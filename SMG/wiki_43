<doc id="64549" url="https://el.wikipedia.org/wiki?curid=64549" title="Κατάλογος ευρωπαϊκών σιδηροδρόμων">
Κατάλογος ευρωπαϊκών σιδηροδρόμων



</doc>
<doc id="64551" url="https://el.wikipedia.org/wiki?curid=64551" title="Σιδηροδρόμων Ευρωπαίος">
Σιδηροδρόμων Ευρωπαίος



</doc>
<doc id="64554" url="https://el.wikipedia.org/wiki?curid=64554" title="Καλμούκοι">
Καλμούκοι

Οι Καλμίκοι ή Καλμούχοι ή Καλμούκοι (Καλμίκικα: Хальмгуд) είναι ένα μογγολικό φύλο που κατοικεί στη βορειοδυτική ακτή της Κασπίας κατά τους τελευταίους τέσσερις αιώνες. Είναι η "κυρίαρχη εθνότητα" της Δημοκρατίας της Καλμίκια, ενός από τα 83 ομοσπονδιακά υποκείμενα της Ρωσικής Ομοσπονδίας. 
Οι Καλμίκοι μιλούν την Καλμίκ (Хальмг келн; ή "Καλμούκ" ή "Οϊράτ"), μία μογγολική γλώσσα. Πιστεύουν στον βουδισμό - είναι μάλιστα ο μοναδικός βουδιστικός λαός της Ευρώπης. Σύμφωνα με την παρρωσική απογραφή του 2002, ο συνολικός πληθυσμός τους ανέρχεται σε περίπου 174.000 μέλη. Σχεδόν όλοι ζουν στην Καλμίκια, εκτός από ένα συμπαγή πληθυσμό 7.000 ατόμων που ζει στο γειτονικό Άστραχαν και άλλους 11.000 που είναι μεμονωμένοι εσωτερικοί μετανάστες σε άλλες περιοχές της Ρωσίας.
Ιστορική διαδρομή.
Πρόγονοι των Καλμίκων ήταν μια ομάδα νομαδικών φύλων που ονομάζονταν γενικά Οϊράτες ("μογγ. Οϊραντίν") και προέρχονταν από τη μογγολική Τζουγκαρία. Οι Οϊράτες εγκαταστάθηκαν στις ακατοίκητες στέπες πέριξ του Κάτω Βόλγα το 1630, συγκροτώντας δικό τους βασίλειο ("χανάτο"). Η ρωσική κυβέρνηση ανέχθηκε την παρουσία τους, φοβούμενη πως σε διαφορετική περίπτωση θα τους εξωθούσε σε συμμαχία με τα ταταρικά φύλα της περιοχής του Βόλγα. Σύντομα οι οϊράτες ιππείς έγιναν οι εγγυητές της εξουσίας του Ρωσικού Βασιλείου στην περιοχή, εξεδίωξαν τους τουρκομογγόλους Νογκάι και κέρδισαν ειδικά προνόμια από τον τσάρο. Σταδιακά έλαβαν και την ονομασία "Καλμίκ" από τους τουρκόφωνους γείτονές τους.
Με το πέρασμα του χρόνου, και μολονότι ήταν σχετικά πιστοί στην τσαρική εξουσία, η Ρωσία προσπάθησε να τους ελέγξει ποικιλλόμορφα. Ενθάρρυνε τη δημιουργία σλαβικών και γερμανικών οικισμών στα εδάφη τους, δοκίμασε να τους εκχριστιανίσει, επενέβαινε όλο και περισσότερο στους πολιτικούς θεσμούς τους. Έτσι το χειμώνα του 1770 - 1771 το μεγαλύτερο κομμάτι του πληθυσμού, αυτοί που ζούσαν ανατολικά του Βόλγα, αποφάσισαν να επιστρέψουν στην κοιτίδα τους Τζουγκαρία. Από τους 200.000 που έφυγαν, μόλις οι μισοί κατάφεραν τελικά να φθάσουν στη Τζουγκαρία - οι υπόλοιποι πέθαναν στο δρόμο από τις κακουχίες, την πείνα και τις ενέδρες ληστών. 
Μετά τη μετανάστευσή των περισσότερων καλμίκων, η τσαρίνα Αικατερίνη Β΄ κατήργησε το Χανάτο της Καλμίκια και ενέταξε τα εδάφη του στην επικράτεια του Άστραχαν. Οι εναπομείναντες κράτησαν ένα χαμηλό επίπεδο αυτοδιοίκησης, αλλά ήταν πλέον πρωτίστως υπήκοοι του ρωσικού κράτους. Με τον καιρό άρχισαν να εγκαθίστανται σε πιο μόνιμους οικισμούς - σε αυτό το πλαίσιο το 1865 ιδρύθηκε η Ελιστά, που σήμερα είναι πρωτεύουσα της Δημοκρατίας τους.
Μετά την Οκτωβριανή Επανάσταση (1917) και αντιδρώντας στην κολλεκτιβοποίηση που επέβαλε το νέο καθεστώς, αρκετοί καλμίκοι διέφυγαν στη Δύση και δημιούργησαν κοινότητες "εμιγκρέδων" στο Βελιγράδι, τη Σόφια, την Πράγα και το Παρίσι. Με την έναρξη του Β΄ Π.Π. και την κατάληψη των Βαλκανίων, κάποιοι από αυτούς στρατολογήθηκαν στους ναζί. Όταν τα χιτλερικά στρατεύματα κατέλαβαν την Καλμίκια (αρχές 1942), οι ντόπιοι τους υποδέχθηκαν ως ελευθερωτές και συγκρότησαν ένα δωσιλογικό εθελοντικό σώμα ιππικού, δύναμης 5.000 ανδρών.
Ο Κόκκινος Στρατός ανακατέλαβε την περιοχή στα τέλη του 1942. Η Καλμίκια καταργήθηκε ως ομοσπονδιακό υποκείμενο και τα εδάφη της διαμοιράσθηκαν στις όμορες περιφέρειες του Στάλινγκραντ, της Σταυρούπολης και του Άστραχαν. Οι Καλμίκοι εξορίσθηκαν ομαδικά στη Σιβηρία, ενώ ρώσοι και ουκρανοί από κατεστραμμένες περιοχές στάλθηκαν για να εποικίσουν τα εδάφη που άφησαν.
Η επιστροφή των Καλμίκων στη γη τους επετράπη το Γενάρη του 1957. Αργότερα τον ίδιο χρόνο ανασυστάθηκε και το κρατικό τους μόρφωμα - αρχικά ως "Αυτόνομη Περιφέρεια" και κατόπιν ως "Δημοκρατία" εντός της Σοβιετικής Ρωσίας. Την ίδια μορφή διατήρησε και μετά τη διάλυση της Σοβιετικής Ένωσης μέχρι και σήμερα.

</doc>
<doc id="64555" url="https://el.wikipedia.org/wiki?curid=64555" title="Ισορόκου Γιαμαμότο">
Ισορόκου Γιαμαμότο

Ο Ισορόκου Γιαμαμότο (, 4 Απριλίου 1884 - 18 Απριλίου 1943) ήταν ναύαρχος του Ιαπωνικού στόλου.
Γεννήθηκε στις 4 Απριλίου του 1884 στη Ναγκαόκα της Ιαπωνίας και καταγόταν από οικογένεια Σαμουράι. Το πραγματικό επίθετο του ήταν Τακάνο αλλά το άλλαξε σε Γιαμαμότο όταν υιοθετήθηκε από την πλουσιότερη οικογένεια της περιοχής. 
Το 1904 αποφοίτησε από τη ναυτική Ακαδημία, εντάχθηκε στο αυτοκρατορικό Ιαπωνικό ναυτικό και αμέσως μετά έλαβε μέρος στον Ρωσο-Ιαπωνικό πόλεμο, στον οποίο και τραυματίστηκε. Το 1919 μετέβη στις Η.Π.Α. όπου σπούδασε στο πανεπιστήμιο του Χάρβαρντ. Το 1924 επέστρεψε ως ναυτικός ακόλουθος της ιαπωνικής πρεσβείας στην Ουάσιγκτον. Το 1934 εκπροσώπησε την Ιαπωνία στη Ναυτική Συνδιάσκεψη του Λονδίνου, η οποία υποχρέωσε την Ιαπωνία να περιορίσει την ναυτική δύναμης της σε σχέση με αυτή των Η.Π.Α. και της Μεγάλης Βρετανίας. Δύο χρόνια αργότερα έγινε αντιναύαρχος, στη συνέχεια πρώτος αρχηγός του στόλου και το 1941 προάχθηκε σε αρχιναύαρχο και γενικό επιτελάρχη του ναυτικού.
Ο ναύαρχος Γιαμαμότο ήταν από την αρχή απρόθυμος στην προοπτική πολέμου εναντίον των Η.Π.Α. Ιδιαίτερα τόνιζε ότι η Ιαπωνία θα είχε ελπίδες να νικήσει μόνο αν ο πόλεμος διαρκούσε λιγότερο από ένα χρόνο. Χαρακτηριστικά είχε πει: "«τους πρώτους έξι ως 12 μήνες θα προελαύνω και θα κερδίζω τη μία νίκη μετά την άλλη. Δεν έχω όμως καμία προσδοκία επιτυχίας για τον δεύτερο ή τον τρίτο χρόνο»". Οι προειδοποιήσεις του δεν εισακούστηκαν και τελικά η Ιαπωνία προσχώρησε στον Β΄ Παγκόσμιο πόλεμο. Ο σχεδιασμός της επίθεσης στο Περλ Χάρμπορ ήταν δικής του έμπνευσης καθώς και οι επόμενες πολεμικές συγκρούσεις που ακολούθησαν. Όμως οι Σύμμαχοι έθεσαν τέλος στις ιαπωνικές βλέψεις με τη Ναυμαχία του Μίντγουεϊ και τις μάχες στο Γκουανταλκανάλ.
Το 1943 οι μυστικές υπηρεσίες των Η.Π.Α. έχοντας σπάσει τους ιαπωνικούς κώδικες επικοινωνίας κατάφεραν να πληροφορηθούν το ακριβές πρόγραμμα του ναυάρχου Γιαμαμότο. Έτσι στις 18 Απριλίου του 1943, την ώρα που ο Γιαμαμότο πραγματοποιούσε επιθεώρηση από αέρος στα Νησιά του Σολομώντος, αμερικανικά αεροπλάνα κατέρριψαν το βομβαρδιστικό στο οποίο επέβαινε. Το επίτευγμα παρέμεινε μυστικό, καθώς ανακοίνωσή του από πλευράς ΗΠΑ θα σήμαινε αποκάλυψη του μυστικού του σπασίματος των κωδίκων. Ήταν παντρεμένος με την Ρέικο Μαχάσι και είχαν τέσσερα παιδιά. Ο τάφος του βρίσκεται στο Τόκυο ενώ σήμερα θεωρείται εθνικός ήρωας της Χώρας του Ανατέλλοντος Ηλίου.

</doc>
<doc id="64556" url="https://el.wikipedia.org/wiki?curid=64556" title="Μπασκίρ">
Μπασκίρ

Οι Μπασκίρ είναι ένα μη σλαβικό έθνος της Ρωσίας. Είναι η "κυρίαρχη εθνότητα" του Μπασκορτοστάν, ενός από τα 86 ομοσπονδιακά υποκείμενα της Ρωσικής Ομοσπονδίας. 
Οι Μπασκίρ μιλούν τη δική τους γλώσσα, η οποία ονομάζεται επίσης Μπασκίρ και ανήκει στις Τουρκικές γλώσσες. Οι περισσότεροι είναι μουσουλμάνοι, αλλά αρκετοί είναι και οι άθεοι. Σύμφωνα με την παρρωσική απογραφή του 2002 ο συνολικός πληθυσμός τους ανέρχεται σε περίπου 1.700.000 μέλη, κάνοντάς τους το τέταρτο μεγαλύτερο έθνος της Ρωσικής Ομοσπονδίας μετά τους ρώσους, τους τατάρους και τους ουκρανούς. Το μεγαλύτερο μέρος τους κατοικεί στο Μπασκορτοστάν (περ. 1.200.000) και σε άλλες περιοχές του Βόλγα και των Ουραλίων.
Ιστορία.
Οι πρόγονοι των Μπασκίρ είχαν φινο-ουγγρική καταγωγή, όμως μεταξύ 10ου - 13ου αι. εξισλαμίσθηκαν και εκτουρκίσθηκαν από τη Χρυσή Ορδή. Ήταν οργανωμένοι σε νομαδικές αυτοδιοικούμενες φυλές, ασχολούμενες με την κτηνοτροφία και συχνά αποκομμένες μεταξύ τους. Δεν είχαν συγκροτήσει ενιαίο κρατικό μόρφωμα, αλλά ήταν διαμοιρασμένες σε διάφορα ταταρικά χανάτα του ύστερου μεσαίωνα: του Καζάν, της Σιβηρίας, της Ορδής των Νογκάι.
Τα εδάφη των Μπασκίρ περιήλθαν στους ρώσους μετά την παράδοση του Καζάν στον Ιβάν τον Τρομερό (1554-1555) - τότε οι εκπρόσωποι των βορείων και βορειοδυτικών φυλών παρουσιάσθηκαν στον τσάρο και δήλωσαν εθελοντικά υποταγή στο Βασίλειο της Ρωσίας. Οι φυλές αυτές αποτέλεσαν τη "γέφυρα", μέσω της οποίας εντάχθηκαν όλοι οι ομόφυλοί τους. Παρ' όλα αυτά η ενσωμάτωσή τους δεν επιτεύχθηκε "αβρόχοις ποσί", αφού έχουν καταγραφεί τρεις μεγάλες αντιρωσικές εξεγέρσεις (1676, 1707, 1735).
Υπό ρωσικό έλεγχο οι διάφορες φυλές ομογενοποιήθηκαν. Όταν το 1798 ιδρύθηκε η "Συνέλευση των Μουσουλμάνων της Ρωσίας" από την τσαρική κυβέρνηση, οι Μπασκίρ ήταν ένα από τα πρώτα συστατικά έθνη. Το 1865 τα εδάφη τους αναγνωρίσθηκαν από την κεντρική κυβέρνηση ως χωριστή διοικητική ενότητα, με την ίδρυση του "Γκοβερνοράτου της Ουφά". Μετά την Οκτωβριανή Επανάσταση μετατρέπονται σε "Αυτόνομη Σοβιετική Σοσιαλιστική Δημοκρατία", υπαγόμενη στη Ρωσική ΣΣΔ. Η ΑΣΣΔ των Μπασκίρ υπήρξε μάλιστα η πρώτη που έλαβε αυτή τη μορφή (1919). Το ίδιο καθεστώς (αυτόνομη Δημοκρατία υπαγόμενη στη Ρωσία) διατήρησε και μετά τη διάσπαση της Σοβιετικής Ένωσης έως και σήμερα.

</doc>
<doc id="64557" url="https://el.wikipedia.org/wiki?curid=64557" title="Εσορόκου Γιαμαμότο">
Εσορόκου Γιαμαμότο



</doc>
<doc id="64558" url="https://el.wikipedia.org/wiki?curid=64558" title="Αλφρέδο Ντι Στέφανο">
Αλφρέδο Ντι Στέφανο

Ο Αλφρέδο Ντι Στέφανο (ισπανικά : "Alfredo Di Stéfano", , 4 Ιουλίου 1926 – 7 Ιουλίου 2014) ήταν Αργεντίνος ποδοσφαιριστής και προπονητής. Θεωρείται ως ένας από τους καλύτερους και πληρέστερους ποδοσφαιριστές όλων των εποχών, ενώ μερικοί τον χαρακτηρίζουν ως τον κορυφαίο όλων. Στις εκλογές της IFFHS για την ανάδειξη των καλύτερων του 20ού αιώνα κατέλαβε την 4η θέση. Η FIFA τον έχει αναγνωρίσει ως έναν από τους τέσσερις κορυφαίους του 20ού αιώνα μαζί με τους Πελέ, Μαραντόνα και Κρόιφ. Το 2000 στην ψηφοφορία της FIFA 
«Football family» και των αναγνωστών του περιοδικού FIFA Magazine για την ανάδειξη του καλύτερου ποδοσφαιριστή του 20ού αιώνα ο Ντι Στέφανο ήρθε δεύτερος, πίσω μόνο από τον Πελέ. 
Έχοντας αγωνιστεί σε υψηλό επίπεδο σε δύο χώρες της Λατινικής Αμερικής (στην πατρίδα του και την Κολομβία) αναδείχθηκε σε ποδοσφαιρικό αστέρα με τον ευφυή και δημιουργικό τρόπο παιχνιδιού του και τα πολυάριθμα γκολ του. Η σημαντικότερη όμως στιγμή στην πορεία του ήρθε με την περιπετειώδη μεταγραφή του στην Ευρώπη καταλήγοντας στη Ρεάλ Μαδρίτης, μια μετακίνηση που άλλαξε τον ρου του παγκοσμίου ποδοσφαίρου με τη δημιουργία γύρω από αυτόν της πιο επιτυχημένης (σε επίπεδο συλλόγων) ομάδας όλων των εποχών, της "Di Stéfano's Madrid". 
 Με την ομάδα της ισπανικής πρωτεύουσας κέρδισε 16 επίσημους τίτλους στα 11 χρόνια που αγωνίστηκε, μεταξύ των οποίων πέντε συνεχόμενων τίτλων του Κυπέλλου Πρωταθλητριών Ευρώπης και του πρώτου Διηπειρωτικού Κυπέλλου. 
Ο τρόπος που αγωνιζόταν θα μπορούσε σωστά να τον εμφανίσει στις λίστες των κορυφαίων όλων των εποχών σε πολλές διαφορετικές θέσεις. Οι περισσότεροι τον ταξινομούσαν ως επιθετικό, ένα παίκτη ευκαιριών και ηγέτη των επιθέσεων, άλλοι ως πρωταγωνιστή του άξονα σε κατά μέτωπο επιθέσεις, αλλά και ικανό να ανακόψει τις αντεπιθέσεις αντιπάλων σε μια εποχή που τα φυσικά προσόντα είχαν λιγότερη σημασία στον τρόπο λειτουργίας του αθλήματος, σε κάθε όμως περίπτωση ήταν ένας πρωτοπόρος στη εποχή του. Η γαλλική αθλητική εφημερίδα "L'Équipe" τον χαρακτήρισε "L'Omnipresente" λόγω της ικανότητάς του να επηρεάσει το παιχνίδι από οπουδήποτε στο γήπεδο. Ήταν το έμβλημα μιας κρίσιμης εποχής, που το ποδόσφαιρο άρχισε να δημιουργείται για να γίνει μια μεγάλη υπόθεση ψυχαγωγίας, τοποθετώντας τα αστέρια του σε όλο και πιο ψηλά βάθρα, κατακτώντας ο ίδιος αυτή την κορυφή στο δεύτερο ήμισυ της δεκαετίας του 1950. Μετά το τέλος της ποδοσφαιρικής σταδιοδρομίας ακολούθησε επιτυχημένη καριέρα προπονητή.
Βιογραφία.
Ο Αλφρέδο Στέφανο Ντι Στέφανο Λαουλέ ("Alfredo Stéfano Di Stéfano Laulhé"), γεννήθηκε στις 4 Ιουλίου 1926 στο Μπουένος Άιρες, ήταν γιος του Αλφρέδο και εγγονός του Μισέλ, Ιταλού που μετανάστευσε από το Κάπρι. Ο πατέρας του ήταν και αυτός ποδοσφαιριστής, που αγωνίστηκε για δύο χρόνια στη Ρίβερ Πλέιτ, αλλά ένας σοβαρός τραυματισμός στο γόνατο τον ανάγκασε να αποχωρήσει πρώιμα από την ενεργό δράση. Η μητέρα του, " Eulalia Laulhe Gilmont", έχει ιρλανδική και γαλλική προέλευση.
Ξεκίνησε από μικρή ηλικία και αγωνιζόμενος μαζί με τον μεγαλύτερο αδερφό του στην ερασιτεχνική ομάδα νέων της Λος Καρντάγιες ("Club Social y Deportivo Unión Progresista"), ήταν πρωταθλητής στο πρωτάθλημα του βορρά από την ηλικία των 14 ετών. Στην περιοχή αυτή βορειοδυτικά του Μπουένος Άιρες είχε μετακομίσει η οικογένεια το 1940 και ο Αλφρέδο βοήθησε τους γονείς του ως εργάτης στα χωράφια και στη συνέχεια στα κοπάδια αγελάδων.
Η πρώτη περίοδος της καριέρας στη Νότια Αμερική.
Αργεντινή.
Πήγε για δοκιμή στη Ρίβερ Πλέιτ στα 15 του χρόνια μετά από προτροπή της μητέρας του και την μεγάλη επιθυμία του να παίξει ποδόσφαιρο και πέτυχε να συμπεριληφθεί στην ομάδα (ένας από τους δύο εφήβους που τα κατάφεραν σε σύνολο 32). Στις 7 Αυγούστου 1944 έκανε το ντεμπούτο με την πρώτη ομάδα σε φιλική συνάντηση με τη Σαν Λορένσο αλλά λόγω της μη ικανοποιητικής του απόδοσής του και του τραυματισμού του αγωνίστηκε στη συνέχεια με το τρίτο τμήμα της ομάδας. Η απόδοση του κρίθηκε με βάση την επικρατούσα άποψη της χώρας όπου η ατομική επιδεξιότητα αποτελεί κυρίαρχο στοιχείο αναγνώρισης, χαρακτηριζόμενος ως ένα ελαφρύ παιδί που ξέρει πολύ λίγα. Την επόμενη χρονιά (1945) προωθήθηκε στην πρώτη ομάδα η οποία βρισκόταν από τις αρχές της δεκαετίας του 1940 στη χρυσή εποχή της. 
Έτσι έγινε κομμάτι του μηχανισμού της "La Máquina" (η μηχανή), που αγωνιζόταν με πρωτοποριακό τρόπο για την εποχή εμπεριέχοντας βασικά στοιχεία του ολοκληρωτικού ποδοσφαίρου, διδάκτηκε την σημασία της κινητικότητας στο γήπεδο και έφτασε στην κατάκτηση του πρωταθλήματος το 1945 και το 1947. Το πρώτο του παιχνίδι ήταν στις 12 Ιουλίου 1945 απέναντι στην Ουρακάν με ήττα 2–1, ενώ μέχρι τότε αγωνιζόταν στη δεύτερη ομάδα του συλλόγου. Δόθηκε δανεικός στην Ουρακάν την επόμενη αγωνιστική χρονιά, 
κάνοντας ντεμπούτο του την πρώτη ημέρα του πρωταθλήματος στις 21 Απριλίου στην ήττα με 1–0 απέναντι στην Κλαμπ Ατλέτικο Τσατσαρίτα Τζούνιορς. Στις 26 Μαΐου σημείωσε τα πρώτα του δύο γκολ στη νίκη 3–2 επί της Εστουδιάντες ντε Λα Πλάτα. Εκείνη τη χρονιά 
σημείωσε 10 γκολ σε 25 αγώνες πρωταθλήματος αλλά η ομάδα δεν μπορούσε να τον κρατήσει μη δυνάμενη να ανταπεξέλει οικονομικά και επέστρεψε στη Ρίβερ. Κατά ειρωνικό τρόπο σημείωσε το γρηγορότερο τέρμα στην ιστορία του πρωταθλήματος Αργεντινής, στα 10 δευτερόλεπτα με την Ουρακάν εναντίον της Ρίβερ. Στη βασική ενδεκάδα καθιερώθηκε στις αρχές του 1947 αποτελώντας τη δύναμη πυρός της ομάδας μαζί με το Χοσέ Μανουέλ Μορένο και τον Άνχελ Λαμπρούνα, ξεκινώντας αρχικά ως μέσα δεξιά ή έξω δεξιά, αλλά στη συνέχεια προωθήθηκε ως κεντρικός επιθετικός στη θέση του Αντόλφο Πεντερνέρα που έφυγε στην Κολομβία με εξαιρετικά αποτελέσματα. Την πρώτη του χρονιά στη βασική ενδεκάδα κερδίζει τον τίτλο του πρωταθλήματος και τον τίτλο του πρώτου σκόρερ με 27 γκολ σε 30 συναντήσεις, με το πρώτο χατ-τρικ στις 20 Ιουλίου απέναντι στην Ατλέτικο Τίγρε.
Αρχικά τον αποκαλούσαν «ο Γερμανός» λόγω της σωματοδομής και της ξανθής κόμης του αλλά σύντομα 
το προσωνύμιο που τον συνόδευε ήταν "saeta rubia" (ξανθό βέλος, ξανθιά σαΐτα για την ακρίβεια),
λόγω της χαρακτηριστικά μεγάλης ταχύτητας των κινήσεών του και του το έδωσε ο δημοσιογράφος " Roberto Neuberger". Διέθετε τακτική παιδεία μέσα στο γήπεδο και μπορούσε να παίξει σε πολλές θέσεις. 
Τυπικά αγωνιζόταν ως κεντρικός επιθετικός, αλλά οι τεχνικές του ικανότητες, η ταχύτητα, η εξαιρετική φυσική κατάσταση και η διορατικότητά του στον αγωνιστικό χώρο έδιναν μεγάλη ευελιξία στην παρουσία του, τη δυνατότητα να αναλαμβάνει την πρωτοβουλία στην ανάπτυξη του παιχνιδιού και έτσι να είναι αυτός η αρχή των επιθέσεων διευκολύνοντας άλλους συμπαίκτες του να γίνουν αυτοί οι τελικοί αποδέκτες της μπάλας. Στις 31 Ιουλίου 1949 στο ντέρμπι με τη Μπόκα Τζούνιορς αγωνίστηκε και ως τερματοφύλακας για οκτώ λεπτά διατηρώντας την εστία του ανέπαφη. Ίσως το πιο αξιοσημείωτο χαρακτηριστικό που επαναλαμβάνεται από τους θαυμαστές του αναφέρεται στην ικανότητά του να επηρεάζει τον αγώνα με ατελείωτους τρόπους, μια ακούραστη εμφάνιση μετά την άλλη. Το παιχνίδι της Ρίβερ έγινε πιο γρήγορο, απομακρυνόμενο από την λογική της διαρκούς κατοχής της μπάλας τόσο ώστε απλώς να κερδίζει τα παιχνίδια στο τέλος, που οδήγησε στο παρελθόν στο προσωνύμιο "Los Caballeros de la Angustia" (Οι Ιππότες της Αγωνίας) και είχε σταδιακά κουράσει τους φιλάθλους. Δίπλα στο Μορένο, παίζει το ρόλο του ως ενορχηστρωτής, εμπνέει και εφευρίσκει το παιχνίδι για όλους, προσπαθεί να είναι πάντα απαρατήρητος για να ακολουθήσει και να είναι επικίνδυνος, ο άνθρωπος-ομάδα είναι αυτός. Ο Λαμπρούνα ήταν ο κύριος σκόρερ της ομάδας, αλλά ο Ντι Στεφάνο ήταν η τέχνη της «διοίκησης». Τον διέκρινε επίσης αυστηρός επαγγελματισμός, στοιχείο που επηρέασε τις μετέπειτα αποφάσεις στη σταδιοδρομία του.
Η νίκη στο πρωτάθλημα έδωσε στην Ρίβερ το δικαίωμα να εκπροσωπεί την Αργεντινή στο "Copa Aldao" απέναντι των πρωταθλητών της Ουρουγουάης Νασιονάλ του Μοντεβιδέο σε μία διοργάνωση που ξεκίνησε το 1913. Τον Νοέμβριο του 1947, η Ρίβερ νίκησε με 4–3 με το Ντι Στέφανο να σκοράρει ένα γκολ στο Μοντεβιδέο και τέσσερις μέρες αργότερα κατέκτησε το πρώτο του διεθνές τρόπαιο με νίκη 3–1 στο Μπουένος Άιρες.
Έκανε το ντεμπούτο του με την εθνική ομάδα της Αργεντινής το 1947, παίζοντας και κερδίζοντας το Κόπα Αμέρικα σημειώνοντας έξι γκολ, σε μία εποχή που θεωρείται η καλύτερη στην ιστορία της εθνικής της νοτιο-αμερικάνικης χώρας. Ταξιδεύοντας για τη διοργάνωση ήταν στους αναπληρωματικούς, αλλά επωφελήθηκε του τραυματισμού του Πορτόνι στο πρώτο αγώνα με την Βολιβία (7–0) και βλέποντας δίχτυα μία φορά στο ντεμπούτο του έμεινε στη βασική ενδεκάδα, ενώ με αντίπαλο την Κολομβία (6–0) σημείωσε το πρώτο διεθνές του χατ-τρικ. Το 1948 είχε την ευκαιρία να συμμετάσχει στο Κύπελλο πρωταθλητών της Νότιας Αμερικής (αυτό που αργότερα μετονομάστηκε σε Κόπα Λιμπερταδόρες) με την Ρίβερ, σημειώνοντας τέσσερα γκολ σε έξι αγώνες και την ομάδα να καταλαμβάνει τη δεύτερη θέση.
Κολομβία.
Την επόμενη χρονιά η σύγκρουση των ποδοσφαιριστών με την πολιτική ηγεσία της χώρας που ήθελε να θέσει ανώτατους μισθούς και η επακόλουθη απεργία των πρώτων, τον οδήγησαν να μετακομίσει στην Κολομβία. Η απεργία είχε σχεδιαστεί για να προστατεύει και παίκτες σε μικρούς συλλόγους που πληρώνονταν μόνο για τους δύο πρώτους μήνες και όταν τα πράγματα άρχισαν να μην πηγαίνουν καλά, σταμάτησαν να πληρώνονται. Την εποχή εκείνη η διοργάνωση του αθλήματος στη χώρα ήταν εκτός FIFA και της Συνομοσπονδίας Ποδοσφαίρου της Νότιας Αμερικής (CSD) και οι σύλλογοι δεν υποχρεούνταν να πληρώνουν για μεταγραφές άλλους συλλόγους. Έτσι οι Κολομβιανές ομάδες πληρώνοντας αδρά για μισθούς είχαν γίνει πόλος έλξης για πολλούς σημαντικούς ποδοσφαιριστές από την Αργεντινή όπως και άλλες λατιναμερικάνικες χώρες, αλλά και ορισμένους Ευρωπαίους με γνωστότερο το Γκιούλα Ζέγκελερ. Ο Ντι Στέφανο δέχτηκε δελεαστική πρόταση και αγωνίστηκε συγκεκριμένα στον πιο εύρωστο ίσως συλλόγο, στη Μιγιονάριος Μπογκοτά. Στη νέα του ομάδα συναντήθηκε ξανά με τον παλαιό συμπαίκτη του Αντόλφο Πεντερνέρα και μαζί με άλλους λεγεωνάριους, εκ των οποίων επτά παίκτες από την Αργεντινή (γνωστότερος ο Νέστορ Ρόσι, έναν από την Ουρουγουάη, έναν Περουβιανό και έναν Παραγουανό δημιούργησαν μία από τις ισχυρότερες ποδοσφαιρικές δυνάμεις της ηπείρου που της δόθηκε το προσωνύμιο "Ballet Azul" (μπλε μπαλέτο).
Η πρεμιέρα του ήταν στις 14 Αυγούστου 1949 σε συνάντηση του νέου συλλόγου του με την Μπαρανκίλα, όπου σημείωσε δύο τέρματα στη νίκη με 5–0. Μια εβδομάδα αργότερα, ο Ντι Στέφανο σημείωσε ξανά δύο γκολ σε νέο εντός έδρας αγώνα ενάντια στην Ατλέτικο Μπουκαραμάνγκα στη νίκη με 5–1. Σύμφωνα με το Ντι Στέφανο, η ομάδα έπαιξε με τη στρατηγική «5 και χορός», στην οποία θα προσπαθούσαν να μην ταπεινώσουν τους αντιπάλους τους σκοράροντας όταν ήδη προηγούνταν με πέντε γκολ. Έτσι η ομάδα έφτασε σε 9 συνεχόμενες νίκες. Ήδη από την πρώτη χρονιά η ομάδα κέρδισε τον τίτλο με δύο νίκες στους αγώνες μπαράζ του πρωταθλήματος λόγω ισοβαθμίας στην κανονική περίοδο επί της Ντεπορτίβο Κάλι με 1–0 και 3–2 (ένα γκολ του Ντι Στέφανο και συνολικά 16 σε 14 αγώνες). Στους 
«εκατομμυριούχους» της Μπογκοτά σημείωσε συνολικά 267 τέρματα σε 294 παιχνίδια, βοηθώντας την ομάδα να κερδίσει τρία πρωταθλήματα και ένα Κολομβιανό Κύπελλο μέσα σε τέσσερα χρόνια, ενώ ο ίδιος αναδείχθηκε δύο φορές πρώτος σκόρερ του πρωταθλήματος (1951 με 31 γκολ, 1952 με 19 γκολ), και συνολικά αναρριχήθηκε στη δεύτερη θέση των σκόρερ στην ιστορία της ομάδας. Με τη Μιγιονάριος κέρδισε και ένα διεθνή τίτλο το Μικρό Παγκόσμιο Κύπελλο Συλλόγων (ισπανικά: "Pequeña Copa del Mundo"), ένα τουρνουά ποδοσφαίρου που πραγματοποιήθηκε στη Βενεζουέλα με μεγάλη σημασία για την εποχή του, μεταξύ 1952 και 1957 με συμμετοχή τεσσάρων ομάδων, τριών από την Ευρώπη και μιας από τη Νότια Αμερική. Θεωρείται ως ο πρόδρομος του Διηπειρωτικού Κυπέλλου. Ο τίτλος αυτός κατακτήθηκε το 1953 με το Ντι Στέφανο πρώτο σκόρερ της διοργάνωσης με τέσσερα τέρματα.
Το 1950 χάνει την πρώτη ευκαιρία να αγωνιστεί σε Παγκόσμιο Κύπελλο, αφού η Ομοσπονδία Ποδοσφαίρου της Αργεντινής παραιτείται της συμμετοχής στη διοργάνωση της Βραζιλίας, με τα εσωτερικά προβλήματά της να μην έχουν βρει καμία λύση, ενώ βρισκόταν και σε διαμάχη με τις αρχές του αθλήματος της γειτονικής χώρας. Στις αρχές της δεκαετίας του 1950, η σύγκρουση της ανεξαρτοποιημένης ένωσης των ποδοσφαιρικών συλλόγων της Κολομβίας (DIMAYOR- συντομογραφία του "Major League", του επαγγελματικού πρωταθλήματος που ξεκίνησε το 1948) με την επίσημη αρχή της χώρας και τη ΦΙΦΑ αποδιοργάνωσε την εσωτερική δραστηριότητα και οδήγησε την ομάδα σε πολλαπλές περιοδείες πολυάριθμων φιλικών συναντήσεων και έτσι η φήμη του επεκτάθηκε σημαντικά και στην Ευρώπη, κυρίως με τις εντυπωσιακές εμφανίσεις στην ευρωπαϊκή τουρνέ της Μιγιονάριος το 1952: σε φιλικό αγώνα με την Ρεάλ για τον εορτασμό των 50 χρόνων της (30 Μαρτίου), η ομάδα της Μπογκοτά την κέρδισε με 4–2 με δύο γκολ του Ντι Στέφανο, ο οποίος είχε ήδη σημειώσει σε προηγούμενη συνάντηση του τουρνουά άλλα δύο τέρματα σε βάρος της σουηδικής Νόρσεπινγκ σε αγώνα που έληξε 2–2. Το ενδιαφέρον της Ρεάλ εκδηλώθηκε με τη συμμετοχή σε δύο ακόμα φιλικές συναντήσεις τον Ιούλιο του ίδιου έτους στη Μπογκοτά, που έληξαν με νίκες της Κολομβιανής ομάδας με 2–1 και 1–0 με το Ντι Στέφανο να σκοράρει ένα τέρμα στον πρώτο αγώνα.
Το Σεπτέμβριο του 1953 ο Ντι Στέφανο μεταγράφηκε στη Ρεάλ Μαδρίτης, που κατάφερε να τον υφαρπάξει από την αντίπαλο Μπαρτσελόνα. Υπήρχε αρχική συμφωνία του παίκτη και των συλλόγων Ρίβερ Πλέιτ και Μπαρτσελόνα, αλλά η διεκδικήτρια ομάδα της Μαδρίτης (που σημειωτέον δεν είχε ακόμα καθιερωθεί ούτε καν ως ο ισχυρότερος σύλλογος της πρωτεύουσας) χρησιμοποιώντας και την πολιτική εξουσία της εποχής, την ισπανική ποδοσφαιρική Ομοσπονδία (που ψήφισε διάταξη που απαγόρευε τις μεταγραφές ξένων παικτών) καθώς και τη ΦΙΦΑ (που γνώριζε την ιδιαιτερότητα της συνιδιοκτησίας του ποδοσφαιριστή με τους δύο λατινο-αμερικάνικους συλλόγους) πέτυχε το μοίρασμα του Ντι Στέφανο για δύο χρόνια σε κάθε ομάδα. Η απόφαση αυτή βρίσκονταν στα πλαίσια της συμφωνίας, γνωστής ως 
«Σύμφωνο της Λίμα» (1951) που επέτρεπε την αποκατάσταση της Κολομβίας στις διεθνείς ομοσπονδίες, υπό την προϋπόθεση ότι οι παίκτες αγοράστηκαν από Κολομβιανούς συλλόγους θα επέστρεφαν στο προηγούμενο σύλλογό τους την 1η Ιανουαρίου 1955. Στο μεταξύ, απαγορευόταν οποιαδήποτε μεταφορά παίκτη έως αυτήν την προθεσμία. Ο Ντι Στέφανο επιθυμούσε τη μεταγραφή του στην Ευρώπη και είχε αρνηθεί να επιστρέψει στην ομάδα του μετά από μία σειρά φιλικών αγώνων καταφεύγοντας στη Βαρκελώνη στις 13 Μαΐου 1953, όπου διαπραγματεύτηκε με επιτυχία (όπως τουλάχιστον φάνηκε αρχικά). Σύντομα η Μπαρτσελόνα (με την οποία ο Ντι Στέφανο συμμετείχε και σε τρία φιλικά παιχνίδια) παραιτήθηκε των δικαιωμάτων της καθώς η όλη διαδικασία κράτησε εννέα μήνες. Έτσι έληξε μία από τις σημαντικότερες και πιο πολύκροτες μεταγραφές του 20ού αιώνα, που ανέτρεψε τα μέχρι τότε δεδομένα στο ισπανικό ποδόσφαιρο και πολύ σύντομα και στην Ευρώπη. Επιπλέον έπαιξε τον πιο καταλυτικό ρόλο συνεισφέροντος στο μεγαλύτερο βαθμό στην αντιπαλότητα των δύο ισπανικών σωματείων που τον διεκδίκησαν.
Η δεύτερη περίοδος της καριέρας στην Ευρώπη.
Το ντεμπούτο του με τη Ρεάλ χρονολογείται από τις 23 Σεπτεμβρίου 1953, σε παιχνίδι που η ισπανική ομάδα έχασε με 4–2 από την Νανσί, με το δεύτερο γκολ να είναι από τον νεοαποκτηθέντα Αργεντίνο, ενώ τέσσερις μέρες αργότερα έκανε την πρώτη επίσημη εμφάνισή του με αντίπαλο την Ράθινγκ Σανταντέρ (4–1). Και τα επόμενα τέσσερα παιχνίδια οι εμφανίσεις του δεν ήταν πειστικές, παρά τα τρία τέρματα που σημείωσε. Η εικόνα βελτιώθηκε μετά τη νίκη επί της συμπολίτισσας Ατλέτικο εκτός έδρας και το πρώτο του χατ-τρικ. Παρά την κατώτερη του αναμενόμενου αρχή, ο Ντι Στέφανο κερδίζει τα πάντα με τους Ισπανούς, οι οποίοι έκτισαν μια παγκόσμια ποδοσφαιρική κυριαρχία
συγκεντρώνοντας δίπλα σε σημαντικούς Ισπανούς όπως ο Φρανσίσκο Χέντο, και ο Ουρουγουανός αμυντικός
Χοσέ Σανταμαρία και σταδιακά μερικούς από τους καλύτερους παίκτες του κόσμου στο κέντρο και στην επίθεση: Φέρεντς Πούσκας, Ρεϊμόν Κοπά, Ντίντι κα. Η πρακτική αυτή του σωματείου καθιερώθηκε τότε και διατηρήθηκε μέχρι και τον 21ο αιώνα.
Όταν ήρθε για πρώτη φορά μετά από επτά μήνες αδράνειας και έκανε το ντεμπούτο του με τη λευκή φανέλα στις 25 Οκτωβρίου του 1953, στο πρώτο «κλάσικο» ("clásico") απέναντι των πρωταθλητών της Μπαρτσελόνα, η Ρεάλ κέρδισε με 5–0 και ο ίδιος σημείωσε δύο τέρματα. Η Ρεάλ ήταν πρώτη στη βαθμολογία με ένα βαθμό διαφορά που αυξήθηκαν τώρα σε τρεις. Ήταν τα πρώτα από τα 18 σε τέτοιες συναντήσεις, ρεκόρ που διατηρήθηκε για μισό αιώνα. Η νίκη της Μπαρτσελόνα στη ρεβάνς το Φεβρουάριο του 1954 με 5–1 είχε μόνο χαρακτήρα γοήτρου. Η νίκη επί της συμπολίτεισας Ατλέτικο Μαδρίτης και στο δεύτερο αγώνα με 2–1 με δύο δικά του γκολ ήταν τότε πιο σημαντική λόγω της ιστορικής υπεροχής του αντιπάλου. Η Ρεάλ Μαδρίτης είχε μέχρι τότε μια μέτρια ομάδα και δεν είχε κερδίσει τον τίτλο από την δεκαετία του 1930, ενώ το τελευταίο της τρόπαιο ήταν το Κύπελλο του 1947, τη δε περίοδο 1952–53 ήταν τρίτη στο πρωτάθλημα. Στους πρώτους μήνες που πέρασε στη Μαδρίτη, ο Αργεντίνος δεν προσαρμόστηκε στο ευρωπαϊκό ποδόσφαιρο, αλλά επέβαλε το δικό του τρόπο παιχνιδιού, κινούμενος σε όλο τον αγωνιστικό χώρο με ταχύτητα και με την μπάλα χαμηλά στο γήπεδο. Καταστρέφοντας την τακτική ορθοδοξία του σχηματισμού WM που ήταν ο κυρίαρχος σχηματισμός για δεκαετίες, με τη συνεχή κίνηση προώθησε το άθλημα στη σύγχρονη εποχή. Η Ευρώπη γνώρισε επίπεδο του δημοφιλέστερου σπορ, αντίστοιχο του οποίου δεν είχε βρεθεί στο παρελθόν.
Στην πρώτη του αγωνιστική περίοδο, ο Ντι Στέφανο ήταν πρώτος σκόρερ του πρωταθλήματος και οδήγησε την ομάδα στο πολυαναμενόμενο τρίτο πρωτάθλημα μετά από 21 χρόνια. Η επιτυχία για την ομάδα επαναλήφθηκε την αμέσως επόμενη χρονιά 1954–55 και μάλιστα με ρεκόρ συλλογής βαθμών, ενώ ο ίδιος ήταν δεύτερος σκόρερ του πρωταθλήματος με 25 τέρματα. Οι εκπληκτικές αποδόσεις του προκαλούσαν σχεδόν σε κάθε άμυνα τα μεγαλύτερα προβλήματα. Με την έμφυτη ηγεσία του, το υψηλό επίπεδο επαγγελματισμού και την εισαγωγή του 
«παιχνιδιού μικρής διάρκειας», σημείωσε μια θεμελιώδη αλλαγή στο παιχνίδι της Ρεάλ Μαδρίτης και την έκανε την καλύτερη ομάδα του κόσμου την εποχή εκείνη.
Η ομάδα των '50 και αρχών της δεκαετίας του '60, κυριάρχησε σύντομα και στην Ευρώπη εκτός από τις εγχώριες διοργανώσεις. Την αγωνιστική περίοδο 1955–1956 η Ρεάλ κέρδισε το πρώτο Κύπελλο Πρωταθλητριών Ευρώπης και ο Αργεντινός ήρθε δεύτερος στην ψηφοφορία για τον κορυφαίο Ευρωπαίο ποδοσφαιριστή που για πρώτη φορά διοργανώθηκε από το γαλλικό περιοδικό France Football, τη Χρυσή Μπάλα. Το σωματείο υποστήριξε με μεγάλη θέρμη την διοργάνωση του Κυπέλλου Πρωταθλητριών από την αρχική ιδέα προέλευσης του διευθυντή της γαλλικής εφημερίδας "L'Équipe" Γκαμπριέλ Ανό, πρώην ποδοσφαιριστή και προπονητή. Πρότεινε τη δημιουργία μιας ηπειρωτικής επίσημης διοργάνωσης, ιδέα που πήρε από ηγέτες 15 συλλόγων, συμπεριλαμβανομένου του Σαντιάγκο Μπερναμπέου, προέδρου της ισπανικής λέσχης της πρωτεύουσας. Έτσι σχεδιάστηκε το πρώτο Ευρωπαϊκό Κύπελλο Πρωταθλητριών, το οποίο αντικατέστησε τα Κύπελλα Λατινικό και Μιτρόπα, τα οποία ήταν πιο περιορισμένα σε αριθμό συμμετεχόντων. Οι αγγλικές αρχές του αθλήματος ήταν αρκετά επιφυλακτικές για το όλο θέμα και αποθάρρυναν τους εγχώριους πρωταθλητές της Τσέλσι να δεχτούν την πρόσκληση και να συμμετάσχουν στην εναρκτήρια διοργάνωση, όπως έγινε με απαγόρευση της Ποδοσφαιρικής Ένωσης. Η εξαιρετική ιδέα υλοποιήθηκε και η Ρεάλ πέρασε τις Σερβέτ, Παρτιζάν και Μίλαν, έφτασε στο Παρίσι να αντιμετωπίσει τη Σταντ ντε Ρενς. Ο πρώτος ημιτελικός με την πρωταθλήτρια Ιταλίας Μίλαν διεξήχθη στις 19 Απριλίου 1956 συγκέντρωσε 129.690 θεατές στο Στάδιο Σαντιάγο Μπερναμπέου, αριθμός ρεκόρ στην ιστορία των ευρωπαϊκών διοργανώσεων για 14 χρόνια (και όλων των εποχών για τη Ρεάλ) και έληξε με νίκη της μαδριλένικης ομάδας με 4–2 με ένα τέρμα του Αργεντινού. Η ήττα της δεύτερης συνάντησης ήταν χωρίς αντίκρυσμα. Ο ιστορικός πρώτος τελικός για τον τίτλο διεξήχθη στις 13 Ιουνίου στο στάδιο Παρκ ντε Πρενς του Παρισιού και ήταν μια σύγκρουση μεταξύ του Ντι Στέφανο και του μετέπειτα συμπαίκτη του Κοπά, δύο θρύλων του ευρωπαϊκού ποδοσφαίρου. Η γαλλική ομάδα προηγήθηκε με 2–0, οι Ισπανοί ισοφάρισαν με ένα από τα γκολ του Ντι Στέφανο και η γαλλική ομάδα σκόραρε στην αρχή του δεύτερου ημιχρόνου (2–3). Δύο ακόμη προσπάθειες της ομάδας της Μαδρίτης βρήκαν και οι δύο το πίσω μέρος του διχτυού (4–3) στο τέλος του παιχνιδιού. Το πρώτο βήμα στην κυρίαρχη εκτέλεση της Ρεάλ Μαδρίτης στο Ευρωπαϊκό Κύπελλο έγινε.
Την επόμενη περίοδο 1956–1957 η κατάκτηση της κορυφής, ομαδικά και ατομικά γίνεται πραγματικότητα: ο σύλλογος επαναλαμβάνει την κατάκτηση του κορυφαίου διασυλλογικό τροπαίου, κερδίζει το πρωτάθλημα Ισπανίας που απώλεσε την προηγούμενη χρονιά από την Ατλέτικο Μπιλμπάο, ο ίδιος είναι για δεύτερη συνεχή χρονιά πρώτος σκόρερ του πρωταθλήματος και κέρδισε την πρώτη Χρυσή Μπάλα της καριέρας του. Ο δεύτερος τελικός του Κυπέλλου Πρωταθλητριών έγινε στην έδρα των μαδριλένων, συγκέντρωσε 124.000 θεατές και η πρωταθλήτρια Ευρώπης επιβλήθηκε της ιταλικής Φιορεντίνα με 2–0 με ένα τέρμα του Ντι Στέφανο. Επιπλέον η Ρεάλ κατέκτησε και το Λατινικό Κύπελλο (που ακόμα δεν είχε καταργηθεί) και στο οποίο συμμετείχαν οι κορυφαίοι σύλλογοι από τη Γαλλία, την Ιταλία, την Ισπανία και την Πορτογαλία. Η ομάδα της Μαδρίτης νίκησε τη Μίλαν με 5–1 και στον τελικό τη Μπενφίκα με 1–0, σε 
συναντήσεις που έγιναν στη Μαδρίτη και στις οποίες ο Ντι Στέφανο σημείωσε από ένα γκολ. Αντίθετα, στο «Τουρνουά του Παρισιού» (που θεωρείται ο ευρωπαϊκός πρόδρομος του Διηπειρωτικού Κυπέλλου) η Ρεάλ γνώρισε την ήττα από Βάσκο ντα Γκάμα με 4–3 (14 Ιουνίου 1957) με το Ντι Στέφανο να σημειώνει ένα γκολ. 
Οι απανωτές επιτυχίες καθιέρωσαν το Ντι Στέφανο ως τον κορυφαίο ποδοσφαιριστή του κόσμου, εκτίμηση που κράτησε μέχρι την αναρρίχηση του Πελέ μετά το Παγκόσμιο Κύπελλο του 1958 και τις αρχές της δεκαετίας του 1960. Παρά τη συσσώρευση σπουδαίων του αθλήματος στο σύλλογο, ο Ντι Στέφανο ήταν πάντα ο αδιαμφισβήτητος επικεφαλής, η έμπνευση της ομάδας και οι άλλοι παίκτες ακολουθούσαν άνευ όρων την ηγετική (έως εγωιστική) του παρουσία. Όλοι αναγνώριζαν ότι κανένας άλλος παίκτης δεν συνδύασε τόσο αποτελεσματικά την ατομική εμπειρία με τη συνολική ικανότητα να οργανώνει μια ομάδα και να παίζει σύμφωνα με την ηγεσία του. Ήταν «ολοκληρωτικό ποδόσφαιρο» προσωποποιημένο πριν εμφανιστεί ο όρος: άμυνα, επίθεση, σκοράρισμα γκολ, δημιουργία άλλων για τους συμπαίκτες του, με ρυθμό, όραμα και δύναμη, και όλα με μαχητικό πνεύμα. Ο Εδουάρδο Γκαλεάνο έγραψε χαρακτηριστικά ότι «Ο Ντι Στέφανο μπορούσε να χωρέσει ολόκληρο το γήπεδο στα παπούτσια του». Καλύτερος συνεργάτης του ο Πούσκας με τον οποίο σχημάτισε το πιο αποτελεσματικό επιθετικό δίδυμο και είναι χαρακτηριστικό ότι στο τελευταίο παιχνίδι της πρώτης χρονιάς του Ούγγρου, ο ίδιος και ο Ντι Στεφάνο ήταν ισοδύναμοι ως οι πρώτοι σκόρερ του πρωταθλήματος. Ο Πούσκας πέρασε τον τερματοφύλακα αλλά αντί να σκοράρει, γύρισε τη μπάλα στον ελεύθερο εκείνη τη στιγμή Ισπανό (πλέον) προκειμένου να τη στείλει ο τελευταίος στα δίχτυα και να αναδειχθεί μόνος του κορυφαίος σκόρερ. Η ευρωπαϊκή κυριαρχία με την αγαστή συνεργασία των δύο κορυφαίων ποδοσφαιριστών συνεχίστηκε και τα επόμενα τρία χρόνια με τον τελικό του Ευρωπαϊκού Κυπέλλου του 1958 στις Βρυξέλλες να είναι συναρπαστικός απέναντι στη Μίλαν κρινόμενος στην παράταση (3–2), ο δε Ντι Στέφανο ήταν πρώτος σκόρερ της διοργάνωσης με 10 τέρματα, Ο ίδιος ο Ντι Στέφανο τη χαρακτήρισε ως νίκη-κλοπή. Στον τελικό του 1959 ο Ντι Στέφανο σκόραρε για τέταρτο συνεχόμενο τελικό στη νίκη επί της Σταντ ντε Ρενς με 2–0. Στα ημιτελικά της διοργάνωσης του 1959–60 ήρθε η σύγκρουση με τη Μπαρτσελόνα που συνοδεύτηκε με δύο νίκες με 3–1, με δύο γκολ του Ντι Στέφανο στη Μαδρίτη. Ο τελικός του 1960 εναντίον της Άιντραχτ Φρανκφούρτης (7–3) στη Γλασκόβη θεωρείται ως ο θεαματικότερος στην ιστορία του θεσμού, μπροστά σε περίπου 130.000 θεατές (127.621 εισιτήρια, αριθμός ρεκόρ στην ιστορία των τελικών που παραμένει). Ο Πούσκας σκόραρε τέσσερα τέρματα και ο Ντι Στέφανο τρία (τα δύο πρώτα και το τελευταίο), με τη γερμανική ομάδα να παίρνει το προβάδισμα στο σκορ και στη συνέχεια να δέχεται το σύνολο των επιθετικών πυρών της μαδριλένικης αρμάδας, η απόδοση της οποίας θεωρείται ως η καλύτερη όλων των εποχών από σύλλογο σε μία συνάντηση. Οι δύο παίκτες εξακολουθούν να παραμένουν στους τρεις μόνο που σκόραραν χατ-τρικ σε τελικό του μεγάλου Ευρωπαϊκού Κυπέλλου. Την ίδια χρονιά ήρθε και η κατάκτηση του κόσμου με την επικράτηση επί της Πενιαρόλ στο διπλό τελικό του πρώτου Διηπειρωτικού Κυπέλλου (0–0 στο Μοντεβιδέο και 5–1 στη Μαδρίτη με ένα γκολ του Ντι Στέφανο).
Την αγωνιστική περίοδο 1960–61 ξεκινά μια τετραετής κυριαρχία του συλλόγου στο πρωτάθλημα συνοδευόμενη με ανεπιτυχή αποτελέσματα στην Ευρώπη. Η ευρωπαϊκή πορεία την πρώτη χρονιά ανακόπτεται από τη Μπαρτσελόνα (συνολικό σκορ 4–3), ο δε Ντι Στέφανο είναι δεύτερος σκόρερ στο πρωτάθλημα με 21 τέρματα πίσω από τον Πούσκας, ο οποίος έχει αναλάβει το ρόλο του κύριου εκτελεστή. Το 1961–62 η Ρεάλ φτάνει στον τελικό του Κυπέλλου Πρωταθλητριών αλλά χάνει από την Μπενφίκα με 5–3, η πρώτη ήττα σε τελικό και ο πρώτος που δεν σκόραρε ο Ντι Στέφανο. Τα συνολικά επιτεύγματά του στη διοργάνωση ήταν αρκετά για να αξιολογηθεί το 2019 από την "L'Équipe" ως ο καλύτερος παίκτης της κορυφαίας διασυλλογικής διοργάνωσης.
Τα συγκεντρωτικά αποτελέσματα της καριέρας του Ντι Στέφανο στη Ρεάλ εντυπωσιακά: οκτώ πρωταθλήματα Ισπανίας και ακόμη πέντε συνεχόμενα Ευρωπαϊκά Κύπελλα Πρωταθλητριών, σημειώνοντας τουλάχιστον ένα γκολ σε κάθε τελικό (ρεκόρ ακόμα ακατάρριπτα) και συνολικά επτά (επίδοση επίσης ρεκόρ που κατέχει μαζί με τον Φέρεντς Πούσκας), ένα Παγκόσμιο Κύπελλο Συλλόγων, δύο Λατινικά Κύπελλα και ατομικά, δύο Χρυσές Μπάλες (1957 και 1959), τον τίτλο του πρώτου σκόρερ του πρωταθλήματος πέντε φορές (το 1954 με 27 γκολ, το 1956 με 24 γκολ, το 1957 με 31 γκολ, το 1958 με 19 γκολ και το 1959 με 23 γκολ). Με 49 τέρματα σε 58 συναντήσεις ήταν πρώτος σκόρερ του Ευρωπαϊκών Κυπέλλων, ρεκόρ που κράτησε για τέσσερις δεκαετίες.
Στατιστική.
Κύριες πηγές : FIFA, IFFHS, Ρεάλ Μαδρίτης, docs.ufpr.br.
Τίτλοι.
Ποδοσφαιριστής.
Ριβέρ Πλέιτ
Μιγιονάριος
Ρεάλ Μαδρίτης
Εθνική Αργεντινής

</doc>
<doc id="64561" url="https://el.wikipedia.org/wiki?curid=64561" title="Σαντιάγο Μπερναμπέου">
Σαντιάγο Μπερναμπέου

Ο Σαντιάγο Μπερναμπέου δε Γέστε (Santiago Bernabéu de Yeste, 8 Ιουνίου 1895 – 2 Ιουνίου 1978) ήταν ποδοσφαιριστής και για πολλά χρόνια πρόεδρος της Ρεάλ Μαδρίτης.
Γεννήθηκε το 1895 στην Μαδρίτη. Έπαιξε ποδόσφαιρο στην Ρεάλ Μαδρίτης από το 1912 έως το 1926, οπότε σταμάτησε και ασχολήθηκε με τη δικηγορία. Κατά τη διάρκεια του εμφύλιου πολέμου της Ισπανίας τάχθηκε με το μέρος του Φράνκο και ήταν μέλος των φασιστικών δυνάμεων που κατέλαβαν τη Βαρκελώνη. Το 1943 ανέλαβε την προεδρία της Ρεάλ Μαδρίτης και έμεινε σε αυτή την θέση μέχρι το 1978 όταν και απεβίωσε. Υπήρξε ο αναμορφωτής του συλλόγου. Ανακατασκεύασε το γήπεδο "Τσαμαρτίν" το 1953 αυξάνοντας τη χωρητικότητα του σε 130.000, καθώς και ολόκληρο το αθλητικό της κέντρο, την περίφημη "Θιουδάδ Ντεπορτίβα" (Ciudad Deportiva) και έθεσε τις βάσεις για την μεγάλη ομάδα των 6 κυπέλλων πρωταθλητριών. Προς τιμήν του το γήπεδο της Ρεάλ Μαδρίτης φέρει σήμερα το όνομά του από το 1955.

</doc>
<doc id="64562" url="https://el.wikipedia.org/wiki?curid=64562" title="Χάρυ Τρούμαν">
Χάρυ Τρούμαν

Ο Χάρυ Σ. Τρούμαν ("Harry S. Truman", 8 Μαΐου 1884 – 26 Δεκεμβρίου 1972) ήταν ο 33ος πρόεδρος των Ηνωμένων Πολιτειών της Αμερικής (1945-1953).
Νεανικά χρόνια.
Γεννήθηκε στις 8 Μαΐου 1884 στο Λαμάρ της Πολιτείας Μιζούρι. Ήταν γιος ζωέμπορου μουλαριών γόνου Άγγλων μεταναστών που εγκαταστάθηκαν στην Αμερική το 1666. Ολοκληρώνοντας τις γυμνασιακές του σπουδές το 1901 δεν συνέχισε ανώτερες σπουδές λόγω οικονομικών προβλημάτων. Επίσης λόγω προβλημάτων όρασης δεν κατάφερε να εισέλθει στη στρατιωτική Ακαδημία του Γουέστ Πόιντ. Αρχικά εργάσθηκε ως φύλακας σιδηροδρομικών διαβάσεων και τραπεζικός υπάλληλος στην πόλη που διέμενε και στη συνέχεια ανέλαβε τη διαχείριση του αγροκτήματος 600 στρεμμάτων της γιαγιάς του στο Γκράντβιου. Κάποιες επιχειρηματικές προσπάθειες που έκανε ως συνέταιρος σε ορυχείο μολύβδου το 1915 και σε πετρελαϊκές έρευνες τον επόμενο χρόνο απέτυχαν και οι δύο. 
Συμμετέχοντας στη συνέχεια στον Α' Παγκόσμιο Πόλεμο διακρίθηκε ως λοχαγός πυροβολικού στο μέτωπο της Γαλλίας, κυρίως σε ηγετικές ικανότητες. Μετά τη λήξη του πολέμου, στις 28 Ιουνίου του 1919, νυμφεύτηκε την παιδική του φίλη Ελισάβετ Γουάλας. Την ίδια εποχή εργάστηκε ως συνέταιρος σε εμπορικό κατάστημα ανδρικών ενδυμάτων που σύντομα όμως έκλεισε λόγω χρεών. Στη δύσκολη εκείνη κατάσταση ανέλαβε να βοηθήσει τον Χ. Τρούμαν ο Τόμας Πέντεργκαστ (Τomas Pendergast), επιφανής κομματάρχης των Δημοκρατικών της κομητείας του Τζάκσον, ο επιλεγόμενος «Αφεντικό Τομ», ο οποίος και τον εισήγαγε στον πολιτικό χώρο με συνέπεια το 1922 ο Τρούμαν να κερδίσει την έδρα του δικαστή της εν λόγω κομητείας.
Δύο χρόνια αργότερα οι Δημοκρατικοί αντίπαλοι του Πέτεργκαστ συνεργάστηκαν με την Κου-Κλουξ-Κλαν όπου στις εκλογές αυτές ο Χ. Τρούμαν ηττήθηκε. Στα χρόνια που ακολούθησαν ο Τρούμαν αναγκάστηκε να εργαστεί πουλώντας συνδρομές της Λέσχης Αυτοκινήτου του Κάνσας Σίτυ και παράλληλα άρχισε να παρακολουθεί νυκτερινά μαθήματα στη Νομική Σχολή του Πανεπιστημίου του Κάνσας, που όμως εγκατέλειψε. Όταν μια πολιτειακή τράπεζα στο Ένγκλγουντ πτώχευσε, ο μέτοχος σ΄ αυτή Χ. Τρούμαν κατάφερε να δημιουργήσει την Εταιρεία Κοινοτικών Αποταμιεύσεων και Δανείων στο Ιντεπέντενς. Το γεγονός αυτό απετέλεσε και την πρώτη επιχειρηματική επιτυχία του, που αναγνωρίστηκε και από τους πολιτικούς του αντιπάλους.
Στις εκλογές του 1926, με τη βοήθεια του μηχανισμού του «αφεντικού Τομ», ανέλαβε πρόεδρος του κομητειακού δικαστηρίου. Κατά την οκταετή περίοδο που ακολούθησε ο Χ. Τρούμαν επέδειξε ιδιαίτερο έργο κερδίζοντας την εμπιστοσύνη τόσο των Δημοκρατικών όσο και των Ρεπουμπλικάνων. Στο μεταξύ ο μηχανισμός του Πέντεργκαστ είχε γίνει παντοδύναμος σε όλη την πολιτεία καθορίζοντας αυτός τους εκπροσώπους΄ακόμα και στη Βουλή των Αντιπροσώπων. Συνέπεια αυτού ήταν να εκδηλωθούν τραμπουκισμοί και έντονες αντιπαραθέσεις που οδήγησαν τους πρώτους τρεις υποψηφίους από φόβο σε παραίτηση. Τότε ο Τρούμαν, ως τέταρτος στην επιλογή του Πέτεργκαστ, έχοντας ολοκληρώσει δύο θητείες, αποδέχθηκε την προσφορά και ακολούθως εξελέγη αντιπρόσωπος στη Γερουσία.
Πολιτική σταδιοδρομία.
Το 1934 εξελέγη γερουσιαστής με την υποστήριξη του Δημοκρατικού Κόμματος και το 1944 αντιπρόεδρος των Η.Π.Α. Ο Τρούμαν ήταν πρόεδρος επιτροπής αμυντικών εξόδων, η οποία στιγμάτισε και καταδίωξε μεγάλους βιομηχάνους που χειρίζονταν τις πολεμικές δαπάνες με ύποπτο τρόπο, είχε δε αποκαλέσει έναν από αυτούς ληστή χειρότερο και απ' τον Τζέσε Τζέιμς, θρυλικό ληστή τραίνων της άγριας Δύσης. Αυτός φαίνεται να ήταν ένας από τους λόγους που επελέγη για αντιπρόεδρος. Έτσι, ο Τρούμαν, αν και ένας άσημος γερουσιαστής του Νότου, δημιούργησε γρήγορα τη φήμη ενός αδέκαστου προσώπου. 
Παρόλα αυτά, ο Φραγκλίνος Ρούζβελτ δεν του εμπιστεύθηκε κανένα ρόλο στη θητεία του ως αντιπροέδρου και οι προεδρικοί σύμβουλοι τον αγνοούσαν επιδεικτικά. Τον επόμενο χρόνο αντικατέστησε στον προεδρικό θώκο τον Ρούζβελτ, ύστερα από τον αιφνίδιο θάνατο του τελευταίου και μόνο τότε πληροφορήθηκε τις τελευταίες πολεμικές εξελίξεις, όπως και την ύπαρξη της ατομικής βόμβας. Ουσιαστικά είναι ο Πρόεδρος που θα τερματίσει τον πόλεμο, αποφασίζοντας τη ρίψη ατομικής βόμβας στη Χιροσίμα και το Ναγκασάκι, θα διεξάγει τις διαπραγματεύσεις για την μεταπολεμική Ευρώπη, θα ξεκινήσει την εμπλοκή των ΗΠΑ στη σύρραξη της Κορέας, θα ιδρύσει το ΝΑΤΟ και θα αποφασίσει την υποστήριξη στη δημιουργία του Ισραηλινού κράτους. Το 1948 επανεξελέγη πρόεδρος των Ηνωμένων Πολιτειών, νικώντας τον υποψήφιο του Ρεπουμπλικανικού Κόμματος, Τόμας Ντιούι, παρόλο που ο αμερικανικός τύπος θεωρούσε ότι δεν θα επανεκλεγεί. Η εκλογική του δύναμη προήλθε κυρίως από τα λαϊκά στρώματα, που εμπιστεύονταν μια πλέον φιλολαϊκή αντιμετώπιση από τους Δημοκρατικούς, έχοντας ακόμα ζωντανές τις μνήμες της μεγάλης οικονομικής κρίσης του 1929, την οποία ανέτρεψε η πολιτική Ρούζβελτ στον Μεσοπόλεμο.
Το όνομα του συνδέθηκε, με τη ρίψη των ατομικών βομβών στις πόλεις Χιροσίμα και Ναγκασάκι της Ιαπωνίας, και, κυρίως, λόγω του ότι η απόφαση εκείνη ήταν περισσότερο πολιτική παρά στρατιωτική. Επίσης, συνδέθηκε με το λεγόμενο "«Δόγμα Τρούμαν»", δηλαδή την παροχή βοήθειας για την αποκατάσταση των καταστροφών του Β' Παγκοσμίου Πολέμου, μόνο όμως στις μη κομμουνιστικές χώρες. Το Δόγμα φανέρωσε τη διάθεση των Η.Π.Α. να διεξάγουν παγκόσμια εκστρατεία κατά των κομμουνιστών, σημείο πάντως στο οποίο βρήκε την αποδοχή πολλών Ευρωπαϊκών κυβερνήσεων, που ανησυχούσαν για την αύξηση της επιρροής της Σοβιετικής Ένωσης, με αφορμή και τον αποκλεισμού του Βερολίνου, ο οποίος τελικά απέτυχε χάρις στην αμερικανική παρέμβαση. Όσο για την εμπλοκή στον Πόλεμο στην Κορέα και την ίδρυση του ΝΑΤΟ, είναι σήμερα γνωστό ότι όλα αυτά ήταν εκφράσεις του Ψυχρού Πολέμου που ακολούθησε και όπου και τα δυο στρατόπεδα εξυπηρετούσαν κυρίως εσωτερικές τους ανάγκες που απέβλεπαν στην πολιτική και οικονομική υποταγή των μελών των συμμαχιών τους. 
Παραδόξως όμως για το εσωτερικό, ο Τρούμαν χαρακτηρίστηκε ως «αριστερός» και κατηγορήθηκε ότι στην κυβέρνηση διατηρούσε φιλορωσικά στοιχεία. Οι κατηγορίες αυτές διατυπώθηκαν στα πλαίσια της περιόδου Μακάρθι και της αντικομμουνιστικής υστερίας, η οποία είχε αρχίσει να μεγαλώνει από την εποχή της κλοπής των σχεδίων της ατομικής βόμβας από τους Ρώσους και του πολέμου στην Κορέα. Αυτό έφερε στην εξουσία τους Ρεπουμπλικανούς υπό τον Αϊζενχάουερ, ο οποίος αρνήθηκε ακόμα και να του απευθύνει τον λόγο κατά την παραδοσιακή τελετή παράδοσης της εξουσίας στον Λευκό Οίκο. Βαθύτερα, όμως, αίτια της κατάρρευσης αυτής της φήμης του Τρούμαν αποδίδονται σε βιομηχανικούς κύκλους που είχαν πλουτίσει από τον Β' Π.Π. και που ευνοούσαν νέους και συνεχείς εξοπλισμούς για ίδιο οικονομικό συμφέρον, πράγμα που ο Τρούμαν ήθελε να μετριάσει για να προχωρήσει σε λαϊκά προγράμματα. Είναι, μάλιστα, αξιοσημείωτο ότι ο Αϊζενχάουερ στο τέλος της θητείας του εκφώνησε λόγο εναντίον αυτών των ίδιων οικονομικών κύκλων.
Απεβίωσε στο Κάνσας Σίτυ στις 26 Δεκεμβρίου 1972. Ήταν νυμφευμένος με την Μπες Ουάλας και είχαν μια κόρη, τη Μάργκαρετ.
Χρονολόγιο γεγονότων.
1945
1946
1947
1948
1949
1950
1951
1952
1953

</doc>
<doc id="64563" url="https://el.wikipedia.org/wiki?curid=64563" title="Αμπντουλάχ Γκιουλ">
Αμπντουλάχ Γκιουλ

&lt;br&gt;
Ο Αμπντουλάχ Γκιούλ (, 29 Οκτωβρίου 1950, Καισάρεια) είναι Τούρκος πολιτικός και ακαδημαϊκός. Υπηρέτησε στις θέσεις του Προέδρου της Τουρκικής Δημοκρατίας (2007 - 2014), του Πρωθυπουργού της Τουρκίας (2002 - 2003) και του Υπουργού Εξωτερικών της χώρας (2003 -2007). Υπήρξε συνιδρυτής, μαζί με τον Ρετζέπ Ταγίπ Ερντογάν, και ανώτατο στέλεχος του Κόμματος Δικαιοσύνης και Ανάπτυξης. 
Καριέρα.
Γεννήθηκε το 1950 στην Καισάρεια. Σπούδασε Οικονομικά στο Πανεπιστήμιο της Κωνσταντινούπολης. Το διάστημα 1977-1983 δίδασκε στο Πανεπιστήμιο Σαγγαρίου. Από το 1983 εργάστηκε στην Ισλαμική Αναπτυξιακή Τράπεζα στη Τζέντα. Το 1991 έγινε επίκουρος καθηγητής στο Πανεπιστήμιο Μαρμαρά της Κωνσταντινούπολης και στις εκλογές του ίδιου χρόνου εξελέγη βουλευτής, με το ισλαμικό Κόμμα της Ευημερίας του Νετζμετίν Ερμπακάν. Το 1993 εξελέγη αντιπρόεδρος του Κόμματος, υπεύθυνος για θέματα εξωτερικής πολιτικής. Στις εκλογές του 1995 επανεξελέγη βουλευτής. Ανέλαβε υπουργός άνευ χαρτοφυλακίου και κυβερνητικός εκπρόσωπος στην κυβέρνηση συνασπισμού των κομμάτων Ευημερίας (Ερμπακάν) και Ορθού Δρόμου (Τσιλέρ).
Το 1998 το Συνταγματικό Δικαστήριο της Τουρκίας έθεσε εκτός νόμου το Κόμμα Ευημερίας, και ο Γκιούλ, όπως και όλοι οι βουλευτές του κόμματος, εντάχθηκε στο Κόμμα Αρετής. Με το νέο αυτό κόμμα επανεξελέγη βουλευτής το 1999. Στο συνέδριο του Κόμματος Αρετής το 2000, ήταν υποψήφιος πρόεδρος του κόμματος, αλλά δεν εξελέγη. Το 2001 το Συνταγματικό Δικαστήριο έθεσε εκτός νόμου το Κόμμα αρετής. Ο Γκιούλ συνεργάστηκε με τον Ρετζέπ Ταγίπ Ερντογάν στην ίδρυση νέου κόμματος. Έτσι ιδρύθηκε το Κόμμα Δικαιοσύνης και Ανάπτυξης, τον Αύγουστο του 2001 και ο Γκιούλ ανέλαβε αντιπρόεδρος. Μετά τη νίκη του κόμματος στις εκλογές του 2002, ο Γκιούλ ορίστηκε εντολοδόχος πρωθυπουργός, ως μεταβατικός, καθώς ο Πρόεδρος Ερντογάν είχε κώλυμα νομικής φύσης. Ο Γκιούλ σχημάτισε Κυβέρνηση στις 18 Νοεμβρίου 2002 και πήρε ψήφο εμπιστοσύνης στις 28 Νοεμβρίου. Στις επαναληπτικές βουλευτικές εκλογές της 9ης Μαρτίου 2003, ο Ερντογάν εξελέγη βουλευτής, οπότε ο Γκιούλ του παρέδωσε την πρωθυπουργία στις 14 Μαρτίου 2003, ολοκληρώνοντας τη σύντομη θητεία του ως πρωθυπουργός και αναλαμβάνοντας Αντιπρόεδρος και Υπουργός Εξωτερικών της νέας Κυβέρνησης. 
Στις 24 Απριλίου 2007 ο Πρωθυπουργός Ερντογάν τον πρότεινε ως υποψήφιο του κόμματος για το αξίωμα του Προέδρου της Δημοκρατίας. Λόγω του γεγονότος ότι, εάν εκλεγόταν, θα ήταν ο πρώτος ισλαμικών καταβολών Πρόεδρος μετά την εγκαθίδρυση της Τουρκικής Δημοκρατίας το 1923 (και μάλιστα με σύζυγο που φοράει την ισλαμική μαντίλα), η υποψηφιότητά του προκάλεσε την αντίδραση του στρατού και του λεγόμενου «κεμαλικού κατεστημένου», περιλαμβανομένου και του Συνταγματικού Δικαστηρίου, το οποίο δημιούργησε πρωτοφανή προσκόμματα στη διαδικασία εκλογής. Κατάληξη αυτών ήταν η διάλυση της Βουλής και η διενέργεια πρόωρων βουλευτικών εκλογών στις 22 Ιουλίου 2007 και η θριαμβευτική νίκη του κόμματος ΑΚΡ του Πρωθυπουργού Ερντογάν.
Η νέα Εθνοσυνέλευση τον εξέλεξε με την τρίτη ψηφοφορία, στις 28 Αυγούστου 2007, 11o Πρόεδρο της χώρας. Έλαβε 339 ψήφους επί συνόλου 550 εδρών.

</doc>
<doc id="64565" url="https://el.wikipedia.org/wiki?curid=64565" title="Η Παριζιάνα (τοιχογραφία)">
Η Παριζιάνα (τοιχογραφία)

Η Παριζιάνα, όπως έχει παραδοθεί, τοιχογραφία από το ανάκτορο της Κνωσού, είναι έργο της Νεοανακτορικής περιόδου και βρίσκεται στο Αρχαιολογικό Μουσείο Ηρακλείου. Η Νεοανακτορική περίοδος (1700-1500 Π.Κ.Ε./π.Χ.) θεωρείται το ωριμότερο στάδιο της μινωικής τοιχογραφικής τεχνοτροπίας, που χαρακτηρίζεται από τη συχνή χρήση του κίτρινου και του γαλάζιου χρώματος, καθώς επίσης από μορφές και θέματα φυσικού μεγέθους και σημαντική θεματολογική και αισθητική ελευθερία. Τα διακοσμητικά θέματα είναι επηρεασμένα και από άλλες τέχνες, όπως είναι η κεραμική και η υφαντική. Στην πραγματικότητα πολλές ομοιότητες του τοιχογραφικού διάκοσμου με την καμαραϊκή κεραμική υποδεικνύουν ότι οι πρώτοι τεχνίτες ήσαν πιθανώς αγγειογράφοι.
Περιγραφή.
Στη συγκεκριμένη τοιχογραφία αποδίδεται μια γυναικεία μορφή, μάλλον αριστοκρατικής καταγωγής, όπως υποδηλώνει ο διάκοσμος και η όψη της. Το έργο είναι μονοδιάστατο και η μορφή σε θέση προφίλ. Το μάτι και το αυτί της μορφής δεν είναι απόλυτα σχηματοποιημένα, όπως και στις θηραϊκές τοιχογραφίες. Το χρώμα, που χρησιμοποιείται για να υποδηλώσει το ανθρώπινο δέρμα είναι το λευκό. Είναι σαφής η προσπάθεια του καλλιτέχνη να αποδώσει τον πλούτο των ενδυμάτων και η ζωντάνια της έκφρασης με τονισμένες γραμμές και χρωματικές αντιθέσεις. Σε γενικές γραμμές το στήσιμο και τα χρώματα είναι πιθανώς αντιπροσωπευτικά δείγματος θρησκευτικής απεικόνισης.
Ρεύματα, επιρροές, μεταβάσεις.
Ο σχετικά περιορισμένος αριθμός των διαθέσιμων χρωμάτων της εποχής φαίνεται πως οδήγησε σε αισθητικές συμβάσεις, οι οποίες αντλούνται μάλλον από αιγυπτιακές πηγές. Τις ίδιες αιγυπτιακές αλλά και συροπαλαιστινιακές επιδράσεις διακρίνουμε και στον τρόπο με τον οποίο απεικονίζονται οι μορφές. Οι δυνατότητες που παρέχει η «μεγάλη» ζωγραφική για την πλήρη ανάπτυξη των θεμάτων είναι ιδιαίτερα επιβοηθητικές για την άντληση πληροφοριών περί της ζωής των Μινωιτών. Η μονοδιάστατη απεικόνιση της κεφαλής ονομάζεται τεχνοτροπικά προοπτική πτηνού και ο βαθμός της σχηματοποίησης αυτιού και ματιού μας επιτρέπει να ανιχνεύσουμε πρώιμες ή ύστερες επιδράσεις στο ζωγραφικό έργο.
Η συγκεκριμένη τοιχογραφία είναι ένα δείγμα του τρόπου με τον οποίο διακοσμούσαν οι Μινωίτες του εσωτερικούς χώρους των κτηρίων και των δωμάτων. Τέτοιου είδους τοιχογραφίες αποκαλύφθηκαν στα μινωικά ανάκτορα και σε άλλες πολυτελείς επαύλεις, όπως αυτή της Αγίας Τριάδας. Τα θέματα που κοσμούσαν ιερούς χώρους είχαν θρησκευτικό χαρακτήρα, ενώ εκείνα που κοσμούσαν ιδιωτικούς χώρους είχαν κοσμικό και διακοσμητικό χαρακτήρα. Οι τοιχογραφίες με ειδικό ή εξεζητημένο θέμα είχαν ως στόχο την ανάδειξη του πλούτου του ιδιοκτήτη, ενώ τα θρησκευτικά θέματα στόχευαν κυρίως στην ανάδειξη του κύρους της επίσημης θρησκείας. 

</doc>
<doc id="64567" url="https://el.wikipedia.org/wiki?curid=64567" title="Τηρέας">
Τηρέας

Ο Τηρέας υπήρξε μυθικός βασιλιάς των Θρακών.
Βίος.
Είχε γεννηθεί στη Δαυλίδα της αρχαίας Φωκίδας και είχε νυμφευθεί την Πρόκνη, κόρη του Πανδίονα, βασιλιά της Αθήνας. Σύμφωνα με τον Επιτάφιο του Δημοσθένη, βίασε την αδελφή της γυναίκας του, Φιλομήλα και αυτή η πράξη ώθησε τις δυο γυναίκες να εκδικηθούν σκοτώνοντας το υιό του Τηρέα και να διαφύγουν στην Αττική. 
Ο Τηρέας επιχείρησε να τις συλλάβει, όμως, δεν τα κατάφερε και αυτοκτόνησε.
Κατά τη μυθολογία ο Τηρέας, η Πρόκνη και η Φιλομήλα μεταμορφώθηκαν σε πτηνά, οι δυο γυναίκες σε αηδόνι και χελιδόνι, ενώ ο Τηρέας σε Τσαλαπετεινό.
Αναφορά σε αυτόν τον μύθο γίνεται και από τον Θουκυδίδη (.

</doc>
<doc id="64568" url="https://el.wikipedia.org/wiki?curid=64568" title="Ρούμι">
Ρούμι

Το ρούμι είναι οινοπνευματώδες ποτό, προϊόν απόσταξης των χυμών του ζαχαροκάλαμου. Κατάγεται από την Ινδία ή την Κίνα, αλλά σήμερα παράγεται κυρίως στα νησιά της Καραϊβικής, όπου καθιερώθηκε αφότου οι Ευρωπαίοι κατακτητές έφεραν το ζαχαροκάλαμο.
Υπάρχουν δύο τύποι: το λευκό ρούμι, βιομηχανικού τύπου, με βάση τη μελάσσα, και το rhum agricole ("αγροτικό ρούμι"), από τον φρέσκο χυμό των ζαχαροκαλάμων, από τη Μαρτινίκα ή τη Γουαδελούπη.
Τα ρούμια που παράγονται στην Κούβα, στο Πουέρτο Ρίκο, στην Αϊτή και στον Αγιο Δομίνικο ανήκουν στην κατηγορία των "ελαφρών". Αυτά που παράγονται στην Τζαμάικα, στη Μαρτινίκα, στα Μπαρμπάντος, στις Παρθένες Νήσους, θεωρούνται τα "βαριά" ρούμια.

</doc>
<doc id="64571" url="https://el.wikipedia.org/wiki?curid=64571" title="Αναστάσιος Βερνάρδος">
Αναστάσιος Βερνάρδος

Ο Αναστάσιος Βερνάρδος (12 Ιουλίου 1928 - 23 Ιανουαρίου 1989) ήταν Έλληνας νομικός και συγγραφέας. 
Βιογραφία.
Γεννήθηκε στην Αθήνα στις 12 Ιουλίου του 1928. Πατέρας του ο Αριστείδης Βερνάρδος από το Προγκί Κυθήρων και μητέρα του η Πόπη το γένος Σικάκη από το Ηράκλειο Κρήτης. Σπούδασε στη Νομική Σχολή του Πανεπιστημίου Αθηνών και το 1956 διορίστηκε ειρηνοδίκης στο Ειρηνοδικείο Νέστου με έδρα το Σιδηρόνερο Δράμας, όπου γνώρισε τη μέλλουσα σύζυγο και σύντροφο της υπόλοιπης ζωής του Σωτηρία. Απέκτησαν τρία παιδιά, την Πόπη, την Όλγα και τον Αριστείδη. 
Το 1957 πέτυχε στις εξετάσεις για πάρεδρος και τοποθετήθηκε στο Πρωτοδικείο Αθηνών. Από το 1985 έως το 1987 διετέλεσε Προϊστάμενος της Εισαγγελίας Εφετών Αθηνών. Το Σεπτέμβριο του 1986 έλαβε μέρος ως εκπρόσωπος των Ελλήνων Δικαστών στη συνάντηση των δικαστών των 12 κρατών μελών της Ευρωπαϊκής Ένωσης που έγινε στο Λουξεμβούργο. 
Το 1987 ιδρύθηκε το Διεθνές Κέντρο Μελετών Φιλοσοφίας - Θεωρίας - Κοινωνιολογίας και Επιστημολογίας του Δικαίου, στο οποίο εκλέχθηκε πρώτος Πρόεδρος. Σκοπός του Κέντρου ήταν η συμβολή στην ανάπτυξη του ενδιαφέροντος των νομικών για προβλήματα φιλοσοφίας και θεωρίας του δικαίου με την ευρύτερη έννοια. Στα ιδρυτικά μέλη του περιλαμβάνονταν αρκετοί ξένοι πανεπιστημιακοί. Το ίδιο έτος γίνεται μέλος της Εταιρείας Νομικής Μεθοδολογίας ("Association Internationale de Methodologie Juridique"), που εδρεύει στην Αιξ-αν-Προβάνς της Γαλλίας. Είχε προσκληθεί εκεί για ένα συνέδριο κατά τις 5-7 Σεπτεμβρίου 1988, στο οποίο τελικά δεν πήγε, έστειλε όμως τη σχετική εργασία του που δημοσιεύτηκε στο "Revue de la Recherche Juridique – Droit Prospectif (1988 - 4)".
Την 23 Ιανουαρίου 1989 ο Αναστάσιος Βερνάρδος δολοφονήθηκε από την τρομοκρατική οργάνωση 1η Μάη σε απόσταση πενήντα μέτρων από το σπίτι του. Ήταν η επομένη ημέρα της ονομαστικής του γιορτής.
Εκδήλωση στη μνήμη του.
Το περιοδικό "ΥΦΟΣ", με την ευκαιρία της συμπλήρωσης δεκαεπτά χρόνων από τη δολοφονία του Αναστασίου Βερνάρδου οργάνωσε εκδήλωση στη μεγάλη αίθουσα της Παλαιάς Βουλής την Κυριακή 22 Ιανουαρίου 2006 και αφιέρωσε ένα τεύχος στον ακέραιο δικαστή και βαθιά φιλοσοφημένο άνθρωπο, προβαίνοντας σε δημοσίευση κάποιων ανέκδοτων δοκιμίων του. Παράλληλα συμπεριέλαβε άρθρα του Βερνάρδου που είχαν δημοσιευτεί στον ημερήσιο και περιοδικό τύπο (σε κάθε περίπτωση με αναφορά της πηγής) καθώς και κείμενα ανθρώπων που γνώρισαν αυτόν και το έργο του.
Ομιλητές ήταν: ο Γεώργιος - Αλέξανδρος Μαγκάκης, ο Ευριπίδης Αντωνίου, Αντιπρόεδρος του Αρείου Πάγου, ο Θεοδόσης Τάσιος, καθηγητής ΕΜΠ, ο Γεώργιος Λεοντσίνης, καθηγητής του Πανεπιστημίου Αθηνών, η Μαρία Κευγά, δικηγόρος και η Πόπη Βερνάρδου, κόρη του τιμωμένου. Πιάνο έπαιξε η Ιφιγένεια Βερνάρδου – Παπαδογιάννη. Μετά από πρόταση του Γεωργίου – Αλέξανδρου Μαγκάκη, την οποία αποδέχτηκε ο παρευρισκόμενος Πρόεδρος του Αρείου Πάγου Ρωμύλος Κεδίκογλου, φιλοτεχνήθηκε η προτομή του Αναστασίου Βερνάρδου, η οποία από τις 20 Νοεμβρίου 2006 κοσμεί την είσοδο του Αρείου Πάγου. 

</doc>
<doc id="64574" url="https://el.wikipedia.org/wiki?curid=64574" title="Δάντσιχ">
Δάντσιχ



</doc>
<doc id="64575" url="https://el.wikipedia.org/wiki?curid=64575" title="Χαβιέρ Κλεμέντε">
Χαβιέρ Κλεμέντε

Ο Χαβιέρ Κλεμέντε Λάθαρο ("Javier Clemente Lázaro", Μπαρακάλντο, 12 Μαρτίου 1950 - ...) είναι Ισπανός προπονητής ποδοσφαίρου. Γνωστός και ως "Ο ξανθός από το Μπαρακάλντο" λόγω της καταγωγής του, ο βετεράνος προπονητής της Πριμέρα Ντιβιζιόν έχει περάσει το μεγαλύτερο τμήμα της καριέρας του εργαζόμενος σε δύο συλλόγους: την Αθλέτικ Μπιλμπάο και την Εσπανιόλ. Μεταξύ 1992 και 1998, διετέλεσε προπονητής της Ισπανίας, παραμένοντας αήττητος μαζί της για 31 αγώνες. Αφού προπόνησε την Ισπανία και ειδικά τα τελευταία χρόνια, έχει επιλεγεί να προπονήσει ομάδες οι οποίες βρίσκονται σε δύσκολη βαθμολογική θέση, αλλά τις περισσότερες φορές τελείωνε στην ζώνη του υποβιβασμού ή αποτύγχανε να προκριθεί για τις ευρωπαϊκές διοργανώσεις: Μπέτις, Μαρσέιγ, Τενερίφη, Αθλέτικ Μπιλμπάο, Σερβία, Μούρθια, Βαγιαδολίδ, Καμερούν και Σπόρτινγκ Χιχόν.
Συλλογική Καριέρα.
Αθλέτικ Μπιλμπάο.
Ως παίκτης, ο Κλεμέντε πραγματοποίησε 47 εμφανίσεις στην Πριμέρα Ντιβιζιόν με την Αθλετικ Μπιλμπάο, πετυχαίνοντας έξι τέρματα το διάστημα μεταξύ 1968 και 1971. Ήταν επίσης μέλος της ομάδας της Αθλέτικ που κατέκτησε το Copa del Generalísimo το 1969, αλλά η αγωνιστική του καριέρα έληξε άδοξα λόγω τραυματισμού. Ο Κλεμέντε έμαθε το επάγγελμα του προπονητή στις Αρένας Κλουμπ ντε Γκέτσο, ΣΝ Μπασκόνια και μετέπειτα Μπιλμπάο Αθλέτικ, προτού αναλάβει προπονητής στην Αθλέτικ Μπιλμπάο για πρώτη φορά, το 1981.
Πρωταθλητής της "La Liga".
Ο Κλεμέντε σε σύντομο χρονικό διάστημα κατάφερε να δημιουργήσει μία από τις καλύτερες ομάδες στην ιστορία του συλλόγου του Μπιλμπάο. Οι βετεράνοι Ντάνι και Άντονι Γκοϊκοτσέα συμπληρώθηκαν από νεαρούς παίκτες προερχόμενους από την "cantera", όπως οι Σαντιάγο Ουρκιάγα, Μιγκέλ ντε Αντρές, Ισμαέλ Ουρτούμπι, Εστανισλάο Αργότε και Άντονι Θουμπιθαρρέτα. Το 1983, η ομάδα κατέκτησε την Πριμέρα Ντιβιζιόν και το 1984 έκανε το "double" κατακτώντας τόσο την Πριμέρα Ντιβιζόν, όσο και το Κύπελλο Ισπανίας. Το πρώτο του πέρασμα από την Αθλέτικ είναι επίσης γνωστό για την αντιπαλότητα που ξεκίνησε εκείνη την περίοδο με την Μπαρτσελόνα. Ξεκίνησε όταν ο Σέσαρ Λουίς Μενότι, τότε προπονητής στη Μπαρτσελόνα, άσκησε κριτική στον τρόπο παιχνιδιού του Κλεμέντε, χαρακτηρίζοντας το αγωνιστικό του στυλ αυταρχικό και την ομάδα του ως αμυντική και καταστροφική στο παιχνίδι της. Ο Κλεμέντε απάντησε, χαρακτηρίζοντας τον Μενότι ως ηλικιωμένο χίπη και γυναικά. Η ένταση κορυφώθηκε ύστερα από έναν αγώνα για την Πριμέρα Ντιβιζόν, που έλαβε χώρα στο Καμπ Νου, στις 24 Σεπτεμβρίου 1983, όταν ο Γκοϊκοτσέα κλότσησε από πίσω τον Ντιέγο Μαραντόνα, τραυματίζοντας σοβαρά τον τελευταίο. Ο Γκοϊκοτσέα, του οποίου η εικόνα ήρθε να προσωποποιήσει το αγωνιστικό στυλ της Αθλέτικ του Κλεμέντε, έγινε στη συνέχεια γνωστός ως ο "Χασάπης του Μπιλμπάο". Στις 5 Ιουλίου 1984, οι δύο ομάδες ήρθαν ξανά αντιμέτωπες στον τελικό του Κυπέλλου Ισπανίας, σε έναν αγώνα που έληξε με εκτεταμένη συμπλοκή μεταξύ των παικτών των δύο συλλόγων.
Επιστροφή στην Αθλέτικ.
Η πρώτη θητεία του Κλεμέντε στον πάγκο της Αθλέτικ έλαβε τέλος το 1986. Πάραυτα, επέστρεψε για να προπονήσει την ομάδα δύο άλλες φορές, την σεζόν 1990–91 και την σεζόν 2005–06. Και στις δύο περιπτώσεις, απέτυχε να επαναλάβει το κατόρθωμα και την επιτυχία της πρώτης του θητείας στον σύλλογο και, παρά το γεγονός πως βοήθησε την Αθλέτικ να γλιτώσει τον υποβιβασμό το 2006, απολύθηκε μετά την κριτική που άσκησε ενάντια στην μεταγραφική πολιτική του συλλόγου.
Εσπανιόλ.
Αφού αποχώρησε από την Αθλέτικ το 1986, ο Κλεμέντε προσλήφθηκε ως προπονητής της Εσπανιόλ. Στην πρώτη του σεζόν στην ομάδα, την οδήγησε στην κατάκτηση της τρίτης θέσης της Πριμέρα Ντιβιζιόν και την πρόκριση για το Κύπελλο ΟΥΕΦΑ. Στη διάρκεια της σεζόν 1987–88, οδήγησε την Εσπανιόλ στον τελικό του Κυπέλλου ΟΥΕΦΑ, καταβάλλοντας την αντίσταση των Μίλαν και Ιντερνατσιονάλε στο πέρασμα. Στον τελικό απέναντι στην Μπάγερ Λεβερκούζεν, κέρδισε τον πρώτο αγώνα στο Σαριά με σκορ 3–0. Όμως, όμως στον επαναληπτικό αγώνα η Μπάγερ κέρδισε με το ίδιο σκορ, με τον αγώνα να καταλήγει στην διαδικασία των πέναλτι, με την Εσπανιόλ να ηττάται σε αυτή με σκορ 3–2. Ο Κλεμέντε τελείωσε την πρώτη του θητεία στην Εσπανιόλ το 1989. Αφού προπόνησε την Ατλέτικο Μαδρίτης, οδηγώντας την μέχρι την δεύτερη θέση της Πριμέρα Ντιβιζιόν, στη διάρκεια της σεζόν 1989–90, επέστρεψε στην Εσπανιόλ για την σεζόν 1990–91. Επέστρεψε στην ομάδα της Βαρκελώνης για τρίτη φορά το 2002, όπου και παρέμεινε μέχρι το 2003.
Πριμέρα Ντιβιζιόν και Λιγκ 1.
Ο Κλεμέντε έχει επίσης εργαστεί ως προπονητής σε πολλές άλλες ομάδες της Πριμέρα Ντιβιζιόν και, στη διάρκεια της σεζόν 2000–01, ανέλαβε για σύντομο διάστημα την γαλλική Μαρσέιγ. Στη διάρκεια της σεζόν 1998–99, ανέλαβε την Ρεάλ Μπέτις, όπου δέχτηκε έντονη κριτική όταν έφτυσε οπαδό της ομάδας και δήλωσε πως η Ανδαλουσία είναι "άλλη χώρα". Διετέλεσε επίσης προπονητής των Ρεάλ Σοσιεδάδ, Τενερίφη και Ρεάλ Μούρθια.
Ρεάλ Βαγιαδολίδ.
Στις 6 Απριλίου 2010, ο Κλεμέντε αντικατέστησε τον Ονέσιμο Σάντσες στην τεχνική ηγεσία της Ρεάλ Βαγιαδολίδ, με την ελπίδα πως η εμπειρία του ως βετεράνος θα μπορούσε να βοηθήσει την Βαγιαδολίδ να ξεφύγει από την ζώνη του υποβιβασμού και να παραμείνει στην Πριμέρα. Ο Κλεμέντε οδήγησε την ομάδα του σε σημαντικό αριθμό νικών, χωρίς αντίκρισμα όμως, και παρά το γεγονός πως η ομάδα είχε κατά πολύ βελτιωθεί από την αλλαγή στην τεχνική της ηγεσία, καθώς η Ρεάλ Βαγιαδολίδ υποβιβάστηκε στις 16 Μαΐου 2010.
Σπόρτινγκ Χιχόν.
Στις 13 Φεβρουαρίου 2012, ο Κλεμέντε υπέγραψε συμβόλαιο συνεργασίας με την Σπόρτινγκ Χιχόν μέχρι το τέλος της σεζόν.
Διεθνής Καριέρα.
Ισπανία.
Το 1992, ο Κλεμέντε προσλήφθηκε στην θέση του προπονητή της Ισπανίας. Ο πρώτος του αγώνας στον πάγκο της ήταν μία νίκη με σκορ 1–0 επί της Αγγλίας στις 9 Σεπτεμβρίου 1992. ήταν προπονητής της Ισπανίας στα Παγκόσμια Κύπελλα του 1994 και του 1998 και στη διάρκεια του Euro 1996. Παρά το γεγονός πως οδήγησε την ομάδα του σε ένα σερί 31 αγώνων χωρίς ήττα, δέχτηκε έντονη κριτική για την χρησιμοποίηση πολλών Βάσκων παικτών και για τον παραγκωνισμό του Χοσέπ Γκουαρδιόλα. Η Ισπανία κατέβηκε να αγωνιστεί στο Παγκόσμιο Κύπελλο του 1998 ως ένα από τα φαβορί της διοργάνωσης, αλλά αποκλείστηκε από τον πρώτο κιόλας γύρο, γνωρίζοντας την ήττα από την Νιγηρία στον πρώτο της αγώνα και φέρνοντας ισοπαλία με σκορ 0-0 με την Παραγουάη. Μετά από 62 αγώνες στην τεχνική της ηγεσία, απολύθηκε μετά από μια ήττα με σκορ 3–2 από την Κύπρο στις 5 Σεπτεμβρίου 1998.
Σερβία.
Ο Κλεμέντε υπέγραψε συμβόλαιο συνεργασίας με την Εθνική Σερβίας στις 21 Ιουλίου 2006, θέση την οποία ανέλαβε ύστερα από σχετική πρωτοβουλία του Προέδρου της Ομοσπονδίας Τσβένταν Τέρζιτς. Σύμφωνα με τον Σερβικό Τύπο, ο μισθός του Κλεμέντε άγγιζε τις €30,000 τον μήνα σε ένα διετές συμβόλαιο που του απέφερε συνολικά ένα ποσόσ της τάξης των €720,000. Επίσης, θα άγγιζε "bonus" ύψους €400,000 στην περίπτωση που η Σερβία προκρινόταν για την τελική φάση του Euro 2008, και ένα πρόσθετο "bonus" ύψους €150,000 για κάθε γύρο που θα πέρναγε η Σερβία στην συγκεκριμένη διοργάνωση. Σε μια συνέντευξη που έδωσε στην σέρβικη εφημερίδα "Politika", ο Κλεμέντε ισχυρίστηκε πως ο μισθός των €30,000 μηνιαίως είναι ο μικρότερος που έχει λάβει στην καριέρα του τα τελευταία 20 χρόνια. Πήρε μαζί του ως βοηθούς του τους Ρίστο Βιντάκοβιτς και Σίμο Κρούνιτς.
Αναλαμβάνοντας την ομάδα, η οποία είχε πραγματοποιήσει τραγικές εμφανίσεις στο Παγκόσμιο Κύπελλο Ποδοσφαίρου του 2006, ο Κλεμέντε πραγματοποίησε το ντεμπούτο του ως προπονητής της Σερβίας στις 16 Αυγούστου 2006 σε μια εκτός έδρας νίκη με 1–3 σε φιλικό αγώνα απέναντι στην Τσεχία. Μετά τον διαχωρισμό από το Μαυροβούνιο, αυτός ήταν ο πρώτος αγώνας της ομάδας υπό το όνομα της Σερβίας. Οι νέοι παίκτες που προωθήθηκαν στην ομάδα ήταν οι Μάρκο Πάντελιτς, Ντάνκο Λάζοβιτς, Βλάντιμιρ Στόικοβιτς, Αλεξάνταρ Τρίσοβιτς, κτλ. ενώ μέλη της προηγούμενης ποδοσφαιρικής γενιάς όπως οι Σάβο Μιλόσεβιτς, Ματέγια Κέζμαν, Πρέντραγκ Τζόρτζεβιτς, Άλμπερτ Ναντ, και Ντράγκοσλαβ Γιέβριτς σταδιακά απομακρύνθηκαν από την ομάδα.
Στον Όμιλο Α' της προκριματικής φάσης του Euro 2008, η Σερβία ξεκίνησε λαμπρά τις υποχρεώσεις της πετυχαίνοντας τρεις εντός έδρας νίκες απέναντι σε Αζερμπαϊτζάν, Βέλγιο και Αρμενία και μια ισοπαλία απέναντι στην Πολωνία στους τρεις πρώτους αγώνες της για την διοργάνωση. Όμως, σύντομα η κατάσταση άρχισε να χειροτερεύει με μια ήττα από το Καζακστάν με σκορ 2-1 εκτός έδρας τον Μάρτιο του 2007. Εκτός από την ήττα στον συγκεκριμένο αγώνα, ο επιθετικός Νίκολα Ζίγκιτς έριξε αγκωνιά σε ένα παίκτη του Καζακστάν δεχόμενος, ως αποτέλεσμα, την αποβολή από τον διαιτητή της αναμέτρησης.
Η Σερβία κατόρθωσε να πάρει μια σημαντική ισοπαλία με σκορ 1-1 από το φαβορί του ομίλου Πορτογαλία εντός έδρας, ενώ κέρδισε με σκορ 0-2 στην Φινλανδία, δημιουργώντας έτσι ελπίδες στους οπαδούς της. Μετά από αυτά τα αποτελέσματα, όμως, η ομάδα επέστρεψε στην πεζή πραγματικότητα - με καταρχάς μια ήττα με 3-2 στο Βέλγιο λόγω ανόητων αμυντικών λαθών του Μλάντεν Κριστάγιτς, την οποία ακολούθησε μία λευκή ισοπαλία εντός έδρας απέναντι στην Φινλανδία, μπροστά σε κοινό 15,000 θεατών. Ο εκτός έδρας αγώνας στην Πορτογαλία ήταν ιδιαίτερης σημασίας για την Σερβία, με την νίκη να είναι απαραίτητη, αλλά το μόνο που κατάφερε ήταν να πάρει μια ισοπαλία με σκορ 1-1 στα τελευταία λεπτά της αναμέτρησης, χάρη σε ένα γκολ του Μπράνισλαβ Ιβάνοβιτς.
Ο αγώνας απέναντι στην Αρμενία, στον οποίο η νίκη ήταν μονόδρομος, έφερε άλλη μια κακή εμφάνιση, καθώς η Σερβία δεν κατάφερε να σπάσει την σφιχτή αμυντική ζώνη των Αρμενίων, με αποτέλεσμα μια λευκή ισοπαλία. Με την Σερβία, πλέον, εκτός διεκδίκησης της πρόκρισης, ο Κλεμέντε ανέφερε την σοβαρότητα των παικτών ως έναν από τους κύριους λόγους αυτής της αποτυχίας. Τέσσερις μέρες αργότερα, η ίδια αυτή ομάδα κέρδισε το Αζερμπαϊτζάν με σκορ 1-6, αλλά πλέον ήταν πολύ αργά. Μετά την αποτυχία πρόκρισης, ο Κλεμέντε απολύθηκε στις 6 Δεκεμβρίου 2007.
Καμερούν.
Στις 17 Αυγούστου 2010, ο Κλεμέντε ανέλαβε την τεχνική ηγεσία του Καμερούν. Παρέλαβε την ομάδα από τον Πολ Λε Γκεν, ο οποίος παραιτήθηκε μετά την ήττα του Καμερούν σε όλους τους αγώνες του για την φάση των ομίλων του Παγκοσμίου Κυπέλλου 2010.
Ο Κλεμέντε πραγματοποίησε το ντεμπούτο του ως προπονητής του Καμερούν στις 4 Σεπτεμβρίου 2010, σε μια εκτός έδρας νίκη με σκορ 1–3 στον πρώτο αγώνα για τα προκριματικά του Κυπέλλου Εθνών Αφρικής 2012 απέναντι στον Μαυρίτιο. Τελικώς, το Καμερούν τερμάτισε δεύτερο πίσω από την Σενεγάλη, αποτυγχάνοντας να προκριθεί για την τελική φάση της διοργάνωσης. Ως αποτέλεσμα, ο Κλεμέντε απολύθηκε από την Ποδοσφαιρική Ομοσπονδία του Καμερούν στις 25 Οκτωβρίου 2011.

</doc>
<doc id="64581" url="https://el.wikipedia.org/wiki?curid=64581" title="Cabal">
Cabal

Το Cabal είναι παιχνίδι arcade του 1988 που αναπτύχθηκε από την TAD Corporation. Στο παιχνίδι, ο παίκτης ελέγχει έναν κομάντο τον οποίο βλέπει από πίσω (οπτική τρίτου προσώπου) και προσπαθεί να καταστρέψει διάφορες εχθρικές στρατιωτικές βάσεις. Παρόλο που δεν ήταν κάτι το πρωτότυπο για την εποχή του, πούλησε αρκετά κομμάτια και ήταν αρκετά δημοφιλές και στην Ελλάδα.
Τρόπος παιχνιδιού.
Ο παίκτης αναλαμβάνει τον ρόλο ενός ανώνυμου κομάντο ο οποίος προσπαθεί να καταστρέψει τις εχθρικές βάσεις. Ο παίκτης βλέπει τον χαρακτήρα από πίσω και στην αρχή του επιπέδου βρίσκεται πίσω από ένα προστατευτικό τείχος (το οποίο σιγά σιγά καταστρέφεται από τα εχθρικά πυρά). Ο παίκτης έχει στην διάθεσή του άπειρες σφαίρες για το όπλο του και περιορισμένο αριθμό χειροβομβίδων στην προσπάθειά του να εξολοθρεύσει τους αντίπαλους στρατιώτες και να καταστρέψει την βάση. Με την επιτυχή ολοκλήρωση του επιπέδου όλα τα κτίρια στην οθόνη καταρρέουν και ο παίκτης προχωρεί στο επόμενο επίπεδο.
Διάφορα power-ups εμφανίζονται τυχαία, π.χ. πολυβόλο, αυτόματο, κανονάκια κ.α., όταν σκοτώσουμε έναν εχθρό ή όταν καταστρέψουμε ένα κτίριο ή όχημα.
Το παιχνίδι μπορεί να παιχτεί από δύο παίκτες ταυτόχρονα.
Χαρακτηριστικά.
Η καμπίνα του ηλεκτρονικού είναι η κλασική όρθια, με ένα μοχλό και δύο κουμπιά (ένα για το όπλο και ένα για τις χειροβομβίδες) για κάθε παίκτη. Σε μερικές καμπίνες υπήρχε προαιρετικά trackball αντί του μοχλού. Υπήρχε και έκδοση με τρία κουμπιά, με το τρίτο να χρησιμοποιείται για κωλοτούμπα για την αποφυγή των σφαιρών των αντιπάλων.
Μεταφορές σε άλλα συστήματα.
Το Cabal μεταφέρθηκε σε πολλούς οικιακούς υπολογιστές της εποχής όπως τα PC με DOS, Commodore 64, Atari ST και Amiga. Επίσης μεταφέρθηκε στο NES από την Rare. Η ποιότητα κάθε μεταφοράς εξαρτιόταν από τις δυνατότητες του εκάστοτε μηχανήματος.
Συνέχειες.
Το "Cabal" ήταν κατά κάποιο τρόπο πρωτοποριακό καθώς παρουσίαζε ένα 3D περιβάλλον με τον παίκτη να παρακολουθεί τον χαρακτήρα από πίσω, σχεδόν όπως τα σύγχρονα FPS. Παρότι μερικές φορές συγκρίνεται με παιχνίδια της εποχής όπως το "Ikari Warriors" και το "Commando", το "Cabal" διαφέρει στο gameplay, καθώς ο παίκτης δεν μπορεί να κινήσει μπροστά τον χαρακτήρα του, πρέπει πρώτα να καθαρίσει την πίστα για να προχωρήσει.
Ένα ακόμα ενδιαφέρον στοιχείο ήταν ότι οι παίκτες μπορούσαν είτε να κινήσουν τον χαρακτήρα είτε το στόχαστρο, αλλά όχι και τα δύο ταυτόχρονα (η στόχευση γινόταν κρατώντας το κουμπί του όπλου πατημένο και κουνώντας το μοχλό). Αυτό ωθούσε τον παίκτη να ισορροπεί ανάμεσα στην επιθετική και την αμυντική τακτική συμβάλλοντας έτσι στην ποιότητα του gameplay και το ξεχώριζε από τα διάφορα shooter της εποχής τα οποία επικέντρωναν το gameplay στα αντανακλαστικά του παίκτη.
Συνολικά ήταν αρκετά δημοφιλές και έκανε καλές πωλήσεις.
Το "Cabal" ακολουθήθηκε το 1990 από το "Blood Bros", το οποίο όμως παρότι αποτελούσε την συνέχεια, διαδραματιζόταν στην Άγρια Δύση σε αντίθεση με το "Cabal" το οποίο είχε φόντο τον πόλεμο στο Βιετνάμ.

</doc>
<doc id="64584" url="https://el.wikipedia.org/wiki?curid=64584" title="Μπόμπι Σόλο">
Μπόμπι Σόλο

Ο Μπόμπι Σόλο (Bobby Solo, γεν. 18 Μαρτίου 1945) είναι Ιταλός τραγουδιστής. Εκπροσώπησε τη Ιταλία στο Διαγωνισμό Τραγουδιού Γιουροβίζιον το 1965 με το τραγούδι "Se piangi se ridi" όπου κατέκτησε την 5η θέση.

</doc>
<doc id="64585" url="https://el.wikipedia.org/wiki?curid=64585" title="Τζιλιόλα Τσινκουέτι">
Τζιλιόλα Τσινκουέτι

Η Τζιλιόλα Τσινκουέτι ("Gigliola Cinquetti", 20 Δεκεμβρίου 1947) είναι Ιταλίδα τραγουδίστρια. Εκπροσώπησε δύο φορές την Ιταλία σε Διαγωνισμούς Τραγουδιού Γιουροβίζιον: Η πρώτη το 1964, με το τραγούδι Non ho l'età όπου ήρθε πρώτη με 49 πόντους και η δεύτερη το 1974, με το τραγούδι Sì όπου ήρθε δεύτερη με 18 πόντους. Το Μάιο του 1991 συμπαρουσίασε με τον Τοτό Κοτούνιο (Τοto Cutugno) τον 36ο διαγωνισμό τραγουδιού της Eurovision στη Ρώμη.

</doc>
<doc id="64586" url="https://el.wikipedia.org/wiki?curid=64586" title="Ίβα Τζανίκι">
Ίβα Τζανίκι

Η Ίβα Τζανίκι ("Iva Zanicchi", γεν. 18 Ιανουαρίου 1940 στο Λιγκόνκιο (Ligonchio)) είναι Ιταλίδα τραγουδίστρια. Εκπροσώπησε την Ιταλία στο Διαγωνισμό Τραγουδιού Γιουροβίζιον το 1969 με το τραγούδι" Due grosse lacrime bianche" όπου ήρθε 13η με 5 πόντους.

</doc>
<doc id="64588" url="https://el.wikipedia.org/wiki?curid=64588" title="Μπαρόκ αρχιτεκτονική">
Μπαρόκ αρχιτεκτονική

Η μπαρόκ αρχιτεκτονική εμφανίζεται στις αρχές του 17ου αιώνα στην Ιταλία και γρήγορα εξαπλώνεται και στην υπόλοιπη Ευρώπη. Δανείζεται το αισθητικό λεξιλόγιο της αναγεννησιακής αρχιτεκτονικής και το χρησιμοποιεί με έναν πιο θεατρικό τρόπο, πιο ρητορικό και πιο επιδεικτικό, εκφράζοντας τον θρίαμβο της απολυταρχικής εξουσίας και της εκκλησίας. Νέες αρχιτεκτονικές αντιλήψεις για το χρώμα, το φως και τη σκιά χαρακτηρίζουν το μπαρόκ. Σε γενικές γραμμές η μπαρόκ αρχιτεκτονική χαρακτηρίζεται από την άφθονη και υπερβολική χρήση των υλικών, παιχνιδιών σκιάς και φωτός, καθώς και χρώματος.
Πρόδρομοι του μπαρόκ.
Το μπαρόκ συχνά ταυτίζεται με την Αντιμεταρρύθμιση, αν και υιοθετήθηκε επίσης και από την ελίτ των προτεσταντικών χωρών της Βόρειας Ευρώπης και των σλαβικών ορθόδοξων χωρών. Ωστόσο είναι γενικώς αποδεδειγμένο και αποδεκτό πως η μπαρόκ αρχιτεκτονική γεννήθηκε στη Ρώμη, και πως η γέννησή της είναι συνεπακόλουθη της γέννησης της Αδελφότητας του Ιησού, η οποία ιδρύθηκε με απώτερο στόχο να ενισχύσει την χαμένη επιρροή της Καθολικής Εκκλησίας και να εκχριστιανίσει το Νέο Κόσμο.
Το τελευταίο δημιούργημα του Μιχαήλ Άγγελου, η βασιλική του Αγίου Πέτρου στο Βατικανό μπορεί να θεωρηθεί ως προάγγελος του μπαρόκ στην αρχιτεκτονική με τις κολοσσιαίες διαστάσεις της.
Χαρακτηριστικά.
Αφθονία.
Οι τοιχογραφίες στις οροφές φέρουν ένα άγγιγμα χρώματος. Πολύ συχνά αυτές "ανοίγουν" κατά κάποιο τρόπο τον χώρο, φέροντας ως σχέδιο τον ουρανό, και δίνοντας την εντύπωση ελευθερίας, απεραντοσύνης και μεγαλείου.
Η χρήση φωτός και σκιάς καθώς και των παιχνιδιών του φωτός με τη σκιά γίνεται πλέον το κύριο μέλημα των αρχιτεκτόνων. Τα παράθυρα και τα ανοίγματα μεγαλώνουν, αφήνοντας το φως να χυθεί άπλετα μέσα στους χώρους, δημιουργώντας εκρηκτικές αντιθέσεις με τα σκούρα σημεία των εσωτερικών χώρων.
Θεατρικότητα.
Το σχέδιο των πρώτων εκκλησιών μπαρόκ παραμένει "σοφό" και διατηρεί το σχήμα της κλασσικής βασιλικής. Αυτό που κάνει τις εκκλησίες "μπαρόκ" είναι το γεγονός πως η πρόσοψη τους αντιμετωπίζεται ως ένα προσκήνιο αρχαίου θεάτρου, με κίονες, κόγχες και κοιλώματα γεμάτα γλυπτά κτλ.
Ποτέ πριν -και πολύ σπάνια μετά- δεν είχαν κατασκευαστεί βωμοί εκκλησιών όπως ακριβώς μία θεατρική σκηνή, περιστοιχισμένη από κίονες, αγγέλους και αγίους, οι οποίοι είναι σαν σε θεατρική παράσταση. Βιβλικές σκηνές πάνω σε ένα κρεμασμένο πανί στην πίσω σκηνή, ο εκάστοτε προστάτης-άγιος της εκκλησίας σμιλευμένος στο προσκήνιο: τα πάντα θυμίζουν έντονα θεατρική σκηνή.
Ουρμπανισμός.
Το μπαρόκ καινοτομεί πραγματικά στην ιδέα της πόλης. Η ιταλική Αναγέννηση είχε αρχίσει ήδη να επανεξετάζει τον ουρμπανισμό, την αστυφιλία δηλαδή, αλλά όλα αυτά στα στενά περιθώρια της μεσαιωνικής πόλης. Τον Μεσαίωνα οι περισσότεροι άνθρωποι ζούσαν σε μικρά χωριά, στο ύπαιθρο, ενώ οι πόλεις ήταν λίγες και μικρές. Μόλις με τη δύση των μεσαιωνικών χρόνων η πόλη αποκτά περισσότερη σημασία και δύναμη. Το μπαρόκ αντιθέτως, ανοίγει την πόλη. Οραματίζεται την πόλη ως κέντρο όλων των εξουσιών. Όπως όλη η φύση του μπαρόκ, τα πάντα άρχισαν στη Ρώμη.
Περιοχικές παραλλαγές.
Ιταλία.
Το μπαρόκ εμφανίζεται στο δεύτερο μισό του 16ου αιώνα, πρώτα στη Ρώμη, και αργότερα και στην υπόλοιπη Ιταλία. Πρωτοπόρος του ιταλικού μπαρόκ θεωρείται ο Κάρλο Μαντέρνο "(Carlo Maderno)" με την "église Sainte-Suzanne", κατασκευασμένη μεταξύ 1585 και 1603. Ο δυναμικός ρυθμός των κιόνων, η κεντρική και περίπλοκη πρόσοψη, τα αγάλματα που είναι τοποθετημένα στις κόγχες και τις εσοχές θυμίζοντας έντονα αρχαίο θέατρο, όλα αυτά συνηγορούν στην πρώτη εμφάνιση του μπαρόκ.
Το πιο πετυχημένο παράδειγμα είναι η τραπεζοειδής προσέγγιση προς τη βασιλική του Αγίου Πέτρου που προσφέρει η πλατεία του Αγίου Πέτρου, σχεδιασμένη από τον Μπερνίνι. Θεωρείται το αριστούργημα της μπαρόκ θεατρικότητας. Δύο κιονοστοιχίες δίνουν το σχήμα της τεράστιας πλατείας, εκτεινόμενες από τη βασιλική ως τους δύο βραχίονες που βρίσκονται στην άκrη της πλατείας, υποδεχόμενες τα πλήθη. Το ελλειπτικό σχήμα είναι τυπικό του μπαρόκ.
Mία εξέχουσα προσωπικότητα του ιταλικού μπαρόκ είναι επίσης ο Φραντσέσκο Μπορομίνι, ο οποίος αποτελεί και εξαίρεση από τον κανόνα. Η αρχιτεκτονική του προβάλλει νεωτερισμούς, ιδιόμορφες κατασκευές και νέες τάσεις σε σχέση με τις συνηθέστερες πρακτικές της εποχής του οι οποίες είχαν αφετηρία μία ανθρωπομορφική αρχιτεκτονική βασισμένη στον σχεδιασμό σύμφωνα με συγκεκριμένες αναλογίες (με συνηθέστερη μονάδα μέτρου τη διάμετρο της κολώνας). Από τα πιό χαρακτηριστικά έργα του στη Ρώμη, αποτελεί ο ναός Σαν Κάρλο Αλλέ Κουάτρο Φοντάνε και ο ναός Σαντ΄ 'Ιβο Αλλά Σαπιέντζα, ο οποίος ξεκίνησε μόλις πραγματοποιήθηκε ο πρώτος και ήταν και το αριστούργημά του. 
Η εκκλησία του Σαντ' Ίβο Αλλά Σαπιέντζα έπρεπε να ανεγερθεί στην ανατολική άκρη της στενόμακρης αυλής με κιoνοστοιχίες του Τζάκομο ντέλλα Πόρτα. Σαν κάτοψη ο Μπορομίνι χρησιμοποιεί την γεωμετρία του ισόπλευρου τριγώνου, όπου μετασχηματίζεται στις ακμές και τις πλευρές του με κύρτα και κοίλα τμήματα ώστε να σχηματίσει τελικά δύο εξάγωνα όμοια με εκείνα του άστρου του Δαβίδ. Ο τρούλος του ναού χωρίζεται σε τομείς : Τη βάση με το τύμπανο του τρούλου εξαγωνικό , πολύ συμπαγές, ακολουθεί μία πυραμίδα κλιμακωτή που διαχωρίζεται από επιστεγείς αντηρίδες που ρόλος τους είναι να μεταφέρουν το φορτίο στο ενισχυμένο τύμπανο. Μετά ακολουθεί η στέψη της πυραμίδας με τύμπανο που εναλλάσσει κυρτά και κοίλα τμήματα και τέλος η κατάληξη της σύνθεσης με μία σπειροειδής απόληξη, μονολιθική και με πλαστικότητα, η οποία δεν συνάδει με κανένα στοιχείο είτε εσωτερικό, είτε εξωτερικό του ναού. Η περιστροφική εξέλιξή της φαίνεται να απελευθερώνει προς τα πάνω μία συγκεντρωμένη ενέργεια θυμίζοντας έντονα τον σπειροειδή μιναρέ του τζαμιού της Σαμάρα.
Γαλλία.
Οι Γάλλοι ονομάζουν "κλασική" την αρχιτεκτονική του αιώνα του Λουδοβίκου ΙΔ΄, δηλαδή του 17ου αιώνα, και απορρίπτουν την ονομασία "μπαρόκ". Αυτή η αντιπαράθεση μεταξύ ενός "λογικού" κλασικισμού "α λα φρανσαίζ" και ενός "υπερβολικού" μπαρόκ σε ιταλικό στυλ οφείλεται στην γενική θέληση που επικρατούσε στη Γαλλία τον 17ο αιώνα να αντικατασταθεί η Ρώμη με το Παρίσι ως κέντρο της ευρωπαϊκής πνευματικής και πολιτιστικής ζωής. Και πράγματι, είναι οι Βερσαλλίες και η αυλή του βασιλιά-ήλιου που παίρνουν τη θέση της Ρώμης ως κοιτίδα πολιτισμού και πρότυπο προς μίμηση για την υπόλοιπη Ευρώπη.
Η οριστική ρήξη έρχεται το 1665 όταν ο Λουδοβίκος απορρίπτει τα σχέδια του Ιταλού αρχιτέκτονα Μπερνίνι για τις κιονοστοιχίες του Λούβρου: ο πιο διάσημος και ο πιο περιζήτητος αρχιτέκτονας της Ευρώπης εκείνη την εποχή απορρίπτεται από τη γαλλική βασιλική αυλή. Αυτό όμως δεν σημαίνει πως η αρχιτεκτονική κατά τη διάρκεια της βασιλείας του Λουδοβίκου ΙΔ΄ και του διαδόχου του Λουδοβίκου ΙΕ΄ δεν περιλαμβάνει τίποτε το μπαρόκ. Αντιθέτως, το γούστο για την μεγαλοπρέπεια, την προοπτική και την πολυτελή διακόσμηση φανερώνει αρκετά την επίδραση του μπαρόκ και στη Γαλλία. Μάλιστα πολλοί ιστορικοί της τέχνης θεωρούν πως η αρχιτεκτονική της συγκεκριμένης χρονικής περιόδου στη Γαλλία ήταν αποκλειστικά και μόνο μπαρόκ.

</doc>
<doc id="64589" url="https://el.wikipedia.org/wiki?curid=64589" title="Σέρτζο Εντρίγκο">
Σέρτζο Εντρίγκο

Ο Σέρτζο Εντρίγκο ("Sergio Endrigo", συχνά αποδίδεται ως "Σέρτζιο Εντρίγκο", 15 Ιουνίου 1933 - 7 Σεπτεμβρίου 2005) ήταν Ιταλός τραγουδιστής. Εκπροσώπησε την Ιταλία στο Διαγωνισμό Τραγουδιού Γιουροβίζιον το 1968 με το τραγούδι Marianne, όπου ήρθε 10ος με 7 πόντους.

</doc>
<doc id="64590" url="https://el.wikipedia.org/wiki?curid=64590" title="Κλαούντιο Βίλα">
Κλαούντιο Βίλα

Ο Κλάουντιο Βίλα ("Claudio Villa", 1 Ιανουαρίου 1926 - 7 Φεβρουαρίου 1987) ήταν Ιταλός τραγουδιστής. Εκπροσώπησε την Ιταλία στο Διαγωνισμό Τραγουδιού Γιουροβίζιον δυο φορές: Η πρώτη το 1962 με το τραγούδι "Addio, addio" όπου ήρθε 9ος με 3 πόντους και η δεύτερη το 1967 με το τραγούδι "Non andare più lontano" όπου ήρθε 11ος με 4 πόντους.

</doc>
<doc id="64591" url="https://el.wikipedia.org/wiki?curid=64591" title="Αντιμεταρρύθμιση">
Αντιμεταρρύθμιση

Η Αντιμεταρρύθμιση είναι ένα κίνημα της Ρωμαιοκαθολικής Εκκλησίας με ξεκίνημα τον 16ο αιώνα και διεύρυνση τον 17ο αιώνα με αφορμή την προτεσταντική Μεταρρύθμιση. Η Ρωμαιοκαθολική Εκκλησία προσπάθησε να ανακόψει τη διάδοση των ιδεών της Μεταρρύθμισης με βίαια μέτρα, όπως η Ιερά Εξέταση και το Index Librorum Prohibitorum, τον κατάλογο απαγορευμένων βιβλίων που κρίνονταν επικίνδυνα διότι θεωρούνταν ότι υπέσκαπταν τα θεμέλια της πίστης.

</doc>
<doc id="64593" url="https://el.wikipedia.org/wiki?curid=64593" title="Ούνοι">
Ούνοι



</doc>
<doc id="64594" url="https://el.wikipedia.org/wiki?curid=64594" title="Στέλιος Ψύχος">
Στέλιος Ψύχος

Ο Στέλιος Ψύχος (1936) είναι Έλληνας παλαίμαχος διεθνής ποδοσφαιριστής, ενώ υπήρξε επίσης αθλητής στην πετοσφαίριση, καλαθοσφαίριση, πινγκ πονγκ και τον στίβο στον Εθνικό Αθηνών.
Γεννήθηκε το 1936 στην Καλλιθέα. Ξεκίνησε το ποδόσφαιρο στον Έσπερο Καλλιθέας και το 1955 υπέγραψε στον Ολυμπιακό με περιπετειώδη τρόπο, καθώς τον διεκδίκησε και ο Παναθηναϊκός, οπότε αναγκάστηκε να μείνει δυο χρόνια εκτός γηπέδων για να μείνει ελεύθερος και να πάει στον Ολυμπιακό. Αγωνίστηκε 6 χρόνια στον Ολυμπιακό, στην επιθετική τότε πεντάδα (έξω αριστερά), τα οποία που σημαδεύτηκαν από σοβαρούς τραυματισμούς που τον ανάγκασαν να σταματήσει το 1963. Στην Α΄Εθνική έχει 60 συμμετοχές και 26 γκολ. 
Έχει φορέσει μία φορά τη φανέλα της εθνικής Ελλάδας στις 3 Δεκεμβρίου 1958 στον εντός έδρας αγώνα εναντίον της Γαλλίας (1-1) για τα προκριματικά του ευρωπαϊκού πρωταθλήματος (τότε λεγόταν κύπελλο εθνών Ευρώπης) του 1960.

</doc>
<doc id="64599" url="https://el.wikipedia.org/wiki?curid=64599" title="Δυναστεία του Ιουστινιανού">
Δυναστεία του Ιουστινιανού

Ιδρυτής και γενάρχης της ήταν ο Αυτοκράτορας Ιουστίνος Α'. Η Βυζαντινή Αυτοκρατορία διένυε την χρυσή εποχή της υπό τη Δυναστεία των Ιουστινιανών, η οποία ιδρύθηκε το 518 μ.Χ. με την άνοδο του Ιουστίνο Ά στον βυζαντινό θρόνο. Κάτω από τη δυναστεία των Ιουστινιανών, ιδιαίτερα κατά την βασιλεία του Ιουστινιανού Ά, η αυτοκρατορία έφτασε στη μεγαλύτερη γεωγραφική έκταση της, την Ιλλυρία, τη νότια Ισπανία, τα παραλία της Αφρικής και την Ιταλία το έτος 555. Η Δυναστεία των Ιουστινιανών τελείωσε να βασιλεύει την Βυζαντινή Αυτοκρατορία το 602 με την εκθρόνιση του Μαυρίκιου και την άνοδο του διαδόχου του Φωκά στο βυζαντινό θρόνο.
Αυτοκράτορες του Βυζαντίου που ανήκαν σε αυτήν τη Δυναστεία ήταν:
Σημαντικότερα γεγονότα.
Τα σημαντικότερα γεγονότα επί της Δυναστείας αυτής ήταν:
Τη Δυναστεία του Ιουστινιανού διαδέχθηκε η Δυναστεία του Ηρακλείου (610-717)
Δείτε επίσης.
Κατάλογος Βυζαντινών αυτοκρατόρων
Βυζαντινές Δυναστείες

</doc>
<doc id="64600" url="https://el.wikipedia.org/wiki?curid=64600" title="Δυναστεία του Ιουστίνου">
Δυναστεία του Ιουστίνου



</doc>
<doc id="64601" url="https://el.wikipedia.org/wiki?curid=64601" title="Βασίλης Ξανθόπουλος">
Βασίλης Ξανθόπουλος

Το όνομα Βασίλης Ξανθόπουλος μπορεί να αναφέρεται σε κάποιον από τους παρακάτω:

</doc>
<doc id="64603" url="https://el.wikipedia.org/wiki?curid=64603" title="Αντώνης Ποσειδών">
Αντώνης Ποσειδών

Ο Αντώνης Ποσειδών (1938-2019) ήταν Έλληνας διεθνής ποδοσφαιριστής, ο οποίος αγωνιζόταν ως ακραίος επιθετικός και στις δύο πλευρές του γηπέδου.
Σταδιοδρομία.
Σε συλλογικό επίπεδο.
Προερχόμενος από τη Δόξα Αθηνών της συνοικίας που γεννήθηκε, εντάχθηκε στους εφεδρικούς του Ολυμπιακού Πειραιώς το 1955, ταυτόχρονα με το Στέλιο Ψύχο του Έσπερου Καλλιθέας. Προβιβάστηκε στην α΄ ομάδα το Φεβρουάριο του 1957 και αποτέλεσε παίκτης της έως τις αρχές του 1963. Πέτυχε το γκολ της νίκης με 2-1 στη φιλική συνάντηση εναντίον της βραζιλιάνικης Σάντος ΦΚ, όπου μετείχε ο Πελέ. Συνολικά, έλαβε μέρος σε 70 αναμετρήσεις Πανελλήνιου πρωταθλήματος και Α΄ Εθνικής κατηγορίας σημειώνοντας 20 τέρματα.
Ψυχρότητα στις σχέσεις του με το σύλλογο και βιοποριστικοί λόγοι, τον ώθησαν σε ηλικία 24 ετών να μεταναστεύσει στις Ηνωμένες Πολιτείες Αμερικής. Παρέμεινε επί δεκαετίες, επισκεπτόμενος συχνά την Ελλάδα και διατηρώντας σχέσεις με τον Ολυμπιακό, ενώ επί μακρό διάστημα συνέχισε το άθλημα σε ομογενειακά σωματεία τριών πόλεων.
Στις εθνικές ομάδες.
Αγωνίστηκε για τα αντιπροσωπευτικά συγκροτήματα Νέων, Ενόπλων και τρεις φορές με την ομάδα ανδρών Ελλάδος.
Τίτλοι.
Με τον Ολυμπιακό Πειραιώς
Βιογραφικά στοιχεία.
Στις ΗΠΑ ανέπτυξε εμπορική δραστηριότητα και απέκτησε δύο κόρες από το γάμο του με Ελληνοαμερικανίδα εκπαιδευτικό. Μετά το θάνατό της το 2015, εγκαταστάθηκε μόνιμα στην Αθήνα. Στις 12 Φεβρουαρίου ανακοινώθηκε από τα μέσα ενημέρωσης ότι έφυγε από την ζωή σε ηλικία 81 ετών.

</doc>
<doc id="64604" url="https://el.wikipedia.org/wiki?curid=64604" title="Ντάνιελ Ντεφόε">
Ντάνιελ Ντεφόε

Ο Ντάνιελ Ντεφόε ("Daniel Defoe", 13 Σεπτεμβρίου 1660 – 24 Απριλίου 1731) ήταν Άγγλος επιχειρηματίας, συγγραφέας, δημοσιογράφος και φυλλαδιογράφος, ο οποίος έγινε διάσημος από το μυθιστόρημά του "Ροβινσώνας Κρούσος". Υπήρξε ένας από τους θεμελιωτές του αγγλικού μυθιστορήματος. Ήταν παραγωγικός και ευέλικτος συγγραφέας, καθώς έγραψε περισσότερα από 500 βιβλία, φυλλάδια και άρθρα πάνω σε διάφορα θέματα (πολιτικής, εγκληματικότητας, θρησκείας, γάμου, ψυχολογίας κ.α.). Ήταν επίσης πρωτοπόρος της οικονομικής δημοσιογραφίας. 
Τα πρώτα χρόνια.
Ο Ντάνιελ Φόε (Daniel Foe), όπως ήταν το πραγματικό του όνομα, γεννήθηκε στο Λονδίνο. Αργότερα πρόσθεσε το "Ντε" (De) στο επώνυμό του και υποστήριξε ότι ήταν απόγονος της οικογένειας Ντε Μπω Φω (De Beau Faux). Ο ακριβής τόπος και η ημερομηνία γέννησής του είναι άγνωστα, με τις περισσότερες πηγές να τοποθετούν το έτος γέννησης μεταξύ του 1659 και του 1661. Τα πρώτα χρόνια της ζωής του ο Φόε βίωσε μερικά από τα πιο ασυνήθιστα γεγονότα της αγγλικής ιστορίας: το 1665, 100.000 άτομα πέθαναν από τη Μεγάλη Πανώλη του Λονδίνου και το 1666 η Μεγάλη Πυρκαγιά χτύπησε τη γειτονιά του Ντεφόε αφήνοντας όρθια μόνο τρία σπίτια, ένα εκ των οποίων ήταν το δικό του. Το 1667, όταν ο Φόε ήταν περίπου επτά ετών, ένας ολλανδικός στόλος πέρασε από τον ποταμό Τάμεση και επιτέθηκε στο Τσάθαμ. Τέλος, όταν ο Φόε ήταν περίπου δέκα ετών, η μητέρα του πέθανε.
Οι γονείς του ήτανε Πρεσβυτεριανοί σχισματικοί, γι' αυτό και ο Φόε εκπαιδεύτηκε σε σχισματική ακαδημία. Κατά τη διάρκεια εκείνης της περιόδου, η Αγγλία δεν ήταν ανεκτική σε θέματα θρησκείας. Η θρησκευτική διαμάχη ήταν πολιτικό ζήτημα. Οι Ρωμαιοκαθολικοί ήταν φοβισμένοι και μισητοί. Οι διαφωνούντες αρνήθηκαν να εναρμονιστούν με τις υπηρεσίες της Εκκλησίας της Αγγλίας και ήταν περιφρονημένοι και καταπιεσμένοι.
Επιχειρηματική σταδιοδρομία.
Ο πατέρας του Ντάνιελ, Τζέιμς Φόε, προόριζε το γιο του για τον ιερατικό κλάδο. Ωστόσο, παρά το γεγονός ότι ο Ντάνιελ Φόε ήταν χριστιανός, δεν αισθανόταν μεγάλη κλίση για να γίνει κληρικός και προτίμησε να επιδοθεί στο εμπόριο. Μπήκε στον κόσμο των επιχειρήσεων ως γενικός έμπορος, πουλώντας σε διαφορετικές χρονικές στιγμές κάλτσες, μάλλινα αγαθά και κρασί. Αν και οι φιλοδοξίες του ήταν μεγάλες και αγόρασε κτήμα στην επαρχία και ένα πλοίο, σπάνια δεν είχε χρέη. Το 1684 ο Φόε παντρεύτηκε τη Μαίρη Τάφλεϊ, κόρη ενός Λονδρέζου εμπόρου, και έλαβε προίκα 3.700£. Λόγω των χρεών του και των πολιτικών προβλημάτων, ο γάμος του πιθανότατα να ήταν πολύ δύσκολος. Ωστόσο διήρκεσε 50 χρόνια και απέκτησαν μαζί οκτώ παιδιά, εκ των οποία επέζησαν τα έξι.
Το 1685 εντάχθηκε στην Εξέγερση του Μονμάουθ αλλά έλαβε χάρη. Το 1689 στέφθηκε βασιλιάς της Αγγλίας ο Γουλιέλμος Γ' και ο Φόε έγινε αμέσως ένας από τους στενούς του συμμάχους και μυστικός πράκτορας. Μερικές από τις πολιτικές του νέου βασιλιά οδήγησαν σε σύγκρουση με τη Γαλλία, με αποτέλεσμα να υποστούν ζημιές οι ευημερούσες εμπορικές δραστηριότητες του Φόε, ο οποίος είχε καθιερωθεί ως έμπορος. Το 1692, ο Φόε συνελήφθη για ένα χρέος ύψους 700£, αν και τα συνολικά του χρέη ανέρχονταν μάλλον σε 17.000£. Η στεναχώρια του ήταν μεγάλη γι' αυτό και πάντα υπεράσπιζε τους άτυχους οφειλέτες. Εν τούτοις υπάρχουν ενδείξεις ότι οι οικονομικές συναλλαγές του δεν ήταν πάντα ειλικρινείς. 
Αφού αφέθηκε ελεύθερος, πιθανότατα ταξίδεψε στην Ευρώπη και τη Σκωτία και πρέπει να ήταν εκείνη την εποχή που εμπορευόταν κρασί στο Κάντιθ, στο Πόρτο και στη Λισαβόνα. Το 1695 επέστρεψε στην Αγγλία χρησιμοποιώντας το όνομα "Ντεφόε" και υπηρετώντας ως υπεύθυνος για την είσπραξη των φόρων επί των φιαλών, ενώ το 1696 λειτουργούσε ένα εργοστάσιο κεραμιδιών και τούβλων. 
Συγγραφή.
Φυλλαδιογραφία και φυλακή.
Το 1697 εκδόθηκε η πρώτη αξιοσημείωτη δημοσίευση του Ντεφόε, το "Δοκίμιο Πάνω στο Σχεδιασμό", μία σειρά προτάσεων για την κοινωνική και οικονομική βελτίωση. Από το 1697 έως το 1698 υπερασπίστηκε το δικαίωμα του βασιλιά Γουλιέλμου Γ' της Αγγλίας να συγκροτήσει μόνιμο στρατό κατά τη διάρκεια του αφοπλισμού μετά τη Συνθήκη του Ράισβαϊκ (1697) που τερμάτισε τον Εννεαετή Πόλεμο (1688-1697). Το πιο επιτυχημένο του ποίημα, "Ο Γνήσιος Άγγλος" (1901), υπερασπιζόταν το βασιλιά Γουλιέλμο απέναντι στην αντίληψη της ξενοφοβίας των εχθρών του, σατιρίζοντας την αγγλική αξίωση στη φυλετική καθαρότητα. Με το σατιρικό αυτό ποίημα αναγνωρίστηκε για πρώτη φορά η συγγραφική αξία του Ντάνιελ Ντεφόε. 
Ο θάνατος του Γουλιέλμου Γ' το 1702 δημιούργησε για άλλη μια φορά πολιτική αναταραχή καθώς ο βασιλιάς αντικαταστάθηκε από τη βασίλισσα Άννα, η οποία άρχισε αμέσως επίθεση ενάντια στους διαφωνούντες με την Εκκλησία της Αγγλίας. Τα κείμενα του Ντεφόε και οι πολιτικές του δραστηριότητες είχαν ως αποτέλεσμα τη σύλληψή του και την τοποθέτησή του σε κύφωνα στις 31 Ιουλίου 1703, κυρίως λόγω ενός φυλλαδίου με τίτλο "Ο Συντομότερος Δρόμος με τους Διαφωνούντες ή Προτάσεις για την Ίδρυση της Εκκλησίας". Σ' αυτό ο Ντεφόε σατίριζε ανελέητα τόσο τους Συντηρητικούς όσο και τους διαφωνούντες που υποκριτικά άσκησαν τη λεγόμενη "περιστασιακή συμμόρφωση", όπως ο γείτονάς του από το Στόουκ Νιούινγκτον, σερ Τόμας Άμπνεϊ. Αν και δημοσιεύτηκε ανώνυμα, γρήγορα ανακαλύφθηκε η αληθινή πατρότητα του κειμένου και ο Ντεφόε συνελήφθη. Σύμφωνα με το θρύλο, η δημοσίευση του ποιήματός του "Ύμνος στον Κύφωνα", έκανε το κοινό κατά τη διάρκεια του κυφωνισμού να του πετάει λουλούδια, αντί για τα συνήθη επιβλαβή αντικείμενα, και να πίνει στην υγειά του. Η ιστορικότητα του γεγονότος είναι υπό αμφισβήτηση από τους περισσότερους μελετητές, αν και ο Τζον Ρόμπερτ Μουρ αργότερα είπε ότι "Δεν υπήρξε κανένας άνθρωπος στην Αγγλία, εκτός από τον Ντεφόε, που να μπήκε σε κύφωνα και αργότερα να ξεχώρισε μεταξύ των συνανθρώπων του". Εντούτοις, υπάρχει η περίπτωση του Τόμας Κοχρέιν, 10ου κόμη του Νταντόλαντ και φημισμένου αξιωματικού του Βασιλικού Ναυτικού, ο οποίος καταδικάστηκε στον κύφωνα αλλά του δόθηκε χάρη από φόβο μήπως η δημοτικότητά του προκαλούσε ταραχές. 
Μετά από τρεις μέρες στον κύφωνα, ο Ντεφόε μπήκε στη φυλακή Νιουγκέιτ. Ο υπουργός Ρόμπερτ Χάρλεϊ, 1ος Κόμης της Οξφόρδης και Κόμης του Μόρτιμερ, μεσολάβησε για την απελευθέρωσή του με όρο τη συνεργασία του Ντεφόε ως μυστικός πράκτορας για λογαριασμό των Συντηρητικών (Tories). Σε αντάλλαγμα γι' αυτή τη συνεργασία, ο Χάρλεϊ κατέβαλε κάποια από τα ανεξόφλητα χρέη του Ντεφόε, βελτιώνοντας σημαντικά την οικονομική του κατάσταση. Μέσα σε μια εβδομάδα από την απελευθέρωσή του από τη φυλακή, ο Ντεφόε έγινε μάρτυρας της Μεγάλης Καταιγίδας του 1703 που προκάλεσε μεγάλες ζημιές στο Λονδίνο και το Μπρίστολ, ξεριζώνοντας εκατομμύρια δέντρα και σκοτώνοντας πάνω από 8.000 ανθρώπους, ως επί το πλείστον στη θάλασσα. Το γεγονός αυτό αποτέλεσε το θέμα της "Καταιγίδας" ("Storm", 1704), μιας συλλογής από αφηγήσεις αυτοπτών μαρτύρων. Πολλοί θεωρούν αυτό το έργο του Ντεφόε ως ένα από τα πρώτα παραδείγματα σύγχρονης δημοσιογραφίας. Την ίδια χρονιά δημιούργησε την περιοδική του "Επιθεώρηση των Υποθέσεων της Γαλλίας", με την υποστήριξη του υπουργού Ρόμπερτ Χάρλεϊ, καταγράφοντας τα γεγονότα του Πολέμου της Ισπανικής Διαδοχής (1701-1714). Η "Επιθεώρηση" κυκλοφορούσε τρεις φορές την εβδομάδα, χωρίς διακοπή μέχρι το 1713. Ο Ντεφόε εντυπωσιάστηκε από το γεγονός ότι ένας άνθρωπος τόσο χαρισματικός, όσο ο Ρόμπερτ Χάρλεϊ, άφηνε ανοιχτά ζωτικής σημασίας έγγραφα και τον προειδοποίησε ότι σχεδόν προκαλούσε έναν ασυνείδητο υπάλληλο να διαπράξει προδοσία, κάτι που τελικά συνέβη με την υπόθεση του Γουίλιαμ Γκρεγκ. Όταν με το θάνατο της βασίλισσας Άννας έπεσαν οι Συντηρητικοί από την εξουσία, ο Ντεφόε συνέχισε να προσφέρει μυστικές υπηρεσίες στην κυβέρνηση και να εκδίδει φυλλάδια.
Δεν ήταν όλα τα φυλλάδια του Ντεφόε πολιτικού περιεχομένου. Ένα φυλλάδιο (που στην πραγματικότητα δημοσιεύθηκε ανώνυμα), με τίτλο "Μία Πραγματική Σχέση της Εμφάνισης της κας Βιλ την Επόμενη Μέρα του Θανάτου της μ' αυτή της κας Μπαργκρέιβ στο Καντέρμπερι στις 8 Σεπτεμβρίου 1705", έχει ως θέμα την αλληλεπίδραση μεταξύ του πνευματικού και του φυσικού κόσμου. Πιθανότατα γράφτηκε για να υποστηρίξει το έργο του Σαρλ Ντρελενκούρ "Η Παρηγοριά της Πιστής Ψυχής Ενάντια στους Φόβους του Θανάτου" ("Consolations de l'âme fidèle contre les frayeurs de la mort", 1651). Περιγράφει μία συνάντηση της κας Μπαργκρέιβ με την παλιά της φίλη, κα Βιλ, μετά το θάνατό της. Είναι σαφές απ' αυτό το κείμενο και από πολλά άλλα, ότι ενώ η πολιτική πτυχή της ζωής του Ντεφόε ήταν κυρίαρχη, δεν ήταν με κανένα τρόπο η μοναδική.
Τελευταία κείμενα και μυθιστορήματα.
Η έκταση και τα στοιχεία της γραφής του Ντεφόε την περίοδο μετά την πτώση των Συντηρητικών το 1714 μέχρι την έκδοση του "Ροβινσώνα Κρούσου" το 1719 αμφισβητούνται ευρέως. Ο Ντεφόε σχολιάζει την τάση να αποδίδουν σ' αυτόν φυλλάδια άγνωστης πατρότητας, στο απολογητικό του έργο "Έκκληση στην Τιμή και τη Δικαιοσύνη" ("Appeal to Honour and Justice", 1715) όπου υπερασπίζεται τη στάση του κατά την περίοδο που ήταν υπουργός ο Χάρλεϊ. Άλλα έργα που θεωρούνται ως προάγγελοι της μυθιστορηματικής του καριέρας είναι: "Ο Οικογενειακός Εκπαιδευτής" ("The Family Instructor", 1715), ένα εξαιρετικά επιτυχημένο εγχειρίδιο άσκησης του θρησκευτικού καθήκοντος, "Πρακτικά των Διαπραγματεύσεων του μονσιέ Μεναζέ" ("Minutes of the Negotiations of Monsr. Mesnager", 1717), στο οποίο υποδύεται τον Νικολά Μεναζέ, τον Γάλλο πληρεξούσιο που διαπραγματεύτηκε τη Συνθήκη της Ουτρέχτης (1713) και η "Συνέχεια των Επιστολών που Γράφτηκαν από έναν Τούρκο Κατάσκοπο" ("A Continuation of the Letters Writ by a Turkish Spy", 1718), μία σάτιρα για την ευρωπαϊκή πολιτική και τη θρησκεία, την οποία υποτίθεται ότι έγραψε ένας Μουσουλμάνος στο Παρίσι. 
Από το 1719 έως το 1724, ο Ντεφόε έγραψε τα μυθιστορήματα από τα οποία έγινε διάσημος (βλ. παρακάτω). Κατά την τελευταία δεκαετία της ζωής του, έγραψε επίσης εγχειρίδια συμπεριφοράς, μεταξύ των οποίων τη "Θρησκευτική Ερωτοτροπία" ("Religious Courtship", 1722), τον "Πλήρη Άγγλο Έμπορο" ("The Complete English Tradesman", 1726) και το "Νέο Οικογενειακό Εκπαιδευτή" ("The New Family Instructor", 1727). Κυκλοφόρησε επιπλέον μία σειρά βιβλίων με θέμα την κατάρρευση της κοινωνικής τάξης, όπως "Μελετώντας το Μεγάλο Νόμο της Υποταγής" ("The Great Law of Subordination Considered", 1724) και "Η Δουλειά του Καθενός δεν είναι Δουλειά Κανενός" ("Everybody's Business is Nobody's Business", 1725) και έργα με υπερφυσική θεματολογία, όπως "Η Πολιτική Ιστορία του Διαβόλου" ("The Political History of the Devil", 1726), "Σύστημα Μαγείας" ("A System of Magick", 1726) και "Ένα Δοκίμιο για την Ιστορία και την Πραγματικότητα των Φαντασμάτων" ("An Essay on the History and Reality of Apparitions", 1727). Τα έργα του με θέμα τα ταξίδια στο εξωτερικό και το εμπόριο περιλαμβάνουν τη "Γενική Ιστορία των Ανακαλύψεων και των Βελτιώσεων" ("A General History of Discoveries and Improvements", 1727) και το "Ναυτικό και Εμπορικό Άτλαντα" ("Atlas Maritimus and Commercialis", 1728). Ένα από τα σημαντικότερα έργα του είναι η "Περιήγηση σε όλο το νησί της Μεγάλης Βρετανίας" ("A tour thro' the whole island of Great Britain", 1724–1727), η οποία παρείχε μία πανοραμική έρευνα του βρετανικού εμπορίου στις παραμονές της Βιομηχανικής Επανάστασης. 
Μυθιστορήματα.
Ο Ντεφόε έγραψε επίσης το τρίτομο ταξιδιωτικό βιβλίο "Περιήγηση σε όλο το νησί της Μεγάλης Βρετανίας" (1724-1727), μία ζωντανή από πρώτο χέρι άποψη για την κατάσταση της χώρας. Άλλα μη μυθοπλαστικά βιβλία περιλαμβάνουν τον "Πλήρη Άγγλο Έμπορο" ("The Complete English Tradesman", 1726) και "Λονδίνο, η Πιο Ακμάζουσα Πόλη στο Σύμπαν" ("London, the Most Flourishing City in the Universe", 1728). Ο Ντεφόε δημοσίευσε πάνω από 560 βιβλία και φυλλάδια και θεωρείται ο ιδρυτής της βρετανικής δημοσιογραφίας. 
Τη μεγαλύτερη δόξα όμως ο Ντεφόε την απέκτησε όχι με τα πολιτικά άρθρα του, αλλά με τις αληθινές ιστορίες που έγραψε με λογοτεχνικό ύφος. Κάθε μια αναφέρεται και σ' ένα αληθινό περιστατικό. Ο Ντεφόε όμως με την πλούσια φαντασία του και το γλαφυρό του ύφος την στόλιζε μ' επεισόδια και περιπέτειες που συνάρπαζαν τον αναγνώστη. Το γνωστότερο από τα έργα του, εκείνο που έκανε αθάνατο το όνομά του, είναι ο Ροβινσώνας Κρούσος (1719), που και σήμερα θεωρείται ως ένα από τα κορυφαία περιπετειώδη έργα της παγκόσμιας λογοτεχνίας. Το μυθιστόρημα αναφέρεται στις περιπέτειες ενός άνδρα που ναυάγησε σε ένα έρημο νησί. Ο συγγραφέας βασίστηκε εν μέρει στην ιστορία του Σκωτσέζου ναυαγού Αλεξάντερ Σέλκιρκ, ο οποίος πέρασε τέσσερα χρόνια αποκλεισμένος σ' ένα νησί του αρχιπελάγους Χουάν Φερνάντες. Απ' την αφήγηση του ναυτικού, η δημιουργική φαντασία του Ντεφόε έπλασε ολόκληρη την περιπετειώδη και γεμάτη δράση ιστορία του ήρωά του. Ωστόσο, το βιβλίο του Τιμ Σέβεριν "Αναζητώντας τον Ροβινσώνα Κρούσο" ("Seeking Robinson Crusoe", 2002) ξετυλίγει ένα πολύ ευρύτερο φάσμα πιθανών πηγών έμπνευσης. Ο Σέβεριν καταλήγει δηλώνοντας ότι ο πραγματικός Ροβινσώνας Κρούσος ήταν ο Χένρι Πίτμαν, ένας ναυαγός που ήταν υπάλληλος του Δούκα του Μονμάουθ. Ο Πίτμαν έγραψε ένα σύντομο βιβλίο σχετικά με την απεγνωσμένη απόδρασή του από μία σωφρονιστική αποικία της Καραϊβικής, όπου στάλθηκε λόγω της συμμετοχής του στην Εξέγερση του Μονμάουθ, και για το ακολουθούμενο ναυάγιο και τις μετέπειτα περιπέτειές του στο έρημο νησί. Το βιβλίο εκδόθηκε από τον Τζον Τέιλορ, του οποίου ο γιος, Γουίλιαμ Τέιλορ, εξέδωσε αργότερα το μυθιστόρημα του Ντεφόε. Ο Σέβεριν υποστηρίζει ότι από τη στιγμή που ο Πίτμαν φαίνεται να έχει ζήσει σε κατάλυμα πάνω από τον εκδοτικό οίκο του Τζον Τέιλορ και ο Ντεφόε εργαζόταν στην ίδια περιοχή εκείνη την εποχή, ο Ντεφόε μπορεί να τον είχε γνωρίσει προσωπικά και να έμαθε τις εμπειρίες του από πρώτο χέρι. Επίσης επισημαίνει ότι ακόμα κι αν ο Ντεφόε δεν είχε γνωρίσει τον Πίτμαν, όταν θα υπέβαλε στον εκδότη του ένα σχέδιο ενός μυθιστορήματος για ένα ναυαγό αναμφίβολα ο εκδότης του θα τον είχε ενημερώσει για το βιβλίο του Πίτμαν που εξέδωσε ο πατέρας του. Ο Σέβεριν αναφέρει επίσης άλλη μία δημοσιευμένη περίπτωση ενός εγκαταλελειμμένου άντρα, ονόματι απλώς Γουίλ, της φυλής Μισκίτο της Κεντρικής Αμερικής, ο οποίος μπορεί να οδήγησε στην απεικόνιση του Παρασκευά. 
Ο "Ροβινσώνας Κρούσος" έχει θεωρηθεί κατ' επανάληψη ως μία αλληγορία για την ανάπτυξη του πολιτισμού, ως μανιφέστο του οικονομικού ατομικισμού και ως έκφραση της ευρωπαϊκής αποικιοκρατίας, αλλά δείχνει επίσης τη σημασία της μετάνοιας και απεικονίζει τη δύναμη των θρησκευτικών πεποιθήσεων του Ντεφόε. Η σταθερότητα, η υπομονή, η εφευρετικότητα του Ροβινσώνα, ο τρόπος με τον οποίο αντιμετωπίζει όλες τις δυσκολίες, αυτά είναι τα βασικά στοιχεία του έργου και αυτά του δίνουν τη μεγαλύτερη αξία. Επίσης, θεωρείται από πολλούς ως το πρώτο μυθιστόρημα που γράφτηκε στην αγγλική γλώσσα. Ο Ρόμπερτ Λούις Στίβενσον το θαύμαζε λέγοντας ότι η σκηνή με το αποτύπωμα του ποδιού ήταν μία από τις τέσσερις σημαντικότερες της Αγγλικής λογοτεχνίας και η πιο αξέχαστη, ενώ ο δρ. Γουέσλι Βέρνον διέκρινε στη σκηνή αυτή την προέλευση της εγκληματολογικής ποδιατρικής. Το μυθιστόρημα αυτό ενέμπνευσε ένα νέο είδος, τη Ροβινσωνιάδα, καθώς έργα όπως η "Οικογένεια Ελβετών Ροβινσώνων" (1812) του Γιόχαν Βυς προσαρμόζουν το σκεπτικό του μυθιστορήματος και προκαλούν σύγχρονες μετα-αποικιακές απαντήσεις, με έργα όπως το "Μια γυναίκα στο νησί του Ροβινσώνα" ("Foe", 1986) του Τζον Μάξγουελ Κούτσι και το "Παρασκευάς ή στις μονές του Ειρηνικού" ("Vendredi ou les Limbes du Pacifique", 1967) του Μισέλ Τουρνιέ. Ο Ντεφόε έγραψε δύο συνέχειες: το "The Farther Adventures of Robinson Crusoe" (1719) και το "Serious reflections during the life and surprising adventures of Robinson Crusoe: with his Vision of the angelick world" (1720). Τα "Ταξίδια του Γκιούλιβερ" (1726) του Τζόναθαν Σουίφτ εν μέρει παρωδούν το μυθιστόρημα του Ντεφόε. 
Το επόμενο μυθιστόρημα του Ντεφόε ήταν ο Κάπτεν Σίνγκλετον (1720), μία διμερής ιστορία περιπέτειας, της οποίας το πρώτο μισό καλύπτει μία διάσχιση της Αφρικής και το δεύτερο μισό ασχολείται με την πειρατεία. Το έργο έχει επαινεθεί για την ευαίσθητη απεικόνιση της στενής σχέσης του ομώνυμου ήρωα και του θρησκευτικού μέντορά του, του Κουάκερου Γουίλιαμ Γουόλτερς.
Ο Συνταγματάρχης Τζακ (1722) ακολουθεί ένα ορφανό αγόρι από μία ζωή φτώχειας και εγκληματικότητας στην αποικιακή ευημερία, τις στρατιωτικές και οικογενειακές αναταράξεις και τον θρησκευτικό προσηλυτισμό, καθοδηγούμενο από μία προβληματική ιδέα του να γίνει «τζέντλεμαν». 
Επίσης το 1722, ο Ντεφόε έγραψε το Μολ Φλάντερς, άλλο ένα πικαρέσκο που διηγείται σε πρώτο πρόσωπο την πτώση και την τελική αποκατάσταση μίας μοναχικής γυναίκας στην Αγγλία του 17ου αιώνα. Η ομώνυμη ηρωίδα εμφανίζεται ως πόρνη, δίγαμη και κλέφτρα, ζει στο Μιντ, διαπράττει μοιχεία και αιμομιξία, αλλά καταφέρνει να διατηρήσει τη συμπάθεια του αναγνώστη.
Το "Μολ Φλάντερς" και το τελευταίο μυθιστόρημα του Ντεφόε Ροξάνα (1724) αποτελούν παραδείγματα του αξιοθαύμαστου τρόπου με τον οποίο ο Ντεφόε κάνει οικείους τους φανταστικούς του χαρακτήρες, οι οποίοι μάλιστα είναι γυναίκες. Στο τελευταίο του έργο αφηγείται την ηθική και πνευματική παρακμή μίας εταίρας της υψηλής κοινωνίας.
Ένα έργο το οποίο συχνά εκλαμβάνεται ως μη μυθοπλαστικό είναι το "Ημερολόγιο της Χρονιάς της Πανούκλας", ένα σύνθετο ιστορικό μυθιστόρημα που εκδόθηκε το 1722 με θέμα τη Μεγάλη Πανώλη του Λονδίνου του 1665. Το Νοέμβριο του 1703, μία καταιγίδα σαν τυφώνας χτύπησε το Λονδίνο, γνωστή σήμερα ως Μεγάλη Καταιγίδα (παραμένει μία από τις μεγαλύτερες καταιγίδες στη βρετανική ιστορία). Έτσι άλλο ένα από τα αξιοσημείωτα γεγονότα στη ζωή του Ντεφόε, η καταιγίδα, αποτέλεσε το θέμα ενός βιβλίου του ("Η Καταιγίδα"), όπου ο συγγραφέας περιγράφει τις συνέπειες του συμβάντος: "Οι δρόμοι καλύφθηκαν με τόσα κεραμίδια και πλάκες από τις στέγες των σπιτιών [...] ώστε όλα τα κεραμίδια σε ακτίνα 50 μιλίων δεν θα μπορούσαν να επισκευάσουν παρά μόνο ένα μικρό μέρος". Ο Ντεφόε έγραψε επίσης τις "Αναμνήσεις Ενός Καβαλάρη" ("Memoirs of a Cavalier", 1720), που διαδραματίζεται κατά τη διάρκεια του Τριακονταετή Πολέμου και του Αγγλικού Εμφύλιου Πολέμου. 
Η Ένωση Αγγλίας και Σκωτίας το 1707.
Τουλάχιστον 545 τίτλοι, που κυμαίνονται από σατιρικά ποιήματα έως πολιτικά και θρησκευτικά φυλλάδια, έχουν αποδοθεί στον Ντεφόε. Εντούτοις οι Φέρμπανκ και Όουενς στο "Critical Bibliography" (1998) υποστηρίζουν έναν πολύ μικρότερο αριθμό (276 τίτλοι). Τα φιλόδοξα επιχειρηματικά σχέδια του Ντεφόε τον οδήγησαν σε πτώχευση το 1692, έχοντας να θρέψει μία γυναίκα και επτά παιδιά. Το 1703 δημοσίευσε ένα σατιρικό φυλλάδιο εναντίον των Συντηρητικών και υπέρ της θρησκευτικής ανεκτικότητας με τίτλο "Ο Συντομότερος Δρόμος με τους Διαφωνούντες ή Προτάσεις για την Ίδρυση της Εκκλησίας". Όπως έχει συμβεί και με άλλα ειρωνικά κείμενα πριν και μετά, το φυλλάδιο αυτό παρεξηγήθηκε ευρέως και ασκήθηκε ποινική δίωξη εναντίον του συντάκτη για συκοφαντική δυσφήμιση. Καταδικάστηκε σε διαπόμπευση, πρόστιμο 200 μάρκων και προσωποκράτηση. 
Σε απελπιστική κατάσταση ο Ντεφόε έγραψε στον Ουίλιαμ Πάτερσον, ιδρυτή της Τράπεζας της Αγγλίας, ο οποίος ήταν άνθρωπος της εμπιστοσύνης του Ρόμπερτ Χάρλεϊ, 1ου Κόμη της Οξφόρδης και Κόμη του Μόρτιμερ, κορυφαίου υπουργού της αγγλικής κυβέρνησης. Ο Χάρλεϊ αποδέχθηκε τις υπηρεσίες του Ντεφόε και τον απελευθέρωσε το 1703. Αμέσως εξέδωσε την "Επιθεώρηση", η οποία κυκλοφορούσε αρχικά κάθε εβδομάδα και στη συνέχεια τρεις φορές την εβδομάδα, και στην οποία έγραφε ως επί το πλείστον ο ίδιος. Αυτό ήταν το κεντρικό φερέφωνο της αγγλικής κυβέρνησης που ήθελε να προωθήσει το Νομοσχέδιο για την Ένωση του 1707.
Ο Ντεφόε ξεκίνησε την εκστρατεία του στην "Επιθεώρηση" και σε άλλα φυλλάδια με στόχο την αγγλική γνώμη, υποστηρίζοντας ότι η ενοποίηση θα έθετε τέλος στην απειλή από το Βορρά και θα έφερνε ένα "ανεξάντλητο θησαυροφυλάκιο ανδρών" και μία νέα πολύτιμη αγορά που θα αύξανε τη δύναμη της Αγγλίας. Το Σεπτέμβριο του 1706 ο Χάρλεϊ έστειλε τον Ντεφόε ως μυστικό πράκτορα στο Εδιμβούργο για να κάνει ό,τι είναι δυνατόν για να βοηθήσει στην εξασφάλιση της συναίνεσης στη Συνθήκη της Ένωσης. Ο Ντεφόε είχε πλήρη συνείδηση του κινδύνου που διέτρεχε. Χάρη σε βιβλία όπως τα "Γράμματα του Ντάνιελ Ντεφόε" ("The Letters of Daniel Defoe", επιμέλεια G. H. Healey, Οξφόρδη, 1955) έγιναν γνωστές πολύ περισσότερες δραστηριότητές του απ' ό,τι συνηθίζεται με τέτοιου είδους πράκτορες.
Οι πρώτες εκθέσεις του περιλάμβαναν ζωντανές περιγραφές των βίαιων διαδηλώσεων κατά της Ένωσης. "Ένας όχλος Σκωτσέζων είναι ο χειρότερος του είδους", ανέφερε. Χρόνια αργότερα, ο Τζον Κλερκ του Πένικιουκ, ένας κορυφαίος Ενωτικός, έγραψε στα απομνημονεύματά του ότι "ήταν ένας κατάσκοπος ανάμεσά μας, αλλά δεν ήταν γνωστός ως τέτοιος, διαφορετικά ο όχλος του Εδιμβούργου θα τον είχε κάνει κομμάτια". 
Ο Ντεφόε ως Πρεσβυτεριανός που είχε υποφέρει στην Αγγλία για τις πεποιθήσεις του, έγινε δεκτός ως σύμβουλος στη Γενική Συνέλευση της Εκκλησίας της Σκωτίας και στις επιτροπές του Κοινοβουλίου της Σκωτίας. Στον Χάρλεϊ ανέφερε την απερισκεψία των Σκωτσέζων λέγοντας ότι δεν κίνησε καμία απολύτως υποψία ότι αλληλογραφεί με κάποιον στην Αγγλία και ότι ήταν σε θέση να επηρεάσει τις προτάσεις που τέθηκαν στο Κοινοβούλιο. 
Για τη Σκωτία χρησιμοποίησε διάφορα επιχειρήματα, ακόμα και τα αντίθετα από αυτά που χρησιμοποιούσε στην Αγγλία, για παράδειγμα, αγνοώντας συνήθως το αγγλικό δόγμα της κυριαρχίας του Κοινοβουλίου λέγοντας στους Σκωτσέζους ότι μπορούσαν να έχουν απόλυτη εμπιστοσύνη στις εγγυήσεις της Συνθήκης. Μερικά από τα φυλλάδιά του γράφτηκαν δήθεν από Σκωτσέζους, παραπλανώντας ακόμα και αξιόπιστους ιστορικούς που τα επικαλέστηκαν ως αποδεικτικά στοιχεία της σκωτσέζικης κοινής γνώμης εκείνης της εποχής. 
Το ίδιο ισχύει και για το βιβλίο του Ντεφόε "Η Ιστορία της Ένωσης της Μεγάλης Βρετανίας", που τυπώθηκε το 1709 στο Εδιμβούργο, το οποίο μερικοί ιστορικοί εξακολουθούν να το αντιμετωπίζουν ως μία πολύτιμη πηγή πληροφοριών για τα δικά τους έργα. Το βιβλίο δεν ήταν ανώνυμο αλλά ανέφερε δύο φορές το όνομα του Ντεφόε, ο οποίος εισέπραττε δικαιώματα ως συγγραφέας του βιβλίου. Σ' αυτό, ο Ντεφόε επιχειρεί να εξηγήσει τα γεγονότα που οδήγησαν στο Νομοσχέδιο για την Ένωση του 1707 ξεκινώντας από τις 6 Δεκεμβρίου 1604 όταν παρουσιάστηκε στον βασιλιά Ιάκωβο Α' της Αγγλίας ένα προτεινόμενο σχέδιο για την ενοποίηση. Ο Ντεφόε φρόντισε να δώσει στην ιστορία του έναν αέρα αντικειμενικότητας, παρέχοντας χώρο και για επιχειρήματα κατά της Ένωσης, αλλά πάντα έχοντας ο ίδιος την τελευταία λέξη.
Αγνόησε τον κύριο αντίπαλο της Ένωσης, τον Άντριου Φλέτσερ, και δεν περιγράφει την εκτροπή του Δούκα του Χάμιλτον, τον επίσημο ηγέτη των διάφορων φατριών που ήταν αντίθετες στην Ένωση, ο οποίος φαινομενικά πρόδωσε τους πρώην συντρόφους του όταν μεταπήδησε στην Ενωτική/Κυβερνητική πλευρά στα αποφασιστικά τελικά στάδια της συζήτησης. Επίσης, δεν έκανε καμία προσπάθεια να εξηγήσει γιατί το Κοινοβούλιο της Σκωτίας, το οποίο ήταν τόσο ορμητικό για την ανεξαρτησία του από το 1703 έως το 1705, άλλαξε στάση το 1706. 
Ο Ντεφόε έλαβε πολύ μικρή ανταμοιβή από τους χρηματοδότες του και φυσικά καμία αναγνώριση για τις υπηρεσίες του από την κυβέρνηση. Έκανε χρήση της εμπειρίας του από τη Σκωτία στο έργο "Περιήγηση σε όλο το νησί της Μεγάλης Βρετανίας", όπου παραδέχθηκε ότι έπεσε έξω στην πρόβλεψή του ότι μετά την Ένωση θα αυξανόταν ο πληθυσμός και το εμπόριο της Σκωτίας.
Θάνατος.
Ο Ντάνιελ Ντεφόε πέθανε στις 24 Απριλίου 1731 και τάφηκε στο Μπάνχιλ Φιλντς του Λονδίνου, όπου ο τάφος του είναι επισκέψιμος.
Ο Ντεφόε άφησε πίσω του σημαντικό λογοτεχνικό έργο. Κατά τη διάρκεια της ζωής του έχει υπογράψει τα κείμενά του χρησιμοποιώντας τουλάχιστον 198 ονόματα. Η ικανότητά του να ζωντανεύει συναρπαστικά κάθε περιπέτεια, τον κατατάσσει μέσα στους σημαντικότερους συγγραφείς όλων των εποχών.

</doc>
<doc id="64606" url="https://el.wikipedia.org/wiki?curid=64606" title="Διαγωνισμός Τραγουδιού Eurovision 2007">
Διαγωνισμός Τραγουδιού Eurovision 2007

Ο Διαγωνισμός Τραγουδιού της Eurovision 2007 ήταν η 52η έκδοση του ετήσιου Διαγωνισμού Τραγουδιού της Eurovision. Έλαβε χώρα στο Ελσίνκι της Φινλανδίας, μετά τη νίκη των Lordi στο διαγωνισμό του με το τραγούδι "Hard Rock Hallelujah" στην Αθήνα της Ελλάδας. Ήταν η πρώτη φορά που ο διαγωνισμός διεξήχθη στη Φινλανδία, 46 χρόνια αφότου η χώρα έκανε το ντεμπούτο της. Με τη διοργάνωση να αναλαμβάνουν η Ευρωπαϊκή Ραδιοτηλεοπτική Ένωση (EBU) και το Yleisradio (Yle), ο διαγωνισμός διεξήχθη στο Hartwall Arena, και αποτελούνταν από έναν ημιτελικό στις 10 Μαΐου και τον τελικό στις 12 Μαΐου 2007. Τα δύο ζωντανά σόου παρουσίασαν οι Γιάνα Πέλκονεν και Μίκο Λεπιλάμπι. Επιπλέον, η Κρίσσε Σάλμινεν ήταν η γκεστ παρουσιάστρια από το πράσινο δωμάτιο και μετέδιδε από τα πλήθη στην Πλατεία της Γερουσίας.
Συμμετείχαν σαράντα δύο χώρες στο διαγωνισμό - τρεις περισσότερες από το προηγούμενο ρεκόρ των τριάντα εννέα, που συμμετείχαν το . Η EBU αποφάσισε να αναιρέσει το όριο των 40 χωρών, πράγμα που θα σήμαινε την εξαίρεση ορισμένων χωρών που χρησιμοποιούν ένα σύστημα ταξινόμησης τάξεων. Η και η συμμετείχαν για πρώτη φορά φέτος, με το και τη να συμμετέχουν ως ανεξάρτητα έθνη για πρώτη φορά. Η και η επέστρεψαν και οι δύο, μετά την απουσία τους από την προηγούμενη έκδοση. Εν τω μεταξύ, το αποφάσισε να μην συμμετάσχει.
Νικήτρια αναδείχθηκε η Σερβία με το τραγούδι "Molitva", ερμηνευμένο από τη Μαρίγια Σερίφοβιτς και γραμμένο από τους Βλαντιμίρ Γκράιτς και Σάσα Μιλόσεβιτς Μάρε. Αυτή ήταν η πρώτη νίκη της Σερβίας στο διαγωνισμό, και μάλιστα, η πρώτη χρονιά που διαγωνίστηκαν ως ανεξάρτητο κράτος. Επίσης, αυτή ήταν η πρώτη νίκη για μια από τις πρώην Γιουγκοσλαβικές δημοκρατίες. Ήταν επίσης το πρώτο τραγούδι που κέρδισε εξ ολοκλήρου στη μητρική γλώσσα μιας χώρας από το "Diva" του το . Η Ουκρανία, η Ρωσία, η Τουρκία και η Βουλγαρία ολοκλήρωσαν την πρώτη πεντάδα, αντίστοιχα. Πιο κάτω στο βαθμολογικό πίνακα, η Λευκορωσία πέτυχε την καλύτερη θέση της μέχρι σήμερα, τερματίζοντας έκτη. Εν τω μεταξύ, η Ιρλανδία πέτυχε τη χειρότερη θέση της στο διαγωνισμό, τερματίζοντας εικοστή τέταρτη (τελευταία θέση). Από τις χώρες των "Μεγάλων Τεσσάρων", η Γερμανία κατέλαβε την υψηλότερη θέση, τερματίζοντας δέκατη ένατη.
Η Κύπρος και η Λετονία συμμετείχαν με τραγούδια σε γλώσσες διαφορετικές από τις δικές τους ή τις αγγλικές. Αν και αυτό συνέβη με την συμμετοχή του Βελγίου το 2003, αυτή ήταν η πρώτη φορά που ο διαγωνισμός χαρακτήριζε τις χώρες να ερμηνεύσουν με τις πραγματικές γλώσσες σε αντίθεση με φανταστικές.
Τοποθεσία.
Χώρος διεξαγωγής.
Το Ελσίνκι, η φινλανδική πρωτεύουσα, επιλέχθηκε ως η διοργανώτρια πόλη, αν και άλλες πόλεις υπέβαλαν προσφορές για τη διοργάνωση του διαγωνισμού, όπως από το Έσποο, τη δεύτερη μεγαλύτερη πόλη της χώρας, το Τάμπερε, την τρίτη μεγαλύτερη πόλη της χώρας και το Τούρκου.
Στο τέλος, επιλέχθηκε το Ελσίνκι, με το χώρο διεξαγωγής να είναι η Hartwall Arena. Ο χώρος είναι ένας μεγάλος εσωτερικός χώρος πολλαπλών λειτουργιών , ο οποίος άνοιξε το 1997 και μπορεί να φιλοξενήσει περίπου 12.000-15.000 θεατές για συναυλίες. Το όνομά του προέρχεται από τον μεγαλύτερο χορηγό της, την εταιρεία ποτών Hartwall, που εδρεύει επίσης στο Ελσίνκι. Για το διαγωνισμό, η αρένα αναφερόταν ως Helsinki Arena.
Για την οργάνωση του διαγωνισμού υποβλήθηκε προϋπολογισμός 13 εκατ. Ευρώ.
Μορφή.
Στις 12 Μαρτίου 2007 έγιναν οι κληρώσεις για τη σειρά με την οποία θα παρουσιάζονταν τα τραγούδια των χωρών στον ημιτελικό, στον τελικό και στην ψηφοφορία. Μία καινοτομία που εφαρμόστηκε τη χρονιά εκείνη επέτρεψε 5 χώρες να προκρίνονται αυτόματα από τον ημιτελικό και 3 χώρες από τον τελικό να επιλέγουν τη σειρά τους. Οι επικεφαλής των αντιπροσωπειών ανέβηκαν στη σκηνή και επέλεξαν το νούμερο της αρεσκείας τους. Στον ημιτελικό, η Αυστρία, η Ανδόρρα, η Σλοβενία και η Τουρκία μπόρεσαν να επιλέξουν τη θέση τους. Στον τελικό, η Αρμενία, η Γερμανία και η Ουκρανία άσκησαν το προνόμιο αυτό. Μετά την κλήρωση, οι συμμετοχές εγκρίθηκαν από την EBU.
Το συνοπτικό βίντεο με όλα τα τραγούδια κατά τη διαδικασία της ψηφοφορίας διά τηλεφώνου για όλες τις συμμετοχές προβλήθηκε δύο φορές και περιελάμβανε τους αριθμούς τηλεφώνου στην οθόνη. Η διαδικασία ψηφοφορίας ήταν η ίδια με εκείνη του 2006 με εξαίρεση ότι δόθηκαν 15 λεπτά προκειμένου να ψηφίσουν οι τηλεθεατές, αυξημένα κατά 5 λεπτά σε σχέση με τον προηγούμενο διαγωνισμό. Στον τελικό, εφαρμόστηκε ξανά το σύστημα του να προβάλλονται κατευθείαν στην οθόνη οι βαθμολογίες από 1 ως 7 και να ανακοινώνονται από τους εκπροσώπους βαθμολογίας ανά χώρα μόνον τα οκτάρια, τα δεκάρια και τα δωδεκάρια. Για πρώτη φορά ο νικητής κέρδισε το βραβείο μιας περιοδείας ανά την Ευρώπη για λόγους προώθησης, με ταξίδια στη Δανία, τη Γερμανία, την Ελλάδα, τη Σουηδία και την Ισπανία, στο διάστημα από 16 Μαΐου ως 21 Μαΐου. 
Ψηφιακό σχέδιο.
Το επίσημο λογότυπο του διαγωνισμού παρέμεινε το ίδιο με το 2006: η σημαία στο κέντρο της καρδιάς άλλαξε με την φινλανδική σημαία. Η Ευρωπαϊκή Ραδιοτηλεοπτική Ένωση και το YLE ανακοίνωσαν ότι το θέμα για το διαγωνισμό του 2007 θα ήταν το «True Fantasy», το οποίο αγκάλιασε τη Φινλανδία και τη «Φινλανδικότητα» όσον αφορά τις πολικότητες που συνδέονται με τη χώρα. Το πρακτορείο σχεδιασμού Dog Design ήταν υπεύθυνο για το σχεδιασμό του οπτικού θέματος του διαγωνισμού, το οποίο περιελάμβανε τα ζωντανά καλειδοσκοπικά σχέδια που σχηματίστηκαν από διάφορα σύμβολα, όπως τα θαυμαστικά και το γράμμα F. Η σκηνή είχε το σχήμα ενός καντέλε, ενός παραδοσιακού φινλανδικού οργάνου. Στις 20 Φεβρουαρίου 2007 ξεκίνησε μια αναθεωρημένη επίσημη ιστοσελίδα του διαγωνισμού για την πρώτη δημόσια έκθεση του φετινού θέματος. Ένα επίσημο CD και DVD κυκλοφόρησε (χωρίς όμως HD DVD ή Blu-ray, παρά το γεγονός που μεταδόθηκε για πρώτη φορά σε υψηλή ευκρίνεια). Ένα επίσημο φαν-βιβλίο κυκλοφόρησε επίσης. Τα θέματα των καρτ-ποστάλ (σύντομα βίντεο μεταξύ των συμμετοχών) ήταν διηγήματα που συνέβαιναν σε διάφορα φινλανδικά μέρη.
Συμμετέχουσες χώρες.
Οι συμμετέχουσες χώρες σε διαγωνισμό τραγουδιού της Eurovision πρέπει να είναι ενεργά μέλη της EBU.
42 χώρες υπέβαλαν προκαταρκτικές αιτήσεις. Αν και τα προηγούμενα χρόνια ο μέγιστος αριθμός συμμετεχόντων χωρών ήταν 40, η EBU επέτρεψε να συμμετάσχουν όλοι οι 42 και το 2007. Η Τσεχία, η Σερβία, το Μαυροβούνιο και η Γεωργία μπήκαν στο διαγωνισμό για πρώτη φορά το 2007. Το Μονακό ανακοίνωσε την απόσυρσή του στις 12 Δεκεμβρίου 2006 και η EBU ανακοίνωσε την τελική σύνθεση 42 χωρών στις 15 Δεκεμβρίου 2006.
Επιστροφή καλλιτεχνών.
Η Ευρυδίκη επέστρεψε για να εκπροσωπήσει την , αφού είχε προηγουμένως εκπροσωπήσει τη χώρα το ως υποστηρικτής για την Αλεξία και το και το . Ο Eiríkur Hauksson εκπροσώπησε παλαιότερα την το ως τμήμα του φωνητικού τρίο ICY και την το ως μέρος η ομάδα Just 4 Fun. Η Karolina Gočeva εκπροσώπησε την το . Η Edsilia Rombley εκπροσωπούσε την το .
Ημιτελικός.
Ο ημιτελικός πραγματοποιήθηκε στις 10 Μαΐου 2007 στις 21:00 (CET). 28 χώρες συμμετείχαν και οι 42 συμμετέχοντες ψήφισαν.
Οι χώρες προκρίθηκαν για τον τελικό επισημαίνονται.
Τελικός.
Οι φιναλίστ ήταν:
Ο τελικός διεξήχθη στις 12 Μαΐου 2007 στις 21:00 (CET) και κερδήθηκε από τη Σερβία.
Πίνακες βαθμολογίας.
Όλες οι χώρες που συμμετείχαν στο διαγωνισμό ήταν υποχρεωμένες να χρησιμοποιούν τηλεψηφοφορία ή/και SMS ψηφοφορία κατά τη διάρκεια των δύο βραδιών του διαγωνισμού. Σε περίπτωση τεχνικών δυσκολιών, ή εάν οι ψήφοι της χώρας δεν πληρούσαν το όριο της EBU, θα έπρεπε να χρησιμοποιηθούν τα εφεδρικά αποτελέσματα της κριτικής επιτροπής. Η Αλβανία και η Ανδόρα ήταν οι μόνες χώρες που χρησιμοποίησαν κριτική επιτροπή. Πραγματοποιήθηκε κλήρωση στο Ελσίνκι για να καθοριστεί η σειρά με την οποία οι χώρες παρουσίασαν τις ψήφους τους κατά τη διάρκεια του τελικού.
Ημιτελικός.
12 βαθμοί.
Ακολουθεί μια περίληψη όλων των 12 πόντων στον ημιτελικό:
Τελικός.
12 βαθμοί.
Ακολουθεί μια περίληψη όλων των 12 πόντων στον τελικό:
Άλλα βραβεία.
Βραβεία Μαρσέλ Μπεζανσόν.
Τα βραβεία Μαρσέλ Μπεζανσόν ονομάστηκαν έτσι στη μνήμη του εμπνευστή του διαγωνισμού. Διαιρούνται σε 3 κατηγορίες: Τύπου, Καλλιτεχνικό Βραβείο και Βραβείο Συνθέτη.
OGAE.
Ο Γενικός Οργανισμός Ερασιτεχνών της Eurovision (γαλλικά:Organisation Générale des Amateurs de l'Eurovision, κοινά γνωστός ως OGAE) είναι διεθνής οργανισμός ιδρυθείς το 1984 στη Σαβόνλινα της Φινλανδίας από τον Γιάρι-Πέκα Κοϊκαλάινεν (Jari-Pekka Koikkalainen). Ο οργανισμός αποτελείται από ένα δίκτυο 40 φαν κλαμπ του διαγωνισμού τραγουδιού της Eurovision ανά την Ευρώπη και όχι μόνο, και αποτελεί μη κυβερνητικό , μη κερδοσκοπικό και μη πολιτικό οργανισμό. Μεταξύ των φαν κλαμπ του OGAE γίνεται ψηφοφορία, από το 2007, επιτρέποντας στα μέλη των διαφορετικών φαν κλαμπ ανά τον κόσμο να ψηφίζουν τα αγαπημένα τους τραγούδια του διαγωνισμού. Τα υψηλότερα συνολικά αποτελέσματα μετά την περάτωση της ψηφοφορίας και την καταμ΄τρηση όλων των ψήφων είναι τα εξής.
Βραβείο Μπάρμπαρα Ντεξ.
Το χιουμοριστικό βραβείο Μπάρμπαρα Ντεξ για τον καλλιτέχνη με το χειρότερο ντύσιμο που απονέμεται από τον δικτυακό τόπο οπαδών House of Eurovision από το 1997, κέρδισε η Verka Serduchka, συμμετοχή της Ουκρανίας.
Διεθνείς αναμεταδόσεις και ψηφοφορία.
Εκπρόσωποι βαθμολογίας.
Η σειρά με την οποία ανακοινώθηκαν οι βαθμολογίες αποφασίστηκε με κλήρωση. Οι εκφωνητές ανά χώρα ήταν οι εξής.
Μετάδοση σε υψηλή ευκρίνεια.
Το κανάλι YLE έκανε τη μετάδοση του διαγωνισμού σε 1080i HD με ήχο 5.1 Surround. Το BBC στο Ηνωμένο Βασίλειο επίσης μετέδωσε τον τελικό σε υψηλή ευκρίνεια, από το BBC HD. Ο ραδιοτηλεοπτικός φορέας της Σουηδίας SVT μετέδωσε αμφότερους τον τελικό και τον ημιτελικό σε υψηλή ευκρίνεια μέσω του σταθμού του SVT HD. 
Σχολιαστές.
Σχολιαστές από τις συμμετέχουσες χώρες.
Οι σχολιαστές από τις 42 συμμετέχουσες χώρες ήταν οι εξής:
Σχολιαστές από μη συμμετέχουσες χώρες.
Οι σχολιαστές από χώρες που δεν έλαβαν μέρος στο διαγωνισμό του 2007 ήταν:

</doc>
<doc id="64608" url="https://el.wikipedia.org/wiki?curid=64608" title="Απόπλους">
Απόπλους

Απόπλους ή σαλπάρισμα (αγγλικά: departure ή sailing κυρίως για ιστιοφόρα), ονομάζεται η αναχώρηση του πλοίου από λιμένα ή αγκυροβόλιο προς συγκεκριμένη κατεύθυνση ή προορισμό. Στη κοινή γλώσσα λέγεται και "πηγαιμός".
Ο χρόνος απόπλου των επιβατηγών πλοίων εσωτερικών γραμμών καθορίζεται από το Υπουργείο Εμπορικής Ναυτιλίας, ενώ των μικρών σκαφών τοπικών δρομολογίων καθορίζεται από τις κατά τόπους Λιμενικές Αρχές.
Αντίθετα ο απόπλους των εμπορικών πλοίων, φορτηγών κλπ και ανεξάρτητα της σημαίας που φέρουν, επιτρέπεται κατόπιν έγγραφης άδειας οικείας Λιμενικής Αρχής του τόπου απόπλου, που μπορεί να είναι λιμένας ή εγκαταστάσεις σε παρακείμενο όρμο φορτοεκφόρτωσης, καλούμενη "Άδεια απόπλου", που εκδίδεται ανεξάρτητα των καιρικών συνθηκών.
Εξαίρεση αποτελεί ο απόπλους από σημείο καταφυγής που είχε επιλεχθεί λόγω δυσμενών καιρικών συνθηκών.
Το αντίθετο του απόπλου ονομάζεται κατάπλους. Επίσημα και οι δύο όροι μαζί ονομάζονται ""αμφοτερόπλους", στη πράξη όμως χρησιμοποιείται ο όρος "καταπόπλους"".

</doc>
<doc id="64609" url="https://el.wikipedia.org/wiki?curid=64609" title="Βαλένθια Κ.Φ.">
Βαλένθια Κ.Φ.



</doc>
<doc id="64610" url="https://el.wikipedia.org/wiki?curid=64610" title="Σαλπάρισμα">
Σαλπάρισμα



</doc>
<doc id="64613" url="https://el.wikipedia.org/wiki?curid=64613" title="Σεγούντα Ντιβισιόν">
Σεγούντα Ντιβισιόν

Η Σεγούντα Ντιβισιόν (ισπανικά: "Segunda División", , είναι η δεύτερη κατηγορία μετά την Πριμέρα Ντιβισιόν. Το πρώτο της πρωτάθλημα διοργανώθηκε το 1929 και αποτελείται συνήθως απο 22 ομάδες.
Ιστορία.
Το πρωτάθλημα δημιουργήθηκε το 1929 από τη Βασιλική Ισπανική Ομοσπονδία Ποδοσφαίρου (RFEF). Από το 1983, την ευθύνη για τη διεξαγωγή του πρωταθλήματος έχει η Εθνική Ένωση Επαγγελματικού Ποδοσφαίρου (LFP).
Στις 16 Αυγούστου 2006, η LFP κατέληξε σε συμφωνία με τον τραπεζικό όμιλο BBVA για την χορηγία της Segunda División, μετονομάζοντας το πρωτάθλημα σε "Liga BBVA".
Στις 4 Ιουνίου 2008, το πρωτάθλημα μετονομάστηκε σε "Liga Adelante", από το σύνθημα της BBVA, «Adelante». («Εμπρός» στα ισπανικά), λόγω της επέκτασης της χορηγίας της BBVA στην Πριμέρα Ντιβισιόν (La Liga), η οποία έφερε πλέον το όνομα Liga BBVA.
Δομή.
Το πρωτάθλημα περιλαμβάνει 22 ομάδες που αγωνίζονται μεταξύ τους εντός και εκτός έδρας για μια περίοδο 42 αγώνων. Κάθε χρόνο τρεις ομάδες προβιβάζονται στην Πριμέρα Ντιβισιόν (La Liga).
Οι δύο πρώτες ομάδες κερδίζουν αυτόματα την άνοδο. Η τρίτη ομάδα που προβιβάζεται είναι η νικήτρια των αγώνων κατάταξης (play-off) μεταξύ των τεσσάρων ομάδων που έχουν τερματίσει, στην κανονική διάρκεια του πρωταθλήματος, στις θέσεις 3 έως 6. Τα play-offs περιλαμβάνουν δύο ημιτελικούς, ενώ ακολουθεί διπλός τελικός. Το κάτω μέρος, τέσσερις ομάδες υποβιβάζονται στην Σεγούντα Ντιβισιόν Β (Segunda División Β).
Λογότυπο.
Το σύγχρονο λογότυπο του πρωταθλήματος καθιερώθηκε την περίοδο 2008-2009, έπειτα από τη συμφωνία συνεργασίας μεταξύ του τραπεζικού ομίλου BBVA με την Εθνική Ένωση Επαγγελματικού Ποδοσφαίρου (LFP), διοργανώτρια αρχή του πρωταθλήματος, για τη χορηγία της Πριμέρα Ντιβισιόν (La Liga). Έκτοτε έχουν χρησιμοποιηθεί ανεπίσημες παραλλαγές του λογότυπου από ορισμένα μέσα μαζικής ενημέρωσης. Από το 2016, το πρωτάθλημα είναι γνωστό ως "LaLiga 1|2|3" για εμπορικούς λόγους.

</doc>
<doc id="64614" url="https://el.wikipedia.org/wiki?curid=64614" title="Δημήτριος Υψηλάντης">
Δημήτριος Υψηλάντης

Ο Δημήτριος Υψηλάντης (Κωνσταντινούπολη, Οθωμανική Αυτοκρατορία, 25 Δεκεμβρίου 1793 – Ναύπλιο, Βασίλειο της Ελλάδος, 5 Αυγούστου 1832) ήταν Έλληνας πρίγκηπας, στρατιωτικός, αγωνιστής της Ελληνικής Επανάστασης του 1821 και πολιτικός.
Βιογραφία.
Γεννήθηκε στην Κωνσταντινούπολη και ήταν δεύτερος γιος του ηγεμόνα της Μολδοβλαχίας και γόνου εύπορης και ισχυρής φαναριώτικης οικογένειας, Κωνσταντίνου Υψηλάντη, και της δεύτερης συζύγου του, Ελισάβετ Βακαρέσκου. Ένας εκ των πρώτων δασκάλων του ήταν ο Μακάριος Καββαδίας.
Αδελφός του ήταν ο Αλέξανδρος Υψηλάντης, ο αρχηγός της Φιλικής Εταιρείας. Στάλθηκε στη Γαλλία για να σπουδάσει σε στρατιωτικές σχολές και στη συνέχεια κατατάχθηκε στην αυτοκρατορική φρουρά του Τσάρου στην Πετρούπολη, φτάνοντας έως το βαθμό του λοχαγού. Το 1818 μυήθηκε στη Φιλική Εταιρεία. Από τον Οκτώβριο του 1820 και έως την έναρξη της Επανάστασης στις Παραδουνάβιες Ηγεμονίες, υπηρετούσε στο Κίεβο ως υπασπιστής του στρατηγού Ραγέφσκι.
Η κάθοδος στην Ελλάδα.
Η πατρότητα της ιδέας της αναπλήρωσης του Αλέξανδρου από τον Δημήτριο διεκδικείται από τους Ξάνθο και Αναγνωστόπουλο και χρονικά τοποθετείται μεταξύ 9 και 19 Μαρτίου 1821. Με την έναρξη της επανάστασης ανέλαβε να αντιπροσωπεύσει τον αδελφό του Αλέξανδρο Υψηλάντη, ως πληρεξούσιος του Γενικού Επιτρόπου Αρχής στην Πελοπόννησο. Πραγματοποίησε αρχικά ένα σύντομο ταξίδι στην Οδησσό με σκοπό τη συγκέντρωση χρημάτων από τους Έλληνες της εκεί κοινότητας, δανείστηκε άλλα αφού υποθήκευσε οικογενειακά κοσμήματα, προμηθεύθηκε όπλα και γύρισε στο Κισινιόφ.
Η κάθοδός του στην Ελλάδα στάθηκε περιπετειώδης επειδή στην αρχή (Μάιος 1821) στο Τσέρνοβιτς (σημερινό Τσερνιφτσί, Ουκρανία), αναγνωρίστηκε από κάποιον τυχοδιώκτη Σαλόνσκη, πρώην υπηρέτη διωγμένο από το σπίτι του γαμπρού του Υψηλάντη. Μέχρι να φτάσει στην Τεργέστη, τον είχε μαζί του ως αιχμάλωτο και όταν επιβιβάστηκε στο καράβι τον άφησε δίνοντάς του 600 δίστηλα. Στις 17 Μαΐου στο Xέρμανστατ αναγνωρίστηκε από κάποιον Μολδαβό, ο οποίος εξαφανίστηκε και κατόπιν πήγε στη Βιέννη να καταγγείλει τον Υψηλάντη. Αυτός ήταν ο λόγος αλλαγής του δρομολογίου του Υψηλάντη: από το Xέρμανστατ πήγε στην Τεργέστη μέσω Τέμεσβαρ, Έσσεγκ Κάρλστατ και Φιούμε. Οι πληροφορίες αυτές αναφέρονται από τον Ιωάννη Φιλήμωνα στα έργα του "Περί της Φιλικής Εταιρείας" και "Περί της Ελληνικής Επαναστάσεως".
Ο Υψηλάντης είχε μαζί του δύο "εφοδιαστικά" όπως τα έλεγαν τότε, δηλαδή δύο διαβατήρια, ένα ρωσικό και ένα γερμανικό. Οι αυστριακές Αρχές επέτρεψαν στον Υψηλάντη να φύγει για την Ελλάδα, επειδή εκτίμησαν ότι έτσι θα είχαν την καλύτερη απόδειξη πως η Ρωσία εμπλεκόταν στις ταραχές στην Οθωμανική Αυτοκρατορία.
Το ταξίδι ξεκίνησε από το Κισινιόφ στις 30 Απριλίου 1821 και στην Τεργέστη φτάνει στις 4 Ιουνίου. Από εκεί έφυγε στις 7 Ιουνίου δήθεν για την Οδησσό αλλά τελικά για την Ύδρα, όπου έφτασε στις 8/20 Ιουνίου. Ο Υψηλάντης κατέβηκε με το όνομα "Αθανάσιος Στοστοπόπουλος" και είχε τη σημαία της Φιλικής με το φοίνικα και τις λέξεις «"Ελευθερία ή Θάνατος"», τα πληρεξούσια του αδελφού του με τα οποία διοριζόταν «"Πληρεξούσιος του Γενικού Επιτρόπου της Αρχής"», τυπογραφείο και 300.000 γρόσια, που προέρχονταν από εράνους μεταξύ Ελλήνων και Ευρωπαίων φιλελλήνων. Ήταν τότε 27 ετών, αδύνατος και με αρκετή φαλάκρα, με κράση ελάχιστα ανδρική, αλλά «"καρδιά ανδρικωτάτη"», όπως λέει ο Φιλήμων. Στις 12 Ιουνίου εκδίδει την πρώτη προκήρυξή του. Με αυτήν αποσκοπεί στη στρατολόγηση και τον εφοδιασμό. Στις 19 Ιουνίου αποβιβάζεται στο Άστρος και μετά από δύο ημέρες πάει στα Βέρβαινα για να συναντηθεί με προκρίτους.
Ήδη από το Άστρος εκδηλώθηκε η πρώτη δυσφορία κατά του προσώπου του λόγω της συμπάθειάς του προς τους Παπαφλέσσα, Κολοκοτρώνη και Αναγνωσταρά.
Η δράση του στην Ελλάδα κατά την επαναστατική περίοδο.
Την 1η Ιουλίου 1821, 22 οπλαρχηγοί αναγνώρισαν στα Τρίκορφα τον Υψηλάντη ως αρχιστράτηγο και του ζήτησαν να αναλάβει την αρχηγία της πολιορκίας της Τριπολιτσάς. Είχε προηγηθεί η διαφωνία μεταξύ προκρίτων και Υψηλάντη σχετικά με το θέμα της οργάνωσης και διοίκησης των πολιτικών και στρατιωτικών πραγμάτων. Τελικά οι πρόκριτοι συνεργάστηκαν με τον Υψηλάντη, χωρίς όμως να τον αναγνωρίσουν ως αρχιστράτηγο. Όταν όμως μαθεύτηκε κατά το β΄ δεκαπενθήμερο του Αυγούστου η αρνητική έκβαση των γεγονότων στις Ηγεμονίες, η θέση του εξασθένισε. Δύο πρόσωπα που θέλησαν να τον υπονομεύσουν ήταν ο Κωστάκης Καρατζάς, γιος του πρώην ηγεμόνα της Βλαχίας Ιωάννη Καρατζά, και ο Θεόδωρος Νέγρης.
Υπήρξε γενικός διοικητής της πολιορκίας της Τριπολιτσάς οργανώνοντας τα ελληνικά στρατιωτικά σώματα.
Καθώς τουρκικά στρατεύματα απειλούν να αποβιβαστούν στον Κορινθιακό κόλπο, αναχωρεί εσπευσμένα από την Τριπολιτσά στις 13 Σεπτεμβρίου 1821 προς τις ακτές του Κορινθιακού. Θα γυρίσει πίσω όταν θα πληροφορηθεί την πτώση της Τριπολιτσάς για να αποκαταστήσει την τάξη: καθαριότητα της πόλης και προστασία των Τούρκων αιχμαλώτων. Οι συγκεντρωμένοι στο Άργος πολιτικοί διέδιδαν συκοφαντίες κατά του Υψηλάντη. Αυτός έλαβε μέτρα για την ίση διανομή των λαφύρων εν όψει της πολιορκίας του Ναυπλίου.
Ο Υψηλάντης το Σεπτέμβριο και τον Οκτώβριο του 1821 προέβη σε πρωτοβουλίες σχετικές με τη συγκρότηση Εθνικής Συνέλευσης. Ο Υψηλάντης, με μόνη συμπαράσταση τους στρατιωτικούς, τελικά δέχθηκε να γίνει Πρόεδρος της Πελοποννησιακής Γερουσίας. Στις 11 Δεκεμβρίου έφυγε για την πολιορκία της Κορίνθου. Στα πλαίσια της Α΄ Εθνοσυνέλευσης, εξελέγη πρόεδρος του Βουλευτικού Σώματος. Αν και τυπικώς ισότιμο το αξίωμά του με του προέδρου του Εκτελεστικού (Μαυροκορδάτος), ο Υψηλάντης δεν υφίστατο πλέον πολιτικώς.
Την 8 Ιουλίου 1822, επικεφαλής δύναμης 300 ανδρών και με συμπαραστάτες τους Πάνο Κολοκοτρώνη και Γεώργιο Μαυρομιχάλη, αντιστάθηκε επί τριήμερο στην προέλαση του Δράμαλη, στο Ναύπλιο. Στη Β΄ Εθνοσυνέλευση (Μάρτιος-Απρίλιος 1823), ο Υψηλάντης δεν υποχώρησε στις πιέσεις των προκρίτων να μονοπωλήσουν την εξουσία και η στάση του ενίσχυσε το κύρος του. Θέλησε να λειτουργήσει κατευναστικά μεταξύ των αντιμαχομένων στον Εμφύλιο. Ξεχώρισε στη μάχη των Μύλων (κοντά στο Άργος), όπου διορίστηκε αρχηγός των ελληνικών δυνάμεων και χάρη στη γενναιότητά του απέκρουσε τον Ιμπραήμ. Τον Απρίλιο του 1827, στις εργασίες της Γ' Εθνοσυνέλευσης, αντιτάχτηκε στην "εν λευκώ" ανάθεση των διαπραγματεύσεων για την επιτυχή έκβαση του ελληνικού αγώνα στη Μεγάλη Βρετανία.
Η δράση κατά την Καποδιστριακή περίοδο.
Με την έλευση του Ιωάννη Καποδίστρια, ο Υψηλάντης διορίστηκε στρατάρχης του Στρατού και ανέλαβε την οργάνωσή του και τη μετατροπή του σε τακτικό στρατό με βάση τα ευρωπαϊκά πρότυπα. Ο Κυβερνήτης τού ανέθεσε την αρχηγία του στρατού της Ανατολικής Ελλάδας. Τον Οκτώβριο του 1828, ως "στρατάρχης Δημητρής Υψηλάντης," επικεφαλής των έξι χιλιαρχιών που είχαν συγκροτηθεί, πραγματοποίησε νικηφόρες επιχειρήσεις κατά των Τούρκων στη Βοιωτία και διατήρησε την περιοχή υπό ελληνικό έλεγχο. Στις 12 Σεπτεμβρίου 1829, διηύθυνε την τελευταία μάχη του Αγώνα στην Πέτρα της Βοιωτίας. Παρ' όλα αυτά, ο Αυγουστίνος Καποδίστριας πέτυχε την απομάκρυνση του Υψηλάντη για να διευθύνει το στρατό της Ρούμελης.
Ο Υψηλάντης μεμφόταν τον Καποδίστρια ως υπεύθυνο για το ότι ο Λεοπόλδος της Σαξονίας-Κοβούργου και Γκότα παραιτήθηκε της υποψηφιότητάς του για τον ελληνικό θρόνο. Στις 31 Μαρτίου 1832, επιτροπή αποτελούμενη από στρατιωτικούς παρουσιάστηκε στη Γερουσία ζητώντας να μπει και ο Δημήτριος Υψηλάντης στη Διοικητική Επιτροπή. Στις 2 Απριλίου, η Γερουσία ψήφισε νέα Διοικητική Επιτροπή με τον Υψηλάντη να είναι ένα από τα μέλη της.
Μικρόσωμος και φιλάσθενος, απεβίωσε νέος στο Ναύπλιο τον Αύγουστο του 1832, πιθανώς από κληρονομική μυοτονική δυστροφία.
Προσωπική ζωή.
Ο Δημήτριος Υψηλάντης σκόπευε να νυμφευθεί τη Μαντώ Μαυρογένους. Όμως ο Ιωάννης Κωλέττης τη διέβαλε στον Υψηλάντη και ο τελευταίος αθέτησε την υπόσχεση που της είχε δώσει και τελικά χώρισαν.
Αποτίμηση της προσωπικότητάς του.
Κατά την εκφώνηση του επικήδειου λόγου για τον Υψηλάντη, ο Γεώργιος Τερτσέτης, είπε χαρακτηριστικά, μεταξύ άλλων: "Επέλεξε να θυσιάσει τα πάντα για την πατρίδα, χωρίς να σκιάσει την ψυχή του το μίσος για τους άλλους". Ο ιστορικός Κωνσταντίνος Βακαλόπουλος χαρακτηρίζει τον Δημήτριο Υψηλάντη ως τον «"αγνότερο ίσως και περισσότερο ανιδιοτελή από τους αρχηγούς της Ελληνικής Επανάστασης"». 
Προς τιμήν του, τρεις πόλεις των ΗΠΑ φέρουν το όνομά του ("Ypsilanti"): στις πολιτείες Μίσιγκαν, όπου βρίσκεται η έδρα του Eastern Michigan University, Βόρεια Ντακότα και Τζόρτζια.

</doc>
<doc id="64618" url="https://el.wikipedia.org/wiki?curid=64618" title="Από πού κι ως πού, πώς, πόσα;">
Από πού κι ως πού, πώς, πόσα;

Μία από τις πλέον πολύχρηστες παλαιοαθηναϊκές δημώδεις εκφράσεις ¨ηταν και η λεγόμενη "Από που κι ως που, πως, πόσα;", που σήμερα έχει περιοριστεί στη φράση "Από που κι ως που;". Η έκφραση αυτή λεγόταν επίσης και σε άλλα μέρη της Ελλάδας όπως στη Σαντορίνη, τη Λέρο, τη Λειβαδιά κ.λπ.
Γενικά η φράση αυτή λέγεται στις περιπτώσεις αμφισβήτησης επί καχύποπτων και προληπτικών που προεξοφλούν από μία ένδειξη το αποτέλεσμα ή προβλέπουν τερατώδες ή φανταστικό κίνδυνο. Η πλήρης όμως απόδοση της έκφρασης αυτής ήταν:
Η παροιμιώδης όμως αυτή φράση (ερωταπόκριση) κρύβει ένα σπουδαίο ιστορικοκοινωνικό ωραίο λαογραφικό μύθο από τον οποίο και προέρχεται, που καταδεικνύει τη θέση που κατέχουν οι αρχαίοι πρόγονοι στη ψυχή του σύγχρονου ελληνικού λαού με συνέπεια να τους εκθειάζουν ως θεούς. Άξια συνεπώς καθίσταται η αναφορά αυτού του μύθου που ήταν ευρύτατα διαδεδομένος κυρίως στην Αττική.
""Τον παλιό καιρό ήταν πολλοί σοφοί και μεγάλοι άνθρωποι στην πατρίδα μας και όλα τα βασίλεια που το άκουγαν αυτό ζήλευαν και ήθελαν να φτάσουν τους Έλληνες στη γνώση και στα γράμματα. Έτσι λοιπόν κάποτε αποφάσισαν να μαζευτούν όλοι οι σοφοί που ήταν σε διάφορους τόπους και ξεκίνησαν να ΄λθουν εδώ και να δουν αν θα μπορέσουν να βάλουν κάτω τους δικούς μας. Το έμαθαν όμως οι Αθηναίοι και ένας από τους σοφούς τους ντύνεται βοσκός και μ΄ ένα ραβδί κι ένα κοπάδι πρόβατα κατεβαίνει στον Πειραιά και τα ΄βοσκε".
"Σαν έφθασαν οι σοφοί απ΄ τα ξένα όταν βγήκαν στη στεριά τον πρώτο που απάντησαν ήταν εκείνος ο βοσκός. Τους ήλθε λοιπόν η ιδέα να δοκιμάσουν αυτόν για να δουν τι πράμα είναι και οι παρακατιανοί άνθρωποι στην Ελλάδα και να κρίνουν αν θα μπορούν να τα βγάλουν πέρα με τους μεγάλους. Πλησιάζουν λοιπόν τον βοσκό, τον χαιρετούν και τον ρωτούν μονομιάς, γρήγορα - γρήγορα για να δουν αν θα καταλάβει και τι θ΄ αποκριθεί:"
"Όταν τ΄ άκουσαν εκείνοι τάχασαν και λεν αναμεταξύ τους: "Μωρέ που πάμε; Με ποιούς γυρεύουμε να τα βάλουμε; Ένας παλιοβοσκός μας απάντησε έτσι, αμμή οι σοφοί τι θάνε; Άιντες πίσωτε να φύγουμε! Κι έτσι γύρισαν πίσω στο τόπο τους καταντροπιασμένοι!"".
Κατ΄ άλλη όμως παραλλαγή του μύθου ο βοσκός δεν ήταν μεταμφιεσμένος σοφός αλλά πραγματικός βοσκός στον Πειραιά που απάντησε με την ετοιμότητα του ελληνικού πνεύματος, και ο ερωτήσας δεν ήταν αλλοεθνής αλλά Αθηναίος επίσημος που ήθελε να βεβαιωθεί αν οι απλοί άνθρωποι είχαν ευφυΐα και νόηση.

</doc>
<doc id="64619" url="https://el.wikipedia.org/wiki?curid=64619" title="Ρεάλ Οβιέδο">
Ρεάλ Οβιέδο

Η Ρεάλ Οβιέδο (ισπανικά: "Real Oviedo") είναι ποδοσφαιρικός σύλλογος στο Οβιέδο της Αστούριας στην Ισπανία. Ιδρύθηκε στις 26 Μαρτίου 1926. Τα χρώματα της ομάδας είναι το άσπρο, το κίτρινο και το μπλε.
Ιστορία.
Η Ρεάλ Οβιέδο ιδρύθηκε το 1926, μετά την ένωσή της με την ομάδα της Οβεντέσε. Αγωνίστηκε στην Πριμέρα Ντιβισιόν (Α΄ εθνική κατηγορία) για 7 χρόνια. Το 1939 υποβιβάστηκε στη Σεγούντα Ντιβισιόν (Β΄ εθνική κατηγορία), όμως δεν αγωνίστηκε για 15 αγώνες καθώς ο τότε Στρατηγός της Ισπανίας Φρανσίσκο Φράνκο χρησιμοποίήσε το γήπεδό της "Εστάδιο Οβεντέσε" ως κρυσφύγετο βαρέων όπλων. Ο καλύτερος παίκτης που πέρασε από την ομάδα ήταν και είναι ο Τρίσταν Εσπεράνθα. Το 1962-63 είχε πάει στο Κύπελλο ΟΥΕΦΑ (ΟΥΕΦΑ Γιουρόπα Λιγκ), αφού κατέκτησε τη 2η θέση πίσω απο τη Ρεάλ Μαδρίτης. Το 1978 όμως έπεσε στη Σεγούντα Ντιβισιόν, στο Β΄ Ομιλο αλλά έμεινε για μια σεζόν. Το γήπεδό της, το "Κάρλος Ταρτιέρε", είχε χρησιμοποιηθεί ως γήπεδο της Εθνικής Ισπανίας για ένα ματς με την Εθνική Χιλής το 1982. Παρ' όλα αυτά η Ρεάλ κατέκτησε την ίδια χρονιά το Ισπανικό Κύπελλο νικώντας τις ομάδες Σαλαμάνκα, Αθλέτικ Μπιλμπάο, Λόρκα Ντεπορτίβο, Σαμπαντέλ και, στον τελικό, την Ατλέτικο Μαδρίτης όπου νίκησε με 2-1.
Το 1988 τελικά επιστρέφει και πάλι στην Πριμέρα Ντιβισιόν νικώντας στα Πλέι-Οφ της Σεκούντα Ντιβιζιόν. Εκανε μέτρια εμφάνιση τερματίζοντας 12η. Το 1991 σίγουρα θεωρείται η καλύτερη χρονιά της ομάδας. Πήγε στα ευρωπαϊκά κύπελλα αλλά η Τζένοα την απέκλεισε νικώντας τη με 2-3. Κατάφερε να κατακτήσει την 6η θέση κάνοντας την καλύτερη της εμφάνιση στην Πρώτη Κατηγορία και αξιοσημείωτο είναι πως νίκησε την Μπαρτσελόνα μέσα στο Κάμπ Νου με 1-2.
Μετά...ακολούθησαν τα προβλήματα.Τα οικονομικά προβλήματα,έφεραν την Οβιέδο σε δύσκολη θέση με αποτέλεσμα το 2003-04 να υποβιβαστεί στην Τρίτη Κατηγορία (θεωρητικά, Τέταρτη Κατηγορία) της Ισπανίας, γνωστή και ως Τέρεκρα Ντιβιζιόν. Τερμάτισε 1η και το 2005 στον δεύτερο όμιλο της Σεκούντα κατέκτησε την 7η θέση ενώ την επόμενη χρονιά έκανε μια πολύ κακή εμφάνιση τερματίζοντας 19η κάτι που την έφερε πάλι στην Τέταρτη Κατηγορία. Το 2008-09 .Το 2014-15 κάνει και πάλι την ανατροπή,και με ισχυρή διοίκηση και οικονομική ενίσχυση από όλο τον κόσμο που αγαπάει την ρεαλ,τερματίζει στην πρώτη θέση στην τρίτη κατηγορία.Στα πλειόφ που ακολουθούν για την άνοδο,στον ημιτελικό αντιμετωπίζει την @Cadiz.Στον πρώτο αγώνα στο οβιέδο ο αγώνας λήγει ισόπαλος 1-1.Στο δεύτερο ματς η ρεαλ με εκπληκτική εμφάνιση κερδίζει 0-1 μέσα στο κάντιθ και περνάει στον τελίκο με την ταραγόνα.
Αντιπαλότητες.
Το ντέρμπι της Αστούριας με τη Σπόρτινγκ Χιχόν παρέμεινε αμφίρροπο σε όλη την ιστορία του και οι δύο ομάδες έχουν συναντηθεί πάνω από 100 φορές. Η Σπόρτινγκ κέρδισε τον πρώτο μεταξύ τους αγώνα με 2–1 για το Περιφερειακό Πρωτάθλημα στις 6 Δεκεμβρίου του 1926. Το πρώτο κορυφαίο ντέρμπι έλαβε χώρα κατά τη διάρκεια της περιόδου 1944-45 και σε δύο παιχνίδια: Η Οβιέδο κέρδισε το πρώτο με 2–1, αλλά έχασε με ρεκόρ 0–6 στο Ελ Μολινόν.
Παίχτες που αναδείχθηκαν.
Απο τις ακαδημείες της ρεαλ οβιέδο έχουν βγεί πολλοί παίχτες.Οι ποιο γωωστοί είναι ο Σαντι Καθορλα,ο Μιτσου και ο Χουαν Ματα και ο Νταβιντ Σιλβα.

</doc>
<doc id="64621" url="https://el.wikipedia.org/wiki?curid=64621" title="Γιώργος Ανατολάκης">
Γιώργος Ανατολάκης

Ο Γιώργος Ανατολάκης (16 Μαρτίου 1974) είναι Έλληνας πρώην διεθνής ποδοσφαιριστής, ο οποίος αγωνιζόταν στη θέση του κεντρικού αμυντικού. Διετέλεσε επίσης βουλευτής.
Ποδοσφαιρική καριέρα.
Σε συλλογικό επίπεδο.
Γεννήθηκε στις 16 Μαρτίου του 1974 στη Θεσσαλονίκη. Ξεκίνησε το ποδόσφαιρο από τον Εθνικό Πυλαίας και αγωνίστηκε επαγγελματικά αρχικά στον Ηρακλή Θεσσαλονίκης την περίοδο 1992-93, ενώ στα μέσα της περιόδου 1996-1997 και μετά από 133 συμμετοχές στο πρωτάθλημα με τη φανέλα του «γηραιού», μετακόμισε στον Ολυμπιακό Πειραιώς, με τον οποίο πανηγύρισε την κατάκτηση 10 πρωταθλημάτων και 3 κυπέλλων (με 3 νταμπλ), όντας σχεδόν πάντα ένα από τα βασικά στελέχη της ομάδας.
Το καλοκαίρι του 2007, στο πλαίσιο ανανέωσης του έμψυχου δυναμικού του Ολυμπιακού, αποδεσμεύτηκε από τον σύλλογο και υπέγραψε τριετές συμβόλαιο συνεργασίας με τον Ατρόμητο Περιστερίου, ο υποβιβασμός όμως της ομάδας του Περιστερίου είχε ως αποτέλεσμα τη λύση της συνεργασίας των δύο πλευρών.
Στην Εθνική Ελλάδας.
Ο Γιώργος Ανατολάκης ήταν στέλεχος της Εθνικής Ελλάδας την περίοδο 1996-2007, έχοντας συνολικά 22 συμμετοχές. Το ντεμπούτο του πραγματοποιήθηκε στις 27 Μαρτίου 1996, στην εκτός έδρας φιλική αναμέτρηση εναντίον της Πορτογαλίας, όταν υπό τις οδηγίες του Κώστα Πολυχρονίου αντικατέστησε στο δεύτερο ημίχρονο τον Θοδωρή Ζαγοράκη.
Πολιτική καριέρα.
Στις ελληνικές βουλευτικές εκλογές του Οκτωβρίου 2009 έθεσε υποψηφιότητα με τον ΛΑ.Ο.Σ. στη Β΄ περιφέρεια Πειραιώς, στην οποία εξελέγη πρώτος από το κόμμα του.
Επαγγελματική Σταδιοδρομία.
Από τις 25/6/2013, σύμφωνα με την Εφημερίδα της Κυβερνήσεως, προσφέρει τις υπηρεσίες του στο Υπουργείο Παιδείας και Θρησκευμάτων ως μετακλητός υπάλληλος με απόφαση του υπουργού Κωνσταντίνου Αρβανιτόπουλου.

</doc>
<doc id="64622" url="https://el.wikipedia.org/wiki?curid=64622" title="Δυναστεία των Παλαιολόγων">
Δυναστεία των Παλαιολόγων

Η Δυναστεία των Παλαιολόγων ήταν η τελευταία αυτοκρατορική οικογένεια της Βυζαντινής Αυτοκρατορίας. Γενάρχης της ήταν ο Μιχαήλ Η´ Παλαιολόγος ο οποίος ανακηρύχθηκε αυτοκράτορας το 1261, όταν ανακατέλαβε την Κωνσταντινούπολη και κατέλυσε την Λατινική Αυτοκρατορία η οποία είχε ιδρυθεί μετά την Δ΄ Σταυροφορία. Η Δυναστεία των Παλαιολόγων διήρκεσε μέχρι τις 29 Μαΐου 1453 και την άλωση της Κωνσταντινούπολης από την Οθωμανική Αυτοκρατορία, με τελευταίο βυζαντινό αυτοκράτορα των Κωνσταντίνο ΙΑ΄ Παλαιολόγο.
Αυτοκράτορες.
Η Δυναστεία των Παλαιολόγων αποτελείτο από τους ακόλουθους αυτοκράτορες (εντός παρενθέσεως η περίοδος βασιλείας τους):
Απόγονοι των Παλαιολόγων.
Από κατάλογο επιβατών Γενουατικού πλοίου το οποίο διέφυγε στις 29 Μαΐου γεμάτο πρόσφυγες, πληροφορούμαστε πως υπήρχαν και ονόματα έξι μελών της οικογένειας των Παλαιολόγων. Παράλληλα οι αδελφοί του Κωνσταντίνου ΙΑ΄, Δημήτριος και Θωμάς, παρέμειναν στον Μορέα. Μετά την πτώση του Δεσποτάτου του Μυστρά Παλαιολόγοι 
διέφυγαν στις κτήσεις της Ενετικής Δημοκρατίας και σε όλες της κτήσεις της όπως η Κύπρος.
Ο Δημήτριος απεβίωσε ως μοναχός το 1470, ενώ πιο πριν είχε αποβιώσει η κόρη του· η σύζυγός του απεβίωσε λίγες εβδομάδες μετά από τον σύζυγό της. Ο Θωμάς απεβίωσε το 1465· τρία από τα τέσσερα παιδιά του, που είχε αποκτήσει από τη σύζυγό του Αικατερίνη, έζησαν στο εξωτερικό: 
Η Ελένη Παλαιολογίνα, η μεγαλύτερη από τις κόρες του Θωμά, παντρεύτηκε τον Λάζαρο, τρίτο γιο του Γεωργίου Μπράνκοβιτς δεσπότη της Σερβίας. Έζησε με τις τρεις κόρες της στο Σμεντέρεβο, κοντά στον Δούναβη. Κατέφυγε στην Λευκάδα, όπου απεβίωσε ως μοναχή τον Νοέμβριο του 1473. Δεν είχε αποκτήσει γιους για να συνεχίσουν το όνομα των Παλαιολόγων.
Η μικρότερη κόρη του Θωμά και της Αικατερίνης, η Ζωή, μεθοδεύθηκε από τον Πάπα Σίξτο Δ' να παντρευτεί τον Ιβάν Γ' για να προσηλυτίσει τους Ρώσους στον Ρωμαιοκαθολικισμό. Τελικά παντρεύτηκε (αφού βαπτίσθηκε Σοφία) κατά το ορθόδοξο τυπικό τον Ιβάν και απέκτησε μαζί του τέσσερις γιους. Ο Ιβάν Δ' ο Τρομερός ήταν εγγονός της.
Οι δύο επιζήσαντες γιοι του Δεσπότη Θωμά ήταν ο Ανδρέας, γεννημένος το 1453 και ο Μανουήλ, γεννημένος το 1455. Και οι δύο μεγάλωσαν στην Ιταλία. Ο Μανουήλ έφυγε από την Ιταλία και αφέθηκε στο έλεος του Μωάμεθ, που του έδωσε κτήμα και επιδόματα. Νυμφεύτηκε και απέκτησε δύο γιους: τον Ιωάννη, που απεβίωσε σε νεαρή ηλικία και τον Ανδρέα που έγινε Μουσουλμάνος.
Ο Ανδρέας, ως ο μεγαλύτερος ανιψιός του τελευταίου Αυτοκράτορα, θεωρείτο ως νόμιμος διάδοχος του Ρωμαϊκού θρόνου. Όμως νυμφεύτηκε μια γυναίκα του δρόμου της Ρώμης ονόματι Αικατερίνη. Αρχικά -και επειδή ο Πάπας αρνήθηκε να τον υποστηρίξει- πήγε να μείνει με την αδελφή του Ζωή (Σοφία) στη Μόσχα. Σχεδίαζε εκστρατεία ανακατάληψης του Μορέως από τους Τούρκους, η οποία τελικά δεν πραγματοποιήθηκε. Έδωσε τα δικαιώματα επί του Ρωμαϊκού θρόνου και τον τίτλο του στον Κάρολο Η' της Γαλλίας. Όταν απεβίωσε ο Κάρολος Η΄, κληροδότησε όλους τους τίτλους στον Φερδινάνδο της Αραγωνίας και την Ισαβέλλα Α΄ της Καστίλης. Τον Ιούνιο του 1502 απεβίωσε. Κάποιοι λένε πως απεβίωσε άτεκνος, άλλοι ότι είχε γιο ονόματι Κωνσταντίνο, που προσλήφθηκε διοικητής της Παπικής φρουράς. Τέλος Ρωσικά έγγραφα αναφέρουν μια κόρη του ονόματι Μαρία, την οποία η θεία της Ζωή (Σοφία) την πάντρεψε με τον Βασίλειο Μιχαήλοβιτς πρίγκιπα της Βερέγια.
Σφετεριστές του ονόματος των Παλαιολόγων.
Όλοι όσοι έφεραν το όνομα των Παλαιολόγων δεν ήταν μέλη του Αυτοκρατορικού κλάδου.
Τον 15ο και 16ο αι υπήρξαν πολλοί Παλαιολόγοι στην υπηρεσία της Βενετίας ως stradioti (μισθοφόροι). Ένας τέτοιος ήταν ο Θεόδωρος Παλαιολόγος από τον Μυστρά, ο Ιωάννης (τέλη 15ου αι.) και ο Αννίβας και ο γιος του Λεζινιάνο και ο Ανδρέας Παλαιολόγος Γραίτζας. Ένας άλλος είναι ο Λούκιος ή Λίβιος Ανδρόνικος Παλαιολόγος, ο οποίος έζησε στις αρχές του 16ου αι. στο Σαν Ελπίντιο α Μάρε κοντά στο Πέζαρο. Άλλος ο Ιάκωβος Παλαιολόγος της Χίου που έγινε Δομινικανός μοναχός. Είχε γιο τον Θεόδωρο, που ζούσε στην Πράγα το 1603. Άλλος ένας είναι ο Παναγιώτης Παλαιολόγος, τον οποίο εντοπίζουμε στην Βιέννη. Η πόλη Βιτέρμπο συνδέθηκε πιο πολύ με τους Παλαιολόγους δια μιας παρετυμολογίας: ("Vetus verbum"="Παλαιός Λόγος")
Οι γιοι του Αυτοκράτορα Ανδρόνικου Β' Παλαιολόγου και της δεύτερης συζύγου του Γιολάντας (Ειρήνης) του Μοντφεράτ εντοπίζονται στη βόρειο Ιταλία. Ο κλάδος αυτός έσβησε το 1533 με τον θάνατο του Τζιαρτζότζιο ο οποίος εστερείτο νόμιμου διαδόχου. Οι Μομφεράτοι-Παλαιολόγοι εντοπίζονται στη συνέχεια στην Κεφαλονιά μέχρι τον 17ο αι. Στη Σύρο άλλος κλάδος της οικογένειας ισχυρίστηκε πως καταγόταν από από ένα γιο του Ανδρόνικου Παλαιολόγου, Δεσπότη της Θεσσαλονίκης. Ένας άλλος κλάδος προέβαλε την καταγωγή του από τον Αυτοκράτορα Μανουήλ Β' μέσω του Θεόδωρου, Δεσπότη του Μορέως και αδελφού του τελευταίου Αυτοκράτορα Κωνσταντίνου. Ο Θεόδωρος είχε έναν γιο ονόματι Εμμανουήλ Πέτρο: απόγονοί του αξιώνουν πως είναι οι υπάρχοντες Παλαιολόγοι στη Μάλτα και στη Γαλλία. Ο συγγραφέας και διπλωμάτης Μωρίς Παλαιολόγκ (πέθανε το 1944) προβάλει αυτήν την καταγωγή από τον Εμμανουήλ, αλλά έχει Ρουμανικές ρίζες. 
Ο Ιωάννης Αντώνιος Άγγελος Φλάβιος Κομνηνός Λάσκαρις Παλαιολόγος, ο οποίος απεβίωσε το 1738, αυτοπαρουσιαζόταν ως απόγονος του Θεόδωρου Δεσπότη του Μορέως.Ο Ιωάννης Ανδρέας Άγγελος Φλάβιος Κομνηνός Λάσκαρις Παλαιολόγος, Δούκας της Θεσσαλίας, Πρίγκηπας της Μακεδονίας, Κόμης του Ντριβάστο και του Δυρραχίου ανασύστησε, το ιδρυμένο από τον Μέγα Κωνσταντίνο Τάγμα του Αγίου Ανδρέα και το 1697 το παραχώρησε στον Φραντζέσκο Α' Φαρνέζε δούκα της Πάρμας. Τον 19ο αι. ο Δημήτριος Ροδοκανάκης παρουσιαζόταν ως Μεγάλος Μάγιστρος του Κωνσταντίνιου Τάγματος, αλλά ο Αιμίλιος Λεγκράν αποδόμησε τις πλαστές γενεαλογίες του.
Επίσης στον ενοριακό ναό του Λάντοφ, κοντά στο Πλύμουθ της Κορνουάλης, υπάρχει μια ορειχάλκινη πλάκα, στην οποία αναγράφεται ο θάνατος κάποιου Θεόδωρου Παλαιολόγου το 1636 στο Κλύφτον, που ετάφη στο Λάντοφ. Αυτός πιστεύεται πως είναι άμεσος απόγονος μέσω τεσσάρων γενεών του Θωμά Παλαιολόγου, αδελφού του τελευταίου βυζαντινού Αυτοκράτορα και συγκεκριμένα του γιου του Ιωάννη. Έχει υποστηριχθεί πως ο Ιωάννης ήταν ή ένας νόθος γιος του Θωμά ή το πραγματικό του όνομα ήταν Λεωνής.Ένας από τους γιους του Θεόδωρου ήταν ο Φερδινάνδος Παλαιολόγος, ο οποίος απεβίωσε και ετάφη στα Μπαρμπάντος στα 1678. Αυτός είχε ένα γιο, τον Θεοδώριο ή Θεόδωρο που απεβίωσε ναυτικός στην Ισπανία το 1693.
Στις αρχές του 19ου αι. παρουσιάστηκε στην Αγγλία μια σύνδεση με τον θρόνο και τον τίτλο του Κωνσταντίνου ΙΑ΄ Παλαιολόγου: το 1830 ο Ιρλανδός Μακντόναλντ Σάρσφηλντ Κοντ της Ντιουκ Στρητ στο Ουέξφορντ παρουσίαζε τον εαυτό του ως "Κόμη του Σάρσφηλντ του Τάγματος της Αφοσίωσης, Διάδοχος και Αντιπρόσωπος των Βασιλικών Προγόνων του Κωνσταντίνων (sic) τελευταίων Βασιλευόντων Αυτοκρατόρων της Ελλάδος υποταγμένων στην Κωνσταντινούπολη από τους Τούρκους". Έστειλε σχετικές επιστολές στους βασιλείς της Γαλλίας, Πρωσίας, το Ρώσσο Αυτοκράτορα και στον Πάπα, αλλά έμειναν χωρίς ανταπόκριση. 
Όταν το 1862 ο Όθων της Ελλάδος εκδιώχθηκε, κάποιος Θεόδωρος Παλαιολόγος, ο οποίος διέμενε στην Αγγλία, με πιθανή καταγωγή από τη Μάλτα, προέβαλε την γενεαλογική αξίωση σύνδεσής του με τον Ελληνικό θρόνο. Μάλιστα στον τάφο της συζύγου του στο Ελληνικό νεκροταφείο του Ουέστ Νόργουντ του νότιου Λονδίνου είχε γράψει: " Θεόδωρος Αττάριο ντι Μπουγιόν, Πρίγκηπας Νικηφόρος Κομνηνός Παλαιολόγος (κληρονομικός διεκδικητής του Ελληνικού θρόνου 1863)"Στο ίδιο νεκροταφείο ήταν θαμμένη η Πριγκήπισσα Ευγενία Νικηφόρου Κομνηνού Παλαιολόγου (1849-1934) αυτοπαρουσιαζόμενη ως "μία απόγονος των Ελλήνων Αυτοκρατόρων του Βυζαντίου" και οι γιοι της ως "Πρίγκηπες του οίκου των Παλαιολόγων". 
Την δεκαετία του 1970 ένας ταχυδρόμος ονόματι Άρστι Ουάιτ-Παλαιολόγος δήλωνε πως ήταν Ελληνικής καταγωγής και πως το πραγματικό όνομά του ήταν "Πρίγκηπας Ρόμπερτ Ουήλερ Παλαιολόγος". Ένας ακόμα Άγγλος ο Πήτερ Φράνσις Μίλλς από το Νιούπορτ στη νήσο Ουάιτ (πέθανε το 1988) αυτοαποκαλείτο Πρίγκηπας Πέτρος Παλαιολόγος. Είχε σφραγίδα με δικέφαλο αετό και υιοθετούσε τον τίτλο, "Η Αυτού Αυτοκρατορική Μεγαλειότης Πέτρος Α', Δεσπότης και Αυτοκράτορας των Ρωμαίων, Πρίγκηπας Παλαιολόγος". Ο ίδιος θεωρούσε πως από την πλευρά της μητέρας του, Ρομπίνας Κόλλνατ καταγόταν από τους Παλαιολόγους. Ο γιος του Νίκολας μετά το θάνατο του πατέρα του διέψευσε κάθε σχέση της οικογένειας του πατέρα του με τους Παλαιολόγους.
Οικόσημα.
Οι Παλαιολόγοι ήταν οι πρώτοι βυζαντινοί αυτοκράτορες που χρησιμοποίησαν οικόσημα και θυρεούς, ακολουθώντας τη συνήθεια που εμφανίσθηκε στη Δυτική Ευρώπη στο τέλος του 12ου αιώνα. Στην αρχή το οικόσημο τους ήταν ένας χρυσός σταυρός σε ερυθρό υπόβαθρο. Μετά την ανακατάληψη της Κωνσταντινούπολης το 1261, ο Μιχαήλ Παλαιολόγος πρόσθεσε τα τέσσερα ονομαζόμενα "πυρεκβόλα", τα οποία έμοιαζαν στο σχήμα του γράμματος «Β» και γι' αυτό υποδείκνυαν το ρητό "Βασιλεύς Βασιλέων, Βασιλεύων Βασιλευόντων". 
Ένα άλλο, κοινό έμβλημα των Παλαιολόγων ήταν ο δικέφαλος αετός, που μερικές φορές έφερε και το μονόγραμμα του αυτοκράτορα στο κέντρο, για το οποίο δεν υπάρχουν αναφορές χρήσης του σε οικόσημα στο Βυζάντιο. Το δικαίωμα να φέρουν το δικέφαλο αετό στα οικόσημά τους παραχωρήθηκε όμως σε ορισμένες δυτικές οικογένειες, ενώ χρησιμοποιήθηκε, μαζί με το τετραγραμμικό σταυρό, και από τον κλάδο των Παλαιολόγων που κατέστησαν μαρκήσιοι του Μομφερράτου από το 1301 ως το 1533.

</doc>
<doc id="64623" url="https://el.wikipedia.org/wiki?curid=64623" title="Τοσίγουο Νακαγιάμα">
Τοσίγουο Νακαγιάμα

Ο Τοσίγουο Νακαγιάμα ("Tosiwo Nakayama", 23 Νοεμβρίου 1931 – 29 Μαρτίου 2007) ήταν ο πρώτος Πρόεδρος των Ομόσπονδων Πολιτειών της Μικρονησίας. Ήταν παιδί από Ιάπωνα πατέρα και Μικρονήσια μητέρα. Έγινε Πρόεδρος το 1979, με την ανεξαρτησία της χώρας, και διατηρήθηκε στο ύπατο αξίωμα της νησιωτικής χώρας μέχρι το 1987. Τον διαδέχθηκε ο Τζον Χάγκλελγκαμ. Ο Νακαγιάμα πέθανε στη Χαβάη, στις 29 Μαρτίου 2007. 

</doc>
<doc id="64624" url="https://el.wikipedia.org/wiki?curid=64624" title="Γεώργιος Ιβάνοφ">
Γεώργιος Ιβάνοφ

 
Ο Γεώργιος Ιβάνωφ-Σαϊνόβιτς, πολωνικά: "", (Βαρσοβία, 14 Δεκεμβρίου 1911 - Αθήνα, 4 Ιανουαρίου 1943) θεωρείται ο μεγαλύτερος σαμποτέρ των Συμμάχων κατά τον Β΄ Παγκόσμιο Πόλεμο. Εκπαιδεύτηκε από τη Βρετανική Υπηρεσία Ειδικών Αποστολών S.O.E. (Special Operations Executive) στη Μέση Ανατολή και του ανατέθηκε η αποστολή να οργανώσει το δίκτυο πληροφοριών, να συντονίσει τη δράση των διαφόρων αντιστασιακών οργανώσεων και κινημάτων την Ελλάδα όπως και τις δολιοφθορές στην Ελλάδα.
Βιογραφία.
Ο Γεώργιος Ιβάνωφ-Σαϊνόβιτς γεννήθηκε στη Βαρσοβία στις 14 Δεκεμβρίου 1911. Πατέρας του ήταν ο κόμης Βλαδίμηρος Ιβάνωφ, συνταγματάρχης του τσαρικού στρατού. Στη Θεσσαλονίκη ήρθε το 1926 με την Πολωνίδα μητέρα του Λεονάρδα Σαϊνόβιτς και τον Έλληνα Ιωάννη Λαμπριανίδη, δεύτερο σύζυγό της.
Ως αθλητής του γυμναστικού συλλόγου «Ηρακλής» κατάφερε νίκες τόσο στους εσωτερικούς όσο και σε διεθνείς αθλητικούς κολυμβητικούς αγώνες και το όνομα του έγινε γνωστό στο Πανελλήνιο. Το 1934 στους Αγώνες Βορείου Ελλάδος που έγιναν στη Θεσσαλονίκη βγήκε πρώτος στα 100 μέτρα ελεύθερο με χρόνο 1΄12΄΄. Το 1936 κατέλαβε την πρώτη θέση στους Ιστιοπλοϊκούς Αγώνες του Θερμαϊκού μαζί με τον ετεροθαλή αδελφό του Αντώνιο Λαμπριανίδη. 
Σπούδασε γεωπόνος - μηχανικός στο Πανεπιστήμιο του Λουβαίν ("Louvain") στο Βέλγιο. Το 1933 κατέρριψε το πανεπιστημιακό ρεκόρ κολύμβησης του Βελγίου στα 50 μέτρα ελεύθερο με 35΄΄. Πήρε μέρος με την ομάδα του πόλο της Α.Ζ.Σ. Βαρσοβίας σε διεθνείς αγώνες υδατοσφαίρισης με υψηλή επιθετική απόδοση και έτσι επιλέχθηκε να παίξει στο πόστο του φουνταριστού της Εθνικής Πολωνίας. Ανακηρύχθηκε ως ο καλύτερος παίκτης της Πολωνίας για το έτος 1938. Ο προπονητής Ράικι είπε για τον Γεώργιο Ιβάνοφ: «Είναι επί του παρόντος ο καλύτερος επιθετικός παίκτης υδατοσφαίρισης στην Πολωνία. Κρίμα που θα τον χάσει η Α.Ζ.Σ. σύντομα, επειδή θα πρέπει να μεταβεί στο Παρίσι για περαιτέρω σπουδές». 
Μετά τις μεταπτυχιακές σπουδές του στο Ινστιτούτο Αποικιακής Γεωπονίας στο Παρίσι επέστρεψε στη δεύτερη πατρίδα του, την Ελλάδα. Με την κατάληψη της Πολωνίας και της Ελλάδας από τους Ναζί φούντωσε μέσα του ο εθνικός παλμός να πολεμήσει για τις δύο πατρίδες του.
Η δράση του στην Ελλάδα.
Στις 13 Οκτωβρίου 1941 το αγγλικό υποβρύχιο "Thunderbοlt" τον αποβίβασε στην ακτή ανάμεσα στον Άγιο Ανδρέα και τη Νέα Μάκρη στα πλαίσια της συμμαχικής επιχείρησης "Fleshpots" για την ανάληψη δράσης ως σαμποτέρ με τον κωδικό "033Β". Ύστερα από έντονη δραστηριότητα σε συνεργασία με αντιστασιακές οργανώσεις, ακολούθησε η σύλληψη του στις 19 Δεκεμβρίου για πρώτη φορά από τους Γερμανούς, μετά από προδοσία του παιδικού του φίλου Κωνσταντίνου Πάντου. Κατόρθωσε να αποδράσει, ακολούθησε η επικήρυξη του για 500.000 δραχμές και στις 29 Δεκεμβρίου αφίσες με τη φωτογραφία του τοιχοκολλήθηκαν σε όλη την Αθήνα. Παρόλο που οι Γερμανοί τον κατεδίωκαν πλέον συστηματικά, συνέχισε την δράση του μεταδίδοντας με τον κρυφό πομπό του πολύτιμες πληροφορίες και κάνοντας σαμποτάζ.
Τα σαμποτάζ.
Την άνοιξη του 1942 είχε φροντίσει στα πλαίσια της επόμενης αποστολής του να πιάσει δουλειά στα ναυπηγεία Σκαραμαγκά με το ψευδώνυμο Κυριάκος Παρίσσης. Το καλοκαίρι του 1942 συνεργάστηκε με την Οργάνωση Χ για την ανατίναξη των καυσίμων στο αεροδρόμιο του Τατοϊου.
Ανάμεσα στα πολλά σαμποτάζ που οργάνωσε σε συνεργασία με αντιστασιακές οργανώσεις, το πιο σημαντικό ήταν στο εργοστάσιο Μαλτσινιώτη, όπου επισκευάζονταν οι κινητήρες των αεροπλάνων της Λουφτβάφε. Η δολιοφθορά προκάλεσε την πτώση 400-450 αεροσκαφών στην Β. Αφρική, σύμφωνα με γερμανικές εκτιμήσεις, εξαιτίας της οποίας οι δυνάμεις του Άξονα υποχώρησαν 2300 χιλιόμετρα δυτικά μέσα σε διάστημα 6 μηνών. Θεωρείται το μεγαλύτερο σαμποτάζ του Β΄ Παγκοσμίου Πολέμου.
Ακολούθησε η δεύτερη σύλληψη του μετά από νέα προδοσία στις 8 Σεπτεμβρίου 1942 και αφού το ποσό της επικήρυξης είχε αυξηθεί στα 2 εκ. δραχμές.
Η εκτέλεσή του.
Στο γερμανικό στρατοδικείο όπου οδηγήθηκε, ο Γερμανός πρόεδρος στο τέλος της δίκης είπε: «Το δικαστήριον εκτιμά δεόντως την κατά την παρούσαν δίκην ειλικρινή και γενναιόφρονα συμπεριφοράν του κατηγορουμένου. Εγώ προσωπικώς λυπούμαι, διότι η φορά των πραγμάτων έφερε τοιούτον άνδρα εις εχθρικόν προς ημάς στρατόπεδον». Ο Γεώργιος Ιβάνοφ καταδικάστηκε τρις εις θάνατον και οδηγήθηκε μπροστά στο Γερμανικό εκτελεστικό απόσπασμα μαζί με τρεις συνεργάτες του. 
Γενναίος όπως ήταν, με πάντα ψηλά το κεφάλι κατά την ύστατη στιγμή, κτυπώντας τους δήμιούς του προσπάθησε να δραπετεύσει, αλλά τον πλήγωσαν στο πόδι του και ενώ το αίμα έτρεχε, τον έδεσαν σ' ένα στύλο. Πριν πέσει νεκρός βγήκε από τα χείλη του η κραυγή «Ζήτω η Ελλάς! Ζήτω η Πολωνία!» 
Η σταδιοδρομία του που στεφανώθηκε από την υπέρτατη θυσία συνοψίζεται με συντομία στην επιτύμβιο επιγραφή στον τάφο του, στο 3ο κοιμητήριο Νίκαιας: «Γεώργιος Ιβάνοφ, έπεσε υπέρ της Ελευθερίας».
Τιμητικές διακρίσεις.
Παράσημα.
Είναι πολύ σπάνιο τρεις χώρες να τιμούν τον ίδιο ήρωα. Στον Γεώργιο Ιβάνοφ-Σαϊνόβιτς, τόσο η πατρίδα του η Πολωνία όσο και η Ελλάδα αλλά και η Αγγλία απένειμαν ανώτατα πολεμικά παράσημα και τιμητικές διακρίσεις.
Στις 30 Μαρτίου 1945 η εξόριστη πολωνική κυβέρνηση του Λονδίνου, τον τίμησε με τον Ανώτατο Πολεμικό Σταυρό “VIRTUTI MILITARI” «"εις αναγνώρισιν των εξαιρετικών πολεμικών πράξεων στον τομέα της πληροφορίας και της κατασκοπείας στην κατεχόμενη από τους Γερμανούς Ελλάδα"».
Εξάλλου ο Βρετανός στρατάρχης Χάρολντ Αλεξάντερ με έγγραφο της 5ης Δεκεμβρίου 1944, το οποίο παραδόθηκε στην μητέρα του από Άγγλο αξιωματικό, αναφέρει τα εξής:
«Ευχαριστούμε τον Γεώργιο Ιβάνοφ Σαϊνόβιτς, εν ονόματι των Κυβερνήσεων των λαών των Ηνωμένων Εθνών 
διά τας προσφερθείσας υπηρεσίας στον αγώνα διά την Ελευθερίαν. 
Δια των προσπαθειών του εβοηθήθη μεγάλως η απελευθέρωσις της Ελλάδος καθώς και ο σκοπός, διά τον οποίον εμάχοντο όλα τα ελεύθερα έθνη. H.R.A. Αλεξάντερ, Στρατάρχης, Ανώτατος Αρχηγός των Συμμαχικών Δυνάμεων Μεσογείου»
Στις 5 Μαρτίου 1962 του απονεμήθηκε το “Πολεμικό Βρετανικό Μετάλλιο του Βασιλέως Γεωργίου του 6ου” για την συμμετοχή του στον πόλεμο στην Παλαιστίνη, υπηρετώντας στις Πολωνικές ΄Ενοπλες Δυνάμεις υπό τις διαταγές της Βρετανικής Διοίκησης από τις 8 Μαΐου μέχρι τις 25 Ιουνίου 1941.
Στις 25 Μαΐου 1976 του απονεμήθηκε από τον υπουργό Εθνικής Άμυνας Ευάγγελο Αβέρωφ Τοσίτσα το Ανώτατο Πολεμικό Παράσημο “Χρυσούν Αριστείον Ανδρείας” «διότι ούτος προσέφερε πολυτίμους υπηρεσίας εις την συμμαχικήν υπόθεσιν κατά τον Β΄ Παγκόσμιον Πόλεμον και διά του εξαιρετικού θάρρους και της απαραμίλλου τόλμης του κατήγαγε καίρια πλήγματα κατά των εν Ελλάδι στρατευμάτων της εχθρικής κατοχής, συλληφθείς και εκτελεσθείς τελικώς υπό αυτών».
Άλλες τιμές στην μνήμη του.
Ο Γυμναστικός Σύλλογος “Ηρακλής” Θεσσαλονίκης τιμώντας την μνήμη του πρωταθλητή του, ο οποίος συμμετείχε ανελλιπώς από το 1928 με την ομάδα του στους κολυμβητικούς αγώνες, καθιέρωσε από το 1953 ετήσιους Πανελλήνιους Κολυμβητικούς Αγώνες, τα “Ιβανώφεια”. Επίσης ονόμασε το κλειστό γήπεδο του συλλόγου, όπου διεξάγονται αγώνες μπάσκετ και βόλεϊ, “Ιβανώφειο”. Στην είσοδό του σταδίου υπάρχει η προτομή του.
Στις 30 Οκτωβρίου 1985 στην επέτειο της απελευθέρωσης της Θεσσαλονίκης από την γερμανική κατοχή έγινε η τελετή των αποκαλυπτηρίων του ανδριάντα του Γεωργίου Ιβάνοφ στην Θεσσαλονίκη. Ο ανδριάντας καθαρού ύψους χωρίς το βάθρο 2,40 μέτρων είναι δώρο του πολωνικού λαού στην πόλη της Θεσσαλονίκης. Ένα πολωνικό στρατιωτικό όχημα τον μετέφερε από την Πολωνία, ενώ πίσω του ακολουθούσαν 400 Πολωνοί, οι οποίοι ταξίδευσαν από την Βαρσοβία μέχρι την Θεσσαλονίκη με τα ιδιωτικά τους αυτοκίνητα για να παραστούν στο σημαντικό αυτό γεγονός. Τοποθετήθηκε στη συμβολή των οδών Λαγκαδά, Αγίου Δημητρίου και Νέστορος, σε απόσταση 200 μέτρων από την οδό Γεωργίου Ιβάνοφ, που φέρει τιμητικά το όνομά του στην περιοχή της Ξηροκρήνης του Δήμου Θεσσαλονίκης. Μέρος της πολωνικής αντιπροσωπείας αποτελούσε και η προσκοπική ομάδα, που φέρει το όνομα του Ιβάνοφ στην πόλη Μπόρουβ. Μια νεαρή Πολωνίδα τοποθέτησε μικρά ξύλινα κιβώτια στη βάση του ανδριάντα, τα οποία περιείχαν χώμα από τα πεδία των μαχών, όπου πολέμησαν Πολωνοί και Έλληνες στο εξωτερικό. Δυο κείμενα, το ένα στα ελληνικά και το άλλο στα πολωνικά είναι χαραγμένα σε δυο μεγάλες μπρούτζινες πλάκες στο μαρμάρινο βάθρο του ανδριάντα: 
«ΓΕΩΡΓΙΟΣ ΙΒΑΝΩΦ ΣΑΪΝΟΒΙΤΣ. ΓΕΝ. 14-12-1911 ΣΤΗ ΒΑΡΣΟΒΙΑ. ΑΓΩΝΙΣΤΗΣ ΤΗΣ ΕΘΝΙΚΗΣ ΑΝΤΙΣΤΑΣΗΣ. ΕΚΤΕΛΕΣΘΗΚΕ ΑΠΟ ΤΟΥΣ ΝΑΖΙ ΣΤΙΣ 4-01-1943 ΣΤΗΝ ΑΘΗΝΑ. ΣΤΗ ΜΝΗΜΗ ΤΟΥ ΠΟΛΩΝΟΙ ΚΑΙ ΕΛΛΗΝΕΣ»
Στη Βαρσοβία, όπως και σε άλλες πόλεις της Πολωνίας, πολλοί δρόμοι σε νεόδμητες συνοικίες φέρουν το όνομά του καθώς και σχολεία και προσκοπικές ομάδες. Σε μια από τις ωραιότερες και κεντρικότερες λεωφόρους της πολωνικής πρωτεύουσας, στην Νόβι Σβιάτ και στον αριθμό 43, τοποθετήθηκε μια χάλκινη πινακίδα μεγάλων διαστάσεων έξω από την είσοδο της οικίας, όπου γεννήθηκε ο Ιβάνοφ. Με ανάγλυφους χαρακτήρες είναι γραμμένο το εξής κείμενο:
«EΔΩ ΓΕΝΝΗΘΗΚΕ Ο ΓΙΕΖΥ ΙΒΑΝΩΦ ΣΑΪΝΟΒΙΤΣ, ΠΟΛΩΝΟΣ ΗΡΩΑΣ ΤΗΣ ΕΛΛΗΝΙΚΗΣ ΑΝΤΙΣΤΑΣΗΣ. ΔΟΛΟΦΟΝΗΘΗΚΕ ΑΠΟ ΤΟΥΣ ΧΙΤΛΕΡΙΚΟΥΣ ΣΤΙΣ 4.1.1943 ΣΤΗΝ ΑΘΗΝΑ. ΘΥΣΙΑΣΕ ΤΗΝ ΖΩΗ ΤΟΥ ΓΙΑ ΤΗΝ ΕΛΕΥΘΕΡΙΑ ΤΗΣ ΕΛΛΑΔΟΣ ΚΑΙ ΤΗΣ ΠΟΛΩΝΙΑΣ»
Πρόσφατες εκδηλώσεις.
Τον Ιανουάριο του 2013, εβδομήντα χρόνια μετά την εκτέλεσή του, πραγματοποιήθηκε με πρωτοβουλία του "Πολωνικού Γραφείου Βετεράνων Πολέμου και Θυμάτων Καταπίεσης" τριήμερος εορτασμός στη Βαρσοβία προς τιμήν του που ολοκληρώθηκε στην Ελλάδα υπό την αιγίδα της εδώ πολωνικής πρεσβείας και του Δήμου Καισαριανής με την έλευση στις 8 Ιανουαρίου στην Αθήνα κυβερνητικού αεροσκάφους. . Σε αυτό επέβαιναν δεκάδες Πολωνοί πολιτικοί και στρατηγοί μαζί με βετεράνους του Β΄ Παγκοσμίου Πολέμου, εκπροσώπους του Γραφείου Βετεράνων και ένα στρατιωτικό άγημα. Στο Ναό Ιεράς Καρδίας του Σωτήρος πραγματοποιήθηκε μνημόσυνο, στην Καισαριανή έγινε τελετή με καταθέσεις στεφανιών, όπως και στον τάφο του στο νεκροταφείο Νικαίας. Στις εκδηλώσεις παραβρέθηκε ο ανώτατος αξιωματικός Antony Neal Morphet ως εκπρόσωπος της Μεγάλης Βρετανίας. Σχολιάστηκε αρνητικά η απουσία Ελλήνων κυβερνητικών εκπροσώπων.
Λοιπά.
Το 1971 γυρίστηκε πολωνική ταινία με τίτλο "Agent Nr 1" και θέμα τη ζωή και δράση του Ιβάνοφ κατά την Κατοχή.

</doc>
<doc id="64625" url="https://el.wikipedia.org/wiki?curid=64625" title="Ρόιτλινγκεν">
Ρόιτλινγκεν

Το Ρόιτλινγκεν ("Reutlingen") είναι μία πόλη στη Βάδη-Βυρτεμβέργη της Γερμανίας. Είναι πρωτεύουσα του ομώνυμου νομού. Ο πληθυσμός της πόλης, με βάση τα στοιχεία του 2006 είναι 112.207 κάτοικοι. Η πόλη διαθέτει Πανεπιστήμιο, το οποίο ιδρύθηκε το 1855 και το οποίο λειτουργούσε αρχικά ως σχολή υφαντουργίας.
Γεωγραφία.
Η πόλη βρίσκεται σε γεωγραφικό πλάτος 48° 29' 34 Β, 9° 12' 45 Ά, 380 μέτρα πάνω από τη
στάθμη της θάλασσας. Βρίσκεται δίπλα στην οροσειρά των Σουαβικών Ιούρα (Swabian Jura), γι' αυτό και συχνά αποκαλείται "Πύλη των Σουαβικών Άλπεων" (στα γερμανικά "Das Tor zur Schwäbischen Alb").
Ιστορία.
Οι πρώτοι κάτοικοι στην περιοχή υπολογίζεται ότι έφθασαν τον 4ο με 5ο αιώνα. Γύρω στο 1030 ο Κόμης Εγίνος ξεκίνησε την οικοδόμηση ενός κάστρου στο όρος Άχαλμ, σε υψόμετρο περίπου 400 μέτρων (το ψηλότερο βουνό στο Ρόιτλινγκεν). Το εν λόγω κάστρο σώζεται μέχρι τις ημέρες μας και αποτελεί πόλο έλξης για πολλούς επισκέπτες.
Η πρώτη γραπτή αναφορά στο όνομα της πόλης γίνεται στη Συνθήκη του Μπέμπφλινγκεν, η οποία χρονολογείται περίπου κατά το 1089-1090.
Γύρω στα 1180, στο Ρόιτλινγκεν παραχωρήθηκαν εμπορικά δικαιώματα και ανάμεσα στο 1220 με 1240 προήχθη σε πόλη. Έτσι χτίστηκαν οχυρώσεις. Την περίοδο 1247-1343 κατασκευάστηκε το σήμα κατατεθέν της πόλης, ο Ναός της Παναγίας ("Marienkirche").
Η μεγαλύτερη καταστροφή στην πόλη έμελλε να γίνει το 1726, χρονιά κατά την οποία το 80% όλων των κατοικημένων σπιτιών και όλα τα δημόσια κτίρια καταστράφηκαν από μεγάλη πυρκαγιά. Επίσης, 1.200 οικογένειες έμειναν άστεγες, ενώ η φωτιά έκανε να σβήσει τρεις ημέρες. Τα δραματικά αποτελέσματα της πυρκαγιάς διαφαίνονται ακόμα και στα σημερινά κτίσματα.

</doc>
<doc id="64627" url="https://el.wikipedia.org/wiki?curid=64627" title="Κωνσταντίνος Υψηλάντης">
Κωνσταντίνος Υψηλάντης

Ο Κωνσταντίνος Υψηλάντης (1760-1816) ήταν ηγεμόνας της Βλαχίας, ηγεμόνας της Μολδαβίας και μέγας διερμηνέας (dragoman) της Υψηλής Πύλης.
Βιογραφία.
Γεννήθηκε στην Κωνσταντινούπολη και ήταν γιος του Φαναριώτη Αλέξανδρου Υψηλάντη, μεγάλου διερμηνέα της Υψηλής Πύλης και ηγεμόνα της Βλαχίας και της Αικατερίνης Μουρούζη. Μορφώθηκε στη Γερμανία και αρχικά άρχισε να οργανώνει αντιτουρκική εξέγερση στη Βλαχία. Το 1796 όμως και αφού είχε πείσει τις τουρκικές αρχές για την υπακοή του, διορίστηκε μέγας διερμηνέας, θέση στην οποία παρέμεινε μέχρι το 1799. Στις 22 Σεπτεμβρίου του 1802 ανέλαβε την ηγεμονία της Βλαχίας, την οποία όμως έχασε το 1806, λόγω της συμμετοχής του στον ρωσοτουρκικό πόλεμο -που ξέσπασε εκείνη τη χρονιά- στο πλευρό των Ρώσων.
Μετά από την καθαίρεσή του δραπέτευσε μαζί με την οικογένειά του στην Αγία Πετρούπολη, ενώ για αντίποινα, ο σουλτάνος διέταξε τον αποκεφαλισμό του πατέρα του Κωνσταντίνου, που ζούσε στην Κωνσταντινούπολη.
Τιμήθηκε πλείστες φορές από τον Τσάρο, ενώ διακρίθηκε και για τη μόρφωσή του. Είχε μεταφράσει γαλλικά συγγράμματα στα τουρκικά, ενώ είχε γράψει διάφορα ποιήματα, τα οποία όμως δεν στάθηκε δυνατόν να βρεθούν.
Λίγο πριν το θάνατό του υπέβαλε στον Ιωάννη Καποδίστρια σχετικές διπλωματικές προτάσεις περί του Σερβικού ζητήματος, τις οποίες φαίνεται ν΄ αποδέχθηκε ο δεύτερος όπου και προσπάθησε να τις προωθήσει στον Τσάρο σε αποκήρυξη της συνθήκης του Βουκουρεστίου (1812), ως προς τη Σερβία και την ανακήρυξή της σε ανεξάρτητο Βασίλειο. Απεβίωσε στο Κίεβο το 1816.
Οικογένεια.
Ο Κωνσταντίνος Υψηλάντης νυμφεύτηκε αρχικά την Ραλλού Καλλιμάχη, κόρη του Αλεξάνδρου πρίγκιπα της Μολδαβίας, η οποία απεβίωσε. Κόρη τους ήταν η 
Αργότερα πραγματοποίησε δεύτερο γάμο, παίρνοντας ως σύζυγο την Ελισαβέτα (Σάφτα) Βακαρέσκου, κόρη ευκατάστατης οικογένειας της Βλαχίας, με την οποία απέκτησε τέκνα:

</doc>
<doc id="64629" url="https://el.wikipedia.org/wiki?curid=64629" title="Χάρης Παππάς">
Χάρης Παππάς

Ο Χάρης Παππάς (1983-) είναι Έλληνας ποδοσφαιριστής που αγωνίζεται σε θέσεις της μεσαίας γραμμής και της επίθεσης.
Βιογραφικό.
Γεννήθηκε στις 12 Μαΐου του 1983 στην Ελευθερούπολη του νομού Καβάλας και ξεκίνησε απο τον τοπικό Ορφέα Ελευθερούπολης.
Ο πρώτος του σταθμός στην επαγγελματική του καριέρα ήταν ο Πανσερραϊκός. Ακολούθησε ο Απόλλων Καλαμαριάς τον Ιανουάριο του 2003, μέσω του οποίου έγινε γνωστός στο ευρύ κοινό. Το καλοκαίρι του 2005 έχοντας προσελκύσει το ενδιαφέρον αρκετών μεγάλων ελληνικών συλλόγων, αποκτήθηκε από τον Ολυμπιακό Πειραιώς, αλλά αρχικά παρέμεινε μια χρονιά στον Απόλλωνα με τη μορφή δανεισμού. Το 2006-07 αγωνίστηκε στον Ολυμπιακό, με τον οποίο πανηγύρισε το πρωτάθλημα Ελλάδας.
Τον Ιούνιο του 2007 έμεινε ελεύθερος από τους «Πειραιώτες» και ακολούθως πήρε μεταγραφή στην ΑΕΚ, από όπου μεταπήδησε στην Ξάνθη ένα χρόνο μετά. Το 2009 μεταγράφηκε στη γερμανική Μόναχο 1860 αγωνιζόμενος στη Β' κατηγορία της Μπουντεσλίγκα. Το καλοκαίρι του 2010 επέστρεψε στην Ελλάδα για τον Παναιτωλικό και τον Ιανουάριο του 2012 πήρε μεταγραφή εκ νέου στον Πανσερραϊκό, με τον οποίο αγωνίστηκε το υπόλοιπο της χρονιάς 2011-12. Το καλοκαίρι του 2012 πήρε μεταγραφή στον Ολυμπιακό Βόλου και κατά τη χειμερινή μεταγραφική περίοδο, στα τέλη Δεκεμβρίου του ίδιου έτους μεταγράφηκε στην έτερη ομάδα του Βόλου, την Νίκη Βόλου, με την οποία αγωνίστηκε το υπόλοιπο της χρονιάς 2012-2013 και στα play off της Football League. 
Το καλοκαίρι του 2013 επέστρεψε στη Γερμανία για λογαριασμό αυτή την φορά της ΚΦΚ Ίρντιγκεν 05, ομάδας με Έλληνα πρόεδρο, από όπου αποχώρησε μετά από μισή σεζόν. Το καλοκαίρι του 2014 επέστρεψε στη γενέτειρά του Καβάλα, παίρνοντας μεταγραφή στον Α.Ο. Καβάλα. Με τη φανέλα του «ΑΟΚ» αγωνίστηκε για 2,5 χρονιές, μέχρι και τον Δεκέμβριο του 2016 που λύθηκε η συνεργασία του και ακολούθως, αποσύρθηκε από την ενεργό δράση.

</doc>
<doc id="64631" url="https://el.wikipedia.org/wiki?curid=64631" title="Αλί Μοχάμαντ Μουτζούρ">
Αλί Μοχάμαντ Μουτζούρ



</doc>
<doc id="64633" url="https://el.wikipedia.org/wiki?curid=64633" title="Μίχαου Ζεβουάκοφ">
Μίχαου Ζεβουάκοφ

Ο Μίχαλ Ζεβλάκοφ (πολωνικά: "Michał Żewłakow", Μίχαου Ζεβουάκοφ, Βαρσοβία, 22 Απριλίου 1976) είναι Πολωνός πρώην διεθνής ποδοσφαιριστής και νυν τεχνικός διευθυντής. Αγωνιζόταν κυρίως ως πλάγιος οπισθοφύλακας, ωστόσο μπορούσε να συνεισφέρει με την ίδια ευχέρεια σε όλες τις θέσεις της αμυντικής γραμμής. Κατά τη διάρκεια της καριέρας του αγωνίστηκε σε συλλόγους της Πολωνίας, του Βελγίου, της Ελλάδας και της Τουρκίας, ενώ ως διεθνής συμμετείχε σε δύο Παγκόσμια Κύπελλα και ένα Ευρωπαϊκό Πρωτάθλημα. Υπήρξε πρώτος σε συμμετοχές με τη φανέλα της Εθνικής Πολωνίας μέχρι να τον ξεπεράσουν οι Ρόμπερτ Λεβαντόφσκι και Γιάκουμπ Μπουαστσικόφσκι. 
Μετά το τέλος της αθλητικής του καριέρας παραμένει στον χώρο του ποδοσφαίρου μέσα από διάφορους ρόλους ως σκάουτ, τεχνικός διευθυντής κλπ. 
Καριέρα.
Πρώτα βήματα.
Γεννήθηκε το 1976 στη Βαρσοβία. Ξεκίνησε τη σταδιοδρομία του από την Πολόνια Βαρσοβίας τη σεζόν 1993/94, η ολοκλήρωσης της οποίας βρήκε τον Ζεβλάκοφ με 11 συμμετοχές και την ομάδα του να υποβιβάζεται στη δεύτερη κατηγορία. Τις επόμενες δύο χρονιές συμμετείχε σε 47 παιχνίδια της β΄ κατηγορίας με την Πολόνια πετυχαίνοντας τρία γκολ, ενώ παραχωρήθηκε ως δανεικός για ένα μικρό χρονικό διάστημα στη Χούτνικ Βαρσοβίας τη σεζόν 1995/96. Στην Πολόνια παρέμεινε μέχρι το 1998, φτάνοντας την ίδια χρονιά στη δεύτερη θέση του πολωνικού πρωταθλήματος, έχοντας από την πλευρά του 29 συμμετοχές. Με την Πολόνια αγωνίστηκε συνολικά σε 120 αγώνες στην Α΄ και Β΄ κατηγορία του πολωνικού πρωταθλήματος. Επιπλέον, το καλοκαίρι του 1997 έπαιξε και στις τέσσερις αναμετρήσεις του συλλόγου για το Κύπελλο Ιντερτότο ενάντια στις Άαλμποργκ, Ντιναμό Μινσκ, Χέρενφεν και Ντούισμπουργκ. 
Στο Βέλγιο.
Τη σεζόν 1998/99 αποκτήθηκε από τη βελγική Μπέβερεν και την επόμενη σεζόν μεταπήδησε στη Μουσκρόν, όπου παρέμεινε για μια τριετία. Ως καλύτερή του χρονιά αναφέρεται η τελευταία κατά την οποία αγωνίστηκε σε 34 αγώνες πρωταθλήματος, φτάνοντας ακόμη μέχρι τον τελικό του εγχώριου κυπέλλου, όπου η ομάδα του ηττήθηκε από τη Ζούλτε Βάρεγκεμ. Η παρουσία του προκάλεσε το ενδιαφέρον της ΡΣΚ Άντερλεχτ, η οποία τον απέκτησε τον Ιούλιο του 2002 μετά από εισήγηση του Ούγκο Μπρόος. Επιπλέον, η συγκεκριμένη μετακίνηση είχε ως επακόλουθο ο Μίχαλ Ζεβλάκοφ να αγωνιστεί για πρώτη φορά στη μέχρι τότε καριέρα του σε διαφορετική ομάδα από τον δίδυμο αδελφό του, Μάρσιν, με τον οποίο είχε συνυπάρξει στις Πολόνια, Χούτνικ, Μπέβερεν και Μουσκρόν. Κατά τα τρία χρόνια παρουσίας του στην Άντερλεχτ πανηγύρισε την κατάκτηση δύο πρωταθλημάτων, το 2004 και το 2006. 
Ολυμπιακός.
Τον Ιανουάριο του 2006 ο Ζεβλάκοφ υπέγραψε τριετές συμβόλαιο συνεργασίας με τον Ολυμπιακό, στον οποίο εντάχθηκε το καλοκαίρι του ίδιου έτους. Την πρώτη του σεζόν στους «ερυθρόλευκους» συμμετείχε σε 24 αγώνες της Σούπερ Λιγκ, στις 5 από τις 6 αναμετρήσεις της ελληνικής ομάδας για τη φάση των Ομίλων του Τσάμπιονς Λιγκ με αντιπάλους τις Βαλένθια, Σαχτάρ και Ρόμα και σε άλλες τρεις για το Κύπελλο Ελλάδας. Η πρώτη του χρονιά στην Ελλάδα ολοκληρώθηκε με την κατάκτηση του πρωταθλήματος. 
Την αγωνιστική περίοδο 2007/08 έλαβε μέρος σε 21 αγώνες πρωταθλήματος πετυχαίνοντας ένα τέρμα, με τον Ολυμπιακός να κατακτά εκ νέου το πρωτάθλημα. Παράλληλα, συμμετείχε στον νικηφόρο τελικό του Σούπερ Καπ με αντίπαλο τη Λάρισα στο «Γεώργιος Καραϊσκάκης» και σκόραρε στον τελικό του Κυπέλλου Ελλάδας στο Καυτανζόγλειο με αντίπαλο τον Άρη που βρήκε νικητή τον Ολυμπιακό με 2-0, σηματοδοτώντας την κατάκτηση του νταμπλ. Ακόμη, ήταν βασικό στέλεχος στην πορεία της ομάδας μέχρι τη φάση των «16» του Τσάμπιονς Λιγκ, λαμβάνοντας μέρος σε 7 αναμετρήσεις. 
Την επόμενη σεζόν ο Ζεβλάκοφ πανηγύρισε την κατάκτηση ενός ακόμη εγχώριου νταμπλ, συμμετέχοντας σε 20 αγώνες πρωταθλήματος και σε σχεδόν όλες τις αναμετρήσεις του Ολυμπιακού για τον θεσμό του κυπέλλου (τις μονές με Διαγόρα και ΟΦΗ και τις διπλές με ΠΑΟΚ και Αστέρα Τρίπολης) με εξαίρεση τον τελικό απέναντι στην ΑΕΚ. Στις ευρωπαϊκές διοργανώσεις χρησιμοποιήθηκε από τον Ερνέστο Βαλβέρδε σε έξι αγώνες (έναν στα προκριματικά του Τσάμπιονς Λιγκ κόντρα στην Ανόρθωση και 5 στο Κύπελλο ΟΥΕΦΑ). Μετά την ολοκλήρωση των αγωνιστικών υποχρεώσεων μπήκε σε διαδικασία συζητήσεων για την ανανέωση του συμβολαίου του, συμφωνώντας εν τέλει για την παραμονή του στον Πειραιά για ένα ακόμη έτος. 
Την αγωνιστική περίοδο 2009/10 ο Πολωνός αμυντικός έλαβε μέρος σε 23 αγώνες πρωταθλήματος (19 κατά την κανονική διάρκεια και άλλους 4 στα πλέι οφ) πετυχαίνοντας δύο γκολ (στην εκτός έδρας ισοπαλία με τον ΠΑΣ Γιάννινα και στην εντός έδρας επικράτηση επί του Άρη), έχοντας παράλληλα άλλες 9 συμμετοχές στο Τσάμπιονς Λιγκ. Στο τέλος της σεζόν αποχώρησε από τον Ολυμπιακό μετά από παρουσία τεσσάρων ετών, στα οποία κατέκτησε τρία πρωταθλήματα, δύο κύπελλα και ένα σούπερ καπ. 
Τουρκία.
Τη σεζόν 2010/11 αγωνίστηκε στο τουρκικό πρωτάθλημα, για λογαριασμό της Ανκαραγκουτσού. Κατά τον ένα χρόνο της παρουσίας του στην ομάδα της Άγκυρας μέτρησε 19 συμμετοχές και ένα γκολ, σε εκτός έδρας ισόπαλη αναμέτρηση (2-2) κόντρα στην Αντάλιασπορ. Αν και υπήρχε συμφωνία για διετές συμβόλαιο, η συνεργασία των δύο πλευρών λύθηκε τον πρώτο χρόνο λόγω των οικονομικών διαφορών που προέκυψαν. 
Επιστροφή στην Πολωνία.
Τον Ιούνιο του 2011 παρόλο που είχε προτάσεις από ελληνικές ομάδες αποφάσισε να επιστρέψει στην Πολωνία, όπου ολοκλήρωσε την καριέρα του παίζοντας για μια διετία στη Λέγκια Βαρσοβίας. Κατά τον πρώτο χρόνο του στη Λέγκια κατέκτησε το εγχώριο κύπελλο, συμμετέχοντας και στον τελικό κόντρα στη Ρουχ Χόζουφ, όπου η ομάδα του επικράτησε με 3-0. Παράλληλα, χρησιμοποιήθηκε σε 28 αγώνες πρωταθλήματος και σε άλλους 11 για το Γιουρόπα Λιγκ. Την επόμενη σεζόν, η οποία ήταν και η τελευταία της ποδοσφαιρικής του καριέρας, αναδείχτηκε πρωταθλητής και κυπελλούχος Πολωνίας. Στο πρωτάθλημα μέτρησε 16 συμμετοχές,ενώ αγωνίστηκε στον δεύτερο από τους διπλούς τελικούς κυπέλλου κόντρα στη Σλονσκ Βρότσουαφ, όπου σημείωσε με αυτογκόλ το μοναδικό τέρμα της αναμέτρησης, χωρίς ωστόσο περαιτέρω επιπτώσεις για την ομάδα του, η οποία είχε επικρατήσει στο πρώτο παιχνίδι με 2-0. Ακόμη συμμετείχε και σε 5 αγώνες για το Γιουρόπα Λιγκ.
Εθνική ομάδα.
Με την εθνική ομάδα της Πολωνίας ο Ζεβλάκοφ είχε συνολικά 102 συμμετοχές και 3 γκολ από το 1999 μέχρι το 2011. Πραγματοποίησε το ντεμπούτο του στις 19 Ιουνίου του 1999, σε αναμέτρηση με τη Νέα Ζηλανδία (0-0), στο πλαίσιο φιλικού τουρνουά που διεξήχθη στην Ταϊλάνδη. Κατείχε το ρεκόρ συμμετοχών ξεπερνώντας τον Γκρέγκορζ Λάτο μέχρι να ξεπεράσουν και τον ίδιο οι Ρ. Λεβαντόφσκι και Γ. Μπουαστσικόφσκι. Συμμετείχε στα Μουντιάλ του 2002 και του 2006, όπως και στο Ευρωπαϊκό Πρωτάθλημα Ποδοσφαίρου του 2008.
Προσωπική ζωή.
Ο Ζεβλάκοφ έχει έναν δίδυμο αδερφό, τον Μάρσιν, ο οποίος αγωνιζόταν ως κεντρικός επιθετικός και διετέλεσε επίσης διεθνής. Τον Δεκέμβριο του 2020 ο Ζεβλάκοφ συνελήφθη από την αστυνομία, καθώς προκάλεσε τροχαίο ατύχημα οδηγώντας υπό την επήρεια αλκοόλ. Ο ίδιος απολογήθηκε δημόσια για την παράβασή του, ενώ δήλωσε πρόθυμος να συνεργαστεί με διάφορες κοινωνικές υπηρεσίες σε καμπάνιες υπέρ της ασφαλούς οδήγησης, ανεξάρτητα από την ποινή που θα του επιβληθεί.
Τίτλοι.
Άντερλεχτ:
Ολυμπιακός Σ.Φ.Π.:
Λέγκια Βαρσοβίας:

</doc>
<doc id="64635" url="https://el.wikipedia.org/wiki?curid=64635" title="Ζούλιο Σέζαρ Σάντος Κορέια">
Ζούλιο Σέζαρ Σάντος Κορέια

Ο Ζούλιο Σέζαρ Σάντος Κορέια ("Júlio César Santos Correa", γενν. 18 Νοεμβρίου 1978), ή απλά Ζούλιο Σέζαρ, είναι Βραζιλιάνος πρώην ποδοσφαιριστής, με μακρά θητεία στα ευρωπαϊκά γήπεδα.
Σταδιοδρομία.
Ο Ζούλιο Σέζαρ γεννήθηκε στις 18 Νοεμβρίου 1978 στο Σάο Λουίς της Βραζιλίας. Ξεκίνησε την καριέρα του από τη CD Marathon στις Ονδούρες, συνεχίζοντας για τρία χρόνια στην ισπανική Ρεάλ Βαγιαδολίδ.
Τη σεζόν 1999/00 η Ρεάλ Μαδρίτης τον απέκτησε και κατέκτησε μαζί της το UEFA Champions League.
Η ιταλική Μίλαν,η ισπανική Ρεάλ Σοσιεδάδ, η Μπενφίκα και η Αούστρια Βιέννης ήταν οι επόμενοι σταθμοί της φθίνουσας πορείας της καριέρας του.
Τη σεζόν 2004/05 αγωνίστηκε στη Μπόλτον όπου οι επιδόσεις του στο γήπεδο ήταν απογοητευτικές.Την επόμενη σεζόν μεταπήδησε στη μεξικανική Τίγκρες όπου ξαναβρήκε καλό αγωνιστικό επίπεδο δίνοντας έτσι την αφορμή στον Ολυμπιακό να τον εντάξει στο δυναμικό του τον Ιούλιο του 2006 ύστερα από ένα μικρό μεταγραφικό σίριαλ.
Με την ομάδα του Ολυμπιακού επέδειξε τον πρώτο χρόνο σταθερότητα και χωρίς να εντυπωσιάσει αναδείχθηκε σε απαραίτητο και αναντικατάστατο αμυντικό με την ευχέρεια μάλιστα να σκοράρει κυρίως με το κεφάλι.Κατά το δεύτερο χρόνο της παρουσίας του στο λιμάνι η απόδοση του έπεσε με αποτέλεσμα να μην ανανεωθεί το συμβόλαιό του.

</doc>
<doc id="64636" url="https://el.wikipedia.org/wiki?curid=64636" title="Ζοζέπ Πουτς ι Καδαφάλκ">
Ζοζέπ Πουτς ι Καδαφάλκ

Ο Ζοζέπ Πουτς ι Καδαφάλκ (Josep Puig i Cadafalch, Ματαρό, 15 Οκτωβρίου 1867 - Βαρκελώνη, 21 Δεκεμβρίου 1956) ήταν σημαντικός Καταλανός μοντερνιστής αρχιτέκτονας του 20ού αιώνα. Το στυλ του ήταν αρκετά διαφορετικό από αυτό του Αντόνι Γκαουδί, χωρίς όμως κάτι τέτοιο να δημιουργεί πρόβλημα στις σχέσεις τους. Τα περισσότερα έργα του βρίσκονται στη Βαρκελώνη και το Ματαρό. Στη Βαρκελώνη, τα έργα του "Casa de les Punxes" και "Casa Amatller" συγκαταλέγονται στα τουριστικά αξιοθέατα της πόλης.

</doc>
<doc id="64637" url="https://el.wikipedia.org/wiki?curid=64637" title="Josep Puig i Cadafalch">
Josep Puig i Cadafalch



</doc>
<doc id="64639" url="https://el.wikipedia.org/wiki?curid=64639" title="Αποπνέων άνεμος">
Αποπνέων άνεμος

Ο Αποπνέων άνεμος είναι όρος κυρίως της ναυτικής μετεωρολογίας με τον οποίο χαρακτηρίζεται η τελευταία βαθμίδα της ολοένα και πιο φθίνουσας έντασης "απακμάζοντος ανέμου" εκείνης δηλαδή που αντιλαμβάνεται κανείς πριν "κοπάσει" ή "πέσει", κατά τα κοινώς λεγόμενα, ο άνεμος και επέλθει άπνοια. Στην ουσία ο αποπνέων άνεμος είναι τη στιγμή εκείνη "Υποπνέων", ο οποίος αντιστοιχεί στον αριθμό 1 της κλίμακας Μποφόρ.&lt;br&gt; 
Η διαφορά μεταξύ τους είναι ότι ο μεν "αποπνέων" προέρχεται από άνεμο που έπνεε με μεγαλύτερη ένταση, και "απακμάζων" (στο πέσιμό του) κατέστη "υποπνέων", ενώ ο κυρίως "υποπνέων" δεν προέρχεται απαραίτητα από πτώση έντασης και είναι αδιάφορο αν θα κοπάσει ή το αντίθετο να "επακμάσει" (να δυναμώσει). Συνεπώς δεν θα πρέπει να συγχέονται ο αποπνέων άνεμος με τον υποπνέοντα άνεμο.

</doc>
<doc id="64640" url="https://el.wikipedia.org/wiki?curid=64640" title="Σαρλώ">
Σαρλώ



</doc>
<doc id="64642" url="https://el.wikipedia.org/wiki?curid=64642" title="Σπύρος Παλιούρας">
Σπύρος Παλιούρας

Ο Σπύρος Παλιούρας (Καρπενήσι 1875 – Πειραιάς 1957) ήταν διακεκριμένος Έλληνας ζωγράφος.
Βιογραφία.
Ο Σπύρος Παλιούρας γεννήθηκε στην Ευρυτανία το 1875. Νεότατος εγκαταστάθηκε στην Αθήνα όπου εξάσκησε διάφορα βιοποριστικά επαγγέλματα. Αργότερα πήγε στο Παρίσι και μετά στη Μασσαλία όπου δούλεψε και ειδικεύθηκε μηχανουργός. Τότε επιδόθηκε ως αυτοδίδακτος στη ζωγραφική. Οι Δ. Πικιώνης, Μ. Τόμπρος, Ν. Χατζηκυριάκος, Γκίκας και Φ. Κόντογλου εκτιμήσανε το έργο του και το παρουσίασαν σε ατομική έκθεση το 1929. Το 1939 ο Σπύρος Παλιούρας εγκαταστάθηκε μόνιμα στον Πειραιά όπου και πέθανε το 1957.
Αναδρομική έκθεση των πινάκων του έγινε το 1962 στο φουαγιέ του Δημοτικού Θεάτρου του Πειραιά με οργανωτές το Λύκειο «Πλάτων» και τον Όμιλο «Πλάτων». Το έργο του διακρίνεται για τον πρωτογονισμό του, το αυθόρμητο των θεμάτων, την αφέλεια και τη λαϊκότητά του.

</doc>
<doc id="64643" url="https://el.wikipedia.org/wiki?curid=64643" title="Ματθαίος Παπαθεοδούλου">
Ματθαίος Παπαθεοδούλου

Ο Ματθαίος Παπαθεοδούλου (Πειραιάς, 1903 - Πειραιάς, 1943) ήταν διακεκριμένος Έλληνας ζωγράφος.
Βιογραφία.
Ο Ματθαίος Παπαθεοδούλου γεννήθηκε στον Πειραιά το 1903. Σπούδασε με επιτυχία στη Σχολή Καλών Τεχνών με δασκάλους τον Ιακωβίδη και τον Παρθένη. Κατά τη διάρκεια της ζωής του το έργο του έμεινε άγνωστο στο πλατύ κοινό, αφού η μόνη του παρουσία ήταν η συμμετοχή του σε μια ομαδική έκθεση Πειραιωτών ζωγράφων στο φουαγιέ του Δημοτικού Θεάτρου το 1938. 
Στην κατοχή η σωματική του και ψυχική του υγεία κλονίσθηκε. Πέθανε στο Τζάννειο Νοσοκομείο το 1943.
Το έργο του περιλαμβάνει ελαιογραφίες και σχέδια. Οι πρώτες, κλασσικής τεχνοτροπίας, διακρίνονται για τη συναισθηματικότητά τους, τον χρωματικό τους πλούτο και την σταθερή αρχιτεκτονική τους. Τα σχέδιά του αποτελούν μικρά έργα τέχνης. Έγραψε επίσης αρκετά ποιήματα καθώς και ενδιαφέρουσες απόψεις για την Τέχνη. Αναδρομική έκθεση των πινάκων του έγινε τον Απρίλιο του 1962 στο φουαγιέ του Δημοτικού Θεάτρου (υπό την οργάνωση του Λυκείου "Πλάτων" και Ομίλου "Πλάτων").

</doc>
<doc id="64644" url="https://el.wikipedia.org/wiki?curid=64644" title="Αλέξανδρος Χριστόφης">
Αλέξανδρος Χριστόφης

Ο Αλέξανδρος ή Αλέκος Χριστόφης (1882 – 1953) ήταν διακεκριμένος Έλληνας ζωγράφος.
Βιογραφία.
Γεννήθηκε στον Πειραιά το 1882. Σπούδασε στην Ανώτατη Σχολή Καλών Τεχνών και αποφοίτησε αριστούχος με δάσκαλο τον Νικηφόρο Λύτρα. Κατόπιν πήγε στη Νεάπολη της Ιταλίας όπου συνέχισε τις σπουδές του στο εκεί Ινστιτούτο Καλών Τεχνών. Από την επιστροφή του στην Ελλάδα μέχρι τον θάνατό του παρουσίαζε πίνακες του σε ατομικές και ομαδικές εκθέσεις. Από το 1925 χρημάτισε καθηγητής στο Τεχνικό Διδασκαλείο Μετεκπαίδευσης. Το 1937 συμμετείχε μαζί με καλλιτέχνες όπως ο Απόστολος Γεραλής και ο Σπυρίδων Βικάτος στην κίνηση των "Ακαδημαϊκών ζωγράφων" ενώ από το 1945 μέχρι και το θάνατό του ήταν μέλος στην καλλιτεχνική "Ομάδα των 17."
Τεχνοτροπία.
Η τεχνοτροπία του Χριστοφή κρίνεται αυστηρά ακαδημαϊκή με έντονο προσωπικό τόνο. Στο έργο του απεικονίζονται κυρίως σκηνές από την καθημερινή ζωή του λαού είτε στην ύπαιθρο, είτε στη πόλη καθώς και από τη ζωή των Ελλήνων ναυτικών στο λιμάνι του Πειραιά. Πίνακές του βρίσκονται σε συλλογές και ιδρύματα της Ελλάδας και της Γερμανίας. 

</doc>
<doc id="64645" url="https://el.wikipedia.org/wiki?curid=64645" title="Αλαμπουρνέζικα">
Αλαμπουρνέζικα

Η έκφραση αλαμπουρνέζικα αποτελεί σύγχρονη δημώδη ελληνική έκφραση που χρησιμοποιείται ευρύτατα προς χαρακτηρισμό ακατάληπτων εννοιών, φράσεων και ασυναρτησιών στο λόγο. Χρησιμοποιείται επίσης και για τον χαρακτηρισμό δυσανάγνωστων γραφικών χαρακτήρων. Για την προέλευση της λέξης έχουν εκφραστεί διάφορες θεωρίες, καμιά από τις οποίες δεν είναι πειστική. Μόνο το λεξικό της Νέας Ελληνικής Γλώσσας (Μπαμπινιώτη) αναφέρει τρεις εκδοχές. Λέγεται, για παράδειγμα, ότι ο αρχικός τύπος ήταν «"αλιβορνέζικα"» που χρησιμοποιούνταν προς διάκριση ασυνήθων και περίεργων ειδών που εισάγονταν από το Λιβόρνο της Ιταλίας στον Πειραιά αλλά και στην Πάτρα.

</doc>
<doc id="64647" url="https://el.wikipedia.org/wiki?curid=64647" title="Αϊκίντο">
Αϊκίντο

Το αϊκίντο (ακριβέστερα:αϊκιντόο) () (aikido ή ακριβέστερα aikidou) είναι μία πολεμική τέχνη που κατάγεται από την Ιαπωνία. Δημιουργήθηκε από τον Μοριχέϊ Ουεσίμπα στη δεκαετία του 1920. Το αϊκίντο είναι τεχνική άμυνας, που επιτρέπει στον αμυνόμενο να προφυλάξει τον εαυτό του χωρίς να τραυματίσει τον αντίπαλο. Βασίζεται περισσότερο στην εκμετάλλευση της αίσθησης ισορροπίας και της τεχνικής του αμυνόμενου παρά στη μυϊκή δύναμη, ενώ εκτός από σωματική αποτελεί και πνευματική άσκηση. Γι' αυτό και ονομάζεται "η τέχνη της μη αντίστασης". Συνδυάζει χτυπήματα, λαβες, και εξάσκηση με όπλα.
Ιστορία.
Η ιστορία του αϊκίντο είναι συνδεδεμένη με το πρόσωπο του Μοριχέϊ Ουεσίμπα (1883-1969), μιας από τις πιο διακεκριμένες φυσιογνωμίες των του 20ου αιώνα. Ο Ουεσίμπα πέρασε τις πρώτες τρεις δεκαετίες της ζωής του μελετώντας διάφορες πολεμικές τέχνες (κυρίως το τζουτζούτσου της σχολής Ντάιτο-ρίου αλλά και κεντζούτσου –ξιφασκία– και άλλα στιλ πάλης) και από τα μέσα της δεκαετίας του '30, άρχισε να διδάσκει τη δική του εκδοχή μιας τέχνης που στηρίζεται στις ρίψεις και τις ακινητοποιήσεις αλλά και που περιλαμβάνει τεχνικές αφοπλισμού ενάντια σε αντιπάλους οπλισμένους με ξύλινο ξίφος (μποκέν), ξύλινο ραβδί μήκους 1,20 μ. (τζο) ή μαχαίρι (τάντο). Βασικό χαρακτηριστικό του αϊκίντο έναντι άλλων τεχνών της κατηγορίας τζουτζούτσου είναι η ιδεολογία του Ουεσίμπα η οποία απαγορεύει τους αγώνες και προάγει την αρμονία και την αλληλοκατανόηση μεταξύ των ανθρώπων. Το αϊκίντο σήμερα είναι χωρισμένο σε τρία μεγάλα στιλ, το ένα από τα οποία (Αϊκικάι) διοικείται από τους απογόνους του Ουεσίμπα (αυτή τη στιγμή από τον εγγονό του), κατά το παραδοσιακό ιαπωνικό σύστημα.
Περιγραφή.
Όπως και οι άλλες τέχνες που προέρχονται από το τζουτζούτσου, το αϊκίντο στηρίζεται στην αποφυγή της επίθεσης με κίνηση του σώματος, στη διάσπαση της ισορροπίας του αντιπάλου και στον έλεγχό του, συχνά με ακινητοποιήσεις και/ή καθηλώσεις. Βασικά τεχνικά χαρακτηριστικά του αϊκίντο είναι οι κυκλικές κινήσεις και η μείξη της κίνησης του αμυνόμενου με αυτή του επιτιθέμενου καθώς η βασική «υπόθεση» είναι ότι οι επιθέσεις αντιμετωπίζονται πριν φτάσουν σε πολύ μικρή απόσταση. Λόγω των πολλών πτώσεων –που θυμίζουν τις πτώσεις του Τζούντο– η εξάσκηση γίνεται σε στρώματα ("τατάμι") ενώ ένα οπτικό χαρακτηριστικό της τέχνης είναι η χρήση του παραδοσιακού φαρδιού παντελονιού "χακάμα".

</doc>
<doc id="64657" url="https://el.wikipedia.org/wiki?curid=64657" title="Αικίντο">
Αικίντο



</doc>
<doc id="64659" url="https://el.wikipedia.org/wiki?curid=64659" title="Αλέξης Αλεξανδρής">
Αλέξης Αλεξανδρής

Ο Αλέξης Αλεξανδρής (Κιάτο, 21 Οκτωβρίου 1968) είναι Έλληνας πρώην διεθνής ποδοσφαιριστής και νυν προπονητής ποδοσφαίρου.
Ποδοσφαιρική καριέρα.
Σε συλλογικό επίπεδο.
Ξεκίνησε το ποδόσφαιρο από τον ερασιτεχνικό σύλλογο της Αναγέννησης Κιάτου και το [[Α΄ Εθνική ποδοσφαίρου ανδρών 1986-1987|1986]], σε ηλικία 18 ετών, πήγε στη [[Π.Α.Ε. Βέροια|Βέροια]]. Με την ομάδα σημείωσε 10 γκολ μέχρι τον Μάιο του 1988, όταν η Βέροια υποβιβάστηκε στη Β' Εθνική. Συνέχισε να αγωνίζεται με την ομάδα για τα επόμενα τρία χρόνια στο πρωτάθλημα της Β' Εθνικής, στο οποίο αναδείχθηκε πρώτος σκόρερ την περίοδο 1989-90.
Το 1991 πήρε μεταγραφή για την [[ΑΕΚ (ποδόσφαιρο)|ΑΕΚ]], όπου με προπονητή τον [[Ντούσαν Μπάγεβιτς]], κατέκτησε τρία πρωταθλήματα και αναδείχθηκε μία φορά πρώτος σκόρερ.
Το 1994, μετά τη λήξη του συμβολαίου, μετακινήθηκε στον [[Ολυμπιακός Σ.Φ.Π. (ποδόσφαιρο)|Ολυμπιακό]]. Την περίοδο [[Α΄ Εθνική ποδοσφαίρου ανδρών 1996-1997|1996-97]] αναδείχθηκε και πάλι πρώτος σκόρερ. Αξιομνημόνευτο έχει μείνει το τέρμα που σημείωσε εναντίον του [[ΑΦΚ Άγιαξ|Άγιαξ]] στις 23 Οκτωβρίου 1998 στη φάση των ομίλων του [[ΟΥΕΦΑ Τσάμπιονς Λιγκ|Τσάμπιονς Λιγκ]] ([[ΟΥΕΦΑ Τσάμπιονς Λιγκ 1998-99|1998-99]]). Χαρακτηριστικά έχουν μείνει επίσης τα τέρματα του με ανάποδο ψαλίδι.
Το 2006 αποσύρθηκε από την ενεργό δράση, έχοντας συνολικά 504 συμμετοχές πρωταθλήματος και 249 τέρματα, καθώς και 48 συμμετοχές στις ευρωπαϊκές διοργανώσεις με 10 τέρματα. Από αυτά τα 202 σε 408 αγώνες είναι πρώτης κατηγορίας πρωταθλήματος. Είναι 4ος σκόρερ των εθνικών πρωταθλημάτων με 234 τέρματα μετά τους [[Θωμάς Μαύρος|Θωμά Μαύρο]] και [[Αντώνης Αντωνιάδης |Αντώνη Αντωνιάδη]] (260 γκολ) και [[Κριστόφ Βαζέχα]] (244 γκολ). Επίσης, μαζί με τον [[Γιώργος Ανατολάκης|Γιώργο Ανατολάκη]] και τον [[Μίμης Δομάζος|Μίμη Δομάζο]] είναι οι τρεις ποδοσφαιριστές που έχουν κατακτήσει 10 [[Ελληνικό πρωτάθλημα ποδοσφαίρου ανδρών|πρωταθλήματα Ελλάδας]]. (Ο [[Αντώνης Νικοπολίδης]] έχει 11 και ο [[Πρέντραγκ Τζόρτζεβιτς]] 12 πρωταθλήματα).
Στις εθνικές ομάδες.
Με την [[Εθνική Ελλάδας (ποδόσφαιρο ανδρών)|Εθνική Ελλάδας]] ο Αλεξανδρής αγωνίστηκε 42 φορές, έχοντας σημειώσει 10 τέρματα. Το ντεμπούτο του πραγματοποιήθηκε στις 27 Μαρτίου 1991, στην εκτός έδρας φιλική αναμέτρηση με το [[Εθνική Μαρόκο (ποδόσφαιρο ανδρών)|Μαρόκο]] (0–0). Συμμετείχε στην αποστολή της Ελλάδας που έλαβε μέρος στην τελική φάση του [[Παγκόσμιο Κύπελλο Ποδοσφαίρου 1994|Παγκοσμίου Κυπέλλου των ΗΠΑ]] το 1994, αγωνιζόμενος σε έναν αγώνα.
Υπήρξε βασικό στέλεχος της [[Εθνική Ελπίδων Ελλάδος (ποδόσφαιρο)|εθνικής Ελπίδων]] που έλαβε μέρος στον τελικό του [[Ευρωπαϊκό πρωτάθλημα ποδοσφαίρου U21|Ευρωπαϊκού Πρωταθλήματος Ελπίδων (Κ-21)]] το 1988, εναντίον της Γαλλίας.
Μετά την ποδοσφαιρική καριέρα.
Μετά την αποχώρησή του από την ενεργό δράση, ο Αλεξανδρής ξεκίνησε καριέρα προπονητή. Υπήρξε προπονητής στα τμήματα υποδομών του Ολυμπιακού, ενώ έχει εργαστεί ακόμη στην κυπριακή [[Ποδοσφαιρική Αθλητική Ένωση Επαρχίας Κερύνειας (ποδόσφαιρο)|ΠΑΕΕΚ]], στην [[Α.Ο. Κέρκυρα|Κέρκυρα]] και στην [[Π.Ο. Ελασσόνας|Ελασσόνα]]. Ακολούθησε η [[ΚΣ Τούρνου Σεβερίν|Σεβερίν]] από τη Ρουμανία, στην οποία αρχικά συμφώνησε το Δεκέμβριο του 2012 αλλά τελικά δεν ανέλαβε. Το 2013 ανέλαβε την ομάδα του [[Γ.Α.Σ. Ιάλυσος|Ιάλυσου]], ενώ το 2014 ανέλαβε τον Άρη Αρχαγγέλου. Τον Ιανουάριο του 2016 επέστρεψε για δεύτερη φορά στην Ελασσόνα μετά από τρίμηνο πέρασμα στην ομάδα της Β'ΕΠΣΕ Εύβοιας, ΑΟ Αμαρυνθιακός.
Πηγές.
[[Κατηγορία:Έλληνες ποδοσφαιριστές]]
[[Κατηγορία:Επιθετικοί ποδοσφαιριστές]]
[[Κατηγορία:Έλληνες προπονητές ποδοσφαίρου]]
[[Κατηγορία:Ποδοσφαιριστές Εθνικής Ελλάδος]]
[[Κατηγορία:Ποδοσφαιριστές Εθνικής Ελλάδας U19]]
[[Κατηγορία:Ποδοσφαιριστές Εθνικής Ελλάδας U21]]
[[Κατηγορία:Ποδοσφαιριστές Π.Α.Ε. Βέροιας]]
[[Κατηγορία:Ποδοσφαιριστές Αθλητικής Ένωσης Κωνσταντινουπόλεως]]
[[Κατηγορία:Ποδοσφαιριστές Ολυμπιακού Πειραιώς]]
[[Κατηγορία:Ποδοσφαιριστές Α.Ε. Λάρισας]]
[[Κατηγορία:Ποδοσφαιριστές Γ.Σ. Καλλιθέας]]
[[Κατηγορία:Προπονητές ποδοσφαίρου Α.Ο. Κέρκυρας]]
[[Κατηγορία:Ποδοσφαιριστές ΑΠΟΠ Κινύρα Πέγειας]]
[[Κατηγορία:Προπονητές ποδοσφαίρου ΑΠΟΠ Κινύρα Πέγειας]]
[[Κατηγορία:Ποδοσφαιριστές Παγκοσμίου Κυπέλλου 1994]]
[[Κατηγορία:Ποδοσφαιριστές Σούπερ Λιγκ Ελλάδας]]
[[Κατηγορία:Ποδοσφαιριστές Α΄ κατηγορίας Κύπρου]]
[[Κατηγορία:Έλληνες ποδοσφαιριστές στο εξωτερικό]]

</doc>
<doc id="64661" url="https://el.wikipedia.org/wiki?curid=64661" title="Γιώργος Αμανατίδης">
Γιώργος Αμανατίδης

Ο Γιώργος Αμανατίδης (4 Απριλίου 1970) είναι Έλληνας πρώην διεθνής ποδοσφαιριστής, γεννημένος στη Μεσοποταμιά Καστοριάς, ο οποίος αγωνιζόταν ως αμυντικός.
Καριέρα.
Σε συλλογικό επίπεδο.
Ξεκίνησε το ποδόσφαιρο από την Αστραπή Μεσοποταμιάς και το 1990 μετεγγράφηκε στον Απόλλωνα Καλαμαριάς, όπου αγωνίστηκε 2 χρόνια στη Β΄ Εθνική και μαζί του κέρδισε την άνοδο στην Α΄ Εθνική.
Το 1993 μετεγγράφηκε στον Ολυμπιακό, ο οποίος ήταν στα «πέτρινα χρόνια» του, χωρίς πρωτάθλημα και με πολλά προβλήματα. Συνέβαλε στην αναγέννηση του Ολυμπιακού και μαζί του κατέκτησε πρωταθλήματα και κύπελλα. Στην Α΄ Εθνική έχει 233 συμμετοχές και 12 γκολ. 
Το 2003 μετεγγράφηκε στον ΑΠΟΕΛ και το 2006 στην Παναχαϊκή, στη Β΄ Εθνική, για να κλείσει την καριέρα του την ίδια χρονιά. Από το 2007 είναι προπονητής στις ακαδημίες του Ολυμπιακού.
Στις εθνικές ομάδες.
Με την Ελλάδα αγωνίστηκε για πρώτη φορά στις 6 Οκτωβρίου 1999 στον εντός έδρας αγώνα εναντίον της Αλβανίας (2-0), για τα προκριματικά του Euro 2000, υπό τις οδηγίες του Βασίλη Δανιήλ. Συνολικά συμμετείχε σε 18 αγώνες έχοντας πετύχει δύο τέρματα, το διάστημα μεταξύ 1999-2002.
Το 1997 αγωνίστηκε με την εθνική ενόπλων στα προκριματικά του Παγκοσμίου Κυπέλλου ΣΙΣΜ.
Πολιτική.
Κατέβηκε υποψήφιος με την Νέα Δημοκρατία και εξελέγη με 7.808 σταυρούς Βουλευτής Κοζάνης.

</doc>
<doc id="64662" url="https://el.wikipedia.org/wiki?curid=64662" title="Νίντεντο">
Νίντεντο



</doc>
<doc id="64663" url="https://el.wikipedia.org/wiki?curid=64663" title="Nintendo">
Nintendo

Η Nintendo Co., Ltd. () είναι ιαπωνική πολυεθνική εταιρία ηλεκτρονικών και βιντεοπαιχνιδιών, που ιδρύθηκε στις 23 Σεπτεμβρίου του 1889 στο Κιότο από τον Φουσατζίρο Γιαμαούτσι, αρχικά για να παραγάγει τις χειροποίητες κάρτες χανάφουντα, του ομώνυμου ιαπωνικού παιχνιδιού καρτών. Στα μέσα του εικοστού αιώνα, η επιχείρηση δοκίμασε διάφορες μικρές δραστηριότητες, όπως ένα ξενοδοχείο αγάπης και ένα ταξιδιωτικό γραφείο. Με τη πάροδο του χρόνου, η Nintendo έγινε μια επιχείρηση βιντεοπαιχνιδιών, και έχει αναδειχθεί σήμερα ως μία από τις μεγαλύτερες δυνάμεις στη βιομηχανία.
Μέχρι τις 31 Μαρτίου του 2014, η Nintendo σημείωσε πωλήσεις οι οποίες, αθροιστικά, αγγίζουν τα 670.43 εκατομμύρια κομμάτια υλικού και 4.23 δισεκατομμύρια αντίγραφα λογισμικού. Η εταιρεία έχει δημιουργήσει και διανέμει μερικά από τα πιο γνωστά και με μεγαλύτερες πωλήσεις δικαιοχρήσεων, όπως τα "Mario", "Pokémon", "Metroid", "The Legend of Zelda" και "Donkey Kong". Στα Βαλκάνια, επίσημος αντιπρόσωπος της Nintendo είναι η CD Media, από την 1 Οκτωβρίου του 2016.
Προϊόντα.
Οικιακές κονσόλες.
Color TV-Game.
Το Color TV-Game κυκλοφόρησε το 1977, και είναι η κονσόλα πρώτης γενιάς με τις μεγαλύτερες πωλήσεις στην Ιαπωνία, όπου κυκλοφόρησε αποκλειστικά, πουλώντας 3 εκατομμύρια κομμάτια.
Nintendo Entertainment System.
Το Nintendo Entertainment System (εναλλακτικά: NES) είναι κονσόλα βιντεοπαιχνιδιών 8-bit, που κυκλοφόρησε στη βόρεια Αμερική το 1985, και στην Ευρώπη μεταξύ 1986 και 1987. Η κονσόλα κυκλοφόρησε αρχικά στην Ιαπωνία, ως Family Computer (ή Famicom) το 1983. Θεωρείται η καλύτερη κονσόλα της εποχής της. Με το NES, η Nintendo υιοθέτησε ένα επιχειρηματικό μοντέλο χαμηλών προδιαγραφών, με το οποίο αδειοδότησε τρίτους προγραμματιστές ώστε να παράγουν και να διανέμουν τίτλους για την κονσόλα. Το NES κυκλοφόρησε ως πακέτο μαζί με το "Super Mario Bros.", ένα από τα παιχνίδια με τις μεγαλύτερες πωλήσεις όλων των εποχών, και κυκλοφόρησαν σε αυτό τα πιο δημοφιλή arcade παιχνίδια της Nintendo. Μέχρι τις 31 Μαρτίου του 2014, η Nintendo ανέφερε πωλήσεις 61.91 εκατομμυρίων κομματιών NES, και 500.01 εκατομμύρια αντίγραφα λογισμικού NES, παγκοσμίως.
Super Nintendo Entertainment System.
Το Super Nintendo Entertainment System (εναλλακτικά: Super NES ή SNES) είναι κονσόλα 16-bit, που κυκλοφόρησε στην Ιαπωνία το 1990 ως Super Famicom, υιοθετώντας το συμπτυγμένο όνομα του προκατόχου του στην καθομιλουμένη. Η κονσόλα παρουσίασε βελτιωμένα γραφικά και ηχητικές ικανότητες σε σχέση με τις κονσόλες της τότε εποχής. Σύντομα, η ανάπτυξη διαφόρων βελτιωμένων τσιπ που ενσωματώθηκαν στο ταμπλό του κυκλώματος της κασέτας κάποιων παιχνιδιών, βοήθησε στην πρόοδο του SNES ως μία ανταγωνιστική κονσόλα. Ενώ τα τρισδιάστατα γραφικά, ακόμα και τα ακατέργαστα, υπήρχαν σπανίως στις οικιακές κονσόλες, τα chips βελτίωσης του SNES δημιούργησαν μία νέα γκάμα ποιοτικών παιχνιδιών, που περιείχαν τα όλο και πιο εκλεπτυσμένα ψευδή τρισδιάστατα εφέ, όπως φαίνονται στο "Pilotwings" (1991) και το "Super Mario Kart" (1992). Η Argonaut Games ανέπτυξε το τσιπ Super FX, με σκοπό το SNES να αναπαράξει τα τρισδιάστατα γραφικά της σειράς "Starglider" για τα Atari ST και Amiga (ειδικά, το "Starglider 2"), ξεκινώντας με το "Star Fox" το 1993. Το SNES είναι η κονσόλα με τις μεγαλύτερες πωλήσεις της εποχής 16-bit, παρά τις αρχικές αργές πωλήσεις και τον έντονο ανταγωνισμό με το Sega Mega Drive. Μέχρι τις 31 Μαρτίου του 2014, η Nintendo ανέφερε πωλήσεις 49.10 εκατομμυρίων κομματιών SNES και 379.06 εκατομμύρια αντίγραφα υλικού SNES, παγκοσμίως.
Nintendo 64.
Το Nintendo 64 κυκλοφόρησε το 1996, περιλαμβάνοντας ικανότητες απόδοσης τρισδιάστατων μοντέλων με πολύγωνα και ενσωματωμένη λειτουργεία πολλαπλών παικτών έως τέσσερις παίκτες. Το χειριστήριο της κονσόλας σύστησε τον αναλογικό μοχλό και αργότερα το Rumble Pak, ένα αξεσουάρ για το χειριστήριο που παράγει δυνάμεις με τα συμβατά παιχνίδια. Και τα δύο ήταν τα πρώτα χαρακτηριστικά του gaming σε οικιακές κονσόλες, που τελικά έγιναν de facto παράγοντες στη βιομηχανία των βιντεοπαιχνιδιών.
GameCube.
Το GameCube (επίσημο όνομα: Nintendo GameCube, εναλλακτικά: NGC στην Ιαπωνία και GCN στη βόρεια Αμερική) είναι κονσόλα έκτης γενιάς που κυκλοφόρησε το 2001 στην Ιαπωνία και τη βόρεια Αμερική, και το 2002 παγκοσμίως. Πρόκειται για τον αντίζηλο του PlayStation 2 της Sony, το Xbox της Microsoft και το Dreamcast της Sega. Το GameCube είναι η πρώτη κονσόλα της Nintendo που χρησιμοποίησε οπτικούς δίσκους ως το βασικό του μέσο αποθήκευσης, αντί για κασέτες. Οι δίσκοι είναι παρόμοιοι με αυτούς μορφής miniDVD, αλλά το σύστημα δεν ήταν σχεδιασμένο να αναπαράγει standard DVDs ή ηχητικά CDs. Η Nintendo σύστησε μία πληθώρα ρυθμίσεων συνδεσιμότητας με το GameCube. Η βιβλιοθήκη των παιχνιδιών της κονσόλας έχει μικρή υποστήριξη διαδικτυακού gaming, ένα στοιχείο που απαιτεί τη χρήση του ανεπίσημου Nintendo GameCube Broadband Adapter και Modem Adapter. Το GameCube υποστηρίζει συνδεσιμότητα στο Game Boy Advance, προσφέροντας στον παίκτη πρόσβαση σε αποκλειστικό περιεχόμενο εντός παιχνιδιού, με τη χρήση του GBA ως δεύτερη οθόνη και χειριστήριο. Μέχρι τις 31 Μαρτίου του 2014, η Nintendo ανέφερε πωλήσεις 21.74 εκατομμυρίων κομματιών GameCube και 208.57 εκατομμύρια αντίγραφα υλικού GameCube, παγκοσμίως.
Wii.
Το Wii κυκλοφόρησε τη θερινή περίοδο του 2006 παγκοσμίως. Η κονσόλα περιλαμβάνει το χειριστήριο Wii Remote, το οποίο μπορεί να χρησιμοποιηθεί ως φορητή συσκευή δείκτη, και εντοπίζει κίνηση σε τρεις διαστάσεις. Άλλη μία αξιοσημείωτη λειτουργία της κονσόλας είναι το WiiConnect24, η οποία ενεργοποιεί τη λήψη μηνυμάτων και ενημερώσεων μέσω διαδικτύου σε κατάσταση αδράνειας. Διαθέτει, επίσης, μία υπηρεσία "κατεβάσματος" παιχνιδιών με το όνομα Virtual Console, η οποία εξομοιώνει παιχνίδια προηγούμενων συστημάτων. Έχουν προκύψει πολλές περιφερικές συσκευές από την κυκλοφορία του Wii, συμπεριλαμβανομένων των Wii Balance Board και Motion Plus, και πολλές επανακυκλοφορίες. Η εκδοχή Wii Family Edition είναι ίδια με το αρχικό μοντέλο, αλλά έχει σχεδιαστεί ώστε να στέκεται οριζόντια, και δεν διαθέτει συμβατότητα με το GameCube. Το Wii Mini είναι ένα μικρότερο, επανασχεδιασμένο μοντέλο Wii, από το οποίο επίσης λείπει η συμβατότητα με το GameCube, η διαδικτυακή συνδεσιμότητα, η θύρα για κάρτα SD και η υποστήριξη Wi-Fi, και διαθέτει μόνο μία θύρα USB, σε αντίθεση με τις δύο θύρες των προηγούμενων μοντέλων. Μέχρι τις 31 Μαρτίου του 2016, η Nintendo ανέφερε πωλήσεις 101.63 εκατομμυρίων κομματιών Wii και 914.28 εκατομμύρια αντίγραφα λογισμικού παγκοσμίως, πράγμα που το κάνει την οικιακή κονσόλα της Nintendo με τις μεγαλύτερες πωλήσεις.
Wii U.
Το Wii U κυκλοφόρησε κατά τη θερινή περίοδο του 2012 παγκοσμίως. Είναι η πρώτη κονσόλα της Nintendo που υποστηρίζει γραφικά υψηλής ανάλυσης (HD). Το βασικό χειριστήριο του Wii U είναι το Wii U GamePad, το οποίο διαθέτει ενσωματωμένη οθόνη αφής. Κάθε τίτλος σχεδιάζεται με τρόπο τέτοιο, ώστε να προσαρμόζεται στην οθόνη αφής επιπρόσθετα με την βασική οθόνη, ή και αυτόνομα, χωρίς άλλη οθόνη τηλεόρασης. Η κονσόλα είναι backward compatible, καθώς υποστηρίζει τα περισσότερα από τα χειριστήρια και τα αξεσουάρ του Wii, καθώς και το προαιρετικό Wii U Pro Controller. Η κονσόλα διαθέτει διάφορες διαδικτυακές υπηρεσίες που "τρέχουν" από το Nintendo Network, περιλαμβανομένων των Nintendo eShop και Miiverse. Μέχρι τις 31 Μαρτίου του 2016, η Nintendo ανέφερε πωλήσεις 12.80 εκατομμυρίων κομματιών Wii U και 84.04 εκατομμύρια αντίγραφα λογισμικού παγκοσμίως, πράγμα που το κάνει την οικιακή κονσόλα της Nintendo με τις λιγότερες πωλήσεις μετά το virtual boy.
Nintendo Switch.
Το Nintendo Switch είναι υβριδική οικιακή κονσόλα που κυκλοφόρησε παγκοσμίως στις 3 Μαρτίου του 2017. Όταν ήταν στο στάδιο της παραγωγής, είχε το κωδικό όνομα NX. Πρόκειται για οικιακή αλλά και φορητή κονσόλα. Διαθέτει δύο αποσπώμενα χειριστήρια με το όνομα Joy-Con, τα Joy-Con L και Joy-Con R, αλλά και το προαιρετικό Nintendo Switch Pro Controller.
Φορητές κονσόλες.
Game &amp; Watch
Game Boy
Game Boy Color
Game Boy Advanced
Game Boy Micro
Game boy Advanced SP
 Nintendo DS
DS Lite
DSi
3DS
2DS
New 3DS
New DS XL/LL
New 2DS XL
Σημαντικά βιντεοπαιχνίδια.
Για arcades:
Για το NES (1985-1992):
Για το SNES (1990) - (1996)
Για το Nintendo 64 (1996-2002):
Για το Nintendo GameCube (2001-2006):
Για το Nintendo Wii (2006-2012):
Για το Nintendo Wii U (2012-2016)
Για το Nintendo Switch (2017-παρόν)
Για το Game Boy (1990-1998):
Για το Game Boy Color (1998-2001):
Για το Game Boy Advance (2001-2005):
Για το Nintendo DS (2005-2011):
Για το Nintendo 3DS (2011- παρόν):

</doc>
<doc id="64666" url="https://el.wikipedia.org/wiki?curid=64666" title="Πι σι">
Πι σι



</doc>
<doc id="64670" url="https://el.wikipedia.org/wiki?curid=64670" title="Καρβέλι Μεσσηνίας">
Καρβέλι Μεσσηνίας

Το Καρβέλι ή (το) Καρβέλιον, παλιότερα Κουτσαβά Καρβέλι, είναι ένα από τα χωριά του Δυτικού Ταϋγέτου, το οποίο υπάγεται στο Δήμο Καλαμάτας του Νομού Μεσσηνίας και απέχει 20 περίπου χιλιόμετρα, βορειοανατολικά, από την Καλαμάτα.
Γεωγραφική θέση.
Βρίσκεται στη νότια υδρολογική λεκάνη του ποταμού Νέδοντα και είναι χτισμένο αμφιθεατρικά στους βόρειους πρόποδες της Πελενίτσας, που
είναι ένα από τα πολλά πρόβουνα του Ταϋγέτου. Έχει υψόμετρο 650 μέτρα από την
επιφάνεια της θάλασσας.
Η αρχική θέση του οικισμού ήταν διαφορετική από αυτή που βρίσκεται σήμερα. Συγκεκριμένα, βρισκόταν λίγο πιο πάνω από το Λαδοκαρβελιώτικο γεφύρι στη θέση Παλιόχωρα, κοντά στο παρεκκλήσι του Αγίου Νικολάου. Αυτό προκύπτει από τα υπολείμματα των γκρεμισμένων τοίχων του πρώτου χριστιανικού Ναού των Αγίων Αποστόλων, από διάφορα ερειπωμένα κτίσματα, καθώς και άλλα αντικείμενα που βρέθηκαν εκεί.
Πίσω ακριβώς από το Καρβέλι στη νότια πλευρά της Πελενίτσας βρίσκεται ο οικισμός Κάτω Καρβέλι (Χανάκια) ο οποίος ανήκει από το 1912 στην Κοινότητα Καρβελίου.
Έκταση και Πληθυσμός.
Η Κοινότητα Καρβελίου έχει έκταση 29.891 στρέμματα. Στην Απογραφή του 2011 εμφανίζεται με 63 κατοίκους.
Η εξέλιξη του πληθυσμού από το 1928 μέχρι το 2011 είναι η ακόλουθη:
Ιστορία.
Από των αρχαιοτάτων χρόνων μέχρι το 31 π.Χ. η περιοχή του χωριού υπαγόταν στη Μεσσηνία. Για ένα μικρό διάστημα από το 31 π.χ. μέχρι το 25 μ.Χ. υπαγόταν στη Λακωνία, ενώ από το 25 μ.Χ. μέχρι τον 8ο αιώνα στην περιοχή υπήρχε μόνο ο οικισμός των Αιμυαλών, ο οποίος ανήκε στην Δενθαλιάτιδα Χώρα, η οποία υπαγόταν στη Μεσσηνία.
Τον 8ο αιώνα στην περιοχή της Παλιόχωρας εγκαταστάθηκαν Σλάβοι Μελιγγοί και δημιούργησαν τον οικισμό Κουτσαβά Καρβέλη. Το όνομα του χωριού προέρχεται από τον βασικότερο οικιστή το επώνυμο του οποίου ήταν Καρβέλης.
Από τον 8ο αιώνα μέχρι τον 13ο αιώνα αποτελούσε συνοικισμό των Κουτσαβών και ανήκε διοικητικά στη Μεσσηνία.
Από το 13ο αιώνα (περίοδος της Φραγκοκρατίας), μέχρι τις 27-12-1836 αποτελούσε συνοικισμό των Πισινών Χωριών της Επαρχίας Μυστρά (Λακεδαίμονος) με το όνομα Κουτσαβά Καρβέλη. Την περίοδο της Τουρκοκρατίας το χωριό δέχθηκε σημαντικό πληθυσμό από διάφορα μέρη και κυρίως από το γειτονικό χωριό την Γιάννιτσα (σημερινό Ελαιοχώρι).
Από 28-12-1836 έως 30-8-1912 αποτελούσε, μαζί με τους Αιμυαλούς, συνοικισμό του Δήμου Αλαγωνίας της Επαρχίας Καλαμών του Νομού Μεσσηνίας. Διευκρινίζεται ότι οι περισσότεροι κάτοικοι του οικισμού των Αιμυαλών σιγά – σιγά μετεγκαταστάθηκαν, άλλοι στο συνοικισμό του Καρβελίου και άλλοι στο συνοικισμό του Λαδά, με αποτέλεσμα ο οικισμός Αιμυαλών (Εμιαλοί σύμφωνα με τις τελευταίες απογραφές), σήμερα να τείνει να γίνει ακατοίκητος.
Στην περιοχή της Δημητσάνας, υπάρχει η σπηλαιώδης μονή Αιμυαλών σχετιζόμενη με τον αρχαίο οικισμό Αιμυαλών.
Κοινότητα Καρβελίου.
Από 31-8-1912 έως 31-12-1998 αποτελούσε αυτόνομη Κοινότητα της Επαρχίας Καλαμών του Νομού Μεσσηνίας, η οποία περιελάμβανε και τους οικισμούς Αιμυαλοί και Χανάκια τα οποία το 1956 μετονομάσθηκαν σε Κάτω Καρβέλι. Τα Χανάκια μέχρι το 1912 αποτελούσαν μαζί με την Γιάννιτσα (Ελαιοχώρι) συνοικισμό του Δήμου Καλαμών.
Η Κοινότητα συστάθηκε το 1912 με την απόσπαση του οικισμού Καρβέλι από το Δήμο Αλαγωνίας και τον ορισμό του ως έδρα της Κοινότητας, ενώ το 1940 αναγνωρίσθηκαν και προσαρτήθηκαν οι οικισμοί Εμιαλοί και Χανάκια. Το 1956 ο οικισμός Χανάκια μετονομάζεται σε Κάτω Καρβέλιον και το 1961 αναγνωρίζεται και προσαρτάται στην Κοινότητα και ο οικισμός Νεοχώριον, ο οποίος μετονομάζεται το 1965 ως Αγία Τριάς. Το 1997 οι οικισμοί Καρβέλι, Κάτω Καρβέλιον, Εμιαλοί, Αγία Τριάς, αποσπώνται από την Κοινότητα και προσαρτώνται στον Δήμο Καλαμάτας, ενώ η Κοινότητα καταργείται το 1999.
Σύγχρονη διοικητική εξέλιξη.
Από 1-1-1999 έως 31-12-2010 με την εφαρμογή του Προγράμματος Καποδίστρια αποτελούσε Τοπικό Διαμέρισμα του Δήμου Καλαμάτας, το οποίο περιελάμβανε και τους οικισμούς Εμιαλοί και Κάτω Καρβέλι και από την 1-1-2011 με την εφαρμογή του Προγράμματος "Καλλικράτης" αποτελεί Κοινότητα της Δημοτικής Ενότητας Καλαμάτας του Δήμου Καλαμάτας με έδρα του Δήμου, την Καλαμάτα. Η διοικητική πορεία του χωριού ακολουθεί την παράλληλη εξέλιξη, του Δήμου Καλαμάτας, με το Πρόγραμμα Καλλικράτης.
Μονή Σιδηρόπορτας.
Σε απόσταση 1,5 χιλιόμετρο από το Καρβέλι, βρίσκεται η Μονή Σιδηρόπορτας, του οποίου πολλά από τα κτίσματα του, τις τελευταίες δεκαετίες έχουν ανακαινισθεί. Η Μονή Σίδηρόπορτας μαζί και με άλλα μοναστήρια (Μονή Μαρδακίου, Μονή Μελέ και Μονή Βελανιδιάς), αποτέλεσαν ορμητήρια της επανάστασης του 1821.
Διαδρομή.
Η διαδρομή από την Καλαμάτα σήμερα γίνεται με ασφαλτοστρωμένο δρόμο, ο οποίος αποτελεί παράκαμψη της διαδρομής Καλαμάτας - Σπάρτης. Στην θέση Διπόταμα, στο 13ο χιλιόμετρο πραγματοποιείται στροφή προς τα δεξιά και στα 5 χιλιόμετρα ο ταξιδιώτης φθάνει στο χωριό, ενώ αφού περάσει από το Λαδά, μπορεί να συναντήσει το δρόμο προς την Σπάρτη μετά από την Αρτεμισία στο 29ο χιλιόμετρο κοντά στην Αγία Παρασκευή.
Πολιτιστικός Σύλλογος Καρβελαίων.
Στο Καρβέλι (όπως σε όλα τα χωριά της περιοχής των χωριών του Ταϋγέτου της Καλαμάτας ), γίνεται κάθε χρόνο παραδοσιακό γλέντι, το οποίο διοργανώνει ο Πολιτιστικός Σύλλογος Καρβελαίων Καλαμάτας "Παναγιά η Σιδηρόπορτα".

</doc>
<doc id="64671" url="https://el.wikipedia.org/wiki?curid=64671" title="Γ.Σ. Απόλλων Καλαμαριάς">
Γ.Σ. Απόλλων Καλαμαριάς

Μ.Γ.Σ. (Μορφωτικός Γυμναστικός σύλλογος) όχι Γ.Σ.

</doc>
<doc id="64672" url="https://el.wikipedia.org/wiki?curid=64672" title="Α.Ο. Κόρινθος">
Α.Ο. Κόρινθος



</doc>
<doc id="64673" url="https://el.wikipedia.org/wiki?curid=64673" title="Α.Ο. Καλαμάτα">
Α.Ο. Καλαμάτα



</doc>
<doc id="64674" url="https://el.wikipedia.org/wiki?curid=64674" title="Α.Ο Ξάνθη">
Α.Ο Ξάνθη



</doc>
<doc id="64675" url="https://el.wikipedia.org/wiki?curid=64675" title="ΑΕ. Καστοριά">
ΑΕ. Καστοριά



</doc>
<doc id="64677" url="https://el.wikipedia.org/wiki?curid=64677" title="Α.Ο. Ηλυσιακός">
Α.Ο. Ηλυσιακός



</doc>
<doc id="64679" url="https://el.wikipedia.org/wiki?curid=64679" title="Όλγα Μαλέα">
Όλγα Μαλέα

Η Όλγα Μαλέα (7 Νοεμβρίου 1960) είναι Ελληνίδα σκηνοθέτρια και σεναριογράφος του νέου ελληνικού κινηματογράφου.
Βιογραφία.
Γεννήθηκε στην Αθήνα. Σπούδασε Νομική στο Πανεπιστήμιο Αθηνών και Ψυχολογία στο Πανεπιστήμιο του Yale των Η.Π.Α. (1983). Από το 1985 και για δέκα χρόνια (έως το 1995) σκηνοθέτησε ντοκιμαντέρ για την ελληνική και ιταλική τηλεόραση καθώς και εκπαιδευτικά βίντεο για το Ίδρυμα Μελετών Λαμπράκη. Το πρώτο της βίντεο το «γύρισε» με τους συμφοιτητές της στο Πανεπιστήμιο του Yale, την εποχή που έκανε το διδακτορικό της στην Ψυχολογία . 
Μέχρι στιγμής έχει γράψει το σενάριο - σε συνεργασία με τον Απόστολο Αλεξόπουλο - και έχει σκηνοθετήσει έξι ταινίες μεγάλου μήκους, με πρώτη το 1997, την ταινία "Ο οργασμός της αγελάδας". Έχει επίσης σκηνοθετήσει για την τηλεόραση τις σειρές "Litsa.com" και "Ονειροπαγίδα".
Η 5η κατά σειρά ταινία της ονομαζόταν "Πρώτη φορά νονός" σε σενάριο και σκηνοθεσία της ίδιας και είναι μεταφορά ενός διηγήματος από το βιβλίο του Νίκου Παπανδρέου - γιου του Ανδρέα Παπανδρέου - "Δέκα μύθοι και μια ιστορία". Χρηματοδοτήθηκε από το πρόγραμμα Ορίζοντες του Ελληνικού Κέντρου Κινηματογράφου . 
Η Όλγα Μαλέα έχει παρουσιαστεί από το αμερικανικό περιοδικό "Variety" ως υποσχόμενη Ευρωπαία σκηνοθέτρια . Είναι παντρεμένη και έχει δύο γιους.

</doc>
<doc id="64682" url="https://el.wikipedia.org/wiki?curid=64682" title="Άγιος Δημήτριος ΠΑΕ">
Άγιος Δημήτριος ΠΑΕ



</doc>
<doc id="64684" url="https://el.wikipedia.org/wiki?curid=64684" title="Τζον Ντ. Ροκφέλερ">
Τζον Ντ. Ροκφέλερ

Ο Τζον Ντάβισον Ροκφέλερ (αγγλικά: "John Davison Rockefeller Sr", 8 Ιουλίου 1839 - 23 Μαΐου 1937) ήταν Αμερικανός βιομήχανος, φιλάνθρωπος και ο πιο πλούσιος Αμερικανός, όπως επίσης και ο πλουσιότερος άνθρωπος στη σύγχρονη ιστορία.
Τα πρώτα χρόνια.
Ο Τζον Ντάβισον Ροκφέλερ, γεννημένος στο Ρίτσφορντ της Νέας Υόρκης, ήταν το δεύτερο από τα έξι παιδιά και ο μεγαλύτερος γιος του καλλιτέχνη Γουίλιαμ Έιβερι (Μπιλ) Ροκφέλερ (13 Νοέμβρίου 1810 - 11 Μαΐου 1906) και της Ελίζα Ντάβισον (12 Σεπτεμβρίου 1813 - 28 Μαρτίου 1889). Τα αδέλφια του ήταν η Λούσι (1838-1878), ο Γουίλιαμ ο νεώτερος (1841-1922), η Μαίρι (1843-1925) και τα δίδυμα Φράνκλιν (Φρανκ) (1845-1917) και Φράνσις (1845-1847). Ο πατέρας του ήταν αγγλικής και γερμανικής καταγωγής, ενώ η μητέρα του ήταν σκωτο-ιρλανδικής καταγωγής. Ο Μπιλ ήταν αρχικά ξυλοκόπος και στη συνέχεια πλασιέ, ο οποίος συστηνόταν ως «βοτανολόγος» και πωλούσε ελιξίρια. Οι ντόπιοι αναφέρονταν στο μυστηριώδη άνθρωπο, που αγαπούσε τη διασκέδαση, ως «Big Bill» και «Devil Bill». Ήταν ένας ορκισμένος εχθρός της συμβατικής ηθικής, που είχε επιλέξει να ζει άστατα και ο οποίος επέστρεφε στην οικογένειά του όχι συχνά. Καθ' όλη τη ζωή του ο Μπιλ ήταν διαβόητος για τα σκιερά συστήματα. Μεταξύ των γεννήσεων της Λούσι και του Τζον, ο Μπιλ και η ερωμένη του, η οικονόμος Νάνσι Μπράουν, είχαν μια κόρη που ονομαζόταν Κλόριντα και πέθανε νέα. Μεταξύ των γεννήσεων του Τζον και του Γουίλιαμ του νεώτερου, ο Μπιλ και η Νάνσι είχαν μια άλλη κόρη, την Κορνίλια.
Η Ελίζα, νοικοκυρά και αφοσιωμένη Βαπτιστής, αγωνίστηκε για να διατηρήσει μια επίφαση σταθερότητας στο σπίτι, ενώ ο Μπιλ έλειπε συχνά για μεγάλα χρονικά διαστήματα. Επίσης αυτός παρουσιαζόταν ακόλαστος και με διπλή ζωή, η οποία περιελάμβανε διγαμία. Λιτή από τη φύση της και την αναγκαιότητα, δίδαξε στον γιο της ότι "η σκόπιμη σπατάλη δημιουργεί απεγνωσμένη επιθυμία". Ο Τζον έκανε το μερίδιό του από τις τακτικές δουλειές του σπιτιού και κέρδιζε επιπλέον χρήματα ταΐζοντας γαλοπούλες, πουλώντας πατάτες και γλυκά και τελικά δανείζοντας μικρά ποσά στους γείτονες. Ακολούθησε τις συμβουλές του πατέρα του να "εμπορεύεται πιάτα για πιατέλες" και πάντα να παίρνει το καλύτερο μέρος οποιασδήποτε συμφωνίας. Ο Μπιλ κάποτε καυχήθηκε, "έχω εξαπατήσει τα αγόρια μου σε κάθε ευκαιρία που παίρνω. Θέλω να τους κάνω αιχμηρούς".
Αρχικά ο Τζον εργάστηκε ως λογιστής σε μικρές επιχειρήσεις. Το 1863 ίδρυσε το πρώτο διυλιστήριο πετρελαίου στο Κλίβελαντ και το 1870 ίδρυσε την Standard Oil Company. Σταδιακά η εταιρία του απέκτησε τον έλεγχο όλων των διυλιστηρίων του Πίτσμπεργκ, της Φιλαδέλφειας και της Βαλτιμόρης, έχοντας στα ταμεία της σε ρευστό περισσότερα από 40 εκατομμύρια δολάρια. Παράλληλα δραστηριοποιήθηκε και σε άλλους επιχειρηματικούς τομείς, όπως τις μεταφορές, τη σιδηρουργία, τη μεταλλουργία κ.ά. Μέχρι το 1882 είχε καταφέρει να δημιουργήσει ένα από τα ισχυρότερα τραστ του κόσμου. Οι μέτοχοι όμως ξεκίνησαν δικαστική διαμάχη, και αφού κέρδισαν με δικαστικές αποφάσεις του 1882 και 1887, τον ανάγκασαν να διαλύσει τη Standard Oil. Γρήγορα όμως κατάφερε να προσαρμοστεί στους αντιμονοπωλιακούς νόμους και να διατηρήσει στο ακέραιο την περιουσία του. Η άνοδος στην προεδρία των Η.Π.Α. του Θεόδωρου Ρούζβελτ συνέβαλε αποφασιστικά στο τέλος της αυτοκρατορίας του. Ύστερα από πολύχρονες δικαστικές διαμάχες, το Ανώτατο Δικαστήριο αποφάσισε τον Μάιο του 1911 τη διάλυση της εταιρείας σε μικρότερες, οι οποίες θα έπρεπε να λειτουργούν ανεξάρτητα και ανταγωνιστικά η μία προς την άλλη.
Ίδρυμα Ροκφέλερ.
Το 1913 αποσύρθηκε από τις επιχειρήσεις του και ίδρυσε, με αρχικό κεφάλαιο 100 εκατομμύρια δολάρια, το ίδρυμα Ροκφέλερ (Rockfeller Foundation) με σκοπό «την προαγωγή της ευημερίας της ανθρωπότητας στον κόσμο». Είχε προηγουμένως, το 1901, ιδρύσει το Ινστιτούτο Ροκφέλερ για ιατρικές έρευνες, προφανώς επηρεασμένος από την αρρώστια που τον ταλαιπωρούσε, την αλωπεκία. Επίσης είχε ιδρύσει το 1880 το κολλέγιο Σπέλμαν στην Ατλάντα, ενώ ήταν μεγάλος χορηγός του πανεπιστήμιου του Σικάγο. Σήμερα το ίδρυμα Ροκφέλερ είναι ένα από τα πλουσιότερα στον κόσμο, με περιουσία άνω των 2 δισεκατομμυρίων δολαρίων.
Κριτική.
Ο Ροκφέλερ κατά τη διάρκεια της ζωής του δέχτηκε πολλές κριτικές για τις μεθόδους που χρησιμοποιούσε, προκειμένου να επιτύχει τον σκοπό του. Όπως αποδείχτηκε αργότερα, μέσω της εταιρείας του, είχε εξαγοράσει πολλούς δικαστές και πολιτικούς, ενώ δεν ήταν λίγοι αυτοί που τον κατηγορούσαν για υπερβολικά σκληρή μεταχείριση προς τους χιλιάδες εργαζομένους του. Η μεγαλύτερη πολέμιός του ήταν η δημοσιογράφος Ίντα Τάρμπελ, η οποία κατάφερε με μια σειρά άρθρων να αποκαλύψει το μέχρι τότε κρυφό πρόσωπο του. Ο Τζον Ροκφέλερ δεν απάντησε ποτέ στις κατηγορίες της, απλώς φρόντιζε πάντα να λέει: "«Αν πατήσω πάνω σε αυτό το σκουλήκι, θα τραβήξω απλώς την προσοχή του. Αν το αγνοήσω, θα εξαφανιστεί»".
Ο μύθος και το τέλος.
Ο Ροκφέλερ απέφευγε σε όλη του τη ζωή τις δημόσιες εμφανίσεις, με αποτέλεσμα να δημιουργηθεί ένας μύθος γύρω από το πρόσωπό του. Γενικά μπορεί να χαρακτηριστεί ως τσιγκούνης, αντικοινωνικός και μυστικοπαθής. Παρ' όλ' αυτά, κανείς δεν μπορεί να αμφισβητήσει το επιχειρηματικό του δαιμόνιο.
Απεβίωσε στις 23 Μαΐου του 1937 στο Όρμοντ Μπητς της Φλόριντα. Ήταν νυμφευμένος με την Λόρα Σελέστια Σπέλμαν και είχαν πέντε παιδιά, από τα οποία κυρίως διακρίθηκε ο Τζον Ντάβισον τζούνιορ. Ο μετέπειτα κυβερνήτης της πολιτείας της Νέας Υόρκης &amp; αντιπρόεδρος των Η.Π.Α. Νέλσον Άντριτς Ροκφέλερ ήταν εγγονός του.

</doc>
<doc id="64686" url="https://el.wikipedia.org/wiki?curid=64686" title="Τζόν Ροκφέλερ">
Τζόν Ροκφέλερ



</doc>
<doc id="64687" url="https://el.wikipedia.org/wiki?curid=64687" title="Τζών Ροκφέλερ">
Τζών Ροκφέλερ



</doc>
<doc id="64688" url="https://el.wikipedia.org/wiki?curid=64688" title="Γοδεφρείδος Α' Βιλλαρδουίνος">
Γοδεφρείδος Α' Βιλλαρδουίνος



</doc>
<doc id="64690" url="https://el.wikipedia.org/wiki?curid=64690" title="Πρωτάθλημα Ελλάδας χειροσφαίρισης μικρών ηλικιών">
Πρωτάθλημα Ελλάδας χειροσφαίρισης μικρών ηλικιών

Τα Πανελλήνια Πρωταθλήματα των Μικρών Ηλικιών στη χειροσφαίριση αποτελούν διοργανώσεις που αναδεικνύουν τα νέα ταλέντα μέσα από τις ομάδες. Οι κατηγορίες είναι:

</doc>
<doc id="64694" url="https://el.wikipedia.org/wiki?curid=64694" title="Άιντραχτ Φραγκφούρτης">
Άιντραχτ Φραγκφούρτης

Η Άιντραχτ Φραγκφούρτης (γερμανικά: "Eintracht Frankfurt", ) είναι ο μεγαλύτερος αθλητικός σύλλογος της Φραγκφούρτης και μια από τις πιο επιτυχημένες και πιο δημοφιλείς γερμανικές ποδοσφαιρικές ομάδες. Ιδρύθηκε στις 8 Μαρτίου 1899. Η ονομασία "Eintracht" μεταφράζσεται στα ελληνικά "ομόνοια", "αρμονία". Συνολικά διαθέτει 15 τμήματα και έχει έδρα το Ρίντερβαλντ, ενώ το τμήμα ποδοσφαίρου αποτελεί πλέον εταιρεία του συλλόγου με έδρα την Deutsche Bank Park.
Η ποδοσφαιρική ομάδα.
Στις 1 Ιουλίου του 2000 το τμήμα ποδοσφαίρου της Άιντραχτ μετατράπηκε σε εταιρεία με την επωνυμία "Eintracht Frankfurt Fußball AG", της οποίας μοναδικός ιδιοκτήτης είναι ο σύλλογος. Έδρα της είναι η Commerzbank-Arena (ιστορικό όνομα «Waldstadion») στη Φραγκφούρτη, oι πρωτοποριακές εγκαταστάσεις της οποίας την καθιστούν το πιο σύγχρονο στάδιο στην Ευρώπη. Η ομάδα έχει κατακτήσει 1 πρωτάθλημα Γερμανίας. Το 1960 έφτασε στον τελικό του Κυπέλλου Πρωταθλητριών Ευρώπης, όπου ηττήθηκε με 7–3 από τη Ρεάλ Μαδρίτης, στη Γλασκώβη (18/5/1960).
Έμβλημα.
Το έμβλημα του συλλόγου όπως έχει εξελιχθεί με το πέρασμα του χρόνου.

</doc>
<doc id="64695" url="https://el.wikipedia.org/wiki?curid=64695" title="Eintracht Frankfurt">
Eintracht Frankfurt



</doc>
<doc id="64699" url="https://el.wikipedia.org/wiki?curid=64699" title="Νόμος 4000/1958">
Νόμος 4000/1958

Το Νομοθετικό Διάταγμα 4000/1958, γνωστό ευρέως ως Νόμος 4000, θεσπίστηκε από την κυβέρνηση του Κωνσταντίνου Καραμανλή το 1958 και ήταν το διάταγμα που καθόριζε την αντιμετώπιση των νεαρών που ήταν γνωστοί ως τεντιμπόις. Οι «τεντιμπόηδες» θεωρούνταν επικίνδυνοι λόγω της συμπεριφοράς τους, που χαρακτηριζόταν αναιδής και προκλητική από την τότε κυβέρνηση.
Με βάση το νόμο, τιμωρούνταν όσοι προέβαιναν σε πράξεις εξύβρισης. Η αστυνομία συνελάμβανε όσους νεαρούς θεωρούσε ότι διέπρατταν εξύβριση, και τους οδηγούσε στο κρατητήριο, όπου γινόταν σε αυτούς κούρεμα με την ψιλή, τους έσκιζαν τα παντελόνια και εν συνεχεία τους περιέφεραν στο δρόμο εξευτελίζοντάς τους. Ο νόμος δέχτηκε έντονη κριτική γιατί προήγαγε τη διαπόμπευση. Επίσης, όριζε ότι θα ασκούνταν δίωξη και εναντίον των γονέων των ανήλικων ταραξιών. Τα αστυνομικά όργανα είχαν πολύ μεγάλη ευχέρεια να ορίσουν το τι συνιστούσε εξύβριση, και αυτό οδήγησε στην κακοποίηση και διαπόμπευση πολλών νεαρών. Σήμερα, αρκετοί συγκρίνουν τους «"αλητομπόηδες"» όπως αναφέρονταν στον Τύπο, με τους «αγανακτισμένους».
Ο Νόμος 4000 άρχισε να εφαρμόζεται στις 10 Σεπτεμβρίου του 1958, όταν τέσσερις νεαροί που είχαν κατηγορηθεί για πράξεις εξύβρισης, διαπομπεύτηκαν στους δρόμους της Αθήνας, κουρεμένοι σύρριζα και δεμένοι με χειροπέδες, με έναν από αυτούς να φέρει πινακίδα που έγραφε: «"Είμεθα τεντυ-μπόυς και πετάξαμε γιαούρτι κατά γυναικός"». Η ομώνυμη ταινία του Γιάννη Δαλιανίδη παρουσιάζει το νόμο και την εφαρμογή του. Ο Νόμος γνώρισε τις μεγαλύτερες «δόξες» του στην επταετία της Χούντας, όταν ο συνταγματάρχης Ιωάννης Λαδάς διέταζε συνεχώς την εφαρμογή του σε νεαρούς αντιπάλους της δικτατορίας, καθώς και σε μακρυμάλληδες χίπις. Τελικά καταργήθηκε με προσωπική απόφαση του Ανδρέα Παπανδρέου το 1983, στο πλαίσιο της γενικότερης διάλυσης της αυταρχικής κληρονομιάς της μετεμφυλιακής περιόδου.
Το γιαούρτωμα ως αντίδραση.
Το φαινόμενο να γιαουρτώνονται άτομα ξεκίνησε από νεαρά άτομα, τα οποία κατάγονταν από πλούσιες οικογένειες. Οι πρώτοι πυρήνες των νέων που γιαούρτωναν εμφανίστηκαν στο δεύτερο μισό της δεκαετίας του 1950 στην Αθήνα, σε περιοχές όπως η Κυψέλη, το Θησείο και το Μεταξουργείο.
Πρώτη εφαρμογή του νόμου (1958).
Εισηγητής του νομοσχεδίου ήταν ο υπουργός Δικαιοσύνης Κωνσταντίνος Καλλίας, ο οποίος είχε αναφέρει στη Βουλή πως το νομοσχέδιο αφορούσε αποκλειστικά τους τεντιμπόηδες. Ανέφερε ακόμη ότι δεν συμπεριέλαβε στο νομοθετικό κείμενο «"την κακόηχον αυτήν λέξιν, διότι προσπάθησα να εύρω την διατύπωσιν, η οποία αντιστοιχεί κατά την ελληνικήν γλώσσαν..."». 
Ο υφυπουργός Εσωτερικών, αρμόδιος για θέματα ασφαλείας Ευάγγελος Καλαντζής ήταν αυτός που εφήρμοσε πρώτος το νόμο, δηλώνοντας ότι οι τεντιμπόηδες θα κουρεύονται για παραδειγματισμό. Κατά συνέπεια, το 1958 έγιναν οι πρώτες συλλήψεις και τιμωρίες αποκαλούμενων «τεντιμπόηδων».
Ο πρώτος Έλληνας που διαπομπεύτηκε με το Νόμο 4000 ήταν ο Αντώνης Μαλανδρής, Στις 31 Αυγούστου 1958, στον κινηματογράφο «Αελλώ» στην Αθήνα, μαζί με έναν ακόμα φίλο του έριξαν γιαούρτι εναντίον μιας γυναίκας όταν εκείνοι παρενόχλησαν την κόρη της, όπως έγραψαν οι εφημερίδες. Ο Τύπος της εποχής χαρακτήρισε τους δύο νεαρούς (15 και 16 ετών) «θρασείς». Από την πλευρά των τότε νεαρών όμως αναφέρθηκε 55 χρόνια μετά ότι το επεισόδιο έγινε κοντά στο σπίτι των νεαρών, στο τέρμα της Κυψέλης και όχι στον κινηματογράφο. Στην «Αελλώ» ένας από τους δύο νεαρούς είχε προσβάλει την έντονη τριχοφυΐα της κυρίας, με αποτέλεσμα η τελευταία να χαστουκίσει τον άλλο νεαρό. Ως αποτέλεσμα, η γυναίκα ακολουθήθηκε από τα παιδιά ως το σπίτι της και οι έφηβοι της έριξαν έναν κεσέ γιαούρτι.
Οι δύο νεαροί, αν και είχαν λευκό ποινικό μητρώο, συνελήφθησαν και στις 3 Σεπτεμβρίου 1958 οδηγήθηκαν στο αστυνομικό τμήμα Κυψέλης, όπου κουρεύτηκαν σύρριζα υπό την επίβλεψη του ίδιου του Αστυνομικού Διευθυντή Αθηνών Θεόδωρου Ρακιντζή και εν συνεχεία διαπομπεύτηκαν με πινακίδες στο λαιμό τους και με βίαια συμπεριφορά από την αστυνομία (στις φωτογραφίες στον Τύπο φαίνεται ένα όργανο της τάξης να τραβά από το αυτί έναν από τους νεαρούς). Μάλιστα η μεταγωγή τους στον εισαγγελέα Βουρνά έγινε με τρόλεϊ, για πρώτη ίσως φορά στα αστυνομικά χρονικά.
Έπειτα από αυτούς, η υπόθεση των οποίων δεν εκδικάστηκε έπειτα από συμβιβασμό (αποσύρθηκε η μήνυση), ακολούθησαν πολλοί άλλοι νεαροί, αρκετοί εκ των οποίων φαίνεται να μην είχαν διαπράξει τα αδικήματα για τα οποία κατηγορούνταν αλλά απλώς είχαν χαρακτηριστεί «αλητομπόηδες». Όπως φαίνεται από φωτογραφίες της εποχής, σταδιακά το κούρεμα γινόταν με ατιμωτικό τρόπο, «κατά τόπους εν χρω», όπως καταδεικνύει σχετική φωτογραφία του 1959 (του Κωνσταντίνου Μεγαλοκονόμου).
Σταδιακά, «τεντιμπόηδες» αποκαλούνταν από τον Τύπο και μεγαλύτερης ηλικίας άτομα και πυροδοτήθηκαν αντιδράσεις για το νόμο. Στις 10 Απριλίου 1964, δύο νεαροί 19 και 20 ετών συνελήφθησαν σε ζαχαροπλαστείο, μία ημέρα έπειτα από συλλήψεις 15 νεαρών στην πλατεία Συντάγματος (επειδή κυκλοφορούσαν στη Σταδίου τη νύχτα με τα σακάκια τους φορεμένα ανάποδα και κρατώντας πινέλα), επειδή ζωγράφιζε ο ένας στο ξυρισμένο κεφάλι του άλλου καλλιτεχνικά σχήματα με πινέλο. Οι 2 συλληφθέντες τιμωρήθηκαν με κράτηση πέντε ημερών..
Δικτατορία 1967–74.
Ο νόμος και η ποινή του «εν χρω» κουρέματος επέστρεψε κατά τη διάρκεια της επταετίας, εποχή του κινήματος των μπίτνικς και των χίπις. Με διαταγή του υπουργού Παιδείας Θεοφύλακτου Παπακωνσταντίνου όσοι νεαροί «μπίτνικς» ήταν μακρυμάλληδες και συλλαμβάνονταν από την αστυνομία, θα υφίσταντο κούρεμα εν χρω. Ο μετέπειτα διοικητής της ΕΣΑ, συνταγματάρχης Ιωάννης Λαδάς, αποκαλούσε τους νεαρούς Αριστερούς και τους τεντιμπόηδες, "«άπλυτους μακρυμάλληδες»", "«διακονιάρηδες και αποδιοπομπαίους»" και όπως έλεγε, ο σκοπός δεν ήταν να τους κόψει τα μαλλιά αλλά «"να τους κόψω την νοοτροπίαν, ήτις είναι καταστρεπτική δι’ αυτούς και διά την Ελλάδαν"». 
Κατάργηση του νόμου.
Ο Νόμος 4000 καταργήθηκε το 1983 από τον Ανδρέα Παπανδρέου. Η τελευταία φορά που εφαρμόστηκε ήταν το 1981 από την κυβέρνηση του Γεωργίου Ράλλη.

</doc>
<doc id="64701" url="https://el.wikipedia.org/wiki?curid=64701" title="Φελίπε Μάσα">
Φελίπε Μάσα

Ο Φελίπε Μάσα ("Felipe Massa", 25 Απριλίου 1981) είναι Βραζιλιάνος πρώην οδηγός της Φόρμουλα 1. 
Γεννήθηκε στις 25 Απριλίου 1981. Ομάδα του ήταν η Sauber με την οποία έκανε το ντεμπούτο του το 2002 . Το 2003 έγινε αναπληρωτής οδηγός στην Ferrari στην οποία υπήρξε και μέλος των ακαδημιών της. Το 2004 επανήλθε στην Sauber και το 2006 πήγε στην Ferrari. Έφτασε πολύ κοντά στον τίτλο με την Ferrari το 2008. Το 2009 τραυματίστηκε σοβαρά στα δοκιμαστικά και τον αγώνα της Ουγγαρίας. Το 2013 ανακοινώθηκε η μεταγραφή του στην Williams. Τελευταία του εμφάνιση στο βάθρο ήταν το 2015 στην Ιταλία. Το 2002 έλαβε μέρος για πρώτη φορά σε Γκραν Πρι στην Αυστραλία. Η πρώτη του νίκη ήρθε το 2006, στην Τουρκία,με τα χρώματα της Ferrari.To 2008 ήρθε πολύ κοντά στην κατάκτηση του πρωταθλήματος. Αποσύρθηκε από τη Formula 1 στο τέλος του 2017.
Πρώτα χρόνια.
Ο Μάσα είναι Ιταλο-Βραζιλιάνος οδηγός της Φόρμουλα 1. Ο παππούς του καταγόταν από την Ιταλία, ο ίδιος γεννήθηκε στο Σάο Πάολο. Σαν γνήσιος βραζιλιάνος αγάπησε την Φόρμουλα από τον Άιρτον Σένα και το Βραζιλιάνικο grand prix. Στα 8 του χρόνια πήρε μέρος στο πρωτάθλημα Καρτ και τερμάτισε τέταρτος. Τα επόμενα επτά χρόνια συμμετείχε τόσο στο εγχώριο όσο και σε διεθνή πρωταθλήματα καρτ. Το 1998 πήρε μέρος στο πρωτάθλημα Formula Chevrolet και τερμάτισε πέμπτος, ενώ στο βραζιλιάνικο πρωτάθλημα την πρώτη του χρονιά κερδίζοντας 3 από τους 10 αγώνες και τερμάτισε πρώτος. Το 2000 πήρε την μεγάλη απόφαση να αφήσει την Λατινική Αμερική για την Ευρώπη και την Ιταλία. Έτσι, πήρε μέρος στο Ευρωπαϊκό και Ιταλικό πρωτάθλημα Formula Renault. Ακόμα πήρε μέρος στην Formula 3 και στην ευρωπαϊκή Formula 3000 όπου κέρδισε τους 6 από τους 8 αγώνες και κατέκτησε το πρωτάθλημα.
Φόρμουλα 1.
σάουμπερ (2002, 2004-2005).
Το 2002 ο Μάσα σαν πρωτοεμφανιζόμενος με την ομάδα της σάουμπερ (Sauber) είχε συνάδελφο στην ίδια ομάδα τον Νικ Χάιντφελντ (Nick Heidfeld), τον οποίο είχε ξανασυναντήσει το 1999 στην F3000. Η πρώτη του χρονιά δεν ήταν ότι καλύτερο για τον Μάσα, καθώς κατάφερε να πάρει μόνο 4 βαθμούς ενώ έκανε και πολλά οδηγικά σφάλματα. Η πλέον αξιόλογη προσπάθειά του ήταν στην πίστα της Καταλονίας στο Γκραν Πρι της Ισπανίας. Χαρακτηριστικό είναι ότι στον προτελευταίο αγώνα στις ΗΠΑ αντικαταστάθηκε από τον Φρέντζεν (Heinz-Harald Frentzen) αλλά επανήλθε στον τελευταίο αγώνα. Παρότι δεν είχε κάνει πολύ καλή αγωνιστική περίοδο με την Ζάουμπερ, έδειξε ότι έχει τα προσόντα να κάνει καριέρα ως οδηγός. Το 2003 μεταγράφεται στην Φερράρι σαν 3ος οδηγός. Το 2004 επιστρέφει ως δανεικός στην Ζάουμπερ συναποκομίζοντας 12 βαθμούς με καλύτερη θέση την τέταρτη στο Γκραν Πρι στο Βέλγιο. Συνάδελφός του εκείνη την περίοδο ήταν ο Τζαινκάρλο Φιζικέλα. Το 2005, που ήταν και η τελευταία του χρονιά στην Ζάουμπερ είχε συνάδελφο στη ομάδα του τον πρώην πρωταθλητή Ζακ Βιλνέβ και κατάφερε να πάρει 11 βαθμούς.
Φερράρι (2006-2013).
2006.
Ο Μάσα είχε ένα καλό ξεκίνημα με την Φερράρι, αφού κατετάγη δεύτερος στα δοκιμαστικά του πρώτου αγώνα της χρονιάς στο Μπαχρέιν και από τη 21η θέση βρέθηκε στην 5η, στη Μαλαισία, κερδίζοντας τον συνάδελφο στην ομάδα Μίχαελ Σουμάχερ, ο οποίος ξεκίνησε από την 14η θέση. Διατήρησε τη φήμη του για το άγριο στυλ οδήγησης όταν στον αυστραλιανό αγώνα συνέτριψε την Φερράρι του αφού συγκρούστηκε με τον Κλιν και τον Νίκο Ρόζμπεργκ στην πρώτη στροφή του αγώνα. Εντούτοις, ο Μάσα πέτυχε την πρώτη κατάταξη σε βάθρο της καριέρας του στο Νύρμπουργκρινγκ, τερματίζοντας τρίτος πίσω από τους Μίχαελ Σουμάχερ και Φερνάντο Αλόνσο. Έκανε επίσης τον ταχύτερο γύρο στη Βαρκελώνη το 2006. Ο Μάσα βρέθηκε στο βάθρο τέσσερις ακόμη φορές μέχρι να τελειώσει η σεζόν το 2006: στις ΗΠΑ, στη Γαλλία και στη Γερμανία και πέτυχε την πρώτη του pole position στο τουρκικό Γκραν Πρι, στο Istanbul Park. Η θέση του στην Φερράρι εξασφαλίστηκε όταν, στις 10 Σεπτεμβρίου 2006, ο Μίχαελ Σουμάχερ ανήγγειλε ότι θα αποσυρόταν από τους αγώνες της Φόρμουλα 1 στο τέλος της περιόδου του 2006. Στις 22 Οκτωβρίου ο Μάσα κέρδισε το Γκραν Πρι της χώρας του και έγινε ο πρώτος βραζιλιάνος οδηγός που κέρδισε στο Interlagos μετά από τον Άιρτον Σένα το 1993. Ο Βραζιλιάνος τελικά τερμάτισε τρίτος με 80 βαθμούς, πίσω από τον Αλόνσο και τον συνάδελφό του του στην Φερράρι Μίχαελ Σουμάχερ.
2007.
Ο Μάσα τερμάτισε σε πέντε περιπτώσεις στην πρώτη θέση και συνολικά πέτυχε τον ταχύτερο γύρο σε τέσσερα σιρκουί, κατά τη διάρκεια της δοκιμαστικής περιόδου του 2007. Εντούτοις, η σεζόν του 2007 άρχισε με προβλήματα. Στο αυστραλιανό Grand Prix, υπέστη ένα πρόβλημα στο κιβώτιο ταχυτήτων κατά τη διάρκεια των κατατακτήριων δοκιμών και απαίτησε μια αλλαγή κινητήρα. Ο Μάσα άρχισε τον αγώνα από τη 22η θέση λόγω αυτών των προβλημάτων με μια ποινή 10 θέσεων για την αλλαγή. Υιοθέτησε στρατηγική ενός pit stop και τερμάτισε στην έκτη θέση. Τα προβλήματα του συνεχίστηκαν στη Μαλαισία, όπου παρά την pole position, οι McLarens του Φερνάντο Αλόνσο και του Λιούις Χάμιλτον τον προσπέρασαν στην πρώτη στροφή. Ο Μάσα συνέχισε τον αγώνα προσπαθώντας να προσπεράσει τον Χάμιλτον, αλλά έχασε δύο ακόμα θέσεις, τερματίζοντας τελικά στην πέμπτη θέση. Εντούτοις, οι επιδόσεις του ήταν βελτιωμένες στη συνέχεια, δεδομένου ότι κέρδισε τους αγώνες του Μπαχρέιν και της Ισπανίας και τερμάτισε τρίτος στο Μονακό. Οι αγωνοδίκες στο Καναδικό Grand Prix απέκλεισαν τον Μάσσα, καθώς πέρασε την γραμμή των pit ενώ ήταν αναμμένο το κόκκινο φως , κάτι που απαγορεύεται. Μετά από αυτό, κέρδισε στην Τουρκία, και τερμάτισε μέσα στις τρεις πρώτες θέσεις στους έξι επόμενους αγώνες, πετυχαίνοντας μεταξύ άλλων μια δεύτερη θέση στη Βραζιλία. Ο Μάσσα ήταν πρώτος σε ένα μεγάλο μέρος του αγώνα στη Βραζιλία, μέχρι να αφήσει το προβάδισμα στο Κίμι Ράικονεν, που εξασφάλιζε κατά συνέπεια τον τίτλο του παγκόσμιου πρωταθλητή. Ο Μάσα κατετάγη συνολικά τέταρτος με 94 πόντους. Τον Οκτώβριο του 2007, επέκτεινε το συμβόλαιό του με τη Φερράρι μέχρι το τέλος του 2010.
2008.
Ο Μάσα είχε έναν άσχημο πρώτο αγώνα την τρίτη χρονιά του στη Φερράρι, όπου στον 26ο γύρο συγκρούστηκε με το Ντέιβιντ Κούλθαρντ και εγκατέλειψε τελικά λόγω κινητήρα. Τα πράγματα συνεχίστηκαν να είναι άσχημα και στη Μαλαισία, όπου ενώ κέρδισε την pole position, μισό δευτερόλεπτο μπροστά από τον Ράικονεν, αυτός τον πέρασε κατά την διάρκεια των pit stops στον 16ο γύρο και τελικά εγκατέλειψε στον 31ο γύρο, ενώ ήταν δεύτερος. Η απόδοσή του στους δύο πρώτους αγώνες, έκανε πολλούς να πιστέψουν πως είχε επιστρέψει στα οδηγικά λάθη που έκανε στην αρχή της καριέρας του και ότι δεν μπορούσε να κινηθεί άνετα χωρίς την βοήθεια του traction control.
Παρά το ότι πήγε στο Μπαχρέιν χωρίς βαθμό, κατάφερε να νικήσει στον αγώνα. Η συνέχεια ήταν το ίδιο καλή και στους επόμενους τρεις αγώνες. Στην Ισπανία τερμάτισε στη δεύτερη θέση, ενώ στη Τουρκία κατάφερε να βγει νικητής, ενώ στο Μονακό, παρά την pole position, τερμάτισε στη τρίτη θέση, πίσω από τους Χάμιλτον και Κούμπιτσα, χάνοντας την πρωτιά λόγω λανθασμένων επιλογών με τα pit stops.
Στον Καναδά τερμάτισε 6ος, αν και κατά τη διάρκεια του αγώνα είχε βρεθεί στη 17η θέση. Επανήλθε στις νίκες στη Γαλλία. Η νίκη του αυτή τον έφερε προσωρινά στη πρώτη θέση της κατάταξης οδηγών, κάτι που είχε να συμβεί με βραζιλιάνο οδηγό από την εποχή του Άιρτον Σένα και συγκεκριμένα από το 1993.
Στο Σίλβερστον τερμάτισε στη 13η θέση, και ενώ κατάφερε να τερματίσει 3ος στη Γερμανία, στην Ουγγαρία ενώ ήταν πρώτος,με 3 γύρους για το τέλος,ο κινητήρας του παρέδωσε πνεύμα. Παρόλα αυτά, επέστρεψε στις νίκες στα δύο επόμενα γκραν πρι σε Βαλένθια και Βέλγιο, ενώ στην Ιταλία τερμάτισε 6ος.
Στο γκραν πρι της Σιγκαπούρης, κατά την διάρκεια του αγώνα, και ενώ ο Νέλσον Πικέ Τζούνιορ, είχε κάποιο ατύχημα, ο Μάσα είχε ένα ατύχημα κατά τη διάρκεια του ανεφοδιασμού που πραγματοποίησε. Το ηλεκτρονικό σύστημα που η Φερράρι χρησιμοποιούσε για να ειδοποιήσει τους οδηγούς της ότι ήταν έτοιμοι για να ξεκινήσουν, δεν λειτούργησε σωστά και ο Μάσα έφυγε ενώ η αντλία καυσίμων ήταν ακόμα κολλημένη πάνω στο ρεζερβουάρ. Ο Μάσα βρέθηκε τελευταίος και τελικά τερμάτισε στη 13η θέση. Ο Χάμιλτον βρισκόταν μπροστά του 7 βαθμούς.
Στην Ιαπωνία ο Μάσα τερμάτισε έβδομος και στη Κίνα 2ος. Τα αποτελέσματα αυτά των έφερναν δεύτερο πίσω από τον Χάμιλτον κατά 7 βαθμούς, αλλά παρέμενε αισιόδοξος για τον τελευταίο αγώνα της χρονιάς στη Βραζιλία. Ο Μάσα πήρε την pole position, ο Ράικονεν ήταν τρίτος και ο Χάμιλτον τέταρτος. Πριν τον αγώνα είχε πέσει βροχή και οι οδηγοί ξεκίνησαν με ενδιάμεσα ελαστικά. Κατά τον 10ο γύρο, ο Μάσα άλλαξε τα ελαστικά του βάζοντας αυτά για στεγνό οδόστρωμα, παραμένοντας πάντα πρώτος. Αν και έπιασε ξανά βροχή, ο Μάσα είχε φτάσει τη διαφορά στα 13 δευτερόλεπτα, εξασφαλίζοντας ξανά μία άνετη αλλαγή ελαστικών. Αντίθετα ο Χάμιλτον βρισκόταν μέχρι τη βροχή στην τέταρτη θέση. Ο Τίμο Γκλοκ αποφάσισε να παραμείνει με στεγνά ελαστικά, κάτι που τον έφερε στη τέταρτη θέση μπροστά από τον Χάμιλτον (πέμπτος), μένοντας 3 γύροι για να ολοκληρωθεί ο αγώνας. Με την κατάταξη αυτή, ο Χάμιλτον στεφόταν παγκόσμιος πρωταθλητής. Τότε ο Χάμιλτον έκανε ένα λάθος και ο Σεμπάστιαν Φέτελ τον προσπέρασε. Με την 6η θέση του Χάμιλτον και την πρώτη του Μάσα, ο δεύτερος κατακτούσε το πρωτάθλημα. Ο Μάσα πέρασε τη γραμμή τερματισμού, ενώ ο Χάμιλτον βρισκόταν στην 6η θέση, πίσω από τον Γκλοκ που τον είχε περάσει ο Φέτελ, στη δεύτερη από το τέλος στροφή. Ο Γκλοκ αντιμετώπιζε προβλήματα λόγω των ελαστικών του και του βρεγμένου οδοστρώματος, και ο Χάμιλτον κατάφερε να τον περάσει, ανεβαίνοντας στη 5η θέση, κατακτώντας έτσι το πρωτάθλημα με έναν πόντο διαφορά από τον Μάσα, αν και είχε μία νίκη λιγότερη.
2009.
Η Φερράρι αποφάσισε να χρησιμοποιήσει το σύστημα KERS από τον πρώτο αγώνα της χρονιάς. Στους 4 πρώτους αγώνες τα αποτελέσματα αποδείχτηκαν καταστροφικά για τη Φερράρι και τον Μάσα. Ο Μάσα εγκατέλειψε στην Αυστραλία και στη Κίνα, ενώ τερμάτισε ένατος σε Μαλαισία και δέκατος-έκτος στο Μπαχρέιν.
Στην κακή επίδοσή του ευθύνεται και η ομάδα του, καθώς πολλές επιλογές της ήταν καταστροφικές για τους οδηγούς της.
Τους πρώτους βαθμούς της χρονιάς τους πήρε στην Ισπανία όπου τερμάτισε 6ος, και κατά τον οποίο αγώνα η Φερράρι είχε παρουσιάσει μία βελτιωμένη έκδοση. Σιγά σιγά οι επιδόσεις τόσο της Φερράρι όσο και του Μάσα άρχισαν να ανεβαίνουν φτάνοντας στο γκραν πρι Γερμανίας όπου τερμάτισε στη 3η θέση, ενώ συνολικά βρισκόταν στη 5η θέση στο πρωτάθλημα κατασκευαστών.
Κατά τη διάρκεια των κατατακτήριων δοκιμών του Ουγγρικού γκραν πρι (25 Ιουλίου), και ενώ βρισκόταν σε έναν γρήγορο γύρο, ένα ελατήριο της ανάρτησης το οποίο ξεκόλλησε από το προπορευόμενο μονοθέσιο του Ρούμπενς Μπαρικέλο τον βρήκε στο πρόσωπο. Ο Μάσα έχασε τις αισθήσεις του και το μονοθέσιό του συνέχισε ευθεία, πέφτοντας πάνω στα προστατευτικά ελαστικά. Ο Μάσα τραυματίστηκε σοβαρά και μεταφέρθηκε αρχικά στο ιατρικό κέντρο της πίστας και αργότερα με ελικόπτερο στο τοπικό στρατιωτικό νοσοκομείο «ΑΕΚ». Σύμφωνα με την πρώτη ανακοίνωση της Φερράρι υπέστη κρανιοεγκεφαλική κάκωση και διάσειση, μαζί με ένα κόψιμο στο μέτωπό του. Του έγινε επέμβαση και έπειτα μπήκε στην εντατική μονάδα θεραπείας, ενώ από το νοσοκομείο έγινε γνωστό ότι η κατάστασή του ήταν αρχικά κρίσιμη. Σύμφωνα με τις αρχές της Ουγγαρίας, η κατάστασή του στη συνέχεια σταθεροποιήθηκε και σύντομα παρουσίασε βελτίωση, ενώ λίγες μέρες αργότερα βγήκε από την εντατική. Το ατύχημά του, πάντως, δεν του επέτρεψε να συνεχίσει την χρονιά και τη θέση του πήρε ο δοκιμαστής της Φερράρι, Λούκα Μπαντοέρ, ενώ ο Μίχαελ Σουμάχερ που αρχικά είχε δηλώσει ότι θα τον αντικαταστήσει, αναγκάστηκε να αλλάξει γνώμη λόγω ενός επίμονου τραυματισμού στο λαιμό. Μετά το Γκραν Πρι Βελγίου, η Φερράρι ανακοίνωσε ότι, στη θέση του Μπαντοέρ που δεν εντυπωσίασε με τις επιδόσεις του, αντικαταστάτης του Μάσα μέχρι το τέλος της σεζόν είναι ο Τζιανκάρλο Φιζικέλα.
2010.
Έχοντας μείνει εκτός δράσης λόγω του τραυματισμού του,ο Μασα σιγά σιγά επανήλθε σε αγωνιστικούς ρυθμούς. Έχοντας έναν νέο συναθλητή, τον Φερναντο Αλόνσο, και σε συνδυασμό με τις σημαντικές αλλαγές στους κανονισμούς,η χρονιά αναμενόταν δύσκολη.Στον πρώτο αγώνα μετά το ατύχημα,ο Μασα ξεκίνησε και τερμάτισε στην δεύτερη θέση. Στα μέσα της σεζόν, η χρονιά του Μασα χαρακτηρίστηκε από σκαμπανεβάσματα, κυρίως λόγω κάποιων άτυχων περιστατικών. Στο Γερμανικό gp, ανήμερα της συμπλήρωσης ενός χρόνου από το σφοδρό του ατύχημα, ο Μασα είχε το προβάδισμα του αγώνα. Ο Αλονσο, ο οποίος ήταν 31 πόντους μπροστά από τον Μασα, προσπάθησε, ανεπιτυχώς, να περάσει τον Βραζιλιάνο. Ώσπου στον γύρο 49, ο αρχιμηχανικός αγώνα του Μασα, ο Ρομπ Σμεντλει, είπε στον Μασα "OK, so, Fernando (Alonso) is faster than you. Can you confirm you understood that message?". Στον αμέσως επόμενο γύρο, ο Μασα επιβράδυνε μετά την έξοδο της στροφής 6, και έδωσε το προβάδισμα στον Αλονσο. Με τα team order να απαγορεύονται, η Ferrari δέχθηκε πρόστιμο 100.000$. Η σεζόν του Μασα τελείωσε με άλλες δύο παρουσίες στο βάθρο, τερματίζοντας στην έκτη θέση, με 144 βαθμούς.
2011.
Το 2011 ήταν μια άσχημη χρόνια για τον Μασα. Η μέτρια απόδοση του,σε συνδυασμό με τις δυσκολίες που αντιμετώπιζε με τα ελαστικά του νέου προμηθευτή της f1,της Pirelli, καθώς και οι συγκρούσεις με τον Λιούις Χάμιλτον,καθόρισαν σε μεγάλο βαθμό τις εμφανίσεις του.Η χρονιά ξεκίνησε με κάποια μέτρια αποτελέσματα,σαν αποτέλεσμα και του κακού μονοθέσιου της Ferrari.Στο grand prix του Μονακό,ο Μάσα συγκρούστηκε με τον Λιούις Χάμιλτον.Ο Χάμιλτον,στην προσπάθεια του να περάσει τον Μάσα στην στροφή του Λέοντα,χτύπησε στο πλάι τον Βραζιλιάνο.Οι δύο τους συνέχισαν τις μικροεπαφές,μέχρι ο Μάσα να χάσει τον έλεγχο του μονοθέσιου, στην έξοδο του τούνελ. Οι αγωνοδίκες τιμώρησαν τον Χάμιλτον με ποινή διέλευσης από τα πιτ. Όσο πέρναγαν οι αγώνες και η Ferrari βελτιωνόταν, οι επιδόσεις του Μάσα βελτιώνονταν επίσης.Οι αγώνες της Σιγκαπούρης και της Ινδίας ήταν δύο αγώνες όπου ήρθε σε επαφή με τον Λιούις Χάμιλτον.Στην Σιγκαπούρη,ο Χάμιλτον χτύπησε από πίσω τον Μάσα,προκαλώντας κλατάρισμα στον Μάσα,και σπασμένη εμπρός πτέρυγα στον ίδιο.Οι κριτές επέβαλαν στον Χάμιλτον για αυτή του την πράξη, ποινή διέλευσης από τα πιτ. Μετά το τέλος του αγώνα,στις συνεντεύξεις με τους δημοσιογράφους,ο Μάσα πλησίασε τον Χάμιλτον και του είπε ειρωνικά "good job bro,good job",χωρίς όμως να επεκταθούν περαιτέρω.Στην Ινδία,οι δύο τους συγκρούστηκαν ξανά.Αυτή την φορά,οι κριτές έκριναν υπαίτιο τον Βραζιλιάνο και του έδωσαν ποινή διέλευσης από τα πιτ. Στον τελευταίο αγώνα της χρονιάς,στην Βραζιλία,ο Μάσα γιόρτασε την συμπλήρωση 100 αγώνων με την Ferrari,ενώ παράλληλα έληξε και την κόντρα του με τον Χάμιλτον.
2012.
Το πιο ανταγωνιστικό πρωτάθλημα των τελευταίων χρόνων δεν ξεκίνησε καλά για τον Μάσα.Το μονοθέσιο της Ferrari ήταν, ξανά, μέτριο και ο Μάσα δυσκολεύτηκε παρά πολύ στους πρώτους πέντε αγώνες. Στην πρεμιέρα του πρωταθλήματος,στην Αυστραλία,συγκρούστηκε με τον συμπατριώτη του,τον Μπρουνο Σεννα και εγκατέλειψε.Στην Μαλαισία,δεν μπόρεσε να εκμεταλλευτεί τις μεταβαλλόμενες καιρικές συνθήκες και τερμάτισε εκτός της βαθμολογούμενης δεκάδας,ενώ ο teammate του κατάφερε να νικήσει τον αγώνα.Οι πρώτοι βαθμοί της χρονιάς ήρθαν με την ένατη θέση στο Μπαχρέιν.Ακολούθησε μια καλή εμφάνιση στο Μονακό,ενώ στην συνέχεια,στην Αγγλία,τερμάτισε στην τέταρτη θέση.Η διακοπή του πρωταθλήματος βρήκε τον Μάσα στην 14η θέση στην βαθμολογία,ενώ η θέση του στην Ferrari ήταν επισφαλής.Μετά το καλοκαιρινό διάλειμμα,ο Μάσα ανέβασε την απόδοσή του,με αποκορύφωμα την δεύτερη θέση στον αγώνα της Σουζουκα. Ήταν το πρώτο βάθρο του Μάσα μετά την Κορεα,το 2010.Η Ferrari και ο Μάσα ανανέωσαν το συμβόλαιο μέχρι και το 2013.Στους τελευταίους αγώνες,ο Μάσα ήταν διαρκώς γρήγορος, και στις περισσότερες περιπτώσεις ταχύτερος από τον Αλόνσο,ο οποίος διεκδικούσε το πρωτάθλημα.Τελείωσε την σεζόν με παρουσία στο βάθρο, στο Ίντερλαγκος,μπροστά στους συμπατριώτες του.
2013.
Ο Μάσα μετέφερε την καλή εικόνα του τελειώματος του 2012 και στις αρχές του 2013.Στην πρεμιέρα του πρωταθλήματος,ήταν η ταχύτερη Ferrari,αλλά ένα στρατηγικό λάθος τον περιόρισε στην τέταρτη θέση.Συνέχισε με μια πέμπτη και μια έκτη θέση σε Μαλαισία και Κίνα αντίστοιχα.Στο Μπαχρέιν στάθηκε άτυχος,αφού βίωσε 2 κλαταρίσματα κατά την διάρκεια του αγώνα.Στην Ισπανία,ο Μάσα κατέλαβε την τρίτη θέση. Αυτό έμελλε να είναι το τελευταίο του βάθρο ως οδηγός της Ferrari. Στο Μονακό,ο Μάσα συγκρούστηκε σφοδρά 2 φορές με τις μπαριέρες, στην Saint Devote.Μετά από έλεγχο της,η Ferrari εντόπισε πρόβλημα με την ανάρτηση στο μονοθέσιο του Μάσα.Στον Καναδά, ο Μάσα είχε επαφές με τις μπαριέρες στις δοκιμές,ενώ στην Αγγλία,παρά την καταπληκτική εκκίνηση που έκανε,κερδίζοντας 6 θέσεις σε 5 στροφές,ο Μάσα στάθηκε άτυχος,αφού βίωσε άλλο ένα κλατάρισμα,την ώρα που ήταν πέμπτος. Παρά το γεγονός πως βρέθηκε τελευταίος,τερμάτισε στην έκτη θέση. Μετά από κάποια μέτρια αποτελέσματα σε Ουγγαρία,Βέλγιο,η δράση μεταφέρθηκε στην έδρα της Ferrari,την Μονζα. Ο Μάσα ξεκίνησε και τερμάτισε στην τέταρτη θέση.Λίγες μέρες μετά τον αγώνα,ο ίδιος ο Μάσα στο Twitter,ανακοίνωσε την αποχώρηση του από την Ferrari.Αντικαταστάτης του ο Κίμι Ράικονεν.Στις 11 Νοεμβρίου, η Williams και ο Μάσα ανακοίνωσαν την έναρξη της συνεργασίας τους.Ο τελευταίος αγώνας του Μάσα με τα χρώματα της Ferrari έγινε μπροστά στους συμπατριώτες του.Στα 8 χρόνια του με την Ferrari,ο Μάσα ξεκίνησε σε 139 αγώνες με την Scuderia, κατακτώντας έντεκα νίκες, δεκαπέντε pole position,36 βάθρα και κάνοντας δεκατέσσερις φορές τον ταχύτερο γύρο του αγώνα.
2014.
Η νέα σεζόν είδε τις πιο ριζοσπαστικές αλλαγές στους κανονισμούς των τελευταίων χρόνων.Η Φόρμουλα Ένα μπήκε στην υβριδική εποχή.Οι 2,4 V8 κινητήρες αντικαταστάθηκαν από τους 1,6 V6 turbo κινητήρες.Σε αυτή την νέα εποχή,ο κινητήρας αποτελεί το πιο σημαντικό,αλλά συνάμα και σύνθετο τμήμα του μονοθέσιου. Η Γουίλιαμς, η οποία είχε τερματίσει στην 9η θέση το 2013, αποφάσισε να μεταβεί σε κινητήρες Mercedes,από τους κινητήρες Renault που είχε τα προηγούμενα χρόνια.Ήδη από τα πρώτα χειμερινά τεστ,η Γουίλιαμς φαινόταν ιδιαίτερα δυνατή.Οι πρώτοι αγώνες του Μάσα με τη Γουίλιαμς χαρακτηρίστηκαν από ιδιαίτερες ατυχίες.Στην Αυστραλία,ο Καμουι Κομπαγιασι έπεσε πάνω του έχοντας χαλασμένα φρένα.Στην Μαλαισία, η Γουίλιαμς ζήτησε από τον Μάσα να αφήσει τον teammate του,τον Μποτας να περάσει.Ο Μάσα όμως,δεν υπάκουσε στην εντολή,και έμεινε μπροστά από τον Μποτας. Στην Κίνα,ο Μάσα έκανε μια δυνατή εκκίνηση,όμως ένα καταστροφικό πιτ στοπ από την Γουίλιαμς κατέστρεψε τον αγώνα του.Στο Μπαχρέιν,ο Μάσα έκανε μια φανταστική εκκίνηση,αφού μέσα σε 400 μέτρα πήγε από την 7η στην 3η θέση.Η φθορά των ελαστικών ήταν μεγαλύτερη από το αναμενόμενο,και τα 2 μονοθέσια της Γουίλιαμς έκαναν ένα παραπάνω πιτ στοπ,με τον Μάσα να τερματίζει στην έβδομη θέση.Μετά από 2 μέτριους αγώνες σε Ισπανία και Μονακό,η Γουίλιαμς έδειξε ιδιαίτερα γρήγορη στον Καναδά.Ο Μάσα ξεκίνησε στην πέμπτη θέση.Στο πρώτο πιτ στοπ η Γουίλιαμς καθυστέρησε, κοστίζοντας πολύτιμο χρόνο στον Μάσα.Ο Μάσα προσπάθησε να ακολουθήσει μια στρατηγική ενός πιτ στοπ,όμως δεν πέτυχε. Με τις 2 Mercedes να αντιμετωπίζουν πρόβλημα με την μονάδα ισχύος,η υπόθεση νίκη ήταν ανοικτή. Οι Ροσμπεργκ, Περεζ, Ρικκιαρντο, Φέτελ, αποτελούσαν τους πρώτους,με την διαφορά του πρώτου με τον τέταρτο να είναι 2 δευτερόλεπτα.Το τελευταίο πιτ του Μάσα τον έβγαλε πίσω από τους Χουλκενμπεργκ, Μποτας, κάτι που του στέρησε χρόνο. Στον τελευταίο γύρο,και ενώ επιχείρησε προσπέρασμα,συγκρούστηκε σφοδρά με τον Σερτζιο Περεζ.Ο Περεζ άλλαξε γραμμή απότομα προς τα αριστερά,την ώρα που ο Μάσα έκανε κίνηση για προσπέρασμα.Οι κριτές έδωσαν ποινή 5 θέσεων στον Περεζ για αυτή του την κίνηση.Μετά από έντεκα χρόνια, η δράση επέστρεψε στην Αυστρία.Η Γουίλιαμς εμφανίστηκε πολύ δυνατή.Στις δοκιμές,ο Μάσα κατάφερε να πάρει την πρώτη του pole position μετά από 6 χρόνια,και την Βραζιλία του 2008.Στον αγώνα,τερμάτισε στην τέταρτη θέση.Οι 2 επόμενοι αγώνες του Μάσα καταστράφηκαν από ατυχή περιστατικά.Στην Αγγλία,φρέναρε απότομα για να αποφύγει την κατεστραμμένη Φερράρι του Κίμι Ράικονεν,ενώ στην Γερμανία,ο Δανός Κεβιν Μαγκνουσεν τον ανέτρεψε στην πρώτη στροφή.Στην Μονζα,ο Μάσα κατέκτησε το πρώτο του βάθρο με την Γουίλιαμς,μπροστά στους Τιφοζι,οι οποίοι τον αποθέωσαν.Το δεύτερο μισό βρήκε τον Μάσα πιο δυνατό,και τυχερό,και κατάφερε να ανέβει δύο φορές ακόμη στο βάθρο,στην πατρίδα του την Βραζιλία, και το Άμπου Ντάμπι.
2015.
Έχοντας τελειώσει το 2014 ως δεύτερη δύναμη,πίσω από την Μερσεντες,το 2015 η Γουίλιαμς είχε να αντιμετωπίσει την Φερραρι,η οποία επανέκαμψε μετά από ένα δύσκολο 2014.Η χρονιά ξεκίνησε δυνατά για τον Μάσα,με μια τέταρτη, μια έκτη,μια πέμπτη θέση σε Αυστραλία,Μαλαισία,Κίνα αντίστοιχα.Στο Μπαχρέιν,αντιμετώπισε τεχνικό πρόβλημα στον γύρο προθέρμανσης,κάτι που περιόρισε τον αγώνα του.Μετά από κάποια μέτρια αποτελέσματα σε Ισπανία και Μονακό,στον Καναδά ο Μάσα αντιμετώπισε προβλημα στις δοκιμές,περιορίζοντας τον στην 16η θέση.Στον αγώνα κατάφερε να ανέβει έως την έκτη θέση.Στην Αυστρία πήρε το πρώτο βάθρο της χρονιάς,ενώ στην Αγγλία,οδηγούσε τον αγώνα για 20 γύρους.Τελικά τερμάτισε στην τέταρτη θέση.Στην Ουγγαρία,στον πρώτο αγώνα μετά τον θάνατο του Ζουλς Μπιανκι,ο Μάσα τερμάτισε εκτός βαθμών.Μετά από μια έκτη θέση στο Σπα,ο Μάσα πήρε το δεύτερο και τελευταίο βάθρο της χρονιάς στην Μονζα. Στους 2 επόμενους αγώνες τερμάτισε εκτός βαθμών,λόγω συγκρούσεων,ενώ στην Ρωσία,παρά τις καταστροφικές δοκιμές,τερμάτισε στην τέταρτη θέση.Η χρονιά τελείωσε με κάποια μέτρια αποτελέσματα,ενώ στον αγώνα της πατρίδας του αποκλείστηκε από τα αποτελέσματα,επειδή η πίεση στο πίσω αριστερά ελαστικό ήταν υψηλότερη από το όριο.
2016.
Η Γουίλιαμς,στην αρχή της χρονιάς,αντιμετώπισε ανταγωνισμό από τις Φορς Ίντια, Τόρο Ρόσο,και την νεοφερμένη Χαας.Ο Μάσα ξεκίνησε δυνατά,με μια πέμπτη θέση στην Αυστραλία.Στο Μπαχρέιν,παρά την πολύ καλή εκκίνηση,τερμάτισε στην όγδοη θέση.Στην Κίνα,έκανε έναν πολύ δυνατό αγώνα,τερματίζοντας στην έκτη θέση,κρατώντας μάλιστα πίσω του την Μερσεντες του Λιούις Χάμιλτον.Στους επόμενους 3 αγώνες συνέχισε να τερματίζει στην βαθμολογούμενη δεκάδα,ενώ στον Καναδά στάθηκε άτυχος, αφού εγκατέλειψε λόγω υπερθέρμανσης στον κινητήρα,την ώρα που ο teammate του τερμάτισε στο βάθρο.Στον πρώτο αγώνα στο Αζερμπαϊτζάν ο Μάσα αντιμετώπισε δυσκολίες με τα ελαστικά και έτσι τερμάτισε στην δέκατη θέση.
Την 1η Σεπτεμβρίου του 2016 ο Μάσα σε συνέντευξη τύπου που διεξήγαγε ο ίδιος, ανακοίνωσε πως μόλις λήξει και το φετινό πρωτάθλημα ,θα αποχωρήσει οριστικά απ' τη Φόρμουλα 1. Ο λόγος για τον οποίο ο Μάσα αποφάσισε να κάνει τη συγκεκριμένη ανακοίνωση στη Μόντσα της Ιταλίας είναι πως δέκα χρόνια νωρίτερα σ' εκείνη την πίστα είχε κάνει ακριβώς το ίδιο κι ο μέντοράς του Μίχαελ Σουμάχερ.
Στο Γκραν Πρι Βραζιλίας το οποίο διεξήχθη υπό βροχή, ο Μάσα στον 49ο γύρο είχε ένα ατύχημα στη στροφή 15, με αποτέλεσμα να εγκαταλείψει,χωρίς ευτυχώς ο ίδιος να υποστεί έστω και τον ελάχιστο τραυματισμό. Μόλις βγήκε απ' το μονοθέσιό του κι κατευθύνθηκε προς τα πιτς έχοντας στην πλάτη του τη σημαία της Βραζιλίας,
ο κόσμος καθώς και οι μηχανικοί της Mercedes και της Ferrari άρχισαν να τον χειροκροτούν και να τον αποθεώνουν. Τελευταίοι τον έσφιξαν στην αγκαλιά τους
η σύζυγός του κι ο επτάχρονος γιος του Φελιπίνιο.
Στις 19 Δεκεμβρίου 2016, ο Μάσα υπέγραψε το συμβόλαιο της παραμονής του
στη Williams και για το 2017 επειδή η επικεφαλής
της ομάδας Κλερ Γουίλιαμς ανακοίνωσε πως θα επέτρεπαν στο Φινλανδό οδηγό της ομάδας Βαλτέρι Μπότας να φύγει και να πάει στη Mercedes για να καλύψει το κενό το οποίο άφησε ο Νίκο Ρόσμπεργκ ο οποίος αποφάσισε ν' αποσυρθεί.
2017.
Η χρονιά ξεκίνησε καλά για τον Μάσα,με δυο δυνατούς αγώνες σε Αυστραλία και Μπαχρέιν. Η συνέχεια της σεζόν του δεν ήταν η ιδανική, αού πολλά ατυχή περιστατικά του στέρησαν σημαντικούς βαθμούς. Στον Καναδά, τέθηκε εκτός αγώνα από τον πρώτο γύρο, αφού ο Κάρλος Σάινθ Jr έπεσε πάνω του. Στο Μπακου, ο Μάσα έκανε εκπληκτικός αγώνα. Παρά το γεγονός πως ξεκίνησε ένατος, κατάφερε και ανέβηκε έως την τρίτη θέση. Ένα πρόβλημα όμως στο πίσω αμορτισέρ (rear damber) τον ανάγκασε να εγκαταλείψει. Όπως εξελίχθηκε ο αγώνας, ο Μάσα θα βρισκόταν στην καλύτερη θέση για να κερδίσει τον αγώνα.
Στο Ουγγρικό γκραντ πρι, κατά τη διάρκεια των ελευθέρων δοκιμαστικών, ο Μάσα αισθάνθηκε ζαλάδες και ναυτία μέσα στο μονοθέσιο. Λόγω της ασθενείας του, αναγκάστηκε να μην τρέξει στον αγώνα. Ο Μάσα υπέφερε από ίλιγγο, τον οποίο ξεπέρασε επιτυχώς κι έτσι επέστρεψε σε αγωνιστική δράση για το Βελγικό γκραντ πρι. Ο Μάσα συνέχισε να σκοράρει βαθμούς στους περισσότερους αγώνες, βοηθώντας την ομάδα του στην οριακή μάχη που έδινε για την πέμπτη θέση.
Το Σάββατο 4 Νοεμβρίου, ο Μάσα ανακοίνωσε στα μέσα κοινωνικής δικτύωσης,πως μετά το τέλος του Πρωταθλήματος θα αποσυρθεί οριστικά απ' τη Φόρμουλα 1. Παρά το γεγονός πως ο Βραζιλιάνος είχε εκφράσει την επιθυμία να συνεχίσει να τρέχει στη Φόρμουλα 1, η Williams Martini Racing αναζήτησε άλλες εναλλακτικές και ο Μάσα αποφάσισε να αποσυρθεί για δεύτερη και οριστική φορά.
Ο Μάσα στο Γκραν Πρι της Βραζιλίας στις 12 Νοεμβρίου τερμάτισε στην έβδομη θέση, καταφέρνοντας να αντέξει την ασφυκτική πίεση του Φερνάντο Αλόνσο. Μετά το τέλος του αγώνα, ανέβηκε στο βάθρο των νικητών, όπου γνώρισε την αποθέωση από τους συμπατριώτες του. Στον τελευταίο αγώνα της καριέρας του, ο Μάσα τερμάτισε στη δέκατη θέση.
Αποτελέσματα στην Formula 1.
 Ο οδηγός δεν ολοκλήρωσε τον αγώνα, αλλά κατατάχθηκε, αφού είχε συμπληρώσει το 90% του αγώνα.
Παραπομπές.
 

</doc>
<doc id="64708" url="https://el.wikipedia.org/wiki?curid=64708" title="Νόμος 4000 (νομοθεσία)">
Νόμος 4000 (νομοθεσία)



</doc>
<doc id="64709" url="https://el.wikipedia.org/wiki?curid=64709" title="Καλύψο">
Καλύψο

Η καλύψο ("calypso") είναι είδος μουσικής και χορού της νότιας και ανατολικής Καραϊβικής, που αναπτύχθηκε κυρίως στο Τρινιντάντ στις αρχές του 20ού αιώνα. Οι ρίζες της εντοπίζονται στην Αφρικανική μουσική παράδοση, καθώς ως είδος ενσωμάτωσε στοιχεία που μετέφεραν δούλοι από τη δυτική Αφρική, όταν εγκαταστάθηκαν στο Τρινιντάντ. 
Οι επιδράσεις που δέχθηκε.
Σημαντικότερη επίδραση στη διαμόρφωση της καλύψο είχε το αφρικανικό μουσικό είδος "gayup" (ή "gayap"), ένας τύπος ομαδικού τραγουδιού που χαρακτηρίζεται από τις ερωταποκρίσεις των ερμηνευτών και ήταν συνήθης κατά την εργασία των δούλων στις φυτείες ζάχαρης του Τρινιντάντ. Κάθε ομάδα τραγουδιστών αποτελούνταν από ένα κύριο ερμηνευτή ("chantwell") που τραγουδούσε ένα στίχο και στη συνέχεια ακολουθούσε η χορωδιακή απάντηση των υπολοίπων. Το είδος τραγουδιού του "gayup" ενίοτε περιλάμβανε δύο διαφορετικά μέρη όταν είχε συναγωνιστικό χαρακτήρα, το πρώτο εορταστικό, αποδίδοντας τιμές στους νικητές, και το δεύτερο σκωπτικό έναντι των ηττημένων. Σύμφωνα με το διακεκριμένο μουσικό της καλύψο Χόλις Ούρμπαν Λέστερ Λίβερπουλ — γνωστός περισσότερο ως "Chalkdust" — η καταγωγή, τα μελωδικά πρότυπα και η ρυθμική δομή της καλύψο προέρχονται από την Αφρική, ωστόσο είναι παράλληλα εμφανείς και ευρωπαϊκές ή αμερικανικές προσμίξεις, όπως το στοιχείο της Αγγλικής γλώσσας και η επίδραση της αμερικανικής τζαζ, σε συνδυασμό με άλλες ισπανικές και γαλλικές επιρροές. Οι αλληλεπιδράσεις αυτές υπήρξαν άρρηκτα συνδεδεμένες με την ιστορία του Τρινιντάντ, το οποίο υπήρξε αρχικά ισπανική αποικία, έχοντας ωστόσο ένα μεγάλο ποσοστό γαλλόφωνων κατοίκων και Αφρικανών δούλων που εγκαταστάθηκαν εκεί, ενώ από το 1882 περιήλθε υπό Βρετανική κυριαρχία. Οι Γάλλοι άποικοι μετέφεραν τις Ρωμαιοκαθολικές παραδόσεις, μεταξύ αυτών και τον εορτασμό των αποκριών. Αν και οι Αφρικανοί δούλοι δεν επιτρεπόταν να συμμετάσχουν σε αυτές, διοργάνωναν παράλληλες μουσικές παρελάσεις ("canboulay"), οι οποίες συγχωνεύτηκαν με τις υπόλοιπες μετά την κατάργηση της δουλείας το 1834. Η καλύψο διαμορφώθηκε μέσα από το δρώμενο του καρναβαλιού, αφομοιώνοντας διαφορετικά μουσικά στοιχεία και παραδόσεις.
Η ιστορία του όρου.
Ο όρος "καλύψο" χρησιμοποιήθηκε πιθανώς για πρώτη φορά το 1882 από τον αββά Μασέ, στην προσπάθειά του να περιγράψει ένα είδος χορού, που χαρακτηριζόταν ως «αηδής» και «αιτία της διαστροφής των νέων ανδρών και γυναικών», αν και σε ευρεία κλίμακα άρχισε να χρησιμοποιείται στις αρχές του 20ου αιώνα. Η ονομασία θεωρείται πως προέρχεται από την αφρικανική λέξη "kaiso", που συνιστά ένα επιφώνημα ενθάρυνσης. Οι λέξεις "cayso", "cariso" ή "caliso" χρησιμοποιήθηκαν επίσης για να περιγράψουν πρώιμες μορφές της καλύψο.
Οι πρώτες ηχογραφήσεις.
Οι πρώτες ηχογραφήσεις του είδους χρονολογούνται στις αρχές της δεκαετίας του 1910. Άρχισαν να πραγματοποιούνται το 1912, από την ορχήστρα που διήυθυνε ο Τζορτζ Μπέιλι, όταν αυτή ταξίδεψε στη Νέα Υόρκη ηχογραφώντας για τις δισκογραφικές εταιρίες Victor και Columbia. Δύο χρόνια αργότερα, στελέχη των ίδιων εταιριών κατέγραψαν τη μουσική τοπικών συγκροτημάτων του Τρινιντάντ, ενώ το 1914 ήταν το έτος κυκλοφορίας αυτών των πρώτων ηχογραφήσεων καλύψο, που μέχρι το 1930 συνέχισαν να πραγματοποιούνται αποκλειστικά στην πόλη της Νέας Υόρκης και από μουσικούς που είχαν ως έδρα τις Ηνωμένες Πολιτείες. Η καλύψο άρχισε να αποκτά ευρεία απήχηση στο αμερικανικό ακροατήριο κατά τη διάρκεια της δεκαετίας του 1930, όταν ορισμένοι από τους σπουδαιότερους μουσικούς του είδους, όπως οι Attila the Hun και Roaring Lion, ηχογράφησαν και ερμήνευσαν τα τραγούδια τους σε μουσικές σκηνές της Αμερικής. Το ενδιαφέρον για την καλύψο στην Αμερική, αλλά και διεθνώς, κορυφώθηκε το 1956-7, ταυτόχρονα με την κυκλοφορία του άλμπουμ "Calypso" του δημοφιλούς τραγουδιστή Χάρι Μπελαφόντε. Την περίοδο αυτή, η καλύψο εμπορευματοποιήθηκε σε μεγάλο βαθμό. Αποτελούσε ένα από τα κυρίαρχα είδη μουσικής που προωθούνταν στη μουσική βιομηχανία, ενώ αντιπροσώπευε το ένα τέταρτο των πωλήσεων δίσκων στις Ηνωμένες Πολιτείες. Ανάλογη προώθηση επιχειρήθηκε παράλληλα από τη βιομηχανία του κινηματογράφου, με κυκλοφορίες ταινιών στις οποίες διαδραμάτιζε πρωτεύοντα ρόλο η καλύψο. 
Ομοιότητες.
Μουσικά, παρουσιάζει ομοιότητες με τη βραζιλιάνικη σάμπα. Οι συνθέσεις της γράφονται σε διπλό μέτρο, σε αρμονία με τις απαιτήσεις του χορού των παρελάσεων, ενώ οι μελωδίες της είναι κυρίως ευρωπαϊκής καταγωγής. Βασίζεται στο τραγούδι και ερμηνεύεται συνήθως με συνοδεία ορχηστρών κρουστών ("steel bands"), συνοδευόμενες επίσης από την τετράχορδη κιθάρα "κουάτρο" ("cuatro"). Στιχουργικά, βασικό χαρακτηριστικό της καλύψο αποτελεί το κοινωνικό και πολιτικό σχόλιο που ενσωματώνει στα τραγούδια, όπως και η σάτιρα που ενίοτε ασκείται μέσα από αυτά. Ως είδος άσκησε μικρότερη επίδραση στη τζαζ, συγκριτικά με την Αφροκουβανική ή Βραζιλιάνικη μουσική, ωστόσο υπήρξαν ορισμένες επιτυχημένες προσπάθειες συγχώνευσης των δύο ειδών, από διακεκριμένους μουσικούς της τζαζ όπως ο Ντίζι Γκιλέσπι και ο Σόνι Ρόλινς.

</doc>
<doc id="64711" url="https://el.wikipedia.org/wiki?curid=64711" title="Αντζελίνα Τζολί">
Αντζελίνα Τζολί

Η Αντζελίνα Τζολί ("Angelina Jolie", 4 Ιουνίου 1975) είναι Αμερικανίδα ηθοποιός, σκηνοθέτρια και ειδική απεσταλμένη του ΟΗΕ για τους πρόσφυγες.
Νεανικά χρόνια.
Η Τζολί γεννήθηκε στις 4 Ιουνίου του 1975 στο Λος Άντζελες, Καλιφόρνια. Είναι κόρη του γνωστού ηθοποιού, Τζον Βόιτ και της Μαρσελίν Μπερθράντ. Ο αδερφός της είναι ο επίσης ηθοποιός, Τζέιμς Χέβεν. Οι νονοί της είναι οι ηθοποιοί, Τζάκλιν Μπίσετ και Μαξιμίλιαν Σελλ. Το 1976, μετά τον χωρισμό των γονιών της, η ίδια και ο αδερφός της έζησαν με την μητέρα τους, η οποία είχε εγκαταλείψει τις φιλοδοξίες της ως ηθοποιός προκειμένου να μεγαλώσει τα παιδιά της. Η Αντζελίνα έχει δηλώσει ότι από μικρή παρακολουθούσε ταινίες με την μητέρα της και έτσι αποφάσισε να γίνει ηθοποιός. Το 1981, η Αντζελίνα με την μητέρα της, τον αδερφό της και τον πατριό της και σκηνοθέτη, Μπιλ Ντέι μετακόμισαν στην Νέα Υόρκη όμως 5 χρόνια αργότερα, η Αντζελίνα επέστρεψε στο Λος Άντζελες προκειμένου να φοιτήσει σε σχολείο υποκριτικής. Παράλληλα με το σχολείο εργάστηκε σε διάφορες παραγωγές. Στην ηλικία των 14, η Αντζελίνα άρχισε να εργάζεται ως μοντέλο μόδας, κυρίως στο Λος Άντζελες, τη Νέα Υόρκη και το Λονδίνο. Η Αντζελίνα Τζολί όπως έχει δηλώσει υπέστη κατάθλιψη σε όλη της την εφηβεία λόγω του ότι οι συμμαθητές της στο γυμνάσιο-λύκειο "Beverly Hills High School" την κορόιδευαν επειδή ήταν εξαιρετικά αδύνατη, λεπτή και φορούσε γυαλιά και σιδεράκια. Αυτός ήταν και ο λόγος που λίγο αργότερα, η Αντζελίνα άρχισε να φοράει μαύρα, έκανε τατουάζ και στην ηλικία των 20 (περίπου) ξεκίνησε να παίρνει ναρκωτικά από τα οποία απεξαρτήθηκε αρκετά χρόνια αργότερα. Η Αντζελίνα δεν είχε ποτέ καλές σχέσεις με τον πατέρα της και αυτό γιατί η αιτία διαζυγίου των γονιών της ήταν οι απιστίες του. Το 2001, προσπάθησαν να συμβιβαστούν μέσα από τη συνεργασία τους στην ταινία "Lara Croft: Tomb Raider" αλλά η σχέση τους επιδεινώθηκε. Τον Ιούλιο το 2002, η Αντζελίνα υπέβαλε αίτηση να μειωθεί από την ταυτότητα της το επίθετο του πραγματικό της επίθετο "Βόιτ" αλλά ο πατέρας της ισχυρίζονταν ότι η κόρη του έχει ψυχολογικά προβλήματα. Τον Αύγουστο της ίδιας χρονιάς όμως, η Αντζελίνα δήλωσε πως δεν επιθυμεί να έχει το επίθετο του πατέρα της ούτε καμία σχέση μαζί του. Επίσης δήλωσε ότι υιοθέτησε ένα αγοράκι, τον Mάντοξ και δεν θεωρεί για το παιδί της καλή επιρροή τον πατέρα της. Στις 27 Ιανουαρίου 2007, η μητέρα της, Μαρσελίν πέθανε από καρκίνο των ωοθηκών και η Αντζελίνα αποφάσισε να συμφιλιωθεί με τον πατέρα της.
Καταγωγή.
Ο πατέρας της Αντζελίνα είναι από τη Γερμανία και τη Σλοβακία ενώ η μητέρα της είναι από Ολλανδία αλλά από μετανάστες στη Γερμανία γονείς.
Προσωπική Ζωή.
Σχέσεις &amp; Γάμοι.
Το 1995, κατά τη διάρκεια των γυρισμάτων της ταινίας "Hackers", ξεκίνησε τη σχέση της με τον ηθοποιό Τζόνι Λι Μίλερ και ένα χρόνο αργότερα, στις 28 Μαρτίου 1996, παντρεύτηκαν. Πήραν διαζύγιο τον Φεβρουάριο του 1999. 
Σύντομα, ξεκίνησε τη σχέση της με το μοντέλο &amp; ηθοποιό Τζένη Σιμίζου, με την οποία γνωρίστηκαν στα γυρίσματα της ταινίας "Foxfire" (1996). Αργότερα, η Τζολί είπε: "Θα είχα πιθανόν παντρευτεί την Τζένη αν δεν είχα παντρευτεί τον σύζυγο μου. Την ερωτεύτηκα από την πρώτη στιγμή που την είδα." Σύμφωνα με τη Σιμίζου, η σχέση τους κράτησε αρκετά χρόνια, ακόμα κι όταν η Τζολί μπήκε σε επόμενες σχέσεις.
Τον Μάρτιο του 2000, ξεκίνησε τη σχέση της με τον ηθοποιό Μπίλι Μπομπ Θόρτον και μόλις δύο μήνες αργότερα, στις 5 Μαΐου 2000 παντρεύτηκαν στο Λας Βέγκας. Μαζί, στις 10 Μαρτίου 2002, υιοθέτησαν ένα παιδί από την Καμπότζη, τον Μάντοξ (γεννημένο ως Ραθ Βίμπολ). Το ζευγάρι χώρισε τον Ιούνιο του 2002 αλλά το διαζύγιο εκδόθηκε επίσημα στις 27 Μαΐου 2003.
Το 2003, αποκτάει σχέση με το μοντέλο και πρωτοεμφανιζόμενο ηθοποιό Τζος Χόλογουεϊ όπου και χωρίζει σε λιγότερο από 3 μήνες. Ο λόγος ήταν, σύμφωνα με τα λεγόμενά της, ότι ο Αμερικανός την απάτησε ένα βράδυ με τρεις διαφορετικές γυναίκες.Ο ηθοποιός από την πλευρά του αρνείται μέχρι και σήμερα τις κατηγορίες.
Τον Οκτώβριο του 2005, κυκλοφόρησαν φήμες ότι η Τζολί υπήρξε ο λόγος του διαζυγίου Μπραντ Πιτ - Τζένιφερ Άνιστον
Το 2005, κατά τη διάρκεια των γυρισμάτων της ταινίας "Κύριος &amp; Κυρία Σμιθ" γνώρισε τον ηθοποιό Μπραντ Πιτ και σύντομα άρχισε να ακούγεται ότι είναι ζευγάρι και μάλιστα ότι η Τζολί υπήρξε ο λόγος που εκείνος πήρε διαζύγιο από την Τζένιφερ Άνιστον. Αν και αρχικά, Τζολί και Πιτ διέψευδαν όλες τις φήμες που τους ήθελαν ζευγάρι, τελικά επιβεβαίωσαν τη σχέση τους, τον Ιανουάριο του 2006, με εκείνη να αποκαλύπτει ότι είναι έγκυος στο πρώτο τους παιδί. Τον Απρίλιο του 2012, μετά από την απόκτηση έξι παιδιών, το ζευγάρι αρραβωνιάστηκε. Ακολούθησε ο γάμος τους στις 23 Αυγούστου 2014 στη νότια Γαλλία, όπου μάλιστα εκείνη άλλαξε το όνομα της σε "Αντζελίνα Τζολί Πιτ". Τον Σεπτέμβριο του 2016, κατέθεσε αίτηση διαζυγίου από τον Πιτ, διεκδικώντας και την επιμέλεια των παιδιών τους.

</doc>
<doc id="64712" url="https://el.wikipedia.org/wiki?curid=64712" title="Αντζελίνα τζολί">
Αντζελίνα τζολί



</doc>
<doc id="64713" url="https://el.wikipedia.org/wiki?curid=64713" title="Ubuntu">
Ubuntu

Το Ubuntu (IPA: ) είναι ένα ανοικτού κώδικα, ελεύθερο και δωρεάν λειτουργικό σύστημα βασισμένο στον πυρήνα Linux. Ξεκίνησε το 2004, βασισμένο στη διανομή Debian και στο περιβάλλον εργασίας GNOME (Unity πριν την έκδοση 17.10 ). 
Στόχος του Ubuntu είναι η παροχή ενός διαρκώς ενημερωμένου, σταθερού λειτουργικού συστήματος για τον μέσο χρήστη, με ενισχυμένη έμφαση στην ευκολία χρήσης και εγκατάστασης. Το Ubuntu έχει χαρακτηριστεί ως η πιο δημοφιλής διανομή Linux για επιτραπέζιους υπολογιστές, διεκδικώντας, σύμφωνα με την Valve, περίπου το 45% (21 Μαρ. 2015) επί του συνόλου των υπολογιστών με διανομές βασισμένες στον πυρήνα Linux. Πέρα από την επίσημη διανομή, υπάρχουν πολλές παραλλαγές που βασίζονται στη διανομή Ubuntu, αλλά προσφέρουν διαφορετικά γραφικά περιβάλλοντα (π.χ. KDE, Xfce, LXDE, GNOME και MATE) ή/και εφαρμογές. 
Το Ubuntu διανέμεται χωρίς χρέωση και μπορεί να βελτιωθεί από κάθε προγραμματιστή που θέλει να συμμετάσχει στην ομάδα ανάπτυξης. Το Ubuntu χρηματοδοτείται από την Canonical Ltd., μία ιδιωτική επιχείρηση που ιδρύθηκε από τον Νοτιοαφρικανό επιχειρηματία Μαρκ Σάτλγουορθ (Mark Shuttleworth). Αντί να πωλεί το Ubuntu καθεαυτό, η Canonical καταγράφει έσοδα από την επί πληρωμή τεχνική υποστήριξη που παρέχει για το προϊόν της. Διατηρώντας το Ubuntu ελεύθερο και ανοικτό η Canonical δέχεται και την βοήθεια τρίτων προγραμματιστών για την ανάπτυξή του. 
Το σύνθημα του Ubuntu είναι “Linux για ανθρώπους” ("Linux for human beings"), που περιγράφει τον πρωταρχικό σκοπό – τη δημιουργία μίας Linux διανομής περισσότερο εύκολης στη χρήση από τις υπόλοιπες. 
Ονομασία.
Το όνομά του προέρχεται από την έννοια "ubuntu" των Ζουλού και Κόσα (Xhosa), που ερμηνεύεται ως «ανθρωπιά προς τον άλλον», καθώς και «Είμαι αυτό που είμαι λόγω αυτού που όλοι είμαστε».
Χαρακτηριστικά.
Το Ubuntu είναι μια διανομή που επικεντρώνεται στη χρηστικότητα, στη προσιτότητα και στη διεθνοποίηση Μια από τις βασικές διαφορές του με άλλες διανομές, όπως το Debian, είναι ότι επιτρέπει την εγκατάσταση πακέτων μη ελεύθερου λογισμικού για ορισμένους ειδικούς σκοπούς, όπως για παράδειγμα οδηγούς υλικού ("drivers") για ορισμένα είδη υλικού (hardware) ή codecs για την αναπαραγωγή πολυμέσων. Από την έκδοση 5.04, η κωδικοποίηση UTF-8 είναι η στάνταρ κωδικοποίηση χαρακτήρων.
Το Ubuntu διανέμεται και σε μορφή live CD, η οποία επιτρέπει στους χρήστες να δουν εάν το σύστημά τους είναι συμβατό πριν προχωρήσουν στην εγκατάσταση. Στις πρώτες εκδόσεις του Ubuntu τα cd εγκατάστασης αποστέλλονταν δωρεάν σε όποιον το ζητούσε, αλλά πλέον είναι διαθέσιμα για μεταφόρτωση μόνο μέσω τις επίσημης ιστοσελίδας.
Μέχρι την έκδοση 17.10 χρησιμοποιούσε ως προκαθορισμένο το γραφικό περιβάλλον εργασίας Unity, το οποίο αναπτύσσονταν ειδικά για τα Ubuntu από την Canonical. Τα χρώματα της διανομής είναι διάφορες αποχρώσεις του μαύρου, του πορτοκαλί, του καφέ και του μωβ.
Για εργασίες που απαιτούν δικαιώματα διαχειριστή περιλαμβάνεται η εντολή sudo.
Εγκατάσταση.
Η εφαρμογή εγκατάστασης Ubiquity επιτρέπει την εγκατάσταση του Ubuntu στο σκληρό δίσκο από ένα περιβάλλον Live DVD ή Live USB χωρίς να χρειάζεται η επανεκκίνηση του συστήματος για την εγκατάσταση.
Μέχρι την έκδοση 13.04, τα μέσα εγκατάστασης της διανομής συμπεριλάμβαναν την εφαρμογή εγκατάστσης Wubi, η οποία επέτρεπε την εγκατάσταση μέσα από περιβάλλον Microsoft Windows, κάνοντας έτσι πιο εύκολη τη μετάβαση στο Linux για τους χρήστες Windows. Πολλαπλά προβλήματα οδήγησαν στη διακοπή της επίσημης υποστήριξής του.
Εφαρμογές.
Εκτός από τα προκαθορισμένα εργαλεία συστήματος και αρκετές εφαρμογές και παιχνίδια της διανομής GNOME, στο Ubuntu περιλαμβάνοντα οι εξής εφαρμογές: 
Αποθετήρια εφαρμογών.
Τα αποθετήρια του Ubuntu προσφέρουν μια πλήρη σειρά από χιλιάδες εφαρμογές που προσφέρονται δωρεάν, αλλά δεν μπορούν όλες να χωρέσουν σε ένα DVD. 
Ασφάλεια.
Το Ubuntu έχει προρυθμισμένα όλες τις θύρες επικοινωνίας κλειστές προσθέτοντας μεγαλύτερη ασφάλεια, μερικοί όμως χρήστες προτιμούν τη χρήση κάποιου τείχους προστασίας (Firewall) για να παρακολουθούν τις εισερχόμενες και εξερχόμενες συνδέσεις.
Απαιτήσεις Συστήματος.
Η τελευταία έκδοση του Ubuntu υποστηρίζει επίσημα την αρχιτεκτονική AMD64 στην έκδοση Desktop και αρχιτεκτονικές AMD64, ARM64, PowerPC και s390x (IBM Z, Linux One) στην έκδοση Server. Η υποστήριξη της αρχιτεκτονικής Intel x86 σταμάτησε με την έκδοση 18.04.
Έκδοση Desktop.
Για την έκδοση Desktop, με γραφικό περιβάλλον εργασίας GNOME, οι ελάχιστες απαιτήσεις συστήματος είναι:
Έκδοση Server.
Για την έκδοση Server χωρίς γραφικό περιβάλλον εργασίας, οι συνιστώμενες απαιτήσεις συστήματος είναι:
Netbook Edition (προ-11.04).
Η έκδοση ήταν σχεδιασμένη ειδικά για Netbook, με σκοπό μεταξύ άλλων να αποδίδει καλύτερα στις μικρές οθόνες. Από την έκδοση 11.04 (Natty Narwhal) η έκδοση Netbook Edition έχει συγχωνευθεί με την έκδοση Desktop Edition. Όσο κυκλοφορούσε η έκδοση για Netbook οι απατήσεις ήταν οι εξής:
Διανομές Linux βασισμένες στο Ubuntu.
Το Ubuntu αποτελεί τη βάση για πολλές διανομές Linux. Οι περισσότερες από αυτές αναπτύσσονται από ανεξάρτητες ομάδες, που δεν συντονίζουν την δράση τους με την Canonical. Ο αριθμός τους είναι πολύ μεγάλος και ανάμεσα σε αυτές συγκαταλέγονται επιτυχημένες διανομές όπως οι Linux Mint, gNewSense και Fluxbuntu.
Επίσης υπάρχουν διανομές που έχουν επισήμως αναγνωριστεί από την Canonical σαν παραλλαγές του Ubuntu. Η ανάπτυξη των διανομών αυτών γίνεται σε συντονισμό με την ανάπτυξη του Ubuntu, αν και τις περισσότερες φορές από ανεξάρτητες ομάδες.
Επίσημες παραλλαγές.
Ως επίσημες παραλλαγές του Ubuntu θεωρούνται οι εξής:
Υποδοχή.
Η ευκολία της χρήσης του Ubuntu έχει οδηγήσει, με ορισμένες τροποποιήσεις, στην υιοθέτησή του από εταιρίες, οργανισμούς αλλά και κυβερνήσεις όπως της Γαλλίας , της Βόρειας Μακεδονίας, της Ολλανδίας και άλλων χωρών για χρήση από το κοινό, τους μαθητές και τις υπηρεσίες τους. Αξιοσημείωτο είναι το γεγονός ότι η κυβέρνηση της Κίνας έχει δημιουργήσει σε συνεργασία με την Canonical μια δικιά της εκδοχή του Ubuntu που ονομάζεται Ubuntu Kylin.
Η έκδοση LTS του Ubuntu χρησιμοποιείται, με ελάχιστες τροποποιήσεις, από την Google ως προκαθορισμένη διανομή για υπολογιστές desktop και server.

</doc>
<doc id="64714" url="https://el.wikipedia.org/wiki?curid=64714" title="Τρινιντάντ (νησί)">
Τρινιντάντ (νησί)

Το Τρινιντάντ (ή Τρινιδάδ) (ισπ. "Trinidad") είναι το μεγαλύτερο σε έκταση και πληθυσμό νησί της Δημοκρατίας του Τρινιντάντ και Τομπάγκο στη νότια Καραϊβική Θάλασσα. Είναι το νοτιότερο νησί της Καραϊβικής και βρίσκεται σε απόσταση 11 χιλιομέτρων από τις βορειοανατολικές ακτές της Βενεζουέλας. Έχει συνολική έκταση 4.768 τετραγωνικών χιλιομέτρων και πληθυσμό περίπου ένα εκατομμύριο κατοίκους. Πρωτεύουσα του νησιού είναι το Πορτ οφ Σπέιν, που βρίσκεται στα βορειοδυτικά, ενώ μεγαλύτερη πόλη είναι η Τσαγκουάνας με 67.433 κατοίκους (2000).
Ο Χριστόφορος Κολόμβος ήταν ο πρώτος Ευρωπαίος που ανακάλυψε το νησί το 1498. Το Τρινιντάντ υπήρξε ισπανική αποικία μέχρι το 1797, όταν και περιήλθε υπό βρετανική κυριαρχία, ενώ παράλληλα συγκέντρωσε μεγάλο ποσοστό γαλλόφωνων αποίκων και δούλων από την Αφρική. Το 1889 ενώθηκε με το Τομπάγκο αποκτώντας την ανεξαρτησία του το 1962.

</doc>
<doc id="64726" url="https://el.wikipedia.org/wiki?curid=64726" title="Χρονικό του Μορέα">
Χρονικό του Μορέα



</doc>
<doc id="64742" url="https://el.wikipedia.org/wiki?curid=64742" title="Βασίλης Καραπιάλης">
Βασίλης Καραπιάλης

Ο Βασίλης Καραπιάλης (Λάρισα, 13 Ιουνίου 1965) είναι Έλληνας παλαίμαχος διεθνής ποδοσφαιριστής που φόρεσε τις φανέλες της ΑΕΛ και του Ολυμπιακού, αλλά και της Εθνικής. Θεωρείται από τους μεγαλύτερους ποδοσφαιριστές που ανέδειξε το θεσσαλικό και ελληνικό ποδόσφαιρο.
Καριέρα.
Σε συλλογικό επίπεδο.
Από πολύ μικρός ο Καραπιάλης ξεχώρισε για το ταλέντο του στο ποδόσφαιρο και σε ηλικία 14 ετών (το 1979), μεταγράφηκε στα τμήματα υποδομής του Τοξότη Λάρισας, έπειτα από παρέμβαση του καθηγητή του φυσικής αγωγής στο γυμνάσιο, που παράλληλα τότε ήταν και προπονητής στη συγκεκριμένη ομάδα, παρά το έντονο ενδιαφέρον της ομάδας της γειτονιάς του, των Αμπελοκήπων. Μαζί του στον Τοξότη ξεκίνησε και ο Γιώργος Αγορογιάννης, μετέπειτα συμπαίκτης του στην ΑΕΛ και επίσης ένας από τους μεγάλους Λαρισαίους ποδοσφαιριστές. Το ταλέντο του Καραπιάλη γρήγορα ξεχώρισε και το 1980 προωθήθηκε στην πρώτη ομάδα του Τοξότη. Στο ερασιτεχνικό πρωτάθλημα του νομού όπου αγωνιζόταν ο ομάδα, ο Καραπιάλης φανέρωσε το πλούσιο ταλέντο του και προσέλκυσε το ενδιαφέρον πολλών ομάδων της Α΄ Εθνικής. Το 1984 ο ΟΦΗ προσέφερε 2,1 εκατομμύρια δραχμές στη διοίκηση του Τοξότη, το ραντεβού για την υπογραφή του συμβολαίου συμφωνήθηκε να γίνει στην Αθήνα, αλλά ο Καραπιάλης δεν πήγε, επειδή δεν ήθελε να φύγει από τη Λάρισα, καθώς μεγάλο του όνειρο ήταν να μεταγραφεί στην αγαπημένη του ΑΕΛ. Την περίοδο 1984-85, αν και αγωνιζόταν στα χαφ, ο Καραπιάλης πέτυχε 30 γκολ και φυσικά δεν πέρασε απαρατήρητος από τη «βασίλισσα του κάμπου».
Το 1985 μεταγράφηκε στην ΑΕΛ, που πρόσφατα είχε κατακτήσει το κύπελλο Ελλάδας, αλλά χρειάστηκε να γίνει ολόκληρο «σίριαλ» για να υπογράψει στη «βυσσινί θύελλα». Η μεγάλη ομάδα της Λάρισας είχε προτεραιότητα στην απόκτηση ποδοσφαιριστών από την ευρύτερη περιοχή και το κόστος μεταγραφής ήταν ίδιο για όλες τις θεσσαλικές ομάδες, 750.000 δραχμές, στον Τοξότη όμως, θεωρούσαν πολύ μικρό το ποσό για ένα τόσο μεγάλο ταλέντο. Τελικά, και έπειτα από τις πιέσεις των φιλάθλων η διοίκηση της ΑΕΛ πείστηκε να δώσει ένα εκατομμύριο δραχμές στον Τοξότη. Ο Καραπιάλης δεν πήρε τίποτα, αλλά, όπως έχει δηλώσει, δεν υπήρχε τότε μεγαλύτερο δώρο για εκείνον από τη μεταγραφή του στην ΑΕΛ, διότι μόνο που θα αγωνιζόταν σε αυτή τη μεγάλη ομάδα αρκούσε. Αμέσως έγινε το αγαπημένο παιδί των Λαρισαίων φιλάθλων, ενώ μέχρι και προσωπικός σύνδεσμος οπαδών του δημιουργήθηκε που πήγαινε σε συγκεκριμένο μέρος του σταδίου Αλκαζάρ (έδρα της ΑΕΛ) και χάζευε τις μαγικές του ενέργειες με το πανό «Καραπιάλη You are magic». Τις δύο πρώτες χρονιές ο Καραπιάλης έπαιξε στους μισούς περίπου αγώνες, το 1987 όμως, ο Χρήστος Ανδρεούδης μεταγράφηκε στον Ηρακλή και έτσι απελευθερώθηκε μία θέση στον χώρο του κέντρου. Ο Καραπιάλης έγινε βασικός, συμμετείχε σε όλους τους αγώνες και ήταν η χρονιά που η ΑΕΛ έσπασε το κατεστημένο και έγινε η πρώτη και μοναδική μέχρι σήμερα επαρχιακή ομάδα που κατέκτησε το πρωτάθλημα Ελλάδας. Ο ίδιος ψηφίστηκε ως ο καλύτερος ποδοσφαιριστής εκείνης της περιόδου ενώ το γκολ που σημείωσε εναντίον του Πανσερραϊκού ακόμα θεωρείται ως ένα από τα καλύτερα που έχουν επιτευχθεί στο ελληνικό ποδόσφαιρο. Οι επόμενες χρονιές όμως, δεν είχαν ανάλογη συνέχεια για τον θεσσαλικό σύλλογο και πολλοί ποδοσφαιριστές του σταδιακά είτε εγκατέλειπαν την ενεργό δράση είτε μεταγράφονταν σε ομάδες της Αττικής και της Θεσσαλονίκης. Για τον Καραπιάλη, που φυσικά ήταν το μεγάλο αστέρι της ομάδας, ενδιαφέρθηκαν όλες οι υπόλοιπες μεγάλες ομάδες, εκείνος όμως, προτίμησε τον Ολυμπιακό και τελικά το 1991 τα κατάφερε. Άφησε πίσω του την αγαπημένη του ΑΕΛ και τις τόσο μεγάλες στιγμές που έζησε εκεί και κατηφόρισε στον Πειραιά.
Το καλοκαίρι του 1991 ο Καραπιάλης μεταγράφηκε στους «ερυθρόλευκους» και οι οπαδοί του επιφύλαξαν εντυπωσιακή υποδοχή στις εγκαταστάσεις του Ρέντη. Έκανε ντεμπούτο σε ντέρμπι πρωταθλήματος με την ΑΕΚ, την οποία ο Ολυμπιακός νίκησε με 4-2 χάρη σε χατ-τρικ του Όλεγκ Προτάσοφ και αμέσως ο Καραπιάλης έγινε ο ηγέτης της ομάδας με «όπλα» του την εκρηκτικότητα, τη σπιρτάδα, το χαμηλό κέντρο βάρους, την πολύ υψηλή τεχνική, αλλά και την εμπειρία. Οι οπαδοί του Ολυμπιακού τον λάτρεψαν αν και οι τίτλοι άργησαν να έρθουν, με μόλις ένα κύπελλο στα πρώτα πέντε του χρόνια στο «λιμάνι», αλλά τέσσερα πρωταθλήματα, ένα κύπελλο και ένα Σούπερ Καπ στα επόμενα τέσσερα. Τον Μάιο του 2000 ο Καραπιάλης ανακοίνωσε την αποχώρησή του από την ενεργό δράση. Το τέλος ενός ακόμα μεγάλου ποδοσφαιριστή, που σε ψηφοφορία αναδείχτηκε τρίτος καλύτερος ποδοσφαιριστής του ελληνικού επαγγελματικού ποδοσφαίρου (από το 1979) πίσω από τους Βασίλη Χατζηπαναγή και Δημήτρη Σαραβάκο, ενώ θεωρείται μαζί με τον Γιώργο Δεληκάρη ως τα κορυφαία «δεκάρια», τα καλύτερα επιτελικά χαφ, στην ιστορία του Ολυμπιακού.
Τίτλοι.
5 πρωταθλήματα: με ΑΕΛ 1 (1988), με Ολυμπιακό 4 (1997, 1998, 1999, 2000)
2 κύπελλα: με Ολυμπιακό (1992, 1999)
1 Σούπερ Καπ: με Ολυμπιακό (1992)
Στην εθνική Ελλάδας.
Σε σύγκριση με το τεράστιο ταλέντο του ο Καραπιάλης αγωνίστηκε πολύ λίγες φορές με την Ελλάδα, μόλις 21 πετυχαίνοντας και 2 γκολ εναντίον της Μάλτας σε επίσημο αγώνα και εναντίον της Κύπρου σε φιλικό. Ντεμπούτο έκανε όταν ακόμα αγωνιζόταν στην ΑΕΛ, το 1988, αλλά αποχώρησε το 1993 οικειοθελώς. Η απόφαση του ομοσπονδιακού προπονητή Αλκέτα Παναγούλια να τον αφήσει εκτός αποστολής για το Μουντιάλ του 1994 τον πίκρανε πολύ και δεν θέλησε να αγωνιστεί ξανά στη συνέχεια στην εθνική.
Μετά το ποδόσφαιρο.
Για ένα μεγάλο διάστημα μετά το τέλος της ποδοσφαιρικής του καριέρας του ο Καραπιάλης εργάστηκε στον Ολυμπιακό είτε ως σκάουτερ είτε ως προπονητής της ομάδας Νέων του συλλόγου. Σήμερα έχει δικό του αθλητικό κέντρο στο Χαλάνδρι. Από το 1997 είναι παντρεμένος.
Στις 5 Ιουνίου 2021, τα ΜΜΕ κυκλοφόρησαν την επιστροφή του στην ΑΕΛ, έπειτα από πολλά χρόνια, στη θέση του υπευθύνου όλων των ομάδων νέων της ΑΕΛ.

</doc>
<doc id="64745" url="https://el.wikipedia.org/wiki?curid=64745" title="Αλκέτας Α΄ της Ηπείρου">
Αλκέτας Α΄ της Ηπείρου

Ο Αλκέτας Α΄ (... - 370 π.Χ.) ήταν βασιλιάς των Μολοσσών στην Ήπειρο κατά την ύστερη κλασική εποχή. Ήταν γιος και διάδοχος του βασιλιά Θαρύπα. Κατά τη διάρκεια της βασιλείας του ενισχύθηκαν τα φιλοαθηναϊκά αισθήματα του κράτους του, ενώ ήταν ο πρώτος βασιλιάς που παρέδωσε το σκήπτρο του σε διπλή βασιλεία.
Βιογραφικά στοιχεία.
Το 385 π.Χ. ο Αλκέτας για άγνωστους λόγους βρέθηκε εξόριστος στην αυλή του Διονυσίου Α΄, τυράννου των Συρακουσών. Ο τελευταίος επιθυμούσε να διασφαλίσει την κυριαρχία του στην Αδριατική και στο Ιόνιο πέλαγος. Προκειμένου να καταστήσει την Ήπειρο ασφαλή για τα πλοία του, θεώρησε συμφέρον να τοποθετήσει στο θρόνο της χώρας κάποιο φιλικά προσκείμμενο σε αυτόν πρόσωπο. Ο Αλκέτας ήταν εκείνος που τον βοήθησε να έρθει σε συμφωνία με τους Ιλλυριούς. Ο Διονύσιος έστειλε τελικά 2.000 Έλληνες οπλίτες και 500 πανοπλίες στα στρατεύματα του ηγεμόνα των Ιλλυριών, Βαρδύλι, ώστε να επιτεθούν στους Μολοσσούς. Ολόκληρη η περιοχή λεηλατήθηκε, ενώ 15.000 άνθρωποι έχασαν τη ζωή τους. Τελικά επενέβη η Σπάρτη, υπό τις διαταγές του βασιλιά της, Αγησιλάου, και με τη βοήθεια των Θεσσαλών, των Μακεδόνων και των ίδιων των Μολοσσών, εκδιώχθηκαν οι Ιλλύριοι από την Ήπειρο. Ωστόσο ο Αλκέτας ανήλθε και πάλι στο θρόνο.
Ο Αλκέτας διατηρούσε φιλία με τον Αθηναίο πολιτικό και στρατιωτικό Τιμόθεο. Σαν αποτέλεσμα, μετά την προσχώρηση των Κερκυραίων, των Κεφαλληνών και των Ακαρνανών στη Δηλιακή Συμμαχία, οι Μολοσσοί δεν δίστασαν να ακολουθήσουν το παράδειγμά τους. Έτσι ο Αλκέτας συνέχισε την φιλοαθηναϊκή πολιτική του πατέρα του. Όταν δε ο Τιμόθεος οδηγήθηκε σε μία περίσταση στα δικαστήρια, τόσο ο Αλκέτας όσο και ο Ιάσωνας των Φερρών, ηγεμόνας της Θεσσαλίας, έσπευσαν στην Αθήνα να υπερασπιστούν τις θέσεις του Τιμόθεου, συμβάλλοντας στην αθώωσή του.
Μετά το θάνατο του Αλκέτα ο νέος βασιλιάς επρόκειτο να επιλεγεί ανάμεσα στους δύο γιους του, Νεοπτόλεμο και Αρύββα. Μετά από σφοδρή διαμάχη δεν βρέθηκε λύση στο ζήτημα και κατ' επέκταση οι δυο τους συμφώνησαν να διαιρέσουν το βασίλειο και να συμβασιλέψουν. Ήταν η πρώτη φορά στην ιστορία της χώρας που εγκαταστάθηκε διπλή βασιλεία.
Βιβλιογραφία.
&lt;br&gt;

</doc>
<doc id="64749" url="https://el.wikipedia.org/wiki?curid=64749" title="Παύλος Καλλιγάς">
Παύλος Καλλιγάς

Ο Παύλος Καλλιγάς (1814-1896) ήταν Έλληνας νομικός, οικονομολόγος, ιστορικός, λογοτέχνης και πολιτικός. Κατά τη διάρκεια της πολιτικής σταδιοδρομίας του διετέλεσε βουλευτής, υπουργός σε αρκετές κυβερνήσεις, πρόεδρος της Βουλής των Ελλήνων και διοικητής της Εθνικής Τράπεζας της Ελλάδος.
Βιογραφικά στοιχεία.
Γεννήθηκε στη Σμύρνη στις 20 Σεπτεμβρίου 1814 και ήταν γιος του Παναγή Άννινου, Κεφαλλονίτη έμπορου και γόνου αρχοντικής οικογένειας από τα Καλλιγάτα της Κεφαλονιάς, και της Σοφίας Μαυρογορδάτου από τη Σμύρνη. Είχε μία αδελφή, τη Μαρία, σύζυγο του Νικολάου Κωστή, η οποία διατήρησε το επώνυμο Άννινος, ενώ ο Παύλος προτίμησε το προσωνύμιο Καλλιγάς. Μεγάλωσε στην Τεργέστη, όπου κατέφυγε η οικογένειά του, μετά το ξέσπασμα της επανάστασης του 1821. Φοίτησε στην Φλαγγίνειο Σχολή της Βενετίας και στο Λύκειο Χέγιερ της Γενεύης και το 1834 εγκαταστάθηκε στο Μόναχο για να σπουδάσει νομική, φιλοσοφία και ιστορία στο τοπικό πανεπιστήμιο. Στη συνέχεια συμπλήρωσε τις σπουδές του στο Πανεπιστήμιο της Χαϊδελβέργης, του οποίου αναγορεύθηκε διδάκτωρ Νομικών Επιστημών.
Απεβίωσε στις 16 Σεπτεμβρίου 1896 στο Νέο Φάληρο και ενταφιάστηκε στο Πρώτο Νεκροταφείο Αθηνών. Ήταν νυμφευμένος με τη Μαρία Μανούση από τη Σιάτιστα, την οποία γνώρισε στην Τεργέστη, και είχαν αποκτήσει τρεις γιους: τον Πέτρο Καλλιγά, πολεοδόμο και πολιτικό, τον Γεώργιο Καλλιγά, δικηγόρο, και τον Αλέξανδρο Καλλιγά, αξιωματικό του Ιππικού. Εγγονοί του ήταν ο βυζαντινολόγος Μαρίνος Καλλιγάς και ο ζωγράφος Παύλος Π. Καλλιγάς και τρισεγγοννός του ο Παύλος Γερουλάνος.
Ακαδημαϊκή σταδιοδρομία.
Το 1838 εξελέγη υφηγητής του φυσικού δικαίου στη Νομική Σχολή του Πανεπιστημίου Αθηνών, θέση στην οποία παρέμεινε μέχρι το 1845, οπότε και απολύθηκε από τον Ιωάννη Κωλέττη. Κατά τη διάρκεια της μικρής αυτής θητείας δίδαξε διεθνές δίκαιο και το 1842 έγινε επίτιμος καθηγητής του ρωμαϊκού δικαίου. Μετά την απόλυσή του εισήλθε στον δικαστικό κλάδο, διατελώντας αντιεισαγγελέας του Αρείου Πάγου (1851-1854). Το 1854 επανήλθε στη θέση του στο Πανεπιστήμιο και το 1862 διορίστηκε τακτικός καθηγητής. Το 1879 μετά τη συνταξιοδότησή του από το πανεπιστήμιο, η σύγκλητος τον αναγόρευσε επίτιμο καθηγητή. Χρημάτισε κοσμήτορας της Νομικής Σχολής Αθηνών (1844-1845, 1865-1866, 1872-1873, 1877-1878) ενώ την περίοδο 1869-1870 χρημάτισε πρύτανης του Πανεπιστημίου Αθηνών. Ως νομικός συμμετείχε στην επιτροπή σύνταξης του Αστικού Κώδικα (1849).
Παράλληλα με την ακαδημαϊκή του καριέρα άσκησε το δικηγορικό επάγγελμα αναλαμβάνοντας σημαντικές υποθέσεις της εποχής. Υπήρξε νομικός σύμβουλος της Εθνικής Τράπεζας της Ελλάδος.
Είχε πλούσιο συγγραφικό έργο. Εξέδωσε μεταξύ άλλων το "Σύστημα Ρωμαϊκού Δικαίου καθ' ά εν Ελλάδι πολιτεύεται" (5 τόμοι, 1848-1855), τη "Νεαρά περί εξυβρίσεων και περί τύπου", το "Περί συντάξεως πολιτικού κώδικος εις την Ελλάδα" και έγραψε ιστορικές και φιλοσοφικές μελέτες.
Πολιτική σταδιοδρομία.
Το 1843 εξελέγη πληρεξούσιος του Πανεπιστημίου Αθηνών στην Εθνοσυνέλευση του 1843 και το 1862 πληρεξούσιος Αττικής στην Β΄ Εθνοσυνέλευση. Στις εκλογές του 1879 επανεξελέγη βουλευτής Αττικής, όπως και σε αυτές του 1881, απέτυχε όμως να εκλεγεί σε αυτές του 1885. Μετά την αποτυχία του στις εθνικές εκλογές αποσύρθηκε από την ενεργό πολιτική. Κατά τη διάρκεια της πολιτικής του σταδιοδρομίας κλήθηκε να αναλάβει αρκετές φορές υπουργικά χαρτοφυλάκια. Διετέλεσε υπουργός Δικαιοσύνης στις κυβερνήσεις Μαυροκορδάτου (1854) και Κουμουνδούρου (1865), υπουργός Εξωτερικών στις κυβερνήσεις του 1862, Μπενιζέλου Ρούφου (1863) και Ζηνοβίου Βάλβη (1864) καθώς και υπουργός Οικονομικών στην κυβέρνηση Τρικούπη (1882). Υπήρξε από τους στενότερους συνεργάτες του Χαρίλαου Τρικούπη.
Τον Νοέμβριο του 1883 εξελέγη πρόεδρος της Βουλής των Ελλήνων και επανεξελέγη το 1884 παραμένοντας μέχρι τη λήξη της θητείας του, το 1885. Ως πληρεξούσιος της Εθνοσυνέλευσης του 1862 συνέβαλε σημαντικά στην διαμόρφωση του Συντάγματος του 1864, ανήκε δε στην παράταξη των Πεδινών. Μετά την αποτυχία του στις εκλογές του 1885 διορίστηκε το ίδιο έτος υποδιοικητής της Εθνικής Τράπεζας της Ελλάδος ανερχόμενος το 1890 στην θώκο του διοικητή, στον οποίο και παρέμεινε μέχρι τον θάνατό του, το 1896.
Δραστηριότητες.
Υπήρξε δραστήριο μέλος της αθηναϊκής κοινωνίας, συμμετέχοντας σε φιλολογικούς και επιστημονικούς συλλόγους. Υπήρξε ιδρυτικό μέλος και πρώτος πρόεδρος (1875 - 1881) της Αθηναϊκής Λέσχης, μέλος του διοικητικού συμβουλίου της Εθνικής Τράπεζας της Ελλάδος (1851 - 1885), αντεπιστέλλον μέλος της "Εταιρείας των Φίλων της Επιστήμης" (Κέρκυρα), πρόεδρος του σωματείου "Εθνική Άμυνα" καθώς και ιδρυτής, μαζί με τον Κωνσταντίνο Παπαρρηγόπουλο, του "Συλλόγου προς διάδοσιν των ελληνικών γραμμάτων". Με τον τελευταίο διαφωνούσε ως προς την ενότητα του Μεσαιωνικού και του Νέου Ελληνισμού. Ο Καλλιγάς εμφορούμενος από "πολιτειοκρατικές" απόψεις σχετικά με τις σχέσεις Εκκλησίας και Πολιτείας, στη διαμάχη Θεόκλητου Φαρμακίδη και Κωνσταντίνου Οικονόμου υποστήριξε τον Φαρμακίδη. Μάλιστα στα προλεγόμενα της μετάφρασης του έργου του Φρειδερίκου Βίνερ (Wiener) "Περί των συλλογών και κανόνων της Εκκλησίας", υποστήριξε την υπαγωγή της Εκκλησίας στην Πολιτεία, όπως ενός "κοινού σωματείου". Δεχόταν ως θεμελιώδες αξίωμα το αυτοκέφαλο, αλλά και την μη ανάμιξη της θρησκείας και της πολιτικής.
Ο Παύλος Καλλιγάς παρ' όλη την πολιτική του δραστηριότητα, ανέπτυξε πλούσια συγγραφική δραστηριότητα στους τομείς της ιστορίας, του δικαίου και της λογοτεχνίας. Δημοσίευσε, μεταξύ άλλων, το "«Οι τρεις ιερατικοί βαθμοί της Εκκλησίας»" κ.ά. Στον τομέα της ιστορίας εξέδωσε το "«Η εξάντλησις των κομμάτων, ήτοι ηθικά γεγονότα της κοινωνίας μας»" (1842), "«Μελέται βυζαντινής ιστορίας από της πρώτης μέχρις της τελευταίας αλώσεως 1204-1453»" (1894), ενώ δημοσίευσε στο περιοδικό "Πανδώρα" το μυθιστόρημά του "Θάνος Βλέκας", το οποίο θεωρείται ως ένα από τα σημαντικότερα έργα της πεζογραφίας της περιόδου 1830-1880. Υπήρξε πάντοτε στη ζωή του Φιλελεύθερος και Ευρωπαϊστής.

</doc>
<doc id="64750" url="https://el.wikipedia.org/wiki?curid=64750" title="Θυμάρι">
Θυμάρι

Το θυμάρι ή θύμιο (Θύμος ο κοινός, λατ. Thymus vulgaris) είναι αγγειόσπερμο, δικότυλο φυτό, το οποίο ανήκει στην τάξη των Σωληνανθών (Tubiflorae) και στην οικογένεια των Χειλανθών (Labiatae). Είναι θάμνος μικρού ύψους (έως 30 εκατοστά), με όρθιους βλαστούς, εξαιρετικά ανθεκτικός, αναδύει πολύ ευχάριστο άρωμα. Απαντάται στις νότιες και μεσογειακές περιοχές της Ευρώπης σε διάφορες περιοχές της Ασίας και καλλιεργείται στη βόρεια Αμερική.
Τα φύλλα του θυμαριού, όταν ξεραθούν, αποκτούν καφεπράσινο χρώμα και αναδύουν το άρωμα τους όταν θρυμματιστούν.
Η γεύση τους είναι πολύ δυνατή, ελαφρώς καυστική και πλούσια.
Μαζί με τους αποξηραμένους ανθούς χρησιμοποιούνται ως μπαχαρικό για τον αρωματισμό διαφόρων φαγητών σε ψάρια, κρέατα, σε διάφορες σάλτσες, σούπες κ.λ.π.
Είναι ένα από τα βασικά συστατικά του λικέρ "βενεδικτίνη".
Τα φυτά θυμαριού μπορούν να αναπτυχθούν σε όλα τα καλά αποστραγγιζόμενα εδάφη. Μπορούν να αντέξουν pH από 5 έως 8. Οι καλύτερες αποδόσεις συχνά επιτυγχάνονται σε ασβεστώδη εδάφη με pH κοντά στο 7 και με πολύ καλή αποστράγγιση. Το θυμάρι χρειάζεται πλήρη έκθεση στον ήλιο και προτιμά θερμό και μετρίως ξηρό κλίμα, ήπιους χειμώνες και ηλιόλουστα καλοκαίρια. Θα δώσει τις μεγαλύτερες αποδόσεις σε μέσες θερμοκρασίες των 20- 30 °C στην άνοιξη και τις αρχές του καλοκαιριού . Οι θερμοκρασίες εδάφους άνω των  18 °C ευνοούν την ανάπτυξη και την αναβλάστηση μετά τη συγκομιδή.
Το θυμάρι είναι ιδιαίτερα αγαπητό στις μέλισσες και το θυμαρίσιο μέλι είναι εξαιρετικής ποιότητας.
Φαρμακευτική χρήση.
Το θυμάρι περιέχει αιθέριο έλαιο σε ποσοστό 1-2%. Το κύριο συστατικό του αιθέριου έλαιου του θυμαριού κατά 20-54% είναι η θυμόλη ή, αλλιώς, καμφορά του θυμαριού, έχει χρήσεις στην αρωματοποιία και στην οδοντιατρική. Η θυμόλη έχει αντισηπτική δράση και αποτελεί το κυρίως συστατικό πολλών εμπορικών σκευασμάτων για την πλύση του στόματος, όπως η Listerine. Πριν την έλευση των σύγχρονων αντιβιοτικών, το αιθέριο έλαιο θυμαριού χρησίμευε για την επάλειψη των γαζών. Η θυμόλη έχει αποδειχτεί επίσης αποτελεσματική στην καταπολέμηση των μυκήτων που συχνά μολύνουν τα νύχια των ποδιών. Αποτελεί επίσης ενεργό συστατικό σε κάποια φυτικά σκευάσματα χωρίς οινόπνευμα, για την απολύμανση των χεριών.
Το ρόφημα από θυμάρι μπορεί να χρησιμοποιηθεί για τη θεραπεία του βήχα και της βρογχίτιδας. Για να παρασκευάσουμε έγχυμα βάζουμε 1 κουταλιά του γλυκού ξηρό ή 2 κουταλιές του γλυκού φρέσκο βότανο, χωρίς κοτσάνι, σε 1 φλιτζάνι βραστό νερό, το σκεπάζουμε για 10 λεπτά και μετά το σουρώνουμε.
Σημαντικές ποικιλίες.
Στην Ελλάδα υπάρχουν 23 αυτοφυή είδη και τα πιο σημαντικά είναι:
1.-Αγριοθυμάρι.
Θύμος ο κεφαλωτός Thymus capitatus 
Μικρός θάμνος με βλαστούς ξυλώδεις ξαπλωμένους. Βρίσκεται σε πολλές βραχώδεις, ορεινές, ξηρές περιοχές της ηπειρωτικής Ελλάδας. Κοντά στις περιοχές όπου φύεται το άγριο θυμάρι τοποθετούνται κυψέλες με μέλισσες και παράγεται εκλεκτό μέλι. Αυτό το είδος στην Κύπρο ονομάζεται θρουμπίν ή δρουμπίν ή γρουμπίν. Τα παλαιότερα χρόνια ο "θρουμποπούλης" ήταν εκείνος που πωλούσε θρουμπιά που μάζευε και φόρτωνε στο γαϊδούρι του. Συνήθως πωλούσε όλο το "γομάριν" σε έναν αγοραστή .
2.-Χαμοθρούμπι.
"Θύμος ο γραπτός Τhymus striatus."
Πολύ κοινό σε διάφορες πεδινές περιοχές και λιβάδια της Μακεδονίας και της Θράκης.
3.-Σμάρι.
Θύμος η Ζυγίς ή Θύμος ο αττικός Thymus atticus ή θυμάρι της Αττικής.
Βρίσκεται σε διάφορες βραχώδεις περιοχές της Αττικής, της Αχαΐας, Κορινθίας και Ολύμπου.
Υπάρχουν και καλλωπιστικές ποικιλίες θυμαριού που καλλιεργούνται σε διάφορους κήπους.
Συγκομιδή.
Το Θυμάρι μαζεύεται τους μήνες Ιούνιο και Ιούλιο. Η μέση απόδοση χλωρής φυτικής μάζας  θυμαριού είναι 600 κιλά ανά στρέμμα.

</doc>
<doc id="64754" url="https://el.wikipedia.org/wiki?curid=64754" title="Κυριάκος Καραταΐδης">
Κυριάκος Καραταΐδης

Ο Κυριάκος Καραταΐδης (Καστοριά, 4 Ιουλίου 1965) είναι Έλληνας πρώην διεθνής ποδοσφαιριστής, ο οποίος αγωνιζόταν στην θέση του αριστερού μπακ στην αρχή της καριέρας του στην Καστοριά, ενώ μεγάλη καριέρα έκανε στον Ολυμπιακό και την Εθνική ομάδα ποδοσφαίρου όταν έπαιξε στη θέση του κεντρικού αμυντικού. Από τον Μάρτιο του 2017 είναι ο Διευθυντής των Ακαδημιών του Ολυμπιακού.
Καριέρα ποδοσφαιριστή.
Σε συλλογικό επίπεδο.
Ξεκίνησε το ποδόσφαιρο στην ομάδα της Καστοριάς και το 1988 μετεγγράφηκε στον Ολυμπιακό, όπου και αγωνίστηκε για 13 χρόνια. Το διάστημα που αγωνίστηκε στον Ολυμπιακό κάλυψε τόσο τα δύσκολα «πέτρινα χρόνια» της ομάδας, όσο και τις μεγάλες επιτυχίες που ακολούθησαν, από την περίοδο 1996-97.
Διατέλεσε επί χρόνια αρχηγός του Ολυμπιακού και ήταν ο ηγέτης της άμυνας. Μέχρι την περίοδο 2000-01 που αποχώρησε, ήταν ο ρέκορντμαν σε ευρωπαϊκές και εγχώριες συμμετοχές των "ερυθρολεύκων". 
Είναι ακόμα ο πρώτος σε συμμετοχές παίχτης του Ολυμπιιακού σε πρωτάθλημα με 363 και Κύπελλο Ελλάδος 80. 
Συνολικά είναι 1ος με 500 επίσημες συμμετοχές στον Ολυμπιακό που αναλύονται ως εξής: 
363 στο Πρωτάθλημα, 
80 στο Κύπελλο Ελλάδας, 
4 στο League Cup Ελλάδας, 
1 σε Super Cup Ελλάδας, 
24 σε Κύπελλο Πρωταθλητριών - Champions League, 
9 στο Κύπελλο Κυπελλούχων, 
&amp; 19 στο Κύπελλο UEFA - Europa League ! 
Στην εθνική Ελλάδας.
Το ντεμπούτο του με την Ελλάδα πραγματοποιήθηκε στις 17 Ιανουαρίου 1990, στην εντός έδρας φιλική αναμέτρηση εναντίον του Βελγίου (2-0).
Με τη γαλανόλευκη φανέλα αγωνίστηκε συνολικά 34 φορές και συμμετείχε στο Μουντιάλ 1994 των ΗΠΑ, όπου είχε μία συμμετοχή στον αγώνα εναντίον της Βουλγαρίας.
Καριέρα προπονητή.
Μετά την αποχώρησή του από την ενεργό δράση ασχολήθηκε με την προπονητική αναλαμβάνοντας την εθνική Παίδων. Έχει εργαστεί επίσης και στα τμήματα υποδομών του Ολυμπιακού.

</doc>
<doc id="64755" url="https://el.wikipedia.org/wiki?curid=64755" title="Κυριάκος Καραταίδης">
Κυριάκος Καραταίδης



</doc>
<doc id="64756" url="https://el.wikipedia.org/wiki?curid=64756" title="Υδρόσφαιρα">
Υδρόσφαιρα

Με τον όρο υδρόσφαιρα χαρακτηρίζεται το υδάτινο περίβλημα της Γης, που αποτελούν οι Ωκεανοί, Θάλασσες, λίμνες και ποταμοί και στο οποίο συμπεριλαμβάνεται το σύνολο των υπογείων υδάτων καθώς και εκείνο των υδρατμών της ατμόσφαιρας. 
Ο όρος αυτός συχνά χρησιμοποιείται στην Ωκεανογραφία, Βιολογία, Υδροβιολογία, Γεωγραφία, Γεωλογία, Οικολογία, Μετεωρολογία και σε άλλες επιστήμες με περιορισμένη χρήση.

</doc>
<doc id="64757" url="https://el.wikipedia.org/wiki?curid=64757" title="Υδροβιολογία">
Υδροβιολογία

Υδροβιολογία ("Hydrobiology") χαρακτηρίζεται ο κλάδος της Βιολογίας, που έχει ως κύριο αντικείμενο την εξέταση των υδρόβιων οργανισμών καθώς και το περιβάλλον στο οποίο αυτά ζουν, δηλαδή το νερό.
Ο όρος αυτός αποτελεί γενικότερη έκφραση του έτερου επίσης επικρατήσαντος όρου της Ωκεανογραφίας και ιδίως της διαλογικής, δεδομένου ότι η υδροβιολογία ασχολείται με τη μελέτη των οποιωνδήποτε κατηγορίας υδάτων είτε θαλάσσιων είτε χερσαίων ακόμη και υπογείων όπου απαντώνται έμβιες μορφές. Οι ιδιότυπες ακόμη συνθήκες που παρουσιάζουν οι λίμνες δημιούργησαν νεότερο κλάδο την λιμνολογία που είναι εγγύτερος στην οικολογία.
Περιγραφή.
Το έργο της υδροβιολογίας αρχίζει με την μελέτη του ύδατος, υδρολογία - υδροχημεία και συνεχίζεται στην εξέταση του λεγόμενου βιολογικού κύκλου των εις αυτό διαβιούντων όντων ενώ συγχρόνως και παράλληλα προς τη μελέτη αυτή (υδρόβιας πανίδος) εξετάζεται ομού και η υδρόβια χλωρίδα καθώς και οποιουδήποτε μικροοεργανισμού ζωοπλαγκτόν ή φυτοπλαγκτόν. Επ΄ αυτών η υδροβιολογία εξετάζει και τις σχέσεις μεταξύ ύδατος και αυτών των δύο παραγόντων που βρίσκονται και σε αλληλεξάρτηση και αλληλεπίδραση. 
Παράλληλα η Υδροβιολογία ενδιαφέρεται και για την υφή και την χημική σύσταση των εις τους βυθούς απαντώμενων μορφών ζωής του λεγόμενου βένθους.
Τέλος, έργο της Υδροβιολογίας είναι η διερεύνηση και η διελεύκανση της απειρίας των εν πολλοίς μυστηριωδών φαινομένων που συντελούνται στα θαλάσσια ερέβη καθώς και η εξέταση των εκ του υδρόβιου εν γένει ενάλιου κόσμου δυνάμενες να προέλθουν νέες πηγές πλούτου ή την διάσωσή των υφισταμένων αν αυτές κινδυνεύουν.
Μετά όλα τα παραπάνω συνάγεται ότι όλος ο υδρόβιος κόσμος κατά την επιστήμη της υδροβιολογίας διακρίνεται σε νηκτόν, νευστόν, φύκη, πλαγκτόν, βένθος και λοιποί οργανισμοί (π.χ. διάφορα είδη οστράκων).
Η συμβολή των άλλων επιστημών.
Οι έρευνες της επιστήμης αυτής γίνεται από επιστημονικό προσωπικό που επανδρώνει τόσο τα ερευνητικά για τον σκοπό αυτό σκάφη (πλοία), καλούμενα ωκεανογραφικά ή επιστημονικά πλοία, όσο και ειδικά εργαστήρια καλούμενα υδροβιολογικά εργαστήρια.

</doc>
<doc id="64759" url="https://el.wikipedia.org/wiki?curid=64759" title="Υδρόβιος οργανισμός">
Υδρόβιος οργανισμός

Υδρόβιος οργανισμός (hydrobiont) χαρακτηρίζεται οποιοσδήποτε οργανισμός που το περισσότερο μέρος της ζωής του παραμένει στο νερό.
Γενικά υδρόβιοι οργανισμοί καλούνται οι ζωικοί και φυτικοί οργανισμοί που ζουν μέσα στο νερό. Κατ΄επέκταση όμως ως υδρόβια χαρακτηρίζονται και τα ζώα εκείνα που κολυμπούν στην επιφάνεια των υδάτων και καταδύονται εντός αυτών για την ανεύρεση τροφής των, από δε τα φυτά και εκείνα που αναπτύσσονται πλησίον των υδάτων. Έτσι διακρίνονται τα υδρόβια ζώα και υδρόβια φυτά.
Υδρόβια ζώα.
Μέγας είναι ο πλούτος των υδροβίων και ιδιαίτερα των θαλάσσιων ζωικών μορφών, τα περισσότερα των οποίων διαμένουν σε μεγάλα βάθη των θαλασσών και που παραμένουν ακόμη άγνωστα. Αναρίθμητες είναι οι ποικιλίες αυτών που υπολογίζονται σε πολύ μεγαλύτερο αριθμό των χερσαίων και που εμφανίζονται με διάπλαση όλως ασυνήθη και παράδοξη, απότοκη της διαβίωσης στο νερό. Οι υδρόβιοι οργανισμοί είναι πολύ περισσότερο ευαίσθητοι στις μεταβολές του περιβάλλοντός τους που μπορεί να ανάγονται στη σύνθεση του νερού, τη θερμοκρασία, τη πίεση, τη φύση των ρευμάτων, την περιεκτικότητα σε οξυγόνο και θρεπτικές τροφές κ.λπ. Η δε επίδραση εξ αυτών οδηγεί εκάστοτε σε ανάλογη προσαρμογή και ως εκ τούτου τη διαμόρφωση του σώματος έτσι ώστε να είναι κατάλληλο για την διαβίωσή του σ΄ αυτό το ειδικό περιβάλλον. Ένα από τα πλέον χαρακτηριστικά γνωρίσματα των υδροβίων είναι ο τρόπος αναπνοής τους. Παρατηρείται έτσι ότι τα υδρόβια που παραμένουν μόνιμα στο νερό, δηλαδή που δεν επιστρέφουν στο αρχέγονο αυτό περιβάλλον τους, ο καθαρισμός του αίματος και λήψη οξυγόνου πραγματοποιείται με τα πτεροειδή βράγχια που έχουν την ικανότητα να συγκρατούν το διαλυμένο οξυγόνο του νερού. Ενώ τα ζώα που τρέφονται στο νερό αναπνέουν άμεσα στην επιφάνεια, ή κάποιες μεμονωμένες περιπτώσεις εντόμων που διατηρούν αέρα στο σώμα τους ή μεταφέρουν τούτο στην υποβρύχια κατοικία τους. Κάποια δε φαινόμενα αναπνοής μαλακοστράκων και ψαριών να αναπνέουν και στη στεριά δηλαδή με βράγχια και πνεύμονες (δίπνοοι ιχθύες) καθώς και των αμφιβίων διαφωτίζουν κάπως την μετάβαση των ζωικών οργανισμών από το ένα περιβάλλον στο άλλο.
Αξιοσημείωτο όμως είναι το γεγονός ότι στα γνήσια υδρόβια ζώα η θερμοκρασία του σώματός τους είναι πολύ λίγο υψηλότερη εκείνης του περιβάλλοντος τους και συχνά μάλιστα διατηρούνται στη ζωή ακόμη και στη θερμοκρασία πήξεως του ύδατος, ενώ στα θερμόαιμα σπονδυλωτά τα οποία επανήλθαν στο υδάτινο περιβάλλον ή βρίσκονται αντίθετα στο στάδιο εγκατάλειψής του οι διάφορες τροποποιήσεις, όπως το πυκνό τρίχωμα και πτέρωμα, οι λιπαρές εκκρίσεις για την αδιαβροχοποίηση του σώματός τους ή με το υποδερμικό στρώμα λίπους, χρησιμεύουν ως προστατευτικά έναντι του ψύχους.
Υδρόβια φυτά.
Θεωρητικά πιστεύεται ότι όλη η επί της Γης βλάστηση πολύ πιθανόν να ήταν αρχικά υδρόβιος που βαθμιαία προέκυψαν τα χερσαία φυτά. Αλλά και τα περισσότερα εξ αυτών δεν διέκοψαν τους δεσμούς τους με το νερό αφού ευδοκιμούν και αναπτύσσονται σε εδάφη που ποτίζονται αρκετά με νερό. Πάντως υπό τη στενή έννοια του όρου υδρόβια φυτά θεωρούνται τα φυτά που αναπτύσσονται μέσα στο νερό και μάλιστα υπό την επιφάνειά του.
Αυτά έχουν τελείως ιδιόμορφη κατασκευή είναι λεπτοφυή και προσαρμοσμένα στη λήψη οξυγόνου. Κατά την περίοδο της γονιμοποίησής τους εκτείνουν τους ανθοφόρους βλαστούς τους υπέρ την επιφάνεια αν και τα περισσότερα είδη γονιμοποιούνται υπό την επιφάνεια.
Πολλά ακόμη είδη των υδρόβιων φυτών καθίστανται επικίνδυνα στη ναυσιπλοΐα καθόσον σχηματίζουν εκτεταμένα και αδιάβατα στρώματα στην επιφάνεια των θαλασσών που μπορούν να δημιουργήσουν προβλήματα στις έλικες ή να φράξουν κάποιες εισαγωγές ή εξαγωγές ύδατος των πλοίων. Για παράδειγμα στον Αμαζόνιο αλλά και στον Νείλο παρατηρούνται συχνά πλωτές νησίδες υδρόβιων φυτών που μεταναστεύουν παρασυρόμενες.
Στην Ελλάδα παρατηρούνται πολλές φορές περιορισμένες τέτοιες επιφανειακές εκτάσεις υδρόβιων φυτών, που όταν εκβάλλονται στις ακτές χαρακτηρίζονται φυσική ρύπανση π.χ. από φύκη, λεγόμενες φυκιάδες, αποτελουν ενίοτε πρόβλημα στις παραλίες του Λακωνικού Κόλπου.

</doc>
<doc id="64762" url="https://el.wikipedia.org/wiki?curid=64762" title="Λεχαινά">
Λεχαινά

Τα Λεχαινά είναι κωμόπολη του νομού Ηλείας, πρώην έδρα του Καποδιστριακού Δήμου Λεχαινών. Από το 2010, με το "Πρόγραμμα Καλλικράτης" (Ν. 3852/2010), τα Λεχαινά αποτελούν την έδρα του νεοσυσταθέντος δήμου Ανδραβίδας-Κυλλήνης.
Ιστορία και ίδρυση.
Η κωμόπολη των Λεχαινών ήταν σημαντικό κέντρο επί φραγκοκρατίας, ενώ επί τουρκοκρατίας είχε γνωρίσει αξιόλογη άνθηση.
Διοικητική εξέλιξη.
Με το βασιλικό διάταγμα της 8ης Απριλίου 1835, σχηματίστηκε ο Δήμος Μυρτουντίων, ως δήμος της επαρχίας Ηλείας με πληθυσμό 2.580 κατοίκους. Έδρα ορίστηκε η Μυρτουντία, τα σημερινά Λεχαινά. Ο δημότης ονομάστηκε Μυρτούντιος (Λεχαινίτης). Το όνομα του δήμου προήλθε από την αρχαία πόλη Μύρσινος, η οποία κατά την εποχή του Στράβωνα ονομαζόταν Μυρτούντιον.
Το ΦΕΚ 8Α - 25/02/1874 μετέφερε την έδρα του Δήμου από τα Λεχαινά στην Ανδραβίδα. Η μεταφορά έγινε γιατί είχε απλωθεί επιδημία ευλογιάς, ενώ ταυτόχρονα ενεργούνταν δημοτικές εκλογές. Μέχρι πέρατος των εκλογών μεταφέρθηκε και η έδρα από τα Λεχαινά.
Το διάστημα 1954-1963 δήμαρχος στα Λεχαινά ήταν ο Ανδρέας Τρυφωνόπουλος του Δημητρίου (1915-1998).
Η μάχη των Λεχαινών.
Στα Λεχαινά διαδραματίστηκε μία μάχη της Ελληνικής Επανάστασης του 1821. Στις 11 Ιουλίου 1825, βγήκαν από την Πάτρα επτακόσιοι Τούρκοι ιππείς, τους οποίους ακολουθούσαν δυο χιλιάδες πεζοί, και βάδισαν προς τον κάμπο της Ηλείας. Στις 12 Ιουλίου μπήκαν στα Λεχαινά και αιχμαλώτισαν σαράντα τρεις από τους αμάχους.
Όταν το έμαθε ο Γιώργης Σισίνης (προύχοντας της Γαστούνης, πεθ. 1831) έστειλε το μεγαλύτερο γιο του Χρύσανθο, αγωνιστή από τη Γαστούνη, με λίγους ντόπιους αρματωμένους και τριάντα Σουλιώτες για ν' αποδιώξουν τους εχθρούς. Μα όταν έφτασαν στα Λεχαινά και είδαν το πλήθος των εχθρών, έφυγαν οι περισσότεροι.
Έμειναν μόνο οι Σουλιώτες και τριάντα από τους Ηλείους με τους γιους του Σισίνη. Πολέμησαν οι λίγοι αυτοί που έμειναν με τους Τούρκους καβαλλαραίους, από τόσο κοντά, που μονάχα οι μπιστόλες και τα γιαταγάνια δούλευαν. Βοήθεια στα λίγα εκείνα παλικάρια ξεκίνησε να πάει και ο Κώστας Μπότσαρης με διακόσιους Σουλιώτες, αλλά δεν πρόλαβε τη μάχη, γιατί στο μεταξύ έφυγαν οι Τούρκοι καβαλλαραίοι, παίρνοντας μαζί τους και τους άμαχους που είχαν πιάσει προηγούμενα. Στη μάχη εκείνη των Λεχαινών σκοτώθηκαν δεκατρείς Έλληνες και πενήντα Τούρκοι.
Ακόμα εμφανίζονται και ονόματα Λεχαινιτών, που υπάρχουν μέχρι και σήμερα στην κοινωνία της πόλης, που πολέμησαν σε διάφορα στρατεύματα κατά την Επανάσταση του 1821, όπως οι Λεχαινίτες αγωνιστές Χατζηγιάννης, Δ. Ζαροκανέλλος, Κλοκανάς κ.ά.
Η δεύτερη μάχη των Λεχαινών.
Στις 3 π.μ. της 8 Ιουνίου 1948 ένα τάγμα ανταρτών εισέβαλε στα Λεχαινά με σκοπό την κατάληψη της πόλης. Απέναντί τους παρατάχθηκαν η Χωροφυλακή Λεχαινών και συγκρότημα Πολιτοφυλάκων. Μετά από τετράωρη νυχτερινή μάχη οι αντάρτες αποχώρησαν. Τριάντα χωροφύλακες και πολιτοφύλακες σκοτώθηκαν. Ο χρόνος και η μετά το 1974 εθνική συμφιλίωση έχουν επουλώσει τις πληγές.
Προσωπικότητες των Λεχαινών.
Ανδρέας Καρκαβίτσας
Στα Λεχαινά της Ηλείας γεννήθηκε το 1866 ο Έλληνας συγγραφέας Ανδρέας Καρκαβίτσας. Το σπίτι του Καρκαβίτσα στα Λεχαινά, κοντά στην αγορά, υπάρχει μέχρι σήμερα και είναι αξιοθέατο της πόλης. Προτομή του Καρκαβίτσα υπάρχει στην πλατεία Αγίου Δημητρίου, όπου και ο ομώνυμος καθεδρικός ναός της πόλης.
Η πλοκή του έργου του 'Λυγερή' (1896) εκτυλίσσεται στα Λεχαινά και αποτελεί μια ζωηρή εικόνα της ζωής στη μικρή και χωρίς εξέλιξη κοινωνία της εποχής. Τα ήθη, τα έθιμα, οι συνήθειες και οι παραδόσεις της ελληνικής επαρχίας.
Ο Καρκαβίτσας πέθανε από φυματίωση στο Μαρούσι Αττικής τον Οκτώβριο του 1922. Είναι θαμμένος στη γενέτειρά του τα Λεχαινά.
Χρήστος Πραντούνας
Στα Λεχαινά γεννήθηκε το έτος 1873 και ο μακεδονομάχος Χρήστος Πραντούνας, γιος του ειρηνοδίκη Φραγκίσκου Πραντούνα, εκ Νάξου καταγομένου. Ονομάστηκε Χρήστος σε ανάμνηση του ήρωα του 1821 Χρήστου Καψάλη, παππού της μητέρας του, η οποία ήταν από το Μεσολόγγι. Το 1892 γράφτηκε στην Ιατρική Σχολή του Πανεπιστημίου Αθηνών, την οποία όμως εγκατέλειψε το 1897, κατατάχτηκε στο στρατό, πολέμησε στον Ελληνοτουρκικό πόλεμο που έγινε εκείνο το έτος, και παρασημοφορήθηκε. Το 1898 εισήχθη πρώτος στη Σχολή Ευελπίδων. Αποφοίτησε το 1901 ως ανθυπίλαρχος. Τοποθετήθηκε στη Λάρισα έως το 1905, οπότε μετατέθηκε στην Αθήνα. Καλεσμένος από την κόμισα Ριανκούρ σε δεξίωση, συνάντησε τον υπίλαρχο Ζυμβρακάκη, ο οποίος του δίνει την ιδέα να συστήσει ένοπλη ομάδα για να αγωνιστεί εναντίον των Βουλγάρων στη Μακεδονία. Παρουσιάστηκε στην περιοχή των Γιαννιτσών τέλη του 1905 ως γιατρός και δημιούργησε μια ομάδα από Έλληνες εθελοντές. Έγινε αρχηγός των δυνάμεων της περιοχής Γευγελής - Δοϊράνης. Πήρε το όνομα «Καπετάν Καψάλης» τιμώντας τον θρυλικό πρόγονό του και ξεκίνησε ένοπλη δράση κατά των κομιτατζήδων. Τον Απρίλιο του 1906 σχεδίαζε να ταξιδέψει στην Αθήνα για να επισκεφτεί τους συγγενείς του. Στις 28 Απριλίου επιβιβάζεται μαζί με τους άνδρες του σε βάρκες στη λίμνη των Γιαννιτσών για να πάνε στην πόλη, κι από κει να μεταβεί στην Αθήνα. Αλλά οι Βούλγαροι, πληροφορημένοι, του έστησαν ενέδρα στη λίμνη και του επιτέθηκαν με πολλαπλάσιες δυνάμεις. Στη μάχη εκείνη έχασε τη ζωή του. Την άλλη μέρα έγινε η κηδεία του σε κάποιο ξωκλήσι κοντά στη λίμνη των Γιαννιτσών. Το 1935 έγινε μετακομιδή των οστών του στο Πρώτο Νεκροταφείο.
Κοντά στην κεντρική πλατεία των Λεχαινών, υπάρχει σήμερα μια μπρούντζινη προτομή του ήρωα μακεδονομάχου Χρ. Πραντούνα, σε αναγνώριση της προσφοράς του στην πατρίδα.
Ντίνος Δ. Ψυχογιός
Ο Ντίνος Ψυχογιός (1915-1982) υπήρξε σπουδαία πνευματική προσωπικότητα των Λεχαινών αν και γεννημένος στο Νεοχώρι. Νέος έγραψε ποιήματα, αργότερα όμως στράφηκε σχεδόν αποκλειστικά στη λαογραφία όπου διέπρεψε. Βραβεύτηκε κατ' επανάληψιν από την Ελληνική Λαογραφική Εταιρεία. Μεγάλη συμβολή του στην ιστορία των Λεχαινών είναι η έκδοση του "Κώδικα της Παναγίας της Λεχαινιώτισας". Επί μακρά σειρά ετών εξέδιδε το περιοδικό "Ηλειακά" με θέματα από την τοπική λαογραφία. Το περιοδικό αυτό, που άφησε εποχή, επανεκδόθηκε πρόσφατα.
Διονύσιος Π. Αλικανιώτης
Στα χρόνια μας εντελώς ξεχωριστή είναι η περίπτωση του Διον. Π. Αλικανιώτη, γεννημένου και μεγαλωμένου στα Λεχαινά, αριστοβάθμιου διδάκτορος της Νομικής Σχολής Αθηνών, βραβευμένου παμψηφεί από την Ολομέλεια της Ακαδημίας Αθηνών (1994) στο πλαίσιο διαγωνισμού που προκήρυξε η Ακαδημία και στον οποίο μετείχαν ως υποψήφιοι εννέα καθηγητές Πανεπιστημίου. Τα έργα του είναι νομικά, ιστορικά, φιλολογικά: Μερικά από αυτά: -«Δημήτριος Γούναρης» (1983 -εκδ. Φιλιπότης). –«Ο αγώνας του Π. Κανελλοπούλου εναντίον της Δικτατορίας» (1987 εκδ. Γιαλλελής), -«Η νομικοπολιτική θέση του Προέδρου της Δημο­κρατίας» (1991 εκδ. Σάκκουλας). –«Ο Ν. Πλαστήρας και η αβασίλευτη δημοκρατία» (1993 εκδ. Πιτσιλός).  –«Η Νομοθετική Εξουσία και ο Πρόεδρος της Δημοκρα­τίας κατά το Σύνταγμα της 3ης Ιουνίου 1927» (Βραβείο Ακαδημίας Αθηνών -1996 εκδ. Πιτσιλός). -Αλέξανδρος Παπαναστασίου, Αλέξανδρος Σβώλος και Παναγιώτης Κανελλόπουλος – Εκλεκτικές Συγγένειες» (2000 εκδ. Δόμος). –«Η πολιτική διάσταση του Παναγιώτη Κανελλόπουλου» (2001 εκδ. Πατάκης). – «Το Συντακτικό έργο των Γ’ και Δ’ Εθνικών Συνελεύσεων και της Βουλής του 1926 – Συγκριτική Έρευνα». (εκδ. Γιαλλελής)– «Ιωάννης Συκουτρής. Η ζωή και το έργο του (1901-1937)» σελ. 587, («Κάκτος» 2008). –«Η πολιτική και κοινωνική ιδεολογία του Δημητρίου Γούναρη» (2009 εκδ.Ναυτίλος).- «Το Σχέδιο Συντάγματος του Εθνικού Ενωτικού Κόμματος (1937)» - εκδ. Ε.Φ.Π.Κ. 2013. «Ο Αλέξανδρος Παπαδιαμάντης η ζωή και το έργο του» (έκδοση στα ελληνικά του έργου του Octave Merlier “Skiathos île grecque” Εισαγωγή, μετάφραση, σχόλια, επίμετρο (2016 εκδ. ΔΟΜΟΣ), "Νεκρικοί Διάλογοι στην ουδέτερη ζώνη του κόσμου" (2018 - εκδ. Αναγνώστης), "ΤΡΙΑ ΠΑΠΑΔΙΑΜΑΝΤΙΚΑ ΔΟΚΙΜΙΑ" (Αθήνα 2018 εκδ. ΔΟΜΟΣ). Έχει έτοιμο προς έκδοση το έργο «Κοινοβουλευτική και Συνταγματική Ιστορία της Ελλάδος (1793-2001)» σε πέντε τόμους.Επίσης τα μυθιστορήματα "Μαριγώ Ρουσέλλη" και "Αλή Βεράν". Τον συνέδεε στενός πνευματικός δεσμός με τον αείμνηστο Πρόεδρο Παναγιώτη Κανελλόπουλο, από τον οποίο πολλά διδάχθηκε στην ιστορία, τη φιλοσοφία, τη λογοτεχνία, τη κοινωνιολογία και την ελληνική πολιτική.
Άλλες προσωπικότητες
Ανάμεσα στις πολλές άλλες προσωπικότητες της τοπικής κοινωνίας των Λεχαινών ήταν και ο Δημήτριος Ιωάννου Σφήκας (1870 - 1947), επί πολλά χρόνια Διευθυντής στα Δημοτικά Σχολεία Αρρένων των Λεχαινών. Πέθανε στα Λεχαινά σε ηλικία 77 ετών και τάφηκε στο κοιμητήριο της πόλης.
Στα νεώτερα χρόνια εμφανίζονται στα γράμματα και τις τέχνες οι Λεχαινίτες εικαστικοί Γιάννης Δημάκης (1950-2010), Θωμάς Βαλιανάτος (γεν.1972) και Γεωργία Σεφερλή, ο σκηνοθέτης Κωστας Σκαλτσάς (γεν.1973) με τη ΚΟΜΑ του Κωνσταντίνου Βήτα και την ηχητική σκηνοθεσία "ΔΥΟ" του Δημήτρη Παπαϊωάννου, ο θεατρικός συγγραφέας Αλέξανδρος Αναστασόπουλος με θεατρικά έργα "Της Τροίας το κάγκελο" και "Η Γκόλφω", οι ποιητές Διονύσης Κράγκαρης (γεν. 1947) με την ποιητική συλλογή του «Ο κάμπος απλούται επικλινής», καθώς και την «Ανθολογία Ηλείων Λογοτεχνών», ο Ηρακλής Μοσχονάς (1952-2013) συγγραφέας οικονομικών βιβλίων όπως «Τουριστικό Μαρκετινκ», και ο Βασίλης Παπαμιχαλόπουλος (γεν. 1958) με τις ποιητικές συλλογές του «AMPIMO PECTORE» (1975 αυτοέκδοση), «Γωνία διοπτεύσεως» (2005 έκδ. Γαβριηλίδη), «Του έρωτα» (2012 έκδ. Άπαρσις), «Εν καταδύσει» (2012 έκδ. Άπαρσις), το βιβλίο Τοπικής ιστορίας-Λαογραφίας «Ένα Χωριό γράφει την Ιστορία του – Κατσίγκρι- Άγιος - Αδριανός» (2002 έκδ. Νομαρχία και Δημ. Σχ. Αγ. Αδριανού Αργολίδας). Το Σεπτέμβρη του 2020 εκδίδει από τον εκδοτικό οίκο 24 Γράμματα το πρώτο του παιδικό βιβλίο, το παραμύθι "Η Σταγονούλα που φοβόταν το νερό".
Πολιτισμός.
Πολιτιστική ομάδα "Φράγμα"
Η πολιτιστική ομάδα "Φράγμα" ιδρύθηκε το 1984 και εξέδιδε το περιοδικό "εκ παραδρομής" από το 1985 μέχρι το 1992. Από αυτές τις εκδόσεις κυκλοφόρησε και το βιβλίο 'Λεχαινά: ο τόπος, τα σπίτια' το 1987, βασισμένο σε μία ιδέα της Σωσώς Κατσούφη - Σεβδαλή. Η έρευνα και τα κείμενα του βιβλίου έγιναν από την λαογράφο Ελένη Ψυχογιού και η καλλιτεχνική επιμέλεια και οι μακέττες από την γραφίστα Σωσώ Κατσούφη - Σεβδαλή. Η ομάδα 'φράγμα΄συνεχίζει την πολιτιστική δράση της οργανώνοντας μεταξύ άλλων τις εκδηλώσεις 'Σάββατα στο σταθμό' με θέματα που αφορούν την λογοτεχνία, την ποίηση, το περιβάλλον, την οικονομία και λοιπά. Εδώ πρέπει να σημειωθεί ότι τα Λεχαινά είναι ο τόπος καταγωγής δύο διακεκριμένων καλλιτεχνών, της τραγουδίστριας Πόλυς Πάνου (Πολυτίμης Κολιοπάνου) και του ηθοποιού Σπύρου Φωκά (Διονυσίου Ανδρουτσόπουλου).

</doc>
<doc id="64767" url="https://el.wikipedia.org/wiki?curid=64767" title="Μυρσίνη Ηλείας">
Μυρσίνη Ηλείας

Η Μυρσίνη χωριό της Ηλείας, πρώην ανεξάρτητη κοινότητα και αργότερα δημοτικό διαμέρισμα του Καποδιστριακού Δήμου Λεχαινών, ενώ σήμερα αποτελεί δημοτικό διαμέρισμα του δήμου Ανδραβίδας-Κυλλήνης. Είναι χτισμένη στον κάμπο των Λεχαινών, στην θέση όπου πιστεύεται ότι βρισκόταν η αρχαία "Μύρσινoς".
Γεωγραφία.
Βρίσκεται στην Βορειοδυτική Ηλεία. Συνορεύει με τα Λεχαινά, την Ανδραβίδα, το Νεοχώρι, το Στρούσι και βρέχεται από τον κόλπο της Κυλλήνης. Έχει έκταση 12.406 στρέμματα και την διασχίζουν τρία ρέματα, ο Μέλισσος, ο Ανισάτος και ο Γιαννίτσης, ενώ στα όρια της εδαφικής έκτασης του χωριού βρίσκονται οι εκβολές του Πηνειού.
Ονομασία.
Η ονομασία προέρχεται από την αρχαία πόλη της Ηλείας Μύρσινος που πιστεύεται ότι βρισκόταν στη ευρύτερη περιοχή της Μυρσίνης. Το παλιότερο όνομα του χωριού ήταν Σουλεϊμάναγα που το άλλαξε το 1915 και το είχε πάρει κατά την τουρκοκρατία, όταν ανήκε στο βιλαέτι της Γαστούνης από τον "Σουλειμάν Αγά", αφέντη του βιλαετιού.
Ιστορία.
Σύμφωνα με τον Όμηρο είχε πάρει μέρος στον Τρωικό Πόλεμο μαζί με τους άλλους Ηλείους. Ο Στράβωνας την αναφέρει και σαν "Μυρτούντιον".
Στους βυζαντινούς χρόνους στην περιοχή υπήρχε το χωριό "Άγιος Νικόλαος", από την εκκλησία του οποίου σώζεται σήμερα τμήμα της αγίας τράπεζας. Τον 16ο αιώνα λόγω των αραβικών επιδρομών οι κάτοικοι μετέφεραν το χωριό πιο μακριά από τη θάλασσα στην σημερινή του θέση.
Εκπαίδευση.
Η Μυρσίνη απόκτησε δημοτικό σχολείο το 1902 διθέσιο με 132 μαθητές. Έως τότε οι μαθητές πήγαιναν στα σχολεία των Λεχαινών. Το 1953 κατασκευάστηκε το σημερινό σχολικό κτήριο για μόνιμη εγκατάσταση του σχολείου.
Δημογραφικά στοιχεία.
Η εξέλιξη του μόνιμου πληθυσμού του οικισμού τον 21ο αιώνα είναι η εξής:

</doc>
<doc id="64768" url="https://el.wikipedia.org/wiki?curid=64768" title="Βραβεία Γκράμι του 1967">
Βραβεία Γκράμι του 1967

Βραβεία Γκράμι του 1967 
"Νικητές των Βραβείων":
Jimmy Bowen (παραγωγός) &amp; Frank Sinatra για το "Strangers in the Night"
Sonny Burke (παραγωγός) &amp; Frank Sinatra για το Sinatra: A Man and His Music
John Lennon &amp; Paul McCartney (τραγουδοποιοί) για το "Michelle" σε ερμηνεία The Beatles
Παιδικά.
Marvin Miller για το Dr. Seuss Presents - "If I Ran the Zoo" και "Sleep Book"
Κλασική Μουσική.
Erich Leinsdorf (διευθυντής ορχήστρας) &amp; the Boston Symphony Orchestra για το Mahler: Symphony No. 6 in A Minor
Francesco Molinari-Pradelli (διευθυντής ορχήστρας), Leontyne Price &amp; the RCA Italiana
Opera Orchestra για το Prima Donna (Works of Barber, Purcell, etc.)
Georg Solti (διευθυντής ορχήστρας), Regine Crespin, Hans Hotter, James King, Christa
Ludwig, Birgit Nilsson, &amp; the Vienna Philharmonic Orchestra for Wagner: Die Walkure
Robert Shaw (διευθυντής ορχήστρας) &amp; the Robert Shaw Orchestra &amp; Chorale για το Handel:
Messiah, George Bragg (διευθυντής ορχήστρας), Gregg Smith (διευθυντής χορωδίας), the Gregg Smith Singers, the Ithaca College Concert Choir, the Texas Boys Choir &amp; the
Columbia Chamber Orchestra for Ives: Music για το Chorus
Ορχήστρα)
Julian Bream για το Baroque Guitar (Works of Bach, Sanz, Weiss, etc.)
Boston Symphony Chamber Players για το Boston Symphony Chamber Players - Works
of Mozart, Brahms, Beethoven, Fine, Copland, Carter, Piston
Howard Scott (παραγωγός), Morton Gould (διευθυντής ορχήστρας) &amp; the Chicago Symphony
Orchestra για το Ives: Symphony No. 1 in D Minor
Κωμωδία.
Bill Cosby για το Wonderfulness
Σύνθεση και Διευθέτηση.
Neal Hefti (Συνθέτης) για το "Batman Theme"
Maurice Jarre (Συνθέτης) για το Dr. Zhivago
Herb Alpert (διευθετητής) για το "What Now My Love" σε ερμηνεία Herb Alpert &amp; the
Tijuana Brass
Ernie Freeman (διευθετητής) για το "Strangers in the Night" σε ερμηνεία Frank
Sinatra
Κάντρι Μουσικής.
Jeannie Seely για το "Don't Touch Me"
David Houston (τραγουδιστής) για το "Almost Persuaded"
David Houston (τραγουδιστής) για το "Almost Persuaded"
Billy Sherrill &amp; Glenn Sutton (τραγουδοποιοί) για το "Almost Persuaded" σε ερμηνεία του David Houston (τραγουδιστής)
Folk.
Cortelia Clark για το Blues in the Street
Gospel.
Porter Wagoner &amp; the Blackwood Brothers για το Grand Old Gospel
Τζαζ.
Wes Montgomery για το "Goin' Out of My Head"
Duke Ellington για το "In the Beginning God"
Μουσικής Παράστασης.
Jerry Herman (Συνθέτης) &amp; αρχικοί συντελεστές (Angela Lansbury, Bea Arthur,
Jane Connell, Charles Braswell, Jerry Lanning &amp; Frankie Michaels ) για το Mame
Συσκευασία και Σημειώσεις.
Klaus Voormann (γραφίστας) για το Revolver σε ερμηνεία The Beatles
Robert M. Jones (σχεδιαστής) &amp; Les Leverette (φωτογράφος) για το
Confessions of a Broken Man σε ερμηνεία Porter Wagoner
Stan Cornyn (συγγραφέας σημειώσεων) για το Sinatra at the Sands σε ερμηνεία Frank
Sinatra
Ποπ.
Eydie Gorme για το "If He Walked Into My Life"
Frank Sinatra για το "Strangers in the Night"
Anita Kerr για το "A Man and a Woman" σε ερμηνεία the Anita Kerr Singers
Ray Conniff (διευθυντής χορωδίας) για το "Somewhere My Love (Lara's Theme Από το Dr.
Zhivago)" σε ερμηνεία the Ray Conniff Singers
Herb Alpert για το "What Now My Love" σε ερμηνεία Herb Alpert &amp; the Tijuana
Brass
Paul McCartney για το "Eleanor Rigby"
The Mamas &amp; the Papas για το "Monday, Monday"
New Vaudeville Band για το "Winchester Cathedral"
Παραγωγή και μηχανική επεξεργασία ήχου.
Eddie Brackett &amp; Lee Herschberg (μηχανικοί επεξεργασίας ήχου) για το "Strangers in the Night"
σε ερμηνεία Frank Sinatra
Anthony Salvatore (μηχανικός ήχου), Erich Leinsdorf (διευθυντής ορχήστρας), the Pro Musica
Chorus &amp; the Boston Symphony Orchestra για το Wagner: Lohengrin
R&amp;B.
Ray Charles για το "Crying Time"
Ramsey Lewis για το "Hold It Right There"
Ray Charles για το "Crying Time"
Προφορικός Λόγος.
Edward R. Murrow για το Edward R. Murrow - A Reporter Remembers, Vol. I The War
Years

</doc>
<doc id="64769" url="https://el.wikipedia.org/wiki?curid=64769" title="Βραβεία Γκράμι του 1968">
Βραβεία Γκράμι του 1968

Βραβεία Γκράμι του 1968 
"Νικητές των Βραβείων":
Johnny Rivers &amp; Marc Gordon (παραγωγοί) &amp; 5th Dimension για το "Up, Up and
Away"
George Martin (παραγωγός) &amp; The Beatles για το Sgt. Pepper's Lonely Hearts Club
Band
Jimmy L. Webb (τραγουδοποιός) για το "Up, Up and Away" σε ερμηνεία 5th Dimension
Bobbie Gentry
Παιδικά.
Boris Karloff για το Dr. Seuss: How the Grinch Stole Christmas
Κλασική Μουσική.
Igor Stravinsky (διευθυντής ορχήστρας) &amp; the Columbia Symphony Orchestra για το
Stravinsky: Firebird and Petrouchka Suites
Francesco Molinari-Pradelli (διευθυντής ορχήστρας), Leontyne Price, &amp; the RCA Italiana
Opera Orchestra για το Prima Donna, Volume 2
Thomas Z. Shepard (παραγωγός), Pierre Boulez (διευθυντής ορχήστρας), Walter Berry,
Ingeborg Lasser, Isabel Strauss, Fritz Uhl &amp; Εθνική Όπερα των Παρισίων
Ορχήστρα &amp; Χορωδία για το Berg: Wozzeck
Leonard Bernstein (διευθυντής ορχήστρας) &amp; the London Symphony Orchestra &amp; Choir για το
Mahler: Symphony No. 8 in E Flat Major (Symphony of a Thousand)
Eugene Ormandy (διευθυντής ορχήστρας), Robert Page (διευθυντής χορωδίας), the Temple
University Choir &amp; the Philadelphia Orchestra for Orff: Catulli Carmina
Ορχήστρα)
Vladimir Horowitz για το Horowitz in Concert (Haydn, Schumann, Scriabin,
Debussy, Mozart, Chopin)
Ravi Shankar &amp; Yehudi Menuhin για το West Meets East
John McClure (παραγωγός), Leonard Bernstein (διευθυντής ορχήστρας), διάφοροι καλλιτέχνες &amp;
the London Symphony Orchestra για το Mahler: Symphony No. 8 (Συμφωνία των Χιλιάδων)
Thomas Z. Shepard (παραγωγός), Pierre Boulez (διευθυντής ορχήστρας), Walter Berry,
Ingeborg Lasser, Isabel Strauss, Fritz Uhl, Choeur Nationale de Paris &amp; the
Orchestra of Paris National Opera για το Berg: Wozzeck
Κωμωδία.
Bill Cosby για το Revenge
Σύνθεση και Διευθέτηση.
Lalo Schifrin (Συνθέτης) για το "Mission: Impossible"
Lalo Schifrin (Συνθέτης) για το Mission: Impossible
Burt Bacharach (διευθετητής) για το Alfie
Διευθέτηση σε επένδυση
Jimmie Haskell (διευθετητής) για το "Ode to Billie Joe" σε ερμηνεία Bobbie Gentry
Κάντρι Μουσικής.
Tammy Wynette για το "I Don't Wanna Play House"
Glen Campbell για το "Gentle on My Mind"
Johnny Cash &amp; June Carter για το "Jackson"
Al De Lory (παραγωγός) &amp; Glen Campbell για το "Gentle on My Mind"
John Hartford (τραγουδοποιός) για το "Gentle on My Mind" σε ερμηνεία Glen
Campbell
Gospel.
Porter Wagoner &amp; the Blackwood Brothers Quartet για το More Grand Old Gospel
Elvis Presley για το How Great Thou Art
Τζαζ.
Cannonball Adderly Mercy, Mercy, Mercy σε ερμηνεία the Cannonball Adderley
Quintet
Duke Ellington για το "Far East Suite"
Μουσικής Παράστασης.
Fred Ebb, John Kander (Συνθέτες), Goddard Lieberson (παραγωγός) &amp; 
αρχικοί συντελεστές (Joel Grey, Jill Haworth, Lotte Lenya, Jack Gilford &amp; Bert
Convy) για το Cabaret
Συσκευασία και Σημειώσεις.
Jann Haworth &amp; Peter Blake (σχεδιαστές) για το Sgt. Pepper's Lonely Hearts
Club Band σε ερμηνεία The Beatles
Robert Cato &amp; John Berg (σχεδιαστές) &amp; Roland Scherman (φωτογράφος) για το
Bob Dylan's Greatest Hits σε ερμηνεία Bob Dylan
John D. Loudermilk (συγγραφέας σημειώσεων) για το Suburban Attitudes in Κάντρι Μουσικής Verse
σε ερμηνεία John D. Loudermilk
Ποπ.
Bobbie Gentry για το "Ode to Billie Joe"
Glen Campbell για το "By the Time I Get to Phoenix"
5th Dimension για το "Up, Up and Away"
Johnny Mann για το "Up, Up and Away" σε ερμηνεία the Johnny Mann Singers
Chet Atkins για το Chet Atkins Picks the Best
Bobbie Gentry για το "Ode to Billie Joe"
Glen Campbell για το "By the Time I Get to Phoenix"
5th Dimension για το "Up, Up and Away"
Johnny Rivers &amp; Marc Gordon (παραγωγοί) &amp; 5th Dimension για το "Up, Up and Away"
George Martin (παραγωγός) &amp; The Beatles για το Sgt. Pepper's Lonely Hearts Club
Band
Παραγωγή και μηχανική επεξεργασία ήχου.
Geoff E. Emerick (μηχανικός ήχου) για το Sgt. Pepper's Lonely Hearts Club Band
σε ερμηνεία The Beatles
Edward T. Graham (μηχανικός ήχου) &amp; the Philadelphia Brass Ensemble για το The Glorious Sound of Brass
R&amp;B.
Aretha Franklin για το "Respect"
Lou Rawls για το "Dead End Street"
Sam &amp; Dave για το "Soul Man"
Aretha Franklin για το "Respect"
Προφορικός Λόγος.
Everett M. Dirksen για το Gallant Men

</doc>
<doc id="64770" url="https://el.wikipedia.org/wiki?curid=64770" title="Βραβεία Γκράμι του 1969">
Βραβεία Γκράμι του 1969

Βραβεία Γκράμι του 1969 
"Νικητές των Βραβείων":
Paul Simon &amp; Roy Halee (παραγωγοί) &amp; Simon and Garfunkel για το "Mrs. Robinson"
Al De Lory (παραγωγός) &amp; Glen Campbell για το By The Time I Get To Phoenix
Bobby Russell (τραγουδοποιός) για το "Little Green Apples" σε ερμηνεία Roger
Miller / O.C. Smith
Jose Feliciano
Κλασική Μουσική.
Pierre Boulez (διευθυντής ορχήστρας) &amp; the New Philharmonia Orchestra για το Boulez
Conducts Debussy (La Mer; Prelude A L'Apres-Midi D'Un Faune; Jeux)
Carlo Felice Cillario (διευθυντής ορχήστρας), Montserrat Caballe &amp; the RCA Italiana
Opera Ορχήστρα &amp; Chorus για το Rossini: Rarities
Richard Mohr (παραγωγός), Erich Leinsdorf (διευθυντής ορχήστρας), Ezio Flagello,
Sherrill Milnes, Leontyne Price, Judith Raskin, George Shirley, Tatiana
Troyanos &amp; the New Philharmonia Orchestra για το Mozart: Cosi Fan Tutte
Vittorio Negri (διευθυντής ορχήστρας), George Bragg, Gregg Smith, (διευθυντής χορωδιών), E.
Power Biggs, the Edward Tarr Ensemble, the Gregg Smith Singers &amp; the Texas
Boys Choir για το The Glory of Gabrieli
Ορχήστρα)
Vladimir Horowitz για το Horowitz on Television (Chopin, Scriabin, Scarlatti,
Horowitz)
Vittorio Negri (διευθυντής ορχήστρας), E. Power Biggs &amp; the Edward Tarr Ensemble για το
Glory of Gabrieli Vol. II - Canzonas για το Brass, Winds, Strings and Organ
Κωμωδία.
Bill Cosby για το To Russell, My Brother, Whom I Slept With
Σύνθεση και Διευθέτηση
Mason Williams (Συνθέτης) για το “Classical Gas"
Dave Grusin &amp; Paul Simon (Συνθέτες) για το The Graduate σε ερμηνεία Simon and
Garfunkel
Mike Post (διευθετητής) για το "Classical Gas" σε ερμηνεία Mason Williams
Jimmy L. Webb (διευθετητής) για το "MacArthur Park" σε ερμηνεία Richard Harris
Κάντρι Μουσικής.
Jeannie C. Riley για το "Harper Valley P.T.A."
Johnny Cash για το "Folsom Prison Blues"
Flatt &amp; Scruggs για το "Foggy Mountain Breakdown"
Bobby Russell (τραγουδοποιός) για το "Little Green Apples" σε ερμηνεία Roger
Miller / O.C. Smith
Folk.
Judy Collins για το "Both Sides Now"
Gospel.
The Happy Goodman Family για το The Happy Gospel of the Happy Goodmans
Dottie Rambo για το "The Soul of Me"
Jake Hess για το "Beautiful Isle of Somewhere"
Τζαζ.
Bill Evans για το Bill Evans at the Montreux Τζαζ Festival σε ερμηνεία the
Bill Evans Trio
Duke Ellington για το "And His Mother Called Him Bill"
Μουσικής Παράστασης.
Galt MacDermott, Gerome Ragni, James Rado (Συνθέτες), Andy Wiswell
(παραγωγός) , αρχικοί συντελεστές (Ronnie Dyson, Gerome Ragni, Steve Curry,
Lamont Washington, Diane Keaton, Melba Moore &amp; James Rado) για το Hair
Συσκευασία και Σημειώσεις.
John Berg, Richard Mantel (σχεδιαστές), Horn Grinner Studios
(φωτογράφος) για το Underground σε ερμηνεία Thelonious Monk
Johnny Cash (συγγραφέας σημειώσεων) για το Johnny Cash at Folsom Prison σε ερμηνεία 
Johnny Cash
Ποπ.
Dionne Warwick για το "Do You Know the Way to San Jose?"
Jose Feliciano για το "Light My Fire"
Simon &amp; Garfunkel για το "Mrs. Robinson"
Alan Copeland (διευθυντής χορωδίας) για το "Mission Impossible/Norwegian Wood
Medley" σε ερμηνεία των Alan Copeland Singers
Mason Williams για το "Classical Gas"
Παραγωγή και μηχανική επεξεργασία ήχου.
Hugh Davies &amp; Joe Polito (μηχανικοί επεξεργασίας ήχου) για το "Wichita Lineman" σε ερμηνεία Glen
Campbell
Gordon Parry (μηχανικός ήχου), Georg Solti (διευθυντής ορχήστρας) &amp; the London Symphony
Orchestra για το Mahler: Symphony No. 9 in D
R&amp;B.
Aretha Franklin για το "Chain of Fools"
Otis Redding για το "(Sittin' On) The Dock of the Bay"
The Temptations για το "Cloud Nine"
Otis Redding &amp; Steve Cropper (τραγουδοποιοί) για το "(Sittin' On) The Dock of the
Bay" σε ερμηνεία Otis Redding
Προφορικός Λόγος.
Rod McKuen για το Lonesome Cities

</doc>
<doc id="64771" url="https://el.wikipedia.org/wiki?curid=64771" title="Βραβεία Γκράμι του 1970">
Βραβεία Γκράμι του 1970

Βραβεία Γκράμι του 1970 
"Νικητές των Βραβείων":
Bones Howe (παραγωγός) &amp; 5th Dimension για το Aquarius/Let The Sunshine In
James William Guercio (παραγωγός) &amp; Blood, Sweat &amp; Tears για το Blood, Sweat &amp;
Tears
Joe South για το Games People Play
Crosby, Stills &amp; Nash
Παιδικά.
Peter, Paul and Mary για το Peter, Paul and Mommy
Κλασική Μουσική.
Pierre Boulez (διευθυντής ορχήστρας) &amp; the Cleveland Orchestra για το Boulez Conducts
Debussy, Vol. 2 «Images Pour Orchestre»
Thomas Schippers (διευθυντής ορχήστρας), Leontyne Price &amp; the New Philharmonia για το Barber: Two Scenes, Από το «Antony and Cleopatra»/Knoxville, Καλοκαίρι του 1915
Otto Gerdes (παραγωγός), Herbert von Karajan (διευθυντής ορχήστρας), Helga Dernesch, Thomas Stolze, Jess Thomas &amp; the Berlin Philharmonic Orchestra για το Wagner: Siegfried
Luciano Berio (διευθυντής ορχήστρας), Ward Swingle (διευθυντής χορωδίας), the Swingle Singers &amp; the New York Philharmonic για το Berio: Sinfonia
The Chicago Brass Ensemble, Cleveland Brass Ensemble &amp; Philadelphia Brass, Ensemble για το Gabrieli: Antiphonal Music of Gabrieli
Rachel Elkind (παραγωγός) &amp; Wendy Carlos για το Switched-On Bach
Κωμωδία.
Bill Cosby για το Bill Cosby 
Σύνθεση και Διευθέτηση.
Τζον Μπάρι (Συνθέτης) για το Καουμπόι του Μεσονυχτίου]]
Burt Bacharach (Συνθέτης) για το Butch Cassidy and the Sundance Kid
Henry Mancini (διευθετητής) για το Love Theme Από το «Romeo and Juliet»
Fred Lipsius (διευθετητής) για το Spinning Wheel σε ερμηνεία Blood, Sweat &amp; Tears
Κάντρι Μουσικής.
Tammy Wynette για το Stand By Your Man
Johnny Cash για το A Boy Named Sue
Waylon Jennings &amp; the Kimberlys για το MacArthur Park
The Nashville Brass &amp; Danny Davis για το The Nashville Brass Featuring Danny Davis Play More Nashville Sounds
Shel Silverstein (τραγουδοποιός) για το A Boy Named Sue σε ερμηνεία Johnny Cash
Folk.
Joni Mitchell για το Clouds
Gospel.
Porter Wagoner &amp; the Blackwood Brothers για το In Gospel Country
Edwin Hawkins για το Oh Happy Day σε ερμηνεία the Edwin Hawkins Singers
Jake Hess για το Ain't That Beautiful Singing
Τζαζ.
Wes Montgomery για το Willow Weep for Me
Quincy Jones για το Walking in Space
Μουσικής Παράστασης.
Burt Bacharach, Hal David (Συνθέτες), Henry Jerome, Phil Ramone (παραγωγοί) &amp; οι αρχικοί συντελεστές (Jerry Orbach, Jill O'Hara, Edward Winter, Donna McKecknie, A .L. Hines, Marian Mercer &amp; Paul Reed) για το Promises, Promises
Συσκευασία και Σημειώσεις.
David Stahlberg &amp; Evelyn J. Kelbish (γραφίστες) για το America the
Beautiful σε ερμηνεία Gary McFarland
Johnny Cash (συγγραφέας σημειώσεων) για το Nashville Skyline σε ερμηνεία Bob Dylan
Ποπ.
Peggy Lee για το Is That All There Is
Harry Nilsson για το Everybody's Talkin'
5th Dimension για το Aquarius/Let the Sunshine In
Percy Faith για το Love Theme Από το «Romeo and Juliet» σε ερμηνεία the Percy Faith Orchestra &amp; Chorus
Blood, Sweat &amp; Tears για το Variations on a Theme by Eric Satie
Joe South για το Games People Play
Παραγωγή και μηχανική επεξεργασία ήχου.
Geoff E. Emerick &amp; Philip McDonald (μηχανικοί επεξεργασίας ήχου) για το Abbey Road σε ερμηνεία 
The Beatles
Walter Carlos (μηχανικός ήχου &amp; καλλιτέχνης) για το Switched-On Bach
R&amp;B.
Aretha Franklin για το Share Your Love with Me
Joe Simon για το The Chokin' Kind
Isley Brothers για το It's Your Thing
King Curtis για το Games People Play
Richard Spencer (τραγουδοποιός) για το Color Him Father σε ερμηνεία The Winstons
Προφορικός Λόγος.
Art Linkletter &amp; Diane Linkletter για το We Love You Call Collect

</doc>
<doc id="64774" url="https://el.wikipedia.org/wiki?curid=64774" title="Φορολογία">
Φορολογία

Η φορολογία είναι η επιβολή υποχρεωτικών φόρων υπέρ του κράτους. Τα κρατικά έσοδα μέσω των υποχρεωτικών φόρων των φυσικών προσώπων (πολιτών) και νομικών προσώπων αποτελούν στη σύγχρονη οικονομία την σημαντικότερη πηγή των δημοσίων εσόδων. Ο αντικειμενικός σκοπός της φορολογίας είναι τριπλός: αφενός μεν η χρηματοδότηση των κρατικών δαπανών, κατά την δημοσιονομική πολιτική, αφετέρου η ενίσχυση ή σταθεροποίηση της οικονομικής ανάπτυξης, που αφορά την οικονομία γενικότερα, και τέλος η ανακατανομή του πλούτου που αφορά την κοινωνική οικονομία για άμβλυνση των ανισοτήτων. Η εισοδηματική πολιτική (το κόστος εκτέλεσης του κυβερνητικού έργου) στηρίζεται ακριβώς στους πόρους που αποκομίζει το κράτος με τη φορολογική πολιτική που αποφασίζει να εφαρμόσει. Οι υποχρεωτικές εισφορές ονομάζονται συνήθως "φόροι".
Η φορολογία αποτελεί μια σημαντική δραστηριότητα των δημόσιων φορέων σε όλες τις χώρες του κόσμου, και ιδιαίτερα στις περισσότερο ανεπτυγμένες, αφού εξασφαλίζει συνήθως περισσότερο από το 90% των εσόδων τους. Για το λόγο αυτό αποτελεί ένα ιδιαίτερα σημαντικό αντικείμενο μελέτης, με το οποίο ασχολούνται τόσο η οικονομική, όσο και άλλες επιστήμες, όπως π.χ. η νομική επιστήμη, η πολιτική επιστήμη, η διοικητική επιστήμη κ.ά.
Ενδεικτικά αναφέρεται ότι το 1998 ο μέσος όρος των κρατικών δαπανών στη ΕΕ των 15 ήταν 48% του ΑΕγχΠ, ενώ τα συνολικά φορολογικά έσοδα περίπου 41,5%. Από τις συνολικές κρατικές δαπάνες στις χώρες της Ευρώπης πάνω από τις μισές (περίπου 28% του ΑΕγχΠ κατά μέσο όρο) είναι κοινωνικές δαπάνες (παιδεία, υγεία, μεταφορές, συντάξεις, επιδόματα ανεργίας κ.ο.κ.). Αντίθετα, σε χώρες όπου δεν έχουν τα χαρακτηριστικά του μικτού οικονομικού συστήματος της Ευρώπης, αλλά το λεγόμενο "ανελέητο" οικονομικό σύστημα, όπως στις ΗΠΑ και Ιαπωνία, τα ποσοστά της συνολικής φορολογίας (VAT, άμεση κλπ) είναι σχετικά μειωμένα, και τα επίπεδα των κοινωνικών δαπανών περίπου 15% του ΑΕγχΠ.
Ιστορική αναδρομή.
Η φορολογία φαίνεται να ξεκίνησε από την αρχαιότητα ως υποχρέωση ανθρώπων να καταβάλλουν αντικείμενα ή προϊόντα αξίας σε άρχοντες ή κράτη. Συνήθως σε κάθε περιοχή υπήρχε ένας άρχοντας με στρατιωτική, πολιτική εξουσία ή ήταν απλά ένας γαιοκτήμονας στον οποίο αποδίδονταν οι εισφορές, και αυτός με τη σειρά του τις έστελνε στην ανώτατη κρατική αρχή. Άλλο αξιοσημείωτο φαινόμενο της αρχαιότητας και του Μεσαίωνα είναι η παροχή υπηρεσιών από τους άρχοντες με αντάλλαγμα το δικαίωμα της είσπραξης των φόρων μιας επαρχίας για δικό τους όφελος. Στον ελλαδικό χώρο επί Βυζαντίου παρατηρήθηκε το φαινόμενο οι εισφορές να καταβάλλονται στην κοινότητα αντί για κάποιο άρχοντα και αυτή με τη σειρά της να αποδίδεται στο κράτος.
Ιστορικά υπάρχουν περιπτώσεις όπου ο φορολογούμενος δεν είναι ένας πολίτης ή "περίοικος" (κάτοικος χωρίς πολιτικά δικαιώματα) μιας περιοχής, αλλά ένα ολόκληρο κράτος. Σε αυτές τις περιπτώσεις ένα αναγνωρισμένο κράτος καταβάλλει υποχρεωτική εισφορά σε ένα άλλο μετά από σχετική συνθήκη που έχει υπογραφεί. Αυτό συνέβη στο Μεσαίωνα, όπου σλαβικά κράτη πλήρωναν στο Βυζάντιο φόρο, ενώ το ίδιο σε άλλες ιστορικές περιόδους πλήρωνε φόρο στην Περσία και την Οθωμανική Αυτοκρατορία.
Η φορολογία στην αρχαιότητα και το Μεσαίωνα ίσως συνδέθηκε με τη στρατιωτική κατάκτηση ή πολιτική κτήση όπως υποδηλώνει η χαρακτηριστική φράση "φόρος υποτέλειας".
Σχεδόν ταυτόχρονα με τη φορολογία αναπτύχθηκε και το φαινόμενο της φοροδιαφυγής, ώστε να δημιουργηθούν ειδικές οργανώσεις συλλογής φόρων για την εξασφάλιση της είσπραξης των φόρων και τον ακριβή υπολογισμό του κάθε φόρου. Αυτές οι οργανώσεις ταυτόχρονα μπορούσαν να επιδικάσουν ποινές σε φοροφυγάδες. Η φοροδιαφυγή ανέρχεται στην Ελλάδα σε 30 δις ευρώ ετησίως, κάνοντας την πρωταθλήτρια στην παραοικονομία, και η μείωση της κατά 20 δις ευρώ θα μπορούσε να μειώσει τους φόρους που καταβάλλουν οι φορολογούμενοι κατά ποσοστό 30%.
Οι υποχρεωτικές εισφορές αρχικά ήταν ένα μέρος της σοδειάς, όπως συνέβαινε στην αρχαία Αίγυπτο και αργότερα αντικαταστάθηκαν με χρήματα μετά την εφεύρεσή του. Ωστόσο, ο υπολογισμός της υποχρεωτικής καταβολής εξακολουθούσε να γίνεται με βάση την έκταση των κτημάτων του φορολογούμενου μέχρι και μετά τη Ρωμαϊκή Αυτοκρατορία σε πολλά κράτη.
Η φορολογία δεν είναι πάντα η μοναδική πηγή εσόδων ενός κράτους, υπάρχουν και περιπτώσεις όπου το κράτος ελέγχει μερικά μονοπώλια ως κύρια ή συμπληρωματική πηγή εσόδων, όπως συνέβη κάποτε στην Ελλάδα όταν το κράτος είχε τον έλεγχο ορυχείων της Χαλκιδικής. Εκτός από τους φόρους, ένα κράτος μπορεί να επιβάλλει εισφορές και σε εμπορικές συναλλαγές που γίνονται μέσα σε αυτό, ακόμα και όταν οι συναλλασσόμενοι δεν είναι πολίτες του κράτους.
Χαρακτηριστικά των φόρων.
Οι φόροι έχουν δύο βασικά γνωρίσματα:
Φορολογική βάση.
Φορολογική βάση καλείται το μέγεθος με βάση το οποίο υπολογίζεται η φορολογική υποχρέωση, δηλαδή το ποσό φόρου που πρέπει να καταβάλλει ο φορολογούμενος.
Σήμερα ως φορολογική βάση χρησιμοποιούνται συνήθως διάφορα οικονομικά χαρακτηριστικά του φορολογούμενου και ιδιαίτερα το εισόδημα, η περιουσία και η δαπάνη, ειδικότερα μάλιστα η καταναλωτική δαπάνη.
Αμεσότητα της φορολόγησης.
Οι φόροι διακρίνονται αρχικά σε δύο είδη, ανάλογα με το συσχετισμό τους με το εισόδημα του φορολογουμένου.
Άμεση Φορολόγηση.
Η άμεση φορολόγηση είναι η καταβολή των εισφορών άμεσα από τους πολίτες προς το κράτος. Είναι ο πιο καθιερωμένος τρόπος φορολόγησης των φυσικών και νομικών προσώπων. Η άμεση φορολόγηση θεωρείται αξιοκρατική, γιατί μπορεί να γίνει διάκριση των προσώπων σε "εισοδηματικές τάξεις" και να καθοριστεί ανάλογα το ύψος του φορολογικού βάρους. Συνήθως στην άμεση φορολόγηση αυξάνεται το ποσοστό φορολόγησης στα μεγαλύτερα εισοδήματα.
Έμμεση Φορολόγηση.
Έμμεση φορολόγηση έχουμε όταν η καταβολή των εισφορών γίνεται με μη άμεσο τρόπο. Αναφερόμαστε σε έμμεση φορολόγηση-έμμεσους φόρους, όταν τα έσοδα λαμβάνονται από όλες τις κοινωνικές ομάδες ανεξαρτήτως εισοδήματος. Στηρίζεται στο σκεπτικό άντλησης εσόδων σε περιπτώσεις που δεν είναι αυτό εφικτό ή εύκολο μέσω των κλιμάκων της άμεσης. Παραδείγματα έμμεσης φορολόγησης αποτελούν ο Φόρος Προστιθέμενης Αξίας (ΦΠΑ), ο φόρος κύκλου εργασιών (πλην ΦΠΑ), τέλη χαρτοσήμου, φόρος μεταβίβασης ακινήτων.
Διπλή Φορολόγηση.
Διπλή φορολόγηση είναι η αποτίμηση φόρων σε μια περίπτωση δύο ανεξάρτητες φορές συνήθως με δύο διαφορετικές φορολογικές μεθόδους και ο υπολογισμός της τελικής εισφοράς ως το άθροισμα αυτών των δύο. Περιπτώσεις διπλής φορολόγησης προκύπτουν συνήθως όταν ένα πρόσωπο διενεργεί συναλλακτικές δραστηριότητες και στη χώρα μόνιμης κατοικίας του και σε άλλη χώρα. Η διπλή φορολόγηση για την ίδια συναλλακτική δραστηριότητα θεωρείται άδικη. Για την αποφυγή του φαινομένου αυτού το κράτος έχει προβλέψει ασφαλιστικές δικλείδες. Εάν για κάποιο λόγο αυτό συμβεί, δικαιούται ο φορολογούμενος να το γνωστοποιήσει και να ζητήσει συμψηφισμό του καταβληθέντος φόρου.
Απόψεις για τη φορολογία.
Υποστήριξη στη φορολογία.
Σύμφωνα με τις περισσότερες πολιτικές φιλοσοφίες, οι φόροι είναι δικαιολογημένοι καθώς χρηματοδοτούν δραστηριότητες που είναι απαραίτητες και ωφέλιμες για την κοινωνία. Επιπρόσθετα, η προοδευτική φορολογία μπορεί να χρησιμοποιηθεί για να μειώσει την οικονομική ανισότητα σε μία κοινωνία. Σύμφωνα με αυτή την άποψη, η φορολογία σε σύγχρονα έθνη-κράτη ωφελεί την πλειοψηφία του πληθυσμού και την κοινωνική ανάπτυξη. Μια συνηθισμένη παρουσίαση αυτής της άποψης, παραφράζοντας δηλώσεις του Όλιβερ Γουέντελ Χολμς, είναι « Οι φόροι είναι το τίμημα του πολιτισμού».
Μπορεί επίσης να ειπωθεί ότι σε μία δημοκρατία, εξαιτίας του ότι η κυβέρνηση είναι το συμβαλλόμενο μέρος που εκτελεί την πράξη της επιβολής φόρων, η κοινωνία σαν σύνολο αποφασίζει πώς το φορολογικό σύστημα θα πρέπει να οργανωθεί. Το σλόγκαν της Αμερικανικής Επανάστασης «Καμία φορολογία χωρίς αντιπροσώπευση» υπονόησε αυτή την άποψη. Για τους παραδοσιακούς συντηρητικούς, η πληρωμή της φορολογίας δικαιολογείται ως μέρος των γενικών υποχρεώσεων των πολιτών να υπακούν στον νόμο και να στηρίζουν τους εδραιωμένους θεσμούς. Η συντηρητική θέση αποδίδεται περιληπτικά στο ίσως πιο γνωστό απόφθευγμα των δημόσιων οικονομικών, «Ένας παλιός φόρος είναι ένας καλός φόρος». Οι συντηρητικοί υποστηρίζουν την «θεμελιώδη συντηρητική προϋπόθεση ότι κανείς δεν θα πρέπει να εξαιρεθεί από το να πληρώνει για την κυβέρνηση, μην τυχόν και αρχίσουν να πιστεύουν ότι η κυβέρνηση δεν κοστίζει τίποτα σε αυτούς με την βέβαιη συνέπεια ότι θα απαιτήσουν περισσότερες κυβερνητικές «υπηρεσίες». Οι σοσιαλδημοκράτες γενικά είναι υπέρ υψηλότερων επιπέδων φορολογίας ώστε να χρηματοδοτείται η δημόσια πρόνοια ενός ευρέως φάσματος υπηρεσιών όπως η συνολική υγεία και εκπαίδευση, όπως επίσης η πρόνοια ενός φάσματος κοινωνικών επιδομάτων. Όπως υποστηρίχθηκε από τον Τόνι Κρόσλαντ και άλλους, η ικανότητα να φορολογήσεις το εισόδημα από το κεφάλαιο είναι ένα κεντρικό στοιχείο της σοσιαλδημοκρατικής περίπτωσης για μία μικτή οικονομία σε αντίθεση με τα μαρξιστικά επιχειρήματα για μία εναία δημόσια ιδιοκτησία του κεφαλαίου.
Η υποχρεωτική φορολογία των ατόμων, όπως ο φόρος εισοδήματος, συχνά δικαιολογείται με επιχειρήματα που περιλαμβάνουν την εδαφική κυριαρχία, και το κοινωνικό συμβόλαιο. Οι υπερασπιστές της επιχειρηματικής φορολογίας υποστηρίζουν ότι υπάρχει μία αποτελεσματική μέθοδος να φορολογηθεί το εισόδημα για το λόγο ότι η εμπορική δραστηριότητα απαραίτητα περιλαμβάνει χρήση δημόσια εδραιωμένης και συντηρημένης οικονομικής υποδομής, και ότι οι επιχειρήσεις στην πραγματικότητα χρεώνονται για αυτή την χρήση. Οι Γεωργιστές οικονομολόγοι υποστηρίζουν ότι όλο το οικονομικό ενοίκιο που συγκεντρώνεται από φυσικές πηγές (γη, εξόρυξη μετάλλων, ποσοστά αλιείας, κτλ.) είναι μη δεδουλευμένο εισόδημα, και ανήκει στην κοινότητα παρά στο άτομο. Είναι υπέρ ενός υψηλού φόρου (ο «Μοναδικός Φόρος») στη γη και σε άλλες φυσικές πηγές για να επιστραφεί αυτό το μη δεδουλευμένο εισόδημα στο κράτος, αλλά όχι άλλων φόρων.
Αντίδραση στη φορολογία.
Επειδή η καταβολή του φόρου είναι υποχρεωτική και επιβάλλεται από το νομικό σύστημα, κάποιες πολιτικές φιλοσοφίες θεωρούν τη φορολογία κλοπή, εκβιασμό (ή δουλεία, ή παραβίαση των δικαιωμάτων ιδιοκτησίας) ή τυραννία, κατηγορώντας την κυβέρνηση για την είσπραξη φόρων μέσω βίας και καταναγκαστικών μέσων. Βολονταριστές, ατομικιστές αναρχικοί, αντικειμενιστές, αναρχο-καπιταλιστές, και ελευθεριακοί βλέπουν τη φορολογία ως επιθετικότητα του κράτους. Η άποψη ότι η δημοκρατία νομιμοποιεί τη φορολογία απορρίπτεται από εκείνους που ισχυρίζονται ότι κάθε μορφή κυβέρνησης, συμπεριλαμβανομένων των νόμων που επιλέχθηκαν με δημοκρατικά μέσα, είναι θεμελιωδώς καταπιεστική. Σύμφωνα με τον Λούντβιχ φον Μίζες, «η κοινωνία στο σύνολό της», δεν θα πρέπει να λαμβάνει τέτοιες αποφάσεις, λόγω του μεθοδολογικού ατομικισμού. Οι φιλελεύθεροι πολέμιοι της φορολογίας ισχυρίζονται ότι η κυβερνητική προστασία, όπως η αστυνομία και οι αμυντικές δυνάμεις, θα μπορούσε να αντικατασταθεί από εναλλακτικές λύσεις της αγοράς, όπως ιδιωτικούς οργανισμούς άμυνας, υπηρεσίες διαιτησίας ή εθελοντικές εισφορές. Ο Γουόλτερ Ουίλιαμς, καθηγητής οικονομικών στο Πανεπιστήμιο Τζορτζ Μέισον, δήλωσε ότι «τα κυβερνητικά προγράμματα αναδιανομής του εισοδήματος παράγουν το ίδιο αποτέλεσμα όπως η κλοπή. Στην πραγματικότητα, αυτό είναι που κάνει ένας κλέφτης: αναδιανέμει το εισόδημα. Η διαφορά μεταξύ κυβέρνησης και κλοπής είναι κυρίως θέμα νομιμότητας.
Η φορολογία έχει, επίσης, βρει αντίθετους τους κομμουνιστές και τους σοσιαλιστές. Ο Καρλ Μαρξ θεωρούσε ότι η φορολόγηση θα είναι περιττή μετά την έλευση του κομμουνισμού και προσδοκούσε τον «μαρασμό του κράτους». Στις σοσιαλιστικές οικονομίες, όπως της Κίνας, η φορολόγηση έπαιξε μικρό ρόλο, δεδομένου ότι τα περισσότερα από τα έσοδα του κράτους προέρχονταν από την ιδιοκτησία των επιχειρήσεων, και υποστηρίχθηκε από ορισμένους ότι η νομισματική φορολογία δεν ήταν απαραίτητη. Μολονότι η ηθική της φορολογίας μερικές φορές αμφισβητείται, τα περισσότερα επιχειρήματα για τη φορολογία περιστρέφονται γύρω από το βαθμό και τη μέθοδο της φορολογίας και των συναφών κρατικών δαπανών και όχι γύρω από την ίδια την φορολογία.

</doc>
<doc id="64775" url="https://el.wikipedia.org/wiki?curid=64775" title="ΚΒΣ">
ΚΒΣ



</doc>
<doc id="64776" url="https://el.wikipedia.org/wiki?curid=64776" title="Αλέξανδρος Υψηλάντης (ηγεμόνας)">
Αλέξανδρος Υψηλάντης (ηγεμόνας)

Ο Αλέξανδρος Υψηλάντης (1725 - 13 Ιανουαρίου 1807) ήταν μέγας διερμηνέας της Υψηλής Πύλης και ηγεμόνας της Βλαχίας.
Βιογραφία.
Γεννήθηκε στην Κωνσταντινούπολη και ήταν γιος του Ιωάννη Υψηλάντη, μεγάλου διερμηνέα (δραγουμάνου) της Υψηλής Πύλης και γόνου ισχυρής αρχοντικής Φαναριώτικης οικογένειας. 
Πολυμαθέστατος και κάτοχος της γαλλικής, ιταλικής, τουρκικής, ελληνικής, αραβικής και περσικής, διορίστηκε το 1774 μέγας διερμηνέας της Υψηλής Πύλης και ένα μήνα αργότερα ηγεμόνας της Βλαχίας, θέση στην οποία παρέμεινε μέχρι τον Φεβρουάριο του 1782. Το 1786 τοποθετήθηκε ηγεμόνας της Μολδαβίας και στη συνέχεια το 1796 ηγεμόνας της Βλαχίας. Κατά τη διάρκεια της παραμονής του στο αξίωμα του διερμηνέα επέτυχε να πείσει τον Σουλτάνο Αμπντούλ Χαμίτ Α΄ να ανακαλέσει διαταγή του περί γενικής σφαγής και να μην τιμωρήσει τους Έλληνες για τη συμμετοχή τους στο -υποκινούμενο από τους Ρώσους- κίνημα των Ορλοφικών, ενώ πρωτοστάτησε στην υπογραφή της συνθήκης Κιουτσούκ-Καϊναρτζή. Ως ηγεμόνας των Παραδουνάβιων Ηγεμονιών επέδειξε εξαιρετικό ζήλο και προσπάθησε να αναδιοργανώσει την εκπαίδευση. Ως ηγεμόνας της Βλαχίας έκτισε εντυπωσιακό οικοδόμημα για τη στέγαση της Αυθεντικής Ακαδημίας του Βουκουρεστίου και το 1776 εξέδωσε χρυσόβουλο, που ρύθμιζε τη λειτουργία της. Επίσης ρύθμισε σημαντικά θέματα όπως το νομικό σύστημα, τη φορολογία και τον τρόπο στρατολογίας. Ιδιαίτερα στο στρατό κατόρθωσε να δημιουργήσει ένα αξιόμαχο στράτευμα, αποτελούμενο από 60 λόχους εκ των οποίων οι 2 αποτελούνταν από Σέρβους και Βουλγάρους και οι υπόλοιποι από Έλληνες. Επίσης το 1785 είχε υποβάλλει σχέδιο για την ανεξαρτητοποίηση της Ελλάδας στον Αυτοκράτορα Ιωσήφ Β΄ της Αυστρίας και στην Αυτοκράτειρα Αικατερίνη Β΄ της Ρωσίας. Η ηγεμονία του χαρακτηρίστηκε ως "«η χρυσή εποχή της Βλαχίας»".
Η σχέση του με την Υψηλή Πύλη, εξαιτίας της συμπεριφοράς του γιου του Κωνσταντίνου που ετοίμαζε επανάσταση στην Βλαχία, ήταν τεταμένη· παρ' ολα αυτά σταδιακά σταθεροποιήθηκαν. Το 1806 εγκαταστάθηκε μόνιμα στην Κωνσταντινούπολη. Τον ίδιο χρόνο όμως ξέσπασε Ρωσο-Τουρκικός πόλεμος και ο γιος του Κωνσταντίνος αυτομόλησε στους Ρώσους. Ο Τούρκος Σουλτάνος εξοργίστηκε από τη συμπεριφορά αυτή και διέταξε να συλλάβουν και να φυλακίσουν τον Αλέξανδρο. Λίγες μέρες αργότερα και ύστερα από φρικτά βασανιστήρια διατάχθηκε ο αποκεφαλισμός του και η κατάσχεση της περιουσίας του, η οποία υπολογιζόταν σε πάνω από πέντε εκατομμύρια γρόσια.
Συγγράμματα.
Είχε εκδώσει τον νομικό κώδικα "«Συνταγμάτιον Νομικόν περί ευταξίας και καθήκοντος»".

</doc>
<doc id="64778" url="https://el.wikipedia.org/wiki?curid=64778" title="Αχλάδια Λασιθίου">
Αχλάδια Λασιθίου

Τα Αχλάδια είναι χωριό και έδρα ομώνυμης κοινότητος του δήμου Σητείας στην Περιφερειακή Ενότητα Λασιθίου. Βρίσκεται σε υψόμετρο 250 μέτρων και απέχει 9 χιλιόμετρα από την Σητεία, με διακλάδωση μετά το Πισκοκέφαλο. 
Ιστορία.
Το χωριό είναι πολύ παλιό αφού στην περιοχή του υπάρχουν ερείπια από οικισμό που καταστράφηκε από σεισμό και περιλαμβάνεται σε όλες της γνωστές απογραφές της εποχής των Ενετών και των μετέπειτα χρόνων. Συγκεκριμένα, το αναφέρει ο Μπαρότσι (22 ρ) ως Agladea το 1577, ο Καστροφύλακας (Κ. 138) ως "Aghladia", με 258 κατοίκους το 1583, και ο Φραντσέσκο Μπαζιλικάτα (Μνημεία Κρ. Ιστ. V. 114) ως Achladia. Το 1881 είχε 358 κατοίκους στο δήμο Λιμένος Σητείας, το 1900 είχε 341 και το 1928 είχε 440.
Στη θέση Ρίζα του χωριού ανασκάφτηκε μεγάλη τετράγωνη αγρέπαυλη της Μεσομινωικής IIΙ Περιόδου και στη θέση Πλατύσκοινος μεγάλος θολωτός τάφος. Ανάμεσα στα Αχλάδια και Σκοπή, σε καταπράσινη ρεματιά βρίσκεται ο σχεδόν εγκαταλελειμμένος οικισμός Κιμουργιώτης με την αρχαία όπως λέγεται πηγή Λαψανάρι.
Τον Ιούνιο του 1821 οι Τούρκοι συγκέντρωσαν στα Αχλάδια 300 Χριστιανούς από τα γύρω χωριά (Χαμαίζι, Σκοπή, Κιμουργιώτη, Σκλαβεδιάκου) και τους έσφαξαν όλους (Στειακά, Β' 52).
Κοινότητα Αχλαδίων.
Εκτός από την έδρα της, η Κοινότητα Αχλαδίων περιλαμβάνει και τους οικισμούς Κιμουριώτης και Παρασπόρι. Η απογραφή του 2011 αναφέρει:
Συνολικά η κοινότητα έχει 274 κατοίκους.
Η Κοινότητα εκπροσωπείται από τον Πρόεδρο κ. Κωνσταντίνο Ρεμπελάκη.
Κοινοτάρχες Αχλαδίων.
Οι κάτωθι εκλέχθηκαν και υπηρέτησαν (ή υπηρετούν) ως Πρόεδροι της Κοινότητος Αχλαδίων.

</doc>
<doc id="64779" url="https://el.wikipedia.org/wiki?curid=64779" title="Διεθνή Πρότυπα Χρηματοοικονομικής Αναφοράς">
Διεθνή Πρότυπα Χρηματοοικονομικής Αναφοράς

Τα Διεθνή Πρότυπα Χρηματοοικονομικής Αναφοράς (ΔΠΧΑ, Διεθνή Πρότυπα Χρηματοοικονομικής Πληροφόρησης, ΔΠΧΠ, αγγλικά: "International Financial Reporting Standards", IFRS) έρχονται εν έτει 2006 να εμπλουτίσουν τα γνωστά Διεθνή Λογιστικά Πρότυπα. Η εφαρμογή τους καθίσταται για τις ελληνικές επιχειρήσεις υποχρεωτική και αφορά πλέον και λοιπές επιχειρήσεις πέραν των εισηγμένων στο Χρηματιστήριο Αθηνών.
Πρότυπα.
Τα Διεθνή Λογιστικά Πρότυπα είναι:
Τα Διεθνή Πρότυπα Χρηματοοικονομικής Αναφοράς είναι:

</doc>
<doc id="64781" url="https://el.wikipedia.org/wiki?curid=64781" title="ΔΠΧΠ">
ΔΠΧΠ



</doc>
<doc id="64782" url="https://el.wikipedia.org/wiki?curid=64782" title="ΔΛΠ">
ΔΛΠ



</doc>
<doc id="64783" url="https://el.wikipedia.org/wiki?curid=64783" title="Χ.Α.">
Χ.Α.



</doc>
<doc id="64789" url="https://el.wikipedia.org/wiki?curid=64789" title="Διεθνή Λογιστικά Πρότυπα">
Διεθνή Λογιστικά Πρότυπα

Τα Διεθνή Λογιστικά Πρότυπα (ΔΛΠ, αγγλικά: "International Accounting Standards", IAS) είναι λογιστικές πρακτικές υπό τη μορφή νόμων με τους οποίους καλούνται να εναρμονιστούν υποχρεωτικά οι ελληνικές επιχειρήσεις, μετά από κοινοτική οδηγία. Μετά από μια μικρή καθυστέρηση στην επιτακτικότητα της εφαρμογής τους, έγιναν υποχρεωτικά από το 2006, αρχικά για τις εισηγμένες αλλά και για λοιπές εταιρίες. Τα ΔΛΠ εμπλουτίστηκαν με οδηγίες που αλλάξανε τον προσανατολισμό τους, που αρχικά ήταν αυστηρά λογιστικός, και είναι πλέον γνωστά ως Διεθνή Πρότυπα Χρηματοοικονομικής Πληροφόρησης (IFRS).
Τα πρότυπα εκδόθηκαν την περίοδο 1973-2001 από την Επιτροπή Διεθνών Λογιστικών Προτύπων (IASC).
Διεθνή Λογιστικά Πρότυπα.
Τα Διεθνή Λογιστικά Πρότυπα είναι:
Κύρια Όργανα Κατάρτισης Διεθνών Λογιστικών Προτύπων.
Τα βασικά όργανα κατάρτισης των προτύπων είναι:

</doc>
<doc id="64794" url="https://el.wikipedia.org/wiki?curid=64794" title="Loopback test">
Loopback test

Η διεύθυνση loopback είναι μια σημαντική υποϊεραρχία του domain in-addr.arpa και και είναι πάντα η 127.0.0.1. Κανείς εξυπηρετητής ονομάτων δεν είναι υπεύθυνος για το 127.0.0. domain. Γι αυτό ο κάθε name server πρέπει να εξυπηρετεί τον εαυτό του για τα πακέτα που παραμένουν μέσα στο
μηχάνημα (πακέτα που περνάνε από το ένα πρόγραμμα στο άλλο χωρίς να επικοινωνούν με κάποιο άλλο μηχάνημα).

</doc>
<doc id="64800" url="https://el.wikipedia.org/wiki?curid=64800" title="Βιλλαρδουίνος">
Βιλλαρδουίνος



</doc>
<doc id="64802" url="https://el.wikipedia.org/wiki?curid=64802" title="Γοδεφρείδος Β' Βιλλαρδουίνος">
Γοδεφρείδος Β' Βιλλαρδουίνος



</doc>
<doc id="64803" url="https://el.wikipedia.org/wiki?curid=64803" title="Γουλιέλμος Β' Βιλλαρδουίνος">
Γουλιέλμος Β' Βιλλαρδουίνος



</doc>
<doc id="64805" url="https://el.wikipedia.org/wiki?curid=64805" title="Γοδεφρείδος Βιλλαρδουίνος">
Γοδεφρείδος Βιλλαρδουίνος



</doc>
<doc id="64809" url="https://el.wikipedia.org/wiki?curid=64809" title="Αλέξανδρος Υψηλάντης">
Αλέξανδρος Υψηλάντης

Το Αλέξανδρος Υψηλάντης μπορεί να αναφέρεται στους:

</doc>
<doc id="64815" url="https://el.wikipedia.org/wiki?curid=64815" title="Αντρέ Σενιέ (όπερα)">
Αντρέ Σενιέ (όπερα)



</doc>
<doc id="64816" url="https://el.wikipedia.org/wiki?curid=64816" title="Αντρέ Σενιέ (ποιητής)">
Αντρέ Σενιέ (ποιητής)



</doc>
<doc id="64823" url="https://el.wikipedia.org/wiki?curid=64823" title="Νικόλαος Μαυροκορδάτος (1670-1730)">
Νικόλαος Μαυροκορδάτος (1670-1730)

Ο Νικόλαος Μαυροκορδάτος (3 Μαΐου 1670 - 3 Σεπτεμβρίου 1730) ήταν Φαναριώτης λόγιος, ηγεμόνας της Μολδοβλαχίας και μέγας διερμηνέας της Πύλης.
Βιογραφία.
Γεννήθηκε στην Κωνσταντινούπολη και ήταν γιος του Αλέξανδρου Μαυροκορδάτου του εξ απορρήτων, ηγεμόνα της Μολδαβίας και γόνου παλιάς αρχοντικής φαναριώτικης οικογένειας με χιώτικη καταγωγή.
Το 1697 διαδέχθηκε τον πατέρα του ως μέγας δραγουμάνος και το 1709 διορίστηκε ηγεμόνας της Μολδαβίας. Το 1715 ανέλαβε την ηγεμονία της Βλαχίας, αλλά με την εισβολή του αυστριακού στρατού στο Βουκουρέστι συνελήφθη και μεταφέρθηκε στη Βιέννη. Τελικά με τη συνθήκη του Πασάροβιτς το 1718 αφέθηκε ελεύθερος και επέστρεψε στην Κωνσταντινούπολη. Το 1719 στάλθηκε από τον Σουλτάνο στη Βλαχία, όπου ανέλαβε την ηγεμονία και στην οποία παρέμεινε μέχρι τον θάνατο του, το 1730. Στο μεσοδιάστημα πρίγκιπας της Βλαχίας ήταν ο αδελφός του Ιωάννης Α' Μαυροκορδάτος, ο οποίος τον υποστήριζε.
Κατά τη διάρκεια της ηγεμονίας του αποδείχτηκε ικανός. Κατάφερε σε μικρό χρονικό διάστημα να αναδιοργανώσει το διοικητικό σύστημα, να απωθήσει τους Τατάρους και να επιβάλει μια τάξη σε μια περιοχή που σπαραζόταν από πολεμικές συγκρούσεις. Εκτός από τις ηγετικές και διοικητικές του ικανότητες, ο Νικόλαος Μαυροκορδάτος επέδειξε και μια ιδιαίτερη έφεση στα γράμματα, απόρροια της καλής εκπαίδευσης που είχε λάβει από νεαρή ηλικία. Το 1719 δημοσίευσε το "«Περί των καθηκόντων»" και στη συνέχεια το "«Ψόγος Νικοτιανής»". Μετά το θάνατο του, το 1800, δημοσιεύτηκε από τον Γρηγόριο Κωνσταντά το "«Φιλοθέου πάρεργα»", το οποίο είναι γραμμένο σε αρχαιοελληνική γλώσσα και θεωρείται το πρώτο ελληνικό μυθιστόρημα των νεότερων χρόνων. Στο έργο του μπορεί να διακρίνει κανείς τις επιρροές του από το πνεύμα του Διαφωτισμού.
Απεβίωσε στο Βουκουρέστι στις 3 Σεπτεμβρίου 1730.
Οικογένεια.
Γιοί του ήταν οι:

</doc>
<doc id="64824" url="https://el.wikipedia.org/wiki?curid=64824" title="Νίκος Τσεκούρας">
Νίκος Τσεκούρας

Ο Νίκος Τσεκούρας (1911-2009) ήταν Έλληνας δημοσιογράφος και θεατρικός συγγραφέας. Ήταν μέλος της Ελληνικής Εταιρείας Θεατρικών Συγγραφέων και της Ένωσης Συντακτών Περιοδικού Τύπου. Γεννήθηκε στην Αθήνα το Μάρτιο του 1911. Έκανε το ντεμπούτο του ως θεατρικός συγγραφέας, τον Μάιο του 1940 με την κωμωδία "«Ανθρωπος είμαι κι εγώ»". Μετά από μία μακρά συγγραφική πορεία που περιλάμβανε θεατρικά έργα, κινηματογραφικά σενάρια και συνεργασίες σε περιοδικά μεγάλης κυκλοφορίας πέθανε σε ηλικία 98 ετών τον Μάρτιο του 2009.
Βιογραφικά στοιχεία.
Ο Νίκος Τσεκούρας γεννήθηκε στην Αθήνα το Μάρτιο του 1911, από πατέρα ορμώμενο εξ Ευβοίας. Ο πατέρας του, Στυλιανός, πέθανε νωρίς κι ο νεαρός Νίκος αναγκάστηκε να επωμισθεί τις ευθύνες της οικογενειακής βιοτεχνίας παραγωγής αρωματικών σαπουνιών σε ηλικία μόλις 18 ετών – χωρίς να έχει την παραμικρή έφεση. Στο γραφείο της επιχείρησης, αντί να κοιτάζει τους λογαριασμούς, έγραφε ποιήματα. 
Ετσι η οικογένεια έχασε το εργοστάσιο και ο Νίκος μπήκε στο δρόμο του: φανατικός φυσιολάτρης, είχε πάρει ήδη τα βουνά, και σε λίγο έγινε εκδότης (!), μαζί με τον Κλεόβουλο Δενδρινό και τον Κώστα Χρηστίδη, του περιοδικού «Εκδρομικά» (το πρωτο φυσιολατρικό-ορειβατικό περιοδικό που κυκλοφόρησε στην Ελλάδα) και αργότερα του περιοδικού «Καραμπόλα» που κυκλοφορούσε όποτε κατάφερνε η φυσιολατρική παρέα να εξοικονομήσει λίγα χρήματα για το χαρτί! 
Η πρώτη του συνεργασία με πληρωμή, όταν εγκατέλειψε το σαπουνάδικο για να γίνει δημοσιογράφος, ήταν για τους «Άθλους του ενωμοτάρχη Φουντοτσάρουχου» (γραφικός τύπος επαρχιακού χωροφύλακα, εμπνευσμένος από τις «ιστορίες του χωριού» του ΣΤΑΜ-ΣΤΑΜ) που δημοσιεύονταν στο περιοδικό ΕΒΔΟΜΑΔΑ, προκαλώντας μεγάλο σπαζοκεφικό ενδιαφέρον.
Η αγάπη του για το θέατρο φάνηκε από πολύ νωρίς. Τα πρώτα δέκα χρόνια της ζωής του, τα πέρασε στην οδό Κουμουνδούρου ακριβώς απέναντι από την είσοδο των ηθοποιών του Εθνικού Θεάτρου. Όπως γράφει ο ίδιος: «...τα βράδυα, πριν έρθει η ώρα για το κρεβάτι, χάζευα από το παράθυρο μετρώντας τους ηθοποιούς που πήγαιναν για την παράσταση. Και ένα βράδυ, το έσκασα από το σπίτι λάθρα και έκανα το...ντεμπούτο μου στο θέατρο ως θεατής, δρασκελώντας την αφύλακτη πόρτα των παρασκηνίων. Δεν είδα όμως όλη την παράσταση –παιζόταν το «Φυντανάκι» του Παντελή Χόρν- γιατί συγκινήθηκα τόσο πολύ από το δράμα του γερο-ταχυδρόμου Βεάκη, που άρχισα να κλαίω γοερά, με αποτέλεσμα να με πετάξουν έξω. Αυτή ήταν η πρώτη γνωριμία μου με το θέατρο και με τον Βεάκη, που ύστερα από κάμποσα χρόνια θα γινόταν ο πρωταγωνιστής στο έργο μου «Αν δουλέψεις θα φάς» που με καθιέρωσε ως θεατρικό συγγραφέα.» 
Το ξεκίνημά του για την κατάκτηση της θεατρικής σκηνής έγινε με το πρωτόλειό του «100 Χιλιάρικα». Να πως το έκρινε ο πρύτανις του ελληνικού θεάτρου Γρηγόρης Ξενόπουλος , στα «Αθηναϊκά Νέα», 10/1/1936: «Ένας νέος που δεν εφάνηκε ακόμη στο θέατρο,παρά γράφει με ψευδώνυμο σε διάφορα περιοδικά, ο κ. Ν. Τσεκούρας (Τσεκό) μου έφερε να διαβάσω το πρώτο του θεατρικό έργο Το έλεγε «100 χιλιάρικα». Άρχισα να το διαβάζω δοκιμαστικά και από την πρώτη εικόνα με τράβηξε τόσο, ωστε το τελείωσα την ίδια ημέρα...» 
Το πρώτο έργο του που ανέβηκε στη σκηνή ήταν το σχολικό δραματάκι «Τα Σουλιωτόπουλα δεν πέθαναν». Η Κρατική Επιτροπή Βράβευσης Σχολικών Έργων (1940) του υπουργείου Παιδείας (Κωστής Μπαστιάς, Λέων Κουκούλας Κωστής Βελμίρας, Γιάννης Λάμψας) του απένειμε το πρώτο βραβείο και από τότε βρίσκεται σε όλες τις σχολικές βιβλιοθήκες και παίζεται στις 25 Μαρτίου από πολλά σχολεία. 
Θεατρική καριέρα.
Σε ηλικία 28 ετών έκανε το ντεμπούτο του ως θεατρικός συγγραφέας, τον Μάιο του 1940 με την κωμωδία του «Άνθρωπος είμαι κι εγώ» που ανέβηκε στο θέατρο «Λυρικό», από τον θίασο Μαρίκας Κοτοπούλη και Βασίλη Λογοθετίδη. Παίχτηκε μόνον 30 ημέρες, στις παραμονές του πολέμου της Αλβανίας. Ακολούθησε ο «Μαγκούφης» που έκανε πρεμιέρα στις 23/1/41, στο θέατρο «Διάνα», με τον θίασο του Βασίλη Αργυρόπουλου. Ο συγγραφέας, φαντάρος τότε στη μονάδα προστασίας σιδηροδρόμων, το έγραψε κατά τη διάρκεια τεσσάρων ταξιδιών Αθήνα-Θεσσαλονίκη, μέσα στο τελευταίο ανοικτό βαγόνι, έτοιμος να καταρρίψει με το πολυβόλο του όποιο ιταλικό αεροπλάνο τολμούσε να πλησιάσει.
Το καλύτερο έργο του το έγραψε σε ηλικία 30 ετών. Το «Αν δουλέψεις θα φας» έκανε πρεμιέρα στο θέατρο «Λυρικό», στις 23/7/1945 από τον θίασο Ενωμένοι Καλλιτέχνες, με τον Αιμίλιο Βεάκη και τον Κώστα Γιαννίδη στους δυο βασικούς ρόλους. Σημείωσε θριαμβευτική επιτυχία και ουδέποτε έπαψε να χρησιμοποιείται σαν...σωσίβιο από επαρχιακούς θιάσους. Ο γιος του Βεάκη Γιάννης, αυτοεξόριστος λόγω φρονημάτων σκηνοθέτης, το ανέβασε στη Ρουμανία, και στις αυτάδελφες τότε κομμουνιστικές χώρες Βουλγαρία και Σερβία. Ο Αδαμάντιος Λεμός το ανέβασε στη Νέα Υόρκη για την ελληνική ομογένεια και τότε λίγο έλειψε να κάνει την τύχη του ο συγγραφέας: ο ελληνικής καταγωγής μάνατζερ της εταιρείας «Γουώρεν Μπράδερς» ζήτησε τα δικαιώματα του έργου για να γυριστεί ταινία.
Ο συγγραφέας έτρεξε στον Κάρολο Κουν που είχε εγκαταλείψει την έδρα του καθηγητή Αγγλικών στο Κολλέγιο και ξεκινούσε το «Θέατρο Τέχνης». Εκείνος δέχτηκε να κάνει τη μετάφραση στα Αγγλικά και σε ένα μήνα, το «Αν δουλέψεις θα φας», ταξίδευε για την Αμερική με το ταχυδρομείο. Ήταν όμως άτυχο. Όπως γράφει ο συγγραφέας «...το πογκρόμ των αριστερών συγγραφέων, ηθοποιών και γενικά των εργαζομένων στο θέαμα βρισκόταν στο ζενίθ από τον γερουσιαστή Μακάρθι που είχε αναλάβει τον εξοστρακισμό από τη χώρα της Ελευθερίας κάθε ρέποντα στον αριστερισμό Αμερικανό ή αλλοδαπό...» Το έργο είχε παιχτεί από τον γιό του Βεάκη σε κομμουνιστικές χώρες, άρα δεν είχε καμία ελπίδα στις ΗΠΑ.
Ακολούθησε ο «Πομπός Ευτυχίας» που έκανε πρεμιέρα στο θέατρο «Ρεξ» στις 8/3/1946, με τον θίασο Μαρίκας Κοτοπούλη και πρωταγωνιστή τον Βασίλη Λογοθετίδη. «Κομεντί πλημμυρισμένη ανθρωπιά και τρυφερότητα» το χαρακτήρισε σε χρονογράφημά του στο «Ελεύθερο Βήμα» ο Παύλος Παλαιολόγος. Τρία χρόνια αργότερα (30/11/49) ανέβηκε στο θέατρο «Κεντρικό» η κωμωδία «Ο καλός καλό δε βλέπει», από τον θίασο του Βασίλη Λογοθετίδη. «Έχει μια τεχνική σπάνια και μια πλοκή που θυμίζει τον Φεϋντώ», έγραψε ο Άγγελος Τερζάκης, φτασμένος συγγραφέας και εισηγητής, τότε, δραματολογίου στο Εθνικό Θέατρο. Με την επόμενη κωμωδία του «Καραντίνα στον έρωτα» που ανέβηκε στο θέατρο «Σαμαρτζή»στις 22/5/1952, έκανε το θιασαρχικό του ντεμπούτο ο Μίμης Φωτόπουλος γνωστός από τη θριαμβευτική του επιτυχία στον κινηματογράφο, στις ταινίες της «ΦΙΝΟΣφίλμς». Μια ακόμη κωμωδία του με τίτλο «Τρεις πετεινοί σε ένα κοτέτσι» ανέβηκε στις 3/8/1955 στο θέατρο «Γκλόρια» από τον θίασο Μιράντας- Κωνσταντάρα- Μήλα.
Το έργο του «Ο Μονοσάνταλος» ανέβηκε στο «Δημοτικό θέατρο» Πειραιά στις 30/11/1955 από τον θίασο του Μάνου Κατράκη και χαρακτηρίστηκε από την κριτική ισάξιο του «Αν δουλέψεις θα φας». Ακολούθησαν οι «Καϋμοί της λιμνοθάλασσας», παραγγελία της Ελληνικής Περιηγητικής Λέσχης, που ανέβηκε 26-27/4/1956 σε δύο παραστάσεις στο Μεσολόγγι, στην όχθη της λιμνοθάλασσας, γράφτηκε επί τόπου σε τρεις εβδομάδες. Σκηνοθετημένο από τον Πέλο Κατσέλη, πρωταγωνιστούσε η Αλέκα Κατσέλη, με υπόθεση τους αγώνες των ντόπιων ψαράδων για ν´απαλλαγούν από την εκμετάλλευση των χονδρεμπόρων. Είχε 15.000 θεατές και ο συγγραφέας τιμήθηκε με το χρυσό μετάλλιο της Ιερής Πόλης και ανακηρύχθηκε επίτιμος δημότης Μεσολογγίου. Το έργο έγινε και ταινία από την «ΑΝΖΕΡΒΟΣ» με τίτλο «Η λίμνη των πόθων», με πρωταγωνιστές την Γιώργο Φούντα, την Τζένη Καρέζη και την θριαμβεύτρια των Καλλιστείων 1958 «σταρ Ελλάς» Σόνια Ζωίδου. Η ταινία κέρδισε βραβεία σε διάφορα κινηματογραφικά φεστιβάλ.
Έγραψε σενάρια και για άλλες ταινίες, όπως η «Ζηλιάρα», με τη Ρένα Βλαχοπούλου και τον Γιώργο Κωνσταντίνου, παραγωγή της εταιρείας «Καραγιάννης-Καρατζόπουλος» και σκηνοθεσία Κώστα Καραγιάννη. Επίσης το «Ματωμένο χώμα», με πρωταγωνιστές τον Παντελή Ζερβό και τη Νόρα Κατσέλη, σε παραγωγή και σκηνοθεσία Βαγγέλη Μελισσινού. Έγραψε επίσης το κωμικό τηλεοπτικό κωμικό σήριαλ «Κάθε κατεργάρης στον πάγκο του» -διασκευή από θεατρικό έργο του που δεν ανέβηκε ποτέ στη σκηνή- που μεταδόθηκε σε 20 συνέχειες από το κανάλι της ΕΡΤ.
Υπάρχουν στο θεατρικό μουσείο δύο ακόμη έργα του που δεν γνώρισαν τον παράδεισο της σκηνής. Είναι ο «Καταραμένος Άγιος», με 12 εικόνες και 30 ηθοποιούς που ζωντανεύει τη ζωή του Αλέξανδρου Παπαδιαμάντη. Κέρδισε εύφημο μνεία στον κρατικό θεατρικό διαγωνισμό. Επρόκειτο να το ανεβάσει ο Μάνος Κατράκης στο Πεδίο του Άρεως, αλλά δεν πρόλαβε γιατί αρρώστησε και ακολούθησε ο θάνατός του. Για δεύτερη φορά εγκρίθηκε από την επιτροπή του Εθνικού Θεάτρου την εποχή της χούντας των συνταγματαρχών, αλλά ήρθε η μεταπολίτευση και η νέα διοίκηση της Κρατικής Σκηνής αρνήθηκε να ανεβάσει έργο που είχε εγκριθεί από τη χουντική διοίκηση. Στο θεατρικό μουσείο αναπαύεται και ο «Πρώτος δημοκράτης», έργο επίσης πολυπρόσωπο που παρουσιάζει τη ζωή και το έργο του Ρόκου Χοϊδά, του πρώτου «κοινωνιστή-επαναστάτη», την εποχή που δεν είχε ακόμη εμφανιστεί ο κομμουνισμός. Το έργο κέρδισε έπαινο στον κρατικό θεατρικό διαγωνισμό. Τέλος, στο θεατρικό μουσείο υπάρχει και η άπαιχτη κωμωδία του «Ρήγας-ντάμα-βαλές» που είχε εγκριθεί από τον θίασο Παπάς-Λαμπέτη-Χορν, αλλά δεν ανέβηκε ποτέ γιατί ο θίασος διαλύθηκε. 
Δημοσιογραφική καριέρα.
Η θεατρική καριέρα του Νίκου Τσεκούρα έγινε...λάθρα -όπως γράφει ο ίδιος- κλέβοντας χρόνο από τη δημοσιογραφία που ήταν η βιοποριστική του απασχόληση. Η επιτυχία του «Φουντοτσάρουχου»του άνοιξε το δρόμο για ν’ αρχίσει τη συνεργασία του με εύθυμες ιστορίες στα περιοδικά μεγάλης κυκλοφορίας «ΑΤΛΑΝΤΙΣ», «ΘΗΣΑΥΡΟΣ», «ΠΑΝΘΕΟΝ», «ΡΟΜΑΝΤΖΟ». Ακολούθησε η «ΜΑΣΚΑ» του –εκδότης ο βιβλιοπώλης Σαλίβερος και διευθυντής ο Απόστολος Μαγγανάρης- με τις περιπέτειες του θρυλικού «Ντετέκτιβ Χ» που τις υπέγραφε ως Νικ Χάτσετ. Όταν μετέφραζαν τις πραγματικές ιστορίες του Μπραντ Χάουζ, οι αναγνώστες της «ΜΑΣΚΑΣ» διαμαρτύρονταν, ζητώντας τα...γνήσια κείμενα! Παράλληλα συνεργαζόταν με τους εκδότες Μήτσο Δαρεμά και Ηλία Καμπανά συγγράφοντας αναγνώσματα , «Η Ιστορία της Κασσιανής», «Παραμύθια της Χαλιμάς», «Μύθοι του Λαφονταίν» λαϊκής κατανάλωσης. 
Στην περίοδο της γερμανο-ιταλικής κατοχής βοήθησε στη σύνταξη της παράνομης εφημερίδα του ΕΑΜ «ΕΞΟΡΜΗΣΗ», η οποία κυκλοφορούσε από χέρι σε χέρι. Οταν τελείωσε ο πόλεμος, βρήκε συμπαραστάτη τον Κίμωνα Θεοδωρόπουλο (ΜΕΓΑΛΗ ΕΛΛΗΝΙΚΗ ΕΓΚΥΚΛΟΠΑΙΔΕΙΑ «ΠΥΡΣΟΣ») και έστησαν το «ΕΛΛΗΝΟΠΟΥΛΟ», με το σκεπτικό ότι χρειαζόταν ένα νεανικό περιοδικό για να αντικαταστήσει τη θρυλική «Διάπλαση των Παίδων» του Γρηγόρη Ξενόπουλου, ο οποίος είχε πεθάνει στην κατοχή. Το πρώτο φύλλο ωστόσο απέτυχε και επειδή δεν υπήρχε οικονομική άνεση, ο Θεοδωρόπουλος δεν μπορούσε να συνεχίσει. Τη λύση την έδωσε ο Μανώλης Σκουλούδης, προτείνοντας να αναλάβουν τη συνέχεια της έκδοσης οι Πέτρος και Σπύρος Δημητράκος, γιοί του Δημήτρη, του «Αρχαίου Εκδοτικού Οίκου» που είχε το βιβλιοπωλείο του στην πλατεία Συντάγματος. 
Εγκαταλείποντας την ξεπερασμένη πια «συνταγή» της «Διάπλασης των Παίδων» έβγαλε ένα «ΕΛΛΗΝΟΠΟΥΛΟ» αναγεννημένο, με έγχρωμο εξώφυλλο του Αλέκου Κοντόπουλου (που έγινε τακτικός συνεργάτης του περιοδικού μαζί με άλλους μεγάλους ζωγράφους), τυπωμένο σε όφσετ, με εικονογραφημένα αναγνώσματα (τα πρώτα «κόμικς» στην Ελλάδα) . Η επιτυχία ήταν τεράστια, καθώς εξελίχθηκε σε μέσον επικοινωνίας των αναγνωστών του. Μέσα από τις στήλες της αλληλογραφίας με τη ρουμπρίκα «Μεταξύ μας» οι φανατικοί αναγνώστες του αντάλλασσαν ιδέες, απόψεις και πνευματικούς διαξιφισμούς. Άνθρωποι καταξιωμένοι σήμερα στον χώρο τους, ονόματα γνωστά, θεωρούν το «ΕΛΛΗΝΟΠΟΥΛΟ» αφετηρία για την εξέλιξη της ζωής τους, σε εκείνα τα δύσκολα μετακατοχικά χρόνια. Είναι ακόμη σήμερα (2006) ζωντανή και δραστήρια μια όμορφη παρέα «μεταξυ μάχων», ο ΣΎνδεσμος Αναγνωστών και Συνεργατών Περιοδικού Ελληνόπουλο με 150 μέλη, που ιδρύθηκε το 1986. Φαινόμενο μοναδικό για ένα περιοδικό που έκλεισε πριν από μισόν αιώνα και πλέον. 
Μετά το «ΕΛΛΗΝΟΠΟΥΛΟ» ακολούθησε το «ΣΙΝΕΑΚ» χωρίς ιδιαίτερη επιτυχία και στη συνέχεια το επίσης βραχύβιο «ΜΕΓΑΛΟ ΕΛΛΗΝΟΠΟΥΛΟ». Με αυτό έδωσε τέλος στην εκδοτική του καριέρα για να επιστρέψει στην δημοσιογραφία, δουλεύοντας κατά διαστήματα στις εφημερίδες «ΑΘΗΝΑΪΚΗ», «ΕΛΕΥΘΕΡΟΣ ΚΟΣΜΟΣ» και για τέσσερα χρόνια ως αρχισυντάκτης στο εβδομαδιαίο «ΕΜΠΡΟΣ» του Παράσχου. Μετά από μια αποτυχημένη προσπάθεια επανέκδοσης του περιοδικού «ΜΠΟΥΚΕΤΟ», σκάρωσε το θρυλικό «ΧΤΥΠΟΚΑΡΔΙ» με χορηγό τον εκδότη Μιχο Σαλίβερο. Στο ερωτικο-σπαζοκεφικό αυτό έντυπο συνεργάστηκαν υπογράφοντας με ψευδώνυμο γνωστοί λογοτέχνες, όπως ο Μ. Καραγάτσης, ο Κωστής Βελμύρας, ο Μανώλης Σκουλούδης, ο Νίκος Μαράκης, ο Θέμος Ποταμιάνος. Η επιτυχία ήταν τεράστια αλλά το πολέμησε μετά μανίας η εκκλησιαστική οργάνωση ΖΩΗ , ως «αισχρούργημα» με αλλεπάλληλες μηνύσεις των μητροπολιτών σε ολόκληρη την ελληνική επικράτεια. Τελικά ο Σαλίβερος αναγκάστηκε να διακόψει την έκδοση για να μην βρεθεί στη φυλακή και ο Νίκος Τσεκούρας ολοκλήρωσε την περιπετειώδη 60 χρόνων δημοσιογραφική του καριέρα στις εκδόσεις ΤΕΡΖΟΠΟΥΛΟΥ. 
Μέλος της Ελληνικής Εταιρείας Θεατρικών Συγγραφέων και της Ένωσης Συντακτών Περιοδικού Τύπου. Παντρεύτηκε τη Σοφία Γιαννακουλοπούλου που του χάρισε δύο παιδιά, τον Όλυμπο και τη Χλόη. Από τον Όλυμπο και την Διονυσία Μαρκαναστασάκη έχει δύο εγγονές, τη Σοφία και την Όλγα, ενώ από τη Χλόη και τον Θεόφιλο Αιγινίτη έναν εγγονό, τον Ιάσονα.

</doc>
<doc id="64828" url="https://el.wikipedia.org/wiki?curid=64828" title="Συμεών Ιεροσολύμων">
Συμεών Ιεροσολύμων

Ο Συμεών, ο οποίος αποκαλείται και "Άγιος Συμεών ο Αδελφόθεος", ήταν επίσκοπος στην Ιερουσαλήμ.
Ταυτότητα.
Η ταυτότητά του δεν είναι σαφής. Ονομάζεται «Αδελφόθεος» καθώς υπάρχει η παραδοσιακή άποψη ότι ήταν ένας από τους τέσσερις γιους του Ιωσήφ (ταυτιζόμενος με το Βιβλικό πρόσωπο ονόματι Σίμων) και άρα ετεροθαλής αδερφός του Χριστού. Κατ' αυτή την παράδοση, ήταν αδελφός του «αδελφοθέου» Ιακώβου, του πρώτου επισκόπου Ιεροσολύμων, τον οποίο και διαδέχτηκε μετά την εκτέλεσή του. Μια άλλη άποψη είναι ότι ο Συμεών καθώς και τα άλλα αδέρφια του Ιησού ήταν κατά σάρκα αδέρφια, δηλαδή παιδιά της Μαρίας με τον Ιωσήφ. Σύμφωνα με άλλες πηγές, ήταν γιος του Κλωπά, αδερφού του Ιωσήφ, άρα ήταν εξάδερφος του Χριστού.
Ως επίσκοπος επέδειξε αγωνιστικότητα και θάρρος, ιδιαίτερα αντιμετωπίζοντας το μαρτύριο, καθώς κατά την παράδοση σταυρώθηκε σε ηλικία 120 ετών. Η μνήμη του τιμάται στις 27 Απριλίου.

</doc>
<doc id="64830" url="https://el.wikipedia.org/wiki?curid=64830" title="Ύδρα (αποσαφήνιση)">
Ύδρα (αποσαφήνιση)

Με το όνομα Ύδρα φέρονται:

</doc>
<doc id="64831" url="https://el.wikipedia.org/wiki?curid=64831" title="Καραϊβική">
Καραϊβική

Καραϊβική ονομάζεται η γεωγραφική περιοχή που περιλαμβάνει την Καραϊβική Θάλασσα και το Αρχιπέλαγος Λουκάγιαν, δηλαδή ένα σύμπλεγμα τροπικών νησιών με 13 χώρες και 17 κτήσεις. Εκτείνεται από το Μεξικό έως τη Βενεζουέλα. Στα νησιά της Καραϊβικής ζούνε περίπου 40 εκατομμύρια κάτοικοι σε μία έκταση 230.000 χλμ². Δίπλα από τον λιγοστό εναπομείναντα ιθαγενή Ινδιάνικο πληθυσμό ζούνε κυρίως κάτοικοι με Ευρωπαϊκή και Αφρικάνικη καταγωγή όπως και ένα μικρό ποσοστό Ασιατών και Ινδών (κυρίως στα νησιά Τρινιντάντ και Τομπάγκο). Το μεγαλύτερο έθνος είναι η Κούβα με πληθυσμό περίπου 11,2 εκατομμύρια κατοίκους (2012). Το κύριο παραγόμενο προϊόν είναι η ζάχαρη. Την Καραϊβική ανακάλυψε ο Χριστόφορος Κολόμβος το 1492.
Η Καραϊβική θάλασσα είναι τροπικό σώμα νερού, όμορο του Ατλαντικού ωκεανού και νοτιοανατολικά του Κόλπου του Μεξικού. Καλύπτει το μεγαλύτερο μέρος της Καραϊβικής Τεκτονικής Πλάκας και περικλείεται στο νότο από την Βενεζουέλα, την Κολομβία και τον Παναμά, δυτικά από την Κόστα Ρίκα, τη Νικαράγουα, την Ονδούρα, την Γουατεμάλα, το Μπελίζ και τη χερσόνησο Γιουκατάν στο Μεξικό, στο βορρά από τα νησιά των Μεγάλων Αντιλλών (Κούβας, Ισπανιόλα, Τζαμάικα και Πουέρτο Ρίκο) και ανατολικά από τις Μικρές Αντίλλες.
Το Αρχιπέλαγος Λουκάγιαν ή Αρχιπέλαγος των Μπαχάμας περιλαμβάνει τις Μπαχάμες και τα νησιά Τερκς και Κέικος.
Τα νησιά της Καραϊβικής αποκαλούνται και Δυτικές Ινδίες. Την ονομασία αυτή την οφείλουν στη λάθος εκτίμηση του Χριστόφορου Κολόμβου, ο οποίος όταν έφτασε στα νησιά της Καραϊβικής το 1492, πίστεψε ότι είχε φτάσει στην Ινδία (της Ασίας).
Νησιά της Καραϊβικής.
Αρχιπέλαγος Λουκάγιαν
Μεγάλες Αντίλλες
Μικρές Αντίλλες
Μεγαλύτερες πόλεις.
Μερικές από τις μεγαλύτερες πόλεις είναι:

</doc>
<doc id="64848" url="https://el.wikipedia.org/wiki?curid=64848" title="Αγία Ευθυμία Φωκίδας">
Αγία Ευθυμία Φωκίδας

Η Αγία Ευθυμία είναι ορεινό χωριό της Φωκίδας, στην περιοχή της Παρνασσίδας. Βρίσκεται στους πρόποδες της Γκιώνας, σε μικρή απόσταση από την Άμφισσα. Διοικητικά υπάγεται στο Δήμο Δελφών και έχει πληθυσμό 452 κατοίκους, σύμφωνα με την Απογραφή του 2011. Κατοικείται αδιάλειπτα από την αρχαιότητα και έχει χαρακτηριστεί ως Μαρτυρικό χωριό, εξαιτίας της πυρπόλησής του κατά τη Γερμανική κατοχή. Είναι η γενέτειρα του λογοτέχνη και ποιητή Γιάννη Σκαρίμπα και του αρματωλού Αστραπόγιαννου.
Γεωγραφική θέση.
Η Αγία Ευθυμία βρίσκεται σε υψόμετρο 470 μέτρων, στους νότιους πρόποδες της Γκιώνας, κάτω από τις κορυφές Προφήτης Ηλίας και Κοκκινάρι, σε απόσταση 8,5 χιλιομέτρων νοτιοδυτικά της Άμφισσας, με την οποία τη συνδέει καλής ποιότητας οδικό δίκτυο, και 15 περίπου χιλιομέτρων βορειοδυτικά της Ιτέας. Η τοποθεσία του χωριού αποτελεί μέρος του Δελφικού τοπίου.
Προέλευση ονομασίας.
Μέχρι το 1580 το χωριό διατηρούσε το πανάρχαιο όνομά του, Μυωνία, με τους κατοίκους του να χρησιμοποιούν στην καθομιλουμένη το ελαφρώς παραλλαγμένο "Μυνιά". Τότε, όπως μας πληροφορεί το Χρονικό του Γαλαξειδίου που γράφτηκε από τον ιερομόναχο Ευθύμιο το 1702, στη Φωκίδα έγινε μεγάλος σεισμός, ο οποίος κατέστρεψε τα Σάλωνα, το Γαλαξείδι, το Λιδωρίκι και τη Μυωνία, την οποία εγκατέλειψαν οι κάτοικοι και κατέφυγαν στο βουνό για ασφάλεια. Εκεί τους παρουσιάστηκε ένας ηλικιωμένος με πολύ μακριά γενειάδα, ο οποίος τους προέτρεψε να γυρίσουν στο χωριό και να ξαναχτίσουν τα σπίτια τους, λέγοντάς τους πως θα τους προστατεύει. Οι κάτοικοι πίστεψαν ότι ο ηλικιωμένος ήταν ο Άγιος Ευθύμιος, ο οποίος μάλιστα στις αγιογραφίες απεικονίζεται πάντα με τη χαρακτηριστική μακριά γενειάδα.
Οι κάτοικοι γύρισαν με αγαλλίαση στο χωριό, ξαναέχτισαν τα σπίτια τους και το μετονόμασαν σε Αγία Ευθυμία, ενώ στην άκρη του χωριού έχτισαν ναό αφιερωμένο στον Άγιο Ευθύμιο, ο οποίος έκτοτε αποτελεί τον πολιούχο του χωριού. Η επικρατέστερη άποψη για τη μετονομασία του χωριού σε Αγία Ευθυμία αντί για Άγιο Ευθύμιο είναι ότι εξαιτίας της διαφωνίας μεταξύ εκείνων που επιθυμούσαν τη μετονομασία και εκείνων που ήθελαν τη διατήρηση του αρχαίου ονόματος, προτιμήθηκε ένας συνδυασμός και των δύο. Κάτι τέτοιο μοιάζει λογικό, καθώς οι κάτοικοι αποκαλούσαν το χωριό "Αηθυμυνιά", το οποίο εξελίχθηκε σε "Αηθυμιά" (όπως το αποκαλούν οι κάτοικοι μέχρι σήμερα) και Αγία Ευθυμία. Μια δεύτερη άποψη υποστηρίζει πως το όνομα "Αγία Ευθυμία" σημαίνει την «εξ' ουρανού ευθυμία» με την οποία οι κάτοικοι γύρισαν στο χωριό εξαιτίας της παρουσίας του αγίου. Σε κάθε περίπτωση η ονομασία του χωριού δεν παραπέμπει σε άγιο, όπως γίνεται σε χιλιάδες χωριά της Ελλάδας, καθώς δεν υπάρχει Αγία Ευθυμία στο χριστιανικό εορτολόγιο.
Ιστορία.
Αρχαίοι χρόνοι.
Η ιστορία της Αγία Ευθυμίας ξεκινάει από την αρχαιότητα, όταν ονομαζόταν Μυωνία ή Μυανία. Η Μυωνία αποτελούσε σημαντική πόλη και οχυρό των Οζολών Λοκρών και ερείπια του τείχους της αρχαίας πόλης σώζονται μέχρι σήμερα μέσα και γύρω από το χωριό. Οι Μυανείς αναφέρονται από τον Θουκυδίδη στην εξιστόρηση του Πελοποννησιακού πολέμου (, παράγρ. 101). Ο Παυσανίας στο έργο του , αναφέρει ότι στη Μυωνία υπήρχε βωμός των Μειλιχίων θεών, όπου οι θυσίες δεν γίνονταν την ημέρα όπως σε άλλες πόλεις αλλά τη νύχτα, τρώγοντας τα κρέατα πριν την ανατολή του ήλιου, καθώς και τέμενος του Ποσειδώνα, αλλά και ότι οι Μυάνες ανέθεσαν μια ασπίδα στον Δία της Ολυμπίας, η οποία συμπεριλαμβανόταν στον θησαυρό των Σικυωνίων, όταν ο Παυσανίας επισκέφτηκε την περιοχή. Το 338 π.Χ. η Μυωνία καταστράφηκε από το Φίλιππο Β΄ της Μακεδονίας κατά τον Δ΄ Ιερό Πόλεμο.
Στην περιοχή της αρχαίας Μυωνίας έχουν εντοπιστεί αρχαιότητες από την Μυκηναϊκή περίοδο (1600 - 1100 π.Χ.), την Γεωμετρική (9ος - 8ος αιώνας π.Χ.) και την Κλασική (6ος - 4ος αιώνας π.Χ.).
Χαρακτηριστικό και ορατό μέχρι σήμερα είναι τμήμα της οχύρωσης της πόλης του 4ου π.Χ. αιώνα, στη θέση Εκατράχη. Η περιοχή έδωσε σημαντικά αρχαιολογικά ευρήματα εκ των οποίων κτερίσματα τάφων, επιτύμβιες στήλες, επιγραφές καθώς και «θησαυρό» που περιείχε αργυρούς στατήρες Αμφικτυόνων και νομίσματα που κυκλοφόρησε η Δελφική Αμφικτυονία στα 336-334 π.Χ. Στην ευρύτερη περιοχή σημαντική ήταν η ανακάλυψη του τάφου πολεμιστή του 6ου αιώνα π.Χ. μαζί με την πλήρη εξάρτησή του. 
Νεότερη περίοδος.
Κατά την περίοδο της Τουρκοκρατίας, η Αγία Ευθυμία αποτελούσε κέντρο κλεφτών και αρματολών, οι γνωστότεροι από τους οποίους ήταν ο λεγόμενος «Βρυκόλακας», που το πραγματικό του όνομα ήταν Κατσώνης και ήταν θείος του γνωστού θαλασσομάχου Λάμπρου Κατσώνη, ο Κώστας Ζαχαριάς που ήταν γνωστός με το όνομα «Κωνσταντάρας», όπως επίσης και ο Αστραπόγιαννος, όλοι τους Αγιευθυμιώτες. Σύμφωνα με τα διασωθέντα αρχεία, πολλοί ήταν οι άντρες της Αγίας Ευθυμίας οι οποίοι έλαβαν μέρος στον Μακεδονικό αγώνα, καθώς και στους Βαλκανικούς πολέμους.
Κατοχή.
Κατά την περίοδο της Κατοχής της Ελλάδας από τις Δυνάμεις του Άξονα, η Αγία Ευθυμία υπέφερε από τις αλλεπάλληλες επιθέσεις των εισβολέων. Το χωριό βομβαρδίστηκε στις 25 Απριλίου 1941, με αποτέλεσμα ο επιβλητικός ναός της Γεννήσεως της Θεοτόκου στο κέντρο του χωριού να υποστεί πολλές ζημιές. 
Στις 8 Απριλίου 1943, τμήμα ανταρτών του ΕΛΑΣ με επικεφαλής τον καπετάν Νικηφόρο (Δημήτρη Δημητρίου) αποδεκατίζει φάλαγγα Ιταλικών αυτοκινήτων καίγοντας 17 αυτοκίνητα - φορτηγά. Οι απώλειες της κατοχικής δύναμης είναι περίπου 60 στρατιώτες. Το προηγούμενο βράδυ οι αντάρτες έγιναν δεκτοί με ενθουσιασμό στο χωριό, έβγαλαν λόγο στην εκκλησία και διανυκτέρευσαν στα καφενεία του χωριού. Το πρωί, χαράματα, ήρθαν αντιμέτωποι με την Ιταλική φάλαγγα που κατευθυνόταν από τη Βουνιχώρα στην Άμφισσα. Η επιχείρηση των ανταρτών δεν είναι προγραμματισμένη, καθώς συναντούν στην τύχη τους Ιταλούς, στέφεται ωστόσο με απόλυτη επιτυχία, χωρίς καμιά απώλεια από την πλευρά των ΕΛΑΣιτών. Την επιχείρηση διευθύνει ο καπετάν Νικηφόρος, ενώ λαμβάνει σε αυτήν μέρος και ο «σταυραετός της Ρούμελης» καπετάν Διαμαντής.
Την επόμενη, Μεγάλη Παρασκευή, 9 Απριλίου 1943, οι Ιταλοί πυρπολούν την Αγία Ευθυμία και το Μεγάλο Σάββατο 10 Απριλίου 1943, πυρπολείται και η Βουνιχώρα. Οι Ιταλοί εκτελούν εν ψυχρώ το απόγευμα της 8 Απριλίου και το πρωί της 9 Απριλίου 1943 πέντε χωριανούς στα Κάτω Αλώνια και στο σχολείο, ενώ από το σύνολο των 200 περίπου ομήρων που οδηγήθηκαν στην Άμφισσα εκτελέστηκαν άλλοι πέντε. Τα περισσότερα σπίτια της Αγίας Ευθυμίας καίγονται και οι κάτοικοι περνάνε την άνοιξη και το καλοκαίρι σε σπηλιές γύρω από το χωριό. Ξαναγύρισαν στο χωριό το φθινόπωρο του 1943.
Η μάχη της Αγίας Ευθυμίας, οι θηριωδίες και τα αντίποινα των κατακτητών με την καταστροφή της Αγίας Ευθυμίας και της Βουνιχώρας, έμειναν ζωντανές στις μνήμες των κατοίκων και αποτυπώθηκαν και σε τραγούδι: 
&lt;poem&gt;«Βαριά στενάζουν τα βουνά
κι ο ήλιος σκοτεινιάζει
η Βουνιχώρα καίγεται
η Αυ-θυμιά ανταριάζει
κι ο Νικηφόρος πολεμά με 80 παληκάρια»&lt;/poem&gt;
Τον Αύγουστο του 1944 η Αγία Ευθυμία κάηκε και πάλι, αυτή τη φορά από τους Γερμανούς. Παράλληλα, τον Απρίλιο του 1944 είχε πυρποληθεί και ο ναός του Αγίου Ευθυμίου. Στα επίσημα στοιχεία αναφέρεται ότι από τα 423 σπίτια του χωριού, τα 365 είχαν καταστραφεί ολοσχερώς και τα 20 μερικώς, αποδεικνύοντας την σχεδόν ολοκληρωτική ισοπέδωση του χωριού. Ταυτόχρονα, οι κατακτητές σε κάθε τους επίθεση στο χωριό εκτελούσαν κάποιους από τους κατοίκους που έβρισκαν σε αυτό, καθώς μεγάλο τμήμα του άμαχου πληθυσμού κατέφευγε στις γύρω πλαγιές της Γκιώνας σε κάθε επικείμενη επίθεση. Παρόλα αυτά, οι κάτοικοι έχτισαν ξανά τα σπίτια τους, αν και ο πληθυσμός του χωριού είχε μειωθεί αισθητά, καθώς τα θύματα της περιόδου ανέρχονταν σε πολλές δεκάδες.
Εξαιτίας των απανωτών χτυπημάτων του χωριού από τους κατακτητές η πολιτεία συμπεριέλαβε την Αγία Ευθυμία στον κατάλογο των «Μαρτυρικών χωριών και πόλεων της Ελλάδας» και ονομάζεται επίσημα πλέον «Μαρτυρικό Χωριό».
Ιστορικός πληθυσμός.
Από τα μέσα του 19ου αιώνα, η Αγία Ευθυμία αποτελούσε παραδοσιακά ένα από τα μεγαλύτερα χωριά (κεφαλοχώρια) τόσο της Παρνασσίδας, όσο και ολόκληρης της Φωκίδας, γνωρίζοντας σημαντική αύξηση του πληθυσμού μετά την απελευθέρωση της Ελλάδας από τον τουρκικό ζυγό και το τέλος των εχθροπραξιών. Παρόλα αυτά ο πληθυσμός της έχει μειωθεί δραματικά τις τελευταίες δεκαετίες, με την απογραφή του 2011 να καταγράφει μόλις 454 κατοίκους, τον χαμηλότερο πληθυσμό του χωριού από το 1821. Η πρώτη σημαντική μείωση του πληθυσμού παρατηρήθηκε κατά την απογραφή του 1951, δηλαδή μετά την περίοδο της Γερμανικής κατοχής, ενώ στη συνέχεια αρκετοί κάτοικοι μετανάστευσαν στην Αθήνα και τις Ηνωμένες Πολιτείες Αμερικής.
Αρχαιολογικά ευρήματα.
Όπως έχει ήδη αναφερθεί, αν και δεν έχει γίνει συστηματική αρχαιολογική έρευνα στην περιοχή της Αγίας Ευθυμίας όπου βρισκόταν η αρχαία Μυωνία, έχουν βρεθεί σημαντικά ευρήματα. Δεσπόζει το αρχαίο τείχος της Μυωνίας, τμήματα του οποίου βρίσκονται μέσα στο σημερινό χωριό αλλά και γύρω από αυτο, κυρίως στη βόρεια πλευρά του. Μετά τον σεισμό του 1580, οι κάτοικοι χρησιμοποίησαν κάποιες από τις τεράστιες μαρμάρινες πέτρες του τείχους για να ξαναχτίσουν τα σπίτια τους. Επίσης τις χρησιμοποίησαν για να επισκευάσουν την κεντρική εκκλησία της Γεννήσεως της Θεοτόκου κάτι που είναι εμφανές μέχρι σήμερα λόγω του όγκου τους. Έτσι χωρίς να υπάρχει δόλος καταστράφηκε μεγάλο μέρος του τείχους.
Ακόμα στην περιοχή έχουν βρεθεί αρχαία νομίσματα του 4ου αιώνα π.Χ., στα οποία στην εμπρόσθια όψη παρίσταται κεφαλή της Δήμητρας με πέπλο και στεφάνη από στάχυα ενώ στην οπίσθια απεικονίζεται ο Απόλλωνας καθιστός, κρατώντας κλαδί δάφνης και στηρίζοντας το δεξί του χέρι στη λύρα. Τα νομίσματα αυτά φέρουν την επιγραφή «». Είναι γνωστό ότι οι Αμφικτίονες συνέρχονταν στο ιερό του Απόλλωνα στους Δελφούς και στο ιερό της Δήμητρας στην Ανθήλη των Θερμοπυλών, γι' αυτό και απεικονίζονται αυτοί οι δύο θεοί και στα νομίσματά τους. Τα νομίσματα τα οποία αποκαλούνται από τους ειδικούς ως «θησαυρός της Μυωνίας», υπάρχουν σήμερα στο Νομισματικό Μουσείο Αθηνών.
Στην Αγία Ευθυμία έχει βρεθεί επίσης σκαλιστός οικογενειακός τάφος σε βάθος τριών μέτρων, με σκαλιστά σκαλοπάτια και τρία μνήματα. Το 1928 στη θέση Καζάς, 150 μέτρα από το νεκροταφείο του χωριού, βρέθηκαν μέσα σε πέτρινους τάφους δύο σιδερένια ξίφη, αιχμές δόρατος και ακοντίου και άλλα αντικείμενα που εκθέτονται στο Αρχαιολογικό Μουσείο Δελφών και ένα χάλκινο κράνος του 6ου αιώνα π.Χ., που βρίσκεται στο Αρχαιολογικό Μουσείο Άμφισσας. Τα αντικείμενα αυτά παρουσιάζουν ομοιότητες στα χαρακτηριστικά με αντίστοιχα ευρήματα στην Μακεδονία και σε άλλες περιοχές της Βόρειας Ελλάδας, πράγμα το οποίο ίσως καταδεικνύει την δωρική καταγωγή των Λοκρών και την πορεία των Δωρικών φύλων κατά την κάθοδό τους στη νότια Ελλάδα.

</doc>
<doc id="64852" url="https://el.wikipedia.org/wiki?curid=64852" title="Γρηγόριος Ακίνδυνος">
Γρηγόριος Ακίνδυνος

Ο Γρηγόριος Ακίνδυνος γεννήθηκε στον Πρίλαπο της άνω Μακεδονίας περί το 1300 και πέθανε περί το 1350. Υπήρξε μεγάλος αντίπαλος του Γρηγόριου Παλαμά και του μοναστικού δόγματος του Ησυχασμού.
Βιογραφία.
Μετά την ολοκλήρωση των βασικών σπουδών στην Πελαγονία εγκαταστάθηκε στη Θεσσαλονίκη, όπου συνέχισε τις σπουδές του κοντά στον Θωμά Μάγιστρο και τον αρχιδιάκονο Βρυέννιο. Κατά την παραμονή του στη Θεσσαλονίκη συνδέθηκε με τον Βαρλαάμ τον Καλαβρό και το Γρηγόριο Παλαμά. Λίγο πριν από την έναρξη της Ησυχαστικής έριδας επιχείρησε να εγκαταβιώσει στη Μεγίστη Λαύρα, στο Άγιο Όρος, με τη μεσολάβηση του Γρηγορίου Παλαμά, χωρίς όμως να γίνει δεκτός από τους άλλους μοναχούς. Το ίδιο αποτέλεσμα είχαν και οι προσπάθειές του αργότερα να μονάσει στις μονές Φιλοθέου, Ιβήρων και Σιμωνόπετρας, με τη μεσολάβηση αυτή τη φορά του Καλλίστου, του μετέπειτα πατριάρχη Κωνσταντινουπόλεως (1350-1353, 1355-1363), για να επιστρέψει τελικά άπρακτος στη Θεσσαλονίκη.Οι λόγοι οι οποίοι συνετέλεσαν ώστε να μην γίνει δεκτός εις στο Άγιον Όρος παραμένουν άγνωστοι.
Όταν ξέσπασε η σύγκρουση Παλαμά-Βαρλαάμ, ο ίδιος ο κοινός φίλος και των δύο προσπάθησε ανεπιτυχώς να συμβιβάσει τα πράγματα, βρισκόμενος εγγύτερα προς τον Βαρλαάμ όσον αφορά το θέμα της διακρίσεως θείας ουσίας και ενεργειών, αλλά υποστηρίζοντας από την άλλη την ησυχαστική μέθοδο προσευχής. Ο ρόλος του μέχρι τη σύνοδο της 10 Ιουνίου 1341 ήταν συμβιβαστικός, επιδιώκοντας την ειρηνική επίλυση της διαφοράς. Μετά όμως την καταδίκη των ιδεών του Βαρλαάμ και τη φυγή του τελευταίου στη Δύση, ο Ακίνδυνος, ο οποίος κατά τη διάρκεια της Συνόδου είχε διαφωνήσει ανοιχτά με τον Παλαμά στο θέμα της διάκρισης ενεργειών και ουσίας, αρνήθηκε να υπογράψει το Συνοδικό Τόμο, αναλαμβάνοντας στην ουσία τον αγώνα κατά του Παλαμά και των ιδεών του. Η κατάσταση επέβαλλε τη σύγκληση νέας συνόδου, δύο μόλις μήνες μετά την πρώτη, για την οριστική διευθέτηση του ζητήματος. Έτσι "". Τελικά η Σύνοδος υπό την προεδρία του Αυτοκράτορα Ιωάννη Καντακουζηνού, παρά την αντίθεση του Πατριάρχη Ιωάννη Καλέκα, επιδοκίμασε για άλλη μια φορά τον Παλαμά, καταδίκασε προσωπικά πλέον τον Βαρλαάμ και υποχρέωσε τον Ακίνδυνο να υπογράψει την απόφαση, απειλώντας τον με αφορισμό σε αντίθετη περίπτωση.
Το ξέσπασμα της ένοπλης σύγκρουσης μεταξύ Καντακουζηνού και μιας ομάδας αξιωματούχων γύρω από τον Πατριάρχη και την Άννα της Σαβοΐας λίγους μήνες αργότερα έθεσε την ησυχαστική διαμάχη σε νέα βάση. Ο Γρηγόριος Παλαμάς είχε εξ αρχής υποστηρίξει τα δικαιώματα του Καντακουζηνού στην αντιβασιλεία, ενώ ο Ακίνδυνος μετά την καταδίκη του από τον Καντακουζηνό επιχείρησε να ανακινήσει τη συζήτηση για το θέμα της διάκρισης Ουσίας και Ενεργειών, κατηγορώντας τον Παλαμά για διθεΐα, με την υποστήριξη του Πατριάρχη, που επίσης εχθρευόταν τον Παλαμά για την πολιτική του τοποθέτηση. Την ίδια περίοδο συνδέθηκε με την Ειρήνη Χούμναινα, ηγουμένη του Φιλανθρώπου Χριστού, μάλιστα έγινε εξομολόγος της, ενώ εκείνη ανεδείχθη σε προστάτη και χορηγό του. Τελικά οι Ακίνδυνος-Καλέκας πετυχαίνουν, στις 4 Νοεμβρίου 1344 τη σύγκληση συνόδου που καταδικάζει τον Παλαμά και τη διδασκαλία του. Την ίδια περίοδο ο Καλέκας επιχείρησε να προωθήσει τον Ακίνδυνο στο μητροπολιτικό θρόνο Θεσσαλονίκης, χωρίς όμως να το πετύχει, λόγω της καθολικής αντίδρασης και της άρνησης της αυτοκράτειρας Άννας. 
Μετά τη σύνοδο του 1344, ο Πατριάρχης προώθησε πολλούς οπαδούς του Ακίνδυνου σε επισκοπικές έδρες και κατόρθωσε να χειροτονήσει τον ίδιο πρεσβύτερο. Όμως την παραμονή της επικράτησης του Καντακουζηνού και της εισόδου του στην Πόλη, η αυτοκράτειρα Άννα σε μια προσπάθεια να κερδίσει τους ησυχαστές στη μάχη της εναντίον του, συγκάλεσε νέα σύνοδο με την οποία καταδίκασε και καθαίρεσε τους Καλέκα-Ακίνδυνο, οι οποίοι εξορίστηκαν. Μετά την οριστική του ήττα ο Ακίνδυνος εγκατέλειψε την Πόλη, για να πεθάνει τελικά λίγο αργότερα στην εξορία. Η οριστική καταδίκη του από την Εκκλησία ήλθε στα 1351, όταν με νέα σύνοδο αφορίστηκε μαζί με τον Βαρλαάμ. Λίγο αργότερα (1352) η καταδίκη του εισήχθη στους αναθεματισμούς του Συνοδικού της Ορθοδοξίας.

</doc>
<doc id="64855" url="https://el.wikipedia.org/wiki?curid=64855" title="Κάλλις Εσπερινός">
Κάλλις Εσπερινός



</doc>
<doc id="64868" url="https://el.wikipedia.org/wiki?curid=64868" title="Κεφαλλονιά">
Κεφαλλονιά



</doc>
<doc id="64876" url="https://el.wikipedia.org/wiki?curid=64876" title="Λάουρα Παουζίνι">
Λάουρα Παουζίνι

Η Λάουρα Παουζίνι ("Laura Pausini", 16 Μαΐου 1974) είναι Ιταλίδα τραγουδίστρια. Το 1993 ενώ είχε ξεκινήσει να ασχολείται με την κεραμική, η ζωή της ξαφνικά άλλαξε. Αιτία η συμμετοχή της στο San Remo, το μεγαλύτερο φεστιβάλ ιταλικής μουσικής. Η Laura Pausini τραγούδησε το "La Solitudine" κερδίζοντας το βραβείο στην κατηγορία της καλύτερης πρωτοεμφανιζόμενης τραγουδίστριας. Χάρις στο τραγούδι αυτό, η καριέρα της ξεκίνησε και η ζωή της άλλαξε οριστικά. Μια μέρα μετά τη μεγάλη της νίκη, το τραγούδι μεταδόθηκε σε ολόκληρη την Ευρώπη. Το πρώτο της άλμπουμ με τίτλο το όνομά της κυκλοφόρησε την ίδια χρονιά γνωρίζοντας μεγάλη επιτυχία. Εκτός από το "La Solitudine", εξίσου γνωστό έγινε κι ένα άλλο τραγούδι, το "Non c'e". Το "La Solitudine" διασκευάστηκε στα ελληνικά, για να γίνει η γνωστή επιτυχία του Θάνου Καλλίρη "Το νου σου κύριε οδηγέ".
Μετά την επιτυχία του πρώτου της άλμπουμ, η Laura Pausini ηχογράφησε την δεύτερη δισκογραφική της δουλειά με τίτλο "Laura". Από τα καλύτερα τραγούδια του άλμπουμ ήταν τα "Lui non sta con te", "Gente" και "Strani Amori" ( με το τραγούδι αυτό η Laura ήρθε τρίτη στο Φεστιβάλ του San Remo το 1994 στην κατηγορία της "Guest Star"). Το όνομά της είχε αρχίσει να γίνεται γνωστό στις περισσότερες χώρες της Ευρώπης εκτός της Ισπανίας όπου δεν είχαν ακουστεί ακόμα τα τραγούδια της. Όμως το 1994 αποφάσισε να ηχογραφήσει το πρώτο της άλμπουμ στα Ισπανικά. Στην πραγματικότητα ήταν μια συλλογή με τα καλύτερα τραγούδια από τις δύο προηγούμενες δισκογραφικές της δουλειές, ηχογραφημένα όμως στα Ισπανικά. Τραγούδια όπως τα "La Soledad", "Se Fue" και "Amores Extranos", την καταξίωσαν και εκεί ως η πρώτη μη Ισπανίδα τραγουδίστρια με πωλήσεις δίσκων που ξεπέρασαν το ένα εκατομμύριο αντίτυπα μόνο στην Ισπανία. Με την επιτυχία της αυτή, οι πόρτες της Λατινο-Αμερικάνικης αγοράς άνοιξαν διάπλατα. 
Ακολούθησαν δύο χρόνια σιωπής και το 1996 η Laura Pausini κυκλοφόρησε το δεύτερο Ισπανόφωνο άλμπουμ της που είχε τίτλο "Las Cosas Que Vives" και στο οποίο υπήρχαν επιπλέον τρία τραγούδια ερμηνευμένα στα Πορτογαλικά. Το αντίστοιχο άλμπουμ ηχογραφήθηκε και στα Ιταλικά έχοντας τίτλο "Le Cose Che Vivi". Η Pausini πραγματοποιούσε πλέον μεγάλες πωλήσεις σε ολόκληρο τον κόσμο. Απόδειξη οι επιτυχίες της "Inolvidable", "Las Cosas Que Vives" και "Dos Enamorados". 
Μέσα στο 1998 ηχογράφησε το "La Mia Risposta" που όπως και η προηγούμενη δισκογραφική της δουλειά, κυκλοφόρησε και στα Ισπανικά ("Mi Respuesta"). Παράλληλα ήταν και πρώτη προσπάθεια της ίδιας να παντρέψει τη σύνθεση με τη μουσική δημιουργώντας κάτι αποκλειστικά δικό της (Emergencia De Amor","En Ausencia de ti"). Ένα από τα τραγούδια του δίσκου είχε και αγγλικούς στίχους ("Looking For An Angel"). Επρόκειτο για τη σύνθεση που έκανε ο Phil Collins ειδικά για την Laura Pausini. Το άλμπουμ στο σύνολό του αντικατόπτριζε όσο κανένα άλλο τον εσωτερικό κόσμο της Ιταλίδας τραγουδίστριας που είχε ξεκινήσει να κάνει και δικές της συνθέσεις. Λίγο αργότερα η Laura τραγούδησε τη σύνθεση του Richard Marx "One More Time" για το soundtrack της ταινίας Message In A Bottle. Ένας τρόπος για να εισχωρήσει στην Αμερικάνικη αγορά ήταν να ερμηνεύσει τραγούδια με αγγλικούς στίχους. Αλλά ο σκοπός της δεν ήταν μονάχα αυτός. Το όνειρό της ήταν να γνωρίσει ακόμα μεγαλύτερη επιτυχία κατακτώντας ουσιαστικά όλα τα αγγλόφωνα κράτη. Το Σεπτέμβριο του 2000 ο κόσμος υποδέχτηκε μια ακόμα δισκογραφική της δουλειά και συγκεκριμένα το "Tra Te E IL Mare", ένα άλμπουμ με 14 τραγούδια μεταφρασμένα και στα Ισπανικά. Το "Entre Tu Y Mil Mares" (σύνθεση του γνωστού Ιταλού συνθέτη Biaggio Antonaci) ήταν το single που ξεχώρισε. Το τραγούδι μιλούσε για τη θάλασσα που συμβολικά ένωνε δύο ανθρώπους και συνοδευόταν με ένα εντυπωσιακό video clip γυρισμένο στις εξωτικές παραλίες του Malibu. Επίσης η Pausini συμμετείχε σε ένα ακόμα soundtrack και συγκεκριμένα στο κομμάτι "The extra mile" για την ταινία Pokemon 2000. 
Καθώς το 2001 βρισκόταν στο τέλος του, η Laura συγκέντρωσε τα καλύτερα τραγούδια της σε ένα cd που κυκλοφόρησε σε ολόκληρο τον κόσμο. 
Το Μάρτιο του 2001 ξεκίνησε να ηχογραφεί το πρώτο της αποκλειστικά αγγλόφωνο άλμπουμ με στόχο να το κυκλοφορήσει μέσα στο 2002. Πιθανότατα μάλιστα να περιέχονται και τα τρία προηγούμενα αγγλόφωνα τραγούδια της. Όλα τα υπόλοιπα θα είναι καινούργιο υλικό. Μεταξύ αυτών και η αγγλική εκδοχή του "Un Error de los Grandes" το οποίο θα ονομάζεται "Everyday is a Monday" καθώς επίσης και το "En Ausencia de ti" που ο αγγλικός του τίτλος θα είναι "It's not goodbye".
Κυκλοφόρησε το 2004το άλμπουμ Resta in Ascolto και το 2006 επανήλθε με το IO CANTO που περιέχει διασκεύες παλιών ιταλικών επιτυχιών
Δισκογραφία.
CDs.
Albums
Year Title Language Chart Positions Certifications Sales 
IT U.S. Latin U.S. Heat CH ES FR SE AR BR FI NL BE (Wa) 
1993 Laura Pausini 
Release date: May 18 
Labels: CGD 
Formats: Cassette, CD, LP 
 Italian 6 - - - - - - - - - 3 29 Platinum (ABPD) 
5× Platinum (FIMI) 
Gold (SNEP)[1] 
2× Platinum (CAPIF) 
 3,000,000 
1994 Laura 
Release date: February 26 
Labels: CGD 
Formats: Cassette, CD, LP 
 Italian 2 - - 4 - - - - - - 1 33 2× Platinum (CAPIF) 
Gold (ABPD) 
5× Platinum (FIMI) 
Platinum (IFPI) 
 4,000,000 
Laura Pausini 
Released: November 22 
Labels: CGD 
Formats: Cassette, CD, LP 
 Spanish - 31 - - - - - - - - - - Platinum (ABPD) 
4× Gold (AMPROFON) 
11× Platinum (PROMUSICAE) 
 3,000,000 
1996 Le cose che vivi 
Release date: September 12 
Labels: CGD East West 
Formats: CD 
 Italian 2 - - 1 - 16 2 - - - 6 3 Platinum (IFPI) 
2× Platinum (FIMI) 
Gold (IFPI Sweden) 
Gold (IFPI Switzerland) 
 8,000,000 
Las cosas que vives 
Release date: September 12 
Labels: CGD East West 
Formats: CD 
 Spanish - 15 - - - - - - - - - - 3× Platinum (CAPIF) 
2× Platinum (ABPD) 
5× Platinum (PROMUSICAE) 
Platinum (AFP) 
1998 La mia risposta 
Release date: October 15 
Labels: CGD East West 
Formats: CD 
 Italian 1 - - 3 - 64 30 - - - 34 26 3× Platinum (FIMI) 
Gold (IFPI Switzerland) 
 2,500,000 
Mi respuesta 
Release date: October 15 
Labels: CGD East West 
Formats: CD 
 Spanish - 23 - - - - - - - - - - Gold (ABPD) 
2× Platinum (PROMUSICAE) 
2000 Tra te e il mare 
Release date: September 15 
Labels: CGD East West 
Formats: CD 
 Italian 2 - - 3 - 41 - - 4 40 38 Gold (IFPI Finland) 
4× Platinum (FIMI) 
Platinum (IFPI Switzerland) 
 3,000,000 
Entre tú y mil mares 
Release date: September 15 
Labels: CGD East West 
Formats: CD 
 Spanish - 26 - - - - - - - - - - Gold (RIAA) 
Gold (ABPD) 
Platinum (PROMUSICAE) 
2001 The Best of Laura Pausini: E ritorno da te 
Release date: October 8 
Labels: CGD East West 
Formats: CD 
 Italian 1 - - 3 - - 27 - - 6 28 9 2× Platinum (SNEP)[2] 
Platinum (IFPI) 
7× Platinum (FIMI) 
2× Platinum (IFPI Switzerland) 
 5,000,000 
Lo mejor de Laura Pausini: Volveré junto a ti 
Release date: October 8 
Labels: CGD East West 
Formats: CD 
 Spanish - 9 - - 93 - - - - - - - 2× Platinum (CAPIF) 
Platinum (ABPD) 
Gold (RIAA) 
2× Platinum (PROMUSICAE) 
2002 From the Inside 
Release date: November 5 
Labels: Atlantic 
Formats: CD 
 English 3 - - 4 - 34 24 - - 3 32 38 Platinum (FIMI) 
Gold (RIAJ) 
Gold (PROMUSICAE) 
 2,500,000 
2004 Resta in ascolto 
Release date: October 26 
Labels: Warner 
Formats: CD 
 Italian 1 - - 2 - 7 22 - - 18 19 9 Gold (SNEP)[3] 
4× Platinum (FIMI) 
2× Platinum (IFPI Switzerland) 
 4,300,000 
Escucha 
Released: October 26 
Labels: Warner 
Formats: CD 
 Spanish - 20 20 - 3 - - - - - - - Platinum (IFPI Chile) 
Platinum (AMPROFON) 
Gold (RIAA) 
2006 Io canto 
Release date: November 10 
Labels: Warner 
Formats: CD 
 Italian 1 - - 1 - 15 7 - 18 33 66 8 Gold (SNEP)[4] 
8× Platinum (FIMI) 
Platinum (IFPI Switzerland) 
 3,000,000 
Yo canto 
Release date: November 14 
Labels: Warner 
Formats: CD 
 Spanish - 22 12 - 15 - - 16 - - - - Gold (AMPROFON) 
2008 Primavera in anticipo 
Release date: November 14 
Labels: Warner 
Formats: CD 
 Italian 1 - - 4 - 27 - - - 33 59 27 6× Platinum (FIMI) 
Platinum (IFPI Switzerland) 
 800,000 
Primavera anticipada 
Release date: November 11 
Labels: Warner 
Formats: CD 
 Spanish - 15 - - 10 - - 9 - - - -

</doc>
<doc id="64877" url="https://el.wikipedia.org/wiki?curid=64877" title="Εμίλιο Περίκολι">
Εμίλιο Περίκολι

Ο Εμίλιο Περίκολι ("Emilio Pericoli", 7 Ιανουαρίου 1928 – 9 Απριλίου 2013) ήταν Ιταλός τραγουδιστής. Εκπροσώπησε την Ιταλία στο Διαγωνισμό Τραγουδιού Γιουροβίζιον το 1963 με το τραγούδι "Uno Per Tutte" όπου ήρθε 3ος με 37 πόντους.
Η επιτυχία του είναι συνδεδεμένη με το Φεστιβάλ του Σαν Ρέμο, καθώς ο ίδιος ηχογράφησε μια διασκευή του τραγουδιού "Al di là",από τη νικήτρια του φεστιβάλ Μπέτι Κέρτις. Το εν λόγω άσμα ήταν διεθνής επιτυχία στις ΗΠΑ (#3 στο Adult Contemporary chart) και #6 στην κατηγορία ποπ) και #30 στο Ηνωμένο Βασίλειο. Ο δίσκος έγινε χρυσός, έχοντας πουλήσει 1 εκατομμύριο αντίτυπα.
Το 1962 ο Περίκολι έλαβε μέρος στο φεστιβάλ του Σαν Ρέμο και ως τραγουδιστής, με το τραγούδι "Quando, Quando, Quando", που αρχικά δεν σημείωσε επιτυχία, όμως αργότερα έγινε μια από τις γνωστότερες επιτυχίες στην Ιταλία. Πέθανε το 2013.

</doc>
<doc id="64879" url="https://el.wikipedia.org/wiki?curid=64879" title="Εφημερίδες Λήμνου">
Εφημερίδες Λήμνου

Οι εφημερίδες που έχουν κυκλοφορήσει κατά καιρούς στη Λήμνο είναι περισσότερες από 25. Επίσης, υπάρχουν αρκετές εφημερίδες που εκδόθηκαν από Λήμνιους της διασποράς και περιέχουν ειδήσεις λημνιακού ενδιαφέροντος. 
Η "προϊστορία".
Από τα τέλη του 19ου αιώνα προέκυψε η ανάγκη της δημοσιογραφικής κάλυψης γεγονότων που συνέβαιναν στο νησί. Αποφάσεις ή ανακοινώσεις της Δημογεροντίας και της Μητρόπολης, αγγελίες, εκκλήσεις για οικονομική ενίσχυση σχολείων ή ναών, γνωστοποίηση δωρεών, ισολογισμών, αφίξεις ή αναχωρήσεις πλοίων και ταχυδρόμων κι ένα σωρό άλλα ενδιαφέροντα γεγονότα ανακοινώνονταν από τον κοινοτικό τελάλη, το λεγόμενο "κράχτη", τον οποίο μισθοδοτούσε η Δημογεροντία τουλάχιστον από το 1868 σύμφωνα με τα τοπικά αρχεία. Οι πιο σημαντικές ανακοινώσεις τοιχοκολούνταν σε συγκεκριμένο χώρο που υπήρχε σε κάθε χωριό. Τα δε έκτακτα περιστατικά -πυρκαγιές, ατυχήματα, επιδρομές πειρατών, θάνατοι- αναγγέλονταν με το χτύπημα της καμπάνας της εκκλησίας.
Μικρότερη και καθυστερημένη πληροφόρηση για τα συμβαίνοντα στο νησί είχαν οι Λήμνιοι μετανάστες, κυρίως στην Αίγυπτο, οι οποίοι μάθαιναν τα νέα από στόμα σε στόμα είτε από κάποιο ταχυδρόμο που ερχόταν από τη Λήμνο είτε από κάποιο συμπατριώτη τους καπετάνιο, το πλοίο του οποίου κατέπλεε στην Αλεξάνδρεια. Επόμενο λοιπόν ήταν κάποιος από τους αιγυπτιώτες Λήμνιους να ιδρύσει εφημερίδα, πολύ πριν εκδοθεί στο νησί. Κατά συνέπεια η ιστορία του λημνιακού τύπου μπορεί να διαιρεθεί στις εξής περιόδους:
Η αιγυπτιώτικη περίοδος (1886-1920).
Πρωτοπόρος δημοσιογράφος υπήρξε ο Νικόλαος Ιωάννου Λήμνιος, καταγόμενος από τα Καμίνια, ο οποίος το Φεβρουάριο του 1886 ίδρυσε στην Αλεξάνδρεια την ημερήσια εφημερίδα Μεταρρύθμισις. Ήταν η πρώτη απογευματινή ελληνική εφημερίδα της Αιγύπτου. Κυκλοφορούσε καθημερινά πλην Κυριακής, είχε δικό της τυπογραφείο, στο οποίο τυπώνονταν επίσης ποικίλα άλλα έντυπα και έφερε επανάσταση στον τοπικό τύπο. Είχε συνεργάτες υψηλού επιπέδου, ανταποκρίσεις από την Ελλάδα, την Κύπρο, τη Σμύρνη, την Κωνσταντινούπολη και άλλες περιοχές της τότε Οθωμανικής Αυτοκρατορίας: Κρήτη, Μακεδονία, Μυτιλήνη, Δωδεκάνησα, Συρία, Παλαιστίνη και φυσικά από τη Λήμνο. 
Αρχικά, τη διεύθυνση της εφημερίδας είχε ο Λήμνιος αλλά αργότερα την έδωσε στο δημοσιογράφο Λιάτση, ο οποίος το 1892 συνεταιρίστηκε με τον Γ. Τήνιο και κάθε Κυριακή από το τυπογραφείο της Μεταρρύθμισης εξέδιδαν τον "Ταχυδρόμο". Η "Μεταρρύθμισις" εξέδοσε περίπου 1200 φ. και κυκλοφόρησε μέχρι το 1897, οπότε απορροφήθηκε από τον "Ταχυδρόμο", ο οποίος αποτέλεσε τη σημαία των ελληνο-αιγυπτιακών εντύπων για πολλές δεκαετίες, ως τα τέλη του 20ού αιώνα. Στην εφημερίδα υπάρχουν πολλές ειδήσεις που αφορούν στη Λήμνο ή στους Λημνιούς της Αιγύπτου.
Στη συνέχεια, ο Ν.Ι. Λήμνιος εξέδοσε τη Θρησκευτική Φωνή (1896-1898) και την εβδομαδιαία κυριακάτικη εφημερίδα Αναγέννησις στο Κάιρο, η οποία κυκλοφόρησε από το 1903 ως το 1922 περίπου.
Η εφ. "Λήμνος" (1915-1964).
Από όσα είναι γνωστά, η πρώτη εφημερίδα που κυκλοφόρησε στο νησί ήταν η Λήμνος. Ιδρυτής της ήταν ο Δημήτριος Βέργος από την Ήπειρο, ο οποίος είχε εγκατασταθεί στην πρωτεύουσα του νησιού, στο Κάστρο (τη σημερινή Μύρινα) από το 1915 και διατηρούσε ναυτικό και ασφαλιστικό πρακτορείο ως το 1928 περίπου. Ήταν πολιτευτής και εξελέγη στην βουλευτής Λήμνου με το Κόμμα Φιλελευθέρων το 1928.
Η εφ. Λήμνος εκδόθηκε στις 6 Δεκεμβρίου 1915 με διευθυντή το Δ. Βέργο, ο οποίος ήταν συνιδιοκτήτης μαζί με τον Δ. Λιάπη. Η έκδοσή της διεκόπη το 1922, πριν από το Νοέμβριο. Τα φύλλα της α΄ περιόδου της εφημερίδας δεν σώζονται. Το Νοέμβριο 1922 επανεκδόθηκε από τον Εμμανουήλ Ι. Κωνσταντινίδη, δικηγόρο καταγόμενο από τη Νεάπολη Λασιθίου Κρήτης, ο οποίος είχε εγκατασταθεί και δικηγορούσε μόνιμα στο Κάστρο (Μύρινα). Ο Εμ. Κωνσταντινίδης υπήρξε ιδιοκτήτης, εκδότης και διευθυντής της εφημερίδας επί 42 χρόνια, ως το Νοέμβριο του 1964, οπότε διέκοψε την έκδοση λόγω οικονομικής αδυναμίας να ανανέωσει το τυπογραφείο της. Τελευταίο ήταν το φ. 2.371 (Κυριακή 22-11-1964). Ως το Σεπτέμβριο του 1926 ήταν δισεβδομαδιαία κι εκδιδόταν κάθε Πέμπτη και Κυριακή. Στη συνέχεια μετατράπηκε σε εβδομαδιαία κυριακάτικη. 
Προπολεμικά ήταν βενιζελικών αρχών, υποστήριζε τους υποψήφιους του Κόμματος Φιλελευθέρων και κυρίως το Γεώργιο Παπανδρέου, ο οποίος πολιτευόταν τότε στο Νομό Λέσβου. Μεταπολεμικά αρχικά υποστήριζε κεντρώα κόμματα και στη συνέχεια μετριoπαθείς συντηρητικές απόψεις, υποστηρίζοντας τους πολιτικούς Παπάγο και Καραμανλή.
Άλλες εφημερίδες (προ του 1967).
Κατά τη μακροχρόνια περίοδο της κυκλοφορίας της εφημερίδας "Λήμνος" εκδόθηκαν κι άλλες εφημερίδες, οι περισσότερες με μικρή διάρκεια ζωής. Αυτές ήταν:
Οι εφημερίδες των Λημνιών της διασποράς.
Από το 1949 και για μερικά χρόνια η Λημνιακή Αδελφότητα της Αλεξάνδρειας κυκλοφόρησε περιοδικό, το πρώτο από Λήμνιους ομογενείς.Τις τελευταίες δεκαετίες πολλοί σύλλογοι αποδήμων Λημνίων της Αθήνας εξέδοσαν εφημερίδες με μεγαλύτερη ή μικρότερη διάρκεια ζωής. Συνοπτικά οι εκδόσεις αυτές είναι:

</doc>
<doc id="64882" url="https://el.wikipedia.org/wiki?curid=64882" title="Ισαβέλλα Α΄ της Αχαΐας">
Ισαβέλλα Α΄ της Αχαΐας

Η Ισαβέλλα Βιλλεαρδουίνη ή Βιλλαρδουίνη (Γαλλικά: "Isabelle de Villehardouin"), γνωστή και ως Ιζαμπώ ή Ζαμπέα, όπως την αναφέρει το Χρονικόν του Μορέως, (γεννήθηκε γύρω στο 1260 στην Καλαμάτα, πέθανε το 1311 ή 1312) ήταν η μεγαλύτερη κόρη του πρίγκηπα της Αχαΐας Γουλιέλμου Β΄ Βιλλεαρδουίνου. Μητέρα της ήταν η Άννα Αγγελίνα, κόρη του Μιχαήλ Β', δεσπότη της Ηπείρου. Η Άννα Αγγελίνα ήταν τρίτη σύζυγος του Γουλιέλμου. Ο γάμος έγινε στην Πάτρα, κατά πάσα πιθανότητα το 1258. Ο Γουλιέλμος όμως δεν είχε αποκτήσει παιδιά από τους πρώτους δύο γάμους του, ενώ από τον τρίτο απέκτησε δυο κόρες, πρώτα την Ισαβέλλα και μετά τη Μαργαρίτα. Κατά συνέπεια η Ισαβέλλα ήταν η κύρια κληρονόμος του πριγκιπάτου της Αχαΐας, ενώ στη Μαργαρίτα δόθηκε το κάστρο της Άκοβας.
Το 1268 ο Γουλιέλμος επισκέφθηκε τον βασιλιά της Νάπολης Κάρολο Α΄ τον Ανδεγαυό και συμφώνησε μαζί του τον γάμο της κόρης του Ισαβέλλας με το γιο του Καρόλου Φίλιππο πρίγκιπα της Σικελίας. Η μέλλουσα νύφη όμως δεν ήταν ακόμη σε ηλικία γάμου και ο Φίλιππος έστειλε μία γαλέρα στη Γλαρέντζα να τη φέρει στη Νάπολη. Ο γάμος έγινε τρία χρόνια αργότερα, στις 28 Μαΐου 1271 στο Τράνι της Ιταλίας, όταν η Ισαβέλλα ήταν σε ηλικία 11 ετών, ως επισφράγιση της Συνθήκης του Βιτέρμπο, που όριζε ότι μετά τον θάνατο του πατέρα της το πριγκιπάτο να περάσει στον σύζυγο ή τον πεθερό της. Ο Φίλιππος όμως πέθανε πρόωρα (1277) και η Ισαβέλλα έμεινε χήρα, αν και νεότατη. Στη συνέχεια πέθανε ο πατέρας της (1278), οπότε το δουκάτο πέρασε στον πεθερό της Κάρολο Α'. Η χήρα παρέμεινε στο κάστρο του Αυγού, κοντά στην Νάπολη.
Το 1285 ο Κάρολος Α΄ πέθανε και τον διαδέχθηκε ο γιος του Κάρολος Β΄ ο Χωλός, ο οποίος πήρε την εξουσία στα χέρια του το 1289. Τότε (τον Σεπτέμβριο του 1289) η Ισαβέλλα σε ηλικία 28 ετών ήλθε σε δεύτερο γάμο με τον Φλωρέντιο του Αινώ. Ο Κάρολος Β΄ συναντήθηκε με το νέο ζευγάρι της Αχαΐας και συναίνεσε στο να δοθεί στο ζεύγος η διακυβέρνηση του πριγκιπάτου, με τον όρο ότι η Ισαβέλλα δεν θα προχωρούσε σε νέο γάμο χωρίς την συγκατάθεσή του, σε περίπτωση που ο νέος σύζυγος πέθαινε επίσης πρόωρα. Τελικά το ζευγάρι έκανε μία κόρη, την Ματθίλδη του Αινώ. Ο Φλωρέντιος έκλεισε τη Συνθήκη της Γλαρέντσας με τον Βυζαντινό Αυτοκράτορα Ανδρόνικο Β΄ Παλαιολόγο (1290). Κύρια γεγονότα στη διακυβέρνηση του Φλωρέντιου και της Ισαβέλλας ήταν τα εξής: (α) Η επιδρομή του Ρογήρου ντε Λιούρια με τον αραγωνέζικο στόλο στην Πελοπόννησο. Σε μάχη με τις δυνάμεις του πριγκιπάτου, ο ντε Λιούρια συνέλαβε αιχμάλωτους ιππότες του πριγκιπάτου, μεταξύ των οποίων τον φημισμένο Ιωάννη ντε Τουρναί (1292). Η Ισαβέλλα για να τους απελευθερώσει, αναγκάστηκε να αποδώσει λύτρα στον ντε Λιούρια συναντώντας τον η ίδια στην παραθαλάσσια θέση Καλό Ποτάμι. (β) Η άλωση της Καλαμάτας από τους Σλάβους της γειτονικής Γιάννιτσας (1293): Οι επαναστάτες κήρυξαν την πόλη τμήμα του βυζαντινού δεσποτάτου του Μορέως με έδρα το Μυστρά. Στους διαμαρτυρόμενους Φράγκους, ο δεσπότης του Μυστρά δήλωσε ότι η κατάληψη είχε συμβεί εν αγνοία του και περαιτέρω ο Αυτοκράτορας Ανδρόνικος Β΄ Παλαιολόγος υποσχέθηκε την επιστροφή της πόλης, ενώ έστειλε μυστική διαταγή στον Μυστρά για το αντίθετο. Στην πράξη, για να επιστραφεί η πόλη στο πριγκιπάτο, χρειάστηκε η προδοτική επέμβαση του πρωτοστράτορα του Μυστρά Γεώργιου Σγουρομάλλη (ο οποίος στη συνέχεια τιμωρήθηκε).
Ο Φλωρέντιος πέθανε από άγνωστη αιτία σε ηλικία 50 ετών, μετά από την ανεπιτυχή πολιορκία του κάστρου του Αγίου Γεωργίου στην Αρκαδία (1297).
Μετά το θάνατο του Φλωρέντιου η Ισαβέλλα διόρισε εκπρόσωπό της (βάιλο) τον Ριχάρδο της Κεφαλληνίας και αποσύρθηκε στο κάστρο Νησί της Καλαμάτας.
Το 1298 πάντρεψε την 5 ετών κόρη της Ματθίλδη με τον Γκυ Β' ντε λα Ρος, δούκα των Αθηνών. Ο γάμος που αμφισβητήθηκε από τον Κάρολο Β', τελικά επικυρώθηκε το 1300.
Η Ισαβέλλα το 1300 επισκέφθηκε τη Ρώμη για τους εορτασμούς του Ιωβηλαίου και εκεί γνώρισε τον 20χρονο Φίλιππο της Σαβοΐας, κύριο του Πεδεμοντίου, με τον οποίο σύντομα πραγματοποίησε τον τρίτο γάμο της.
Ο Φίλιππος σχεδίαζε να ανακτήσει όλη την Λακωνία από τους Έλληνες. Οι απαιτήσεις του για αυξημένα έσοδα μέσω βαρύτατων φόρων οδήγησε στην αντίδραση των τοπικών φεουδαρχών και σε επανάσταση των ορεινών Αρκάδων. Από τον Φίλιππο η Ισαβέλλα απέκτησε μια κόρη, τη Μαργαρίτα, περί το 1303.
Ο βασιλιάς της Νάπολης Κάρολος Β΄ κάλεσε το πριγκιπικό ζεύγος στην αυλή του και κατηγόρησε το μεν Φίλιππο για απιστία, τη δε Ισαβέλλα ότι προχώρησε σε τρίτο γάμο χωρίς την συγκατάθεσή του. Το 1307 τους στέρησε το Πριγκιπάτο της Αχαΐας και το παραχώρησε στον γιο του Φίλιππο του Τάραντα.
Σε αντάλλαγμα έδωσε στο Φίλιππο και την Ισαβέλλα την κομητεία της Alba (στην περιοχή του Αμπρούτσο), την οποία μετέτρεψε σε πριγκιπάτο.
Η Ισαβέλλα χώρισε τον Φίλιππο και κατέφυγε στο Αινώ, όπου μέχρι τον θάνατό της προσπαθούσε να διεκδικήσει τα δικαιώματά της στο πριγκιπάτο. Το 1311 έγραψε τη διαθήκη της, με την οποία άφηνε γενική κληρονόμο της τη Ματθίλδη και μόνο ορισμένα κάστρα στη Μαργαρίτα.
Οικογένεια.
Η Ισαβέλλα παντρεύτηκε πρώτα με τον Φίλιππο των Καπετιδών-Ανζού, γιο του Καρόλου Α΄ βασιλιά της Σικελίας(-Νάπολης). Έπειτα με τον Φλωρέντιο του Αινώ και τέλος με τον Φίλιππο A΄ του Οίκου της Σαβοΐας κόμη του Πεδεμοντίου. Από τον 2ο γάμο της είχε μία κόρη:
Νομίσματα.
Στα τορνέζια (νομίσματα) του Πριγκιπάτου της Αχαΐας της περιόδου 1297-1300 αναγράφεται: «YSABELLA * P * ACH» (Ισαβέλλα Πριγκίπισσα Αχαΐας) και στην άλλη πλευρά "DE CLARENCIA". 
Στη σφραγίδα της αναγράφεται "YSABELLE PR[INC]IPISSE ACHAYE" (βλ. και παραπάνω εικόνα).
Είναι το πρωταγωνιστικό πρόσωπο του μυθιστορήματος του Αγγέλου Τερζάκη "Η πριγκιπέσσα Ιζαμπώ" (1945).

</doc>
<doc id="64883" url="https://el.wikipedia.org/wiki?curid=64883" title="Κλεάνθης Μαρόπουλος">
Κλεάνθης Μαρόπουλος

Ο Κλεάνθης Μαρόπουλος (Κωνσταντινούπολη, 1919 – Αθήνα, 3 Ιανουαρίου 1991) ήταν Έλληνας διεθνής επιθετικός ποδοσφαιριστής της προπολεμικής περιόδου, που διακρίθηκε με την ΑΕΚ.
Καριέρα.
Σε συλλογικό επίπεδο.
Ο Μαρόπουλος γεννήθηκε στην Πόλη αλλά το 1922 ήλθε με την οικογένειά του στην Ελλάδα και εγκαταστάθηκε στην Καλαμάτα. Εκεί, το 1931, ξεκίνησε το ποδόσφαιρο στα Πράσινα Πουλιά. Το 1933 η οικογένειά του μετακόμισε στην Αθήνα, στην Καλογρέζα. Ο Μαρόπουλος γράφτηκε αρχικά στον τοπικό Εθνικό και το 1934 πήγε στην ΑΕΚ (σε ηλικία 15 ετών στα "τσικό"), όπου αγωνίστηκε 18 χρόνια, μέχρι το 1952, όταν και σταμάτησε οριστικά το ποδόσφαιρο.
Στην εθνική ομάδα.
Υπήρξε 10 φορές διεθνής (τις 6 φορές ως αρχηγός) με την εθνική Ελλάδας, από το 1938 έως το 1950, με την οποία είχε σημειώσει 1 γκολ. Έκανε ντεμπούτο στις 22 Ιανουαρίου 1938 στο νικηφόρο με 3-1 αγώνα εναντίον της Παλαιστίνης στο Τελ Αβίβ για τα προκριματικά του Παγκοσμίου Κυπέλλου 1938. Το μοναδικό του "διεθνές" γκολ σημειώθηκε στη νίκη με 8-0 επί της Συρίας, σε φιλικό αγώνα στις 25 Νοεμβρίου 1949. Τελευταίος του διεθνής αγώνας ήταν στις 17 Φεβρουαρίου 1950 στο Κάιρο με την Αίγυπτο, για το κύπελλο Φιλίας Ανατολικής Μεσογείου.
Μετά το ποδόσφαιρο.
Όταν σταμάτησε το ποδόσφαιρο ασχολήθηκε με την πολιτική και εκλέχθηκε δημοτικός σύμβουλος στον Δήμο Νέας Ιωνίας. Επίσης, για πολλά χρόνια μετείχε στο Διοικητικό Συμβούλιο της ΑΕΚ.
Απεβίωσε το 1991, σε ηλικία 72 ετών.

</doc>
<doc id="64884" url="https://el.wikipedia.org/wiki?curid=64884" title="Γιώργος Γάσπαρης (ποδοσφαιριστής)">
Γιώργος Γάσπαρης (ποδοσφαιριστής)

Ο Γιώργος Γάσπαρης (Σμύρνη, 1913 - Αθήνα, 1978) ήταν Έλληνας διεθνής ποδοσφαιριστής και μετέπειτα προπονητής, ο οποίος αγωνιζόταν ως αμυντικός.
Ποδοσφαιρική καριέρα.
Σε συλλογικό επίπεδο.
Ξεκίνησε το ποδόσφαιρο το 1927 από τον Εθνικό Καισαριανής και το 1930 βρέθηκε στον Απόλλωνα Αθηνών. Το 1935 τον ζήτησε η ΑΕΚ, αλλά επειδή δεν τον παραχωρούσε ο Απόλλων πήγε μια χρονιά στην ΑΕΚ Πειραιώς και το 1936 εντάχθηκε στην ΑΕΚ, παραμένοντας μέχρι το 1950, όταν αποσύρθηκε από την ενεργό δράση σε ηλικία 37 ετών.
Στην εθνική Ελλάδας.
Υπήρξε πέντε φορές διεθνής με την εθνική Ελλάδας, τόσο με τον Απόλλωνα όσο και με την ΑΕΚ. Το ντεμπούτο του πραγματοποιήθηκε στους αγώνες για το 5ο Βαλκανικό Κύπελλο στη Σόφια τον Ιούνιο του 1935 με αντίπαλο τη Βουλγαρία (2-5) και τη Ρουμανία (2-2). Επίσης, αγωνίστηκε σε φιλικό επί της Αιγύπτου στο Κάιρο τον Ιούνιο 1936 και στους δύο αγώνες για τα προκριματικά του Παγκοσμίου Κυπέλλου του 1938 με την Παλαιστίνη στο Τελ Αβίβ (3-1) και στην Αθήνα (1-0).
Προπονητική καριέρα.
Ολοκληρώνοντας την ποδοσφαιρική καριέρα του έγινε προπονητής και βρέθηκε στον πάγκο αρκετών συλλόγων, ενώ το 1973 εργάστηκε ως βοηθός προπονητή της εθνική Ελλάδας, δίπλα στον Μπίλι Μπίνγκαμ.

</doc>
<doc id="64885" url="https://el.wikipedia.org/wiki?curid=64885" title="Λίμνη Ορεστίδος">
Λίμνη Ορεστίδος



</doc>
<doc id="64886" url="https://el.wikipedia.org/wiki?curid=64886" title="Σπύρος Σκλαβούνος">
Σπύρος Σκλαβούνος

Ο Σπύρος Σκλαβούνος (1912) ήταν Έλληνας διεθνής ποδοσφαιριστής, ο οποίος γεννήθηκε στη Θεσσαλονίκη.
Καριέρα.
Σε συλλογικό επίπεδο.
Ξεκίνησε το ποδόσφαιρο από τον Θερμαϊκό το 1929. Το 1931 πήγε στον Παναθηναϊκό και το 1935 στην ΑΕΚ. Σταμάτησε το ποδόσφαιρο το 1940. Καταγόταν από οικογένεια σιδηροδρομικών, ο παππούς του Παναγιώτης μαζί με τη γιαγιά του Ρόζα είχαν συμμετάσχει στον Μακεδονικό αγώνα. Ο αδελφός του Γρηγόρης ήταν κι αυτός ποδοσφαιριστής αγωνιζόμενος για πολλά χρόνια στον Θερμαϊκό. Ο θείος του Αλέξανδρος ήταν από τους ιδρυτές αλλά και πρόεδρος του Θερμαϊκού, με προσωπική παρέμβαση του οποίου το 1931 πήγε στον Παναθηναϊκό, παρότι τον διεκδίκησε και ο Άρης.
Στην εθνική Ελλάδας.
Στην εθνική Ελλάδας αγωνίστηκε 8 φορές, το διάστημα μεταξύ 1932-1938. Πρώτη φορά κλήθηκε στο Βελιγράδι για τους αγώνες του Βαλκανικού κυπέλλου.
Μετά το ποδόσφαιρο.
Μετά το τέλος της ποδοσφαιρικής του καριέρας, το 1948, ασχολήθηκε με το τραγούδι κάνοντας και διεθνή καριέρα, τραγούδησε σε πολλά μαγαζιά σε Ελλάδα, Κωνσταντινούπολη, Παρίσι, Λονδίνο και σε πολλές ακόμα πόλεις.
Τίτλοι.
Με την ΑΕΚ:
Με τον Παναθηναϊκό:

</doc>
<doc id="64887" url="https://el.wikipedia.org/wiki?curid=64887" title="Ντανιέλε Σιλβέστρι">
Ντανιέλε Σιλβέστρι

Ο Ντανιέλε Σιλβέστρι ("Daniele Silvestri", 18 Αυγούστου 1968) είναι Ιταλός τραγουδιστής.

</doc>
<doc id="64888" url="https://el.wikipedia.org/wiki?curid=64888" title="Κώστας Χριστοδούλου">
Κώστας Χριστοδούλου

Ο Κώστας Χριστοδούλου ήταν Έλληνας διεθνής ποδοσφαιριστής και προπονητής. Γεννήθηκε στην Αθήνα το 1913 ή το 1915 σύμφωνα με την ΕΠΟ.
Αγωνίστηκε στη θέση του αριστερού ακραίου επιθετικού (έξω αριστερά) και ξεκίνησε το άθλημα από τη Δάφνη Αθηνών στο Μεταξουργείο. Το καλοκαίρι του 1930 και σε πολύ νεαρή ηλικία, μετακινείται στον Παναθηναϊκό χωρίς τη συναίνεση του σωματείου του, γεγονός πολύ συνηθισμένο για την εποχή, και τιμωρείται με ετήσιο αποκλεισμό από κάθε επίσημη αναμέτρηση, σύμφωνα με τους τότε κανονισμούς. Μεταγράφεται στην ΑΕΚ το 1936, για να σταματήσει την ενεργό δράση το 1945.
Χρίζεται διεθνής για πρώτη φορά στις 4 Φεβρουαρίου 1934 κατά το φιλικό Ελλάδα-Βουλγαρία 1-0 στο γήπεδο Παναθηναϊκού, όταν αντικαθιστά το Λεωνίδα Ανδριανόπουλο στο 55'. Περιορίζεται σε 5 διεθνείς εμφανίσεις, τέσσερις με τον ΠΑΟ και μία με την ΑΕΚ, εξαιτίας -πιθανώς- του Β' Παγκοσμίου πολέμου, δεδομένου ότι πήρε μέρος στην τελευταία προπολεμική συνάντηση της Ελλάδας (και ευρύτερη ήττα της ιστορίας της), το 1-11 της 25 Μαρτίου 1938 από την Ουγγαρία στη Βουδαπέστη.
Μετά την αποχώρησή του από την ενεργό δράση ως ποδοσφαιριστής, διετέλεσε προπονητής σε διάφορες ομάδες όπως στην Προοδευτική μεταξύ άλλων.
Ποδοσφαιριστής με μικρότερη επιτυχία υπήρξε και ο νεότερος αδελφός του Χρήστος, επίσης στην αριστερή πτέρυγα του γηπέδου ως μέσος (τότε μεσοφύλακας) και αμυντικός (οπισθοφύλακας) του Παναθηναϊκού.

</doc>
<doc id="64890" url="https://el.wikipedia.org/wiki?curid=64890" title="Υψηλάντης">
Υψηλάντης

Το Υψηλάντης μπορεί να αναφέρεται
Σε κάποιο από τα μέλη της:

</doc>
<doc id="64891" url="https://el.wikipedia.org/wiki?curid=64891" title="Σπύρος Κοντούλης">
Σπύρος Κοντούλης

Ο Σπύρος Κοντούλης (Πειραιάς, 1915 - Αθήνα, Ιούνιος 1944) ήταν Έλληνας διεθνής ποδοσφαιριστής, που αγωνιζόταν στη θέση του μέσου.
Καριέρα.
Σε συλλογικό επίπεδο.
Ξεκίνησε το ποδόσφαιρο το 1931 από την Άμυνα Πειραιώς. Το 1935 μεταπήδησε στην ΑΕΚ, με την οποία πανηγύρισε τα πρωταθλήματα Ελλάδας του 1939 και του 1940 καθώς και το κύπελλο Ελλάδας του 1939 έχοντας ως συμπαίκτες, μεταξύ άλλων, ποδοσφαιριστές όπως οι Κλεάνθης Μαρόπουλος, Τρύφων Τζανετής, Σπύρος Σκλαβούνος και Γιώργος Μάγειρας. 
Στην Εθνική Ελλάδας.
Ο Κοντούλης υπήρξε 3 φορές διεθνής με την Εθνική Ελλάδας, αγωνιζόμενος και στους τρεις αγώνες που αυτή έδωσε κατά το έτος 1938, οι οποίοι ήταν και οι τελευταίοι του ελληνικού αντιπροσωπευτικού συγκροτήματος προπολεμικά.
Θάνατος.
Τον Ιούνιο του 1944 σκοτώθηκε από τα γερμανικά στρατεύματα Κατοχής, στην προσπάθεια του να αποδράσει από το φορτηγό που τον μετέφερε για εκτέλεση από τις φυλακές Χαϊδαρίου στο σκοπευτήριο της Καισαριανής.Λίγο καιρό νωρίτερα οι Γερμανοί είχαν εκτελέσει και τον αδερφό του.

</doc>
<doc id="64892" url="https://el.wikipedia.org/wiki?curid=64892" title="Δικοτυλήδονο">
Δικοτυλήδονο

Δικοτυλήδονο είναι το φυτό του οποίου ο σπόρος ή το έμβρυο έχει δύο εμβρυακά φύλλα ή κοτυληδόνες.
Τα δικοτυλήδονα ή "δικότυλα" φυτά είναι η μεγαλύτερη κλάση των αγγειόσπερμων φυτών και η μεγαλύτερη του φυτικού βασιλείου με πάνω από 155.000 είδη.
Είναι φανερόγαμα φυτά, δηλαδή έχουν ρίζες, βλαστούς και φύλλα και παράγουν άνθη.
Τα δικοτυλήδονα χαρακτηρίζονται από φύλλα που έχουν δικτυωτή νεύρωση, έχουν μίσχο και δεν έχουν κολεό εκτός από σπάνιες εξαιρέσεις. Είναι επίσης πολυμορφικά και έχουν διάφορα σχήματα όπως οδοντωτά, σφαιρικά, ωοειδή, νεφροειδή, καρδιόσχημα κ.λ.π. ενώ φέρουν στις περισσότερες περιπτώσεις και παράφυλλα.
Η ρίζα τους είναι πασσαλώδης και μακρόβια, σε αντίθεση με αυτήν των μονοκοτυλήδονων που έχει μικρή διάρκεια ζωής. Η κατασκευή του κορμού και των βλαστών παρουσιάζει δέσμες με πόρους και αγγεία. Βρίσκονται σε μεγάλα υψόμετρα αλλά ευδοκιμούν και κοντά στη θάλασσα.
Τα περισσότερα από τα φυτά αυτά είναι θάμνοι και δέντρα ενώ υπάρχουν και πολλά ποώδη.
Είναι πολύ χρήσιμα για τον άνθρωπο αφού δίνουν: 
Ταξινόμηση.
Στο σύστημα κατά Κρόνκουιστ (1981) τα δικοτυλήδονα αντιπροσωπεύονται στην ομοταξία των Μαγνολιόψιδων (Magnoliopsida) η οποία και υποδιαιρείται σε έξι υφομοταξίες (σε έντονα γράμματα) και 64 τάξεις:

</doc>
<doc id="64894" url="https://el.wikipedia.org/wiki?curid=64894" title="Τζιοβάνι Λορέντσο Μπερνίνι">
Τζιοβάνι Λορέντσο Μπερνίνι



</doc>
<doc id="64897" url="https://el.wikipedia.org/wiki?curid=64897" title="Αλέξανδρος Υψηλάντης (1792-1828)">
Αλέξανδρος Υψηλάντης (1792-1828)



</doc>
<doc id="64899" url="https://el.wikipedia.org/wiki?curid=64899" title="Μετενσάρκωση">
Μετενσάρκωση

Ως μετενσάρκωση εννοείται η ιδέα ότι η ψυχή μετά τον θάνατο δεν πεθαίνει αλλά αναγεννάται σε νέο σώμα. Η ιδέα της μετενσάρκωσης είναι κυρίαρχη σε αρκετές θρησκείες κυρίως της Ινδίας, ενώ ήταν μέρος και της φιλοσοφίας του Πυθαγόρα. Όσοι πιστεύουν στην μετενσάρκωση, θεωρούν ότι ένας άνθρωπος έχει ζήσει άπειρες προηγούμενες ζωές και θα ζήσει άλλες τόσες. Από θρησκείες πιστεύεται ότι όταν ένας άνθρωπος πεθαίνει, εκτός από την μετενσάρκωση του σε άνθρωπο, υπάρχει περίπτωση να αναγεννηθεί σαν ζώο, έντομο ή ακόμα και φυτό, ανάλογα με τις πράξεις που διέπραξε στην ζωή του. 
Η ιδέα της μετενσάρκωσης αναφέρεται στο αρχαίο ινδικό βιβλίο Μπαγκαβάτ Γκίτα.
Θρησκευτικές πεποιθήσεις.
Ινδουισμός.
Η ιδέα της μετενσάρκωσης απαντάται ήδη από την πρώτη χιλιετία π.χ. στις ινδικές γραφές (βέδες) που χρονολογούνται από το 1500-500π.χ. Σύμφωνα με τον ινδουισμό, το σώμα πεθαίνει αλλά η ψυχή είναι άφθαρτη και αιώνια. Ο κύκλος γέννησης θανάτου εξυπηρετεί την εξελικτική πορεία της ψυχής, η οποία αφού συγκεντρώσει ικανό όγκο εμπειριών και γνώσης, απελευθερώνεται από αυτόν τον κύκλο και ενώνεται με την παγκόσμια συνειδητότητα της οποίας αποτελεί αναπόσπαστο κομμάτι. Οι συνθήκες και η πορεία της εκάστοτε ενσάρκωσης, καθορίζονται από τον νόμο του κάρμα. Αν οι πράξεις ενός ανθρώπου στην παρούσα ενσάρκωση είναι συνολικά κακές ή αρνητικές, τότε έχει συγκεντρώσει κακό κάρμα, που σημαίνει ότι στην επόμενη ενσάρκωση θα βρεθεί αντιμέτωπος με τις κακές ενέργειες που εκείνος δημιούργησε. Μόνο που αυτήν την φορά θα είναι το θύμα και όχι ο θύτης. Με αυτόν τον τρόπο η ψυχή του ανθρώπου θα εξελιχθεί έτσι ώστε να μην δημιουργεί πια αρνητικές ενέργειες αλλά να συγκεντρώνει μόνο καλό κάρμα. Μετά τον θάνατο του σώματος η ψυχή εισέρχεται σε ένα άλλο σώμα και συνεχίζει την εξελικτική της πορεία σύμφωνα με το καλό ή κακό κάρμα που έχει συγκεντρώσει στις παλιότερες ενσαρκώσεις. Σύμφωνα με τον ινδουισμό η ψυχή ενδέχεται να ενσαρκωθεί σαν ζώο αν έχει συγκεντρώσει πολύ αρνητικό κάρμα.
Βουδισμός.
Σύμφωνα με διάφορες Βουδιστικές γραφές, ο Βούδας πίστευε στην μετενσάρκωση και στην ύπαρξη της μετά θάνατον ζωής σε έναν άλλο κόσμο. Ο Βούδας διαβεβαιώνει ότι το κάρμα επηρεάζει την μετενσάρκωση και ότι ο κύκλος των επαναλαμβανόμενων γεννήσεων και θανάτων, είναι ατελείωτος. Μπορεί κάποιος να ελευθερωθεί από τον κύκλο των ενσαρκώσεων, όταν η ψυχή του με την εμπειρία των πολλαπλών ενσαρκώσεων, εξελιχθεί τόσο ώστε να επιτύχει την νιρβάνα. Παρόλα αυτά η διαδικασία των ενσαρκώσεων δεν είναι κάτι που επιτυγχάνεται εύκολα. Στις βουδιστικές γραφές, ο Βούδας στην Σαμγιούτα νικάγια στον στίχο 1871, διδάσκει μια παραβολή για να τονίσει την δυσκολία και την σπανιότητα να ενσαρκωθεί ξανά μια ψυχή σε ανθρώπινο σώμα. “"Είναι μια τυφλή χελώνα που κολυμπά στον ωκεανό και αναδύεται μία φορα κάθε 100 χρόνια. Κάπου στον ίδιο ωκεανό επιπλέει ένα ξύλινο στεφάνι που παρασύρεται από τον άνεμο και τις παλίρροιες. Όσες πιθανότητες έχει η χελώνα να περάσει κατά τύχη το κεφάλι της μέσα από το στεφάνι καθώς αναδύεται, τόσες είναι και οι πιθανότητες να ξαναγεννηθεί κανείς σαν άνθρωπος.”"
Χριστιανισμός.
Αν και υπάρχουν χριστιανοί που δεν απορρίπτουν την μετενσάρκωση, σύμφωνα με την Αγία Γραφή προκύπτουν κάποιες ασυμβατότητες. Στην επιστολή προς Εβραίους θ-25, αναφέρεται ότι οι άνθρωποι πεθαίνουν μία φορά και μετά κρίνονται. Στον χριστιανισμό υπάρχει μετάνοια και συγχώρεση ενώ το κάρμα μεταφέρεται στις επόμενες ενσαρκώσεις. Η θεωρία της μετενσάρκωσης ουσιαστικά σημαίνει οτι η ψυχή από μόνη της εξελίσσεται και φτάνει στο σημείο να ενωθεί με τον Θεό, ενώ σύμφωνα με τον χριστιανισμό, αυτό μπορεί να γίνει μόνο με την χάρη του Ιησού Χριστού εφόσον οι άνθρωποι αποδεχτούν την σταύρωση ως την θυσία που θα ξεπλύνει τις αμαρτίες τους.
Επιστημονική έρευνα.
Ο ψυχίατρος Ίαν Στήβενσον, από το πανεπιστήμιο την Βιρτζίνια, ερεύνησε πολλές αναφορές παιδιών που ισχυρίστηκαν ότι έχουν αναμνήσεις από παλιότερες ζωές. Διεξήγαγε πάνω από 2500 μελέτες περίπτωσης σε μία περίοδο 40 ετών και εξέδωσε δώδεκα βιβλία συμπεριλαμβανομένων των "Twenty Cases Suggestive of Reincarnation" και "Where Reincarnation and Biology Intersect". Ο Στήβενσον κατέγραψε μεθοδικά τις δηλώσεις κάθε παιδιού, αναγνώρισε τον νεκρό τον οποίο κατέδειξε το κάθε παιδί και επαλήθευσε τα γεγονότα από την ζωή του ατόμου που ταίριαζαν με τις αναμνήσεις του παιδιού. Επίσης σύγκρινε σημάδια και γενετικές ανωμαλίες με τις πληγές και τις ουλές των νεκρών που επαληθεύονταν από ιατρικά αρχεία όπως φωτογραφίες αυτοψίας στο βιβλίο "Μετενσάρκωση και Βιολογία" ("Reincarnation and Biology")
Ο Στήβενσον αναζήτησε ανατρεπτικά στοιχεία και εναλλακτικές εξηγήσεις για τις αναφορές και πίστευε οτι οι αυστηρές του μέθοδοι απέκλειαν όλες τις “φυσιολογικές” εξηγήσεις για τις αναμνήσεις των παιδιών. Πάντως η μεγάλη πλειοψηφία των περιπτώσεων μετενσάρκωσης που έχουν αναφερθεί, προέρχονταν από ανατολικές κοινωνίες όπου οι κυρίαρχες θρησκείες δέχονται την θεωρία της μετενσάρκωσης. Αυτό ανάγκασε τον Στήβενσον να εκδώσει ένα βιβλίο με θέμα Ευρωπαϊκές περιπτώσεις τύπου μετενσάρκωσης (European Cases of the Reincarnation Type). 
Σκεπτικοί όπως ο Πωλ Έντουαρντς έχουν αναλύσει πολλές από αυτές τις περιπτώσεις και τις έχουν χαρακτηρίσει ως αναπόδεικτες, υποδηλώνοντας οτι οι ισχυριζόμενες αποδείξεις υπέρ της μετενσάρκωσης προέρχονται από επιλεκτική σκέψη. Επίσης ότι προέρχονται από ψευδείς αναμνήσεις οι οποίες προκύπτουν από το σύστημα πίστης και από βασικούς φόβους και έτσι δεν γίνεται να χαρακτηριστουν ως αυταπόδεικτα στοιχεία. Ο Καρλ Σαγκάν αναφέρθηκε σε παραδείγματα προφανώς από τις έρευνες του Στήβενσον με το βιβλίο . Εκεί δίνει ένα παράδειγμα πως θα μπορούσε κάποιος να “αποδείξει” μια θεωρία, συγκεντρώνοντας επιλεκτικά κάποια “αυταπόδεικτα” στοιχεία και έτσι απέρριψε την θεωρία της μετενσάρκωσης σαν μια φειδωλή εξήγηση των ιστοριών. Περιγράφει περιπτώσεις ανθρώπων που ενσωμάτωσαν ή πρόσθεσαν στην δική τους μνήμη, πράγματα που δεν είχαν ζήσει, αλλά τα είχαν δει σε ταινία ή τους τα διηγήθηκαν κάποιοι άλλοι. Ο Ίαν Γουίλσον ισχυρίστηκε οτι οι περισσότερες από τις περιπτώσεις του Στήβενσον, αποτελούνταν από φτωχά παιδιά που είχαν αναμνήσεις από μια πλούσια ζωή ή ανήκαν σε υψηλότερη κάστα. Υπέθεσε ότι τέτοιες περιπτώσεις αποσκοπούσαν στο να αποσπάσουν χρήματα από τις οικογένειες των θανόντων που υποτίθεται οτι μετενσαρκώθηκαν σε φτωχό παιδί. Ο φιλόσοφος Κιθ Ογκουστίν έγραψε: “η συντριπτική πλειοψηφία των περιπτώσεων του Στήβενσον, προέρχονται από χώρες όπου η θρησκευτική πίστη σχετικά με την μετενσάρκωση είναι ισχυρή, και σπάνια προέρχονται από χώρες όπου δεν ευδοκιμεί η πίστη στην μετενσάρκωση, υποδεικνύει ότι η πολιτιστική κατάσταση (και όχι η μετενσάρκωση) παράγει αυθόρμητους ισχυρισμούς σχετικά με την ύπαρξη αναμνήσεων από παλιότερες ζωές. Σύμφωνα με την έρευνα του Ρόμπερτ Μπέϊκερ, πολλές από τις υποτιθέμενες εμπειρίες προηγούμενων ενσαρκώσεων που εξετάστηκαν από τον Στήβενσον και άλλους παραψυχολόγους, μπορούν να ερμηνευθούν με γνωστούς ψυχολογικούς όρους και παράγοντες. Ο Πωλ Έντουαρντς έγραψε ότι η ανάμνηση παλιότερων ζωών είναι ένα μείγμα κρυπτομνησίας και συνωμοσίας. Ο φιλόσοφος Πωλ Έντουαρντς σημειώνει οτι η μετενσάρκωση στηρίζεται σε εικασίες και δεν είναι συμβατή με την σύγχρονη επιστήμη.
Ένσταση στους ισχυρισμούς της θεωρίας της μετενσάρκωσης αποτελεί το γεγονός οτι η συντριπτική πλειοψηφία των ανθρώπων δεν θυμάται προηγούμενες ζωές και δεν υπάρχει γνωστός μηχανισμός στην σύγχρονη επιστήμη, που να επιτρέπει σε μία προσωπικότητα να επιζήσει μετά τον θάνατο και να ταξιδέψει σε ένα άλλο σώμα. Ερευνητές όπως ο Στήβενσον, έχουν λάβει υπόψη αυτούς τους περιορισμούς.

</doc>
<doc id="64902" url="https://el.wikipedia.org/wiki?curid=64902" title="Κωνσταντίνος Μαυροκορδάτος">
Κωνσταντίνος Μαυροκορδάτος

Ο Κωνσταντίνος Μαυροκορδάτος (27 Φεβρουαρίου 1711 - 23 Νοεμβρίου 1769) ήταν Φαναριώτης ηγεμόνας της Βλαχίας και της Μολδαβίας. Συνολικά ανέλαβε έξι φορές την ηγεμονία της Βλαχίας και τέσσερις φορές αυτήν της Μολδαβίας.
Βιογραφία.
Γεννήθηκε το 1711 στη Κωνσταντινούπολη και ήταν γιος του Νικόλαου Μαυροκορδάτου, ηγεμόνα της Μολδοβλαχίας και μεγάλου διερμηνέα της Υψηλής Πύλης. Υπήρξε άτομο μεγάλης μόρφωσης και γνώριζε έξι γλώσσες (ελληνικά, λατινικά, τουρκικά, ρουµανικά, γαλλικά και ιταλικά).
Ανέλαβε πρώτη φορά, από τις συνολικά έξι, την ηγεμονία της Βλαχίας το 1730, το ίδιο όμως έτος καθαιρέθηκε από υποστηρικτές του γηγενή Μιχάι Ρακόβιτσα, που εκμεταλλεύτηκαν την αλλαγή στη θέση του σουλτάνου, επανήλθε όμως το 1731 στη θέση του, την οποία διατήρησε ως το 1733. Ηγεμόνευσε επίσης τις περιόδους 1735 - 1741, 1744 - 1748, 1756 - 1758 και 1761 - 1763. Στον θρόνο της Μολδαβίας ανήλθε τέσσερις φορές, τις περιόδους 1733 - 1735, 1741 - 1743, 1748 - 1749 και το 1769. Ενδιάμεσα, εξορίστηκε για ένα διάστημα στη Λήμνο.
Ο Κωνσταντίνος Μαυροκορδάτος έμεινε γνωστός για τη Μεταρρύθμιση του 1740, που ονομάστηκε «Ρεφόρμα». Συγκεκριμένα παραχώρησε Σύνταγμα, με το οποίο καταργήθηκε η δουλεία των χωρικών, αναδιοργανώθηκε το προβληματικό σύστημα φορολόγησης, καταργήθηκαν η πολιτοφυλακή και οι στρατιωτικές συνοδείες των βογιάρων, εισήχθη η μέχρι τότε άγνωστη στην περιοχή καλλιέργεια του αραβόσιτου, μεταφράστηκε η Αγία Γραφή στη ρουμανική, καθιερώθηκε η ρουμανική γλώσσα στη λατρεία της Εκκλησίας αντί της σλαβονικής και τέθηκαν οι βάσεις για την αναβάθμιση της εκπαίδευσης. Στην αυλή του φιλοξενήθηκαν μεταξύ άλλων ο ζωγράφος από τη Γενεύη "Jean-Étienne Liotard", οι Έλληνες λόγιοι Καισάριος Δαπόντες, Μάρκος Αντώνιος Κατσαΐτης, Πέτρος Δεπάστας κ.ά.
Κατά τη διάρκεια του ρωσοτουρκικού πολέμου του 1768 - 1774 τραυματίστηκε στις 5 Νοεμβρίου 1769 σε μάχη στο Γαλάτσι με συνέπεια να πεθάνει στην αιχμαλωσία λίγες μέρες αργότερα. Γιος του ήταν ο Αλέξανδρος Α' Μαυροκορδάτος ο λεγόμενος "δελήβεης".

</doc>
<doc id="64910" url="https://el.wikipedia.org/wiki?curid=64910" title="Απόστολος Αρσάκης">
Απόστολος Αρσάκης

Ο Απόστολος Αρσάκης (Χοταχόβα Πρεμετής, 6 Ιανουαρίου 1792 - Βουκουρέστι 16 Ιουλίου 1874) ήταν Έλληνας βλάχικης καταγωγής ευεργέτης και πολιτικός στη Ρουμανία, όπου διετέλεσε και πρωθυπουργός. Ήταν ένας από τους σημαντικότερους ευεργέτες στην Ελλάδα του 19ου αιώνα, ενώ την ίδια στιγμή έγινε μία ηγετική πολιτική προσωπικότητα στη Ρουμανία.
Βιογραφία.
Ο μέγας ευεργέτης της Φιλεκπαιδευτικής Εταιρείας Απόστολος Αρσάκης, γεννήθηκε στις 6 Ιανουαρίου του 1792 στο χωριό Χοταχόβα της Πρεμετής της Βορείου Ηπείρου. Ήταν γιος του Κυριάκου Αρσάκη, ο οποίος ήταν ξάδερφος με τους αδερφούς Τοσίτσα. Σε ηλικία 8 ετών πήγε στο Βουκουρέστι και μετά από τέσσερα χρόνια, το 1804, στάλθηκε σε ένα Γυμνάσιο στη Βιέννη, ενώ συγχρόνως μάθαινε ελληνικά από τον μεγάλο διδάσκαλο Νεόφυτο Δούκα. Όταν τελείωσε το Γυμνάσιο γράφτηκε στην Ιατρική Σχολή του Πανεπιστημίου της Χάλλης της Σαξονίας. Το 1813 πήρε το πτυχίο του και το 1814 εγκατάσταθηκε στο Βουκουρέστι, όπου άσκησε το επάγγελμα του ιατρού.
Από πολύ νέος ο Αρσάκης έδωσε δείγματα της μεγάλης φιλολογικής του μορφώσεως και της πρώιμης διανοητικής ωριμότητάς του. Όταν ήταν φοιτητής, σε ηλικία 19 ετών, το 1811, έγραψε με την ευκαιρία της γεννήσεως του παιδιού του Μέγα Ναπολέοντα βουκολικό ειδύλλιο, σε δωρική διάλεκτο, κατ' απομίμηση των ειδυλλίων αυτών του Θεοκρίτου. Με το ποίημά του αυτό, παρακαλούσε τον πανίσχυρο τότε αυτοκράτορα να βοηθήσει την υπόδουλη Ελλάδα για να αποκτήσει την ελευθερία της από τους Τούρκους.
Το 1813, σε ηλικία 21 ετών, ο Αρσάκης έγραψε περισπούδαστη διατριβή, επί διδακτορία, σε λατινική γλώσσα "«Περί του εγκεφάλου και του νωτιαίου μυελού των ιχθύων»", η οποία σχολιάστηκε εγκωμιαστικά. Η διατριβή αυτή μεταφράσθηκε σε πολλές ευρωπαϊκές γλώσσες θεωρούμενη ότι προήγε τη συγκριτική ανατομία. Παράλληλα, δημοσίευσε στον «Λόγιο Ερμή» άρθρα σχετικά με την ιστορία της Ιατρικής και συνέγραψε πολλές ακόμα επιστημονικές εργασίες, τις οποίες δημοσίευσε σε επιστημονικά περιοδικά και εγκυκλοπαίδειες.
Το 1822 προσλήφθηκε ως ιδιαίτερος γραμματέας του ηγεμόνα της Βλαχίας, ενώ από το 1836 μέχρι το 1839 διετέλεσε γραμματέας επικρατείας του ηγεμόνα της Βλαχίας Αλέξανδρου Γκίκα. Το 1857 πρωτοεκλέχθηκε βουλευτής και την περίοδο 1857-1859 χρημάτισε μέλος της τετραμελούς επιτροπής για την ένωση της Βλαχίας και της Μολδαβίας, οι οποίες αποτέλεσαν αργότερα τη Ρουμανία. Το 1862 έγινε Υπουργός Εξωτερικών της Ρουμανίας και λίγο καιρό αργότερα διετέλεσε προσωρινός πρωθυπουργός, αντικαθιστώντας τον δολοφονημένο πρωθυπουργό Καρατζίο. Στον πρωθυπουργικό θώκο παρέμεινε μέχρι τις 23 Ιουνίου του 1862.
Το όνομα, όμως, του Αρσάκη δεν έγινε ένδοξο ούτε από τα πρώιμα πνευματικά προϊόντα της εξαιρετικής διανοίας του, ούτε από την αξιόλογη δράση του στις παραδουνάβιες ηγεμονίες, αλλά από τις μεγάλες δωρεές του στην Φιλεκπαιδευτική Εταιρεία. Οι δωρεές αυτές είχαν αποσπάσει την αγάπη, την εκτίμηση και την ευγνωμοσύνη όλου του ελληνισμού, ο οποίος καταλάβαινε ότι το νόημα των δωρεών αυτών ήταν η μόρφωση κατάλληλων μητέρων και παιδαγωγών. Μετά την αποτίναξη της δουλείας, χρειαζόταν εξυγιαντική πνοή για σωστή εκπαίδευση και αγωγή.
Με δικές του δαπάνες βοήθησε στην αποπεράτωση του Μεγάρου της Φιλεκπαιδευτικής Εταιρείας επί της οδού Πανεπιστημίου, ενώ διέθεσε μεγάλα ποσά για τη συντήρησή του. Το 1850 το Διοικητικό Συμβούλιο της Φιλεκπαιδευτικής Εταιρείας τον ανακήρυξε μεγάλο ευεργέτη και ονόμασε τα σχολεία της Αρσάκεια. Εκτός από αυτές τις δωρεές, μεγάλα ποσά και πολύτιμα αντικείμενα δώρησε ο Αρσάκης και στην εκκλησία του Αρσακείου, η οποία ετιμάτο, χάριν της συζύγου του Αναστασίας, επ' ονόματι της Αγίας Αναστασίας της Ρωμαίας. Επίσης δώρισε σημαντικά ποσά για την ανέγερση στη πατρίδα του, σχολείων και ναών. Επιπλέον, δημοσίευσε την αρχαιολογική πραγματεία "«Περί του ει εξήν ταις γυναιξί ταις δραματικαίς επιδείξεσι παρείναι»".
Ο Αρσάκης υπήρξε αγαθός και ευτυχής οικογενειάρχης και απέκτησε έναν γιο, τον Γεώργιο, και δύο κόρες: την Ελένη, σύζυγο Καντακουζηνού, και την Ολυμπία, σύζυγο Λαχοβάρη, πρεσβευτή της Ρουμανίας. Δύο μήνες προ του θανάτου του αφιέρωσε στην εκκλησία του Αρσακείου έναν Επιτάφιο και ένα χρυσοκέντητο Σταυρό.
Όταν απεβίωσε ο Αρσάκης, στις 16 Ιουλίου του 1874 στο Βουκουρέστι, το συμβούλιο της Φιλεκπαιδευτικής Εταιρείας όρισε πένθος 40 ημερών σε όλο το προσωπικό του Αρσακείου και του έκανε μνημόσυνο στη Μητρόπολη Αθηνών, κατά το οποίο εξεφώνησε ιστορικό λόγο ο Κωνσταντίνος Κοντογόνης. Όρισε, επίσης, όπως σε κάθε εορτή να ευλογεί το όνομά του στην εκκλησία του Αρσακείου ο εκκλησιαστικός χορός των Αρσακειάδων ψάλλοντας το τροπάριο "Αποστόλου και Αναστασίας, των αοιδίμων ιδρυτών του ιερού τούτου τεμένους, αιωνία η μνήμη" και κάθε χρόνο, στις εξετάσεις, οι μαθήτριες ψάλλουν τον "Αρσάκειο Ύμνο", που γράφτηκε και μελοποιήθηκε προς τιμή του από το 1866.

</doc>
<doc id="64921" url="https://el.wikipedia.org/wiki?curid=64921" title="Βερβερίτσα">
Βερβερίτσα



</doc>
<doc id="64922" url="https://el.wikipedia.org/wiki?curid=64922" title="Βραβεία Γκράμι του 1971">
Βραβεία Γκράμι του 1971

Βραβεία Γκράμι του 1971 
"Νικητές των Βραβείων":
Roy Halee (παραγωγός), Art Garfunkel &amp; Paul Simon (παραγωγοί και καλλιτέχνες) για το
"Bridge Over Troubled Water"
Roy Halee (παραγωγός), Art Garfunkel &amp; Paul Simon (παραγωγοί και καλλιτέχνηες) για το
Bridge Over Troubled Water σε ερμηνεία Simon &amp; Garfunkel
Paul Simon (τραγουδοποιός) για το "Bridge Over Troubled Water" σε ερμηνεία Simon
&amp; Garfunkel
Carpenters
Παιδικά.
Joan Cooney &amp; Thomas Z. Shepard (παραγωγοί) για το Sesame Street σε ερμηνεία The Muppets
Κλασική Μουσική.
Pierre Boulez (διευθυντής ορχήστρας) &amp; the Cleveland Orchestra για το Stravinsky: Le Sacre
du Printemps
Dietrich Fischer-Dieskau για το Schubert: Lieder
Erik Smith (παραγωγός), Colin Davis (διευθυντής ορχήστρας), the Royal Opera House
Orchestra &amp; Chorus &amp; διάφοροι καλλιτέχνες για το Berlioz: Les Troyens
Gregg Smith (διευθυντής χορωδίας), the Gregg Smith Singers &amp; the Columbia Chamber
Ensemble για το Ives: New Music of Charles Ives
Ορχήστρα)
George Szell (διευθυντής ορχήστρας), David Oistrakh, Mstislav Rostropovich &amp; the
Cleveland Orchestra για το Brahms: Double Concerto (Concerto in A Minor for
Violin and Cello)
Eugene Istomin, Leonard Rose &amp; Isaac Stern για το Beethoven: The Complete Piano
Trios
Erik Smith (παραγωγός), Colin Davis (διευθυντής ορχήστρας), διάφοροι &amp; the Royal
Opera House Ορχήστρα &amp; Chorus για το Berlioz: Les Troyens
Κωμωδία.
Flip Wilson για το The Devil Made Me Buy This Dress
Σύνθεση και Διευθέτηση.
Alfred Newman (Συνθέτης) για το "Airport Love Theme"
George Harrison, John Lennon, Paul McCartney &amp; Ringo Starr (Συνθέτες) για το
Let It Be σε ερμηνεία The Beatles
Henry Mancini (διευθετητής) για το "Theme Από το Z"
Larry Knechtel &amp; Paul Simon (διευθετητές) για το "Bridge Over Troubled Water"
σε ερμηνεία Simon &amp; Garfunkel
Κάντρι Μουσική.
Lynn Anderson για το "Rose Garden"
Ray Price για το "Για το the Good Times"
Johnny Cash &amp; June Carter για το "If I Were a Carpenter"
Chet Atkins &amp; Jerry Reed για το Me and Jerry
Marty Robbins (τραγουδοποιός) για το "My Woman, My Woman, My Wife"
Folk.
T-Bone Walker για το Good Feelin'
Gospel.
The Oak Ridge Boys για το "Talk About the Good Times"
Edwin Hawkins για το "Every Man Wants To Be Free" σε ερμηνεία the Edwin Hawkins Singers
Jake Hess για το "Everything Is Beautiful"
Τζαζ.
Bill Evans για το Alone
Miles Davis για το Bitches Brew
Μουσικής Παράστασης.
Stephen Sondheim (Συνθέτης), Thomas Z. Shepard (παραγωγός) &amp; οι αρχικοί
Συντελεστές (Dean Jones, Barbara Barrie, George Coe, Teri Rolston, John Cunningham
&amp; Beth Howland) για το Company
Συσκευασία και Σημειώσεις.
Robert Lockart (γραφίστας) &amp; Ivan Nagy (φωτογράφος) για το Indianola
Mississippi Seeds σε ερμηνεία B.B. King
Chris Albertson (συγγραφέας σημειώσεων) για το The World's Greatest Blues Singer
σε ερμηνεία Bessie Smith
Ποπ.
Dionne Warwick για το I'll Never Fall in Love Again
Ray Stevens για το "Everything Is Beautiful"
Carpenters για το "Close to You"
Henry Mancini για το Theme Από το Z και άλλη κινηματογραφική μουσική
Paul Simon (τραγουδοποιός) για το "Bridge Over Troubled Water" σε ερμηνεία Simon
&amp; Garfunkel
Παραγωγή και μηχανική επεξεργασία ήχου.
Roy Halee (μηχανικός ήχου) για το Bridge Over Troubled Water σε ερμηνεία Simon &amp;
Garfunkel
Arthur Kendy, Fred Plaut, Ray Moore (μηχανικοί επεξεργασίας ήχου), Pierre Boulez (διευθυντής ορχήστρας) &amp;
the Cleveland Orchestra για το Stravinsky: Le Sacre du Printemps
R&amp;B.
Aretha Franklin για το "Don't Play That Song"
B.B. King για το "The Thrill Is Gone"
The Delfonics για το "Didn't I (Blow Your Mind This Time)"
General Johnson &amp; Ronald Dunbar (τραγουδοποιοί) για το "Patches" σε ερμηνεία 
Clarence Carter
Προφορικός Λόγος.
Martin Luther King Jr. για το Why I Oppose the War in Vietnam

</doc>
<doc id="65019" url="https://el.wikipedia.org/wiki?curid=65019" title="Αλβανική γλώσσα">
Αλβανική γλώσσα

Η Αλβανική γλώσσα (αλβανικά: "Gjuha shqipe") είναι γλώσσα που ομιλείται από περίπου 7,6 εκατομμύρια κατοίκους στα δυτικά της Βαλκανικής χερσονήσου (Αλβανία, Κόσοβο, Μαυροβούνιο, Βόρεια Μακεδονία, Ελλάδα) στη νοτιοανατολική Ευρώπη καθώς και από ένα μικρό αριθμό κατοίκων της Απουλίας, της Καλαβρίας και της Σικελίας στη νότια Ιταλία.
Με εξαίρεση ένα, μέχρι τώρα αδημοσίευτο, χειρόγραφο κάποιου "Θεοδώρου της Σκόδρας", το οποίο χρονολογείται πιθανόν το 1210, καθώς και ορισμένες γραμμές στο χειρόγραφο "Bellifortis", οι οποίες έχουν προταθεί ως Αλβανικές, η πρώτη επιβεβαιωμένη, γραπτή μαρτυρία της Αλβανικής προέρχεται από γράμμα του αρχιεπισκόπου του Δυρραχίου "Παύλου Αγγέλου" ("Paulus Angelus", στα αλβανικά "Pal Engjëll") το οποίο χρονολογείται στα 1462.
Το παλαιότερο γνωστό τυπογραφημένο βιβλίο στα Αλβανικά είναι το Μεσάρι (Meshari) ή σύνοψη θείας λειτουργίας, γραμμένο από τον Γκιον Μπουζούκου (Gjon Buzuku), καθολικό ιερέα, το 1555. 
Το πρώτο Αλβανικό σχολείο θεωρείται πως άνοιξε από τους Φραγκισκανούς το 1638 στο Πδαν (Pdhane). Η Αλβανική γλώσσα έχει δανειστεί ένα πολύ μεγάλο αριθμό λέξεων από γειτονικές γλώσσες, κάτι που δυσκόλεψε την αρχική κατάταξη της ως ξεχωριστής, Ινδοευρωπαϊκής γλώσσας.
Τη δεκαετία του 1850 τα Αλβανικά αποδείχθηκε πως είναι Ινδο-Ευρωπαϊκή γλώσσα και αποτελούν ξεχωριστό κλάδο στην ινδοευρωπαϊκή γλωσσική οικογένεια. Η Αλβανική πιθανόν να είναι απόγονος κάποιας αρχαίας Βαλκανικής γλώσσας, πιθανόν της Ιλλυρικής ή της Θρακικής. Αν και αυτό δεν μπορεί να τεκμηριωθεί ιστορικά, λόγω έλλειψης επαρκών στοιχείων για τα αρχαία Ιλλυρικά και Θρακικά. Τα Αλβανικά χωρίζονται σε δύο κύριες διαλέκτους: την Γκεγκική ομάδα, στη βόρεια Αλβανία, το Κόσοβο και τη δυτική Βόρεια Μακεδονία, και την Τοσκική ομάδα, στη νότια και κεντρική Αλβανία. Από την Τοσκική κατάγεται και η Αρβανιτική της Ελλάδας καθώς και η Αρμπερές (Αrbëreshë) της νότιας Ιταλίας.
Η Τοσκική διάλεκτος των Αλβανικών είναι και η επίσημη γλώσσα της Αλβανίας. Τα Αλβανικά είναι επίσης μία από τις επίσημες γλώσσες του Κοσόβου και της Βόρειας Μακεδονίας, καθώς και η επίσημη γλώσσα του Δήμου Ουλτσίν του Μαυροβουνίου στα νοτιοδυτικά σύνορα με την Αλβανία.
Η Αλβανική γλώσσα ανήκει, μαζί με την Αρμενική και την Ελληνική, στις Ινδοευρωπαϊκές απομονωμένες γλώσσες.
Γεωγραφική κατανομή.
Η αλβανική ομιλείται από περίπου 6 εκατομμύρια άτομα στα Βαλκάνια, κυρίως στην Αλβανία, το Κοσσυφοπέδιο, τη Βόρεια Μακεδονία, τη Σερβία, την Μαυροβούνιο και την Ελλάδα. Ωστόσο, λόγω των παλαιών κοινοτήτων στην Ιταλία και τη μεγάλη Αλβανική διασπορά, το σύνολο των ομιλητών είναι πολύ μεγαλύτερο από αυτό στην Νότια Ευρώπη και φτάνει περίπου τα 7.5 εκατομμύρια.
Ευρώπη.
Η αλβανική γλώσσα είναι επίσημη γλώσσα στην Αλβανία και το Κοσσυφοπέδιο και συνεπίσημη στη Βόρεια Μακεδονία. Η αλβανική είναι μειονοτική γλώσσα στην Κροατία, στην Ιταλία, στο Μαυροβούνιο, στην Ρουμανία και την Σερβία. Η αλβανική διαθέτει ομιλητές και στην Ελλάδα, ειδικότερα στην Θεσπρωτία και το νομό Πρέβεζας, και κάποια χωριά στο νομό Ιωαννίνων και Φλώρινας. Ομιλείται και από 450.000 μετανάστες στην Ελλάδα.
Η αλβανική γλώσσα είναι η τρίτη πιο ομιλούμενη γλώσσα στην Ιταλία. Υπάρχει σημαντική αλβανική μετανάστευση στην Ιταλία. Στην Νότια Ιταλία ζει μια ιστορική μειονότητα περίπου 500.000 ατόμων διασκορπισμένη στη νότια Ιταλία, γνωστοί ως Αρμπερές. Περίπου 1 εκατομμύριο Κοσοβάροι Αλβανοί ζουν στη Γερμανία, Ελβετίας και Αυστρία. Είναι κατά κύριο λόγο μετανάστες της δεκαετίας του 1990. Στην Ελβετία, και είναι η η έκτη πιο ομιλούμενη γλώσσα με 176.293 μητρικούς ομιλητές.
Στις 15 Ιανουαρίου 2019 η αλβανική γλώσσα έγινε επίσημη γλώσσα της Βόρειας Μακεδονίας.
Αμερική.
Υπάρχουν πολλοί ομιλητές της Αλβανικής γλώσσας στις Ηνωμένες Πολιτείες, την Αργεντινή, την Χιλή, την Ουρουγουάη και τον Καναδά. Μερικοί από τους πρώτους Αλβανούς της Αμερικής ήταν Αρμπερές. Οι Αρμπερές έχουν ισχυρή συναίσθηση της ξεχωριστής ταυτότητας τους και μιλούν μια τοσκική διάλεκτο, την Αρμπερές. 
Στην Αμερική και τον Καναδά υπάρχουν περίπου 250.000 ομιλητές της γλώσσας. Ομιλείται κυρίως στην Ανατολική Ακτή, σε περιοχές όπως το Νιου Τζέρσεϊ, η Νέα Υόρκη, η Βοστώνη, το Σικάγο, η Φιλαδέλφεια και το Ντιτρόιτ, καθώς επίσης στο Οχάιο και το Κονέκτικατ. 
Στην Αργεντινή, υπάρχουν περίπου 40.000 ομιλητές της γλώσσας κυρίως στο Μπουένος Άιρες.
Στον υπόλοιπο κόσμο.
Περίπου 1.3 εκατομμύρια άτομα στην Τουρκία είναι αλβανικής καταγωγής, και πάνω από 500.000 αναγνωρίζουν την καταγωγή, την γλώσσα και τον πολιτισμό τους. Ωστόσο κάποιες εκτιμήσεις ανεβάζουν τον αριθμό των ατόμων με αλβανική καταγωγή ακόμη και στα 5 εκατομμύρια. Ωστόσο, η συντριπτική πλειοψηφία αυτών έχει αφομοιωθεί και δεν μιλά πια τα αλβανικά σε άπταιστο επίπεδο, αλλά στην Κωνσταντινούπολη υπάρχει μια κοινότητα που διατηρεί την γλώσσα της.
Στην Αίγυπτο υπάρχουν περίπου 18.000 ομιλητές της αλβανικής γλώσσας, που ομιλούν κυρίως την τοσκική διάλεκτο. Πολλοί είναι απόγονοι των γενίτσαρων του Μεχμέτ Αλή, ενός Αλβανού που έγινε βαλής και αυτοανακηρύχθηκε αρχηγός της Αιγύπτου και του Σουδάν. Εκτός από την δυναστεία που ίδρυσε, ένα μεγάλο μέρος της αιγυπτιακής αριστοκρατίας είναι αλβανικής καταγωγής. Εκτός από τους πρόσφατους μετανάστες υπάρχουν παλαιότερες κοινότητες σε όλο το κόσμο. Η αλβανική ομιλείται και από μέλη της αλβανικής διασποράς στην Αυστραλία και τη Νέα Ζηλανδία.
Γραμματική.
Ουσιαστικά.
Η Αλβανική έχει κανονική σειρά λέξεων Υποκείμενο-Ρήμα-Αντικείμενο, όπως και οι περισσότερες άλλες Ινδοευρωπαϊκές γλώσσες. Τα ουσιαστικά της κλίνονται με βάση το γένος (που περιλαμβάνει κυρίως Αρσενικό και Θηλυκό, αλλά υπάρχουν απομείναντες τύποι Ουδετέρου) και τον αριθμό (Ενικός και Πληθυντικός). Στην Αλβανική υπάρχουν πέντε διακριτές πτώσεις, η Ονομαστική (Ernërore), η Γενική (Gjinore), η Δοτική (Dhanore), η Αιτιατική (Kallëzore) και η Αφαιρετική ή Προθετική (Rrjedhore). Κάθε πτώση έχει δύο τύπους, τον Οριστικό (Trajta e shquar) και τον Αόριστο (Trajta e pashquar). Η διάκριση σε οριστικό και αόριστο τύπο έχει τον ίδιο ρόλο με την διάκριση οριστικού και αόριστου άρθρου. Για παράδειγμα shok = (ένας) φίλος, shoku = ο φίλος. Παρακάτω δίνονται συγκεντρωτικά οι κλίσεις των ουσιαστικών.
Πρώτη Κλίση.
Περιλαμβάνει τα Αρσενικά ουσιαστικά που στην Ονομαστική Ενικού του Οριστικού παίρνουν την κατάληξη -i. Αυτά είναι τα λήγοντα σε οποιοδήποτε σύμφωνο, εκτός των -k και -g (π.χ. mal = βουνό), αυτά που λήγουν σε -ë (π.χ lumë = ποτάμι), αυτά που λήγουν σε -a ή σε -ua (π.χ vëlla = αδελφός / ftua = κυδώνι), καθώς και κάποια που λήγουν σε -i (π.χ. kalli = στάχυ). Στην πρώτη κλίση συμπεριλαμβάνονται και τα συγκοπτώμενα σε -ër και -ël (π.χ. libër = βιβλίο / vogël = μικρός [επίθετο]).
Δεύτερη Κλίση.
Περιλαμβάνει τα Αρσενικά ουσιαστικά που στην Ονομαστική Ενικού του Οριστικού παίρνουν την κατάληξη -u. Αυτά είναι όλα τα λήγοντα σε -k (π.χ. shok = φίλος) και -g (π.χ. zog = πουλί), καθώς και μερικά που λήγουν σε -i (π.χ. ari = αρκούδα).

</doc>
<doc id="65128" url="https://el.wikipedia.org/wiki?curid=65128" title="Ναϊρόμπι">
Ναϊρόμπι

Το Ναϊρόμπι (αγγλικά: "Nairobi") είναι η πρωτεύουσα και η μεγαλύτερη πόλη της Κένυας, καθώς και της ομώνυμης επαρχίας.
Ιδρύθηκε το 1899 και έγινε πρωτεύουσα της Κένυας μετά από την Μομπάσα το 1905. Οκτώ χρόνια μετά την ίδρυσή της,το 1907 έγινε το διοικητικό κέντρο των Άγγλων. Το 1953 στη πόλη αυτή κατέφυγαν πολλοί Ευρωπαίοι και ιθαγενείς της γύρω περιοχής μετά τη δράση της τρομοκρατικής οργάνωσης Κικούγιου Μάου-Μάου με συνέπεια ο πληθυσμός να παρουσιάζει μεγάλη άνοδο. Σήμερα είναι επίσης η πρωτεύουσα της ομώνυμης επαρχίας και διαμερίσματος. Η πόλη είναι χτισμένη παρά τον ποταμό Ναϊρόμπι, στο νότο της χώρας και σε υψόμετρο 1.661 μέτρα πάνω από την επιφάνεια της θάλασσας στους πρόποδες των λόφων Κικούγιου.
Το Ναϊρόμπι είναι η μεγαλύτερη σε πληθυσμό πόλη της Ανατολικής Αφρικής. Σύμφωνα με την απογραφή του 1999 στη διοικητική περιοχή του ζούσαν 2.143.254 κάτοικοι σε έκταση 684 τετρ.χιλιόμετρα, ενώ το 2009 ζούσαν 3.138.295. Σύμφωνα με υπολογισμούς, το 2002 η πόλη ήταν 12η σε πληθυσμό σε όλη την Αφρική.
Το Ναϊρόμπι είναι σήμερα μία από τις κυριότερες αφρικανικές πόλεις πολιτικώς και οικονομικώς. Ως έδρα πολλών εταιρειών και οργανισμών, είναι καθιερωμένο κέντρο επιχειρηματικών και πολιτιστικών δραστηριοτήτων. Στη γύρω περιοχή συνεχίζουν να υφίστανται μεγάλες φυτείες καφεοδένδρων.

</doc>
<doc id="65133" url="https://el.wikipedia.org/wiki?curid=65133" title="Ιερά Μητρόπολις Παροναξίας">
Ιερά Μητρόπολις Παροναξίας

Η Ιερά Μητρόπολη Παροναξίας εδρεύει στη Χώρα της Νάξου όπου και το μητροπολιτικό μέγαρο, στη θέση Γρότα, βορειοδυτικά του ενετικού Κάστρου. Στη περιφέρεια της Μητρόπολης υπάγονται, εκκλησιαστικά, τα νησιά Νάξος, Πάρος και Αντίπαρος. Μητροπολίτης Παροναξίας σήμερα είναι ο Καλλίνικος Δεμενόπουλος. Η αρχιερατική διοίκηση ασκείται μέσω της Πρωτοσυγκελλίας Νάξου και της Πρωτοσυγκελλίας Πάρου.
Ο Μητροπολιτικός Ναός της Παροναξίας βρίσκεται βορειοδυτικά της πόλης της Νάξου και είναι αφιερωμένος στη Ζωοδόχο Πηγή. Κτίσθηκε το 1787 από τον Μητροπολίτη Παροναξίας Νεόφυτο στη θέση παλαιότερου μικρού ναού. Παλαιότερος μητροπολιτικός ναός φέρεται ο της Παναγίας της Χρυσοπολίτισσας. Μπροστά από το χώρο του μητροπολιτικού ναού αποκαλύφθηκαν σημαντικά λείψανα της 2ης και 1ης π.Χ. χιλιετίας μεταξύ των οποίων και τύμβος των Ναξίων της περιόδου εκείνης.
Ιστορικά στοιχεία.
Η Μητρόπολη Παροναξίας θεωρείται από τις αρχαιότερες Μητροπόλεις όχι μόνο της Ελλάδος αλλά και του Χριστιανισμού. Κατά την χριστιανική παράδοση στη Νάξο ήλθε και δίδαξε τον χριστιανισμό ο μαθητής του Ιωάννη του θεολόγου, όταν εκείνος βρίσκονταν στη Πάτμο, ο Άγιος Πολύκαρπος που αργότερα ως επίσκοπος μαρτύρησε στη Σμύρνη. Εκ του γεγονότος αυτού υπάρχουν στη Νάξο εκκλησίες αφιερωμένες στον Άγιο Πολύκαρπο, στα χωριά Αγγίδια, Σαγκρί, Φιλώτι καθώς και του Αγίου Ιωάννη του Θεολόγου στη Κεραμωτή (ενοριακή), στη θέση «γύρουλας» στο Σαγκρί, που οικοδομήθηκε πάνω στον αρχαίο ναό της θεάς Δήμητρας, καθώς και δεκάδες άλλα βυζαντινά ξωκλήσια.
Επίσης στις Οικουμενικές Συνόδους φέρονται να συμμετείχαν και επίσκοποι Νάξου και Πάρου, όπως ο Βάραχος Επίσκοπος Νάξου που συμμετείχε στην Δ΄ Οικουμενική Σύνοδο (το 451 μ.Χ.), ο Αθανάσιος Α΄ Επίσκοπος Πάρου που συμμετείχε στη Γ΄ (το 431) και Δ΄ (το 451) Οικουμενικές Συνόδους, οι Γεώργιος Επίσκοπος Νάξου και Στέφανος Επίσκοπος Πάρου που συμμετείχαν στην ΣΤ΄ Οικουμενική Σύνοδο. Εκ των παραπάνω διαφαίνεται ότι επί 7 αιώνες της 1ης μ.Χ. χιλιετίας η Νάξος και η Πάρος αποτελούσαν Επισκοπές.
Αλλά και ο μοναχισμός που εκδηλώθηκε στη περιφέρεια της Μητρόπολης Παροναξίας φέρεται να ήταν από τις αρχαιότερες οργανωμένες μορφές του στον ελλαδικό χώρο πλην όμως παραμένει άγνωστη χρονικά η εγκαθίδρυσή του. Το πλέον πιθανό είναι ότι οι πρώτες μοναστικές αυτές κινήσεις να εμφανίστηκαν στη Νάξο τον 5ο με 6ο αιώνα αφού πολλά θρησκευτικά μνημεία (εκκλησίες, μοναστήρια κ.λπ.) της Νάξου και Πάρου ανάγονται στη περίοδο του 6ου με 7ου αιώνα.
Αργότερα όλα τα νησιά του Αιγαίου υπάχθηκαν εκκλησιαστικά στην επισκοπή Ρόδου κατά την βυζαντινή διοικητική διαίρεση των θεμάτων. Όμως το 1083 με χρυσόβουλο λόγο του Αυτοκράτορα Αλέξιου Α΄ Κομνηνού και επί Πατριάρχου Ευστρατίου, του επικαλούμενου Γαριδά, τα νησιά Νάξος, Πάρος και Αντίπαρος αποκόπηκαν από την Μητρόπολη Ρόδου, προβιβαζόμενα σε Μητρόπολη τη μέχρι σήμερα καλούμενη Ιερά Μητρόπολη Παροναξίας. Αρχικά ο Μητροπολίτης Παροναξίας έφερε τον τίτλο του "Υπερτίμου και Εξάρχου παντός Αιγαίου Πελάγους", σύμφωνα με χρυσόβουλο του 1087 του ίδιου Αυτοκράτορα.
Φραγκοκρατία (1207-1537 μ.Χ.).
Επί Λατινοκρατίας η Μητρόπολη Παροναξίας έπαψε να υφίσταται τουλάχιστον ενεργή αφού καταλήφθηκε από Καθολικό ιεράρχη. Όταν επήλθαν στις νήσους οι Τούρκοι, το 1537, η Μητρόπολη Παροναξίας επανασυντάχθηκε, στην οποία και υπάχθηκαν τότε και οι νήσοι Μήλος και Μύκονος. Η μεν Μήλος παρέμεινε μέχρι το 1600, οπότε και προάχθηκε σε Επισκοπή, η δε Μύκονος μέχρι το 1646, οπότε και αποτέλεσε μέρος της Αρχιεπισκοπής Σίφνου, η οποία αργότερα μετονομάστηκε Μητρόπολη Σύρου, με έδρα τη Σύρο. Σημειώνεται ότι σ΄ όλες τις παραπάνω περιόδους ακόμη και εκείνης επί Φραγκοκρατίας, η Μητρόπολη Παροναξίας ήταν πλουσιότατη, διαιρούμενη σε πολλά εκκλησιαστικά τμήματα στα οποία προΐστατο συνήθως χωροεπίσκοποι.
Ενορίες, Ναοί και Μονές.
Στην περιφέρεια της Ιεράς Μητρόπολης Παροναξίας υφίστανται 44 Ενοριακοί ναοί, 206 Παρεκκλήσια, 570 Εξωκλήσια, 18 Ναοί κοιμητηρίων, 20 Μοναστηριακοί ναοί και 9 Μετόχια που διακονούνται από 35 περίπου κληρικούς.
Επίσης στη Νάξο υπάρχει η Μονή Φανερωμένης Κοιμήσεως της Θεοτόκου, η Μονή Αγίου Ιωάννου του Χρυσοστόμου και το ιερό προσκύνημα της Ζωοδόχου Πηγής ή Παναγίας της Αργοκοιλιώτισσας. Στην Πάρο το σημαντικότερο ιερό προσκύνημα είναι ο Ναός της Παναγίας Εκατονταπυλιανής.

</doc>
<doc id="65134" url="https://el.wikipedia.org/wiki?curid=65134" title="Μετάλλιον αυτοκράτορα Μαυρίκιου Τιβέριου (μικροτεχνία)">
Μετάλλιον αυτοκράτορα Μαυρίκιου Τιβέριου (μικροτεχνία)

Το Μετάλλιον του αυτοκράτορα Μαυρίκιου Τιβέριου, όπως έχει παραδοθεί, από ζώνη (κεστό) μεταλίων και νομισμάτων, έργο πιθανώς κωνσταντινουπολίτικου εργαστηρίου του 583, είναι χαρακτηριστκό έργο της πρωτοβυζαντινής μικροτεχνίας. Είναι φιλοτεχνημένο σε χρυσό και η διάμετρός του φθάνει τα 6,4 εκ. Βρίσκεται στο Μητροπολιτικό Μουσείο Τέχνης της Νέας Υόρκης με αριθμό εκθέματος 17.190.147. 
Περιγραφή.
Η μορφή προσδιορίζεται από τις επιγραφές ως Αύγουστος Μαυρίκιος Τιβέριος, ο οποίος κυβέρνησε ως αυτοκράτορας από το 582 έως το 602. Στην αντίστροφη όψη του μεταλλίου παρουσιάζεται φορώντας το στρατιωτικό ένδυμα με ένα στέμμα και "pendulia", σε ένα άρμα που σύρεται από τέσσερα άλογα. Το δεξί χέρι του αυτοκράτορα είναι απλωμένο στη χειρονομία της επευφημίας και στο αριστερό του κρατά μια προσφορά, μια σφαίρα που περιβάλλεται από τη Νίκη. Τα τέσσερα άλογα είναι τοποθετημένα κάτω από το άρμα σε συμμετρική διάταξη και πάνω από τα κεφάλια τους διακρίνεται το (ΧΡ) και ένα οκτάκτινο αστέρι. Το μονόγραμμα του Χριστού διαμορφώνεται με το συνδυασμό των δύο πρώτων ελληνικών γραμμάτων στη λέξη Χριστός.
Ρεύματα, χρήσεις, επιδράσεις.
Ενδιαφέρον στη συγκεκριμένη εικονογραφία παρουσιάζει το γεγονός ότι ο αυτοκράτορας φέρει φωτοστέφανο πίσω από το κεφάλι του. Το φωτοστέφανο ή άλως είναι αρχαίο ασιατικό σύμβολο της θεότητας, που επιβεβαιώνει τη θεία έγκριση για την κοσμική αυτοκρατορική εξουσία.
Το συγκεκριμένο μετάλλιο είναι ένα από τα τέσσερα ίδια χρυσά μετάλλια, τα οποία μαζί με δώδεκα χρυσά νομίσματα διαμόρφωναν ένα περίζωμα. Τα περιζώματα αυτού του τύπου χρησιμοποιούνταν ως ζώνες για να συγκρατούνται τα ενδύματα. Εναλλακτικά χρησιμοποιούνταν ως περιδέραια και δίνονταν ως αμοιβή για την παροχή υπηρεσιών στους υψηλόβαθμους υπαλλήλους και ευγενείς.
Οι αφαιρετικές τάσεις της πρωτοβυζαντινής τέχνης είναι παρούσες και εδώ τόσο στην ιεραρχική διάταξη των εικονικών θεμάτων του μεταλλίου, όσο και στην απεικόνιση της μορφής του αυτοκράτορα. Στο συνολό της η συγκεκριμένη μικροτεχνική παράσταση είναι σημειολογική της αυτοκρατορικής εξουσίας και της σύνδεσής της με το θείο με τρόπο απλό και λιτό.

</doc>
<doc id="65135" url="https://el.wikipedia.org/wiki?curid=65135" title="Αρακέν Ντεμέλο">
Αρακέν Ντεμέλο

Ο Αρακέν Ντεμέλο ("Araquem José de Melo") - Δέμελος, 7 Ιουλίου 1944 - 17 Οκτωβρίου 2001) ήταν Βραζιλιάνος ποδοσφαιριστής. 
Γεννήθηκε το 1946 και πέθανε τον Οκτώβριο του 2001 αυτοκτονώντας. Αγωνιζόταν στη θέση του μεσοεπιθετικού.
Καριέρα.
Ο Ντεμέλο έγινε γνωστός από τις εμφανίσεις του με τη Βάσκο ντα Γκάμα. Το 1966 αναδείχθηκε με την Ντανούμπιο πρώτος σκόρερ στο πρωτάθλημα της Ουρουγουάης.
Αποτέλεσε τον πρώτο Βραζιλιάνο που φόρεσε την φανέλα του Παναθηναϊκού (παραμένει έως ο σήμερα ο Βραζιλιάνος με τα περισσότερα γκολ στο σύλλογο) αλλά και τον πρώτο ξένο αθλητή που υπέγραψε συμβόλαιο με την ομάδα του ΠΑΟ. Ο Άρακεν Ντεμέλο αγωνίστηκε για δύο χρόνια στον Παναθηναϊκό, έχοντας 37 συμμετοχές και πετυχαίνοντας 19 γκολ.
Πριν από την έναρξη της περιόδου 1972-73 η ομάδα του Παναθηναϊκού προχώρησε σε σπουδαίες μεταγραφές όπως αυτή του Χουάν Ραμόν Βερόν προκειμένου να ξαναπρωταγωνιστήσει στην Ευρώπη. Στις 23/5/1972 ο Παναθηναϊκός με την οικονομική συνδρομή του Παύλου Γιαννακόπουλου απέκτησε τον Ντεμέλο από την Χουρακάν της Αργεντινής. Στο ελληνικό πρωτάθλημα αγωνίστηκε ως Έλληνας ομογενής, με το όνομα Δέμελος. Μια μέρα αργότερα εντυπωσίασε με την παρουσία του σε φιλικό αγώνα απέναντι στη Μάντσεστερ Γιουνάιτεντ και σύντομα απέκτησε το παρατσούκλι μάγος. Στις 21 Ιουνίου 1972 πρωταγωνίστησε σε μεγάλης έκτασης συμπλοκή ανάμεσα στους ποδοσφαιριστές του Παναθηναϊκού και του ΠΑΣ Γιάννινα.
Την πρώτη του χρονιά σε 18 εμφανίσεις σκόραρε 11 φορές και ήταν ο τρίτος σκόρερ του Παναθηναϊκού, πίσω από τους Αντωνιάδη και Βερόν. Στις 17 Σεπτεμβρίου 1972 αγωνίστηκε για πρώτη φορά στο ελληνικό πρωτάθλημα και σημείωσε 2 γκολ στη νίκη του ΠΑΟ με 6-3 απέναντι στη Ολυμπιακό Βόλου. Στις 27 Σεπτεμβρίου 1972 ο Ντεμέλο σκόραρε το πρώτο του γκολ για το Κύπελλο Πρωταθλητριών απέναντι στην ΤΣΣΚΑ Σόφιας όμως ο αγώνας οδηγήθηκε σε επανάληψη καθώς ο διαιτητής λανθασμένα αποφάσισε ότι η ΤΣΣΚΑ είχε προκριθεί πριν να ολοκληρωθεί η διαδικασία των πέναλτι. Στις 14 Ιανουαρίου 1973 ο Ντεμέλο ισοφάρισε τη Ρεάλ Μαδρίτης σε φιλικό αγώνα που έδωσε ο Παναθηναϊκός στο Σαντιάγκο Μπερναμπέου με τελικό σκορ 1-1.,
Στις 11 Μαρτίου του 1973 το ντέρμπι ανάμεσα στον Ολυμπιακό και τον Παναθηναϊκό στο στάδιο Καραϊσκάκη θα έδινε προβάδισμα για τον τίτλο, αφού ο Παναθηναϊκός, ο Ολυμπιακός και ο ΠΑΟΚ ήταν στην πρώτη θέση με 56 βαθμούς. Με το σκορ του αγώνα στο 2-2 ο διαιτητής αρνήθηκε να δώσει πέναλτι στο Ντεμέλο μετά από ανατροπή του από τους Βιέρα και Βενετόπουλο με συνέπεια να προκύψουν επεισόδια όταν αργότερα προηγήθηκε ο Ολυμπιακός που είχαν ως αποτέλεσμα τη βαριά τιμωρία του Παναθηναϊκού και την απώλεια κάθε ελπίδας την κατάκτηση του τίτλου.
Τη δεύτερη του χρονιά με τον Παναθηναϊκό σκόραρε 8 γκολ σε 19 συμμετοχές. Λίγο πριν από την έναρξη της περιόδου ο Παναθηναϊκός επικράτησε σε διεθνή φιλικό αγώνα επί της Ρόμα με 3-0, με το Ντεμέλο να σημειώνει γκολ και όλα έδειχαν πως θα έχει πρωταγωνιστικό ρόλο στο πρωτάθλημα Ελλάδας. Στις 3 Οκτωβρίου του 1973 ο Ντεμέλο έδωσε τη νίκη στον Παναθηναϊκό με 0-1 επί της ΟΦΚ Μπεόγκραντ στο Βελιγράδι για το Κύπελλο ΟΥΕΦΑ/ Με το Ντεμέλο να σημειώνει γκολ στο 90ο λεπτό του ντέρμπι με την ΑΕΚ και να δίνει τη νίκη, ο Παναθηναϊκός σημείωσε μια αξιόλογη πορεία έως τη 12η αγωνιστική του ελληνικού πρωταθλήματος. Στη συνέχεια η ομάδα όμως δεν μπόρεσε να διακριθεί κατακτώντας τη 2η θέση. Με την αποχώρηση του Φέρεντς Πούσκας από την τεχνική ηγεσία του Παναθηναϊκού και την έλευση του Στέφαν Μπόμπεκ υπήρξε πλάνο ανανέωσης και ο Ντεμέλο όπως και ο Βερόν δεν παρέμειναν στην ομάδα.
Την περίοδο 1975-1976 ο Ντεμέλο αγωνίστηκε στον Ατρόμητο με τον οποίο αγωνίστηκε σε 12 αγώνες σκοράροντας 2 φορές.
Τελευταίες μέρες.
Στις 19 Οκτωβρίου του 2001 ο Ντεμέλο βρέθηκε απαγχονισμένος στο διαμέρισμα όπου ζούσε, στη Βενεζουέλα. Δεν αντιμετώπιζε ψυχολογικά αλλά ούτε και οικονομικά προβλήματα, ενώ προετοίμαζε το δεύτερο γάμο του αλλά και μια νέα επιχείρησή του.

</doc>
<doc id="65137" url="https://el.wikipedia.org/wiki?curid=65137" title="Γραφομηχανή">
Γραφομηχανή

Η γραφομηχανή είναι μηχανική ή ηλεκτρομηχανική συσκευή με την οποία μπορεί ο χρήστης να τυπώσει ένα κείμενο σε χαρτί. Ο χειρισμός γίνεται με πλήκτρα, ενώ το χαρτί προωθείται με τη βοήθεια ενός κυλίνδρου. Μέχρι την δεκαετία του 1990 ήταν, μαζί με την αριθμομηχανή, το σημαντικότερο αντικείμενο στα γραφεία,στις υπηρεσίες ακόμα και για ιδιωτική χρήση π.χ. Αλληλογραφία, αλλά σήμερα έχει αντικατασταθεί πλήρως από τον ηλεκτρονικό υπολογιστή. Κίνητρο της δημιουργίας της γραφομηχανής ήταν η Τυπογραφία.
Ιστορία.
Οι αρχές της γραφομηχανής δεν είναι γνωστές, αλλά η πρώτη πατέντα για γραφομηχανή δόθηκε στον Άγγλο Χένρυ Μιλλ "(Henry Mill)" το 1714, για τη σχεδίαση μιας συσκευής που μπορούσε να δίνει γράμματα τυπογραφικού περίπου χαρακτήρα. Η βασίλισσα της Αγγλίας, μάλιστα, του έδωσε για αυτή την εφεύρεση και ειδικό δίπλωμα ευρεσιτεχνίας. Η πρώτη μηχανή που πραγματικά λειτούργησε ήταν του Ιταλού Πελεγκρίνο Τούρρι (Pellegrino Turri) το 1808. Ακολούθησαν ακόμα πάρα πολλές δοκιμές για την τελειοποίηση της συσκευής αυτής, που ολοκληρώθηκαν μόνο κατά το τέλος του 19ου αιώνα. Σε κανονική χρήση η γραφομηχανή μπήκε από τις αρχές του 20ού αιώνα.
Το 1828, ο Γουίλιαμ Όστιν Μπαρτ στο Ντιτρόιτ κατασκεύασε μια γραφομηχανή που την ονόμασε "τυπογράφο". Ήταν όμως αρκετά αργή στο γράψιμο. Από τότε πέρασαν αρκετά χρόνια αναζητήσεων και μελετών μέχρι που το 1867 ο Κρίστοφερ Σολς "(Christopher Latham Sholes)" φτιάχνει μια αρκετά πρακτική μηχανή. Μέχρι τότε όμως είχαν δημιουργηθεί και διάφοροι άλλοι τύποι γραφομηχανής, κυρίως για τυφλούς, που έδιναν ανάγλυφα στοιχεία.
Το 1873, η γραφομηχανή γίνεται πλέον βιομηχανικό προϊόν, που για πρώτη φορά θέτει σε παραγωγή το εργοστάσιο όπλων Ρέμιγκτον (Remington). Το 1914 ο Τζέιμς Σμάθερ παρουσίασε την πρώτη γραφομηχανή της οποίας τα κινητά τμήματα κινούνταν με ηλεκτρισμό. Η μαζική παραγωγή της ηλεκτρικής γραφομηχανής άρχισε το 1930.
Κατασκευή.
Τα κύρια εξαρτήματα της γραφομηχανής είναι :

</doc>
<doc id="65139" url="https://el.wikipedia.org/wiki?curid=65139" title="Κύκνος (μυθολογία)">
Κύκνος (μυθολογία)

Στην ελληνική μυθολογία αναφέρονται τέσσερα διαφορετικά πρόσωπα με το όνομα Κύκνος.
Ο γιος του θεού Άρη.
Ο πιο διάσημος ήταν ο γιος του θεού Άρη και της Πελοπείας ή της Πυρήνης. Αυτός ο Κύκνος αποπειράθηκε να σκοτώσει τον γιο του Δία, τον ονομαστό ήρωα Ηρακλή. Από τον μύθο του αγώνα μεταξύ Κύκνου και Ηρακλέους δημιουργήθηκε η παράδοση της «Ασπίδας του Ηρακλή». Πηγαίνοντας κάποτε ο Ηρακλής και ο Ιόλαος στον Κύηκα, τον βασιλιά της Τραχίνας, συνάντησε στο τέμενος του Παγασαίου Απόλλωνος τον Κύκνο με τον πατέρα του Άρη. Ο Κύκνος ήταν σύζυγος της κόρης του Κύηκα κι έκοβε τα κεφάλια όσων περνούσαν από εκεί, επειδή ήθελε να χτίσει με τα κρανία ναό στον Απόλλωνα ή σύμφωνα με άλλη παραλλαγή, στον πατέρα του Άρη. Ο Ηρακλής μονομάχησε μαζί του και τον σκότωσε, ενώ πλήγωσε (με τη βοήθεια και της θεάς Αθηνάς) τον ίδιο τον Άρη, που έτρεξε να βοηθήσει τον γιο του. Ο Κύηκας και οι περίοικοι έθαψαν τον Κύκνο, αλλά ο τάφος του παρασύρθηκε από τα νερά του ποταμού Αναύρου, που εκβάλλει στον Παγασητικό Κόλπο. Κατά τον Παυσανία πάντως η μονομαχία έγινε στις όχθες του Πηνειού. Σύμφωνα πάλι με τη "Βιβλιοθήκη Απολλοδώρου" η μονομαχία έλαβε χώρα κοντά στον Ίτωνο και τις Παγασές. Κατ' άλλη τέλος εκδοχή ο Ηρακλής μονομάχησε με τον Κύκνο στη Μακεδονία, κοντά στον ποταμό Εχέδωρο. Τη στιγμή που ο Άρης μπήκε ανάμεσα στους αντιπάλους, έπεσε ένας κεραυνός ανάμεσά τους και σταμάτησε η μάχη. Η αναμέτρηση Ηρακλή-Κύκνου απετέλεσε ένα από τα προσφιλέστερα θέματα της αρχαϊκής τέχνης: Στον θρόνο του Αμυκλαίου Απόλλωνα εικονιζόταν η "«Ηρακλέους μονομαχία προς Κύκνον»", ενώ στην Ακρόπολη των Αθηνών "«Κύκνος Ηρακλεί μαχόμενος»". Το ίδιο και σε πολλά αγγεία: χαρακτηριστική είναι η μελανόμορφη αγγειογραφία του Κόλχου, όπου ο Κύκνος κείτεται νεκρός ενώ πάνω από το πτώμα του μάχονται ο Ηρακλής με τον Άρη. Τη σκηνή πλαισιώνουν ο Δίας, η Αθηνά, ο Ιόλαος, ο Φόβος, ο Ποσειδώνας, ο Απόλλων, ο Διόνυσος και ο Νηρέας.
Ο γιος του θεού Ποσειδώνα.
Με το ίδιο όνομα (Κύκνος) αναφέρεται ένας βασιλιάς των Κολωνών στην Τρωάδα, ο οποίος ήταν γιος του θεού Ποσειδώνα. Μάνα του ήταν η Καλύκη (κόρη του Εκάτωνα) ή η Αρπάλη ή η Σκαμανδροδίκη. Αυτός ο Κύκνος αναφέρεται στον μύθο για την ίδρυση της Τενέδου. Υπήρξε πατέρας του Τέννη και της Ημιθέας με την πρώτη του σύζυγο, την Πρόκλεια, κόρη του Λαομέδοντα. Η δεύτερη σύζυγος του Κύκνου, η Φιλονόμη, κόρη του Τραγάσου, ερωτεύθηκε με πάθος τον Τέννη, αλλά αυτός δεν ανταποκρίθηκε. Τότε η Φιλονόμη τον συκοφάντησε στον Κύκνο, λέγοντας ότι θέλησε δήθεν να τη βιάσει. Ο Κύκνος την πίστεψε και έκλεισε τον Τέννη με την αδελφή του μέσα σε μία λάρνακα την οποία έριξε στο πέλαγος. Τα κύματα με τη βοήθεια του Ποσειδώνα παρέσυραν τα δύο αδέλφια και τα οδήγησαν στην ακτή ενός νησιού. Οι κάτοικοι του νησιού ονόμασαν το νησί Τένεδο και παρακάλεσαν τον Τένη να γίνει βασιλιάς τους. Όταν αργότερα ο Κύκνος έμαθε την αλήθεια έθαψε τη Φιλονόμη ζωντανή. Ο Κύκνος και ο Τένης σκοτώθηκαν στην Τένεδο, όταν μονομάχησαν με τον Αχιλλέα, ο οποίος πήγαινε να συμμετάσχει στον Τρωικό πόλεμο. Ο Σοφοκλής αναφέρει αυτόν τον Κύκνο σε δύο δράματά του.
Ο γιος του Σθενέλου.
Επίσης, αναφέρεται ο Κύκνος-γιος του Σθενέλου και βασιλιάς των Λιγούρων, ο οποίος ήταν φίλος ή εραστής του Φαέθωνα. Ο Κύκνος αυτός δίδαξε στον Απόλλωνα την τέχνη του τραγουδιού. Μετά τον θάνατο του Φαέθοντα ο Κύκνος μεταμορφώθηκε σε κύκνο και στη συνέχεια στον ομώνυμο αστερισμό από τον Απόλλωνα. Ο Κύκνος απεικονίζεται συνήθως στην αρχαία τέχνη κατά την πτώση του Φαέθοντα.
Ο γιος του Απόλλωνα.
Τέλος, η μυθολογία αναφέρει ομώνυμο γιο του Απόλλωνα και της Θυρίης, ο οποίος, αν και πανέμορφος, ήταν σκληρός και μοχθηρός. Ο Φύλιος είχε ερωτευθεί τον Κύκνο, ο οποίος, για να ελέγξει πόσο αφοσιωμένος σ' αυτόν ήταν ο Φύλιος, του επέβαλε να κάνει μια σειρά από δοκιμασίες, όπως α) να σκοτώσει ένα λιοντάρι χωρίς χρήση όπλων, β) να του φέρει ζωντανούς κάποιους άγριους γύπες, που ζούσαν στην περιοχή και γ) να πιάσει με τα χέρια του έναν αδάμαστο ταύρο και να τον φέρει στον βωμό του Δία. Ο Φύλιος κατάφερε να πραγματοποιήσει όλες τις δοκιμασίες με επιτυχία. Έπειτα ο Κύκνος έπεσε στη λίμνη Κωνώπη και πνίγηκε. Από τον καημό της έπεσε στην ίδια λίμνη και η μητέρα του. Ο Απόλλωνας τους μεταμόρφωσε και τους δύο σε πτηνά. Η δυσκολία των δοκιμασιών, που επέβαλε ο Κύκνος στον Φύλιο, μας θυμίζουν αντίστοιχους άθλους του Ηρακλή και του Θησέα.

</doc>
<doc id="65140" url="https://el.wikipedia.org/wiki?curid=65140" title="Πόλη του Ακρωτηρίου">
Πόλη του Ακρωτηρίου



</doc>
<doc id="65141" url="https://el.wikipedia.org/wiki?curid=65141" title="Ιερά Μητρόπολις Αλεξανδρουπόλεως, Τραϊανουπόλεως και Σαμοθράκης">
Ιερά Μητρόπολις Αλεξανδρουπόλεως, Τραϊανουπόλεως και Σαμοθράκης

Η Ιερά Μητρόπολη Αλεξανδρουπόλεως, Τραϊανουπόλεως και Σαμοθράκης είναι μια από τις Μητροπόλεις των λεγομένων «"Νέων Χωρών"». Έδρα της είναι η Αλεξανδρούπολη και στην περιφέρειά της υπάγεται το νότιο τμήμα του Νομού Έβρου, καθώς και η Σαμοθράκη. Μητροπολίτης της από το είναι ο Άνθιμος Κουκουρίδης.
Ιστορία.
Ιστορικά η περιοχή της σημερινής Μητρoπόλεως υπαγόταν στη Μητρόπολη Τραϊανουπόλεως και αργότερα στην επισκοπή Αίνου και στη Μητρόπολη Μαρωνείας. Το 1885 το χωριό τότε Δεδέαγατς (η σημερινή Αλεξανδρούπολη) αποσπάται από τη Μητρόπολη Μαρωνείας και προσαρτάται στη Μητρόπολη Αίνου. Μετά τη Μικρασιατική Καταστροφή, την ανταλλαγή πληθυσμών και την απώλεια της Ανατολικής Θράκης, η Μητρόπολη Αίνου είχε εδάφη και στην Ελλάδα και στην Τουρκία. Έτσι, το Νοέμβριο του 1922, ο Οικουμενικός Πατριάρχης Κωνσταντινουπόλεως Μελέτιος Μεταξάκης εξέδωσε συνοδική πράξη, με την οποία ιδρυόταν η Μητρόπολη Αλεξανδρουπόλεως. Με την ίδια πράξη οριζόταν ότι ο εκάστοτε Μητροπολίτης θα φέρει τον τίτλο «υπέρτιμος και έξαρχος Ροδόπης».
Πρώτος Μητροπολίτης Αλεξανδρουπόλεως εξελέγη την 17η Νοεμβρίου 1922, με την ανακήρυξη της νέας Μητροπόλεως, ο μέχρι τότε Αγκύρας Γερβάσιος Σαρασίτης (1922-1934). Υπήρξε ο πρώτος διοργανωτής της Μητροπόλεως Αλεξανδρουπόλεως υπό αντίξοες περιστάσεις. Ο τάφος του βρίσκεται παραπλεύρως του Ιερού Ναού Αγίου Ελευθερίου Αλεξανδρουπόλεως.
Η Μητρόπολη έχει σήμερα περί τους 80 κληρικούς, 61 ενορίες, 3 Ιερά Προσκυνήματα, 2 Ιδρυματικούς Ναούς, 2 Ιερές Μονές, 3 φιλανθρωπικά ιδρύματα και 20 ναούς κοιμητηρίων.

</doc>
<doc id="65155" url="https://el.wikipedia.org/wiki?curid=65155" title="Όσκαρ Άλβαρες">
Όσκαρ Άλβαρες

Ο Όσκαρ Μαρσελίνο Άλβαρες ("Óscar Marcelino Álvarez", 25 Μαΐου 1948 - 28 Απριλίου 2016) ήταν Αργεντινός ποδοσφαιριστής, ο οποίος αγωνιζόταν στην επίθεση. Υπήρξε ένας από τους κορυφαίους Αργεντινούς ποδοσφαιριστές που αγωνίστηκαν στο ελληνικό πρωτάθλημα.
Καριέρα.
Γεννήθηκε στην Αργεντινή στις 25 Μαΐου του 1948. Την περίοδο 1968-69 αγωνίστηκε στην Μπάνφιλντ της Αργεντινής όπου σημείωσε 2 γκολ σε 16 αγώνες. Την επόμενη χρονιά αγωνίστηκε στους Νιούελς Ολντ Μπόις του Ροσάριο και την πρώτη του χρονιά έπαιξε σε 6 αγώνες και σημείωσε 1 γκολ.
Το 1972 ο Πορτογάλος προπονητής του ΠΑΣ Γιάννινα Γκόμεζ Ντε Φαρία έφερε από την Αργεντινή στην ομάδα τους Εδουάρντο Ριγάνι (Κοντογεωργάκης), Αλφρέδο Γκλάσμαν (Γκλασμάνης), Χοσέ Πάστερνακ (Παστερνάκης), Εδουάρδο Λίσα, Χουάν Μόντες και Όσκαρ Άλβαρες, οι οποίοι ουσιαστικά δημιούργησαν το θρύλο του Άγιαξ της Ηπείρου.
Με τον ΠΑΣ Γιάννινα ο Άλβαρες σκόραρε 55 γκολ σε δυο περιόδους στην Β΄ Εθνική και άλλα 22 τις επόμενες δυο χρονιές στην Α΄ Εθνική, έτσι έγινε ο 2ος σκόρερ στην ιστορία του ΠΑΣ Γιάννινα με 77 γκολ. Σε αγώνα με τον Αστέρα Αμαλιάδας πέτυχε 6 γκολ. Στις 4 χρονιές που έπαιξε βγήκε πρώτος σκόρερ της ομάδας με 33, 22, 12 και 10 γκολ αντίστοιχα. Με τον ΠΑΣ κατέκτησε το πρωτάθλημα της Β' εθνικής την περίοδο 1973-74 και το παρατσούκλι του ήταν «Αλβάρα». Η μεταγραφή του στον Παναθηναϊκό προκάλεσε έντονες αντιδράσεις, εξαιτίας της αγάπης του κόσμου. Παρά τη φυγή του το στίγμα του στην ομάδα και την πόλη υπάρχει ως σήμερα.
Το 1976 ο Όσκαρ Άλβαρες μεταγράφηκε στον Παναθηναϊκό, αγωνίστηκε εκεί μέχρι το 1980 ενισχύοντας την επιθετική γραμμή. Την πρώτη του χρονιά (1976-77) σε 32 αγώνες πρωταθλήματος πέτυχε 19 γκολ και βρέθηκε στην 3η θέση των σκόρερ του Ελληνικού πρωταθλήματος. Τα γκολ του βοήθησαν τον Παναθηναϊκό να κατακτήσει το τρεμπλ καθώς αναδείχθηκε πρωταθλητής Ελλάδας, κυπελλούχος Ελλάδας και κυπελλούχος Βαλκανίων. Το 1978 αναδείχθηκε 2ος σκόρερ στο ελληνικό πρωτάθλημα. Αποχώρησε από τον Παναθηναϊκό το 1980 έχοντας σημειώσει 55 γκολ για στο πρωτάθλημα τα οποία τον κατέτασσαν τη δεδομένη στιγμή στην 7η θέση των σκόρερ στην ιστορία της ομάδας πίσω από αθλητές με πολύ περισσότερα έτη συνεισφοράς στο σύλλογο (Αντωνιάδη, Δομάζο, Ελευθεράκη, Παπαεμανουήλ, Λουκανίδη, Πανάκη). Επίσης σημείωσε με τον Παναθηναϊκό και άλλα 10 γκολ για το Κύπελλο Ελλάδας και αποτέλεσε έναν από τους πιο παραγωγικούς σκόρερ στην ιστορία της ομάδας.
Την περίοδο 1980-81 αγωνίστηκε στον Ατρόμητο όπου και τελείωσε την καριέρα του. 
Στο ελληνικό πρωτάθλημα συμμετείχε σε 115 αγώνες και στο κύπελλο σε 12. Στα επτά χρόνια που αγωνίσθηκε στην Α΄ Εθνική, πέτυχε 80 τέρματα και είναι 4ος στην λίστα με τους μεγαλύτερους ξένους σκόρερ. Για να αγωνιστεί στην Ελλάδα είχε αποκτήσει την ελληνική υπηκοότητα.

</doc>
<doc id="65161" url="https://el.wikipedia.org/wiki?curid=65161" title="Ερατεινή Φωκίδας">
Ερατεινή Φωκίδας

Η Ερατεινή βρίσκεται στον Νομό Φωκίδος και έχει πληθυσμό 856 κατοίκους (απογραφή 2011). Έως το 2010 απετέλεσε έδρα του Δήμου Τολοφώνος, ενώ από το 2011 υπάγεται διοικητικά στο Δήμο Δωρίδος. Απέχει 20 περίπου χιλιόμετρα από την Άμφισσα και γεωγραφικά βρίσκεται στο νότιο τμήμα του Νομού. 
Η Ερατεινή είναι ένα αρκετά αναπτυγμένο χωριό. Είναι αναπτυγμένη στον εκπαιδευτικό τομέα, καθώς έχει Νηπιαγωγείο, Δημοτικό, Γυμνάσιο και Λύκειο. Έχει αναπτυγμένο τουρισμό καθώς είναι παραθαλάσσια περιοχή και διαθέτει παραλίες. Έχει αρκετά ενοικιαζόμενα δωμάτια και ξενοδοχεία με θέα προς τον Κορινθιακό κόλπο και την Πελοπόννησο. Ακόμα έχει αναπτυγμένη κτηνοτροφία, αλιεία και παράγει ελαιόλαδο. Τέλος η Ερατεινή φημίζεται για τα θαλασσινά που προσφέρει η θάλασσα του Κορινθιακού κόλπου. Γύρω από την Ερατεινή υπάρχουν 8 χωριά.
Ιστορία.
Η δημιουργία και τα πρώτα βήματα της Ερατεινής.
Η Ερατεινή είναι ένας νέος τόπος που δημιουργήθηκε περίπου το 1230-1280 π.Χ. Εκείνη την εποχή ονομαζόταν Χάνι και λειτουργούσε ως πανδοχείο. Το όνομα της το πήρε από τη βασίλισσα Ερατώ. Το 1908 η Ερατεινή καταστράφηκε από σεισμό. Από τον σεισμό δεν υπήρχαν θύματα, αλλά καταστράφηκαν πολλά κτήρια εκείνης της εποχής. Το 1936 ήρθε το ηλεκτρικό ρεύμα στην Ερατεινή. Επίσης στην Ερατεινή έγιναν ακόμα 2 σεισμοί, ένας το 1965 με ένα θύμα και πολλές υλικές ζημιές και ένας το 1995 με πολλές υλικές ζημιές.
Β’ Παγκόσμιος Πόλεμος – Κατοχή.
Στην Ερατεινή πρώτοι έφτασαν οι Ιταλοί το 1941 οι οποίοι είχαν εκεί την έδρα τους. Έμεναν σε σπίτια που έπαιρναν με τη βία από τους κατοίκους, τους οποίους πετούσαν στον δρόμο και σκότωναν πολλούς από αυτούς. Επίσης οι Ιταλοί εκείνη την εποχή έκαψαν το χωριό της Τολοφώνας και σκότωσαν πολλούς ανθρώπους. Οι Γερμανοί έφτασαν στην περιοχή περίπου το 1944. Δεν μπήκαν καθόλου μέσα στο χωριό, αλλά μερικές φορές περνούσαν με τα πλοία τους και χτυπούσαν το χωριό με πυρά.
Νεότερα χρόνια.
Με το πέρασμα των χρόνων, όλο και πιο πολύ άνθρωποι εγκαταστάθηκαν στην Ερατεινή. Το Δημοτικό Σχολείο Ερατεινής συστάθηκε περίπου το 1930. Το νέο κτήριο του Δημοτικού Σχολείου κτίσθηκε το 1955. Το Νηπιαγωγείο Ερατεινής δημιουργήθηκε το 1979. Ένα χρόνο μετά, το 1980 δημιουργήθηκε το Γυμνάσιο Ερατεινής. Οι Λυκειακές τάξεις της Ερατεινής λειτούργησαν το 1984, αν και από το 1981 άρχισαν οι εργασίες.
Αθλητισμός.
Ο Α.Σ. Τολοφώνα/Ερατεινή είναι ο κυριότερος φορέας αθλητισμού στην πόλη. Η μεγαλύτερη διάκριση στην ιστορία του συλλόγου είναι η κατάκτηση του Κυπέλλου της Ε.Π.Σ. Φωκίδας, την αγωνιστική περίοδο 2010-11, νικώντας στον τελικό με σκορ 2-1 τον Αετό Λιδωρικίου. Ακόμα η μικρή ομάδα της Α.Σ.Τ.Ε. έχει κατακτήσει μία φορά το κύπελλο. Τα τελευταία χρόνια έχει δημιουργηθεί ομάδα μπάσκετ, βόλλεϋ και τοξοβολίας από τον ΑΣ ΔΩΡΙΔΑ.
Ελαιόλαδο.
Η Ερατεινή και η Τολοφώνα παράγουν εξαιρετικής ποιότητας ελαιόλαδο. Ο ελαιώνας της Τολοφώνας αποτελείται από αρκετές χιλιάδες ελαιόδενδρα, τα περισσότερα από τα οποία έχουν ηλικία μεγαλύτερη των 2.500 ετών. Στην περιοχή της Ερατεινής και της Τολοφώνας λειτουργούν ελαιοτριβεία και ένα συσκευαστήριο.

</doc>
<doc id="65164" url="https://el.wikipedia.org/wiki?curid=65164" title="Καθρέφτης">
Καθρέφτης



</doc>
<doc id="65165" url="https://el.wikipedia.org/wiki?curid=65165" title="Παναγιώτης Ψωμιάδης">
Παναγιώτης Ψωμιάδης

Ο Παναγιώτης Ψωμιάδης (Θεσσαλονίκη, 20 Ιανουαρίου 1948) είναι Έλληνας πολιτικός. Έχει διατελέσει βουλευτής, νομάρχηςΘεσσαλονίκης και περιφερειάρχης Κεντρικής Μακεδονίας.
Τον Απρίλιο του 2011 τέθηκε σε αργία και κηρύχθηκε έκπτωτος από το αξίωμα του περιφερειάρχη έχοντας κριθεί ένοχος και σε δεύτερο βαθμό για παράβαση καθήκοντος από το Πενταμελές Εφετείο Θεσσαλονίκης, ενώ το 2018 η απόφαση επικυρώθηκε από το Ανώτατο Ακυρωτικό Δικαστήριο. Κατά τη διάρκεια της πολιτικής του σταδιοδρομίας έχει επικριθεί για πολιτικό λαϊκισμό.
Βιογραφικά στοιχεία.
Γεννήθηκε το 1948 στη Θεσσαλονίκη και είναι το τρίτο παιδί οικογένειας Ποντίων προσφύγων. Σε μικρή ηλικία ασχολήθηκε με τον αθλητισμό και υπήρξε δρομέας στο αγώνισμα των 400 μέτρων. Στην επαγγελματική του σταδιοδρομία ασχολήθηκε με εισαγωγές ηλεκτρολογικού υλικού και ανατομικών παπουτσιών, άνοιξε μπαρ-αναψυκτήριο και, το 1990, έγινε ιδιοκτήτης λαϊκού κέντρου διασκέδασης και τραγουδιστής. 
Το 2015 άρχισε να ασχολείται με τις τηλεπωλήσεις υποδημάτων για διαβητικούς. 
Πολιτική πορεία.
Με τη πολιτική ασχολήθηκε αρχικά το 1982 με την εκλογή του στο δημοτικό συμβούλιο Θεσσαλονίκης. Εκλέχτηκε βουλευτής Θεσσαλονίκης με το κόμμα της Νέας Δημοκρατίας το 1990, 1993, 1996 και το 2000. Το 2002 εκλέχτηκε νομάρχης Θεσσαλονίκης και η θητεία του ανανεώθηκε το 2006. Το 2010 έθεσε υποψηφιότητα για την περιφέρεια της Κεντρικής Μακεδονίας, κερδίζοντας τις εκλογές στο δεύτερο γύρο με βασικό "αντίπαλο" τον υποψήφιο του ΠΑΣΟΚ, Μάρκο Μπόλαρη. Στις 6 Ιουνίου 2011 τέθηκε σε υποχρεωτική αργία από το αξίωμά του. 
Στις 18 Μαΐου 2012 ο πρόεδρος της Νέας Δημοκρατίας Αντώνης Σαμαράς τον όρισε υπεύθυνο για την προεκλογική εκστρατεία της Νέας Δημοκρατίας στη Βόρεια Ελλάδα.
Στις 2 Απριλίου 2014 ο Ψωμιάδης παραιτήθηκε από μέλος της Νέας Δημοκρατίας. Αμέσως μετά την παραίτηση, ίδρυσε το κεντροδεξιό κόμμα Πατριωτικό Δίκτυο Αφύπνισης (ΠΑΤΡΙ.Δ.Α.) και ανακοινώθηκε σε κοινή συνέντευξη τύπου η συνεργασία της Ένωσης για την Πατρίδα και τον Λαό. Ο Παναγιώτης Ψωμιάδης συμμετείχε στο Ευρωψηφοδέλτιο του κόμματος και ήταν πρώτος σε σταυρούς προτίμησης λαμβάνοντας 27.222. Μετά τις Ευρωεκλογές, αποφάσισε αυτόνομη πορεία.
Στις δημοτικές εκλογές του 2019, ο συνδυασμός του «Δύναμη Πολιτών» στον δήμο Θεσσαλονίκης έλαβε 5,53% (6.185 ψήφους) με αποτέλεσμα να πάρει 3 έδρες.
Νομαρχία Θεσσαλονίκης.
Στις 25 Σεπτεμβρίου 2002, αποκαλύφθηκε ότι είχε κατασκευάσει παράνομα πιλοτή σε αυθαίρετο κτίσμα στη Χαλκιδική, το οποίο, όπως ισχυρίστηκε, προοριζόταν για τη μητέρα του.
Ως νομάρχης.
Εντός του 2010 βγήκαν στην επιφάνεια τα «έργα-μαϊμού», όπως χαρακτηρίστηκαν από τον Τύπο. Συγκεκριμένα, κατηγορήθηκε για έργα που -ενώ αναφέρονταν στα χαρτιά- δεν πραγματοποιήθηκαν ποτέ. Το κόστος τους ξεπέρασε τις 800.000 ευρώ και ανατέθηκαν σε ανθρώπους, που σύμφωνα με τη νομαρχία Θεσσσαλονίκης τα κατασκεύασαν μεταξύ Ιανουαρίου 2008 και Ιανουαρίου 2009. Νέα δικαστική υπόθεση ξεκίνησε το 2018 με στοιχεία για έργα «φαντάσματα», όπως χαρακτηρίστηκαν από Ελληνικά ΜΜΕ, που δεν έγιναν ποτέ, αλλά κόστισαν 1,2 εκατ. Ευρώ. Ο εισαγγελέας εγκλημάτων διαφθοράς Θεσσαλονίκης άσκησε σε βάρος του ποινική δίωξη για απιστία σε βάρος του Δημοσίου με τις επιβαρυντικές διατάξεις του νόμου περί καταχραστών, για ψευδή βεβαίωση σε βάρος του Δημοσίου και για συνέργεια στα αδικήματα για τον πρώην γενικό γραμματέα.
Επίσης μέσα στο ίδιο έτος, ο εισαγγελέας άσκησε ποινική δίωξη εναντίον του σε βαθμό κακουργήματος για απιστία κατά του Δημοσίου συμφέροντος, με αφορμή τις απευθείας αναθέσεις σε τουριστικά γραφεία της μεταφοράς μαθητών του Νομού Θεσσαλονίκης από και προς τα σχολεία. Παράλληλα υπήρξαν κάποιες αναφορές από ελληνικά ΜΜΕ για συμμετοχή του στο σκάνδαλο του Βατοπεδίου. Συγκεκριμένα, κατηγορήθηκε ότι διευκόλυνε την ανταλλαγή έκτασης 76 στρεμμάτων στο νομό Θεσσαλονίκης.
Επίσης ασκήθηκε εις βάρος του ποινική δίωξη για απιστία και ψευδή βεβαίωση κατ' εξακολούθηση, καθώς σύμφωνα με τον εισαγγελέα ανέθετε διάφορα έργα απευθείας σε εργολάβους χωρίς διαγωνισμούς. Η συγκεκριμένη παράνομη δραστηριότητα αφορούσε συνολικά 456 έργα της περιόδου 2006-2011.
Στις 21 Μαρτίου 2013 κρίθηκε ένοχος απ' το δικαστήριο επειδή δεν συγκρότησε τα προβλεπόμενα από το νόμο κλιμάκια, για τον έλεγχο, την τήρηση και την επιβολή κυρώσεων, σε ιδιοκτήτες βιομηχανιών και άλλων μονάδων, που ρυπαίνουν τη λίμνη Κορώνεια, ενώ φέρεται ότι καθυστέρησε τον επανέλεγχο των βιομηχανιών αυτών. Επίσης μείωσε πρόστιμα και σε επιχειρήσεις της περιοχής. Για τις ενέργειες αυτές του επιβλήθηκε φυλάκιση 15 μηνών.
Σκάνδαλο τοκογλυφίας και έρευνα του ΣΔΟΕ.
Τον Ιανουάριο του 2012 ήρθε στο φως της δημοσιότητας ένα από τα μεγαλύτερα σκάνδαλα τοκογλυφίας στην Ελλάδα, το οποίο συνδέθηκε άμεσα με κυκλώματα εκβιαστών που δρούσαν στη Θεσσαλονίκη επί σειρά ετών και προσέφεραν προστασία σε νυχτερινά κέντρα και καταστήματα. Άμεσα πολλά ονόματα γνωστών επιχειρηματιών, δημοσιογράφων, αθλητών και ηθοποιών συνδέθηκαν και με την αυτοκτονία γνωστού επιχειρηματία. Κατά τη διάρκεια της περιόδου δράσης αυτού του κυκλώματος ο Ψωμιάδης εκτελούσε καθήκοντα Νομάρχη και εν συνεχεία Περιφερειάρχη, ενώ κοριός της ΕΥΠ κατέγραψε συνομιλίες του Ψωμιάδη με έναν από τους επικεφαλής του εν λόγω κυκλώματος. Οι διάλογοι ήταν αποκαλυπτικοί και δημιουργήθηκαν υποψίες για πιθανή συμμετοχή του πρώην περιφερειάρχη στο κύκλωμα εκβιαστών, καθώς προέκυψαν στοιχεία για διευκόλυνσης από τη πλευρά της Νομαρχίας.
Καταδίκη και έκπτωση από το αξίωμα του περιφερειάρχη.
Το 2009 ο Ψωμιάδης κατηγορήθηκε για παράβαση καθήκοντος εξαιτίας μείωσης σε 5.000 ευρώ προστίμων ύψους 89.000 ευρώ που είχαν επιβληθεί σε ιδιοκτήτη πρατηρίου υγρών καυσίμων, ο οποίος νόθευε το εμπόρευμα του. Καταδικάστηκε πρωτοδίκως το Φεβρουάριο του 2009 και του επιβλήθηκε ποινή φυλάκισης ενός έτους με τριετή αναστολή. Η υπόθεση οδηγήθηκε στο εφετείο και μετά από τέσσερις αναβολές το Πενταμελές Εφετείο Θεσσαλονίκης τον έκρινε ένοχο στις 7 Απριλίου 2011 με την ίδια ποινή. Σε συνέντευξη που έδωσε στις 9 Απριλίου σε ραδιοφωνικό σταθμό της Θεσσαλονίκης, ο Ψωμιάδης δήλωσε ότι είναι αθώος αφού βοήθησε έναν συνάνθρωπο, και πως το πραγματικό ποσό που διέγραψε ανέρχεται στα 1000 ευρώ, ισχυρισμοί που διέψευσε με ρεπορτάζ της η εφημερίδα Μακεδονία.
Στις 6 Ιουνίου 2011 υπεγράφη το έγγραφο από το γενικό γραμματέα αποκεντρωμένης διοίκησης Μακεδονίας-Θράκης με το οποίο τέθηκε σε αργία κατ' εφαρμογή της απόφασης του εφετείου. Τη θέση του ανέλαβε ο αναπληρωτής αντιπεριφερειάρχης και αδελφός του Διονύσης Ψωμιάδης. Τον Απρίλιο του 2012 το Εφετείο Θεσσαλονίκης επανεξέτασε την υπόθεση όπως αποφασίστηκε από τον Άρειο Πάγο, και βρήκε τον Παναγιώτη Ψωμιάδη εκ νέου ένοχο καταδικάζοντάς τον σε φυλάκιση ενός έτους με αναστολή. Και επίσημα στις 3 Ιανουαρίου 2013 εκδιώχθηκε απ'το αξίωμα του περιφερειάρχη, ενώ οι διαδικασίες για την ανάδειξη του αντικαταστάτη του ξεκίνησαν άμεσα. Με την αποχώρηση του, ο Ψωμιάδης δήλωσε ότι η Νέα Δημοκρατία τον πρόδωσε.
Πολιτικό προφίλ.
Ο Παναγιώτης Ψωμιάδης αναδείχτηκε κατά τη δεκαετία του 2000 σε δημοφιλή προσωπικότητα αποκτώντας παράλληλα μια ισχυρή εκλογική δυναμική στην τοπική αυτοδιοίκηση. Κατά το παρελθόν έχει εκφράσει φιλοβασιλικές απόψεις, ενώ συμμετείχε σε εκδήλωση της Βασιλικής Ενώσεως που εδρεύει στα Γιαννιτσά. Επίσης, έχει επικριθεί για φιλοχουντικές αντιλήψεις και πολιτικό λαϊκισμό, καθώς και για ομοφοβικές απόψεις. Κατά καιρούς έχει εκφραστεί θετικά για προσωπικότητες άλλων πολιτικών κομμάτων, όπως οι Ανδρέας Παπανδρέου και Χαρίλαος Φλωράκης.
Δηλώσεις υπέρ της χούντας.
Σε δήλωσή του τον Μάρτιο του 2001, αποκάλεσε τη Χούντα «επανάσταση», προκαλώντας αντιδράσεις στη Νέα Δημοκρατία. Ο τότε πρόεδρος του κόμματος Κωνσταντίνος Καραμανλής του ζήτησε να ανασκευάσει τη δήλωση αυτή. Αντίστοιχα, σε συνέντευξη του το 2016 στον Πέτρο Κωστόπουλο εξύμνησε δημόσια την περίοδο της Δικτατορίας, ενώ την 21η Απριλίου του 2017 δημοσίευσε σε μέσο κοινωνικής δικτύωσης εγκωμιαστική ανάρτηση για τον πραξικοπηματία Γεώργιο Παπαδόπουλο, κίνηση που καταδικάστηκε από μεγάλη μερίδα των ελληνικών ΜΜΕ.
Δηλώσεις υπέρ Χρυσής Αυγής.
Σε ομιλία του για την Ξάνθη δήλωσε ότι Νέα Δημοκρατία και Χρυσή Αυγή είναι αδελφές παρατάξεις, κάτι που δημιούργησε έντονες αντιδράσεις τόσο σε κοινωνικούς, αλλά και πολιτικούς κύκλους. Ο ίδιος αργότερα ανακάλεσε τις εν λόγω δηλώσεις, λέγοντας ότι τα δύο κόμματα συμφωνούν σε συγκεκριμένα ζητήματα θρησκείας και μεταναστευτικού. Σε δήλωσή του το 2017 ανέφερε ότι μελλοντικά θα μπορούσε να συνεργαστεί ο ίδιος με τη Χρυσή Αυγή.
Δημόσια υποκίνηση βίας.
Στις 19 Μαΐου 2018 κατά τη διάρκεια εκδήλωσης για τη γενοκτονία των Ποντίων στη Θεσσαλονίκη, παραβρέθηκε μαζί με άλλους πολιτικούς στο Λευκό Πύργο. Ενώ ο Παναγιώτης Ψωμιάδης έδινε συνέντευξη σε τοπικό μέσο, ο δήμαρχος της πόλης Γιάννης Μπουτάρης προπηλακίστηκε από μεγάλη μερίδα πολιτών που αρχικά του επιτέθηκαν φραστικά και εν συνεχεία σωματικά. Ο Ψωμιάδης σχολίασε ζωντανά την επίθεση, χαρακτηρίζοντας τον Μπουτάρη «χολέρα και πολιτικό τραβέλι» και πως ο δήμαρχος «ξεπουλάει τη Μακεδονία». Οι συγκεκριμένες δηλώσεις χαρακτηρίστηκαν ως απαράδεκτες από διάφορα μέσα που συμπλήρωσαν ότι ο Παναγιώτης Ψωμιάδης προέβη σε δημόσια υποκίνηση βίας, κατά τη διάρκεια των επεισοδίων. Στις 15 Ιανουαρίου 2019 ο Ψωμιάδης και άλλα 12 άτομα παραπέμφθηκαν σε δίκη για τις δηλώσεις του κατά του Γιάννη Μπουτάρη με τις κατηγορίες διατάραξης κοινής ειρήνης και εξύβρισης.

</doc>
<doc id="65167" url="https://el.wikipedia.org/wiki?curid=65167" title="Κωνσταντίνος Αραβανής">
Κωνσταντίνος Αραβανής

Ο Κωνσταντίνος Αραβανής (1957) είναι Έλληνας πολιτικός, ο οποίος διετέλεσε νομάρχης Λευκάδας αλλά και Δήμαρχος Λευκαδας 
Γεννήθηκε στην Λευκάδα. Είναι μέλος του ΠΑΣΟΚ και έχει συμμετάσχει σε πολλές νομαρχιακές επιτροπές. Το επάγγελμά του είναι καθηγητής (Φυσικός) δευτεροβάθμιας εκπαίδευσης. 

</doc>
<doc id="65169" url="https://el.wikipedia.org/wiki?curid=65169" title="Στέφανος Πουλημένος">
Στέφανος Πουλημένος

Ο Στέφανος Πουλημένος (1959) είναι Έλληνας πολιτικός, δημοσιογράφος και εκδότης. Διετέλεσε νομάρχης της Κέρκυρας.
Βιογραφικά στοιχεία.
Προσωπική ζωή και επαγγελματική πορεία.
Γεννήθηκε στους Κυνοπιάστες της Κέρκυρας. Σπούδασε δημοσιογραφία και έχει εκδόσει τις εφημερίδες "Κερκυραϊκή Πορεία", "Ξενοδοχοϋπαλληλική Φωνή Κέρκυρας", "Αθλητική Πορεία" και την εφημερίδα "Η Κέρκυρα σήμερα". Είναι παντρεμένος και έχει δύο παιδιά.
Πολιτική ζωή.
Από το 1986 εκλεγόταν πρόεδρος της κοινότητας Κυνοπιαστών μέχρι το 1994. Από το 1994 μέχρι το 2006, υπήρξε δήμαρχος του Δήμου Αχιλλείων. Το 2006, εκλέχθηκε για πρώτη φορά νομάρχης Κέρκυρας.

</doc>
<doc id="65173" url="https://el.wikipedia.org/wiki?curid=65173" title="Σπύρος Σπυρίδων">
Σπύρος Σπυρίδων

Ο Σπύρος Σπυρίδων (Πόρος, 1954) είναι Έλληνας μαθηματικός, πολιτικός, πρώην δήμαρχος Πόρου, πρώην περιφερειάρχης Δυτικής Ελλάδας και Γενικός Γραμματέας Αποκεντρωμένης Διοίκησης Αιγαίου.
Βιογραφικά Στοιχεία.
Γεννήθηκε το 1954 στον Πόρο. Είναι παντρεμένος με την Κατερίνα Πολλάλη και έχουν τρία παιδιά.
Σπούδασε στο Μαθηματικό του Εθνικού και Καποδιστριακού Πανεπιστημίου Αθηνών, ενώ στη συνέχεια πραγματοποίησε μεταπτυχιακές σπουδές στο Εθνικό Κέντρο Ερευνών "Δημόκριτος". 
Έχει διατελέσει Δήμαρχος Πόρου για 4 συνεχόμενες τετραετίες, από το 1990 ως το 2006. Στις Νομαρχιακές εκλογές του 2006 ήταν υποψήφιος Νομάρχης Πειραιά με την υποστήριξη της Νέας Δημοκρατίας. Την περίοδο 2006-2009 διετέλεσε Περιφερειάρχης Δυτικής Ελλάδας. Στις Περιφερειακές εκλογές του 2010 ήταν υποψήφιος Αντιπεριφερειάρχης Νήσων Αττικής και εξελέγη Περιφερειακός Σύμβουλος Αττικής.
Στις 17 Ιουνίου 2014, με απόφαση του πρωθυπουργού Αντώνη Σαμαρά, ανέλαβε καθήκοντα Γενικού Γραμματέα Αποκεντρωμένης Διοίκησης Αιγαίου, θέση από την οποία παραιτήθηκε στις 2 Φεβρουαρίου 2015, μετά την αλλαγή κυβέρνησης. Από τον Οκτώβριο τυο 2012 είναι επίσης Μέλος της Επιτροπής Περιφερειών της Ευρωπαϊκής Ένωσης, εντός της οποίας δραστηριοποιείται σε θέσεις ευθύνης, μέσω του Ευρωπαϊκού Λαϊκού Κόμματος, εκπροσωπώντας την Ελλάδα. 
Παραπομπές.
 

</doc>
<doc id="65179" url="https://el.wikipedia.org/wiki?curid=65179" title="Teapacks">
Teapacks

Οι Teapacks είναι Ισραηλινό ροκ μουσικό συγκρότημα το οποίο εκπροσώπησε το Ισραήλ στη Eurovision 2007 με το αμφιλεγόμενο τραγούδι "Push the Button". Το τραγούδι αποκλείστηκε από τον τελικό.

</doc>
<doc id="65182" url="https://el.wikipedia.org/wiki?curid=65182" title="Δήμος Φενεού Κορινθίας">
Δήμος Φενεού Κορινθίας



</doc>
<doc id="65183" url="https://el.wikipedia.org/wiki?curid=65183" title="Γκόμεζ Ντε Φαρία">
Γκόμεζ Ντε Φαρία

Ο Γκόμεζ Ντε Φαρία (1936-13 Σεπτεμβρίου 2018) ήταν Πορτογάλος πρώην ποδοσφαιριστής και προπονητής. 
Γεννήθηκε στην Πορτογαλία, όμως η οικογένειά του μετανάστευσε στη Νότια Αμερική. Αγωνίστηκε με την ομάδα της Τσακαρίτα της Αργεντινής. Στην Αργεντινή παντρεύτηκε την Ελληνίδα Μαριάνθη. Πήγε στο Περού και πήρε δίπλωμα προπονητή παρακολουθώντας σεμινάρια, μαζί με το Μάριο Ζαγκάλο της Εθνικής Βραζιλίας και τον Αργεντινό Βελντελγίβιτεφ και δούλεψε σαν προπονητής έξι μήνες στη Νότια Αμερική.
Το Μάρτιο του 1971, σε ηλικία 34 χρονών, ήρθε στη Ελλάδα με τη γυναίκα του μετά από πρόσκληση των συγγενών της και έτσι του έγινε πρόταση να αναλάβει τον ΠΑΣ Γιάννινα. Ενώ στη αρχή ήταν διστακτικός, εντυπωσιάστηκε από τους φιλάθλους του ΠΑΣ Γιάννινα που ακολουθούσαν την ομάδα παντού, και έτσι αποφάσισε να κάνει τον ΠΑΣ δυνατό.
Όταν προσπάθησε να κάνει μεταγραφές Ελλήνων ποδοσφαιριστών, διαπίστωσε ότι με τα χρήματα που του ζήτησαν για έναν Έλληνα μπορούσε να αποκτήσει μια ενδεκάδα Αργεντινούς μεγάλων δυνατοτήτων. Έτσι, αντί να δώσει ένα εκατομμύριο για το Νταντέλη της Βέροιας, έφερε στην Ελλάδα με 700.000 τους ελληνοποιημένους Εδουάρδο Κοντογιώργακη (Ριγκάνι), Αλφρέδο Γκλασμάνη (Γκλάσμαν), Χοσέ Παστερνάκη (Πάστερνακ), Εδουάρδο Λίσα, Χουάν Μόντες και Όσκαρ Άλβαρες. Η ομάδα κάνει τους Ηπειρώτες να τρίβουν τα μάτια τους και ο Αλέκος Κιτσάκης γράφει το δημοτικό τραγούδι - ύμνο «Αγιαξ της Ηπείρου».
Η ομάδα του Γκόμεζ Ντε Φαρία το 1971-72 ήταν: Λίσα, Τσουρλίδας, Σιόντης, Βέργος, Γραμμενιάτης, Μάντζιος, Μόντές, Γκλασμάνης, Παστερνάκης, Άλβαρες, Κοντογεωργάκης.
Ενδιαφέρουσα ήταν και η θεωρία του Ντε Φαρία για το στήσιμο της ομάδας στον αγωνιστικό χώρο, καθώς πίστευε στο πάθος και το φιλότιμο των Ελλήνων της ομάδας και προτιμούσε Έλληνες ποδοσφαιριστές για την άμυνα, ενώ για την επίθεση και την ανάπτυξη του παιχνιδιού εμπιστευόταν τη φαντασία και την τεχνική των Αργεντινών παικτών του.
Όμως δεν κατόρθωσε ποτέ να προσαρμοστεί στην ελληνική πραγματικότητα αφού ήθελε να έχει τον απόλυτο έλεγχο της πορείας της ομάδας χωρίς παραγοντικές παρεμβάσεις και έτσι το δεύτερο χρόνο αποχώρησε αφήνοντας μια ομάδα που διακρίθηκε και τις επόμενες χρονιές με τη βοήθειά του, καθώς ο ίδιος παρότρυνε τους ποδοσφαιριστές να μην αφήσουν να καταστραφεί το έργο του. Αργότερα ανέλαβε την τεχνική ηγεσία της νεοσύστατης γυναικείας ομάδας ποδοσφαίρου του Παναθηναϊκού έχοντας σημαντική συνεισφορά στην ανάδειξη αθλητριών που παρουσίασαν αξιόλογες επιδόσεις. Άλλες ομάδες που έχει δουλέψει είναι ο Αθηναικός,ο Ολυμπιακός Βόλου,το Ρέθυμνο.
Επίσης είναι ο άνθρωπος που έφερε, μεταξύ άλλων, τον Ρότσα στην Ελλάδα.

</doc>
<doc id="65185" url="https://el.wikipedia.org/wiki?curid=65185" title="Δάφνη Αττικής">
Δάφνη Αττικής

Η Δάφνη είναι δημοτική ενότητα του Δήμου Δάφνης-Υμηττού και έδρα αυτού, στον Κεντρικό Τομέα του Αθηναϊκού πεδίου Αττικής. 
Στα διοικητικά όρια της Δάφνης στεγάζεται η Γυμναστική Ακαδημία Αθηνών (ΤΕΦΑΑ) και οι ενορίες του δήμου είναι της Αγίας Βαρβάρας, της Ζωοδόχου Πηγής και στα όρια με το Δήμο Αθηναίων του Αγίου Ιωάννη του Κυνηγού και του Αγίου Γεωργίου. Η περιοχή γειτνιάζει με τη δημοτική ενότητα Υμηττού και αποτελεί πέρασμα προς το Νότιο Τομέα, ενώ είναι προσβάσιμη μέσω της Λεωφόρου Βουλιαγμένης και του ομώνυμου σταθμού του μετρό κοντά στην Πλατεία Καλογήρων και το σταθμό μετεπιβίβασης λεωφορείων. 
Στη Δάφνη αναπτύσσεται ένας δραστήριος εμπορικός πεζόδρομος, ενώ στα περίχωρα αυτής λειτουργούν από παλιά επιπλάδικα και βιοτεχνίες φωτιστικών στη ζώνη προς τον Άγιο Δημήτριο.
Ιστορικά στοιχεία.
Η ονομασία Κατσιπόδι.
Κατά μια εκδοχή, το "Κατσιπόδι" είναι η μεσαιωνική τοπωνυμία των κτημάτων της οικογενείας Κατσιπόδη. Κατά μια άλλη εκδοχή, οι κάτοικοι έδωσαν το όνομα "κατσίκας πόδι" (και με μια λέξη "κατσιπόδι"), επειδή έβλεπαν τα σημάδια, που άφηναν με τα πόδια τους οι κατσίκες, που βοσκούσαν στην συγκεκριμένη περιοχή.
Η ονομασία Δάφνη.
Πιστεύεται ότι το όνομα "Δάφνη" προήλθε από τους θάμνους που είχαν φυτευτεί στην περιοχή, με εντολή του δημάρχου Ηλία Πετροπουλέα. Δεν ήταν όμως μια τυχαία επιλογή φυτού, καθώς ο Πετροπουλέας καταγόταν από τη Δάφνη Λακωνίας και πιθανότατα ήθελε να δώσει στο δήμο του το όνομα της ιδιαίτερης πατρίδας του. Μια λιγότερο πιθανή εκδοχή περί του ονόματος είναι ότι ένας κάτοικος του δήμου, ο Αθ. Καράμπαμπας, ως δημοτικός σύμβουλος, πρότεινε στον δήμαρχο Πετροπουλέα, να δώσει στο δήμο το όνομα της αγαπημένης του κόρης, Δάφνη.
Οι δάφνες ήταν το ιερό φυτό του θεού Απόλλωνα ο οποίος λατρευόταν από όλους τους Αθηναίους ως πατρώος θεός τους, γιατί κατά τον μύθο, ήταν πατέρας του Ίωνα, ιδρυτή της φυλής στην οποία ανήκαν. Άλλωστε Ιερό του θεού υπήρχε στην αρχαιότητα πλησίον του Ιλισού. Το έμβλημα του δήμου είναι κύκλος που στην περιφέρειά του φέρει ζωγραφισμένο χρυσό στεφάνι από φύλλα δάφνης. Στο κέντρο φέρει το κεφάλι του θεού Απόλλωνα με στεφάνι δάφνης (δαφνηφόρος Απόλλων) και στο ενδιάμεσο κενό μια γαλάζια ταινία. Φιλοτεχνήθηκε δε επί δημαρχίας Χαρ. Σαραντόπουλου.
Σημαντικά γεγονότα.
Στο τελείωμα της Κατοχής, στις 9 Αυγούστου του 1944, λόγω του ότι ο δήμος αυτός, μαζί με τον Βύρωνα, ήταν από τα προπύργια της μαζικής αντίστασης, κατέστει ένα από τα επίκεντρα του 2ου μεγαλύτερου και πιο θανατηφόρου μπλόκου στην Αθήνα (), του Μπλόκου σε Δουργούτι-Φάρο-Κατσιπόδι.
Διοικητικές μεταβολές.
Μέχρι το 1925, το Κατσιπόδι ανήκε στον τότε διευρυμένο Δήμο Αθηναίων. Επί δημαρχίας Σπύρου Πάτση, το Κατσιπόδι, μαζί με το Μπραχάμι, την Αγ. Βαρβάρα, τη Πικροδάφνη και τον Άγιο Κοσμά εντάχθηκαν στην κοινότητα Μπραχαμίου. Με διαδοχικές αποσπάσεις συνοικισμών μέχρι το 1928, η κοινότητα Μπραχαμίου μετονομάστηκε σε κοινότητα Αγίου Δημητρίου και αριθμούσε 3710 κατοίκους και περιελάμβανε τους οικισμούς: 
Με διάταγμα της 5ης Σεπτεμβρίου 1947, ο συνοικισμός Μπραχάμι απετέλεσε ξεχωριστή κοινότητα Μπραχαμίου μέχρι το 1963, όταν έγινε δήμος. Το υπόλοιπο τμήμα του παλιού δήμου συγκρότησε τον Δήμο Κατσιποδίου. Τον Μάρτιο του 1951, επί δημαρχίας Ηλία Πετροπουλέα, ο δήμος μετονομάστηκε στο σημερινό όνομα Δάφνη.
Υποδομές.
Το Γυμνάσιο Δάφνης, από τα πρώτα της περιοχής, μέχρι και τη δεκαετία του 1960 κάλυπτε ανάγκες ευρύτερης περιοχής νοτιοανατολικών προαστίων, όπως της Ηλιούπολης, της Αργυρούπολης κ.ά. που παρέμεναν ακόμα κοινότητες. Επίσης, η Δάφνη, ως όμορος δήμος των Αθηνών, διέθετε Αστυνομία Πόλεων, ενώ το Μπραχάμι είχε Χωροφυλακή.
Αθλητισμός.
Α.Ο. Προμηθέας Δάφνης.
Ο "Α.Ο. Προμηθέας Δάφνης" είναι ένας ιστορικός ποδοσφαιρικός σύλλογος της Δάφνης, καθώς ιδρύθηκε το 1969 και παραμένει να είναι η μοναδική ομάδα που έχει η περιοχή της Δάφνης.

</doc>
<doc id="65187" url="https://el.wikipedia.org/wiki?curid=65187" title="Μπραχάμι">
Μπραχάμι



</doc>
<doc id="65188" url="https://el.wikipedia.org/wiki?curid=65188" title="Δάφνη (νύμφη)">
Δάφνη (νύμφη)

Η νύμφη Δάφνη ήταν κόρη του ποταμού Λάδωνα ή κατ’ άλλους του Πηνειού και της Γαίας (Γης). Την ερωτεύτηκε σφοδρά ο θεός Απόλλων, που άρχισε να την κυνηγάει ασταμάτητα. Εξαντλημένη η Δάφνη παρακάλεσε τη μητέρα της, τη Γαία, να τη βοηθήσει, και έτσι μεταμορφώθηκε σε δέντρο, όταν ο Απόλλων προσπάθησε να την αγκαλιάσει. 
Ο Απόλλων, τότε, για να παρηγορηθεί έκοψε ένα κλαδί από το δένδρο και στεφανώθηκε. Από τότε η δάφνη είναι το ιερό φυτό του θεού Απόλλωνα.

</doc>
<doc id="65191" url="https://el.wikipedia.org/wiki?curid=65191" title="Καματερό">
Καματερό

Το Καματερό είναι δήμος του πολεοδομικού συγκροτήματος των Αθηνών και εντάσσεται γεωγραφικά στο συγκρότημα των δυτικών προαστίων της πρωτεύουσας. Συνορεύει με την Πετρούπολη τα Άνω Λιόσια το Ίλιον και το Ζεφύρι. Είναι χτισμένο στις παρυφές του ποικίλου όρους. Από το 2010 είναι οικισμός του δήμου Αγίων Αναργύρων-Καματερού.
Περιγραφή.
Είναι χτισμένο στους πρόποδες του Ποικίλου Όρους, ενώ τα τελευταία χρόνια έχουν κατασκευαστεί σύγχρονα συγκροτήματα από μεζονέτες σε μερικές αραιοκατοικημένες γειτονιές της περιοχής. Στο κέντρο της πόλης του Καματερού υπάρχουν σημαντικά αρχαιολογικά ευρήματα από τάφους και οικίες, όπως επίσης και στην περιοχή του Γεροβουνού. Επίσης πάνω από την πόλη του Καματερού, από τα σημεία Λόφος και Προφήτης Ηλίας ο επισκέπτης μπαίνει πλέον στο Ποικίλο Όρος, στο οποίο έχουν γίνει εκτεταμένες αναδασώσεις με σκοπό την οικολογική του ανασυγκρότηση. Στο Προφήτη Ηλία γίνονται πολλές εκδηλώσεις στο ανοιχτό θέατρο. Ο "Προφήτης Ηλίας" έχει θέα όλο το λεκανοπέδιο της Αττικής μέχρι και το Σαρωνικό. Χώρος πρασίνου στο Καματερό είναι και το Πάρκο Ειρήνης με το θέατρο Ορφέας. Στο Καματερό η υπογειοποίηση του κεντρικού ρέματος της Εσχατιάς και η διαμόρφωση του χώρου υπεράνω του ρέματος αλλάζουν την όψη της πόλης. Λόγω του χαρακτηριστικού επιμήκους σχήματος του Δήμου, η συνοικία έχει τη δική της ζωή και ταυτότητα γύρω από τις τοπικές πλατείες και τα σημεία αναφοράς κάθε γειτονιάς. Στην περιοχή υπάρχουν πολλά κέντρα εστίασης και αναψυχής όπως ο Ατταλος, ο κινηματογράφος Μελινα Μερκούρη, διαφορων ειδών καταστήματα καθώς επίσης και γήπεδα και σχολεία.
Η περιοχή καθίσταται προσβάσιμη μέσω της Λεωφόρου Φυλής που ενώνει το κέντρο της Αθήνας με τη Δυτική Αττική. Στο Καματερό τελειώνει και η επέκταση της οδού Θηβών. Ο οικιστικός πυρήνας εντοπίζεται γύρω από την Πλατεία Ηρώων, που τιμά με το όνομά της μάχη που έγινε στην περιοχή επί της τουρκοκρατίας, αλλά και στην Πλατεία Αγίου Νικολάου από την ομώνυμη εκκλησία. Στην περιοχή λειτουργεί και δίκτυο τρόλεϊ για το Μετρό του Αγ.Αντωνίου στο Περιστέρι. 
Η ονομασία του δήμου προέρχεται από την οικογένεια του Καματερού που πρωτοκατοίκησε την περιοχή.
Ιστορία.
Αρχαιότητα.
Σύμφωνα με τον John S. Traill σε θέση κοντά στο Καματερό βρισκόταν το κέντρο του αρχαίου δήμου των Ευπυριδών (), ο οποίος ήταν δήμος των Μεσογείων και ανήκε στην Λεοντίδα φυλή. Μαζί με τους γειτονικούς δήμους των Κρωπιδών και των Πηλήκων συναποτελούσαν θρησκευτική ένωση, ενώ παράλληλα ονομάζονταν "Τρίκωμοι", σύμφωνα με τον Στέφανο τον Βυζάντιο. Ο δημότης των αρχαίων Ευπυριδών ονομαζόταν Ευπυρίδης.

</doc>
<doc id="65192" url="https://el.wikipedia.org/wiki?curid=65192" title="Ζωγράφου Αττικής">
Ζωγράφου Αττικής

Η περιοχή του Ζωγράφου, έκτασης 8.517 στρεμμάτων και με πληθυσμό 71.026 κατοίκους (απογραφή 2011), είναι μία από τις ανατολικές συνοικίες της Αθήνας. Βρίσκεται 4 χλμ. ανατολικά του κέντρου των Αθηνών. Το υψόμετρο του Δήμου Ζωγράφου αρχίζει από τα 130μ. και τελειώνει στα 220μ. Ο Δήμος συνορεύει βόρεια με τους δήμους Παπάγου-Χολαργού (Παπάγου) και Αθηναίων (Αμπελόκηποι), νότια με το Δήμο Καισαριανής και Αθηναίων (Ιλίσια) και δυτικά πάλι με το Δήμο Αθηναίων (Γουδή), ενώ ανατολικά βρίσκεται το βουνό Υμηττός. 
Η περιοχή παλιά ήταν δασικό και καλλιεργήσιμο έδαφος με πλούσια βλάστηση, καλλιέργειες, δάσος και αλσύλλια, ενώ στα μέσα του 20ού αιώνα, με την πολεοδόμηση της Αθήνας αναπτύχθηκε. Σήμερα, υπάγεται στο γενικότερο πολεοδομικό συγκρότημα των Αθηνών και εντάσσεται γεωγραφικά στο Κεντρικό Τομέα Αθηνών της πρωτεύουσας. Λόγω της εγγύτητάς του με το κέντρο παρουσιάζει παρόμοια χαρακτηριστικά δόμησης. Παρόλα αυτά, είναι περιοχή πλούσια σε πράσινο, το οποίο συγκεντρώνεται κυρίως στους πρόποδες του Υμηττού. Τα δάση της περιοχής, κυρίως με πεύκα, βρίσκονται στη νότια, νοτιοανατολική και ανατολική πλευρά του Δήμου. Τις τελευταίες δεκαετίες, ο Δήμος έχει αποκτήσει ιδιαίτερη αξία και έχει αναβαθμιστεί λόγω της ανοικοδόμησης σ`αυτόν της Πανεπιστημιούπολης και της Πολυτεχνειούπολης. 
Ιστορία.
Η ιστορία της περιοχής Ζωγράφου ξεκινάει από την αρχαιότητα, όπου βρισκόταν ο δήμος Ποταμού. Το 1832, ξεκίνησε η κατοίκηση της περιοχής με την απελευθέρωση της Αθήνας από τους Τούρκους.
Εκείνη την εποχή ο ηγούμενος της Ι.Μονής Πετράκη, ο Χαντζηπαρθένης Πετράκης αγόρασε από τον πασά των Αθηνών χιλιάδες στρέμματα γης στη σημερινή περιοχή του Ζωγράφου, καθώς και στην υπόλοιπη Αθήνα. Εν συνεχεία η περιουσία πήγε στους κληρονόμους του. Αυτοί το 1928 διένειμαν μεταξύ τους την μείζονα περιοχή Ζωγράφου σε οικόπεδα. Περίπου 600 στρέμματα γης στο σημερινό Τέρμα του Νέου Ζωγράφου έμειναν αδιανέμητα. Τα απομεινάρια του κελιού του Χαντζηπαρθένη Πετράκη βρίσκονται σήμερα στον χώρο μεταξύ των οδών Γεωργίου Ζωγράφου, Πλαστήρα, Ιοκάστης, Παξών και Γρ. Αυξεντίου.
Το 1902, ο Ιωάννης Ζωγράφος, βουλευτής στο κόμμα του Θεόδωρου Δηλιγιάννη, αγόρασε μια μεγάλη έκταση από τη χήρα Βουρνάζου και στη συνέχεια τη ρυμοτόμησε σε οικόπεδα, τα οποία πουλούσε με δόσεις 112 δρχ. το μήνα. Ο Ιωάννης Ζωγράφος κράτησε μόνο ένα τμήμα στο σημείο συνάντησης των σημερινών λεωφόρων Αλ. Παπάγου και Γ. Ζωγράφου. Τα πρώτα σπίτια άρχισαν να κτίζονται στα κτήματα του «Ζωγράφου» το 1919. Δέκα χρόνια μετά, αριθμούσαν 100. Από εκείνους τους πρώτους οικιστές φτιάχτηκε και ο πρώτος ξύλινος ναΐσκος προς τιμή του Αγίου Θεράποντα, που σήμερα είναι ο επιβλητικότερος στη περιοχή. Εκτός των Ζωγραφαίων, υπήρχαν κι άλλοι μεγάλοι κτηματίες της περιοχής (όπως Πετράκηδες, Σταματοπουλαίοι, Αργυροπουλαίοι κ.ά.), που είχαν αγοράσει ένα από τα καλύτερα κομμάτια της Αθήνας, με ωραίο κλίμα και πολύ κοντά στην Αθήνα. Η νότια πλευρά του Ζωγράφου ήταν το άλλοτε ρέμα του Χουσεΐν μπέη, στη βόρεια πλευρά του οποίου είχε κτισθεί το θεραπευτήριο του Συγγρού. Αυτό το ρέμα καλύφθηκε στις αρχές του 1960 επί Βασιλέως Παύλου.
Οι σημερινές περιοχές: Άνω Ιλίσια, Γουδή και Ζωγράφου ονομαζόντουσαν παλιά «Κουπόνια» ή «Καπούνια». Κατά ορισμένους θεωρήθηκε ότι η ονομασία της περιοχής με το τοπωνύμιο Κουπόνια ή Καπόνια πρέπει να έγινε με τη μοιρασιά των κτημάτων του Υμηττού (ανατολικά και δυτικά από τους Τούρκους το έτος 1793), όπου κάθε Οθωμανός έπαιρνε από 6 λαχίδια (κουπόνια αλλιώς). Αυτή όμως η εκδοχή της ονομασίας δεν ευσταθεί από τα ιστορικά στοιχεία, σύμφωνα με τα οποία, η έκταση του σημερινού Νέου Ζωγράφου ανήκε εξ ολοκλήρου στον πασά των Αθηνών. Πιθανότερο είναι, την αρχική ονομασία που ήταν Καμπούνια, την έδωσαν προφανώς στην περιοχή οι ναυτικοί από τα νησιά του Αργοσαρωνικού, επειδή η μορφολογία του εδάφους τους θύμιζε τη φουρτουνιασμένη θάλασσα, όταν το καμπούνι του πλοίου τους ανεβοκατέβαινε στα κύματα. Η περιοχή ανήκε διοικητικά στον Δήμο Αθηναίων, του οποίου πρώτος Δήμαρχος ήταν ο Ανάργυρος Πετράκης, κληρονόμος του μοναχού Χαντζηπαρθένη Πετράκη, αρχικού ιδιοκτήτη της περιοχής. 
Το 1929, η περιοχή Ζωγράφου έγινε κοινότητα με πρώτο πρόεδρο τον γιο του Ιωάννη Ζωγράφου, τον Σωτήριο Ζωγράφο. Το 1930, ο πρωθυπουργός Ελευθέριος Βενιζέλος θεμελιώνει το 1ο Δημοτικό σχολείο (το Ζωγράφειο), στην ίδια θέση που βρίσκονται σήμερα τα Δημοτικά σχολεία απέναντι από τον Ναό του Αγ. Θεράποντα. Μια από τις αίθουσες του σχολείου ήταν και τα γραφεία της νεοσύστατης κοινότητας Ζωγράφου.
Σταδιακά, η κοινότητα Ζωγράφου μεγαλώνει και στα όρια της κοινότητας, εκτός από τις περιοχές Ζωγράφου και Γουδή, συμπεριλαμβάνονται τα Κουπόνια και η περιοχή του φυτωρίου του Υπουργείου Γεωργίας τα σημερινά "Άνω Ιλίσια". Πολλές καλαίσθητες βίλες που σώζονται ακόμα και σήμερα αρχίζουν να κτίζονται. Η βίλα του Κώστα Ζωγράφου, η βίλα Βοναπάρτη που στεγάζει το Συμβουλευτικό Κέντρο Οικογενειών του Δήμου, η βίλα Βουτυρά, σήμερα Πνευματικό Κέντρο. Επίσης η οικία Γεωργίου Γουναρόπουλου, σήμερα Μουσείο και Πινακοθήκη. Την ίδια εποχή ιδρύθηκε ο πρώτος ποδοσφαιρικός σύλλογος, με την επωνυμία "Ένωση Ζωγράφου". Το γήπεδό του, βρισκόταν μεταξύ των σημερινών οδών Ξηρογιάννη, Αλ. Παπάγου, Γ. Παπανδρέου και Δαβάκη Πίνδου. Στα Κουπόνια εγκαταστάθηκε και το πρώτο αστυνομικό τμήμα. Άρχισε να λειτουργεί ο πρώτος υπαίθριος κινηματογράφος "ΠΑΥΣΙΛΥΠΟΝ", στη θέση της σημερινής πλατείας Δ. Αλεξανδρή (Γαρδένια).
Το 1945, η κληρονόμος Πετράκη, Σοφία Κορομηλά αφήνει στην Ι. Μονή Καλογραιών Καλαμάτας όλη την περιουσία της επειδή την γηροκόμησαν οι μοναχές. Ανάμεσα στην περιουσία που άφησε βρίσκονται και πολλά στρέμματα γης στο τέρμα του Νέου Ζωγράφου. Η Ι. Μονή δώρισε την ακίνητη αυτή περιουσία στην Ι. Αρχιεπισκοπή Αθηνών το 2005 υπό τον όρο να κτιστεί εκεί ο τρισυπόστατος Ιερός Ναός των "Αγίων Ραφαήλ, Νικολάου, Ειρήνης, Βαρβάρας και Παρασκευής" από τον σύλλογο ανέγερσης του εν λόγω Ι. Ναού και ανάπλασης της γύρω περιοχής Ζωγράφου.
Το 1947, η κοινότητα Ζωγράφου ανακηρύχθηκε Δήμος, στον οποίο περιλαμβάνονταν οι συνοικίες Γουδή και Ιλίσια (πρώην Κουπόνια ή Καπόνια), παρά την κοίτη του ποταμού Ιλισού που ξεκίναγε από την Αγία Ελεούσα, στη σημερινή συνοικία της Πανεπιστημιούπολης. 
Το 1965, παραχωρούνται από το Ελληνικό Δημόσιο 1100 περίπου στρέμματα δασικής έκτασης στο Πανεπιστήμιο Αθηνών. Αυτό το γεγονός είναι σημαντικό καθότι σταματά κάθε δυνατότητα επέκτασης των ιδιοκτησιών προς το δάσος του Υμηττού, αφού η τελευταία ιδιοκτησία είναι αυτή του Πανεπιστημίου Αθηνών. Η τελευταία σειρά ιδιοκτησιών, πριν το πανεπιστήμιο Αθηνών, που βρίσκονται στην κορυφή λόφου, από το 2003 αποτελούν τη συνοικία "ΠΑΝΟΡΑΜΑ ΖΩΓΡΑΦΟΥ".
Το 1967 διορίστηκε δήμαρχος ο αξιωματικός Χωροφυλακής Χαράλαμπος Μπαχτής, με αναπληρωτή τον Κωνσταντίνο Δαιμονάκο Απεβίωσε και κηδεύτηκε στις 11 Ιανουαρίου 1999.
Το 1975, εξελέγη Δήμαρχος Ζωγράφου ο Δημήτρης Μπέης. Στις επόμενες Δημοτικές Εκλογές, που γίνανε το 1978, ο Μπέης έθεσε υποψηφιότητα για Δήμαρχος Αθηναίων και Δήμαρχος Ζωγράφου εξελέγη η Φωτεινή Σακελλαρίδου-Καμπυλαυκά. Αυτή ήταν η 1η γυναίκα Δήμαρχος στον συγκεκριμένο Δήμο και παρέμεινε στο αξίωμα αυτό για 20 ολόκληρα χρόνια. Στις Δημοτικές Εκλογές του 1998, έθεσε για τελευταία φορά υποψηφιότητα, καθώς ηττήθηκε από τον Ιωάννη Καζάκο. Ο Καζάκος ανέλαβε καθήκοντα για 1η φορά την Πρωτοχρονιά του 1999 και εξελέγη άλλες 2 φορές. Στις Δημοτικές Εκλογές του 2010, ηττήθηκε από τον Κωνσταντίνο Καλλίρη, ο οποίος ήταν υποψήφιος και στις επόμενες δημοτικές εκλογές. Ο Καλλίρης ήταν ιατρός-πνευμονολόγος και πέθανε από ανακοπή καρδιάς τον Απρίλιο του 2018.
Το 2014, στο 2ο γύρο αναμετρήθηκαν η Τίνα Καφατσάκη-Βλάχου και ο Παναγιώτης Αγγελόπουλος και εξελέγη η πρώτη. Στις Δημοτικές Εκλογές του 2019, η Τίνα Καφατσάκη-Βλάχου ηττήθηκε με τη σειρά της και νέος Δήμαρχος εξελέγη ο Βασίλειος Θώδας.
Εκκλησίες.
Η κεντρική εκκλησία είναι ο Άγιος Θεράποντας, στην οποία και φυλάσσονται τα λείψανα του αγίου. Οι υπόλοιπες εκκλησίες είναι:
Δήμος Ζωγράφου.
Ο Δήμος Ζωγράφου βρίσκεται στην Περιφερειακή ενότητα Κεντρικού Τομέα Αθηνών της Περιφέρειας Αττικής. Με την εφαρμογή της νέας διοικητικής διαίρεσης της χώρας κατά το Πρόγραμμα Καλλικράτης, το 2011 ουδεμία μεταβολή επήλθε στο Δήμο, σύμφωνα με το άρθρο 1,§ 5.1.Β αυτού. Δήμαρχος Ζωγράφου από το 2019 είναι ο Βασίλειος Θώδας.
Κατάλογος δημάρχων.
Η κοινότητα αναγνωρίστηκε το 1929 με πρόεδρο τον Σωτήριο Ζωγράφο του Ιωάννη, ο οποίος διετέλεσε πρόεδρος συνεχώς ως το 1947, οπότε η Κοινότητα αναγνωρίστηκε σε δήμο. Δήμαρχοι διετέλεσαν οι:

</doc>
<doc id="65194" url="https://el.wikipedia.org/wiki?curid=65194" title="Δραπετσώνα">
Δραπετσώνα

Η Δραπετσώνα είναι δημοτική ενότητα του Δήμου Κερατσινίου-Δραπετσώνας της περιφερειακής ενότητας Πειραιά στην Αττική. Έχει πληθυσμό 13.968 κατοίκους σύμφωνα με την απογραφή του 2011 και έκταση 1,725 τ.χμ.
Θέση.
Βρίσκεται στο ΝΔ άκρο της ευρύτερης περιοχής του Πειραιά περιλαμβάνοντας την Ηετώνεια ακτή με τις πύλες Ε1 για Δωδεκάνησα και τις πύλες Ε2 για Χίο, Μυτιλήνη. Συνορεύει βόρεια με την Ανάσταση Κερατσινίου, νότια με την Ηετώνεια ακτή, ανατολικά με τον Άγιο Διονύσιο, την ακραία δυτική συνοικία του κεντρικού Πειραιά και την πρώην βιομηχανική περιοχή Γκάζι-Παπαστράτος. Το όριο είναι η οδός Αγίου Δημητρίου. Δυτικά βρέχεται από τη θάλασσα και την είσοδο του στενού της Σαλαμίνας, ενώ σε πολύ κοντινή απόσταση βρίσκεται η νήσους Ψυττάλεια με το εργοστάσιο βιολογικού καθαρισμού, όπου γίνεται η επεξεργασία των λυμάτων της Αττικής. Μέσα στα όρια του Δήμου Δραπετσώνας στα ανατολικά πολύ κοντά στην εκκλησία και τη γέφυρα του Αγίου Διονυσίου βρίσκονταν τα Βούρλα όπου λειτούργησε στο παρελθόν το συγκρότημα οίκων ανοχής και μετέπειτα φυλακή πολιτικών κρατούμενων.
Η Ηετώνεια ακτή περιβάλει τον οικισμό της Δραπετσώνας. Στα νότια και δυτικά κινείται η σύγχρονη περιμετρική λεωφόρος του ΟΛΠ με πολλές γέφυρες και τούνελ που ενώνει απευθείας την Δραπετσώνα με το Κερατσίνι. Η οδός Εθνικής Αντιστάσεως διασχίζει την Δραπετσώνα στην μέση, είναι ο κεντρικότερος δρόμος που ξεκινά από το Δημοτικό Στάδιο Δραπετσώνας πάνω από την Ηετώνεια ακτή και καταλήγει στο μεγάλο πάρκο Ηλία Ηλιού απέναντι από την εκκλησία του Αγίου Διονυσίου. Είναι κεντρικός δρόμος με πολλά καταστήματα, εστιατόρια και καφετέριες.
Ιστορία.
Η χερσόνησος της Δραπετσώνας ήταν ένας βοσκότοπος με τα ίχνη των αρχαίων ερειπίων επάνω της. Οι δύο πύργοι της Ηετιώνειας Πύλης, θεμέλιο τείχους που κάλυπτε τον αρχαίο ναύσταθμο στον όρμο Κρεμμυδαρούς, ένα θεμέλιο κυκλικού κτίσματος στα δυτικά, στην περιοχή του μετέπειτα εργοστασίου Λιπασμάτων. Η έκταση προφανώς χαρακτηριζόταν από ρέματα και γυμνούς λοφίσκους, με κορυφές πεπλατυσμένες ή με μεγάλες πλακερές πέτρες, γι’ αυτό χαρακτηρίστηκε πιθανότατα με μια αρχαία λέξη σαν την «Τραπέζι», «Τραπέτζι», «Τραπέτζα» (στην Κάσο), με την κατάληξη  –ώνα, μεγεθυντική ή δηλώνουσα το πλήθος από όμοιες, που έδωσε και την ονομασία Τραπετζώνα. Πρώτες ενδείξεις αραιού εποικισμού παρατηρούνται μετά την ίδρυση του νεότερου Πειραιά, τη δεκαετία του 1830. Η πρώτη εκκλησία, ο Άγιος Διονύσιος, από τις παλιότερες της περιοχής λειτούργησε μετά το 1834 ως το πρώτο νεκροταφείο της νεοσύστατης πόλης. Από τα τέλη του 19ου αιώνα άρχισε να οικοδομείται μικρή έκταση ανάμεσα στα Βούρλα και τον Άγιο Διονύση. Από τη δεκαετία του 1910 και κυρίως μετά τη Μικρασιατική Καταστροφή έρχεται ένα μεγάλο πληθυσμιακό κύμα προσφύγων και στήνεται ο μεγαλύτερος προσφυγικός συνοικισμός παραπηγμάτων της Αττικής, παράλληλα με άλλους οργανωμένους όμως οικισμούς της Νέας Κοκκινιάς, Ανάστασης, Αμφιάλης κ.α. 
Κατά τα μεσοπολεμικά και μεταπολεμικά χρόνια στη συνοικία αναπτύχθηκαν ταβέρνες που συγκέντρωναν ομάδες μουσικών με ρεπερτόριο το ρεμπέτικο τραγούδι. Πριν από την έναρξη του Β' Παγκοσμίου Πολέμου, ο δικτάτωρ Ιωάννης Μεταξάς επιχείρησε ανεπιτυχώς να μετονομάσει την συνοικία της Δραπετσώνας σε "Συνοικισμό της 4ης Αυγούστου". Μετά το τέλος του Β' Παγκοσμίου Πολέμου, οι μετακατοχικές κυβερνήσεις επιχείρησαν να "αναμορφώσουν" την παραγκούπολη της Δραπετσώνας προχωρώντας στην ανέγερση οργανωμένης δόμησης πολυκατοικιών, αποσκοπώντας ταυτόχρονα και στην εξασθένηση των "αριστερών" τάσεων της εν λόγω εργατικής συνοικίας. Τον Νοέμβριο-Δεκέμβριο 1960, οι κάτοικοι αντέδρασαν με εξέγερση στην επιχείρηση της κατεδάφισης των παραπηγμάτων. Η "Μάχη της Παράγκας" όπως ονομάστηκε απέτρεψε την εξαφάνιση της παραγκούπολης. Το σχέδιο επεβλήθη τελικά από η δικτατορία των συνταγματαρχών μετά το 1967, οπότε και εκτάσεις απαλλοτριώθηκαν υπέρ του κράτους και οι παράγκες γκρεμίστηκαν. Το 1968 αρχίζει η ανέγερση μεγάλων οικοδομικών συγκροτημάτων εργατικών κατοικιών για τη στέγαση αυτών. 
Κατά το τέλος του 19ου αιώνα το λιμάνι του Πειραιά εκβαθύνθηκε και επεκτάθηκε πέρα από την Ηετιώνεια περιλαμβάνοντας τον Προλιμένα. Από τότε η Δραπετσώνα, άρχισε να αποτελεί τόπο ίδρυσης βιομηχανικών και μεγάλων λιμενικών εγκαταστάσεων. Οι Μόνιμες Κτιστές Δεξαμενές (1898-1912), ο Σιδηροδρομικός Σταθμός Αγίου Διονυσίου των ΣΕΚ (1904), το Μηχανοποιείο και Ναυπηγείο Γεωργίου Βασιλειάδη (1906), το εργοστάσιο της Ανώνυμης Ελληνικής Εταιρείας Χημικών Προϊόντων και Λιπασμάτων-Λιπάσματα Δραπετσώνας (1909), το εργοστάσιο τσιμέντων ΑΓΕΤ "Ηρακλής" (1911), το Σιλό Σιτηρών (1936) είναι οι μεγαλύτερες μονάδες ή εγκαταστάσεις που κτίστηκαν στην ακτή της Δραπετσώνας. 
Ο σύγχρονος δήμος καλύπτει έκταση περίπου 2 τετραγωνικών χιλιομέτρων σε μεγάλο τμήμα της οποίας οικοδομήθηκαν εργατικές κατοικίες. Ο πληθυσμός της ανέρχεται σύμφωνα με την απογραφή του 2001 σε 13.399 άτομα. Η παράκτια ζώνη της περιοχής μέχρι στιγμής δεν έχει αξιοποιηθεί, μετά την απομάκρυνση των χημικών εγκαταστάσεων Λιπασμάτων. Το οικόπεδο του εργοστασίου Λιπασμάτων, το οποίο ισοπεδώθηκε το 2002, παραχωρήθηκε στον Δήμο Κερατσινίου-Δραπετσώνας το 2015 προκειμένου να διαμορφωθεί αστικό πάρκο. 
Από το 2011 η περιοχή (και πρώην Δήμος) της Δραπετσώνας είναι ενοποιημένος δήμος με το Κερατσίνι, με βάση το σχέδιο Καλλικράτη, και αποτελούν τον Δήμο Κερατσινίου - Δραπετσώνας. Ο παλιός Δήμος Δραπετσώνας είχε αποσπαστεί από την πόλη του Πειραιά το 1950 και υπάχθηκε στο Δήμο Κερατσινίου. Ένα χρόνο μετά, το 1951 αναγνωρίστηκε ως Δήμος, χάρη στις προσπάθειες του Ιωάννη Χριστόπουλου, κατοίκου της περιοχής από πριν την Μικρασιατική καταστροφή. Στην περιοχή αυτή κατά την αρχαιότητα πιθανολογείται και η θέση του αρχαίου δήμου Θυμοιταδών, που αποτελούσε τμήμα του Τετρακώμου του Πειραιά. Πρώτος οικιστής και δήμαρχος του δήμου ήταν ο Γεώργιος Μ. Αφάρας (1899-1967).
Το αναπτυξιακό σχέδιο που έχει κατατεθεί για την περιοχή της Δραπετσώνας προβλέπει ανάπλαση από την ακτή Βασιλειάδη έως το λιμένα Ηρακλέους. Έργα και παρεμβάσεις προϋπολογισμού εκατοντάδων εκατομμυρίων ευρώ στοχεύουν στην αξιοποίηση της ακτής με σκοπό να την καταστήσουν σημαντικό ναυτιλιακό κέντρο του Σαρωνικού. Ο Οργανισμός Λιμένος Πειραιώς πρόκειται να κατασκευάσει το κέντρο στην πρώην βιομηχανική ζώνη Δραπετσώνας- Κερατσινίου με χρηματοδότηση από την Εθνική Τράπεζα, έκταση περίπου 640 στρεμάμτων. Θα εγκατασταθεί Ναυτιλιακό Επιχειρηματικό Κέντρο, καθώς και δύο σύγχρονες μαρίνες στους όρμους της περιοχής. Η πρώτη θα εξυπηρετεί τον ελιμενισμό yacht και megayacht και προσανατολίζεται σε ψυχαγωγικές και τουριστικές δραστηριότητες, ενώ η δεύτερη θα συγκροτήσει ναυτιλιακό όμιλο που θα προσανατολίζεται σε ναυταθλητικές δραστηριότητες.
Ιεροί ναοί.
Ο Άγιος Διονύσιος, η πρώτη εκκλησία που χτίστηκε στην περιοχή στις αρχές του 19ου αιώνα, ανήκει σήμερα στην γειτονική συνοικία του Πειραιά Παπαστράτος ή Άγιος Διονύσιος. Οι ευσεβείς πρόσφυγες που έφτασαν στην Δραπετσώνα μετά την Μικρασιατική καταστροφή έκτισαν μετά το 1925 μια σειρά από μεγαλοπρεπείς ναούς.
Ο ναός του Αγίου Φανουρίου, στην καρδιά της πόλης, οικοδομήθηκε από το 1922 αρχικά σαν πρόχειρη σκηνή, σε δεύτερη φάση τον έχτισαν με πέτρα και κοκκινόχωμα και το 1952 με την τελική του μορφή. Πολύ κοντά στον ναό του Αγίου Φανουρίου, στην ίδια πλατεία Βάρναλη, οικοδομήθηκε από το 1925 ο ναός του Αγίου Παντελεήμωνος, δωρεά της Συμιακής Φωτεινής Κουντουδιού, ο ναός ολοκληρώθηκε το 1938 οπότε άρχισε και η λειτουργία του. Στον ναό του Αγίου Παντελεήμονα αναγγέλθηκε το 1951 από τον τότε πρωθυπουργό Θεμιστοκλή Σοφούλη η ανακήρυξη της κοινότητας σε δήμο. 
Ο Ιερός ναός Αναλήψεως Δραπετσώνας εγκαινιάστηκε απο τους πρόσφυγες το 1927, το 1952 ολοκληρώθηκε η κατασκευή του και ξεκίνησε η λειτουργία του. Στον ναό της Αναλήψεως μεταφέρθηκαν τα λείψανα των Αγίων Αναργύρων απο την Μαλακοπή της Μικράς Ασίας και πολύτιμα αντικείμενα από άλλες εκκλησίες. 
Αθλητισμός.
Στη Δραπετσώνα εδρεύουν τα παρακάτω ιστορικά σωματεία του Πειραιά:
Στη Δραπετσώνα υπάρχουν οι παρακάτω αθλητικές εγκαταστάσεις:

</doc>
<doc id="65195" url="https://el.wikipedia.org/wiki?curid=65195" title="Κύκνος (πτηνό)">
Κύκνος (πτηνό)

Οι κύκνοι είναι μεγαλόσωμα υδρόβια πτηνά της οικογένειας των Νησσιδών, στην οποία περιλαμβάνονται οι χήνες και οι πάπιες. Οι περισσότεροι κύκνοι κατατάσσονται στο γένος "Κύκνος" (Cygnus). Κατατάσσονται μαζί με το συγγενές είδος των χηνών στην υποοικογένεια των Anserinae και σχηματίζουν το φύλο "Cygnini", ενώ σε ορισμένες περιπτώσεις θεωρούνται μέλη της ξεχωριστής υποοικογένειας "Cygninae".
Χαρακτηριστικά.
Έχουν μακρύ λαιμό, αναλογικά βαρύ σώμα, μεγάλα πόδια, ενώ πετούν με αργά χτυπήματα τών φτερών και τον λαιμό εκτεταμένο. Ιδιαίτερο χαρακτηριστικό είναι το μήκος τού λαιμού τους, ο οποίος φέρει 23-25 σπονδύλους, αντί των 18-19 που φέρουν τα υπόλοιπα "Χηνόμορφα". Τα είδη που ζουν στο Βόρειο Ημισφαίριο έχουν μια πολύ επιμήκη τραχεία, η οποία συστρέφεται στο στέρνο, διάταξη που απαντάται και στα "Γερανόμορφα".
Μεταναστεύουν πετώντας σε διαγώνιο σχηματισμό ή σε σχηματισμό V, πετώντας σε μεγάλο ύψος. Κανένα άλλο υδρόβιο πουλί δεν φτάνει την ταχύτητα με την οποία κινείται είτε στο νερό είτε σtον αέρα. Τρέφονται με υδρόβια φυτά τσαλαβουτώντας επιφανειακά στα ρηχά νερά, και όχι με κατάδυση. Είτε κολυμπούν είτε στέκονται, τα είδη "Cygnus olor" και "Cygnus atratus" συχνά διπλώνουν το ένα πόδι πίσω στην πλάτη. Το αρσενικό και το θηλυκό έχουν παρόμοια εμφάνιση.
Αντίθετα με ό,τι πιστεύεται, οι κύκνοι παράγουν μια ποικιλία φωνών. Είναι κοινωνικοί, εκτός από την περίοδο τής αναπαραγωγής. Τότε κάθε ζευγάρι απομονώνεται στην εδαφική του περιοχή, την οποία υπερασπίζεται σθεναρά εναντίον των καταπατητών. Σε περιπτώσεις κατά τις οποίες η διαθέσιμη εδαφική ζώνη είναι περιορισμένη, τα πουλιά φωλιάζουν σε αποικίες. Η φωλιά, η οποία χτίζεται συνήθως στις όχθες και μερικές φορές επιπλέει, αποτελείται από έναν σωρό υδρόβιων φυτών, τα οποία συλλέγουν τόσο το αρσενικό όσο και το θηλυκό. Τρέφονται με σπόρους και ρίζες φυτών, σκουλήκια και όστρακα.
Οι κύκνοι ζευγαρώνουν με έναν σύντροφο ισόβια. Η ερωτική συμπεριφορά τους περιλαμβάνει αμοιβαίο βύθισμα του ράμφους ή στάσεις με τα κεφάλια τους ενωμένα. Το θηλυκό επωάζει κατά μέσον όρο 6 αβγά, ανοιχτόχρωμα και χωρίς κηλίδες, ενώ το αρσενικό είναι άγρυπνος φύλακας, ενώ σε μερικά είδη το αρσενικό συμμετέχει και στην επώαση. Σε περίπτωση επίθεσης, αφού απωθήσουν τον εχθρό, οι κύκνοι παράγουν μια θριαμβευτική κραυγή, όπως και οι χήνες.
Τα μικρά γεννιούνται με κοντό λαιμό και χνουδωτά, αν και είναι ικανά να πετούν και να κολυμπούν μόλις μερικές ώρες αφού εκκολαφθούν. Οι γονείς τα φροντίζουν προσεκτικά για πολλούς μήνες, ενώ σε ορισμένα είδη η μητέρα τα μεταφέρει στην πλάτη της. Τα νεαρά, ανώριμα άτομα φέρουν γκρι ή καφέ στικτό φτέρωμα για 2 ή και περισσότερα χρόνια. Οι κύκνοι ενηλικιώνονται κατά το 3ο ή 4ο έτος και ζουν πιθανόν 20 χρόνια σε φυσική κατάσταση και μέχρι 50 χρόνια σε κατάσταση αιχμαλωσίας.
Είδη.
Από τα 7 είδη συνολικά (μερικά από αυτά αποτελούν για ορισμένους ορνιθολόγους υποείδη) τα 5 είναι ολόλευκα, με μαύρα πόδια και απαντούν στο Βόρειο Ημισφαίριο:
Στο Νότιο Ημισφαίριο ζει ο μεγάλος κύκνος (στην Αυστραλία) και 2 είδη με ροζ πόδια (στη Νότια Αμερική): το είδος Cygnus melancoryphus, ένα ιδιαίτερα ευερέθιστο αλλά όμορφο πουλί, με λευκό σώμα, μαύρο λαιμό και κεφάλι και ένα προεξέχον κόκκινο φύμα στο ράμφος και τον κοσκορόμπα (είδος "Coscoroba coscoroba"), ένα ολόλευκο πουλί, που συχνά θεωρείται ως ο μικρότερος κύκνος, αν και θεωρείται επίσης ότι μπορεί να έχει συγγένεια και με τις αγριόπαπιες.
Στην Ελλάδα ζουν τρία είδη κύκνων:
Το πρώτο αποδεδειγμένα κλωσάει τα αβγά του στο Δέλτα του Έβρου, στην τεχνητή λίμνη του Άγρα στην Έδεσσα, στη λίμνη Ορεστιάδα της Καστοριάς και περιστασιακά, σε άλλους υγροβιότοπους. Τα δύο άλλα είδη κάνουν την εμφάνισή τους σπανιότερα, ως περιπλανώμενα ή διαβατικά.
Στις τέχνες.
Από την αρχαιότητα υπήρξε πληθώρα εικαστικών αναπαραστάσεων μυθολογικών συμβάντων και προσώπων με θέμα τον κύκνο.
Πιο πρόσφατα, ο Νίκος Ζούδιαρης κυκλοφόρησε το 2001 το δίσκο "Ένας κύκνος κλαίει" με το ομώνυμο τραγούδι. Ο Βασίλης Αμανατίδης κυκλοφόρησε στο περιοδικό "Εντευκτήριο" τρία ποιήματα με θέμα τον κύκνο.

</doc>
<doc id="65201" url="https://el.wikipedia.org/wiki?curid=65201" title="Υπουργείο Εξωτερικών (Κύπρος)">
Υπουργείο Εξωτερικών (Κύπρος)

Το Υπουργείο Εξωτερικών της Κύπρου δημιουργήθηκε το 1960 με την ανεξαρτησία της χώρας. Η έδρα του Υπουργείου Εξωτερικών βρίσκεται στη Λευκωσία. Σημαντικά γεγονότα στην ιστορία του Υπουργείου Εξωτερικών αποτελούν η ένταξη της χώρας στη Ευρωπαϊκή Ένωση και η ανάληψη της κυλιόμενης προεδρίας της Ευρωπαϊκής Ένωσης το δεύτερο εξάμηνο του 2012.
Διατελέσαντες υπουργοί.
Ο πίνακας που ακολουθεί παρουσιάζει όλους του Υπουργούς Εξωτερικών από την ίδρυση του υπουργείο έως σήμερα:

</doc>
<doc id="65207" url="https://el.wikipedia.org/wiki?curid=65207" title="Γιώργος Λιλλήκας">
Γιώργος Λιλλήκας

Ο Γιώργος Λιλλήκας είναι Ελληνοκύπριος πολιτικός. Διετέλεσε πρόεδρος της Συμμαχίας Πολιτών. Επιπρόσθετα, διετέλεσε Υπουργός Εξωτερικών, Υπουργός Εμπορίου, Βιομηχανίας και Τουρισμού, Υπουργός Συγκοινωνιών και Έργων και Κυβερνητικός Εκπρόσωπος της Κύπρου. Επιπλέον, διετέλεσε βουλευτής στην Εκλογική Περιφέρεια Λευκωσίας εκλεγμένος αρχικά με το ΑΚΕΛ και μετέπειτα με τη Συμμαχία Πολιτών.
Βιογραφικά Στοιχεία.
Ο Γιώργος Λιλλήκας γεννήθηκε στην Πάνω Παναγιά την 1 Ιουνίου 1960. Ομιλεί, πέρα από την ελληνική, την αγγλική και τη γαλλική γλώσσα. Το 1980 ξεκίνησε σπουδές πολιτικών επιστημών στο Ινστιτούτο Πολιτικών Επιστημών στο Πανεπιστήμιο της Λυών, από το οποίο αποφοίτησε το 1984. Παράλληλα απέκτησε Δίπλωμα Ειδικών Σπουδών για τον αραβικό κόσμο από το Ινστιτούτο Πολιτικών Επιστημών και το Κέντρο Μελετών Μέσης Ανατολής. Το 1985 απέκτησε προδιδακτορικό δίπλωμα (D.E.A.) στις πολιτικές επιστήμες από το Ινστιτούτο Πολιτικών Επιστημών της Γκρενόμπλ. 
Μέχρι το 2018 ήταν νυμφευμένος με τη Βαρβάρα Πετροπούλου και έχει ένα υιό.
Το 1993 ίδρυσε μαζί με τη σύζυγο του την εταιρεία Marketway, από την οποία αποχώρησε το 2003 όταν διορίστηκε υπουργός. Από το 2008 διευθύνει την εταιρεία BlueTree η οποία παρέχει συμβουλευτικές υπηρεσίες στον τομέα των Διεθνών Επενδύσεων,  κυρίως σε αγορές του εξωτερικού. Ακόμη, από το 2010 είναι μέλος του Διοικητικού Συμβουλίου της Arch Capital Group (Όμιλος Εταιρειών εισηγμένος στο Χρηματιστήριο Nasdag που δραστηριοποιείται στον τομέα των Ασφαλειών και Αντασφαλειών). 
Πολιτική διαδρομή.
Το 1987 επέστρεψε στην Κύπρο. Ένα άρθρο που έγραψε για το πραξικόπημα του 1974 έγινε η αιτία να ζητήσει ο υποψήφιος πρόεδρος στις προεδρικές εκλογές του 1988 Γιώργος Βασιλείου να τον γνωρίσει. Ο Γιώργος Βασιλείου ζήτησε από τον Γιώργο Λιλλήκα να ενταχθεί στο στο εκλογικό επιτελείο του. Μετά την εκλογή του Γιώργου Βασιλείου, ο Γιώργος Λιλλήκας διετέλεσε ειδικός σύμβουλος του και Γενικός Γραμματέας Νέας Γενιάς (1988-1993). Στις προεδρικές εκλογές του 1993 εργάστηκε για επανεκλογή του Γιώργου Βασιλείου, κάτι που δεν έγινε.
Εκλέχτηκε για πρώτη φορά βουλευτής στις βουλευτικές εκλογές του 1996 στην Εκλογική Περιφέρεια Λευκωσίας με το ΑΚΕΛ (ως μέλος των Νέων Δυνάμεων) για την Ζ΄ Κοινοβουλευτική Περίοδο. Επανεκλέχθηκε στις βουλευτικές εκλογές του 2001 για την Θ΄ Κοινοβουλευτική Περίοδο.
Την 1η Μαρτίου 2003 διορίστηκε Υπουργός Εμπορίου, Βιομηχανίας και Τουρισμού στην Κυβέρνηση Τάσσου Παπαδόπουλου, θέση στην οποία παρέμεινε έως τις 12 Ιουνίου 2006. Κατά τη διάρκεια της θητείας του διετέλεσε παράλληλα, για μικρό χρονικό διάστημα, Υπουργός Συγκοινωνιών και Έργων και Κυβερνητικός Εκπρόσωπος. Στις 13 Ιουνίου 2006 διορίστηκε Υπουργός Εξωτερικών. Στις 16 Ιουλίου 2007 παραιτήθηκε επειδή το κόμμα του που τον πρότεινε για υπουργό, το ΑΚΕΛ, αποχώρησε από την κυβέρνηση, μετά την απόφαση του για διεκδίκηση της προεδρίας του κράτους στις προεδρικές εκλογές του 2008 με δικό του υποψήφιο, τον Δημήτρη Χριστόφια, και όχι με υποστήριξη του τότε προέδρου, Τάσσου Παπαδόπουλου. Ο Γιώργος Λιλλήκας, παρόλο που διαφώνησε με την απόφαση του ΑΚΕΛ και υποστήριξε τον Τάσσο Παπαδόπουλο, παραιτήθηκε από υπουργός.
Στις προεδρικές εκλογές του 2013 διεκδίκησε το προεδρικό αξίωμα. Υποστηριζόταν από την ΕΔΕΚ. Κατετάγη τρίτος με ποσοστό 24,93% και δεν πέρασε στον β΄ γύρο των εκλογών. Ο ίδιος δεν υποστήριξε κανένα από τους δύο εναπομείναντες υποψηφίους στον β΄ γύρο.
Στις 28 Απριλίου του 2013 ίδρυσε τη Συμμαχία Πολιτών, αναλαμβάνοντας πρόεδρος της, με την οποία διεκδίκησε έδρα στις Ευρωεκλογές του 2014, χωρίς επιτυχία.
Στις βουλευτικές εκλογές του 2016 εκλέχτηκε βουλευτής στην Εκλογική Περιφέρεια Λευκωσίας με τη Συμμαχία Πολιτών για την ΙΑ΄ Κοινοβουλευτική Περίοδο.
Ως βουλευτής, διετέλεσε πρόεδρος της Κοινοβουλευτικής Επιτροπής Περιβάλλοντος και αρχηγός της αντιπροσωπίας της Βουλής στην Κοινοβουλευτική Συνέλευση του Οργανισμού για την Ασφάλεια και τη Συνεργασία στην Ευρώπη και αντιπρόεδρος της Επιτροπής Πολιτικών Υποθέσεων και Ασφάλειας του ίδιου οργανισμού. Είναι εκπρόσωπος της Συμμαχίας Πολιτών στη Βουλή, πρόεδρος της Κοινοβουλευτικής Επιτροπής Εξωτερικών και Ευρωπαϊκών Υποθέσεων, μέλος της Κοινοβουλευτικής Επιτροπής Οικονομικών και Προϋπολογισμού, επικεφαλής της αντιπροσωπίας της Βουλής στη Διάσκεψη των Επιτροπών Ευρωπαϊκών Υποθέσεων των Κοινοβουλίων των Χωρών Μελών της Ευρωπαϊκής Ένωσης και μέλος της αντιπροσωπίας της Βουλής στη Διακοινοβουλευτική Ένωση, της αντιπροσωπίας της Βουλής στη Διακοινοβουλευτική Διάσκεψη για την Κοινή Εξωτερική Πολιτική και Πολιτική Ασφάλειας και την Κοινή Πολιτική Ασφάλειας και Άμυνας και της αντιπροσωπίας της Βουλής στη Διακοινοβουλευτική Διάσκεψη για τη Σταθερότητα, τον Οικονομικό Συντονισμό και τη Διακυβέρνηση στην Ευρωπαϊκή Ένωση.
Στις προεδρικές εκλογές του 2018 διεκδίκησε ξανά το προεδρικό αξίωμα. Υποστηριζόταν από το κόμμα του, τη Συμμαχία Πολιτών. Κατετάγη πέμπτος με ποσοστό 2,18% και δεν πέρασε στον β΄ γύρο των εκλογών. Ο ίδιος δεν υποστήριξαν κανένα από τους δύο εναπομείναντες υποψηφίους στον β΄ γύρο.
Δεν διεκδίκησε επανεκλογή στις βουλευτικές εκλογές του 2021. Στις 24 Ιουνίου 2021 ανακοίνωσε την αποχώρηση του από την πολιτική. Ταυτόχρονα ανακοινώθηκε η ενσωμάτωση της Συμμαχίας Πολιτών στην ΕΔΕΚ.
Συγγραφικό έργο.
Το 2008 έκδωσε το βιβλίο «Λύση του Κυπριακού: Πραγματικότητες, Διλήμματα και Επιλογές» (Εκδόσεις Λιβάνη).

</doc>
<doc id="65214" url="https://el.wikipedia.org/wiki?curid=65214" title="Καστέλλια Φωκίδας">
Καστέλλια Φωκίδας

Τα Καστέλλια είναι χωριό το οποίο ανήκει στον καλλικρατικό Δήμο Δελφών του Νομού Φωκίδας και έχει πληθυσμό 523 κατοίκους. Έως το 2010 ανήκε στην τέως επαρχία Παρνασσίδας. Βρίσκεται στον οδικό άξονα Λαμίας - Άμφισσας - Ναυπάκτου και απέχει 40 χλμ. περίπου από την Λαμία και 35 χλμ. από την Άμφισσα. Είναι κτισμένα στις υπώρειες της Γκιώνας και της Οίτης και μπροστά του απλώνεται το λεκανοπέδιο του Βοιωτικού Κηφισού ή Δωρική κοιλάδα όπως συνηθίζεται να λέγεται από παλιά.
Ιστορία.
Οι Δωριείς μερικές δεκαετίες μετά το τέλος του Τρωικού πολέμου δια της Θεσσαλίας ήρθαν και εγκαταστάθηκαν στην Δωρίδα, την οποία χρησιμοποίησαν σαν ορμητήριο για να καταλάβουν και άλλες χώρες της Ελλάδας. Η Δωρίδα στην αρχαία εποχή ήταν η χώρα που εκτείνεται στην περιοχή του πρώην δήμου Δωριέων, της επαρχίας Παρνασσίδας του Νομού Φωκίδας, όπου σήμερα βρίσκονται τα χωριά Καστέλλια, Γραβιά και Οινοχώρι και περικλείεται από τα όρη του Παρνασσού προς Ν.Α., της Γκιώνας προς τα Ν.Δ., του Καλλίδρομου προς Β.Α., και της Οίτης προς Δυσμάς. 
Πρόκειται για μια κοιλάδα διαστάσεων περίπου 4x5 χιλιομέτρων την οποία διασχίζουν δύο ποταμοί, ο Κανιανίτης (αρχαίος Πίνδος) και ο Αποστολιάς, οι οποίοι ενώνονται και χύνονται στον Φωκικό Κηφισσό, κοντά στην Σουβάλα (Πολύδροσο). Ο Πίνδος ποταμός έχει τις πηγές του στα ορεινά συγκροτήματα της Γκιώνας και της Οίτης και διασχίζοντας μία στενή χαράδρα περίπου 4 χιλιομέτρων, η οποία χωρίζει τα δύο βουνά, κατεβαίνει προς την κοιλάδα. Εδώ οι Δωριείς κατά μήκος του ποταμού Πίνδου ίδρυσαν τέσσερις μικρές πόλεις, οι οποίες, όπως μας λένε οι αρχαίοι συγγραφείς, ήταν φτωχές και υπέφεραν από την πείνα γι´αυτό και τους κατοίκους τους ονόμαζαν κοροϊδευτικά «λιμοδωριείς». 
Η Δωρίδα στην αρχαία εποχή ονομαζόταν και "Δρυοπίς". Πρόκειται για λέξεις που γίνονται από την ίδια ρίζα, δρυ, που σημαίνει χώρα δασώδης και κυρίως από δρυ. Πράγματι, το μεγαλύτερο μέρος της περιοχής καλύπτεται από τις διάφορες ποικιλίες της δρυός (Δέντρο, πουρνάρι, ντούσκα). Ο ιστορικός Ηρόδοτος γράφει ότι το έθνος των Δωριέων έλαβε το όνομα Δωρικόν, όταν ήρθε στην Πελοπόννησο από την Δρυόπιδα, ενώ στην αρχή, όταν κατοικούσε στην Πίνδο ονομαζόταν «Μακεδονικό έθνος» (1,56).
Οι πόλεις που ίδρυσαν και κατοίκησαν οι Δωριείς, ήταν στην αρχή τρεις, όπως μας λέει ο Θουκυδίδης: Το Βοιόν, το Κυτίνιον και ο Ερινεός. Ο Γεωγράφος Στράβων αναφέρει τέσσερις πόλεις: Ερινεόν, Βόϊον, Κυτίνιον και Πίνδον και μιλάει για Δωρική Τετράπολη. Ο Διόδωρος ο Σικελιώτης αναφέρει τρεις πόλεις: Το Κυτίνιον, το Βοιόν και την Ερινεόν, όπως και ο Θουκυδίδης. Ο Λατίνος περιηγητής και γεωγράφος, Πλίνιος, αναφέρει πέντε πόλεις: Σπερχειόν, Ερινεόν, Βοίον, Πίνδον και Κυτίνιον. Εδώ ο Πλίνιος λέει ότι ο Σπερχειός ανήκε στους Δωριείς, ενώ πρόκειται για πόλη των Μαλιέων ή Οιτιέων, η οποία βρισκόταν στην κοιλάδα του Σπερχειού ποταμού. Ο Βυζαντινός ιστορικός και ποιητής, Τζέτζης, καθώς και ο σχολιαστής του Πινδάρου αναφέρει τις έξι: Κυτίνιον, Βοίον, Λίλαιον, Κάρφαιον, Δρυόπην, και Ερινεόν.
Τα Καστέλλια μετά το 1800.
Κατά το 1800 ο Γάλλος περιηγητής Πουκεβίλλ αναφέρει ότι ο Χλωμός έχει περίπου 80 - 100 οικογένειες και το Καστέλλι μόλις 60. Από το αρχείο Ζεΐνη επίσης συνάγεται ότι δεν υπάρχει εγκατάσταση Τούρκων στο χωριό (πλην του τοποτηρητή, ο οποίος όμως έχει εξομοιωθεί πλήρως με τους Καστελλιώτες), η αλληλογραφία, τα συμβόλαια κ.λ.π. γίνονται στα Ελληνικά και ότι είναι ανεπτυγμένη η σηροτροφία (υπήρχαν άφθονες μουριές στη τοποθεσία που βρισκόταν τότε το χωριό, στο Παλιοκαστέλλι). Είναι επίσης από τα πρώτα χωριά της Ελλάδας που καλλιέργησαν καπνό. Προκειμένου να καλλιεργήσουν περισσότερες εκτάσεις από την αποδοτική αυτή καλλιέργεια, τον καπνό, οι Καστελλιώτες αναγκάζονται να ξεστρεματήσουν εκτάσεις στην περιοχή που βρίσκεται σήμερα το χωριό και να χτίσουν καλύβια στα οποία έμεναν όταν καλλιεργούσαν τον καπνό. Γι' αυτό την εποχή εκείνη η περιοχή που είναι σήμερα το χωριό ονομαζόταν «Καλύβια». Οι πολλές απαιτήσεις όμως της καπνοκαλλιέργειας αναγκάζουν τους καλλιεργητές να αφήσουν σιγά-σιγά το Παλιοκαστέλλι και το 1864 να εγκατασταθούν οριστικά στη θέση που βρίσκεται σήμερα το χωριό.
Στον εθνικοαπελευθερωτικό αγώνα του 1821 πήραν μέρος πολλοί Καστελλιώτες. Στη μελέτη του Ε. Ν. Σταθόπουλου με τίτλο «"Η Φωκίδα της Επανάστασης"» υπάρχουν πολλά ονόματα Καστελλιωτών και Χλωμίσιων αγωνιστών με τη δράση τους στον αγώνα της ελευθερίας. Συγκεκριμένα περίπου 700 κάτοικοι των Καστελλίων και του Χλωμού, έλαβαν μέρος στον Αγώνα του 1821, δηλαδή όλοι οι δυνάμενοι να φέρουν όπλα. Οι διαπιστωμένοι νεκροί αγωνιστές ανέρχονται σε 11. Κυρίως αγωνίστηκαν με τα σώματα των οπλαρχηγών Πανουργιά, Διοβουνιώτη, κλπ. Έλαβαν μέρος στην πολιορκία των Σαλώνων, στο Μεσολλόγι και μάλιστα 6 από αυτούς κλείστηκαν στο Χάνι της Γραβιάς μαζί με τον Οδυσσέα Ανδρούτσο.
Διοικητικά το χωριό, μετά την απελευθέρωση, σχηματίζεται ως εξής: Στην πρώτη διοικητική διαίρεση της Ελλάδας, μετά την απελευθέρωση του 21, σχηματίστηκε ο Δήμος Ερινεού, με πρωτεύουσα το Καστέλλι, με το Β.Δ. της 8/20-4-1835 που δημοσιεύθηκε στη Εφημερίδα της Κυβερνήσεως (Γεν. Αρχεία του Κράτους Όθωνος, αρχ. Υπ. Εσωτ. Φ. 122 Αα Ν.23645) ως Δήμος της Επαρχίας Παρνασσίδος. Κατατάχτηκε στη β΄ τάξη με πληθυσμό 2.253 κατοίκους. Ο δημότης ονομάστηκε «Ερίνιος». Το όνομα ο Δήμος το πήρε από την αρχαία Δωρική ομώνυμη πόλη. 
Με το Β.Δ. από 3 Ιουλίου 1872 γίνεται μετασχηματισμός των Δήμων Παρνασσίδος, χωρίς καμιά μεταβολή στην σύνθεση του Δήμου Δωριέων. Η αρχική σφραγίδα του Δήμου Δωριέων ήταν κυκλική με έμβλημα τον Βασιλικό Θυρεό, το δε Δημοτικό Συμβούλιο πρότεινε «"παίδα εστεμμένο ή κυνηγόν κρατούντα περιστεράν με ανοικτάς τας πτέρυγας"» ή «"Αρην πολεμούντα με το τόξον εις τας χείρας"». Τέλος με εισήγηση του αρχαιολόγου Π. Ευστρατιάδη επελέγησαν ως έμβλημα "τρεις νέοι ένοπλοι χορευτές" γύρωθεν δε οι λέξεις Δήμος Δωριέων.
Μετά την αλλαγή της διοικητικής διαίρεσης της Χώρας και την κατάργηση των Δήμων με τη δημοσίευση του Νόμου ΔΝΖ΄ (4057/1912), με το Β.Δ της 29.8.1912 συστήθηκε και αναγνωρίστηκε ως Κοινότητα Καστελλίου (μετά του συνοικισμού Χλωμός). Με το Π.Δ. 25/20.12.1978 (ΦΕΚ Α΄τεύχος 8/18.1.1979) μετονομάσθηκε από Κοινότητα «Καστελλίου» σε Κοινότητα «Καστελλίων» και το χωριό από «Καστέλλιον» σε «Καστέλλια, τα».
Τέλος με το Ν. 2539/4.12.1997 (ΦΕΚ Α΄αρ.244) έγινε η συνένωση των Δήμων και Κοινοτήτων σύμφωνα με το σχέδιο «Καπόδίστριας» με την πεποίθηση ότι θα αποτελέσει τροχοπέδη στη φθορά της υπαίθρου. Με τη νέα συνένωση των κοινοτήτων σε Δήμους, τα Καστέλλια υπάγονται στον Δήμο Γραβιάς.
Πολιτιστικά.
Στην Αθήνα λειτουργεί ο Προοδευτικός Σύλλογος «Τα Καστέλλια». Με απόφαση του Πρωτοδικείου Άμφισσας (αριθμ. 297/87) εγκρίθηκε το καταστατικό ίδρυσης του Πολιτιστικού Συλλόγου Καστελλίων. Στους σκοπούς του περιλαμβάνονται, η μελέτη και προστασία του φυσικού περιβάλλοντος του τόπου, η αποκάλυψη και διάδοση της πολιτιστικής κληρονομιάς σε συνδυασμό με περαιτέρω ανάπτυξη του πολιτιστικού επιπέδου και την οργάνωση της ψυχαγωγίας και επιμόρφωσης του λαού και της νεολαίας του τόπου.
Τουρισμός - Αποδράσεις.
Τα Καστέλλια βρίσκονται στην περιοχή της Β.Α Παρνασσίδος και περικλείονται από τα όρη Γκιώνα και Παρνασσός. Η περιοχή είναι καταπράσινη και καλύπτεται από πουρνάρια, έλατα και κέδρα. Τη διατρέχουν πολλά ρυάκια και ο Βοιωτικός Κηφισσός.

</doc>
<doc id="65216" url="https://el.wikipedia.org/wiki?curid=65216" title="Βουλευτικές εκλογές στην Κύπρο">
Βουλευτικές εκλογές στην Κύπρο



</doc>
<doc id="65219" url="https://el.wikipedia.org/wiki?curid=65219" title="Αλέξανδρος Α΄ της Ηπείρου">
Αλέξανδρος Α΄ της Ηπείρου

Ο Αλέξανδρος Α΄ (370 π.Χ. - 331 π.Χ., γνωστός και ως Αλέξανδρος ο Μολοσσός, ήταν βασιλιάς της Ηπείρου (350 π.Χ.-331 π.Χ.) από τη δυναστεία των Αιακιδών.
Προερχόταν από τη φυλή των Μολοσσών. Ως γιος του Νεοπτόλεμου Β´ και αδελφός της Ολυμπιάδας, ήταν θείος του Μεγάλου Αλεξάνδρου. Ήταν επίσης θείος του Πύρρου της Ηπείρου. Έμεινε γνωστός στην ιστορία για την εισβολή που πραγματοποίησε στην ιταλική χερσόννησο το 334 π.Χ. Κύρια πηγή για τη δράση του είναι ο ιστορικός Τίτος Λίβιος.
Βιογραφικά στοιχεία.
Άνοδος στο θρόνο.
Ο βασιλιάς Νεοπτόλεμος Β´ συμβασίλεψε ειρηνικά με τον αδελφό του, Αρύββα. Μετά το θάνατό του, ο Αρύββας κυβέρνησε μοναχός του, νυμφευόμενος την ανηψιά του και κόρη του Νεοπτόλεμου, την Τρωάδα Α'. 
Το χέρι της Ολυμπιάδας προσφέρθηκε στο βασιλιά της Μακεδονίας, Φίλιππο Β΄, με το ζευγάρι να αποκτά ένα γιο, τον Αλέξανδρο το Μέγα. Αν και ο Αρύββας υποστήριξε το γάμο αυτό, επειδή επιθυμούσε την πολιτική στήριξη του πανίσχυρου γείτονά του, τελικά η κατάσταση γύρισε εναντίον του. Στη Μακεδονία, μαζί με την Ολυμπιάδα πήγε και ο αδελαδεφός της Αλέξανδρος, ο ανιψιός του Αρύββα. Στον νεαρό Αλέξανδρο ο Φίλιππος έδειξε μεγάλη εύνοια και τελικά έκρινε συμφέρον να τον ανεβάσει στο θρόνο της Ηπείρου. Έτσι το 350 π.Χ., όταν ο Αλέξανδρος ήταν είκοσι ετών, ο Αρύββας ανατράπηκε από το Φίλιππο και οδηγήθηκε στην εξορία, όπου και πιθανότατα πέθανε τελικά, εφόσον δεν διαθέτουμε άλλες μαρτυρίες σχετικά με τη μετέπειτα ζωή του.
Για τη βασιλεία του Αλεξάνδρου οι πληροφορίες μας είναι περιορισμένες. Γνωρίζουμε για παράδειγμα πως υπέταξε άλλα φύλα ηπειρωτών και πως παρείχε καταφύγιο στην αδελφή του όταν εκείνη έπεσε σε δυσμένεια το 337 π.Χ. Εντούτοις, η Ολυμπιάδα δεν κατάφερε να τον πείσει να διεξάγει πόλεμο κατά του συζύγου της. Όταν ο Φίλιππος του πρότεινε να παντρευτεί την Κλεοπάτρα, κόρη του ιδίου και της Ολυμπιάδας, ο Αλέξανδρος δέχτηκε, κάτι που ήταν αποκαρδιωτικό για την αδελφή του. Τελικά δεν αναγκάστηκε να την εκδώσει στον άντρα της μιας και ο Φίλιππος δολοφονήθηκε ειρωνικά κατά τη διάρκεια της τέλεσης του γάμου το 336 π.Χ.. Στο θρόνο της Μακεδονίας ανέβηκε ο γιος του, Αλέξανδρος Γ΄, ο οποίος, όπως είναι ευρέως γνωστό, πραγματοποίησε μια ασύλληπτη εκστρατεία ανατολικά καταλύοντας την Περσική Αυτοκρατορία.
Ο Λίβιος μεταφέρει την παράδοση, βάσει της οποίας ο Αλέξανδρος είχε λάβει ένα χρησμό από το μαντείο της Δωδώνης: να αποφεύγει το Αχερούσιο νερό, καθώς και την πόλη Πανδοσία, όπου έμελλε να βρει το θάνατό του. Ο βασιλιάς θεώρησε τότε πως ο χρησμός αναφερόταν στην Πανδοσία της Ηπείρου, στην κοιλάδα του ποταμού Αχέροντα.
Εκστρατεία στη Δύση.
Ταυτόχρονα, το 334 π.Χ., ο Αλέξανδρος ο Μολοσσός, αποφάσισε να εκστρατεύσει δυτικά όπου οι πόλεις της Μεγάλης Ελλάδας απειλούνταν από κάποια ορεσίβια φύλα, τους Σαμνίτες. Οι τελευταίοι είχαν καταφέρει ήδη να κατακτήσουν μερικές ελληνικές πόλεις και είχαν τη φήμη ικανών πολεμιστών. Από την πλευρά τους, οι ελληνικές πόλεις συνήθιζαν να προσλαμβάνουν μισθοφόρους καταγόμενους από τις περιοχές του κυρίως ελλαδικού χώρου.
Αν ο Αλέξανδρος κατάφερνε να κερδίσει τον πόλεμο αυτό, ήταν πιθανό να πετύχαινε παράλληλα και πλήγμα κατά της πειρατείας. Άλλωστε, αν ο μύθος σχετικά με το χρησμό του θανάτου του είναι αληθινός, δεν είχε κάτι να φοβηθεί μιας και ο Αχέρων ποταμός βρίσκεται στην Ήπειρο. Αφού γνώρισε την επιτυχία ενάντια στους Σαμνίτες, στράφηκε κατά των Λουκανών και των Βρεττίων. Ανακατέλαβε την πόλη της Ηράκλειας, πήρε υπό την κατοχή του το Σιπόντουμ, επίνειο πειρατών, και κατέκτησε την Κονσεντία και την Τιρένα. Μαρτυρίες τον θέλουν να δείχνει σκληρότητα, αποστέλλοντας 300 οικογένειες υπό καθεστώς ομηρείας στην Ήπειρο. Χάρις στις επιτυχίες του, ο Αλέξανδρος κατάφερε να ανοίξει διαπραγματεύσεις με τους Ρωμαίους, οι οποίοι εκείνη την περίοδο είχαν αναπτυχθεί σε υπολογίσιμη δύναμη στον χώρο της κεντρικής Ιταλίας.
Ωστόσο, πάνω που έδειχνε να εδραιώνει τη δύναμή του, ο στρατός του Αλεξάνδρου δέχτηκε αιφνιδιαστική επίθεση κοντά σε μια πόλη με το όνομα Πανδοσία. Παρόλο που περιόρισε τις απώλειες και θανάτωσε τον διοικητή των εχθρών, αναγκάστηκε να υποχωρήσει. Καθώς οι άνδρες του διέσχιζαν με δυσκολία έναν ποταμό, κάποιος αναφέρε πως το όνομά του ήταν Αχέρων. Θυμούμενος την προφητεία του μαντείου, ο Αλέξανδρος δίστασε για λίγο, αναποφάσιστος. Ωστόσο, παρατηρώντας πως μια ομάδα Λουκανών εξορίστων, που ακολουθούσαν τους άνδρες του ως σύμμαχοι, άρχισε να κινείται απειλιτικά εναντίον του, όρμησε στα νερά. Από το άλογό του τον έριξε ένα δόρυ, που εκτόξευσε ένας Λουκανός. 
Ο Λίβιος τοποθετεί το θάνατο του Αλεξάνδρου περίπου τις ημέρες που ιδρύθηκε η Αλεξάνδρεια, δηλαδή τις πρώτες εβδομάδες του 331 π.Χ. Το σώμα του διαμελίστηκε και έτυχε μεγάλης κακομεταχείρισης. Τελικά τα λείψανά του διέσωσε μια γυναίκα η οποία είχε ομήρους συγγενείς στην Ήπειρο και ήλπιζε πως στέλνοντάς τα πίσω στην πατρίδα του βασιλιά, ίσως ξανάβλεπε τα αγαπημένα της πρόσωπα. 
Αποτέλεσμα και διαδοχή.
Χάρις στην εκστρατεία του Αλεξάνδρου οι ελληνικές πόλεις πήραν μια παράταση ζωής, καθώς δεν υποτάχτηκαν στους Σαμνίτες. Ωστόσο η αποδυνάμωση των ιταλικών αυτών φύλων άνοιξε το δρόμο για την επικράτηση μιας άλλης ανερχόμενης δύναμης: της Ρώμης, η οποία μοιραία συγκρούστηκε με τους Έλληνες στο νότο. Τους τελευταίους προσπάθησε ανεπιτυχώς να βοηθήσει ένας απόγονος του Αλεξάνδρου, ο Πύρρος, ο οποίος αναγκάστηκε να φύγει από την Ιταλία το 272 π.Χ.
Η Κλεοπάτρα είχε χαρίσει στον Αλέξανδρο δύο παιδιά, την Καδμεία και τον Νεοπτόλεμο Γ΄. Καθώς ο γιος τους ήταν πολύ μικρός για να κυβερνήσει, ανέλαβε η ίδια η Κλεοπάτρα τη διακυβέρνηση ως επίτροπος. Σε αντίθεση με τον υπόλοιπο ελλαδικό χώρο, κάτι τέτοιο δεν ήταν ασυνήθιστο ανάμεσα στις οικογένειες της Ηπείρου. Είναι αξιοσημείωτο πως πρέπει να ήταν επικεφαλής και των κρατικών θρησκευτικών εκδηλώσεων, καθώς το όνομά της περιλαμβάνεται σε έναν κατάλογο θρησκευτικών απεσταλμένων. Γύρω στο 324 π.Χ. η Κλεοπάτρα επέστρεψε στη Μακεδονία όπου έπαιξε ενεργό ρόλο στους πολέμους των Διαδόχων του Αλεξάνδρου του Μέγα.
Εξωτερικοί σύνδεσμοι.
&lt;br&gt;

</doc>
<doc id="65226" url="https://el.wikipedia.org/wiki?curid=65226" title="Φράνκο Μπατιάτο">
Φράνκο Μπατιάτο

Ο Φράνκο Μπατιάτο ("Franco Battiato", γεν. 23 Μαρτίου 1945-18  Μαΐου 2021) ήταν Ιταλός τραγουδιστής, συνθέτης, στιχουργός και ζωγράφος. Εκπροσώπησε την Ιταλία στη Γιουροβίζιον το 1984 μαζί με την Αλίτσε, με το τραγούδι "I Treni di Tozeur" "(Τα τρένα του Τοζέρ)" όπου ήρθε 5ος με 70 πόντους.

</doc>
<doc id="65228" url="https://el.wikipedia.org/wiki?curid=65228" title="Θεοφανία Παπαθωμά">
Θεοφανία Παπαθωμά

Η Θεοφανία Παπαθωμά (Σέρρες, 21 Μαρτίου 1972) είναι Ελληνίδα ηθοποιός, σκηνοθέτης, σεναριογράφος και συγγραφέας παιδικών βιβλίων.
Βιογραφία.
Γεννήθηκε στις Σέρρες στις 21 Μαρτίου 1972. Σπούδασε Νομική στη Νομική Σχολή στο Αριστοτέλειο Πανεπιστήμιο Θεσσαλονίκης και
Υποκριτική στη Δραματική Σχολή του Κώστα Καζάκου στην Αθήνα. 
Έχει δίπλωμα άσκησης δικηγορίας.
Σταδιοδρομία.
Το ντεμπούτο της στην ηθοποιία και την τηλεόραση το έκανε το 1998, ως πρωταγωνίστρια στην τηλεοπτική σειρά του Μανούσου Μανουσάκη "Άγγιγμα ψυχής στον ΑΝΤ1, με συμπρωταγωνιστή το Σταύρο Ζαλμά. Το ντεμπούτο της στον κινηματογράφο το έκανε το 2002, στην ταινία του Νίκου Παναγιωτόπουλου "Κουράστηκα να σκοτώνω τους αγαπητικούς σου". 
Έχει γράψει και σκηνοθετήσει δύο μικρού μήκους ταινίες, το "ΦΥΓΕ ΕΣΥ - ΕΛΑ ΕΣΥ" που βραβεύτηκε στο φεστιβάλ Δράμας το 2008 και την "ΕΠΕΤΕΙΟ". 
Έχει συγγράψει 4 παιδικά βιβλία, "Οι Περιπέτειες του Ηρακλή Μπιμπερό", α) Η Σύλληψη, β) Η Κύηση, γ) Η Γέννηση, και το παιδικό μιούζικαλ "Ήρθαν τα Χριστούγεννα". Έχει μεταφράσει 4 θεατρικά έργα, ενώ έχει σκηνοθετήσει στο θέατρο το έργο του Νιλ Σαιμον "Ο Τελευταίος Εραστής". 
Έχει λάβει δύο βραβεία ως ηθοποιός : αγαπημένης ηθοποιού για το "Άγγιγμα ψυχής" και καλύτερης ηθοποιού για το "Ακροβατώντας".
Προσωπική ζωή.
Το 2006 παντρεύτηκε με τον ηθοποιό Πασχάλη Τσαρούχα, με τον οποίο την ίδια χρονιά απέκτησε έναν γιό, τον Αχιλλέα. Ο γάμος τους κράτησε μέχρι το 2012, ενώ το διαζύγιό τους βγήκε το 2013. Από τότε είναι ζευγάρι με τον μουσικό Γρηγόρη Πετράκο.

</doc>
<doc id="65230" url="https://el.wikipedia.org/wiki?curid=65230" title="Χούλιο Ιγκλέσιας">
Χούλιο Ιγκλέσιας

Ο Χούλιο Ιγκλέσιας ("Julio Iglesias", γεν. 23 Σεπτεμβρίου 1943) η σωστή προφορά είναι Χούλιο Ιγλέσιας (ισπανική : [ˈxuljo iˈɣlesjas]) είναι Ισπανός τραγουδιστής, συνθέτης και ηθοποιός, ο οποίος έχει πουλήσει περισσότερους από 300 εκατομμύρια δίσκους παγκοσμίως σε 14 γλώσσες και κυκλοφόρησε 80 άλμπουμς. Σύμφωνα με την εταιρεία Sony, είναι ο λατίνος καλλιτέχνης που έχει τις περισσότερες πωλήσεις παγκοσμίως . Εκπροσώπησε την Ισπανία στο Διαγωνισμό Τραγουδιού Γιουροβίζιον το 1970 με το τραγούδι Gwendolyne και ήρθε 4ος με 8 βαθμούς.

</doc>
<doc id="65235" url="https://el.wikipedia.org/wiki?curid=65235" title="Ενρίκε Ιγκλέσιας">
Ενρίκε Ιγκλέσιας

Ο Ενρίκε Μιγκέλ Ιγλέσιας Πρέισλερ (ισπανική : [enˈrike miˈɣel iˈɣlesjas ˈpɾejzleɾ], "Enrique Miguel Iglesias Preysler", Μαδρίτη 8 Μαΐου 1975) είναι Ισπανός τραγουδιστής, στιχουργός, συνθέτης, παραγωγός, ηθοποιός και μοντέλο. Θεωρείται ευρέως ως ο βασιλιάς της λάτιν ποπ μουσικής.
Ο Ιγκλέσιας ξεκίνησε την καριέρα του στα μέσα της δεκαετίας του 1990 με την αμερικανική ισπανόφωνη εταιρεία Fonovisa Records, με το όνομα Ενρίκε Μαρτίνες προτού αρχίσει να χρησιμοποιεί το επίθετο Ιγκλέσιας. Με την έναρξη της νέας χιλιετίας, έχοντας ήδη γίνει ένα από τα μεγαλύτερα αστέρια στην Λατινική Αμερική και στην ισπανόφωνη αγορά των ΗΠΑ, έκανε μια σημαντική επιτυχία στην αγορά των Ηνωμένων Πολιτειών. Υπέγραψε συμβόλαιο με την Universal Music Group για $68 εκατ. για να κυκλοφορήσει την δισκογραφία του, στα αγγλικά και στα ισπανικά. Το 2010 συνεργάστηκε με την Interscope Records και υπέγραψε συμβόλαιο με την Republic Records, για να κυκλοφορήσει μια δίγλωσση δισκογραφία. Το 2015 συνεργάστηκε με διάφορους τρόπους με την Universal Music Group, έχοντας ήδη μια δεκαετή παρουσία στην ίδια εταιρεία. Υπέγραψε συμβόλαιο με την Sony Music και οι επόμενοι δίσκοι του κυκλοφόρησαν στα ισπανικά κι στα αγγλικά.
Έχει πουλήσει παγκοσμίως πάνω από 170 εκατομμύρια δίσκους (συμπεριλαμβανομένων και των singles) και 150 τραγούδια του έχουν καταλάβει την πρώτη θέση σε όλα τα Billboard charts. Είχε singles στο top 5 του Billboard Hot 100, συμπεριλαμβανομένων δυο στην πρώτη θέση, και κατέχει το ρεκόρ των 27 ισπανόφωνων singles που βρέθηκαν στην πρώτη θέση των Hot Latin Tracks του Billboard. Κατέχει και το ρεκόρ των περισσότερων Νο 1 hit στο ίδιο Billboard Chart. Ο Ιγκλέσιας κατέχει το ρεκόρ 14 τραγουδιών στο Νο 1 των Billboard Dance Charts, περισσότερα από κάθε άλλο άνδρα καλλιτέχνη. Τον Δεκέμβριο 2016, το περιοδικό Billboard τον κατέταξε στην 14η θέση με τους πιο πετυχημένους άνδρες καλλιτέχνες όλων των εποχών.
Βιογραφία.
Γεννήθηκε στην Μαδρίτη και είναι το τρίτο και μικρότερο παιδί του Ισπανού τραγουδιστή Χούλιο Ιγκλέσιας και της Φιλιππινέζας δημοσιογράφου Ιζαμπέλ Πρέϋσλερ. Έχει δύο μεγαλύτερα αδέλφια: τον Τσάμπελι και τον Χούλιο τζούνιορ. Μια από τις θείες της μητέρας του είναι η ηθοποιός Neile Adams, που είναι η πρώτη σύζυγος του Αμερικανού ηθοποιού Στηβ ΜακΚουήν, μητέρα του ηθοποιού Τσαντ ΜακΚουήν και γιαγιά του ηθοποιού Στήβεν ΜακΚουήν. Η οικογένεια του πατέρα του είναι από τη Γαλικία και την Ανδαλουσία; ο πατέρας του ισχυρίζεται επίσης ότι έχει εβραϊκή και πουερτορικανή καταγωγή από την πλευρά της μητέρας του. 
Ο Ιγκλέσιας ανακάλυψε αργότερα ότι γεννήθηκε με μια σπάνια ασθένεια, γνωστή ως situs inversus, κατά την οποία ορισμένα από τα βασικά όργανα του σώματος, όπως η καρδιά, δεν βρίσκονται στην φυσιολογική πλευρά του σώματος αλλά στην ακριβώς αντίθετη.
Στην αρχή, ο Ιγκλέσιας και τα δυο αδέρφια του ζούσαν με την μητέρα τους&lt;ref name="https://www.standard.co.uk/showbiz/enrique-iglesias-why-hes-different-to-his-lothario-father-julio-7299593.html"&gt;&lt;/ref&gt; αλλά τον Δεκέμβριο 1981 ο παππούς του, Χούλιο Ιγκλέσιας Πούγκα, έπεσε θύμα απαγωγής από την ένοπλη βασκική τρομοκρατική οργάνωση ETA. Για την ασφάλειά τους, ο Ενρίκε και ο αδερφός του Χούλιο τζούνιορ στάλθηκαν να ζήσουν με τον πατέρα τους και την σχέση του, το τοπ μόντελ από την Βενεζουέλα Βιρτζίνια Σίπλι, στο Μαϊάμι. Εκεί, τα αδέρφια μεγάλωσαν κυρίως με την νταντά Ελβίρα Ολιβάρες, στην οποία ο Ενρίκε αφιέρωσε τον πρώτο του δίσκο. Ο Ιγκλέσιας έζησε επίσης στο Βελιγράδι για ένα χρόνο με την μητέρα του. Καθώς η καριέρα του πατέρα του δεν του επέτρεπε να τον βλέπει συχνά, ο νεαρός Ιγκλέσιας ανατράφηκε από την νταντά της οικογένειας. Φοίτησε στο δημοφιλές Gulliver Preparatory School και αργότερα συνέχισε με σπουδές στην διοίκηση επιχειρήσεων στο Πανεπιστήμιο του Μαϊάμι.
Ο Ιγκλέσιας δεν ήθελε να μάθει ο πατέρας του για τα σχέδια που είχε για μια μουσική καριέρα και δεν ήθελε το διάσημο επώνυμό του να τον βοηθήσει να προωθήσει την καριέρα του. Δανείστηκε χρήματα από την νταντά και ηχογράφησε ένα ισπανικό τραγούδι και δύο αγγλικά τραγούδια σε μια κασέτα. Πλησίασε τον πρώην αρθρογράφο του πατέρα του, Φερνάν Μαρτίνεζ, και οι δύο τους προώθησαν τα τραγούδια με το όνομα «Ενρίκε Μαρτίνεζ» ενώ η ιστορία του αφορούσε έναν άγνωστο τραγουδιστή από τη Γουατεμάλα. Ο Ιγκλέσιας υπέγραψε με την Fonovisa Records. Αφού παράτησε το κολέγιο, ταξίδεψε στο Τορόντο για να ηχογραφήσει το πρώτο του άλμπουμ.
Μουσική καριέρα.
1995–1996: "Enrique Iglesias".
Στις 12 Ιουλίου, 1995, ο Ιγκλέσιας κυκλοφόρησε το άλμπουμ Enrique Iglesias, μια συλλογή με ροκ μπαλάντες, συμπεριλαμβανομένων επιτυχίες όπως το "Si Tú Te Vas", "Experiencia religiosa", και άλλα. Ο δίσκος πούλησε μισό εκατομμύριο αντίτυπα την πρώτη εβδομάδα , ένα σπάνιο γεγονός για ένα άλμπουμ που ηχογραφήθηκε σε μια γλώσσα εκτός της αγγλικής, πήγαινε για Χρυσό στην Πορτογαλία από την πρώτη εβδομάδα κυκλοφορίας του, και πούλησε πάνω από ένα εκατομμύριο αντίτυπα μέσα στους επόμενους τρεις μήνες.
Το τραγούδι του «Por Amarte» περιλήφθηκε στην τηλενουβελα Marisol, αλλά αντί "Por amarte Daria mi vida" (To love you, i'd give my life - Για να σ'αγαπήσω θα έδινα την ζωή μου), οι λέξεις ήταν "Por amarte Marisol, moriría" (To love yo, Marisol , i'd die - Για να σ'αγαπήσω Μαρισολ,θα πέθαινα). Το CD παρήγαγε επίσης εκδόσεις στα ιταλικά και πορτογαλικά , με τα περισσότερα τραγούδια μεταφρασμένα σε αυτές τις γλώσσες.
Πέντε από τα τραγούδια από αυτό το άλμπουμ ξεχωρίζουν, το «Por Amarte», «No Llores Por MI", και "Trapecista". Το άλμπουμ οδήγησε τον Ενρίκε να κερδήσει Grammy Award για Την Καλύτερη Λατινική Ποπ  Εμφάνιση (Best Latin Pop Performance)
Σύνθεση και παραγωγή μουσικής, υποκριτική.
Ο Ιγκλέσιας έχει συνεργαστεί με τον συνθέτη Guy Chambers για να γράψει το "Un Nuovo Giorno", το πρώτο single στον πρώτο ποπ δίσκο του Αντρέα Μποτσέλι. Το τραγούδι αργότερα μεταφράστηκε στα αγγλικά με τον τίτλο "First Day of My Life" και ηχογραφήθηκε από το πρώην μέλος των Spice Girls Melanie C. Το τραγούδι από τότε έχει γίνει επιτυχία σε όλη την Ευρώπη και σε αρκετές χώρες κατέκτησε την πρώτη θέση. Ο Ιγκλέσιας έγραψε επίσης τους στίχους στο single "The Way" για την διαγωνιζόμενη του American Idol Clay Aiken. Τέσσερα τραγούδια που έγραψε ο Ιγκλέσιας εμφανίζονται στον δίσκο του βρετανικού συγκροτήματος The Hollies, "Staying Power" (2006). Το 2010, το σόου Idol Allstars (το σουηδικό Idol Series) παρουσίασε το τραγούδι "All I Need Is You", σε στίχους των Ιγκλέσας, Andreas Carlsson, Kalle Engström και Kristian Lundin. Έγραψε το τραγούδι Dance Again, που ερμηνεύει η Τζένιφερ Λόπεζ και το οποίο κυκλοφόρησε το 2012, κατακτώντας την πρώτη θέση στο "Billboard" Hot Dance Club Songs.
Το 2000, ο Ιγκλέσιας έκανε την παραγωγή του off Broadway μιούζικαλ με τον τίτλο "Four Guys Named Jose and Una Mujer Named Maria". Στο μιούζικαλ, τέσσερις Αμερικανοί με λατινική καταγωγή έχουν ένα κοινό ενδιαφέρον για την μουσική και έτσι συναντιούνται και αποφασίζουν να πραγματοποιήσουν ένα σόου. Το σόου αυτό περιλάμβανε πολλές αναφορές σε αρκετά κλασικά και σύγχρονα λατινικά ποπ τραγούδια όπως των Carmen Miranda, Selena, Ritchie Valens, Chayanne, Ricky Martin και του ίδιου του Ιγκλέσιας.
Ο Ιγκλέσιας πρωταγωνίστησε μαζί με τον Αντόνιο Μπαντέρας, την Σάλμα Χάγιεκ και τον Τζόνυ Ντεπ στην ταινία του Ρόμπερτ Ροντρίγκεζ "Once Upon a Time in Mexico", στην οποία ενσάρκωσε τον Lorenzo. Το 2007, έκανε μια γκεστ εμφάνιση στην τηλεοπτική κωμική σειρά "Two and a Half Men" ως ξυουργός/πολυτεχνίτης.
Έκανε μια γκεστ εμφάνιση ως Gael, ένας Αργεντίνος κιθαρίστας/σέρφερ/φυσικοθεραπευτής στην τρίτη σεζόν της τηλεοπτικής σειράς του CBS "How I Met Your Mother".
Ο Ιγκλέσιας ενσάρκωσε επίσης έναν Ρωμαίο αυτοκράτορα σε μια διαφήμιση της Pepsi το 2004 ενώ εμφανίστηκε και σε διαφημίσεις για τα ρολόγια Tommy Hilfiger, Doritos και Viceroy.
Προσωπική ζωή.
Στα τέλη του 2001, ο Ιγκλέσιας ξεκίνησε σχέση με την Ρωσίδα τενίστρια Άννα Κουρνίκοβα. Χώρισαν τον Οκτώβριο 2013 αλλά αργότερα επανασυνδέθηκαν. Απέκτησαν δίδυμα παιδιά, τον Νίκολας και την Λούσι, που γεννήθηκαν στις 16 Δεκεμβρίου 2017. Στις 30 Ιανουαρίου 2020, απέκτησαν το τρίτο τους παιδί, μια κόρη. Κατοικούν σε μια ιδιόκτητη κατοικία στο Μαϊάμι, η οποία εκτιμάται ότι κόστισε περίπου $26 εκατομμύρια
Το 2003, ο Ιγκλέσιας υπεβλήθη σε εγχείρηση για να αφαιρέσει μια κρεατοελιά από την δεξιά πλευρά του προσώπου του, εκφράζοντας μια ανησυχία ότι θα γινόταν καρκινογόνα.
Ο Ιγκλέσιας διάγει μια πλούσια ζωή και αγαπά τον αθλητισμό, το σέρφινγκ και την κολύμβηση. Σε μια συνέντευξη το 2014, δήλωσε : "Δεν έχω μια συγκεκριμένη ρουτίνα. Κυρίως κάνω πους απς και σηκώνω βάρη όταν είμαι στο σπίτι. Όταν είμαι εκτός σπιτιού, πηγαίνω στο γυμναστήριο. Οι συναυλίες μου απαιτούν έντονη κίνηση και καρδιακές ασκήσεις".
Ο Ιγκλέσιας είναι καθολικός.
Ανθρωπιστική δράση.
Το 2010, ο Ιγκλέσιας συμμετείχε στο έργο Download to Donate, που διοργανώθηκε από την "Music for Relief", έναν οργανισμό του Αμερικανικού ροκ συγκροτήματος Linkin Park. Έκανε την παραγωγή του δίσκου "Download to Donate for Haiti" για τον σεισμό του 2010 στην Αϊτή,μαζί με το μέλος του συγκροτήματος Mike Shinoda. Και οι δυο προώθησαν τον δίσκο σε αρκετές εκδηλώσεις, μια από τις οποίες ήταν η εκπομπή του Λάρρυ Κινγκ, όπου ο ίδιος και ο Shinoda εξήγησαν το περιεχόμενο και τον σκοπό αυτού του έργου.
Το 2013, ο Ιγκλέσιας προέτρεψε τους ακόλουθούς του να δωρίσουν χρήματα μέσω του Αμερικανικού Ερυθρού Σταυρού για να δοηθήσουν τα θύματα του θανατηφόρου τυφώνα στις Φιλιππίνες.&lt;ref name="http://www.straitstimes.com/breaking-news/lifestyle/story/enrique-iglesias-appeals-aid-philippines-20131113"&gt;&lt;/ref&gt;&lt;ref name="http://www.hollywood.com/news/brief/55042262/enrique-iglesias-appeals-to-fans-to-continue-donating-to-philippines-typhoon-victims"&gt;&lt;/ref&gt; Ο τυφώνας ξέσπασε έναν μήνα μετά τον σεισμό 7.2 ρίχτερ που χτύπησε τις Φιλιππίνες, σεισμός που κατέστρεψε τα σπίτια και τις περιουσίες περίπου 350,000 ανθρώπων.&lt;ref name="http://www.gmanetwork.com/news/story/335178/showbiz/showbizabroad/singer-enrique-iglesias-appeals-for-aid-for-yolanda-victims"&gt;&lt;/ref&gt;&lt;ref name="http://www.abs-cbnnews.com/node/340053"&gt;&lt;/ref&gt;
Ο Ιγκλέσιας έχει υπστηρίξει τους οργανισμούς City of Hope, Habitat for Humanity, Help for Heroes, Live Earth, the Muscular Dystrophy Association, Special Olympics, Save the Children, The Salvation Army αλλά και φιλανθρωπικά σωματεία όπως το Alex's Lemonade Stand Foundation.&lt;ref name="http://archive.indianexpress.com/news/enrique-iglesias-appeals-fans-to-donate-for-typhoon-haiyan-relief/1196819"&gt;&lt;/ref&gt;
Βραβεία και υποψηφιότητες.
Ο Ιγκλέσιας έχει κερδίσει πάνω από 200 βραβεία από αρκετά φεστιβάλ, συμπεριλαμβανομένων 23 μουσικών βραβείων από το Billboard και 36 βραβείων λατινικής μουσικής από το Billboard καθώς και 8 Αμερικανικά μουσικά βραβεία, 1 Grammy (και 3 υποψηφιότητες), 5 Latin Grammy Awards, 10 World Music Awards, 6 βραβεία MTV, 19 βραβεία Premios Lo Nuestro (και 24 υποψηφιότητες) και 15 βραβεία Premios Juventud (και 21 υποψηφιότητες) κλπ. Έχει υπάρξει υποψήφιος πάνω από 465 για διάφορα βραβεία. Κέρδισε επίσης το βραβείο Best International Pop Act στα MTV της Ινδίας ενώ έχει χαρακτηριστεί "Βασιλιάς της λατινικής ποπ μουσικής". Το 2000, βραβεύτηκε Most Fashionable Artist στα βραβεία μόδας VH1/"Vogue". Το 2001, για την κυκλοφορία του δεύτερου αγγλόφωνου δίσκου του "Escape", έλαβε το βραβείο Best-Selling Pop Male Artist και το βραβείο European Male Artist στα World Music Awards.
Δισκογραφία.
Studio albums

</doc>
<doc id="65250" url="https://el.wikipedia.org/wiki?curid=65250" title="Στρόπωνες Εύβοιας">
Στρόπωνες Εύβοιας

Οι Στρόπωνες, με πληθυσμό 498 κατοίκους το 2011, είναι από τα μεγαλύτερα χωριά του Δήμου Διρφύων - Μεσσαπίων της Εύβοιας. Είναι χτισμένο ανάμεσα στο υψηλότερο βουνό της Ευβοίας, τη Δίρφυ με υψόμετρο 1743μ., το Ξεροβούνι και άλλα. Απέχει 13 χλμ. από την παραλία της Χιλιαδούς, στην Εύβοια, και 48 περίπου χλμ. από την πρωτεύουσα του νομού, Χαλκίδα.
Με τους οικισμούς Αγία Ειρήνη, Λάμαρη και Παραλία Χιλιαδούς συγκροτούν την Τοπική Κοινότητα Στροπώνων, με συνολικό πληθυσμό 650 κατοίκους.
Η εμπορική δραστηριότητα του χωριού επικεντρώνεται σε κρέατα, κάστανα και κηπευτικά: καλλιεργούνται κερασιές, καρυδιές, μηλιές, ενώ παράγονται και λαχανικά, φασόλια,ντοματες, ρίγανη και κτηνοτροφικά προϊόντα. Υδρεύεται από πηγαία νερά με υδραγωγείο. Το 1836 εμφανίζεται για πρώτη φορά στη διοικητική διαίρεση της Εύβοιας, ως έδρα του Δήμου Διρφύων.
Οικισμοί.
Η Λάμαρη είναι ένα χωριό με παλιά παραδοσιακά σπίτια, όπου λειτουργεί και Λαογραφικό Μουσείο.
Η Χιλιαδού αποτελεί ραγδαία αναπτυσσόμενο τουριστικός οικισμό, λόγω της παραλίας της, ενώ η Παναγία Χιλιαδού είναι βυζαντινός σταυρεπίστεγος ναός ιστορικής σημασίας.
Χωριό.
Το καθολικό του χωριού είναι η Αγία Τριάδα, στην περιοχή του οποίου άκμαζε η βυζαντινή ομώνυμη μονή που καταστράφηκε από πειρατές κατά τον 14ο αιώνα. Ο σημερινός ναός βρίσκεται πάνω στα θεμέλια του παλιού και διαθέτει ξυλόγλυπτο τέμπλο του 1847.
Γύρω από τον οικισμό βρίσκονται δάση με έλατα, ενώ τη χαράδρα διασχίζει ο Στροπωνιάτης, ο αρχαίος Διρφωσσός. Το όνομα είναι προελληνικό και σημαίνει ποτάμι που πηγάζει από τη Δίρφη. 

</doc>
<doc id="65258" url="https://el.wikipedia.org/wiki?curid=65258" title="Πορθμός του Μαγγελάνου">
Πορθμός του Μαγγελάνου

Ο Πορθμός του Μαγγελάνου είναι μια θαλάσσια δίοδος (πέρασμα), που βρίσκεται στο νότιο άκρο της Νοτίου Αμερικής και συνδέει τον Ατλαντικό με τον Ειρηνικό ωκεανό. Βρίσκεται στην περιοχή της Παταγονίας. Έχει μήκος 580 χλμ. και πλάτος 20-30 χλμ. Πήρε το όνομά του από τον Πορτογάλο θαλασσοπόρο Φερδινάνδο Μαγγελάνο, που πέρασε από εκεί το 1520, επιχειρώντας τον πρώτο περίπλου της υδρογείου.
Το πέρασμα είναι το πιο σημαντικό φυσικό πέρασμα μεταξύ του Ειρηνικού και του Ατλαντικού ωκεανού, αλλά θεωρείται αρκετά δύσκολο να το διαπλεύσει κανείς, επειδή το κλίμα εκεί είναι αφιλόξενο και το πέρασμα πολύ στενό. Συγκεκριμένα στο πιο στενό του σημείο το πλάτος του είναι περίπου 4 χλμ.
Ιστορία.
Ο Φερδινάνδος Μαγγελάνος έγινε ο πρώτος Ευρωπαίος που διέπλευσε το στενό το 1520, στη διάρκεια του περίπλου της γης. Επειδή τα πλοία του Μαγγελάνου μπήκαν στο στενό την 1η Νοέμβρη, ημέρα των Αγίων Πάντων, το στενό αρχικά ονομάστηκε Estrecho de Todos os Santos (Πέρασμα των Αγίων Πάντων). Αργότερα ο Ισπανός Βασιλιάς το μετονόμασε σε στενό του Μαγγελάνου προς τιμή του θαλασσοπόρου. Από την ανακάλυψή του και έπειτα η Ισπανική αυτοκρατορία και το Βασίλειο της Χιλής είδαν το πέρασμα σαν το νότιό τους σύνορο. Η πρώτη προσπάθεια ισπανικής αποίκησης έγινε από τον Pedro Sarmiento de Gamboa ο οποίος ίδρυσε τις πόλεις Nombre de Jesús και Rey Don Felipe στις βόρειες πλευρές του περάσματος. Οι πόλεις υπέφεραν από σοβαρές ελλείψεις φαγητού, και στα χρόνια που ακολούθησαν το 1587 ο Άγγλος θαλασσοπόρος Sir Thomas Cavendish φτάνοντας στην Rey Don Felipe το μόνο που βρήκε ήταν τα ερείπια της. Έτσι, μετονόμασε το μέρος σε Port Famine (λιμάνι της πείνας).
Το στενό στην κατοχή της Χιλής.
Ο πορθμός πέρασε στην κατοχή της Χιλής στις 23 Μαΐου του 1843. Ο Χιλιανός πρωθυπουργός ύστερα από συνεννοήσεις με τον Χιλιανό απελευθερωτή Μπερνάρδο Ο' Χίγκινς διέταξε την αποστολή, καθώς ο τελευταίος φοβόταν την κατάληψη του πορθμού από το Ηνωμένο Βασίλειο ή τη Γαλλία. Ο πρώτος χιλιανός οικισμός ονομάστηκε "Fuerte Bulnes" και στήθηκε σε μια δασώδη περιοχή στη βόρεια πλευρά του στενού. Αργότερα ο οικισμός εγκαταλείφθηκε και το 1848, λίγο βορειότερα εκεί όπου τα μαγγελανικά δάση συναντούν τις πεδιάδες της Παταγονίας, ιδρύθηκε στη θέση του η πόλη της Punta Arenas. Απέναντι από την Πούντα Αρένας (Punta Arenas), στην άλλη μεριά του περάσματος, στην Γη του Πυρός (Tierra del Fuego, βρίσκεται το χωριό του Porvenir το οποίο αναπτύχθηκε στα τέλη του 1800 εξαιτίας της αναζήτησης χρυσού.
Μέχρι να ολοκληρωθεί η διώρυγα του Παναμά το 1914, το στενό του Μαγγελάνου ήταν η κύρια θαλάσσια οδός για τα ατμόπλοια που ταξίδευαν από τον Ατλαντικό προς τον Ειρηνικό ωκεανό. Θεωρούταν μάλιστα η μόνη ασφαλή οδός για να περάσει κανείς από το έναν ωκεανό στον άλλον. Προστατευμένο από τον Νότο από τη Γη του Πυρός και από το βορρά από τον όγκο της Νότιας Αμερικής, τα πλοία διέσχιζαν το στενό σχετικά εύκολα, χωρίς να έχουν να αντιμετωπίσουν τους κινδύνους που έκρυβε ο πορθμός του Ντρέικ. Παρ'όλες τις φυσικές άμυνες που πρόσφερε το στενό όμως, τα πλοία και τα ιστιοφόρα προτιμούσαν τον πορθμό του Ντρέικ γιατί εκεί είχαν περισσότερο χώρο για μανούβρες. Ο πορθμός του Ντρέικ είναι το μικρότερο άνοιγμα του ωκεανού που χωρίζει το ακρωτήριο Χορν (το νοτιότερο σημείο της Νότιας Αμερικής) από την Ανταρκτική. Η θάλασσα εκεί είναι ανήσυχη, απρόβλεπτη, σε πολλά σημεία παγωμένη, και πλέουν παγόβουνα.
Χαρακτηριστικά.
Το ανατολικό άνοιγμα είναι ένας ευρύς κόλπος στα σύνορα μεταξύ Χιλής και Αργεντινής. Τα σύνορα καθορίστηκαν στην Συμφωνία Ειρήνης και Φιλίας το 1984. Από τα δυτικά υπάρχουν αρκετά σημεία πρόσβασης από τον Ειρηνικό ωκεανό, αν και αυτό που διακρίνεται πιο εύκολα είναι το 200 χιλιομέτρων στενό που ξεκινάει από το Αρχιπέλαγος Βασίλισσα Αδελαΐδα (στο κέντρο αριστερά) και καταλήγει στον κύριο όγκο του Στενού (στο κέντρο χαμηλά). Τα νησιά και τα βουνά είναι σκεπασμένα με φωτεινό άσπρο χιόνι, ενώ όσο κατεβαίνουμε πιο χαμηλά προς τα βόρεια και ανατολικά τα τοπία είναι καθαρά (δείτε την πρώτη φωτογραφία της σελίδας, που ελήφθη από τον δορυφόρο "Aqua" στις 27 Αυγούστου του 2003).

</doc>
<doc id="65262" url="https://el.wikipedia.org/wiki?curid=65262" title="Λεκάνη απορροής">
Λεκάνη απορροής

Η λεκάνη απορροής είναι μία περιοχή της επιφάνειας του εδάφους, η οποία κλίνει προς ένα ιδιαίτερο σημείο εκφόρτισης και περικλείεται από τον υδροκρίτη, στην οποία συγκεντρώνονται ατμοσφαιρικά κατακρημνίσματα που στη συνέχεια καταλήγουν σε ένα κεντρικό σύστημα. Αυτό το κεντρικό σύστημα μπορεί να είναι ένα ποτάμι που καταλήγει στη θάλασσα, ένας χείμαρρος ή μία λίμνη, σε ένα κλειστό σύστημα, στην οποία συγκεντρώνεται το νερό και εξατμίζεται ή απορροφάται από το έδαφος.
Υδροκρίτης είναι η γραμμή που καταδεικνύει τα όρια μιας λεκάνης απορροής που την χωρίζουν από μια γειτονική λεκάνη απορροής, ουσιαστικά το νοητό όριο μεταξύ δύο γειτονικών λεκανών απορροής

</doc>
<doc id="65271" url="https://el.wikipedia.org/wiki?curid=65271" title="Ρόμι">
Ρόμι

Ο Ρόμι ("Rommy", πραγματικό όνομα: "Romke Henstra", 8 Ιανουαρίου 1950 - 22 Απριλίου 2007) ήταν Ολλανδός τραγουδιστής, ένας απο τους μεγαλύτερους τραγουδιστές στην ιστορία της ολλανδικής σκηνής. Το 2007, έτος θανάτου του, ψηφίστηκε ως ο μεγαλύτερος Ολλανδός τραγουδιστής όλων των εποχών στα MTV Awards. Αιτία θανάτου του ήταν η λευχαιμία.

</doc>
<doc id="65272" url="https://el.wikipedia.org/wiki?curid=65272" title="Μιχάλης Δελαβίνιας">
Μιχάλης Δελαβίνιας

Ο Μιχάλης Δελαβίνιας (Αθήνα, 1921 - Αθήνα, 6 Νοεμβρίου 2003) ήταν Έλληνας διεθνής ποδοσφαιριστής, ο οποίος αγωνιζόταν στη θέση του τερματοφύλακα. Ήταν γνωστός με το παρατσούκλι "μαύρος γάτος", λόγω του γεγονότος ότι αγωνιζόταν συνήθως με μαύρη ενδυμασία.
Καριέρα.
Σε συλλογικό επίπεδο.
Ξεκίνησε το ποδόσφαιρο το 1933 αγωνιζόμενος στο ανεξάρτητο σωματείο της Αθήνας Ένωση Αγίου Ελευθέριου. Το 1934 εντάχθηκε στα τμήματα υποδομών ("τσικό") της ΑΕΚ και το 1938 με προπονητή τον Κώστα Νεγρεπόντη προωθήθηκε στην πρώτη ομάδα, αντικαθιστώντας το Χρ. Ρίμπα σε νικηφόρο αγώνα (3-2) κατά του Απόλλωνα Αθηνών. Στην 'Ένωση" παρέμεινε μέχρι την περίοδο 1953-54, όταν και σταμάτησε το ποδόσφαιρο σε ηλικία 33 ετών. Κατέκτησε το νταμπλ του 1939, πρωταθλητής αναδείχθηκε και την επόμενη χρονιά (1939-40), ενώ στέφθηκε και δύο ακόμη φορές κυπελλούχος, τις περιόδους 1948-49 και 1949-50. Είχε αγωνιστεί στη Μικτή Αθηνών, πριν την Εθνική Ομάδα των Ανδρών. Ήταν νυμφευμένος με ένα παιδί, την Ελενίτσα.
Στην εθνική Ελλάδας.
Κάθισε κάτω από τα δοκάρια της εθνικής Ελλάδας τέσσερις φορές, το διάστημα μεταξύ 1948-1951. Το ντεμπούτο του πραγματοποιήθηκε στις 23 Απριλίου 1948 στον πρώτο μεταπολεμικό αγώνα της Ελλάδας, στην εντός έδρας φιλική αναμέτρηση εναντίον της Τουρκίας.

</doc>
<doc id="65273" url="https://el.wikipedia.org/wiki?curid=65273" title="Σίντο Μάρτενς">
Σίντο Μάρτενς

Ο Σίντο Μάρτενς ("Sido Martens", 1 Μαρτίου 1949) είναι Ολλανδός τραγουδιστής και κιθαρίστας.

</doc>
<doc id="65275" url="https://el.wikipedia.org/wiki?curid=65275" title="Βασίλης Μανέττας">
Βασίλης Μανέττας

Ο Βασίλης Μανέττας-Λάππας (γενν. 1915) ήταν Έλληνας διεθνής ποδοσφαιριστής.
Γεννήθηκε στην Αθήνα. Έκανε μεγάλη καριέρα στην ΑΕΚ από το 1935 έως το 1945. Το 1945 εντάχθηκε στην Δάφνη Αθηνών, όπου και ολοκλήρωσε τη σταδιοδρομία του το 1951. Αγωνίστηκε μία φορά με την Ανδρών Ελλάδας στις 20 Φεβρουαρίου 1938 εναντίον της Παλαιστίνης.

</doc>
<doc id="65277" url="https://el.wikipedia.org/wiki?curid=65277" title="Γιώργος Μάγειρας">
Γιώργος Μάγειρας

Ο Γιώργος Σίμος ή Χαραλάμπους (1919 - 1994), περισσότερο γνωστός ως Μάγειρας, ήταν Έλληνας διεθνής ποδοσφαιριστής, γεννημένος στα Βουρλά της Μικράς Ασίας, από τους ελάχιστους της προπολεμικής περιόδου που συνέχισαν και μεταπολεμικά, διάστημα κατά το οποίο υπήρξε και διεθνής.
Καριέρα.
Σε συλλογικό επίπεδο.
Ξεκίνησε το ποδόσφαιρο το 1931 από την Α.Ε. Ελευθερούπολης και το 1933 εντάχθηκε στο δυναμικό της ΑΕΚ, σε ηλικία μόλις 14 ετών και τα πρώτα χρόνια, όπως ήταν σύνηθες την εποχή εκείνη, ήταν μέλος των "τσικό" του συλλόγου, όπου συμπαίκτες του υπήρξαν οι Κλεάνθης Μαρόπουλος και Τρύφωνας Τζανετής, με τους οποίους αργότερα συνυπήρξε και στην πρώτη ομάδα. Σταμάτησε το ποδόσφαιρο το 1949 μετά από σοβαρό τραυματισμό στον τελικό του κυπέλλου Ελλάδος το 1949. Μία από τις σημαντικότερες στιγμές του υπήρξε η κατάκτηση του νταμπλ (πρωτάθλημα και κύπελλο) το 1939.
Στις εθνικές ομάδες.
Αγωνίστηκε 4 συνολικά φορές με την εθνική Ελλάδας. Το ντεμπούτο του πραγματοποιήθηκε στις 23 Απριλίου 1948, στον εντός έδρας φιλικό αγώνα εναντίον της Τουρκίας, τον πρώτο που διεξήχθη μετά τον Β' παγκόσμιο πόλεμο, υπό τις οδηγίες του Κώστα Νεγρεπόντη.
Μετέπειτα σταδιοδρομία.
Μετά την αποχώρησή του από την ενεργό δράση ασχολήθηκε με την προπονητική. Τη δεκαετία του 1960 υπήρξε συνεργάτης του Λάκη Πετρόπουλου στην τεχνική ηγεσία της εθνικής Ελλάδας.
Τίτλοι.
Με την ΑΕΚ:

</doc>
<doc id="65279" url="https://el.wikipedia.org/wiki?curid=65279" title="Γουίλιαμ Αρβανίτης">
Γουίλιαμ Αρβανίτης

Ο Γουλιέλμος (Γουίλιαμ) Αρβανίτης ή αλλιώς Γούλιος (1921 ή 1923 — 1987) ήταν Έλληνας διεθνής ποδοσφαιριστής, γνωστός από τη θητεία του κυρίως στην ΑΕΚ.
Βιογραφικά στοιχεία.
Γεννήθηκε το 1921 ή 1923 στη Θεσσαλονίκη και αποτέλεσε έναν από τους ελάχιστους αθλητές της πρώτης μεταπολεμικής περιόδου με υψηλό μορφωτικό επίπεδο. Την ολοκλήρωση της καριέρας του ως παίκτη, ακολούθησε η ενασχόληση με την προπονητική. Απεβίωσε το 1987.
Ποδοσφαιρική πορεία.
Άρχισε το άθλημα στη γραμμή των μέσων (χαφ) του Εθνικού Καμάρας το 1936. Σύντομα μετακινήθηκε στον ΠΑΟΚ, όπου παρέμεινε έπειτα και από τη λήξη του Β' Παγκοσμίου Πολέμου. Το 1946 μεταγράφηκε στην ΑΕΚ και αγωνίστηκε επί μία 8ετία, πριν αποχωρήσει από την ενεργό δράση το 1954.
Οι φίλαθλοι τον αποκαλούσαν "Γούλιο" (από το Γουλιέλμος), προσωνύμιο που συχνά ο Τύπος της εποχής χρησιμοποιούσε σε αντικατάσταση του ονοματεπωνύμου του. Η αρχική θέση του Αρβανίτη ήταν το αριστερό άκρο της άμυνας, για να προωθηθεί σε αυτή του κεντρικού μέσου ή σέντερ-χαφ, όταν ο ρόλος απέκτησε περισσότερο αμυντικά καθήκοντα στο τότε ποδόσφαιρο (και πριν αποτελέσει οριστικά τον κεντρικό μπακ). Λόγω των έγκαιρων τοποθετήσεών του απέναντι στους αντίπαλους επιθετικούς και της μόρφωσης που διέθετε, έμεινε επίσης γνωστός ως "ο Σοφός".
Μετείχε σε 5 τελικούς του κυπέλλου Ελλάδας: με τον ΠΑΟΚ το 1939 στην ήττα 1-2 από την ΑΕΚ και με την τελευταία το 1948, 1949, 1950 και 1953. Κατέκτησε δύο φορές το τρόπαιο και σημείωσε το δεύτερο τέρμα στο 4-0 επί του Άρη το 1950.
Εθνική Ελλάδας.
Χρίστηκε διεθνής με τα αντιπροσωπευτικά εθνικά συγκροτήματα Ενόπλων και Ανδρών, με 5 μόνο συμμετοχές στην τελευταία, όντας σε εκείνη τη γενιά παικτών που έχασαν τη δυνατότητα για περισσότερες εξαιτίας του Β' Παγκοσμίου Πολέμου. Πραγματοποίησε ντεμπούτο στις 23 Απριλίου 1948 κατά τον πρώτο μεταπολεμικό αγώνα της Ελλάδας (μία 10ετία από τον προηγούμενο), την ήττα με 1-3 από την Τουρκία στο γήπεδο της Λεωφόρου Αλεξάνδρας και 3,5 χρόνια αργότερα διετέλεσε αρχηγός σε ένα άλλο φιλικό με τη Β' Γαλλίας στη Μασσαλία (0-1). Είχε την τιμή να επιλεγεί στην αποστολή για τους Ολυμπιακούς Αγώνες του 1952 (τη μοναδική ελληνική εκπροσώπηση στο ολυμπιακό τουρνουά ποδοσφαίρου μεταξύ 1920 στην Αμβέρσα και 2004 στην Αθήνα), με την ήττα 1-2 από τη Δανία στο Τάμπερε να αποτελεί και την τελευταία διεθνή συμμετοχή του.

</doc>
<doc id="65296" url="https://el.wikipedia.org/wiki?curid=65296" title="Χωροταξία">
Χωροταξία

Η χωροταξία (γαλλικά: Aménagement du Territoire, γερμανικά: Raumordnung), είναι μια διαδικασία επέμβασης του πολιτικού στοιχείου στις διάφορες βαθμίδες ενός κοινωνικού σχηματισμού που έχει ως στόχο να ρυθμίσει τις αντιθέσεις στο χώρο. Σύμφωνα με το άρθρο 1 του βασικού νόμου για τον χωροταξικό σχεδιασμό (Ν.2742/1999), ο σκοπός του χωροταξικού σχεδιασμού είναι «η θέσπιση θεμελιωδών αρχών και η θεσμοθέτηση σύγχρονων οργάνων, διαδικασιών και μέσων άσκησης χωροταξικού σχεδιασμού, που προωθούν την αειφόρο και ισόρροπη ανάπτυξη, κατοχυρώνουν την παραγωγική και κοινωνική συνοχή, διασφαλίζουν την προστασία του περιβάλλοντος στο σύνολο του εθνικού χώρου και στις επί μέρους ενότητες του και ενισχύουν τη θέση της χώρας στο διεθνές και ευρωπαϊκό πλαίσιο».
Ο όρος εμφανίστηκε μετά τον Β΄Παγκόσμιο Πόλεμο και προήλθε από την απαίτηση εξισορρόπησης των ολοένα αυξανόμενων αναγκών της κοινωνίας και του ατόμου με τα δεδομένα του υπάρχοντος χώρου. Ως όρος είναι αρκετά αφηρημένος γι’ αυτό και έχουν διατυπωθεί κατά καιρούς αρκετοί διαφορετικοί ορισμοί ανάλογα με τη σημασία που δίνεται στον τεχνοκρατικό ή κοινωνικό της χαρακτήρα.
Σε συνάρτηση με τον Σχεδιασμό ή Προγραμματισμό (Planification) η χωροταξία, ορίζεται ως η επιστήμη που έχει αντικείμενό της την κατανομή, διάρθρωση και ανάπτυξη των φυσικών πόρων, των οικονομικών, κοινωνικών, πολιτιστικών και δημογραφικών δεδομένων, δραστηριοτήτων και λειτουργιών και την εφαρμογή των προγραμμάτων Ανάπτυξης στο δεδομένο χώρο. Η χωροταξία δηλαδή αφορά στο Φυσικό σχεδιασμό αλλά έχει κοινωνικοοικονομική βάση. Ακριβώς επειδή η χωροταξία διαμορφώνει το παρόν και προγραμματίζει το μέλλον, εντάσσεται στους πρωταρχικούς σκοπούς του σύγχρονου κοινωνικού κράτους.
Έτσι πέρα από την ευρεία αυτή αντίληψη της χωροταξίας, δηλαδή της εναρμόνισης του δεδομένου χώρου (φυσικού περιβάλλοντος) και του κοινωνικοοικονομικού γίγνεσθαι, υπάρχει και μια άλλη διεθνής αντίληψη. Η Ευρωπαϊκή Ένωση την αντιμετωπίζει ως μια από τις μεθόδους για την χάραξη πολιτικής πάνω στην προετοιμασία της αυριανής κοινωνίας. 
Χωροταξική πολιτική.
Χωροταξική πολιτική θεωρείται το σύνολο των ενεργειών που αποσκοπούν στην ανάπτυξη και διαχείριση των συγκεντρώσεων των ανθρωπογενών δραστηριοτήτων. Η χωροταξική πολιτική είναι στενά συνδεδεμένη με το χωροταξικό δίκαιο και τους κανόνες του οι οποίοι έχουν ως σκοπό να διευκολύνουν την πρώτη προσδιορίζοντας νομικά εργαλεία για την άσκησή της. Κύριος στόχος της χωροταξικής πολιτικής είναι ο συντονισμός όλων των ενεργειών που επιδρούν στο χώρο και προέρχονται από τους φορείς άσκησής της όπως το κράτος και οι Ο.Τ.Α από τη μια και τους ιδιώτες από την άλλη, στους οποίους μάλιστα απευθύνεται και τους οποίους επηρεάζει άμεσα η πολιτική αυτή. Έτσι, η χωροταξική πολιτική συντονίζοντας με τα μέσα που της παρέχει το χωροταξικό δίκαιο τις κρατικές παρεμβάσεις και την ιδιωτική δραστηριότητα στα πεδία της πολεοδομίας, της περιφερειακής οικονομικής ανάπτυξης, της αγροτικής πολιτικής, της διαμόρφωσης και επέκτασης των συγκοινωνιακών δικτύων, της προστασίας του φυσικού και πολιτιστικού περιβάλλοντος ουσιαστικά διαμορφώνει το ανθρωπογενές και το φυσικό περιβάλλον και ενσωματώνει τις αναγκαίες δράσεις για μια βιώσιμη-ολοκληρωμένη ανάπτυξη.
Χωροταξικά Σχέδια στην Ελλάδα.
Ο Χωροταξικός Σχεδιασμός σε εθνικό επίπεδο ασκείται με βάση τις κατευθύνσεις του Γενικού Πλαισίου Χωροταξικού Σχεδιασμού και Αειφόρου Ανάπτυξης το οποίο δημοσιέυτηκε σε ΦΕΚ το 2008. Τα Ειδικά Πλαίσια Χωροταξικού Σχεδιασμού και Αειφόρου Ανάπτυξης εξειδικεύουν και συμπληρώνουν τις κατευθύνσεις που ορίζει το Γενικό Πλαίσιο και έχουν συνταχθεί για τους τομείς των υδατοκαλλιεργειών, του τουρισμού, της βιομηχανίας, των ανανεώσιμων πηγών ενέργειας και των καταστημάτων κράτησης. Σε Περιφερειακό Επίπεδο για όλες τις Περιφέρειες της χώρας πλην της Αττικής έχουν θεσπιστεί τα Περιφερειακά Πλαίσια Χωροταξικού Σχεδιασμού και Αειφόρου Ανάπτυξης τα οποία εγκρίθηκαν το 2003 και στην παρούσα φάση (2014) βρίσκονται σε διαδικασία αναθεώρησης. Στην συνέχεια για τις Μητροπολιτικές Περιοχές Αθήνας και Θεσσαλονίκης υπάρχουν το Ρυθμιστικό Σχέδιο Αθήνας (Νόμος 1515/1985) και το Ρυθμιστικό Σχέδιο Θεσσαλονίκης (Νόμος 1561/1985). Το 2014 οι μελέτες επικαιροποίησης των δύο Ρυθμιστικών Σχεδίων τέθηκαν σε δημόσια διαβούλευση (όχι για πρώτη φορά) με σκοπό την τελική ψήφιση τους και την προώθηση τους σε Νόμο. 

</doc>
<doc id="65302" url="https://el.wikipedia.org/wiki?curid=65302" title="Χάρης Χαραλάμπους">
Χάρης Χαραλάμπους

Ο Χάρης Χαραλάμπους είναι Ελληνοκύπριος πολιτικός και μηχανολόγος. Διετέλεσε Υπουργός Υγείας της Κύπρου.
Βιογραφικά στοιχεία.
Ο Χάρης Χαραλάμπους γεννήθηκε στην Κάτω Ζώδια το 1951. Σπούδασε μηχανολογία και απέκτησε τον τίτλο MSc. Επιπρόσθετα, έχει παρακολουθήσει στην Κύπρο, στην Ολλανδία και στις ΗΠΑ ολοκληρωμένα προγράμματα finance, λογιστικής, ηλεκτρονικών υπολογιστών, διεύθυνσης επιχειρήσεων τροφίμων κ.α..
Για 29 χρόνια εργαζόταν στο Λαϊκό Καφεκοπτείο. Την περίοδο 2003-2006 διετέλεσε γενικός διευθυντής της εταιρείας. 
Την περίοδο 1988-1993 ήταν μέλος του διοικητικού συμβουλίου της Αρχής Ηλεκτρισμού Κύπρου (ΑΗΚ) και την περίοδο 2000-2005 ήταν μέλος του διοικητικού συμβουλίου της Eurocypria Airlines. Από το 2003 έως το 2005 ήταν αντιπρόεδρος της Eurocypria Airlines. Την περίοδο 2005-2006 διετέλεσε αντιπρόεδρος του διοικητικού συμβουλίου της ΑΗΚ.
Είναι νυμφευμένος με την Αγγέλα Χαραλάμπους και έχει δύο παιδιά.
Πολιτική διαδρομή.
Στις 13 Ιουνίου 2006 διορίστηκε Υπουργός Υγείας στην κυβέρνηση Τάσσου Παπαδόπουλου, θέση στην οποία παρέμεινε μέχρι τις 15 Ιουλίου 2007. Αποχώρησε από τη θέση του, όπως και οι υπόλοιποι τρεις υπουργοί που είχαν προταθεί από το ΑΚΕΛ, μετά την απόφαση του κόμματος να διεκδικήσει την προεδρία της δημοκρατίας στις εκλογές του 2008 με τον Δημήτρη Χριστόφια και όχι να υποστηρίξει τον Τάσσο Παπαδόπουλο για δεύτερη θητεία.

</doc>
<doc id="65308" url="https://el.wikipedia.org/wiki?curid=65308" title="Νεοκλής Συλικιώτης">
Νεοκλής Συλικιώτης

Ο Νεοκλής Συλικιώτης είναι Ελληνοκύπριος πολιτικός. Διετέλεσε Υπουργός Εσωτερικών, Υπουργός Εμπορίου, Βιομηχανίας και Τουρισμού και Ευρωβουλευτής εκλεγμένος με το ΑΚΕΛ.
Βιογραφικά στοιχεία.
Ο Νεοκλής Συλικιώτης γεννήθηκε στις 4 Ιανουαρίου 1959 στη Λεμεσό. Ομιλεί, πέρα από την ελληνική, την αγγλική και τη γερμανική γλώσσα. Αποφοίτησε από το Πολυτεχνείο Άαχεν με πτυχίο στη μηχανολογία μηχανική.
Είναι νυμφευμένος με την Αδούλα Ιωάννου και έχει ένα υιό.
Πολιτική διαδρομή.
Κατά τη διάρκεια των σπουδών του συνέλαβε στην ίδρυση της Ομοσπονδίας Φοιτητικών Κυπριακών Συλλόγων Γερμανίας, της οποίας διετέλεσε πρόεδρος. Την περίοδο 1988-1999 διετέλεσε γενικός γραμματέας της Παγκύπριας Ομοσπονδίας Φοιτητικών Ενώσεων (ΠΟΦΝΕ). Ακόμη, διετέλεσε γενικός οργανωτικός γραμματέας της Ενιαίας Δημοκρατικής Οργάνωσης Νεολαίας (ΕΔΟΝ).
Το 1995 εκλέχθηκε μέλος της Κεντρικής Επιτροπής του ΑΚΕΛ. Το 2010 εκλέχθηκε μέλος του Πολιτικού Γραφείου της Κεντρικής Επιτροπής του ΑΚΕΛ. Το 2013 εκλέχθηκε μέλος της Γραμματείας της κεντρικής επιτροπής του ΑΚΕΛ. Επιπλέον, διετέλεσε επικεφαλής του Γραφείου Παιδείας του ΑΚΕΛ και μέλος του Συμβουλίου Παιδείας της Κύπρου.
Στις 8 Σεπτεμβρίου 2006 διορίστηκε Υπουργός Εσωτερικών στην κυβέρνηση Τάσσου Παπαδόπουλου. Για μικρό χρονικό διάστημα διετέλεσε παράλληλα και Υπουργός Παιδείας και Πολιτισμού. Παραιτήθηκε από τη θέση του υπουργού εσωτερικών στις 15 Ιουλίου 2007 μετά την αποχώρηση του ΑΚΕΛ από την κυβέρνηση.
Την 1 Μαρτίου 2008 διορίστηκε Υπουργός Εσωτερικών στην κυβέρνηση Δημήτρη Χριστόφια, θέση στην οποία παρέμεινε έως τις 20 Μαρτίου 2012 που διορίστηκε Υπουργός Εμπορίου, Βιομηχανίας και Τουρισμού. Παρέμεινε στη θέση αυτή έως την λήξε της θητείας της κυβέρνησης τον Φεβρουάριο του 2013. Το δεύτερο εξάμηνο του 2012 η Κύπρος προέδρευε του Συμβουλίου της Ευρωπαϊκής Ένωσης. Ο Νεοκλής Συλικιώτης προέδρευσε στα Συμβούλια Υπουργών στους τομείς της Ενέργειας, Διεθνούς Εμπορίου και Ανταγωνιστικότητας (εσωτερική αγορά και βιομηχανία).
Στις Ευρωεκλογές του 2014 εξελέγη ευρωβουλευτής με το ΑΚΕΛ για την περίοδο 2014-2019. Συμμετείχε στην Συνομοσπονδιακή Ομάδα της Ευρωπαϊκής Ενωτικής Αριστεράς - Βόρειας Πράσινης Αριστεράς, της οποίας διετέλεσε αντιπρόεδρος. Σύμφωνα με το Μep ranking Εuropean Ρarliament ο Νεοκλής Συλικιώτης ήταν ο πρώτος στη λίστα με τη δράση των Κύπριων Ευρωβουλευτών στο Ευρωκοινοβούλιο για την περίοδο 2014-2019. Διεκδίκησε επανεκλογή στις Ευρωεκλογές του 2019 αλλά δεν εξελέγη.
Συμμετείχε στις βουλευτικές εκλογές του 2021 στην Εκλογική Περιφέρεια Λεμεσού με το ΑΚΕΛ αλλά δεν εκλέχθηκε.

</doc>
<doc id="65312" url="https://el.wikipedia.org/wiki?curid=65312" title="Πολεοδομία">
Πολεοδομία

Πολεοδομία, στην απλούστερη και ετυμολογικά ακριβέστερη σημασία του όρου, είναι η τέχνη και η εφαρμοσμένη πρακτική που έχει σαν αντικείμενο τη δόμηση, δηλαδή το κτίσιμο, της πόλης. Η πολεοδομία ξεκίνησε ιστορικά ως μια εφαρμογή της αρχιτεκτονικής σκέψης στην κλίμακα της πόλης, σε χώρο δηλαδή πολύ ευρύτερο από αυτόν του κτιρίου ή του κτιριακού συγκροτήματος, και ως ένας διακριτός κλάδος της αρχιτεκτονικής. Αν και εξακολουθεί να διδάσκεται σε νέους αρχιτέκτονες, σήμερα η πολεοδομία και ο συναφής τομέας της "χωροταξίας" έχουν αυτονομηθεί ακαδημαϊκά και επιστημονικά ως ένας ανεξάρτητος γνωστικός κλάδος της επιστήμης μηχανικών, ύστερα από τις ραγδαίες εξελίξεις του 20ού αιώνα, με το αισθητικό στοιχείο μέσα τους να αποτελεί μία μόνο από τις πολλαπλές διαστάσεις τους.
Ιστορικό.
Η πολεοδομία υφίσταται από την Αρχαιότητα και «πατέρας» της θεωρείται ο Ιππόδαμος ο Μιλήσιος. Ο όρος "πολεοδομία" όμως εμφανίστηκε για πρώτη φορά το 1910 και σήμαινε την απλή ανάπτυξη των πόλεων. Μόνο μετά τον Α΄ Παγκόσμιο Πόλεμο η πολεοδομία άρχισε να λαμβάνει την έννοια της συστηματικής κρατικής παρέμβασης για τον σχεδιασμό του δομημένου περιβάλλοντος. Η πρώτη συγκροτημένη διατύπωση του περιεχομένου της έγινε το 1933 από τους συγγραφείς της Χάρτας των Αθηνών ("Charte d'Athènes"), οι οποίοι της έδωσαν τον χαρακτηρισμό της «επιστήμης της οργάνωσης των πόλεων». Ακολούθησαν άλλες προσεγγίσεις σύμφωνα με τις οποίες η πολεοδομία είναι η επιστήμη που συνδέεται με το φαινόμενο της αστικοποίησης που προκαλεί ταχεία ανάπτυξη των πόλεων σε βάρος των επαρχιών. Μάλιστα εκφράστηκε και το δίλημμα αν η πολεοδομία είναι επιστήμη ή τέχνη. Έχοντας όμως υπόψη τη συγγένειά της με την διττής φύσης αρχιτεκτονική, που είναι πράξη και δημιουργίας και κατασκευής, αλλά και την υποχρέωσή της να δημιουργήσει ευνοϊκές συνθήκες για την ανάπτυξη του ατόμου και της κοινωνίας που προϋποθέτει αφομοίωση δεδομένων άλλων επιστημών, μπορεί να θεωρηθεί ότι είναι και τα δύο.
Η επιστήμη αυτή, προϋποθέτει γνώσεις και ικανότητες πέρα του φυσικού σχεδιασμού, που προέρχονται από ένα μεγάλο φάσμα άλλων επιστημών, κοινωνικών και τεχνικών, θεωρητικών κι εφαρμοσμένων. Η εξέλιξη αυτή οδήγησε στη δημιουργία ενός νέου, αυτοτελούς αντικειμένου αυτού του "χωροταξικού και πολεοδομικού σχεδιασμού".
Αντικείμενο και σκοπός.
Επομένως η πολεοδομία είναι η τέχνη και επιστήμη εκείνη που ασχολείται με τον σχεδιασμό και προγραμματισμό των πόλεων και, ευρύτερα, των οικισμών. Συμπεριλαμβάνει ένα σύνολο τεχνικών, οικονομικών, κοινωνικών και διοικητικών μέτρων που έχουν ως στόχο μια αρμονική λογική και ανθρώπινη ανάπτυξη των πόλεων. Προκειμένου να επιτύχει τους προαναφερθέντες σκοπούς επικαλείται πολλές επιστήμες όπως το δίκαιο, την οικονομία, την κοινωνιολογία κλπ. Επιπλέον υπάρχει και μια διάκρισή της σε τρεις βασικές κατευθύνσεις: την πολιτική (αντανάκλαση της δεδομένης κοινωνίας), την τεχνική (ίδρυση κανόνων) και τη νομική (σχηματοποίηση των κανόνων ώστε να αποκτήσουν αναγκαστική φύση όσον αφορά την κρατική διοίκηση και τους πολίτες).
Πολεοδομική πολιτική.
Πολεοδομική πολιτική είναι το σύνολο των πολεοδομικών παρεμβάσεων υπό μορφή σχεδίων και κανονιστικών μέτρων που ακολουθούνται για την επίτευξη συγκεκριμένων στόχων που έχουν να κάνουν με την οργάνωση του δομημένου χώρου. Για την υλοποίηση των πολεοδομικών πολιτικών απαιτούνται συλλογικές προσπάθειες από διάφορους κοινωνικούς παράγοντες που εμπλέκονται στον πολεοδομικό σχεδιασμό, ώστε να επιτευχθεί η υλοποίηση των προβλεπόμενων στόχων που έχουν τεθεί από την συγκεκριμένη πολιτική. Ο πολεοδομικός σχεδιασμός αποτελεί το βασικό μέσο ανάπτυξης πολεοδομικών πολιτικών και τον βασικό μοχλό οργάνωσης του χώρου.
Μορφές πολεοδομικής πολιτικής.
Στην υπάρχουσα βιβλιογραφία συναντώνται δύο βασικές μορφές άσκησης πολεοδομικής πολιτικής που διαφοροποιούνται ως προς την κατεύθυνση ανάπτυξης του πολεοδομικού σχεδιασμού. Η κατεύθυνση ανάπτυξης έχει άμεση σχέση με τα επίπεδα ανάπτυξης του πολεοδομικού σχεδιασμού. Πιο συγκεκριμένα, αφορά το ποιο επίπεδο σχεδιασμού καταλήγει σε ποιο. Με αυτή την οπτική γωνία, συναντώνται δύο βασικές προσεγγίσεις ανάπτυξης:
Πολεοδομικός σχεδιασμός.
Πολεοδομικός σχεδιασμός είναι ο βασικός τρόπος άσκησης της πολεοδομικής πολιτικής. Συνιστά το βασικότερο εργαλείο ρύθμισης του αστικού, περιαστικού και εξωαστικού χώρου σε επίπεδο οικισμού, πόλης ή πολεοδομικού συγκροτήματος. Για τη ρύθμιση του χώρου σε επίπεδο υπερκείμενο της πόλης ή του διευρυμένου Δήμου, χρησιμοποιείται ο "χωροταξικός σχεδιασμός". Ο πολεοδομικός σχεδιασμός αποσκοπεί στην ορθολογική οργάνωση του χώρου με βάση τις αρχές της επιστήμης της πολεοδομίας. Η πόλη αποτελεί τον βασικό χώρο αναφοράς του και το εκτάριο είναι η βασική μονάδα μέτρησης του.
Μορφές πολεοδομικού σχεδιασμού.
Στη βιβλιογραφία συναντώνται οι παρακάτω μορφές πολεοδομικού σχεδιασμού:
Πολεοδομικός σχεδιασμός στην Ελλάδα.
Τα βασικά επίπεδα πολεοδομικού σχεδιασμού στην Ελλάδα είναι τα εξής:
1: "Ρυθμιστικά Σχέδια και Προγράμματα Προστασίας Περιβάλλοντος": Βασικό χώρο αναφοράς του Ρυθμιστικού Σχεδίου αποτελεί η μητρόπολη / πολεοδομικό συγκρότημα. Θεσμοθετημένα Ρυθμιστικά Σχέδια στην Ελλάδα διαθέτουν οι Αθήνα και Θεσσαλονίκη. Υπό θεσμοθέτηση (2011) είναι τα πρώτα Ρυθμιστικά Σχέδια Πάτρας, Λάρισας, Βόλου-Νέα Ιωνίας και Ιωαννίνων, ενώ υπό εκπόνηση (2010) είναι το Ρυθμιστικό Σχέδιο Ηρακλείου.
2: "Γενικό Πολεοδομικό Σχέδιο" (ΓΠΣ) και "Σχέδιο Χωρικής και Οικιστικής Οργάνωσης Ανοικτής Πόλης" (ΣΧΟΟΑΠ): Τα εργαλεία «Γενικό Πολεοδομικό Σχέδιο» (ΓΠΣ) και «Σχέδιο Χωρικής και Οικιστικής Οργάνωσης Ανοιχτής Πόλης» (ΣΧΟΟΑΠ) του Ν-2508/97, αφορούν τη ρύθμιση των πόλεων των οικισμών της χώρας, αλλά, σε αντίθεση με τα ισχύοντα στον Ν-1337/83, καλύπτουν μια διευρυμένη γεωγραφική περιοχή η οποία, κατά κανόνα, συμπίπτει με τα όρια της πρωτοβάθμιας τοπικής αυτοδιοίκησης (διευρυμένου Δήμου). Τα ΣΧΟΟΑΠ, τα οποία αποτελούν νέο εργαλείο σχεδιασμού του Ν-2508/97, αποτελούν τα ΓΠΣ του μη αστικού χώρου, εφ' όσον οι αντίστοιχοι οικισμοί είναι όλοι μικρότεροι των 2000 κατοίκων. Τα ΓΠΣ/ΣΧΟΟΑΠ εκπονούνται «στα πλαίσια των χωροταξικών σχεδίων». Η έγκριση τους γίνεται από την αρμόδια Περιφέρεια.
3: "Πολεοδομική μελέτη": Η πολεοδομική μελέτη υλοποιείται με χώρο αναφοράς τμήμα της πόλης. Υπάρχει ποικιλία μελετών και συοδευτικών εργαλείων πολεοδομικής ρύθμισης, ανάλογα με το θέμα που η ΠΜ πραγματεύεται, με κυριότερες την Πολεοδομική Μελέτη Επέκτασης και την Πολεοδομική Μελέτη Αναθεώρησης. Αρμόδιος φορέας για την έγκριση τους είναι η Περιφέρεια.
4: "Πράξη Εφαρμογής", η οποία είναι το σχέδιο και οι εργασίες επί εδάφους για την εφαρμογή του πολεοδομικού σχεδιασμού.
Επιπλέον υπαρχει πρόβλεψη για "Σχέδια Ολοκληρωμένων Αστικών Παρεμβάσεων" (ΣΟΑΠ) του Ν 2742/99. Τα σχέδια αυτά προορίζονται για πόλεις ή τμήματά τους αλλά και για ευρύτερες αστικές περιοχές «που παρουσιάζουν κρίσιμα προβλήματα αναπτυξιακής υστέρησης, κοινωνικής και οικονομικής συνοχής, περιβαλλοντικής υποβάθμισης και ποιότητας ζωής» και «επιδιώκουν την βελτίωση των υποδομών, κοινωνικών εξυπηρετήσεων, αντιμετώπιση της ανεργίας, την καταπολέμηση του κοινωνικού αποκλεισμού, την αρμονική διάρθρωση των χρήσεων γης, την αξιοποίηση των νέων τεχνολογιών και γενικά την κοινωνική, οικονομική, περιβαλλοντική και πολιτισμική αναζωογόνηση των πόλεων και των ευρύτερων αστικών περιοχών.» Η πρωτοβουλία για την κατάρτιση των ΣΟΑΠ ανήκει στο ΥΠΕΚΑ ή στην Περιφέρεια. Το ΣΟΑΠ επιπλέον, είναι και μηχανισμός άντλησης χρηματοδότησης για τη χαρακτηριζόμενη περιοχή.

</doc>
<doc id="65314" url="https://el.wikipedia.org/wiki?curid=65314" title="Οχυρό Ιστιμπέη">
Οχυρό Ιστιμπέη



</doc>
<doc id="65315" url="https://el.wikipedia.org/wiki?curid=65315" title="Υπουργείο Οικονομικών (Κύπρος)">
Υπουργείο Οικονομικών (Κύπρος)

Το Υπουργείο Οικονομικών της Κύπρου δημιουργήθηκε το 1960. Η έδρα του Υπουργείου Οικονομικών βρίσκεται στην Λευκωσία.
Διατελέσαντες υπουργοί.
Στο διάστημα που μεσολάβησε από την ημέρα της υπογραφής των Συμφωνιών Ζυρίχης-Λονδίνου (19 Φεβρουαρίου 1959) έως τις 16 Αυγούστου 1960 που η Κύπρος ανακηρύχθηκε επίσημα ανεξάρτητο κράτος εγκαθιδρύθηκε "μεταβατική επιτροπή", που είχε ως στόχο να καταρτίσει σχέδια προσαρμογής και αναδιοργάνωσης της κυβερνητικής μηχανής για τη μεταβίβαση της εξουσίας στην ανεξάρτητη Κυπριακή Δημοκρατία. Η μεταβατική επιτροπή είχε θέση προσωρινής κυβέρνησης. Στη θέση του Υπουργού Οικονομικών (2 Απριλίου 1959 - 15 Αυγούστου 1960) ήταν ο Ρηγίνος Θεοχάρης.
Ο πίνακας που ακολουθεί παρουσιάζει όλους τους Υπουργούς Οικονομικών από την επίσημη ίδρυση του υπουργείο έως σήμερα.

</doc>
<doc id="65320" url="https://el.wikipedia.org/wiki?curid=65320" title="Υπουργείο Δικαιοσύνης και Δημοσίας Τάξεως (Κύπρος)">
Υπουργείο Δικαιοσύνης και Δημοσίας Τάξεως (Κύπρος)

Το Υπουργείο Δικαιοσύνης και Δημοσίας Τάξεως της Κύπρου δημιουργήθηκε το 1993. Η έδρα του Υπουργείου Δικαιοσύνης και Δημοσίας Τάξεως βρίσκεται στον Δήμο Στροβόλου. Διαδέχθηκε το Υπουργείο Δικαιοσύνης. (1960-1993).
Διατελέσαντες υπουργοί.
Ο πίνακας που ακολουθεί παρουσιάζει όλους τους Υπουργούς Δικαιοσύνης και Δημοσίας Τάξεως από την ίδρυση του υπουργείο έως σήμερα.

</doc>
<doc id="65324" url="https://el.wikipedia.org/wiki?curid=65324" title="Ευρωμεσογειακή Εταιρική Σχέση">
Ευρωμεσογειακή Εταιρική Σχέση

Η Ευρωμεσογειακή Εταιρική Σχέση (ή διαδικασία της Βαρκελώνης) ξεκίνησε το 1995 με την ευρωμεσογειακή διάσκεψη στην Βαρκελώνη. Υιοθετήθηκε από την Ευρωπαϊκή Ένωση με σκοπό να βελτιώσει τις σχέσεις ανάμεσα στην Ευρώπη και τις περιοχές του Μαγκρέμπ και του Μασρέκ.
Η διεύρυνση της Ευρωπαϊκής Ένωσης το 2004, έφερε δύο μεσογειακούς εταίρους, την Κύπρο και τη Μάλτα στην Ένωση. Η Ευρωμεσογειακή Εταιρική Σχέση αποτελείται σήμερα από 37 μέλη, 27 κράτη μέλη της ΕΕ και 10 μεσογειακούς εταίρους (Αλγερία, Αίγυπτος, Ισραήλ, Ιορδανία, Λίβανος, Μαρόκο, Παλαιστινιακή Αρχή, Συρία, Τυνησία και Τουρκία). Η Λιβύη έχει καθεστώς παρατηρητή από το 1999.
Η προϊστορία των Ευρωμεσογειακών σχέσεων.
Η λεκάνη της Μεσογείου υπήρξε κοιτίδα πολιτισμών και θρησκειών από τα βάθη της αρχαιότητας. Τα αρχαιολογικά ευρήματα μαρτυρούν την ύπαρξη αξιοπρόσεκτα οργανωμένης ανθρώπινης ζωής στη Μεσοποταμία και στην κοιλάδα του Νείλου. Οι οικιστές της λεκάνης -ιδίως του ανατολικού τμήματος- δεν είδαν την θάλασσα σαν εμπόδιο. Λαοί πολυμήχανοι και ευρηματικοί ναυπήγησαν πλοία και ξεκίνησαν να εμπορευτούν με όλες τις παράκτιες περιοχές. Το επιχειρηματικό και περιπετειώδες πνεύμα τους εξηγεί σήμερα τη διασπορά των τεχνουργημάτων σε σημεία πολύ απομακρυσμένα από τον τόπο δημιουργίας και προέλευσής τους. 
Στο εμπόριο βρήκε τρόπο έκφρασης και ο πρώτος ευρωπαϊκός πολιτισμός, ο μινωικός. Το υδάτινο στοιχείο συνέδεσε την Κρήτη με την Αίγυπτο και πρόσφερε στους μινωίτες αιγυπτιακά πρότυπα όσον αφορά τη λατρεία, την τέχνη την καθημερινή ζωή. Οι λαοί της θάλασσας οι Φοίνικες, οι Αχιγιάβα (Αχαιοί) δημιουργούν με το σπινθηροβόλο πνεύμα τους μια δική τους ζώνη ελεύθερου εμπορίου και φτάνουν να αξιοποιούν την περιοχή τους περισσότερο από όσο η ίδια μπορούσε να τους θρέψει. Όμως σε μια συγκλονιστική στιγμή στην ιστορία οι εστίες των λαών αυτών θα καταστραφούν από αίτια που παραμένουν ακόμα αδιευκρίνιστα. Μετά από μια ταραγμένη περίοδο συγκρούσεων η Μεσόγειος θα δει την άνοδο μεγάλων αυτοκρατοριών των Περσών, του Αλέξανδρου και τέλος των Ρωμαίων.
Η Ρωμαϊκή αυτοκρατορία θα δημιουργήσει μια ασυνήθιστα μακρά περίοδο ειρήνης και ευημερίας την Pax Romana και θα δημιουργήσει μια mare nostrum, μια μεσογειακή περιφέρεια ανεπηρέαστη από εξωτερικούς κινδύνους και απειλές ασφάλειας. Ακριβώς αυτή τη χρονική στιγμή της ανόδου της Ρώμης στην παγκόσμια σκηνή και την εξάρτηση από αυτήν της τύχης του τότε γνωστού κόσμου συντελείται η μεταφορά του κέντρου βάρους από την ανατολική προς τη δυτική μεσόγειο. Οι ιβηρικές, γαλατικές και γερμανικές ρωμαϊκές κτήσεις θα αργήσουν πολύ να αναδειχθούν ως αυτόνομοι πόλοι ισχύος, όμως η μεταφορά μέσω της ρωμαϊκής κατάκτησης του περισσότερο ελληνότροπου πνεύματος της Ανατολής αποτελεί καθοριστικό στοιχείο για τη μετέπειτα πορεία τους. Η ρωμαϊκή κατοχή έδωσε στους υπηκόους της δυτικής και βόρειας Ευρώπης μια αντίληψη του μεσογειακού πολιτισμού και των επιτευγμάτων του όσο επέτρεψε η ρωμαϊκή χερσαία και θαλάσσια ισχύς. Άσχετα με την κατάρρευση της δύναμης της Ρώμης και την ανασύσταση της Ανατολής σε αυτόνομο πόλο, οι μεσογειακές εμπειρίες που μεταφέρθηκαν από τους Ρωμαίους σε αυτές τις επαρχίες θα αξιοποιηθούν μεταγενέστερα. Όταν η δυτική Ευρώπη αποκτήσει μια πιο στέρεα οικονομική, κοινωνική και κρατική δομή στις μεσογειακές εμπειρίες που έφεραν οι Ρωμαίοι θα στηριχθεί για να υλοποιήσει αυτό που θα χαρακτηρίσει ευρωπαϊκό. 
Στη συνέχεια η Μεσόγειος θα βιώσει άλλη μια περίοδο κατακερματισμού για να επανενωθεί αργότερα με την ισλαμική κατάκτηση μεγάλου τμήματός της. Όταν η δεύτερη ισλαμική κατάκτηση –η Οθωμανική- εμφανίζει σημάδια κόπωσης κι αδυναμίας η Δυτική Ευρώπη που ως τότε παρακολουθούσε άλλοτε παθητικά κι άλλοτε πιο ενεργητικά και αποτρεπτικά την ισλαμική επέκταση (Σταυροφορίες, Πουατιέ, Lepanto, Βιέννη) θα ξεπεράσει εντελώς τους οθωμανικούς της φόβους ανοίγοντας το δρόμο για την ευρωπαϊκή κατάκτηση της ως τότε ισλαμοκρατούμενης ανατολικής και νότιας Μεσογείου. Είναι πια η στιγμή που ο βοράς κυριαρχεί στο νότο και η αποικιακή εκμετάλλευση του Μαγκρέμπ και του Μασρέκ είναι γεγονός. Η περιοχή θα γίνει θέατρο των αποικιακών συγκρούσεων των ευρωπαϊκών μεγάλων δυνάμεων. Οι συγκρούσεις θα σταματήσουν το 1945 με τη λήξη του Β΄ Π.Π. και τη σκυτάλη θα αναλάβουν τα εθνικοαπελευθερωτικά και αντιαποικιακά κινήματα.
Η κρίση του Σουέζ το 1956 είναι ένα γεγονός που θα σημαδέψει τις σχέσεις της Ευρώπης με τη Μέση Ανατολή. Πρόκειται ουσιαστικά για μια τελευταία επιπλοκή της αποαποικιοποίησης και θα δώσει ένα δυνατό μάθημα στις παλιές αποικιακές δυνάμεις: η θέληση των υπερδυνάμεων δεν είναι δυνατό να παραγνωρίζεται σε καμία περιοχή του πλανήτη και στην προκειμένη περίπτωση ΗΠΑ και ΕΣΣΔ συμπαρίστανται στη χάραξη των εθνικών δρόμων για την ανάπτυξη των πρώην αποικιών. Η Ευρώπη δεν μπορεί πια να είναι ο προνομιακός εταίρος. Ο Ψυχρός Πόλεμος επιφυλάσσει στην Ευρώπη ένα ρόλο τρομοκρατημένου θεατή και οι Ευρωπαίοι χάνουν την πρωτοβουλία ακόμα και στην άμεση μεσογειακή περιφέρειά τους.
Προς το οριστικό τέλος της αποικιακής περιόδου στις 25 Μαρτίου 1957 συντελείται στην παλιά μεσογειακή πρωτεύουσα τη Ρώμη ένα γεγονός ύψιστης σπουδαιότητας. Ηγέτες έξι δυτικοευρωπαϊκών χωρών μεταξύ των οποίων της Γαλλίας και της Ιταλίας ως μεσογειακών εταίρων ιδρύουν σε μια κίνηση γεμάτη ευρωπαϊκό συμβολισμό την Ευρωπαϊκή Οικονομική Κοινότητα . Ο νέος μεταπολεμικός οργανισμός υπόσχεται να προωθήσει τις οικονομικές σχέσεις των χωρών του. Εκτινάσσει στα ύψη το ενδοκοινοτικό εμπόριο και από αποκλειστικά οικονομική κοινότητα φτάνει στο αδιανόητο για την πολεμοπαθή ως τότε Ευρώπη, δημιουργεί μια Κοινότητα αξιών. Η απρόσμενη ίσως επιτυχία της ΕΟΚ δεν την κάνει να αποτραβηχτεί από τον μεσογειακό της περίγυρο. Στις Βρυξέλλες θα πνεύσει μεσογειακή αύρα με τη συμφωνία σύνδεσης των Αθηνών (1961) και με τη σύνδεση της Τουρκίας (1963). Στο ενδιάμεσο η ισπανική και η πορτογαλική κυβέρνηση υποβάλλουν αίτηση για την έναρξη διαπραγματεύσεων με σκοπό τη σύνδεση. 
Η πολιτική των συμφωνιών σύνδεσης θα συνεχιστεί ως τη δεκαετία του 1970. Το 1969 η ΕΚ υπογράφει συμφωνία σύνδεσης με την Τυνησία και το Μαρόκο. Τον επόμενο χρόνο η ΕΚ συνδέεται με τη Μάλτα και το 1972 με την Κύπρο. Τέλος το 1975 οι ΕΚ και το Ισραήλ υπογράφουν συμφωνία συνεργασίας. Ως το 1980 με ορισμένες μεσογειακές ευρωπαϊκές χώρες επιτυγχάνεται σημαντική πρόοδος στις συνομιλίες με κατάληξη την ένταξη της Ελλάδας την 1η Ιανουαρίου 1981 και της Ισπανίας και Πορτογαλίας το 1986. Η έγκριση το 1985 των ΜΟΠ από το Ευρωπαϊκό Συμβούλιο των Βρυξελλών δείχνει την πρόθεση της κοινότητας να υποστηρίξει την ανάπτυξη των μεσογειακών εταίρων. Η ένταξη των μεσογειακών χωρών εξισορροπεί την σχεδόν αποκλειστική παρουσία βόρειων χωρών στην Κοινότητα και σε μια πολύ μεταγενέστερη εξέλιξη η ΕΕ αγκαλιάζει σχεδόν όλο το Βόρειο τόξο της Μεσογείου με την ένταξη της Κύπρου και της Μάλτας την 1η Μαΐου 2004.
Σχέσεις των μεσογειακών χωρών με τις Ευρωπαϊκές Κοινότητες.
Προς μια συνολική μεσογειακή πολιτική.
Το έναυσμα για μια γενικότερη θεώρηση των ευρω-μεσογειακών δίνουν τα γεγονότα του έτους 1973. Με τον αραβοϊσραηλινό πόλεμο του Γιομ Κιπούρ και την απαγόρευση πώλησης πετρελαίου τα κράτη μέλη στα πλαίσια της Ευρωπαϊκής Πολιτικής Συνεργασίας απηύθυναν έκκληση για τον τερματισμό των συγκρούσεων. Στη σύνοδο κορυφής της Κοπεγχάγης τον Δεκέμβριο της ίδιας χρονιάς τα κράτη μέλη παίρνουν την απόφαση να ξεκινήσουν τον ευρωαραβικό διάλογο. Έτσι το 1976-77 βάσει μιας «σφαιρικής μεσογειακής πολιτικής» υπογράφονται συμφωνίες αόριστης διάρκειας με όλα τα κράτη της Νότιας και Ανατολικής Μεσογείου. Οι συμφωνίες αυτές συμπληρώνονται από πενταετή χρηματοδοτικά πρωτόκολλα για την οικονομική ανάπτυξη των χωρών που έχουν συνάψει σχετικές συμβάσεις με τις ΕΚ. Ως το 1996 υπήρξαν τέσσερις γενιές πρωτοκόλλων.
Οι προσπάθειες για δημιουργία κλίματος συνεννόησης μεταξύ της Οργάνωσης για την Απελευθέρωση της Παλαιστίνης και του Ισραήλ οδήγησαν το Ευρωπαϊκό Συμβούλιο της Βενετίας το 1980 στην ομώνυμη δήλωσή του για την προώθηση του διαλόγου και τη γεφύρωση των διαφορών των δύο πλευρών. Από τις αρχές του 1990 η ΕΚ αναμειγνύεται πολύ πιο ενεργά στα τεκταινόμενα στην περιοχή. Η δεδηλωμένη συμπαράστασή της στην διαδικασία ειρήνευσης στη Μέση Ανατολή δημιούργησε νέες προϋποθέσεις για οικονομική και πολιτική πρόοδο.
Ωστόσο μόλις στο επόμενο διάστημα έγιναν αισθητά από την Ευρώπη κάποια ανησυχητικά στοιχεία. Οι οικονομίες των χωρών της περιοχής ήταν πραγματικά υπανάπτυκτες με κατά κεφαλήν ΑΕΠ 1 προς 10 σε σύγκριση με το Ευρωπαϊκό. Αν όλα αυτά συνδυάζονταν με την πληθυσμιακή έκρηξη (από 146 εκατομμύρια το 1990 οι εκτιμήσεις ήταν για 230 εκατομμύρια το 2010) και τις κοινωνικές ανισότητες, οι προβλέψεις για ξέσπασμα κοινωνικών ταραχών και ενδυνάμωση του ισλαμικού φονταμενταλισμού είχαν κάθε λόγο να φαίνονται ρεαλιστικές .
Κάτω από το πρίσμα των προκλήσεων αυτών εγκαινιάστηκε σε τρεις φάσεις η νέα μεσογειακή πολιτική της ΕΕ. Καταρχήν η Ευρωπαϊκή Επιτροπή το 1992 έθεσε το στόχο της δημιουργίας εταιρικής σχέσης Ευρώπης- Μαγκρέμπ και μακρόπνοης συνεργασίας με το Ισραήλ και το Μασρέκ τον άλλο χρόνο. Οι δύο πρώτες αυτές ενέργειες αποτέλεσαν το πρώτο δείγμα της συνολικής ευρωμεσογειακής εταιρικής σχέσης, η οποία παρείχε το πλαίσιο για τη σύναψη των συμφωνιών σύνδεσης με το Ισραήλ, το Μαρόκο και την Τυνησία το 1995. 
Το μεγάλο άλμα προς την κατεύθυνση της εμβάθυνσης των σχέσεων της ΕΕ με τους νότιους γείτονές της έγινε με τη διάσκεψη της Βαρκελώνης της 27ης και 28ης Νοεμβρίου του 1995 όπου παρέστησαν οι δεκαπέντε υπουργοί εξωτερικών των κρατών μελών της ΕΕ και των δώδεκα τρίτων μεσογειακών χωρών (ΤΜΧ): Αλγερία, Κύπρος, Αίγυπτος, Ισραήλ, Ιορδανία, Λίβανος, Μάλτα, Μαρόκο, Συρία, Τυνησία, Τουρκία και Παλαιστινιακή Αρχή. Η Ένωση των Αραβικών κρατών και η Ένωση του Αραβικού Μαγκρέμπ (UMA) είχαν προσκληθεί να παρακολουθήσουν τη διάσκεψη όπως και η Μαυριτανία (ως μέλος της UMA). Οι χώρες της πρώην Γιουγκοσλαβίας, η Αλβανία και η Λιβύη δεν συμμετείχαν.
Η διαδικασία της Βαρκελώνης.
Η ευρωμεσογειακή υπουργική διάσκεψη της Βαρκελώνης έθεσε τις βάσεις μιας διαδικασίας που θα καταλήξει στην καθιέρωση ενός πολυμερούς πλαισίου συνεργασίας και διαλόγου μεταξύ ΕΕ και ΤΜΧ. Οι 27 χώρες που συμμετείχαν υιοθέτησαν ομόφωνα δήλωση και πρόγραμμα εργασίας. Με τη δήλωση αυτή καθιερώνεται πράγματι ένα πολυμερές σχέδιο που συνδέει στενά τις οικονομικές πτυχές και τις πτυχές της ασφάλειας και περιλαμβάνει επίσης μια κοινωνική, ανθρωπιστική πολιτιστική διάσταση. 
Στο προοίμιο της δήλωσης γίνεται αναφορά στην κοινή βούληση να ξεπεραστούν οι παραδοσιακές διμερείς σχέσεις και να δημιουργηθεί στη λεκάνη της Μεσογείου μια περιοχή διαλόγου σύμφωνα με μια νέα διάσταση βασισμένη στη συνεργασία και την αλληλεγγύη. Το πολυμερές αυτό πλαίσιο θα στηρίζεται σε ένα πνεύμα εταιρικότητας με σεβασμό στα χαρακτηριστικά και τις ιδιαιτερότητες των συμμετεχόντων. Θεωρείται επίσης πως το πολυμερές πλαίσιο είναι συμπληρωματικό της ενδυνάμωσης των διμερών σχέσεων και δεν προτίθεται να αντικαταστήσει άλλες πρωτοβουλίες για την ειρήνη, σταθερότητα και ανάπτυξη στην περιοχή αλλά να συνεισφέρει στην επιτυχία τους. Έτσι υποστηρίζει την ειρηνευτική διαδικασία στη Μέση Ανατολή στη βάση των ψηφισμάτων του ΟΗΕ της διάσκεψης της Μαδρίτης για το Μεσανατολικό και της αρχής «εδάφη έναντι ειρήνης» .
Το συνολικό πρόγραμμα για τη συνολική ευρωμεσογειακή εταιρική σχέση που εγκρίθηκε στη διάσκεψη διαρθρώνεται πάνω σε τρεις άξονες:
Το πρώτο αυτό σκέλος της δήλωσης διακηρύσσει τις αρχές του σεβασμού του Καταστατικού Χάρτη του ΟΗΕ και της Παγκόσμιας Διακήρυξης των Δικαιωμάτων του Ανθρώπου καθώς και του διεθνούς δικαίου. Επιπλέον ισχυρίζεται ότι σέβεται την κυρίαρχη ισότητα, την εδαφική ακεραιότητα, την αυτοδιάθεση και περιλαμβάνει δεσμεύσεις μη ανάμειξης στις διεθνείς υποθέσεις των μερών και ειρηνικής επίλυσης των διαφορών. Υποστηρίζει την ανάπτυξη κράτους δικαίου και δημοκρατικών θεσμών ενώ δίνει ιδιαίτερη έμφαση στο διάλογο μεταξύ των μερών (και διάλογος Νότου-Νότου) για την καταπολέμηση του ρατσισμού και της ξενοφοβίας ενώ παράλληλα διαβεβαιώνει για τον σεβασμό από τα μέρη της διαφορετικότητας του πλουραλισμού και της ανεκτικότητας. 
Σε σχέση με την ασφάλεια ιδιαίτερη σημασία δίνεται στην ανάληψη από τα μέρη της ευθύνης να ενδυναμώσουν την συνεργασία τους στην πρόληψη και καταπολέμηση της τρομοκρατίας με εφαρμογή των σχετικών συμφωνιών που έχουν υπογραφεί όπως και με τη λήψη μέτρων όχι μόνο κατά της τρομοκρατίας αλλά και ενάντια στο οργανωμένο έγκλημα και το εμπόριο ναρκωτικών. Εξίσου σημαντική είναι και η αναφορά στις ενέργειες που πρέπει να αναληφθούν για τη μη διάδοση όπλων μαζικής καταστροφής όπως και η αναφορά στον αφοπλισμό και τον εξοπλισμό ανάλογα με τις αμυντικές απαιτήσεις των μερών με σκοπό τη δημιουργία μιας Ζώνης ελεύθερης από ΟΜΚ και τελικό όραμα μια «περιοχή ειρήνης και σταθερότητας στη Μεσόγειο».
Το δεύτερο σκέλος επικεντρώνεται στην οικονομική και χρηματοδοτική εταιρική σχέση και τη δημιουργία μιας περιοχής αμοιβαίας ευημερίας. Πέρα από την έμφαση που δίνεται στο διακηρυκτικό επίπεδο στη βιώσιμη και ισορροπημένη οικονομική και κοινωνική ανάπτυξη, στη δήλωση τίθενται και κάποιοι αντικειμενικοί μακροπρόθεσμοι στόχοι: 
Παράλληλα βάσει των παραπάνω εγκαθίσταται οικονομική και χρηματοδοτική εταιρική σχέση υπολογίζοντας τους διαφορετικούς βαθμούς ανάπτυξης και θα βασίζεται:
Ζώνη ελεύθερων συναλλαγών ως το 2010.
Πέρα από μια συνήθεια της Ευρώπης να θέτει κατά καιρούς ορισμένες μελλοντικές ημερομηνίες ορόσημα, ο στόχος αυτός εμπεριέχει και γενικότερα στοιχεία πολιτικής όπως τη συμμόρφωση των χωρών με τις υποχρεώσεις που προέρχονται από τον ΠΟΕ. Προγραμματίστηκε έτσι ώστε σταδιακά να επέλθουν οι απαιτούμενες αλλαγές: όπως η βαθμιαία εξάλειψη των δασμολογικών και μη δασμολογικών φραγμών στα βιομηχανικά προϊόντα με συγκεκριμένα χρονοδιαγράμματα. Με αφετηρία τις παραδοσιακές ροές του εμπορίου προγραμματίζεται απελευθέρωση του εμπορίου αγροτικών προϊόντων ακολουθώντας το πλαίσιο της GATT και υπηρεσιών ακολουθώντας αντίστοιχα το πλαίσιο της GATS.
Εξάλλου για την διευκόλυνση της καθιέρωσης της ΖΕΣ ως το 2010 τέθηκαν οι εξής προτεραιότητες:
Όσον αφορά την οικονομική συνεργασία και τη συντονισμένη δράση δίνεται έμφαση στην υποστήριξη της ανάπτυξης τόσο από την εγχώρια αποταμίευση όσο και από τις ΑΞΕ. Γίνεται προσπάθεια να αρθούν τα εμπόδια στις επενδύσεις, να δημιουργηθεί φιλικό γι αυτές περιβάλλον ,να ενθαρρυνθεί η επιχειρηματική συνεργασία, ο βιομηχανικός εκσυγχρονισμός και να υποστηριχθούν τεχνικά οι ΜΜΕ. Επίσης η δήλωση εστιάζει στην προσπάθεια που πρέπει να αναληφθεί για να συμφιλιωθεί η οικονομική ανάμειξη με την περιβαλλοντική προστασία και εξαγγέλλει την εκπόνηση σχετικού μεσοπρόθεσμου προγράμματος δράσης. Ακόμα αναγνωρίζεται ο ρόλος των γυναικών στην ανάπτυξη. Σημασία δίνεται σε αγροτικά και αλιευτικά θέματα ενώ υπογραμμίζεται ο κρίσιμος ρόλος του ενεργειακού τομέα και της σωστής διαχείρισης των υδάτινων πόρων. Τέλος γίνεται μνεία στη σημασία της βελτίωσης των υποδομών, μεταφορών, τεχνολογίας πληροφοριών και τηλεπικοινωνιών ενώ αναλαμβάνεται η υποχρέωση σεβασμού του δικαίου της θάλασσας και των αποτελεσμάτων των πολυμερών διαπραγματεύσεων του ΠΟΕ στις υπηρεσίες θαλάσσιων μεταφορών. Ενθαρρύνεται δε η συνεργασία μεταξύ τοπικών αρχών για τον περιφερειακό σχεδιασμό και ενισχύεται η επιστημονική έρευνα λόγω της επιρροής της στην κοινωνικοοικονομική ανάπτυξη. 
Οι συμμετέχοντες κατανοούσαν ότι η δημιουργία της ΖΕΣ και η σύσφιγξη της ευρωμεσογειακής συνεργασίας απαιτούσαν σημαντική αύξηση στην οικονομική βοήθεια. Έτσι το Ευρωπαϊκό Συμβούλιο των Καννών προέβλεψε να διατεθούν για την περίοδο 1995-1999 4.685 δις € το οποίο συμπληρώνεται από οικονομική βοήθεια της ΕΤΕ υπό μορφή δανείων και διμερείς συνεισφορές των κρατών μελών. Το έτος 1992 ο μέσος όρος του κατά κεφαλήν ΑΕΠ των χωρών της Νότιας Μεσογείου ανερχόταν σε $1.500 τη στιγμή που το αντίστοιχο ποσό στην ΕΕ ήταν $20.000. Οι εκτιμήσεις ήταν ότι για να αυξηθεί αποτελεσματικά το εισόδημα στις περιοχές αυτές θα έπρεπε να υπάρξει οικονομική ανάπτυξη 6% για την επόμενη 20ετία -30ετία. Οι προσπάθειες της ΕΕ για να πετύχει ο στόχος αυτός συνίστανται στον περιορισμό του δημοσίου τομέα και την ενθάρρυνση της ιδιωτικής πρωτοβουλίας. Η ΕΕ προσπαθεί επίσης να αυξήσει τις εμπορευματικές συναλλαγές εντός της περιοχής που ως το 1995 παρέμεναν καθηλωμένες στο 7% του συνολικού όγκου συναλλαγών .
Για την τρίτη διάσταση, την οικονομική, κοινωνική και ανθρωπιστική οι συμμετέχοντες, πέρα από μια διακηρυκτική αναφορά στο ουσιώδες των πολιτιστικών, επιστημονικών, τεχνολογικών ανταλλαγών και στο διάλογο ανάμεσα στους πολιτισμούς της Μεσογείου, συμφώνησαν να ιδρυθεί και σε αυτούς τους τομείς εταιρική σχέση. Έδωσαν έτσι έμφαση στην ανάπτυξη των ανθρώπινων πόρων τόσο σχετικά με την εκπαίδευση, με ανταλλαγές νέων, όσο και για τον πολιτισμό. Υπογράμμισαν τη σημασία του τομέα της υγείας για την βιώσιμη ανάπτυξη και τη σημασία της κοινωνικής ανάπτυξης που δεν θα πρέπει να υστερεί της οικονομικής. Στη συνέχεια αναγνώρισαν τη σπουδαιότητα της συνεισφοράς της κοινωνίας των πολιτών στη διαδικασία της ανάπτυξης της ευρωμεσογειακής εταιρικότητας και υποσχέθηκαν να ενισχύσουν τα απαραίτητα όργανα αποκεντρωμένης συνεργασίας. Ακόμα συμφώνησαν να ενθαρρύνουν τους δημοκρατικούς θεσμούς και να ενισχύσουν το κράτος δικαίου. Τέλος εξέφρασαν τη θέλησή τους να καταπολεμήσουν την παράνομη μετανάστευση, την τρομοκρατία, τη διακίνηση ναρκωτικών, τη διεθνή εγκληματικότητα ενώ υπογράμμισαν τη σημασία μιας αποφασιστικής εκστρατείας ενάντια στο ρατσισμό την ξενοφοβία και τη δυσανεξία. 
Για να προωθηθεί η ευρωμεσογειακή ατζέντα οι εταίροι της Βαρκελώνης αποφάσισαν να συνέρχονται περιοδικά σε επίπεδο υπουργών εξωτερικών. Οι συνεδριάσεις αυτές θα προετοιμάζονται από μια ευρωμεσογειακή επιτροπή «της διαδικασίας της Βαρκελώνης» που θα συνεδριάζει σε επίπεδο ανώτατων υπαλλήλων παρακολουθώντας και αξιολογώντας την πρόοδο της διαδικασίας και ενημερώνοντας το πρόγραμμα εργασίας.
Το πρόγραμμα MEDA.
Το κυριότερο χρηματοδοτικό όχημα που οδηγεί στην υλοποίηση των βασικών στοιχείων της νέας ευρωμεσογειακής εταιρικής σχέσης είναι το πρόγραμμα MEDA που ξεκίνησε το 1995. Εμπνέεται από τα προγράμματα PHARE και TACIS και λαμβάνει υπόψη του όλες τις διαστάσεις και τους στόχους της δήλωσης της Βαρκελώνης, τα οποία και προωθεί. Το διάστημα 1995-2001 το πρόγραμμα απορρόφησε €5,071 δις από €6,4 δις των πόρων του προϋπολογισμού για την ευρωμεσογειακή εταιρική σχέση . 
Στη σχετική περίοδο το 86% των πόρων του MEDA χορηγήθηκε διμερώς στους επιλέξιμους εταίρους για διμερή χρηματοδότηση (Αλγερία, Αίγυπτο, Ιορδανία, Λίβανο, Μαρόκο, Συρία, Τυνησία, Τουρκία και Παλαιστινιακή Αρχή). Το 12% διοχετεύθηκε σε περιφερειακές δραστηριότητες από τις οποίες επωφελήθηκαν οι 12 μεσογειακοί εταίροι και οι 15 της ΕΕ, ενώ το 2% κατευθύνθηκε σε υπηρεσίες τεχνικής στήριξης. Το πρόγραμμα MEDA αποδείχτηκε ιδιαίτερα σημαντικό αφού η φύση ορισμένων προβλημάτων της περιοχής είναι πραγματικά διεθνική και απαιτεί μια περιφερειακή συνεργασία ιδίως όταν πρόκειται να επιτευχθεί μια συσσωμάτωση Νότου-Νότου. Το πρόγραμμα σήμερα βρίσκεται στη δεύτερη φάση προγραμματισμού του με προϋπολογισμό €5,35 δις. Πριν από την 31η Δεκεμβρίου 2005 η Ευρωπαϊκή Επιτροπή πρέπει πέρα από τις ετήσιες, γενικές και ενδιάμεσες εκθέσεις αξιολόγησης που υποβάλλει, να καταθέσει εκ νέου έκθεση συνοδευόμενη από προτάσεις προς το Συμβούλιο για το μέλλον του προγράμματος. 
Μετά τη Βαρκελώνη.
Ύστερα από τη διάσκεψη της Βαρκελώνης ακολούθησαν κι άλλες ευρωμεσογειακές διασκέψεις στη Μάλτα (Απρίλιος 1997), στη Στουτγάρδη (Απρίλιος 1999), στη Μασσαλία (Νοέμβριος 2000) στις Βρυξέλες (5 και 6 Νοεμβρίου 2001), στην Βαλένθια (22 και 23 Απριλίου 2002). Επίσης έλαβαν χώρα και ανεπίσημες σύνοδοι των υπουργών εξωτερικών στο Παλέρμο και τη Λισαβώνα το 1998 και το 2000 αντίστοιχα. Η πιο σημαντική και εποικοδομητική ήταν αυτή της Βαλένθια, που έδωσε νέα ώθηση στη διαδικασία έπειτα από σύντομη στασιμότητα. 
Όπως είδαμε, στην πορεία η ευρωμεσογειακή διαδικασία αντιμετώπισε προβλήματα χωρίς όμως να καθηλωθεί οριστικά. Συνολικά την περίοδο 1995-1999 χορήγησε €9 δις με μορφή επιδοτήσεων και δανείων. Παρόλα αυτά υπήρξαν και διάφοροι ανασταλτικοί παράγοντες για την υλοποίηση των στρατηγικών στόχων της Βαρκελώνης:
Παρά τις εξελίξεις αυτές η ΕΕ δεν εγκατέλειψε τους στόχους της Βαρκελώνης ίσως αναγκάστηκε να επαναδιατυπώσει μερικούς από αυτούς αλλά η βασική στρατηγική και τα κυριότερα μέσα υλοποίησής της δεν εγκαταλείφθηκαν. Η κοινή στρατηγική της ΕΕ για τη Μεσόγειο εγκρίθηκε από το Ευρωπαϊκό Συμβούλιο της Σάντα Μαρία ντα Φέιρα τον Ιούνιο του 2000 και αποτέλεσε την βάση στην οποία στηρίχθηκε η ευρωμεσογειακή υπουργική διάσκεψη της Μασσαλίας για να καταθέσει τις προτάσεις της το Νοέμβριο το ίδιου έτους. Συνεπώς η Ευρωπαϊκή Επιτροπή έλαβε υπόψη της τα νέα δεδομένα και κατέληξε στην ανάγκη να δοθεί νέα ώθηση στη διαδικασία. Τις προτάσεις της αυτές τις περιέλαβε σε μια ανακοίνωση της 6ης Σεπτεμβρίου 2000 13ης προς το Συμβούλιο και το Ευρωπαϊκό Κοινοβούλιο για την προετοιμασία της διάσκεψης στη Μασσαλία. 
Για τις συμφωνίες σύνδεσης διατυπώθηκε ο στόχος να υπογράψουν οι χώρες της Μεσογείου που δεν έχουν ακόμα και να διασφαλίζεται ότι θα κυρώνεται από τα κράτη μέλη της ΕΕ εντός διετίας από την υπογραφή. Για το εμπόριο προκρίθηκε να εξεταστούν ενδελεχώς τα δυνατά μέτρα για την απελευθέρωσή του, να επιδιωχθεί η μεγαλύτερη συνεκτικότητα μεταξύ των εταίρων, να γίνουν όλοι μέλη το ΠΟΕ και να δημιουργήσουν ΖΕΣ. 
Επιπλέον η Επιτροπή πρότεινε τις εξής προϋποθέσεις για τις χρηματοδοτήσεις: την εφαρμογή των συμφωνιών σύνδεσης καθώς και οικονομικών και κοινωνικών μεταρρυθμίσεων όπως και την πρόοδο στους τομείς της δημοκρατίας και των ανθρώπινων δικαιωμάτων. Τέλος πρότεινε τη θεσμοθέτηση του ήδη υπάρχοντος διαλόγου. 
Ακόμα στην ευρωμεσογειακή διάσκεψη της Μασσαλίας λήφθηκαν υπόψη οι προηγούμενες προτάσεις της Επιτροπής και οι συμμετέχοντες επιβεβαίωσαν τη δέσμευση τους στον τομέα πολιτικής και ασφάλειας παρότι οι τότε συνθήκες υπαγόρευσαν την αναβολή της έγκρισης του ευρωμεσογειακού χάρτη για την ειρήνη. 
Στον τομέα της οικονομικής και εμπορικής σχέσης οι συμμετέχοντες επαναβεβαίωσαν τον κεντρικό στόχο δημιουργίας ΖΕΣ ως το 2010 και αποφάσισαν παράλληλα να ενισχύσουν το μακροοικονομικό περιβάλλον, τη διαρθρωτική προσαρμογή και το άνοιγμα των αγορών. Επιπλέον τέθηκε συγκεκριμένο χρονοδιάγραμμα για την σύναψη επιμέρους συμφωνιών ελεύθερων συναλλαγών και τη λήψη μέτρων εναρμόνισης. Στο χρηματοδοτικό τομέα «τα συμπεράσματα της γαλλικής προεδρίας» κατέστησαν ξεκάθαρη τη σύνδεση του προγράμματος MEDA με την επίτευξη τον καθορισμένων στόχων. 
Στην κοινωνική, πολιτιστική και ανθρώπινη διάσταση αποφασίστηκε να δοθεί ιδιαίτερο βάρος στην απασχόληση, στα προγράμματα επανειδίκευσης και επανακατάρτισης και στην εκπαιδευτική μεταρρύθμιση. 
Η υπουργική διάσκεψη που συνήλθε στη Βαλένθια στις 22 και 23 Απριλίου 2003 είχε ως στόχο την επέκταση και ενίσχυση των αποφάσεων της Μασσαλίας επιβεβαιώνοντας την παράδοση που θέλει την ευρωμεσογειακή ατζέντα να προωθείται από τη Γαλλία και την Ισπανία, χώρες που αποτελούν τις κινητήριες δυνάμεις της ευρωμεσογειακής σχέσης. Είχε προηγηθεί και νέα ενασχόληση της επιτροπής με την διαδικασία της Βαρκελώνης σε ανακοίνωσή της την 13η Φεβρουαρίου 2002 για την προετοιμασία της διάσκεψης. Το πνεύμα της ανακοίνωσης ήταν υπέρ της ολόπλευρης ανάπτυξης της ευρωμεσογειακής σχέσης σε όλες της τις μορφές.
 Στη Βαλένθια οι υπουργοί ενέκριναν ομόφωνα σχέδιο δράσης που καλύπτει και τις τρεις διαστάσεις της διαδικασίας της Βαρκελώνης, την πολιτική, την οικονομική και την κοινωνική-πολιτιστική. 
Τέλος το σχέδιο συνιστά την ενίσχυση της κοινοβουλευτικής διάστασης της εταιρικής σχέσης με τη σύσταση ευρωμεσογειακής κοινοβουλευτικής συνέλευσης και την ενίσχυση της επιτροπής Euromed για την πιο ενεργή δραστηριοποίηση των εταίρων.
Βιβλιογραφία.
weekly.ahram.org.eg/2000/509/ec3.htm

</doc>
<doc id="65329" url="https://el.wikipedia.org/wiki?curid=65329" title="Καραθανάσης Αθανάσιος">
Καραθανάσης Αθανάσιος



</doc>
<doc id="65332" url="https://el.wikipedia.org/wiki?curid=65332" title="Skamp">
Skamp

Οι Skamp είναι Λιθουανικό pop rock μουσικό συγκρότημα που σχηματίστηκε το 1998. Εκπροσώπησαν τη Λιθουανία στο Διαγωνισμό τραγουδιού της Γιουροβίζιον το 2001 με το τραγούδι "You got style" όπου ήρθαν 13οι με 35 πόντους.

</doc>
<doc id="65335" url="https://el.wikipedia.org/wiki?curid=65335" title="Τζέσικα Σίμπσον">
Τζέσικα Σίμπσον

Η Τζέσικα Σίμπσον ("Jessica Ann Simpson", 10 Ιουλίου 1980) είναι Αμερικανίδα τραγουδίστρια της ποπ και ηθοποιός. Έχει μια μικροτερη αδερφή, την Άσλι Σίμπσον, η οποία είναι επίσης τραγουδίστρια.

</doc>
<doc id="65336" url="https://el.wikipedia.org/wiki?curid=65336" title="Πορθμός Μαγγελάνου">
Πορθμός Μαγγελάνου



</doc>
<doc id="65341" url="https://el.wikipedia.org/wiki?curid=65341" title="Ύπαρχος">
Ύπαρχος

Γενικά Ύπαρχος (υπό + άρχων) σημαίνει ο αμέσως μετά τον άρχοντα, υπαρχηγός ή αναπληρωτής του άρχοντα. 
Σύγχρονη χρήση.
Κυρίως όμως αποτελεί ναυτικό διοικητικό τίτλο σε θέση αμέσως μετά το Κυβερνήτη αξιωματικού παντός πολεμικού πλοίου και ανεξαρτήτως βαθμού, του οποίου αυτός φέρει, αντικαθιστώντας αυτοδίκαια και αυτεπάγγελτα τον Κυβερνήτη του. Σε αυτόν κατ' ουσία συγκεντρώνονται τα βάρη της εσωτερικής υπηρεσίας του πλοίου καθώς και της καλής συντήρησης αυτού, εκτός του μηχανοστασίου.
Στο Εμπορικό Ναυτικό χρησιμοποιείται ο τίτλος του Ύπαρχου κυρίως στα επιβατηγά, ενώ στα φορτηγά χρησιμοποιείται επί το πλείστον ο όρος Υποπλοίαρχος ή ο αγγλικός όρος Chief Officer (Τσιφ Όφισερ) έναντι του Πλοιάρχου που ονομάζεται Κάπταιν ή Μάστερ (Captain or Master) και εκτελεί βάρδια τις τετραωρίες 16.00-20.00 και 04.00-08.00, με επιπρόσθετα καθήκοντα την ασφαλή φορτοεκφόρτωση του πλοίου και τον καθαρισμό των κυτών (αμπαριών) του. 
Τόσο στο Πολεμικό Ναυτικό όσο και στο Εμπορικό Ναυτικό ο Ύπαρχος ανήκει στους Μάχιμους Αξιωματικούς ή στο Προσωπικό καταστρώματος αντίστοιχα.
Αρχαιότητα.
Στην ελληνική αρχαιότητα ο όρος ύπαρχος δήλωνε τον σύγχρονο υποστράτηγο, ή τον έπαρχο και άλλοτε τον υποταγμένο με κάποια εξουσία ("τους Καρχηδονίων υπάρχους" Πολύβιος). Η δε φράση "ύπαρχος πόλεως" ήταν ο αντίστοιχος σήμερα φρούραρχος, καλούμενος επίσης και "πολίαρχος". Κατά δε τον Ησύχιο ύπαρχος λεγόταν ο οικονόμος, ο στρατηγός πολέμου. Στη Βυζαντινή Αυτοκρατορία ύπαρχος λεγόταν ο υπεύθυνος της επιμελητείας του στρατού σε περίοδο εκστρατείας, συνώνυμος όρος ήταν ο "μέγας στρατοπεδάρχης".

</doc>
<doc id="65342" url="https://el.wikipedia.org/wiki?curid=65342" title="Ηφαιστίωνας">
Ηφαιστίωνας

Ο Ηφαιστίων (Αρχαία Πέλλα, 356 π.Χ – Βαβυλώνα, 324 π.Χ.), γιος του Αμύντορα, ήταν αρχαίος Έλληνας στρατηγός και ευγενής της Μακεδονίας. Ήταν ο στενότερος από όλους τους φίλους του Μεγάλου Αλεξάνδρου, μεγαλωμένοι μαζί από παιδιά. Διακρίθηκε κατά την στρατιωτική υπηρεσία του, καθώς ήταν μέλος των σωματοφυλάκων του Αλεξάνδρου, διοικητής του ιππικού των Εταίρων, καθώς και υπεύθυνος για πολλές άλλες δραστηριότητες, όπως διπλωματικές αποστολές, γεφύρωση ποταμών, και την εγκαθίδρυση νέων οικισμών. Βρισκόταν σε επικοινωνία με τους Αριστοτέλη και Ξενοκράτη πίσω στην Ελλάδα, ενώ υπήρξε υποστηρικτής της προσπάθειας του Αλεξάνδρου στο να αναμείξει τους Ελληνικούς με τους Περσικούς τρόπους. Η φιλία του με τον Μέγα Αλέξανδρο ήταν τόσο ονομαστή που πολλοί την έχουν συγκρίνει με αυτήν του Αχιλλέα και του Πατρόκλου, όπου παρομοίως πολλές φορές αναφέρεται και ως ερωτική από διάφορους σύγχρονους ιστορικούς.
Με τον βαθμό του χιλίαρχου που του έδωσε κατόπιν ο Αλέξανδρος, ο Ηφαιστίωνας ήταν ουσιαστικά ο δεύτερος πιο υψηλόβαθμος σε όλη την αυτοκρατορία. Παντρεύτηκε επίσης τη Δρυπέτη, αδερφή της δεύτερης συζύγου του Αλεξάνδρου, της Στατείρας. Όταν ο Ηφαιστίωνας πέθανε στα Εκβάτανα στην ηλικία των 32 ετών, ο Αλέξανδρος έπεσε σε μεγάλη θλίψη. Σύντομα έπειτα ζήτησε από τους ιερείς του μαντείου της Σίουα στην Αίγυπτο να αφηρωίσουν τον Ηφαιστίωνα, και έκτοτε ο Ηφαιστίωνας λατρεύτηκε ως θεϊκός ήρωας.
Ο Ηφαιστίων αποτεφρώθηκε στη Βαβυλώνα, με την παρουσία όλων των στρατευμάτων τα οποία και παρακολούθησαν την τελετή. Ο Αλέξανδρος πέθανε 8 μήνες αργότερα, ωστόσο ακόμα και τότε σχεδίαζε την κατασκευή μεγαλοπρεπών μνημείων προς τη μνήμη του φίλου του Ηφαιστίωνα. 
Βιογραφία.
Γεννήθηκε στην Πέλλα και ήταν ένας από τους Μακεδόνες "βασιλικούς παίδες" που συμμετείχαν μαζί με τον Αλέξανδρο στις διαλέξεις του Αριστοτέλη στη Μίεζα, ίσως το 343. Ο Αλέξανδρος τον έκανε μέλος της σωματοφυλακής του, και κατόπιν συμμετείχε στην εκστρατεία στην Ασία. Ήταν αναμφίβολα ένας από τους στενότερους φίλους του Αλέξανδρου που μοιραζόταν όλα τα μυστικά του. Νεότεροι ιστορικοί υποστηρίζουν ότι είχε ερωτική σχέση με τον Αλέξανδρο, κάτι το οποίο δε φαίνεται να υποστηρίζεται από τις αρχαίες πηγές. 
Στην Τροία συμμετείχε στις λατρευτικές τελετές όπου στεφάνωσε τον τάφο του Πατρόκλου, ενώ αντίστοιχα ο Αλέξανδρος στεφάνωσε τον τάφο του Αχιλλέα. Χαρακτηριστικά, ο Αλέξανδρος συνήθιζε να αναφέρεται στον Κρατερό ως "Φιλοβασιλέα", ενώ στον Ηφαιστίωνα ως "Φιλαλέξανδρο". Στα πρώτα χρόνια της εκστρατείας στην Ασία, βρίσκουμε ελάχιστες αναφορές στον Ηφαιστίωνα σε στρατιωτικές επιχειρήσεις. Το 332 π.Χ. τον βρίσκουμε να ηγείται του στόλου που συνόδευε τον στρατό του Αλέξανδρου στη Φοινίκη. Το 331 π.Χ., ήταν αυτός που δέχτηκε ένα νεαρό από τη Σάμο, τον Αριστίωνα, σταλμένο από τον Δημοσθένη για να μεσολαβήσει στον Αλέξανδρο για ένα πιθανό συμβιβασμό.
Κατά τη διάρκεια της μάχης στα Γαυγάμηλα, ο Ηφαιστίων τραυματίστηκε ενώ πολεμούσε ως επικεφαλής των σωματοφυλάκων. Πήρε ενεργό μέρος στην ανάκριση του Φιλώτα και μάλιστα προέτρεψε τους υπόλοιπους Μακεδόνες να τον βασανίσουν ώστε να ομολογήσει τους συνενόχους του. Ως ανταμοιβή, του δόθηκε η ηγεσία των Εταίρων, την οποία μοιράστηκε με τον Κλείτο τον Μέλα, γιο του Δροπίδη. Στη συνέχεια ο Ηφαιστίων πήρε ενεργό μέρος στις εκστρατείες στη Βακτρία, στη Σογδιανή και αργότερα στην Ινδία, επικεφαλής της εμπροσθοφυλακής μαζί με τον Περδίκκα. Μάλιστα, μετά από 30 ημέρες πολιορκίας κατάφεραν να καταλάβουν την πόλη Όμφιδα (Τάξιλα).
Στη μάχη του Υδάσπη εναντίον του Πώρου, ο Ηφαιστίων διοικούσε το ιππικό στην αριστερή πτέρυγα της στρατιάς του Αλέξανδρου. Στην συνέχεια μαζί με τον Περδίκκα ίδρυσαν την πόλη Οροβάτιδα στον δρόμο προς τον Ινδό ποταμό.
Αργότερα, στα Σούσα, πήρε μέρος στον ομαδικό γάμο με γυναίκες από την Περσία και μάλιστα ο ίδιος νυμφεύθηκε τη Δρυπέτη, αδερφή της γυναίκας του Αλέξανδρου, Στατείρας. Από τα Σούσα στάλθηκε με το κυρίως τμήμα του πεζικού στον Περσικό Κόλπο και έφτασαν μαζί στα Εκβάτανα το 325 π.Χ.. Κατά τη διάρκεια αγώνων και εκτεταμένης οινοποσίας, ο Ηφαιστίωνας αρρώστησε και εμφάνισε πυρετό, και ύστερα από 7 ημέρες πέθανε σε ηλικία 31 ετών.
Μετά το θάνατο του Ηφαιστίωνα το σώμα του μεταφέρθηκε στη Βαβυλώνα, όπου και προς τιμή του κατασκευάστηκε μια μεγαλειώδης νεκρική πυρά. 
Ταφικό μνημείο.
Σύμφωνα με την παρουσίαση των αποτελεσμάτων της ανασκαφικής ομάδας στον Τύμβο Καστά ως προς τις έρευνες που διεξήγαγαν από το 2012 έως το 2014, το μνημείο κατασκευάστηκε κατά παραγγελία του Μεγάλου Αλεξάνδρου για τον Ηφαιστίωνα.

</doc>
<doc id="65344" url="https://el.wikipedia.org/wiki?curid=65344" title="Ζέτα Μακρυπούλια">
Ζέτα Μακρυπούλια

Η Αγορίτσα Ζωή "Ζέτα" Μακρυπούλια (Αθήνα, 31 Ιουλίου 1978) είναι Ελληνίδα ηθοποιός και παρουσιάστρια, με καταγωγή από το χωριό Ποταμούλα Αιτωλοακαρνανίας.
Καριέρα.
Τηλεόραση.
Έκανε τα πρώτα της τηλεοπτικά βήματα σε ηλικία μόλις 13 ετών, συμμετέχοντας σε διαφημίσεις, ενώ αργότερα, σε ηλικία 14 ετών, εμφανίστηκε στο show «Ciao ANT1» που παρουσίαζε η Ρούλα Κορομηλά. Ένα χρόνο αργότερα, έκανε μια σύντομη εμφάνιση στην σειρά «Οι δικηγόροι της Αθήνας» και τη σεζόν 1995-1996 είχε βασικό ρόλο στην σειρά του Νίκου Μαστοράκη, «Χωρισμένοι με παιδιά».
Τη σεζόν 1997-1998 παρουσίασε την μουσική ψυχαγωγική εκπομπή «MAD Zone» στο ομώνυμο κανάλι και τη σεζόν 2000-2001 είχε πρωταγωνιστικό ρόλο στη σειρά «Το μπέρδεμα». Έπειτα, έκανε και ένα πέρασμα από την σειρά «Αέρινες σιωπές» και ακολούθησαν δύο πρωταγωνιστικοί ρόλοι, στις σειρές «Miss Νταίζη» (2002-2003) και «Solo καριέρα» (2004-2005). Επίσης, το 2005 συμμετείχε σε δύο αυτοτελή επεισόδια της σειράς Safe Sex.
Από το 2005 μέχρι το 2007 συνεργάστηκε με τον Γιώργο Καπουτζίδη για την σειρά Στο Παρά 5. Παράλληλα, έπαιξε στην σειρά Επτά Θανάσιμες Πεθερές ενώ πρωταγωνίστησε και στην σειρά της ΝΕΤ «Mόνο εσύ» με τον Θοδωρή Αθερίδη. Την ίδια χρονιά (2006) παρουσίασε μαζί με τον Γιώργο Καπουτζίδη τον Ελληνικό Τελικό της Eurovision αλλά και τα Μουσικά Βραβεία Κύπρου.
Τη σεζόν 2007-2008 έπαιξε στη σειρά εποχής «Γιούγκερμαν» και παράλληλα παρουσίασε την εκπομπή «Baby Dance». Την επόμενη σεζόν πρωταγωνίστησε στην σειρά «Το κλειδί του παραδείσου» και τη χρονιά 2009-2010 έπαιξε στη σειρά «4». Το 2010 συμμετείχε στην σειρά «Ο Πόλεμος των άστρων», στο επεισόδιο Δίδυμος-Σκορπιός μαζί με τον Θοδωρή Αθερίδη.
Για τρεις σεζόν, από το 2010 μέχρι το 2013, παρουσίαζε το χορευτικό show του ΑΝΤ1, Dancing with the stars. Το 2014 παρουσίασε το show του MEGA, «Just The 2 Of Us» και το 2015 παρουσίασε τα "Βραβεία Madame Figaro - Γυναίκες της Χρονιάς" που προβλήθηκαν από το Epsilon TV καθώς και από το κανάλι Sigma TV της Κύπρου.
Το 2016, επέστρεψε στον ΑΝΤ1 και την ίδια σεζόν (2016-2017) πρωταγωνίστησε στη σειρά «Στο καλό γλυκιά μου συμπεθέρα». Μετά το πρόωρο τέλος της σειράς, ανέλαβε τη παρουσίαση του τηλεπαιχνιδιού «Ρουκ Ζουκ» στο ίδιο κανάλι, το οποίο, λόγω της μεγάλης επιτυχίας του, ανανεώθηκε για άλλες δύο σεζόν και συνεχίζεται ακόμα. Στις αρχές του 2018, ξεκίνησε να παρουσιάζει το βραδινό show "Sunday Live" μαζί με τον Νίκο Μουτσινά αλλά διεκόπη σύντομα λόγω τηλεθέασης. Τη σεζόν 2019-2020 παρουσίασε το ελληνικό μουσικό σόου "The Final Four".
Θέατρο-Κινηματογράφος.
Στο θέατρο έκανε την πρώτη της εμφάνιση το 2004 στην παράσταση "Σεσουάρ για δολοφόνους" όπου ο Γιώργος Καπουτζίδης με τον οποίο συμπρωταγωνιστούσε της έκανε την πρόταση να συμμετέχει στο Στο παρά 5. Στην εν λόγω παράσταση έμεινε για δύο σεζόν, ενώ το 2006 πρωταγωνίστησε στην παράσταση "Σ´αγαπώ, σε λατρεύω, χωρίζουμε". Το καλοκαίρι του 2007 ενσάρκωσε το ρόλο της καλόγριας στην παράσταση "Μήδεια", η οποία έκανε περιοδεία ανά την Ελλάδα.
Τη σεζόν 2007-2008, έπαιξε μαζί με τους Αργύρη Αγγέλου και Γιώργο Καπουτζίδη στην παράσταση "Το όνειρο της διπλανής πόρτας", ενώ την επόμενη χρονιά, συμπρωταγωνίστησε στο πλευρό του Τάσου Χαλκιά και της Ράνιας Σχίζα στην παράσταση «Κουζίνες» στο Θέατρο Ήβη. Επίσης, το 2008 πρωταγωνίστησε στη ρομαντική κωμωδία 《Μόλις Χώρισα》σε σκηνοθεσία και σενάριο Βασίλη Μυριανθόπουλου. Τη σεζόν 2009-2010 εμφανίστηκε στο Μέγαρο Μουσικής Αθηνών και την παράσταση «Ένα παιδί μετράει τ'άστρα» του Γιώργου Βούκανου ενώ την επόμενη (2010-11) μαζί με τον Θοδωρή Αθερίδη πρωταγωνίστησαν στην «Τυφλοσούρτη» στο Μικρό Παλλάς. Επίσης, το 2009 πρωταγωνίστησε στην κωμική ταινία 《Σούλα Έλα Ξανά》 σε σκηνοθεσία Βασίλη Μυριανθόπουλου και σενάριο του Βασίλη Μυριανθόπουλου σε συνεργασία με την Όλγα Μιχαλοπούλου και τον Γιάννη Μπότση.
Τη σεζόν 2012-2013, έπαιξε στην παράσταση «Τα Βαφτίσια» με την οποία έκανε και περιοδεία (καλοκαίρι 2013). Τη σεζόν 2013-2014, πρωταγωνίστησε στην παράσταση «Sugar: Μερικοί Το Προτιμούν Καυτό» στο Θέατρο Παλλάς και τη σεζόν 2014-2015, στην παράσταση «Ήρθες και θα μείνεις» στο Θέατρο Ιλίσια-Βολανάκης. Το 2016, η παράσταση ανέβηκε και στο Θέατρο Αριστοτέλειον στη Θεσσαλονίκη.
Τη σεζόν 2017-2018 έπαιξε στην παράσταση «Ιδιωτικές Ζωές» στο Θέατρο Γκλόρια ενώ τη σεζόν 2018-2019 πρωταγωνίστησε στην παράσταση «Γιούγκερμαν» στο Θέατρο Πορεία. Το καλοκαίρι του 2019 περιόδευσε με την παράσταση «Δον Ζουάν».

</doc>
<doc id="65346" url="https://el.wikipedia.org/wiki?curid=65346" title="Δαβίδ ο Σεληνιτζιώτης">
Δαβίδ ο Σεληνιτζιώτης

Ο Δαβίδ ο Σεληνιτζιώτης ήταν ζωγράφος από τον Αυλώνα της Αλβανίας. Το έργο που επιτέλεσε στην αγιογράφηση εκκλησιών τον κατατάσσει μεταξύ των σπουδαιότερων αγιογράφων του 18ου αιώνα.
Ο ζωγράφος Δαβίδ τοιχογράφησε το μεγάλο νάρθηκα του παρεκκλησίου της Παναγίας Κουκουζέλισας στη Λαύρα (1715). Επίσης, εργάστηκε στη Μοσχόπολη και στην Καστοριά. Θεωρείται πιο εκλεπτυσμένος αντιγραφέας και δημιουργικότερος στις μη παραδοσιακές παραστάσεις, όπου διαπιστώνεται και επαφή με δυτικοευρωπαϊκά έργα.
Τα έργα του ζωγράφου Δαβίδ συμμετέχουν στο ρεύμα της επιστροφής σε εικονιστικούς τύπους και καλλιτεχνικούς τρόπους της παλαιολόγειας ζωγραφικής. Αυτή η τάση επιστροφής και αντιγραφής της ζωγραφικής παλαιολόγειων προτύπων και ειδικότερα του Πανσέληνου στο ναό του Πρωτάτου εμφανίστηκε στο Άγιο Όρος το πρώτο τέταρτο του 18ου αιώνα και από εκεί διαχύθηκε στα αστικά κέντρα της Μακεδονίας, όπως στη Νέα Παναγία Θεσσαλονίκης (γύρω στα 1730), στον Ιωάννη Πρόδρομο Καστοριάς (1727) και στον Άγιο Νικόλαο στη Μοσχόπολη της Βορείου Ηπείρου (1727). Θεωρητικός εκφραστής του καλλιτεχνικού αυτού κινήματος, που σφράγισε την καλλιτεχνική παραγωγή στο Άγιο Όρος καθ' ολη τη διάρκεια του 18ου αιώνα και τις αρχές του 19ου αιώνα, υπήρξε ο αγιορείτης ζωγραφοδιδάσκαλος ιερομόναχος Διονύσιος από τον Φουρνά των Αγράφων.
Χαρακτηριστικά έργα του ζωγράφου Δαβίδ από τις τοιχογραφίες του Ορθόδοξου ναού του Αγίου Ιωάννη του Προδρόμου στη συνοικία Απόζαρι της Καστοριάς:

</doc>
<doc id="65347" url="https://el.wikipedia.org/wiki?curid=65347" title="Επαρχία Μονοφατσίου">
Επαρχία Μονοφατσίου

Η Επαρχία Μονοφατσίου ανήκει στον Νομό Ηρακλείου. Εκτείνεται στα νότια του νομού και είναι από τις μεγαλύτερες σε έκταση στην Κρήτη. Συνορεύει βόρεια με την Επαρχία Μαλεβιζίου, ανατολικά με την Επαρχία Πεδιάδος και την Επαρχία Βιάννου και δυτικά με την Επαρχία Καινούργιου. Στα νότια βρέχεται από το Λιβυκό Πέλαγος. Υπάγεται εκκλησιαστικώς στη Μητρόπολη Γορτύνης και Αρκαδίας.
Ιστορικά στοιχεία.
Η επαρχία έλαβε την ονομασία της από το φρούριο Bonifacio, το οποίο έγινε Μονοφάτσι από τους κατοίκους. Οικοδομήθηκε από τον Ενρίκο Πεσκατόρε (Enrico Pescatore) και αναφέρεται σε έγγραφο διανομής του 1212. Το όνομα του κάστρου οφείλεται στο φρούριο Bonifacio της Κορσικής, το οποίο οικοδομήθηκε από τον Μπονιφάτσιο Πιζάνο (Bonifacio Pisano) (820) και καταλήφθηκε από τους Γενουάτες (1195). Οι Βενετοί το διατήρησαν και έδωσαν το όνομά του στην επαρχία. Το εν λόγω φρούριο σώζεται σήμερα στην κορυφή απότομου υψώματος, στα δυτικά του χωριού Τσιφούτ Καστέλι.

</doc>
<doc id="65348" url="https://el.wikipedia.org/wiki?curid=65348" title="Antique">
Antique

Οι Antique ήταν ελληνικό συγκρότημα προερχόμενο από την Σουηδία που συνδύαζε την ελληνική ποπ μουσική και τα λυρικά ποιήματα με έναν σκανδιναβικό/λαϊκό χορό. Το συγκρότημα αποτελούνταν από την Έλενα Παπαρίζου και τον Νίκο Παναγιωτίδη. Και οι δύο γεννήθηκαν και μεγάλωσαν στο Γκέτεμποργκ της Σουηδίας από Έλληνες γονείς. Το 2001 εκπροσώπησαν την Ελλάδα στη Γιουροβίζιον με το τραγούδι "(I Would) Die For You", το οποίο διαθέτει αγγλικό και ελληνικό στίχο, σε στίχους και μουσική των Φωτεινή Χατζηχριστάκη, Νίκου Τερζή και Αντώνη Παππά, όπου κατέκτησαν την τρίτη θέση.

</doc>
<doc id="65352" url="https://el.wikipedia.org/wiki?curid=65352" title="Μονοφάτσι">
Μονοφάτσι



</doc>
<doc id="65355" url="https://el.wikipedia.org/wiki?curid=65355" title="Βαθμοί Κελσίου">
Βαθμοί Κελσίου



</doc>
<doc id="65356" url="https://el.wikipedia.org/wiki?curid=65356" title="CCD">
CCD



</doc>
<doc id="65358" url="https://el.wikipedia.org/wiki?curid=65358" title="Λογική Πύλη">
Λογική Πύλη



</doc>
<doc id="65360" url="https://el.wikipedia.org/wiki?curid=65360" title="Αθανάσιος Κομνηνός Υψηλάντης">
Αθανάσιος Κομνηνός Υψηλάντης

Ο Αθανάσιος Κομνηνός Υψηλάντης (29 Αυγούστου 1711 - ...) ήταν γόνος της ιστορικής οικογένειας των Υψηλάντηδων και λόγιος του 18ου αιώνα.
Βιογραφία.
Γεννήθηκε στην Κωνσταντινούπολη στις 29 Αυγούστου 1711. Διδάχτηκε στο Ιάσιο και στην Κωνσταντινούπολη τα εγκύκλια μαθήματα από τον Χιώτη Ναθαναήλ Καλλονάρη από το 1724 ως το 1728. Το 1731 πήγε στην Ιταλία και σπούδασε φιλοσοφία και ιατρική, και αναγορεύτηκε διδάκτωρ στην Πάδουα το 1737. Απόφοιτος του Πανεπιστημίου της Πάδουας εργάσθηκε στην Κωνσταντινούπολη όπου και διετέλεσε αρχίατρος του Βεζύρη Ρετζίτ Πασά, και τιμήθηκε με το αξίωμα του Σκευοφύλακα της μεγάλης Εκκλησίας το 1755. Το 1760 μετά από πρόσκληση του Πρίγκιπα της Βλαχίας Γρηγόριου Γκίκα εγκαταστάθηκε στο Βουκουρέστι όπου και διετέλεσε πρωτοσπαθάριος αυτού. Δεν είναι γνωστό πότε πέθανε, ενώ είναι γνωστό ότι ζούσε ακόμη το 1789.
Εργογραφία.
Κατά την παραμονή του στο Βουκουρέστι και για το υπόλοιπο της ζωής του, ο Αθανάσιος Κομνηνός Υψηλάντης διακρίθηκε ως συγγραφέας πολιτικών, ιστορικών και θρησκευτικών έργων. Έγραψε μεταξύ άλλων:

</doc>
<doc id="65362" url="https://el.wikipedia.org/wiki?curid=65362" title="Αλένκα Γκοτάρ">
Αλένκα Γκοτάρ

Η Άλενκα Γκόταρ ("Alenka Gotar") είναι Σλοβενή υψίφωνος. Εκπροσώπησε τη Σλοβενία στον Διαγωνισμό τραγουδιού της «Γιουροβίζιον» το 2007 στο Ελσίνκι με το τραγούδι "Cvet z juga", το οποίο προκρίθηκε στον τελικό.

</doc>
<doc id="65364" url="https://el.wikipedia.org/wiki?curid=65364" title="Μέγας Βεζίρης">
Μέγας Βεζίρης



</doc>
<doc id="65367" url="https://el.wikipedia.org/wiki?curid=65367" title="Άνθιμος ΣΤ΄">
Άνθιμος ΣΤ΄

Ο Άνθιμος ΣΤ΄ (κατά κόσμον "Ιωαννίδης") διετέλεσε Οικουμενικός Πατριάρχης τρεις φορές.
Ονομαζόταν και "Κουταλιανός", προσωνύμιο που πήρε από την ιδιαίτερη πατρίδα του, το νησί Κούταλη της Προποντίδας. Μόνασε για αρκετό χρόνο στη Μονή Εσφιγμένου στο Άγιο Όρος. Αργότερα έγινε Πρωτοσύγκελος της Μητρόπολης Δέρκων. Το 1829 εξελέγη Μητροπολίτης Σερρών, το 1833 Μητροπολίτης Προύσης και το 1837 Μητροπολίτης Εφέσου. Περιγράφεται ως άνθρωπος μορφωμένος, ικανός και δραστήριος, αλλά και πονηρός και φιλοχρήματος.
Εξελέγη για πρώτη φορά Πατριάρχης στις 4 Δεκεμβρίου 1845, μία εβδομάδα μετά το θάνατο του Μελετίου Γ΄, και επαύθη στις 18 Οκτωβρίου 1848. Μετά τον θάνατο του Γερμανού Δ΄ επανεξελέγη Πατριάρχης στις 24 Σεπτεμβρίου 1853 και επαύθη εκ νέου στις 21 Σεπτεμβρίου του 1855. Σε μεγάλη πλέον ηλικία επανεξελέγη στις 5 Σεπτεμβρίου 1871 και παραιτήθηκε στις 30 Σεπτεμβρίου 1873.
Κατά την Πατριαρχία του ανασυστήθηκε η Αρχιεπισκοπή Πωγωνιανής και καταδικάστηκε η χρήση τετραφωνίας στην εκκλησιαστική μουσική. Ακολούθησε δυναμική πολιτική στο θέμα της Βουλγαρικής Εκκλησίας και ψύχρανε τις σχέσεις του Πατριαρχείου, τόσο με τις σλαβικές Εκκλησίες, όσο και με το Πατριαρχείο Αλεξανδρείας. Επί των ημερών του ανετέθη στο Πατριαρχείο και η επίλυση της διένεξης μεταξύ Ελλήνων και Αρμενίων για το σπήλαιο της Βηθλεέμ.
Μετά την τελευταία του παραίτηση από τον Οικουμενικό Θρόνο, αποσύρθηκε στο χωριό Κανδηλί του Βοσπόρου, όπου και πέθανε στις αρχές του 1878. Ετάφη στο προαύλιο του ναού της Μεταμορφώσεως στο Κανδηλί.

</doc>
<doc id="65368" url="https://el.wikipedia.org/wiki?curid=65368" title="Μελέαγρος (στρατηγός)">
Μελέαγρος (στρατηγός)

Ο Μελέαγρος (... - 323 π.Χ.) ήταν Μακεδόνας αξιωματικός που υπηρέτησε με διακρίσεις τον Μεγάλο Αλέξανδρο.
Κατά τη διάρκεια της Μάχης του Γρανικού, ο Μελέαγρος είχε τοποθετηθεί στην αριστερή πτέρυγα, ανάμεσα στις ταξιαρχίες του Φίλιππου και του Κρατερού. Στην Αλικαρνασσό, είχε ενώσει τις δυνάμεις του μαζί με τον Περδίκκα και τον Αμύντα. Πήρε μέρος στον μαζικό γάμο στα Σούσα και από την Καρία στάλθηκε από τον Αλέξανδρο πίσω στην Μακεδονία μαζί με τον Κοίνο και τον Πτολεμαίο, να συγκεντρώσουν στρατό. 
Το 333 π.Χ. συνάντησε στο Γόρδιον τον Αλέξανδρο, έχοντας μαζί του μια δύναμη, αποτελούμενη από 3.000 πεζικό, 300 άντρες ιππικό. Τον ξαναβρίσκουμε το 329 π.Χ. στην πολιορκία της Κυρούπολης, στην οποία τραυματίστηκε στον λαιμό. Το 327 π.Χ. μαζί με τον Περδίκκα και τον Ηφαιστίωνα πήρε μέρος στην πορεία προς τον Ινδό ποταμό, υποτάσσοντας στον δρόμο τους τον τοπικό Ινδό δυνάστη Άστη. Αργότερα, στα επακόλουθα του θανάτου του Μέγα Αλέξανδρου και την ανάληψη της βασιλείας από τον Φίλιππο Αρριδαίο, ο Μελέαγρος έπεσε σε δυσμένεια ανάμεσα στους Μακεδόνες με συνέπεια να δολοφονηθεί μέσα σε ένα ναό.

</doc>
<doc id="65369" url="https://el.wikipedia.org/wiki?curid=65369" title="Πατριάρχης Γερμανός Δ΄">
Πατριάρχης Γερμανός Δ΄

Ο Γερμανός Δ΄ (1788 ή 1790–1853) ήταν δις Οικουμενικός Πατριάρχης, κατά τα έτη 1842-1845 και 1852-1853.
Η ζωή του.
Γεννήθηκε στην συνοικία Βαλατά (Μπαλάτ) της Κωνσταντινούπολης το 1788. Περί το 1825, επί Πατριαρχίας Χρυσάνθου έγινε Μέγας Πρωτοσύγκελλος του Πατριαρχείου. 
Τον Αύγουστο του 1826, μετά την παραίτηση του Μητροπολίτη Βιδύνης Παϊσίου, εξελέγη διάδοχός του ο Γερμανός. Παρέμεινε στην επαρχία αυτή ως το 1830, οπότε και εξορίστηκε συνεπεία του Ρωσοτουρκικού Πολέμου του 1828 και του ανερχόμενου βουλγαρικού εθνικισμού. Κατόπιν διέμεινε στην Κωνσταντινούπολη μέχρι τον Μάιο του 1831, οπότε εξελέγη Μητροπολίτης Δράμας. Στις 22 Νοεμβρίου 1835 εξελέγη Μητροπολίτης Δέρκων μετά τον θάνατο του προκατόχου του, Νικηφόρου.
Το 1842, μετά τον θάνατο του Ανθίμου Ε΄, εξελέγη για πρώτη φορά Οικουμενικός Πατριάρχης και παρέμεινε στο Θρόνο μέχρι τις 18 Απριλίου 1845, οπότε παραιτήθηκε επικαλούμενος φόρτο εργασίας. Την 1η Νοεμβρίου 1852, μετά την απομάκρυνση από τον θρόνο του Ανθίμου Δ΄, επανεξελέγη Πατριάρχης και παρέμεινε στον θρόνο μέχρι τον θάνατό του, στις 16 Σεπτεμβρίου 1853. Ετάφη στον περίβολο της Ιεράς Μονής Ζωοδόχου Πηγής στο Μπαλουκλί.
Το έργο του.
Κατά τη διάρκεια της Πατριαρχίας του ενδιαφέρθηκε ιδιαίτερα για τους φτωχούς. Ίδρυσε ναούς, σχολεία, βιβλιοθήκες, ορφανοτροφεία και το όνομά του συνδέθηκε με τη μόρφωση του Ορθόδοξου κλήρου, καθώς ήταν ο ιδρυτής της Θεολογικής Σχολής της Χάλκης στην εκεί μονή της Αγίας Τριάδας, στο λεγόμενο λόφο της Ελπίδας. Όταν επισκέφθηκε την εγκαταλελειμένη Μονή το 1842, είδε κατεστραμμένες και ερειπωμένες τις εγκαταστάσεις της και αφού πήρε άδεια από τις τουρκικές αρχές, προχώρησε στην ίδρυση και ανοικοδόμησή της. Η Σχολή λειτούργησε ανελλιπώς μέχρι το 1971, οπότε έκλεισε με νόμο και για όλα αυτά τα χρόνια φοίτησαν εκεί θεολόγοι, ιερείς, επίσκοποι και πατριάρχες.

</doc>
<doc id="65372" url="https://el.wikipedia.org/wiki?curid=65372" title="Φιλώτας του Παρμενίωνα">
Φιλώτας του Παρμενίωνα

Ο Φιλώτας ήταν γιος του Παρμενίωνα, αδελφός του Νικάνωρα και του Έκτορα. Υπηρέτησε ως ένας από τους πιο σημαντικούς αξιωματικούς του Μεγάλου Αλεξάνδρου στην εκστρατεία του στην Ασία.
Βιογραφία.
Αρχικά τον βρίσκουμε ως διοικητή του ιππικού της άνω Μακεδονίας στην εκστρατεία εναντίον των Τριβαλλών και των Ιλλυριών. Στη συνέχεια, κατά τη διάρκεια της εκστρατείας στην Ασία, πήρε μέρος στη μάχη του Γρανικού επικεφαλής αυτήν την φορά των Εταίρων. Ο Αλέξανδρος τον εμπιστεύτηκε λίγο αργότερα στη Μυκάλη και στη Μύνδο ενώ το 332 π.Χ. συνόδεψε τον Αλέξανδρο στην Αίγυπτο. Ανάμεσα στους κρατούμενους που απελευθερώθηκαν στη Δαμασκό, ήταν και μια γυναίκα από την Μακεδονία, η Αντιγόνη. Ο Φιλώτας την έκανε ερωμένη του και συνήθιζε να της εκμυστηρεύεται τα παράπονα του για τον Αλέξανδρο. Κάποια από αυτά διέρρευσαν και έφτασαν στα αυτιά του Κρατερού, ο οποίος προσπάθησε να τα εκμεταλλευτεί για δικό του πολιτικό όφελος εναντίον του Φιλώτα. 
Στη διάρκεια της νικηφόρας μάχης στα Γαυγάμηλα ο Φιλώτας είχε ενεργό μέρος ως διοικητής των "Εταίρων". Το 330 π.Χ. σκοτώνεται ο αδελφός του, Νικάνωρ. Λίγο αργότερα το όνομα του Φιλώτα εμπλέκεται στη συνωμοσία του Δίμνου. Τα νέα μαθεύτηκαν από τον Αλέξανδρο και ο Φιλώτας συνελήφθη. Μετά από βασανιστήρια, ομολόγησε πως συνωμότησε εναντίον του βασιλιά και την επόμενη μέρα εξοντώθηκε δια ακοντισμού από τους Μακεδόνες κατά το Μακεδονικό έθιμο. Το ίδιο πικρό τέλος είχε λίγο αργότερα και ο πατέρας του Παρμενίων, ο οποίος δολοφονήθηκε μετά από προτροπή του Αλέξανδρου.

</doc>
<doc id="65376" url="https://el.wikipedia.org/wiki?curid=65376" title="Dragonfly">
Dragonfly

Οι Dragonfly είναι Κροατικό μουσικό συγκρότημα οι οποίοι εκπροσώπησαν την Κροατία στο Διαγωνισμό Τραγουδιού Γιουροβίζιον το 2007 με το τραγούδι "Vjerujem U ljubav", το οποίο αποκλείστηκε από τον τελικό.

</doc>
<doc id="65377" url="https://el.wikipedia.org/wiki?curid=65377" title="4FUN">
4FUN

Οι 4FUN είναι λιθουανικό μουσικό συγκρότημα οι οποίοι εκπροσώπησαν τη Λιθουανία στο Διαγωνισμό Τραγουδιού Γιουροβίζιον το 2007 με το τραγούδι "Love or Leave". Κατέλαβαν την 21η θέση.

</doc>
<doc id="65378" url="https://el.wikipedia.org/wiki?curid=65378" title="4Fun">
4Fun



</doc>
<doc id="65379" url="https://el.wikipedia.org/wiki?curid=65379" title="Αλκέτας Α' (Ηπείρου)">
Αλκέτας Α' (Ηπείρου)



</doc>
<doc id="65380" url="https://el.wikipedia.org/wiki?curid=65380" title="Αμύντας Δ΄ της Μακεδονίας">
Αμύντας Δ΄ της Μακεδονίας

Ο Αμύντας Δ΄ (362 π.Χ. - 336 π.Χ.) ήταν γιος του βασιλιά της Μακεδονίας Περδίκκα Γ΄ και εγγονός του Αμύντα Γ΄. 
Ο πατέρας του, Περδίκκας, σκοτώθηκε σε μάχη εναντίον των Ιλλυριών μαζί με 3.000 Μακεδόνες ενώ ήταν ο ίδιος νήπιο και την βασιλεία στην Μακεδονία ουσιαστικά άσκησε ως αντιβασιλέας ο θείος του Φίλιππος Β΄, πατέρας του Μεγάλου Αλεξάνδρου. Στην συνέχεια ανέλαβε την βασιλεία ο ίδιος ο Φίλιππος και για να στερεώσει την εξουσία του, έδωσε λίγο αργότερα την κόρη του Κυνάνη ως γυναίκα του στον Αμύντα. Μετά την δολοφονία του Φιλίππου και την ανάληψη της εξουσίας από τον γιό του Αλέξανδρο, ο Αμύντας κατηγορήθηκε για συνωμοσία κατά του βασιλιά και θανατώθηκε το 336 π.Χ. 

</doc>
<doc id="65381" url="https://el.wikipedia.org/wiki?curid=65381" title="Ξενοφών Μαρκόπουλος">
Ξενοφών Μαρκόπουλος

Ο Ξενοφών ("Ξένος") Μαρκόπουλος, (Κωνσταντινούπολη, 1921) ήταν Έλληνας διεθνής ποδοσφαιριστής, ο οποίος αγωνιζόταν ως επιθετικός. Ήταν σπεσιαλίστας στα γκολ από κεφαλιά.
Καριέρα.
Σε συλλογικό επίπεδο.
Το 1922 η οικογένεια του εγκαταστάθηκε στην Καλογρέζα και ο ίδιος ξεκίνησε το ποδόσφαιρο από τον Παμβυζαντινό Καλογρέζας. Το 1938 μεταγράφηκε στην ΑΕΚ, στην οποία παρέμεινε έως το 1951 που σταμάτησε το ποδόσφαιρο, σε ηλικία 30 ετών. Κατέκτησε το νταμπλ του 1939, πρωταθλητής αναδείχθηκε και την επόμενη χρονιά (1939-40), ενώ στέφθηκε και δύο ακόμη φορές κυπελλούχος, τις περιόδους 1948-49 και 1949-50.
Στην εθνική Ελλάδας.
Υπήρξε πέντε φορές διεθνής με την εθνική Ελλάδας, με τη φανέλα της οποίας σημείωσε και δύο τέρματα, τη διετία 1948-49. Το ντεμπούτο του πραγματοποιήθηκε στις 23 Απριλίου 1948 στον πρώτο μεταπολεμικό αγώνα της Ελλάδας, στην εντός έδρας φιλική αναμέτρηση εναντίον της Τουρκίας.

</doc>
