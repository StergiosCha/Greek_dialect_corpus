<doc id="61095" url="https://el.wikipedia.org/wiki?curid=61095" title="Μπάνγκορ">
Μπάνγκορ

Το Μπάνγκορ ("Bangor") είναι μια πόλη στην περιοχή Γκουίνεντ της βόρειας Ουαλίας, επί των ποταμών Άντα και Πένχριν. Σύμφωνα με την απογραφή του 2001 ο αριθμός των κατοίκων ανέρχεται στους 13.725, εκ των οποίων οι 8.000 είναι φοιτητές. Επίσης, σύμφωνα με την ίδια έρευνα, 6.500 κάτοικοι μιλούν την Ουαλική γλώσσα -οι φοιτητές συμπεριλαμβάνονται σε αυτό το δείγμα ενώ πολλοί προέρχονται από περιοχές εκτός της Ουαλίας.
Ιστορία.
Η ιστορία της πόλης ξεκινάει ουσιαστικά από την ίδρυση του καθεδρικού ναού του Μπάνγκορ, αφιερωμένου στον Κέλτη άγιο Ντέινιολ, στα τέλη του 6ου αιώνα. Μάλιστα το όνομα "Μπάνγκορ" προέρχεται από μια ουαλική λέξη που που αντιστοιχούσε σε έναν τύπο περίφραξης, στον οποίο και θεμελιώθηκε ο χώρος του καθεδρικού. Ο σημερινός ναός είναι ένα πιο σύγχρονο κτήριο που με τους αιώνες υπέστη πολλές μετατροπές. Αν και το κτήριο δεν είναι το παλαιότερο, ούτε το μεγαλύτερο, η επισκοπεία του είναι η παλαιότερη σε όλο το Ηνωμένο Βασίλειο.

</doc>
<doc id="61096" url="https://el.wikipedia.org/wiki?curid=61096" title="Θεόφραστος Τριανταφυλλίδης">
Θεόφραστος Τριανταφυλλίδης

Ο Θεόφραστος Τριανταφυλλίδης (Σμύρνη, 1881 – Αθήνα, 1955) ήταν ένας πρωτοπόρος, αλλά άγνωστος στο ευρύ κοινό, έλληνας ζωγράφος του α΄ μισού του 20ού αι.
Ο βίος του.
Ο Τριανταφυλλίδης γεννήθηκε στη Σμύρνη το 1881. Ο πατέρας του ήταν ευκατάστατος σταφιδέμπορος και το γεγονός αυτό επέτρεψε στον ζωγράφο να ασχοληθεί με την τέχνη του χωρίς οικονομικούς περιορισμούς στα πρώτα χρόνια της καλλιτεχνικής του σταδιοδρομίας.
Από το 1900 έως το 1907, ο Τριανταφυλλίδης σπούδασε ζωγραφική στην Σχολή Καλών Τεχνών (την μετέπειτα Ανωτάτη Σχολή Καλών Τεχνών) στην Αθήνα. Κατόπιν, με προτροπή του δασκάλου του Γ. Ιακωβίδη, συνέχισε τις σπουδές του στο Μόναχο στο εργαστήριο του Λούντβιχ φον Λοφτς. Το 1910 εγκατέλειψε το Μόναχο, για να συνεχίσει τις σπουδές του στο Παρίσι στο εργαστήριο του Ντεζιρέ-Λουκά. Η ολιγόχρονη παραμονή του ζωγράφου στο Παρίσι ήταν καθοριστική για την μετέπειτα καλλιτεχνική του πορεία. Πριν ακόμα επιστρέψει στην Ελλάδα, αποφάσισε να εγκαταλείψει οριστικά τον ακαδημαϊσμό και να στραφεί προς τα σύγχρονα ρεύματα της εποχής του.
Το 1912 κατατάχθηκε στον Ελληνικό Στρατό και πήρε μέρος στους Βαλκανικούς Πολέμους. Το 1913 εγκαταστάθηκε στην Αθήνα και άρχισε να ζωγραφίζει στο ίδιο εργαστήριο με τον Κ. Μαλέα επί της οδού Τσακάλωφ. Μαζί με τον τελευταίο, τον Νικόλαο Λύτρα κ.ά., υπήρξε ένας από τους ιδρυτές της Ομάδας «Τέχνη», η οποία έφερε σημαντική ρήξη στα εικαστικά πράγματα της Ελλάδας με την πρώτη της έκθεση το 1917. Ήταν επίσης στενός φίλος του ζωγράφου Περικλή Βυζάντιου, με τον οποίο είχε συνδεθεί από τα χρόνια της παραμονής του στο Παρίσι. 
Η Μικρασιατική Καταστροφή το 1922 σήμανε το τέλος της οικονομικής άνεσης και την αρχή πολλών δεινών για τον Τριανταφυλλίδη. Ο ζωγράφος έχασε για πάντα το στήριγμα της πατρικής περιουσίας και υποχρεώθηκε να ζει μόνο από τα έσοδα της δουλειάς του, πράγμα πολύ δύσκολο στην Αθήνα της εποχής εκείνης. Πάντως ο ίδιος απέρριψε πρόταση του αδελφού του να εγκατασταθεί μόνιμα στο Παρίσι.
Μετά την απώλεια της πατρικής περιουσίας στην Σμύρνη, εγκαταστάθηκε σε μία σοφίτα της οδού Αιόλου. Το 1928 νυμφεύθηκε στην Αθήνα, αλλά η σύζυγός του, Αριστέα, έπαθε ολική παράλυση αμέσως μετά τον γάμο. Προκειμένου να αντιμετωπίσει τα έξοδα νοσηλείας της συζύγου του, αναγκάσθηκε να πουλήσει το σπίτι του και να ζει, μαζί με την παράλυτη σύζυγό του, σε ένα δωμάτιο. Σε μια πλημμύρα του Κηφισού, στα χρόνια του Μεσοπολέμου, καταστράφηκε το εργαστήριο του στα Πατήσια και μαζί με το εργαστήριο καταστράφηκαν και τα περισσότερα έργα του. Δέκα χρόνια μετά τον γάμο του, πέθανε η σύζυγός του και ο ίδιος μετακόμισε σε ένα χαμόσπιτο επί της οδού Κοντού στον Άγιο Λουκά. Κατά την περίοδο της Κατοχής, κατόρθωσε να επιβιώσει παραδίδοντας μαθήματα ζωγραφικής και πουλώντας σε εξευτελιστικές τιμές όσα έργα τού είχαν απομείνει.
Ήταν άνθρωπος της λιτότητας και των μικρών χαρών· γι' αυτό και χαρακτηρίστηκε «Παπαδιαμάντης της ζωγραφικής». Του άρεσε το ψάρεμα, η ζωή και η δουλειά στο εργαστήριό του, η ζεστή επαφή με τον συνάνθρωπο:
«Η μεγαλύτερή μου ευχαρίστηση [...] είναι σαν ακούω να χτυπούν την πόρτα μου. Φυσικά δεν πιστεύω πως έρχεται κανείς για ν' αγοράσει — τέτοιες αυταπάτες δεν με βασανίζουν — αλλά να δει και να του εξηγήσω το έργο μου.»
Το 1954 κλονίστηκε σοβαρά η υγεία του. Πέθανε πάμφτωχος τον επόμενο χρόνο στην κλινική «Κυανούς Σταυρός» και η σορός του ενταφιάστηκε στο Μενίδι. Την επομένη του θανάτου του, μερικοί φίλοι του, μεταξύ των οποίων ο Περικλής Βυζάντιος, κατέγραψαν την μικρή κληρονομιά του καλλιτέχνη: όλοι και όλοι 37 πίνακες. Πολλές δεκαετίες αργότερα, ο ιστορικός της τέχνης Α. Κωτίδης εντόπισε και μελέτησε περίπου 200 έργα του ζωγράφου διάσπαρτα σε διάφορες συλλογές.
Το έργο του.
Ο Τριανταφυλλίδης αρχικά ασχολήθηκε με σκηνές εσωτερικών χώρων, οι οποίες χαρακτηρίστηκαν λαθεμένα ως ηθογραφικές. Από το 1930 και μετά διαμόρφωσε το δικό του ιδιαίτερο ύφος, το οποίο χαρακτηρίζεται από την λιτή απόδοση της καθημερινής ζωής του μικροαστικού κόσμου και του κόσμου του μόχθου. Στους πίνακές του, οι μορφές είναι σχεδόν αφαιρετικές και χωρίς περιγράμματα. «Η προοπτική διαλύεται στην ολιγοχρωμία και την αχλύ που δημιουργείται, καταργώντας κάθε χωριστικότητα. Πρόκειται για έναν μοντερνισμό χωρίς κραυγές.» 
Πολλοί κατατάσσουν το έργο του Τριανταφυλλίδη στη «Γενιά του Τριάντα», ανάμεσα στον ιμπρεσιονισμό και τον εξπρεσιονισμό. Ο ίδιος πάντως αρνήθηκε να ενταχθεί σε κάποιο καλλιτεχνικό χώρο και έλεγε ότι «ανήκουν σε σχολές όσοι δεν έχουν τη δύναμη να γίνουν οι ίδιοι δημιουργοί». Έτσι, γίνεται λόγος για «υποκειμενικό ζωγράφο» που με το έργο του ξέφυγε από τα στενά όρια της «ελληνικότητας» όπως την προσδιόρισε η Γενιά του Τριάντα.
Από την πρώτη του έκθεση το 1916, ο Τριανταφυλλίδης αρνήθηκε να κάνει ατομικές εκθέσεις και συμμετείχε μόνον σε ομαδικές, γεγονός που λειτούργησε ανασταλτικά για την αναγνώριση της αξίας του. Όπως χαρακτηριστικά έγραψε και μια τεχνοκριτικός, ο ζωγράφος «αν και άτολμος στην προβολή της δουλειάς του αρνήθηκε τον ελληνοκεντρισμό της εποχής του ακολουθώντας τον δικό του μοναχικό δρόμο».

</doc>
<doc id="61098" url="https://el.wikipedia.org/wiki?curid=61098" title="Μόσταρ">
Μόσταρ

Το Μόσταρ (σερβικά: "Мостар", κροατικά: "Mostar") είναι μια πόλη και δημοτική αρχή της Βοσνίας επί του ποταμού Νερέτβα και είναι η πέμπτη σε μέγεθος πόλη στη χώρα. Το όνομα της πόλης οφείλεται στο κεντρικό αξιοθέατο της πόλης, τη γέφυρα Στάρι Μοστ (Βοσνιακά: Stari Most, μετάφραση: παλαιά γέφυρα) και τους πύργους στις άκρες της, που ονομάζονται (Βοσνιακά: mostari, μετάφραση: φύλακες της γέφυρας) ("μοστάρι"). Η γέφυρα, που είχε χτιστεί επί οθωμανικής κυριαρχίας καταστράφηκε κατά τον πόλεμο της Βοσνίας από Κροάτες και ξαναχτίστηκε με βάση το αρχικό σχέδιο το 2004. Από το 2005 η γέφυρα αποτελεί Μνημείο Παγκόσμιας Κληρονομιάς της UNESCO. Εκτεταμένες καταστροφές, και πολλα θύματα μεταξύ των κατοίκων της, γνώρισε και η υπόλοιπη πόλη.
Σύμφωνα με την απογραφή του 2005, κατοικείται από 127.066 ανθρώπους, ενώ η Κροατική κοινότητα φαίνεται να αυξάνεται ολοένα - η σερβική μειονότητα μετά τον πόλεμο είναι αμελητέα.

</doc>
<doc id="61099" url="https://el.wikipedia.org/wiki?curid=61099" title="Γκάο">
Γκάο

Το Γκαό είναι μια πόλη στο Μάλι στη Δυτική Αφρική, επί του ποταμού Νίγηρα με 86.633 κατοίκους (2009). Είναι η πρωτεύουσα της Περιφέρειας Γκαό.
Το Γκάο διαθέτει ένα διεθνές αεροδρόμιο και συνδέεται με τις άλλες πόλεις επί του Νίγηρα -όπως η Τομπουκτού- μέσω μιας υπηρεσίας φέρρυ.
Γεωγραφία.
Το Γκαό βρίσκεται νοτιοανατολικά του Μαλί, νοτιοδυτικά της Περιφέρειας Γκαό και νότια της Επαρχίας Γκαό. Βρίσκεται στην ανατολική όχθη του Ποταμού Νίγηρα, στην περιοχή του οποίου μεγαλώνουν πολλά λαχανικά. Η πόλη βρίσκεται σε συνταγμένες 16°16′Β 0°03′Δ.
Ιστορία.
Ιδρύθηκε κατά τον 7ο αιώνα ως "Κάουκαου", και ο πρώτος της μονάρχης ήταν ο Κάντα, ο οποίος δημιούργησε την δυναστεία Ζα που αργότερα θα κυβερνούσε την αυτοκρατορία των Σονγκάι. Συνέβαλε στην ανάπτυξη της πόλης, επιτρέποντας σε εμπόρους που διέσχιζαν την έρημο της Σαχάρας και σε Βερβέρους να εγκατασταθούν.
Το εμπόριο άνθισε αφότου ο Ζα Κοσσόι προσηλυτίστηκε στο Ισλάμ το 1009.
Η αυτοκρατορία του Μάλι κατέκτησε το Γκάο το 1325, αλλά ο Αλί Γκολόν αποκατέστησε την κυβέρνηση των Σονγκάι. Στα τέλη του 15ου αιώνα, υπό τον Αλί το Μέγα, η πόλη κατέστη κέντρο μιας ισχυρής αυτοκρατορίας, με περίπου 70.000 κατοίκους και στόλο 1000 πλοίων.
Η μαροκινή εισβολή του 1591 κατέστρεψε το Γκάο και παρέμεινε μια μικρή πόλη μέχρι και τις αρχές του 20ου αιώνα, όταν οι Γάλλοι επέβαλε την εξουσία της, επεκτείνοντας το λιμάνι και εγκαθιδρύοντας μια αποικιοκρατική βάση.

</doc>
<doc id="61101" url="https://el.wikipedia.org/wiki?curid=61101" title="Ονιάρα">
Ονιάρα

Η Ονιάρα (ή Χονιάρα, Αγγλικά: Honiara) είναι η πρωτεύουσα του νησιωτικού κράτους των Νησιών Σολομώντα, στο νοτιοδυτικό Ειρηνικό, που αποτελεί συγκοινωνιακό κόμβο στην εν λόγω περιοχή. Έχει περίπου 78.000 κατοίκους. Διαθέτει διεθνές αεροδρόμιο και λιμάνι από το οποίο αναχωρούν πορθμεία για τα υπόλοιπα νησιά.
Ιστορικά στοιχεία.
Η πόλη βρίσκεται στο νησί του Γκουανταλκανάλ και κτίστηκε ώστε να αντικαταστήσει την παλαιά πρωτεύουσα Τουλάγκι, στο τέλος του Β' Παγκοσμίου Πολέμου. Η Ονιάρα επισήμως ανακηρύχθηκε πρωτεύουσα των Νησιών Σολομώντα το 1952, όταν τα νησιά ήταν βρετανικό προτεκτοράτο.

</doc>
<doc id="61103" url="https://el.wikipedia.org/wiki?curid=61103" title="Θρασύβουλος Μάνος">
Θρασύβουλος Μάνος

Ο Θρασύβουλος Μάνος (Ναύπλιο, 1835 - Αθήνα, 1922) ήταν Έλληνας συνταγματάρχης Πυροβολικού, απόγονος της μεγάλης φαναριώτικης οικογένειας των Μάνων.
Βιογραφικά στοιχεία.
Ο Θρασύβουλος Μάνος, όπως και όλοι οι απόγονοι της οικογένειας έλκει την καταγωγή του από την Καστοριά. Γεννήθηκε στο Ναύπλιο, το 1835 από τους Κωνσταντίνου Μάνου και της Σεβαστείας Ιακώβου Αργυροπούλου. 
Σπούδασε στην Στρατιωτική Σχολή των Ευελπίδων, από την οποία αποφοίτησε με τον βαθμό του Ανθυπολοχαγού του Πυροβολικού.
Το 1862 συμμετείχε, μαζί με άλλους αξιωματικούς στο κίνημα για την ανατροπή του βασιλιά Όθωνα, που ξέσπασε αρχές Φεβρουαρίου στην Φρουρά του Ναυπλίου όπου και υπηρετούσε, και μάλιστα συμμετείχε στην μάχη που δόθηκε με τα κυβερνητικά στρατεύματα στις 8 Φεβρουαρίου.. Από τους τελευταίους κινηματίες που παραδόθηκαν, εξαιρέθηκε της αμνηστίας που δόθηκε στους υπόλοιπους συμμετέχοντες, και αναγκάστηκε να εγκαταλείψει την Ελλάδα.
Το 1866 πήρε μέρος στην Κρητική Επανάσταση. Τραυματίστηκε κατά την διάρκεια της μάχης στο Βαφέ, αιχμαλωτίστηκε από τους Τούρκους, και φυλακίστηκε στην Κωνσταντινούπολη για δυο χρόνια.
Κατά την διάρκεια του Ελληνοτουρκικού πολέμου του 1897, συνταγματάρχης πλέον, ήταν ο αρχηγός της Στρατιάς Ηπείρου. (ανέλαβε την αρχηγία στις 6 Μαρτίου 1897) 
Τα περισσότερα χρόνια της στρατιωτικής του καριέρας υπηρέτησε ως διοικητής της Σχολής Ευελπίδων 
Επίσης, ήταν μέλος - μαζί με τον γιό του, Πέτρο Μάνο, της μυστικής οργάνωσης «Εθνικής Εταιρείας», όπως επίσης και μέλος της Επιτροπής για την τέλεση των πρώτων σύγχρονων Ολυμπιακών Αγώνων στην Αθήνα.
Σύζυγός του υπήρξε η Ρωξάνη Πέτρου Μαυρομιχάλη, της οικογενείας των Μαυρομιχαλαίων, εγγονή του Κυριακούλη Μαυρομιχάλη, αγωνιστή του 1821.
Γιοί του ήταν οι Κωνσταντίνος Μάνος και Πέτρος Μάνος, ενώ εγγονές του η Ασπασία Μάνου και η Ραλλού Μάνου.

</doc>
<doc id="61104" url="https://el.wikipedia.org/wiki?curid=61104" title="Κρυονέρια Αιτωλοακαρνανίας">
Κρυονέρια Αιτωλοακαρνανίας

Τα Κρυονέρια είναι ορεινό χωριό της Ναυπακτίας στο νομό Αιτωλοακαρνανίας σε υψόμετρο 1.170 μέτρα. Με την εφαρμογή του προγράμματος Καλλικράτης, αποτελεί τη Τοπική Κοινότητα Κρυονερίων, ανήκει στη Δημοτική Ενότητα Αποδοτίας του Δήμου Ναυπακτίας και ο πληθυσμός του, σύμφωνα με την απογραφή του 2011, είναι 145 κάτοικοι.
Γεωγραφία - Αξιοθέατα.
Τα Κρυονέρια είναι κτισμένα στη βόρειοδυτική πλαγιά του όρους Φτερόπυργος (Άι Λιας) που είναι η συνέχεια του όρους Τσεκούρα. Απέχει 65 χλμ. Β από την Ναύπακτο και 15 χλμ. Β από την Άνω Χώρα. Το χωριό διαθέτει σπάνια φυσική ομορφιά με δάση από πανύψηλα έλατα, καστανιές και πλατάνια. Έχουν καταγραφεί 9 είδη άγριας ορχιδέας, ένα σπάνιο είδος τουλίπας καθώς και μεγάλη ποικιλία μανιταριών, 3 εκ των οποίων αποκαλύπτονται για πρώτη φορά στην Ευρώπη. Στα δάση της περιοχής ζουν λύκοι, αγριογούρουνα, ζαρκάδια, ελάφια, λίγκες ενώ έχει θεαθεί και ένα ζευγάρι καφετιάς αρκούδας. Από τα πτηνά της περιοχής ξεχωρίζουν ο χρυσαετός, ο γύπας ασπροπάρης, ο φιδαετός και ένα πολύ σπάνιο είδος δρυοκολάπτη με τροπικά χρώματα.
Αξιοθέατα στα Κρυονέρια είναι ο πολιούχος ναός του Αγίου Γεωργίου που υπήρχε το 1829 και ξανακτίσθηκε το 1864, οι ναοί του Αγίου Νικόλαου, κτισμένος το 1816, η Παναγιά από το 1935, οι Άγιοι Ταξιάρχες (πριν το 1800) καθώς και το ξωκλήσσι του Άϊ Λιά, σε υψόμετρο 1.500 μ., στο Φτερόπυργο. Ενδιαφέρον παρουσιάζουν το “αρχοντικό” του Ζήσιμου Παπαλάμπρου όπου στεγάζεται το Πολιτιστικό Κέντρο και Λαογραφικό Μουσείο των Κρυονερίων. Οι κάτοικοί του ασχολούνται κυρίως με τη γεωργία καθώς και με την κτηνοτροφία.
Ιστορία.
Η παλαιότερη γραπτή αναφορά στο χωριό βρίσκεται σε οθωμανικό φορολογικό κατάστιχο του 1454-1455 (επαρχίας Κράβαρη βιλαετίου Τρικάλων, σαντζάκι Τρικάλων), όπου καταγράφεται ως Κουτουλίστα (Ḳutliste). Ο Γάλλος περιηγητής Φρανσουά Πουκεβίλ τα αναφέρει με το όνομα Κουτουλίτσα, την περίοδο της τουρκοκρατίας, μεταξύ των χωριών της περιοχής των Κραβάρων να κατοικείται από 40 οικογένειες. Το 1912 αναφέρεται με το όνομα Κουκουλίστα, ενώ πήρε το σημερινό του όνομα το 1927 λόγω της πληθώρας των υδάτινων πόρων που το περιστοιχίζουν.
Διοικητικά.
Ως "Κουτουλίστα" αναφέρεται επίσημα, μετά την απελευθέρωση, το 1835 στο ΦΕΚ 19Α - 07/12/1835 να προσαρτάται στον τότε δήμο Οφιονίας. Το 1912 με το ΦΕΚ 261Α - 31/08/1912 ορίστηκε έδρα της ομώνυμης νεοϊδρυθείσας κοινότητας και το 1927 με το ΦΕΚ 206Α - 28/09/1927 μετονομάστηκε σε Κρυθνέρια. Από το 1997, σύμφωνα με το πρόγραμμα Καλλικράτης, αποτελεί την τοπική κοινότητα Λεύκας που ανήκει στην Δημοτική Ενότητα Αποδοτίας του Δήμου Ναυπακτίας και ο πληθυσμός της σύμφωνα με την απογραφή του 2011 είναι 116 κάτοικοι. Το 1940, πρωτοαναγνωρίστηκε ο γειτονικός οικισμός Λάλικας, ο οποίος μαζί με τα Κρυονέρια αποτέλεσαν την ενιαία κοινότητα Κρυονερίων με πληθυσμό 122 μόνιμους κατοίκους (απογραφή 2001). Παλαιότερα, σύμφωνα με το σχέδιο Καποδίστριας, ανήκαν στο δήμο Αποδοτίας.

</doc>
<doc id="61105" url="https://el.wikipedia.org/wiki?curid=61105" title="Μπρούνεϊ">
Μπρούνεϊ



</doc>
<doc id="61106" url="https://el.wikipedia.org/wiki?curid=61106" title="Κάρολος Κουΐντος">
Κάρολος Κουΐντος



</doc>
<doc id="61107" url="https://el.wikipedia.org/wiki?curid=61107" title="Εμπορειό Θήρας">
Εμπορειό Θήρας



</doc>
<doc id="61108" url="https://el.wikipedia.org/wiki?curid=61108" title="Στίγμα">
Στίγμα

Το στίγμα (Ϛ ϛ) είναι σύμπλεγμα (λιγατούρα) των χαρακτήρων σ και τ, που χρησιμοποιείται στο ελληνικό σύστημα αρίθμησης ως σύμβολο του αριθμού έξι (6) και, παλαιότερα, στη θέση του ζεύγους στ για τη γραφή λέξεων όπως π.χ. στρατός (ϛρατός), στύλος (ϛύλος), αντίστασις (αντίϛασις) κ.λπ. 
Σήμερα χρησιμοποιείται σπάνια —σε κλασικά κείμενα για παράδειγμα— και τη θέση του στο ελληνικό σύστημα αρίθμησης έχει πάρει το στ΄. 
Ιστορία.
Τον Μεσαίωνα, αφού το δίγαμμα είχε πλέον εκπέσει σε αχρηστία ως γράμμα στην "Ελληνιστική Κοινή" και η χρήση του είχε περιοριστεί στην αναπαράσταση του αριθμού 6, το στίγμα ταυτίστηκε με το δίγαμμα λόγω σχεδιαστικής ομοιότητας (στην καλλιγραφία). Έτσι, σταδιακά το αντικατέστησε ως σύμβολο του αριθμού έξι. 
Ιστορικά το στίγμα δεν έχει κεφαλαία μορφή, διότι ως σύμπλεγμα δεν χρησιμοποιήθηκε στη θέση του Στ αλλά μόνο του στ, ενώ ως αριθμητικό ήταν πάντα πεζό. Σήμερα όμως, για να καλυφθεί η πιθανή μετατροπή σε κεφαλαία μιας λέξης ή φράσης που το περιλαμβάνει, σχεδιάστηκε και η κεφαλαία του μορφή, η οποία βασίστηκε στο Ϲ (μηνοειδές σίγμα). 
Στο σύστημα κωδικοποίησης Unicode είναι καταχωρισμένο ως εξής:

</doc>
<doc id="61109" url="https://el.wikipedia.org/wiki?curid=61109" title="Ελληνιστική Κοινή">
Ελληνιστική Κοινή

Η ελληνιστική κοινή (κοινή εννοείται διάλεκτος) είναι η λαϊκή μορφή της αρχαίας ελληνικής γλώσσας που εξελίχθηκε από την Αττική διάλεκτο και εμφανίστηκε και επικράτησε στη μετακλασσική αρχαιότητα (συμβατικά περίπου: 300 π.Χ. - 500 μ.Χ.) και αποτελεί την τέταρτη περίοδο στην ιστορία της μακραίωνης ελληνικής γλώσσας. Άλλες ονομασίες της είναι "Αλεξανδρινή", "Ελληνιστική", "Αττική κοινή," "Κοινή" ή "Ελληνική της Καινής Διαθήκης". Η Κοινή είναι ιδιαίτερα σημαντική όχι μόνο για τους Έλληνες, που αποτέλεσε την πρώτη τους κοινή διάλεκτο και προπομπό της δημοτικής, αλλά και για όλον τον Δυτικό πολιτισμό, για τον οποίο αποτέλεσε την lingua franca στην περιοχή της Μεσογείου. Πιο συγκεκριμένα στην Εγγύς και Μέση Ανατολή, τη νότια Ιταλία, την Ελλάδα, τη Μικρά Ασία και αλλού. Η Κοινή ήταν επίσης η γλώσσα στην οποία γράφτηκαν τα Ευαγγέλια καθώς και η γλώσσα που χρησιμοποιήθηκε για την διδασκαλία και εξάπλωση του Χριστιανισμού στα πρώτα χρόνια μετά Χριστόν. Η Κοινή ήταν επίσης ανεπίσημα πρώτη ή δεύτερη γλώσσα σε ολόκληρη την Ρωμαϊκή Αυτοκρατορία και ενώ στη Δύση σταδιακά εκτοπίστηκε από τα μεσαιωνικά λατινικά (τη Λαϊκή Λατινική γλώσσα), στην Ανατολή παρέμεινε για αιώνες η καθομιλουμένη.
Η Ονομασία.
Κάποιοι λόγιοι όπως ο Απολλώνιος ο Δύσκολος και ο Αίλιος Ηρωδιανός χρησιμοποίησαν τον όρο "Κοινή" αναφερόμενοι στην Πρωτοελληνική γλώσσα, ενώ άλλοι αναφερόμενοι σε οποιαδήποτε καθομιλουμένη μορφή της ελληνικής -δηλαδή για τη γλώσσα που κατά περιόδους διέφερε από την λόγια γλώσσα. Όταν όμως η Ελληνιστική Κοινή έγινε και γλώσσα της λογοτεχνίας της εποχής της (δηλαδή γύρω στον 1ο π.Χ. αιώνα), τότε ο διαχωρισμός άλλαξε. Κάποιοι άρχισαν λοιπόν τότε να διαχωρίζουν τη γλώσσα ανάμεσα στην Ελληνική (σαν καθαρό απόγονο της κλασικής γλώσσας, ως μετακλασική γλώσσα των λογίων) και στην καθομιλουμένη από διάφορους λαούς, του ελληνικού συμπεριλαμβανομένου. Άλλοι επέλεξαν διαφορετικό διαχωρισμό και ανέφεραν ως Κοινή την Αλεξανδρινή (την περὶ τῆς Ἀλεξανδρέων διαλέκτου) ή τη διάλεκτο της Αλεξάνδρειας ενώ άλλη την σχεδόν παγκόσμια γλώσσα της εποχής.
Ιστορία.
Η Κοινή Ελληνιστική ξεπήδησε ως κοινή διάλεκτος μέσα στα στρατεύματα του Μεγάλου Αλεξάνδρου. Υπό την ηγεσία των Μακεδόνων που κατέκτησαν τον γνωστό τότε κόσμο, η νεοσχηματισθείσα κοινή διάλεκτος ομιλούνταν τότε από την Αίγυπτο ώς τη λεκάνη της Ινδίας. Αν και τα επιμέρους στοιχεία της Κοινής διαμορφώθηκαν κατά την ύστερη Κλασική εποχή, στην μετά-Κλασική περίοδο μετά τον θάνατο του Μεγάλου Αλεξάνδρου το 323 π.χ., όταν οι ασιατικοί πολιτισμοί υπό την επιρροή της Ελληνιστικής περιόδου άρχισαν με την σειρά τους να επηρεάζουν την γλώσσα. 
Για την προέλευση της Κοινής Ελληνικής οι μελετητές διαφωνούν. Οι μεν πιστεύουν ότι πράγματι προερχόταν από τον συγκερασμό των τεσσάρων βασικών διαλέκτων της αρχαίας ελληνικής γλώσσας (ή εκ των τεσσάρων συνιστώσα), άλλοι ότι αποτελεί ουσιαστικά μια μετεξέλιξη της Ιωνικής ή της Αττικής διαλέκτου. Οι μεν υποστηρίζουν ότι στην Ελληνιστική ήταν πολύ έντονα τα ιωνικά στοιχεία, όπως το "σσ" αντί του "ττ" και το σύμπλεγμα "ρσ" αντί του "ρρ" (θάλασσα αντί θάλαττα και ἀρσενικός αντί ἀρρενικός) ενώ οι δε θεωρούν ότι παρά τα πολλά στοιχεία από την ιωνική και άλλες διαλέκτους, ο βασικός πυρήνας της Ελληνιστικής ήταν η Αττική διάλεκτος. 
Η Ελληνιστική Κοινή είχε σε γενικές γραμμές περισσότερα ιωνικά στοιχεία στις περιοχές που κατοικούνταν κυρίως από Ίωνες ενώ αντίθετα στη Λακωνία και στην Κύπρο είχε περισσότερα λακωνικά και αρκαδικά-κυπριακά στοιχεία αντίστοιχα. Επιπλέον η λόγια γλώσσα της περιόδου εκείνης προσομοιάζει τόσο πολύ στην Αττική ώστε συχνά αναφέρεται ως "Κοινή Αττική" και οι περισσότεροι πλέον αποδέχονται την άποψη ότι η Ελληνιστική Κοινή είναι παιδί της Αττικής, με αρκετές βέβαια επιρροές από άλλες διαλέκτους ή και από τη μητρική γλώσσα άλλων λαών που την μιλούσαν και που σε μικρό βαθμό επίσης τη διαμόρφωναν.
Το πέρασμα στην επόμενη περίοδο, που είναι γνωστή και ως Μεσαιωνική ελληνική, χρονολογείται από την ίδρυση της Πόλης από τον Κωνσταντίνο Α' το 330, ενώ ορισμένοι υποστηρίζουν ότι για ιστορικούς και γλωσσικούς λόγους το πέρασμα στην Μεσαιωνική ελληνική γλώσσα χρονολογείται τον 6ο αιώνα. Η μετά-Κλασική περίοδος της Ελληνικής αναφέρεται έτσι στην δημιουργία και την εξέλιξη της Κοινής διαμέσου της όλης Ελληνιστικής και Ρωμαϊκής περιόδου της ιστορίας έως τις αρχές του Μεσαίωνα.
Πηγές.
Εν αντιθέσει με την πληθώρα πηγών εκ των οποίων αντλούμε πληροφορίες για την Αρχαία Ελληνική γλώσσα, οι πηγές που έχουμε κατά την περίοδο της Ελληνιστικής κοινής είναι περιορισμένες. Οι πρώτοι που μελέτησαν την Ελληνιστική Κοινή ήταν κλασικιστές (δηλαδή λάτρεις της Αττικής διαλέκτου) και ήταν λογικό να μην αποδέχονται τις παρεκτροπές της Ελληνιστικής από το πρότυπό τους. Την απαξίωσαν ως "παρηκμασμένη μορφή" της λόγιας Αττικής γλώσσας και δεν της έδωσαν ιδιαίτερη σημασία όσο ήταν ακόμα καιρός και διασώζονταν περισσότερα στοιχεία της. Η μεγάλη σημασία της αναγνωρίστηκε μόλις κατά τον 19ο αιώνα και οι πηγές ήταν όσα πρωτότυπα σε επιγραφές και πάπυροι είχαν διασωθεί. Πηγή της επίσης υπήρξε η «Μετάφραση των Εβδομήκοντα», δηλαδή η σχεδόν κατά λέξη μετάφραση στα Ελληνικά της Παλαιάς Διαθήκης, καθώς και η Καινή Διαθήκη που συντάχθηκε περίπου 4 αιώνες αργότερα. Αυτά τα κείμενα στόχευαν λογικά στο να γίνουν κατανοητά από το πλατύ κοινό και κατά συνέπεια πρέπει να είχαν συνταχθεί στην καθομιλουμένη της εποχής τους. 
Πληροφορίες μπορούν να αντληθούν και από Αττικιστές λόγιους της ελληνιστικής και ρωμαϊκής περιόδου, οι οποίοι προκειμένου να πολεμήσουν ουσιαστικά την εδραίωση της Ελληνιστικής Κοινής, εξέδιδαν έργα στα οποία συνέκριναν την «ορθή Αττική» με την «λανθασμένη Κοινή». Παρέθεταν μάλιστα και παραδείγματα και νουθετούσαν τον κόσμο για την κατά την αντίληψή τους σωστή χρήση της γλώσσας. Ένας από αυτούς ήταν και ο Φρύνιχος Αρράβιος ο οποίος κατά τον 2ο π.Χ. αιώνα έγραφε χαρακτηριστικά τα εξής:
Άλλες πηγές αποτελούν οι ίδιοι οι Αττικιστές με τα γλωσσικά τους «σφάλματα» καθώς δεν μπορούσαν να είχαν τέλεια γνώση της Αττικής διαλέκτου έβαζαν στο λόγο τους κατά λάθος και στοιχεία της τότε καθομιλουμένης Ελληνιστικής Κοινής. Επίσης πηγή αποτελούν τα τυχαία ευρήματα σε επιγραφές αγγείων -που τις έγραφαν λαϊκοί καλλιτέχνες ή οι έμποροι μόνοι τους- καθώς και μερικά μεταφραστικά λεξικά ή γλωσσάρια Ελληνο-λατινικών της ρωμαϊκής περιόδου. Στα τελευταία αναφέρονται ελληνικές φράσεις με τη μετάφρασή τους στα Λατινικά:
Ιδιαίτερα σημαντικά ως πηγές είναι τα κείμενα των παπύρων. Τα κείμενα των μη φιλολογικών παπύρων τα οποία προέρχονται κυρίως από την Αίγυπτο και αποτελούνται από ιδιωτικές επιστολές, προσκλήσεις και ακόμη από διοικητικά έγγραφα (εγκύκλιοι, απαντήσεις σε αιτήματα, αναφορές) μας δίνουν μία πιο καθαρή εικόνα του καθημερινού προφορικού λόγου. Τα κείμενα από παπύρους καλύπτουν ολόκληρη την περίοδο της Ελληνιστικής Κοινής, καθώς αρχίζουν από τα τέλη του 4ου π.Χ. αιώνα και φθάνουν ως τον 8ο μ.Χ. αιώνα, ενώ οι γνώσεις μας για τήν γλώσσα συμπληρώνονται από επιγραφές και όστρακα αυτής της χρονικής περιόδου.
Σπουδαία πηγή τέλος αποτελεί αυτή καθαυτή η νεοελληνική και οι διάλεκτοί της, όπως η ποντιακή διάλεκτος και η καππαδοκική, που έχουν κρατήσει κάποια γλωσσολογικά στοιχεία τα οποία έχουν χαθεί από τη νεοελληνική. Αυτές έχουν π.χ. κρατήσει την αρχαία προφορά του η ως ε (γράφουν νύφε, τίμεσον) ενώ στην Τσακωνική έχουν κρατήσει το παρτεταμένο α αντί του η (αμέρα, αστραπά, λίμνα). Στις νότιες νησιωτικές περιοχές (στα Δωδεκάνησα) και στην Κύπρο έχει διατηρηθεί η έντονη, διπλή προφορά των διπλών όμοιων συμφώνων σε λεξεις όπως Ελλάδα, θάλασσα κ.α. Φαινόμενα σαν αυτά υποδηλώνουν ότι οι προφορές και άλλα χαρακτηριστικά επιβίωσαν μέσα από την Ελληνιστική Κοινή παρά την ποικιλότητα της τελευταίας στον αχανή τότε ελληνόφωνο κόσμο.
Τύποι.
Η Ελληνιστική Κοινή παρουσίαζε ποικιλία κατά τόπους, αλλά και ανάλογα με τη χρήση της. Ένας τύπος Ελληνιστικής Κοινής είναι η γλώσσα της Βίβλου. Η Μετάφραση των Εβδομήκοντα της Παλαιάς Διαθήκης που έγινε γύρω στο 280 π.Χ. από λόγιους Ιουδαίους οι οποίοι μιλούσαν τα Ελληνικά, δείχνει την Ελληνιστική Κοινή της εποχής και της περιοχής τους. Η μετάφραση της Παλαιάς Διαθήκης έχει πολλά στοιχεία της Ελληνιστικής της περιοχής και είναι επηρεασμένη από τα Αραμαϊκά και τα Εβραϊκά, οπότε δεν είναι βέβαιο ότι αντικατοπτρίζει την καθομιλουμένη Ελληνιστική Κοινή και λείπουν για παράδειγμα «μεν» και «δε» ενώ αφθονεί ο ρηματικός «ἐγένετο» (με τη σημερινή έννοια «έγινε»). Εντούτοις η μετάφραση αυτή εισήγαγε στοιχεία στην Ελληνιστική Κοινή και ακόμα κι αν εξαρχής δεν ταυτιζόταν με την καθομιλουμένη, κατέληξε να επηρεάσει την τελευταία πολύ βαθιά.
Τα κείμενα της Νέας ή Καινής Διαθήκης που συντάχθηκαν τα περισσότερα εξαρχής στα Ελληνικά, δίνουν στοιχεία για την Ελληνιστική Κοινή της δικής τους εποχής (1ος αιώνας μ.Χ.) Η γλώσσα είναι αρκετά διαφορετική από της Παλαιάς Διαθήκης γιατί τα Ελληνικά της Καινής Διαθήκης είναι πιο καθαρά Ελληνιστικά - δεν αποτελούσαν έργο μετάφρασης αλλά συντάχθηκαν εξαρχής στην Ελληνική. 
Τα Ελληνικά των Πατέρων της Εκκλησίας αποτελούν ένα τρίτο τύπο της Ελληνιστικής Κοινής που είναι και πιο κοντά στην καθομιλουμένη της εποχής τους.
Διαφορές με την Αττική διάλεκτο.
Οι έξι αιώνες που καλύπτει ουσιαστικά η Ελληνιστική Κοινή δεν μπορεί να μην επηρέασαν τη γλώσσα τόσο στην απαρχή της όσο και στην εξέλιξή της. Οι διαφορές αφορούν στην γραμματική και στη σύνταξη, στη μορφολογία, στο λεξιλόγιο αλλά ασφαλώς και στη φωνολογία - την προφορά που πλέον είχε αλλάξει δραματικά. Αναμφίβολα όμως η Ελληνιστική Κοινή είναι πολύ πιο κατανοητή σε έναν γνώστη της Νεοελληνικής σε σύγκριση με τα Αρχαία Ελληνικά.
Οι διαφορές της από την Αττική διάλεκτο είναι αρκετές, αλλά οι ομοιότητές της πολύ περισσότερες. Οι περισσότερες διαφορές αφορούν σε απλοποιήσεις. Πιο συγκεκριμένα: 
Σε φωνολογικό επίπεδο: 
Σε μορφολογικό επίπεδο: 
Δείγματα κειμένων Ελληνιστικής Κοινής.
Ἀλεξάνδρου τοῦ Ἀλεξάνδρου βασιλεύοντος ἔτει ἑβδόμῳ Πτολεμαίου σατραπεύοντος ἔτει τεσσαρεσκαιδεκάτῳ μηνὸς Δίου. Συγγραφὴ συνοικισίας Ἡρακλείδου καὶ Δημητρίας. Λαμβάνει Ἡρακλείδης Δημητρίαν Κώιαν γυναῖκα γνησίαν παρὰ τοῦ πατρὸς Λεπτίνου Κώιου καὶ τῆς μητρὸς Φιλωτίδος, ἐλεύθερος ἐλευθέραν, προσφερομένην εἱματισμὸν καὶ κόσμον. Παρεχέτω δὲ Ἡρακλείδης Δημητρίᾳ ὅσα προσήκει γυναικὶ ἐλευθέραι πάντα, εἶναι δὲ ἡμᾶς κατὰ ταὐτὸ ὅπου ἂν δοκῇ ἄριστον εἶναι βουλευομένοις κοινῇ βουλῇ Λεπτίνῃ καὶ Ἡρακλείδῃ. Εἰὰν δέ τι κακοτεχνοῦσα ἁλίσκηται ἐπὶ αἰσχύνῃ τοῦ ἀνδρὸς Ἡρακλείδου Δημητρία στερέσθω ὧν προσηνέγκατο πάντων. ἐπιδειξάτω δὲ Ἡρακλείδης, ὅτι ἂν ἐγκαλῇ Δημητρίᾳ , ἐναντίον ἀνδρῶν τριῶν, οὕς ἂν δοκιμάζωσιν ἀμφότεροι. Μὴ ἐξέστω δὲ Ἡρακλείδῃ γυναῖκα ἄλλην ἐπεισάγεσθαι ἐφ' ὕβρει Δημητρίας μηδὲ τεκνοποιεῖσθαι ἐξ ἄλλης γυναικὸς μηδὲ κακοτεχνεῖν μηδὲν παρευρέσει μηδεμιᾷ Ἡρακλείδην εἰς Δημητρίαν. εἰὰν δὲ τι ποῶν τούτων ἁλίσκηται Ἡρακλείδης καὶ επιδείξῃ Δημητρία ἐναντίον ἀνδρῶν τριῶν, οὕς ἂν δοκιμάζωσιν ἀμφότεροι, ἀποδότω Ἡρακλείδης Δημητρίᾳ τὴν φερνὴν, ἥν προσηνέγκατο. καὶ προσαποτεισάτω ἀργυρίου Ἀλεξανδρείου.
Κυρίᾳ μου καὶ ἐπιπόθητῃ θείᾳ Τάρη θυγάτηρ ἀδελφῆς σου Ἀλλοῦτος ἐν θ(ε)ῶ χαίρειν.
Πρὸ παντὸς ἔυχομαι τῷ Θ(ε)ῶ ὑγιένουσάν σε καὶ εὐθυμοῦσαν ἀπολαβῖν τὰ παρ' ἐμοῦ γράμματα. αὕτη γάρ μού ἐστιν εὐχή. Γείνωσκε δέ, κυρία μου, ὅτι ἀπὸ τῶν Πάσχω(ν) ἡ μήτηρ μου, ἡ ἀδελφή σου, ἐτελε[ύτη]σεν. Ὅτε δὲ τὴν μητέρα μου εἶχα μεθ' [ἑ]αυτῆς, ὅλον τὸ γένος μου αὕτη ἦν. ἀφ' οὗ δ[ὲ] ἐτελεύτησεν, ἔμινα ἔρημος, μ[η]δένα ἔχουσα ἐπὶ ξένοις τόποις. Μνημόνευε οὖν, θεία, ὡς ζώσης τῆς μητρὸς μου, εἵνα εἴ τινα εὑρίσκις πέμπε πρὸς ἐμέ. Προσαγόρευε πᾶσαν τὴν συγγένιαν ἡμῶν.
Ἐρωμένην σε ὁ κ(ύριος) διαφυλάττοι μακροῖς καὶ εἰρηνικοῖς χρόνοις, κυρία μου. Verso: Ἀπό]δος τὴν ἐπιστολὴν 
Ὡρείνᾳ, ἀδελφῇ Ἀπολλωνίου, Κοπτιτίσᾳ, παρὰ Τάρης, θυγατρὸς ἀδελφῆς αὐτῆς, ἀπὸ Ἀπαμίας. 

</doc>
<doc id="61112" url="https://el.wikipedia.org/wiki?curid=61112" title="Σαμάρα">
Σαμάρα

Η ονομασία Σαμάρα αναφέρεται:

</doc>
<doc id="61113" url="https://el.wikipedia.org/wiki?curid=61113" title="Φάνης Χριστοδούλου">
Φάνης Χριστοδούλου

Ο Φάνης Χριστοδούλου (Ελευσίνα, 22 Μαΐου 1965) είναι Έλληνας πρώην διεθνής καλαθοσφαιριστής και αποτελεί μία από τις σημαντικότερες μορφές στην ιστορία του αθλήματος στην Ελλάδα και ίσως ο πληρέστερους όλων. Ήταν μαζί με τους Νίκο Γκάλη, Παναγιώτη Γιαννάκη και Παναγιώτη Φασούλα οι σημαντικότεροι παίκτες της Εθνικής Ελλάδας για πολλά χρόνια. Αδελφός του είναι ο επίσης πρώην διεθνής καλαθοσφαιριστής Χρήστος Χριστοδούλου.
Ο Φάνης Χριστοδούλου ήταν ένας μπασκετμπολίστας που μπορούσε να αγωνιστεί σε όλες τις θέσεις κατά τη διάρκεια του αγώνα (παλαιότερα στην μπασκετική ορολογία της χώρας μας για να αποδοθεί αυτός ο όρος χρησιμοποιούνταν η λέξη "ταλέντο": στην πορεία όμως άλλαξε σημασία και χρησιμοποιείται ευρέως για κάποιον χαρισματικό παίκτη νεαρής ηλικίας. Ενώ στα αγγλικά ο όρος που χρησιμοποιείται για να αποδοθεί η αρχική σημασία του "ταλέντου" είναι "all-around-player"). Ήταν ασυναγώνιστος στη θέση του σμολ φόργουορντ αλλά και ως πάουερ φόργουορντ, όμως όταν χρειαζόταν μπορούσε να γίνει ένας εξίσου καλός πλέι μέικερ ή σούτιγκ γκαρντ αλλά και ένας αξιόμαχος σέντερ (έστω και με δυσκολία λόγω ύψους). Μεγάλη έφεση στο τρίποντο, εξαιρετικός στην πάσα και συνήθως αναλάμβανε το μαρκάρισμα του καλύτερου παίκτη της αντίπαλης ομάδας. Πολλοί τον συνέκριναν με τον Τσαρλς Μπάρκλεϊ ο οποίος μάλιστα είχε πει: "Με έχουν δυσκολέψει αρκετοί παίκτες στο ΝΒΑ αλλά θυμάμαι ένας παίκτης της Εθνικής Ελλάδας που με έπαιξε απίστευτη άμυνα στο Μουντομπάσκετ. Ήταν το νούμερο 15."
Καριέρα.
Η καταγωγή του είναι από τα Ροζενά Κορινθίας. Το προσωνύμιο Μπέμπης δεν άργησε να του κολλήσει και παρέμεινε μέχρι το τέλος της καριέρας του. 
Ξεκίνησε την μπασκετική του καριέρα από το σωματείο της Δάφνης, πριν μεταπηδήσει στον Πανιώνιο και γίνει ο ηγέτης της ομάδας για πολλά χρόνια. Το 1989 επιλέχθηκε από τους Ατλάντα Χοκς στο νούμερο 96 του ντραφτ αλλά ποτέ δεν πήρε τη μεγάλη απόφαση για να παίξει στον NBA. Στον "ιστορικό" αγωνίστηκε για 13 συνεχόμενες χρονιές και έγινε ταυτόσημο με τον μπασκετικό Πανιώνιο που φιγουράριζε στις 4 καλύτερες ομάδες της χώρας με εξαίρεση την τελευταία χρονιά του "μπέμπη" στους "κυανέρυθρους" όπου έμειναν εκτός πλέι-οφ μετά από πάρα πολλά χρόνια. Με τον Πανιώνιο κατέκτησε το Κύπελλο Ελλάδας το 1991 στο Στάδιο Ειρήνης και Φιλίας (73-70) με αντίπαλο τον τότε κάτοχο του Κυπέλλου Κυπελλούχων Ευρώπης ΠΑΟΚ. 
Στην Ευρώπη η μεγαλύτερη διάκριση του Χριστοδούλου σε συλλογικό επίπεδο ήταν η πορεία μέχρι τον ημιτελικό του Κυπέλλου Κόρατς το 1994 όπου απεναντί του βρέθηκε πάλι ο ΠΑΟΚ όμως δεν επαναλήφθηκε το 1991 και οι "ασπρόμαυροι" προκρίθηκαν και στη συνέχεια κατέκτησαν το τρόπαιο στον τελικό.
Στο τέλος της καριέρας του, πήγε στον Παναθηναϊκό, τον οποίο βοήθησε να κατακτήσει το Πρωτάθλημα Ελλάδας (1998) μετά από 14 χρόνια, και με τον οποίο κατέκτησε το μοναδικό τρόπαιο. Μετά το τέλος αυτής της σεζόν, το καλοκαίρι του 1998 ανακοίνωσε την οριστική του αποχώρηση από το άθλημα, μιας και οι χρόνιοι τραυματισμοί δεν του επέτρεπαν να συνεχίσει να αγωνίζεται ανταγωνιστικά. Χαρακτηριστικό είναι ότι ο Χριστοδούλου από πολύ νωρίς αγωνιζόταν με πρόβλημα και στα δύο γόνατα (δεν αποχωριζόταν ποτέ τις επιγονατίδες) και παρά τις καταχρήσεις που πολλοί υποστηρίζουν ότι έκανε στα θέματα διατροφής, δεν μετακόμισε ποτέ από τη λίστα των κορυφαίων καλαθοσφαιριστών στην Ευρώπη.
Η ΚΑΕ Πανιώνιος για να τον τιμήσει απέσυρε τη φανέλα με το νούμερο 4 προς τιμήν του.
Εθνική Ελλάδας.
Η πρώτη του συμμετοχή στην Εθνική ανδρών έγινε στις 31 Αυγούστου του 1983, στους Βαλκανικούς Αγώνες, όντας μόλις 18 χρονών.
Ήταν ένας από τους βασικούς παίκτες της Εθνικής ομάδας για πολλά χρόνια, με την οποία κατέκτησε το Ευρωμπάσκετ της Αθήνας το 1987.
Δύο χρόνια αργότερα κατέκτησε το αργυρό μετάλλιο στο Ευρωμπάσκετ του Ζάγκρεμπ. Με δικό του τρίποντο στο τέλος του ημιτελικού αγώνα εναντίον της Σοβιετικής Ένωσης, η εθνική νίκησε 81-80 και πέρασε στον τελικό της διοργάνωσης.
Συμμετείχε ακόμα στα Ευρωμπάσκετ του, 1993, 1995 και 1997, στα Μουντομπάσκετ του 1986, 1990, 1994 και στους Ολυμπιακούς Αγώνες του 1996.
Εξωτερικοί σύνδεσμοι.
&lt;br&gt;

</doc>
<doc id="61124" url="https://el.wikipedia.org/wiki?curid=61124" title="Χριστιανή Θήρας">
Χριστιανή Θήρας

Η Χριστιανή είναι μικρή ακατοίκητη ηφαιστειογενής νησίδα νοτιοδυτικά της Σαντορίνης, η οποία ανήκει στο σύμπλεγμα των νησιών Χριστιανά, τα οποία διοικητικά ανήκουν στο Δημοτικό Διαμέρισμα Θήρας. Το υψηλότερο σημείο της είναι 283 μέτρα από την επιφάνεια της θάλασσας. Στην νησίδα αυτή υπάρχουν υπολείμματα ανθρώπινης δραστηριότητας, όπως παλιές ξερολιθιές, αλώνια, κτίσματα και παλιές καλλιέργειες που δείχνουν ότι η νησίδα αυτή παλαιότερα ήταν κατοικημένη. Επίσης, έχουν εντοπιστεί λείψανα από τους προϊστορικούς χρόνους (τέλη 3ης χιλιετίας π.Χ.). Στο βόρειο τμήμα του νησιού είναι χτισμένο μικρό εκκλησάκι, ο Άγιος Βασίλειος.

</doc>
<doc id="61131" url="https://el.wikipedia.org/wiki?curid=61131" title="Θέμης Βάγγης">
Θέμης Βάγγης

Ο Θέμης Βάγγης (γεν. 1 Αυγούστου 1956) είναι πρώην διεθνής ποδοσφαιριστής, που αγωνιζόταν στη μεσαία γραμμή.
Αγωνίσθηκε επί σειρά ετών στις ομάδες του Π.Α.Ο. Ρουφ, του Παναθηναϊκού, του Ατρομήτου Αθηνών, του Α.Ο. Αιγάλεω, του Άρη Θεσσαλονίκης (26 συμμετοχές/ 1 γκολ) , του Βύζαντα Μεγάρων κ.α.
Ήταν ταλαντούχος ντριμπλέρ και διεμβολιστής, ενώ ξεχώριζε για το ιδιαίτερό του αγωνιστικό στυλ κάτι που τον καθιέρωσε στη συνείδηση των Ελλήνων φιλάθλων ως έναν από τους πιο χαρισματικούς παίκτες που πέρασαν τόσο από τα Ελληνικά όσο και τα Ευρωπαϊκά γήπεδα, αφού φορώντας τη φανέλα του Άρη συμμετείχε σε αγώνες του Κυπέλλου ΟΥΕΦΑ την περίοδο 1979-80, με ξεχωριστή επιτυχία. Τα τελευταία χρόνια μένει μόνιμα στη Σύρο .

</doc>
<doc id="61135" url="https://el.wikipedia.org/wiki?curid=61135" title="Εσχάτη Θήρας">
Εσχάτη Θήρας

Η Εσχάτη ή "Μέρμηγκας" είναι μικρή ακατοίκητη ηφαιστειογενής βραχονησίδα, ύψους 23 μ. περίπου, νοτιοδυτικά της Σαντορίνης, η νοτιότερη του συμπλέγματος των νησίδων Χριστιανά, τα οποία διοικητικά ανήκουν στο τοπικό διαμέρισμα Θήρας του δήμου Θήρας. 
Το νοτιοδυτικό και βορειοανατολικό άκρο της περικλείονται από ξέρες. Σε απόσταση όμως ασφαλείας περί του ενός σταδίου (1/10 του μιλίου, = 185μ) γύρω από τη νησίδα τα νερά είναι αρκετά βαθιά. Επί της Εσχάτης φέρεται φανός εκλάμπων, κοινώς σπίθα.

</doc>
<doc id="61136" url="https://el.wikipedia.org/wiki?curid=61136" title="Εγκληματολογία">
Εγκληματολογία

Εγκληματολογία είναι κλάδος της κοινωνιολογικής επιστήμης που ασχολείται με τη συστηματική μελέτη του εγκλήματος ως κοινωνικού φαινομένου και των μέτρων που αφορούν την αντιμετώπισή του. Η λέξη προέρχεται από τις λέξεις "έγκλημα" και "λέγω". 
Η Εγκληματολογία αποτελεί ένα ιδιαίτερο πολυσύνθετο επιστημονικό κλάδο γνώσης στον οποίο συνεισφέρουν η Κοινωνιολογία, η Ψυχολογία, η Ψυχιατρική, η Ανθρωπολογία, η Στατιστική, η Νομική, η Βιολογία κ.ά. Το γεγονός αυτό δεν αναιρεί την αυτονομία της ως επιστήμη, εφόσον έχει, κατά κύριο λόγο, δική της οπτική γωνία εξέτασης του εγκληματικού φαινομένου. 
Αντικείμενο.
Το ειδικότερο επιστημονικό αντικείμενο της Εγκληματολογίας αφορά τη μελέτη των χαρακτηριστικών της εγκληματικής πράξης αυτής καθεαυτής καθώς και των πρωταγωνιστών της, δηλαδή του δράστη (εγκληματία) και του θύματός του. Παράλληλα, και μέσα στα πλαίσια των μέτρων αντιμετώπισης της εγκληματικής συμπεριφοράς, ασχολείται και με τη λειτουργία του Συστήματος της Ποινικής Δικαιοσύνης η οποία είναι αρμόδια για την επιβολή των μέτρων αυτών.
Το ίδιο αντικείμενο με την Εγκληματολογία απασχολεί και το Ποινικό Δίκαιο κάθε χώρας. Η πρώτη όμως το εξετάζει σαν κοινωνικό φαινόμενο, ενώ το δεύτερο το βλέπει σαν απρόσωπο νομικό κανόνα.
Η εγκληματολογία προσπαθεί να απαντήσει σε ερωτήματα όπως:
Ιστορία.
Αρχαιότητα.
Στην αρχαιότητα, προτού εμφανιστούν οι πρώτοι νόμοι, οι άνθρωποι αντιμετώπιζαν τις εγκληματικές ενέργειες εναντίον τους με το να παίρνουν εκδίκηση. Αυτό όμως κατέληγε σε βεντέτες, αφού το θύμα της εκδίκησης πολλές φορές θεωρούσε ότι η εκδίκηση που ασκήθηκε, υπερέβαινε της εγκληματικής του πράξης.
Έτσι, οι κοινωνίες άρχισαν να αναζητούν τρόπους για να σταματήσουν οι διενέξεις και κατέληξαν στους πρώτους, πρώιμους νόμους. Οι νόμοι αυτοί ξεκαθάριζαν το τι οριζόταν ως "έγκλημα" και καθιέρωναν συγκεκριμένες τιμωρίες για κάθε είδους εγκλήματος. Στόχος τους ήταν η τιμωρία να είναι πάντα ισάξια του εγκλήματος. Η πιο παλιά και πιο ολοκληρωμένη συλλογή από τέτοιους νόμους έιναι ο Κώδικας του Χαμουραμπί, στην Βαβυλώνα. Χρονολογείται γύρω στο 1754 π.Χ., και γράφτηκε από τον τότε βασιλιά της Βαβυλώνας, Χαμουραμπί. Οι βασικές αρχές του κώδικα ήταν ο "οφθαλμός αντί οφθαλμού" και η ευσέβεια προς τους θεούς και τη θέληση τους.
Το έγκλημα, όπως και πολλές άλλες πτυχές της ζωής των ανθρώπων εκείνη την εποχή, περιγραφόταν μέσω της θρησκείας και τον θεών. Οι εγκληματικές πράξεις χαρακτηρίζονταν ως προσβολή απέναντι στους θεούς ή στον θεό. Οπότε και οι πράξεις εκδίκησης, ήταν σαν ευχαριστίες προς τους θεούς. Στον δυτικό κόσμο, ένα μεγάλο μέρος των πρώιμων ιδεών πάνω στο έγκλημα και την τιμωρία που αυτό επιφέρει, έχει διατηρηθεί στην παλαιά διαθήκη. Παρατηρούνται πολλές περιπτώσεις όπου κάποιο πρόσωπο αναζητά εκδίκηση, η οποία είναι ισάξια του εγκλήματος.
Πολλές από τις γνώσεις μας πάνω στην επιστήμη αυτή, προέρχονται από τους αρχαίους Έλληνες φιλοσόφους, Πλάτωνα και Αριστοτέλη.
Η Ρωμαϊκή αυτοκρατορία ήταν η πρώτη κοινωνία που ανέπτυξε έναν ολοκληρωμένο κώδικα νόμων, συμπεριλαμβανομένων των ποινικών κωδίκων. Οι Ρωμαίοι θεωρούνται οι πραγματικοί πρόδρομοι του σύγχρονου νομικού μας συστήματος και οι επιρροές τους εξακολουθούν να παρατηρούνται μέχρι και σήμερα. Η λατινική γλώσσα διατηρείται σε μεγάλο μέρος της νομικής ορολογίας στον 21ο αιώνα. Η Ρώμη προσέγγισε μια πιο κοινωνική εικόνα για το έγκλημα, βλέποντας τις εγκληματικές πράξεις ως προσβολή προς την κοινωνία παρά στον Θεό ή στους θεούς. Έλαβε τον ρόλο του καθορισμού και της παράδοσης της τιμωρίας ως κυβερνητικής λειτουργίας και ως μέσου διατήρησης μιας καλά οργανωμένης κοινωνίας. Ωστόσο, η έλλειψη μιας ισχυρής κεντρικής εξουσίας, οδήγησε σε ένα βήμα πίσω στην στάση απέναντι στο έγκλημα με την παρακμή της Ρωμαϊκής Αυτοκρατορίας.
Μεσαίωνας.
Η εισαγωγή και η εξάπλωση του χριστιανισμού σε ολόκληρη τη Δύση επέφερε την επιστροφή σε μια θρησκευτική σχέση μεταξύ εγκλήματος και τιμωρίας. Οι ποινικές πράξεις θεωρήθηκαν ως έργα και επιρροές του διαβόλου ή του Σατανά. Τα εγκλήματα έγιναν ισοδύναμα με την αμαρτία. Οι τιμωρία που επέφερε κάποιο έγκλημα, ήταν συχνά απάνθρωπη και περιλάμβανε κυρίως βασανιστήρια τα οποία υποκινούνταν από την εκκλησία. Οι δίκες με ενόρκους άρχισαν να αντικαθιστούν τα βασανιστήρια μετά τον 13ο αιώνα μ.Χ..
Οι βασιλείς και οι βασίλισσες των προηγούμενων χρόνων αιτιολογούσαν την ολοκληρωτική τους εξουσία ως το θέλημα του Θεού, υποστηρίζοντας ότι είχαν τεθεί στην εξουσία από τον Θεό και ως εκ τούτου ενεργούσαν υπό το θέλημά του. Αυτό ταυτόχρονα σήμαινε και ότι δεν μπορούσε κανένας να κρίνει τις πράξεις τους ως εγκληματικές ενέργειες. Έτσι, τα εγκλήματα κατά προσώπων, περιουσίας και πολιτείας θεωρούνταν όλα ως εγκλήματα κατά του Θεού και του βασιλιά ή της βασίλισσας, αλλά και ως αμαρτίες.
Η έννοια του εγκλήματος στον μεσαίωνα ήταν ακαθόριστη, καθώς έγκλημα θεωρούνταν ο φόνος, αλλά και το να μην έχει κανείς δουλειά, ή να μην εργάζεται αρκετά σκληρά. Κάθε πράξη, όμως, που θεωρούνταν έγκλημα, επέφερε σκληρές τιμωρίες και βασανιστήρια. Εκείνη την εποχή δεν υπήρχε ο θεσμός της αστυνομίας, οπότε η εφαρμογή του νόμου εξαρτύονταν από τον λαό
Το δικαστήριο του βασιλιά διαχειριζόταν τα πιο σοβαρά εγκλήματα. Οι εγκληματίες περνούσαν από μια σειρά βασανιστηρίων για να κριθεί το αν ήταν αθώοι ή όχι.
Σε αυτή τη μορφή "δίκης", ο κατηγορούμενος καλούνταν να κρατήσει μια καυτή μπάρα σιδήρου και να περπατήσει περίπου 3 μέτρα. Ύστερα, η πληγή τοποθετούνταν σε επίδεσμο. Μετά από 3 ημέρες ο κατηγορούμενος ξανακαλούνταν στο δικαστήριο, όπου του αφαιρούσαν τους επιδέσμους. Αν η πληγή είχε αρχίσει να επουλώνεται, ο κατηγορούμενος κρινόταν αθώος και, στην αντίθετη περίπτωση, ένοχος.
Σε αυτά τα βασανιστήρια, ο κατηγορούμενος δενόταν με σκοινί και ύστερα τον πετούσαν σε μια τεχνητή πισίνα με κρύο νερό. Αν ο κατηγορούμενος βυθιζόταν στο νερό, αυτό αποτελούσε σημάδι ότι ο Θεός τον δεχόταν, άρα ήταν αθώος, και έτσι, τον τραβούσαν έξω από το νερό. Αν όμως επέπλεε, το νερό και ο Θεός τον "απέρριπταν", άρα ήταν ένοχος.
Η επιλογή αυτή δινόταν κυρίως στους ευγενείς και η μάχη γινόταν μέχρι θανάτου. Η ιδέα πίσω από αυτή τη μορφή δίκης, είναι ότι ο Θεός θα έδινε δύναμη σε αυτόν που είχε το δίκιο. Ωστόσο πολλές φορές, λόγω σωματικών διαφορών, υπήρχε η δυνατότητα να καλέσει κάποιος κάποιον άλλον να πολεμήσει στη θέση του. Αυτή η μορφή δίκης είδε εκτενή χρήση και παρέμεινε στους νόμους της Αγγλίας μέχρι και το 1819.
Ο Χριστιανισμός, όμως, εισήγαγε ταυτόχρονα τα πλεονεκτήματα της συγχώρεσης αλλά και της συμπόνιας και άρχισαν να εξελίσσονται οι απόψεις πάνω στην εγκληματικότητα και στην τιμωρία. Ο Ρωμαιοκαθολικός θεολόγος, Θωμάς Ακινάς, εξέφρασε καλύτερα τις ενδείξεις αυτές στην σύνοψή του "Summa Theologica". Θεωρούνταν ότι ο Θεός είχε θεσπίσει μια «φυσική τάξη πραγμάτων», και τα εγκλήματα παραβίαζαν την τάξη αυτή. Όποιος διέπραττε έγκλημα είχε επίσης διαπράξει πράξη η οποία τον απομάκρυνε από τον δρόμο του Θεού.
Η κοινωνία άρχισε να καταλαβαίνει, σταδιακά, ότι τα εγκλήματα βλάπτουν όχι μόνο το θύμα, αλλά και τον ίδιο τον εγκληματία. Ενώ οι εγκληματίες άξιζαν την τιμωρία, έπρεπε επίσης παράλληληα να τους λυπούνται, επειδή είχαν βρεθεί έξω από το δρόμο του Θεού. Αν και αυτές οι ιδέες προέρχονταν από θρησκευτικές μελέτες, οι έννοιες αυτές εξακολουθούν να επικρατούν στις κοσμικές μας απόψεις πάνω στα εγκλήματα και τις τιμωρίες που αυτά επιφέρουν.
Οι ιδέες πάνω στο έγκλημα και την τιμωρία πήραν μια πιο κοσμική και ανθρωπιστική μορφή από όταν άρχισε να καθιερώνεται ο διαχωρισμός μεταξύ της εκκλησίας και του κράτους. Η σύγχρονη εγκληματολογία εξελίχθηκε μέσα από τη μελέτη της επιστήμης της κοινωνιολογίας.
Κλασσική σχολή εγκληματολογίας.
Η κλασσική σχολή εγκληματολογίας εμφανίζεται τον 18ο αιώνα, με επιρροές από φιλοσόφους του διαφωτισμού, όπως ο Μοντεσκιέ και ο Βολταίρος, και ως στόχο της είχε την αναδιαμόρφωση του νομικού συστήματος σε μια πιο επιεική και ανθρώπινη μορφή και την προστασία των κατηγορουμένων από σκληρές τιμωρίες. Η σχολή αυτή ιδρύθηκε από τους Jeremy Bentham και Cesare de Beccaria, γνώστες πάνω στα θέματα περί εγκλημάτων και νόμων. Ο Bentham έδινε μεγαλύτερη έμφαση στο έγκλημα παρά στον εγκληματία και επικεντρωνόταν περισσότερο πάνω στις επιπτώσεις του εγκλήματος παρά στα κίνητρά του. Ρητό της κλασσικής σχολής ήταν το "Nullum crimen nulla poena sine lege", "κανένα έγκλημα, καμία ποινή χωρίς υφιστάμενο νόμο".
Κλάδοι.
Η Εγκληματολογία περιλαμβάνει κλάδους, όπως την 

</doc>
<doc id="61139" url="https://el.wikipedia.org/wiki?curid=61139" title="Γιάννης Κυράστας">
Γιάννης Κυράστας

Ο Γιάννης Κυράστας (25 Οκτωβρίου 1952 - 1 Απριλίου 2004) ήταν Έλληνας διεθνής ποδοσφαιριστής και μετέπειτα προπονητής.
Καριέρα ποδοσφαιριστή.
Σε συλλογικό επίπεδο.
Ο Γιάννης Κυράστας ξεκίνησε από τα τμήματα υποδομής του Ολυμπιακού και έκανε το ντεμπούτο του με την πρώτη ομάδα εναντίον της Καβάλας στις 10 Δεκεμβρίου 1972. Με την ομάδα του Πειραιά αγωνίστηκε συνολικά σε 223 αγώνες εκ των οποίων οι 16 ήταν ευρωπαϊκοί και κατέκτησε 5 πρωταθλήματα και 3 κύπελλα.
Το 1981 ο Γιάννης Κυράστας μαζί με τον Μάικ Γαλάκο αποκτήθηκαν από τον Παναθηναϊκό. Με το "τριφύλλι" αγωνίστηκε συνολικά σε 145 αγώνες. Οι 14 από αυτούς ήταν ευρωπαϊκοί και ανάμεσα τους ήταν και η μεγάλη πορεία του Παναθηναϊκού στις 4 καλύτερες ομάδες του κυπέλλου Πρωταθλητριών το 1985. Κατέκτησε ακόμα 2 πρωταθλήματα και 3 κύπελλα. Τον Νοέμβριο του 1986 αγωνίστηκε για τελευταία φορά ενάντια στον Άρη και κατόπιν αποσύρθηκε.
Στην εθνική Ελλάδας.
Από τις 15 Νοεμβρίου 1974 έως τις 19 Μαΐου 1985 αγωνίστηκε με την Ελλάδα σε 46 συνολικά αγώνες. Κορυφαία του στιγμή η συμμετοχή του στο Ευρωπαϊκό πρωτάθλημα του 1980, στο οποίο αγωνίστηκε σε δύο αγώνες.
Καριέρα προπονητή.
Έπειτα από την αποχώρησή του από την ενεργό δράση ακολούθησε καριέρα προπονητή. Από το 1987 έως το 2001 ο Γιάννης Κυράστας εργάστηκε στις ομάδες Α.Ε. Μεσολογγίου, Εθνικός, Πανηλειακός, Προοδευτική, Παναργειακός, Πανιώνιος, Ηρακλής και Παναθηναϊκός, έχοντας πετυχημένη πορεία στο έργο του. Ειδικά το έργο του στο Παναθηναϊκό μνημονεύεται ακόμα και σήμερα.
Στην ομάδα του Παναθηναϊκού είχε δύο θητείες ως προπονητής. Στην πρώτη, έφτασε μια ανάσα από την κατάκτηση του πρωταθλήματος και παρότι δεν πήρε κάποιο τίτλο, βραβεύτηκε ως "Καλύτερος Προπονητής 1999-2000" στα ποδοσφαιρικά βραβεία του συλλόγου ποδοσφαιριστών (ΠΣΑΠ). Στη δεύτερη παρουσία του, ξεκίνησε την επιτυχημένη πορεία της περιόδου 2001-02 του Τσάμπιονς Λιγκ, βάζοντας τις βάσεις για την εντυπωσιακή κατάληξη στις 8 καλύτερες ομάδες της διοργάνωσης, πορεία που ολοκληρώθηκε με προπονητή τον Σέρχιο Μαρκαριάν, ο οποίος τον είχε αντικαταστήσει στα μέσα της χρονιάς.
Το τέλος της ζωής του.
Στις 5 Μαρτίου 2004 ο Γιάννης Κυράστας εισήχθη στο νοσοκομείο έχοντας προσβληθεί από μια βαριά μορφή γάγγραινας με υψηλή θνητότητα, τη γάγγραινα Fournier (κεραυνοβόλος γάγγραινα του οσχέου). Η πορεία της υγείας του παρουσίασε αρκετές μεταπτώσεις και ενώ η κατάστασή του άρχισε να γίνεται αισιόδοξη, επιπλοκές του στέρησαν τη ζωή σε ηλικία μόλις 52 χρονών, την 1η Απριλίου 2004. Η μετέπειτα κατάκτηση του νταμπλ από τον Παναθηναϊκό την περίοδο 2003-2004 αφιερώθηκε από πολλούς -ποδοσφαιριστές και μη- σε αυτόν με το σύνθημα «Αυτή η κούπα θα φτάσει στα άστρα, για τον Γιάννη τον Κυράστα». Στις 2 Φεβρουαρίου του 2008 και στη γιορτή που πραγματοποιήθηκε στο κλειστό του ΟΑΚΑ για τα 100 χρόνια από την ίδρυση του Παναθηναϊκού, ο Γιάννης Κυράστας τιμήθηκε μετά θάνατον για την προσφορά του στο σύλλογο. Το βραβείο παρέλαβε η σύζυγός του Ρούλα.

</doc>
<doc id="61140" url="https://el.wikipedia.org/wiki?curid=61140" title="Ιωάννης Σκώτος Εριγένης">
Ιωάννης Σκώτος Εριγένης

Ο Ιωάννης Σκώτος Εριγένης ("John Scotus Eriugena" ή "Johannes Scotus Eriugena", 815 - 877) ήταν Ιρλανδός θεολόγος, νεοπλατωνιστής φιλόσοφος και ποιητής. Είναι κυρίως γνωστός για τις μεταφράσεις και τα σχόλιά του στο έργο του Ψευδο-Διονύσιου.
Βιογραφία.
Ο Ιωάννης Σκώτος Εριγένης γεννήθηκε στην Ιρλανδία τo 815 και σπούδασε σε κάποιο μοναστήρι της περιοχής. Το όνομά του Εριγένης σημαίνει ότι κατάγεται από την περιοχή Έριν της Ιρλανδίας. Το όνομα Σκώτος δε συνδέεται με την περιοχή, η οποία σήμερα ονομάζεται Σκωτία (βόρειο τμήμα της Βρετανικής νήσου), αλλά με την Ιρλανδία, καθώς η Ιρλανδία τον 9ο αιώνα είχε την ονομασία Scotia Major (Μεγάλη Σκωτία). Πρέπει να τονίσουμε ότι ο Ιωάννης Σκώτος Εριγένης δεν πρέπει να συγχέεται με τον Ιωάννη Ντανς Σκώτο, ο οποίος έζησε περίπου τριακόσια χρόνια μετά.
Δε γνωρίζουμε πολλά για τον βίο του, εκτός του ότι το 850 βρέθηκε σε σημαντική θέση στο πανεπιστήμιο του Παλατίνου κατ' εντολήν του Καρόλου του Φαλακρού, ο οποίος διαδέχθηκε τον Καρλομάγνο. Είχε μελετήσει όλα τα λατινικά κείμενα της εποχής του, (Αυγουστίνο, Μεγάλο Γρηγόριο, Βέδα, του Κασσιόδωρο και Ισίδωρου). Χάρη στην άριστη γνώση της Ελληνικής μελέτησε όλα τα ελληνικά κείμενα στις βιβλιοθήκες των μονών της Ιρλανδίας. Με την έλευσή του στο πανεπιστήμιο του Παλατίνου ξεκίνησε μια ιδιαίτερα γόνιμη συζήτηση με τον φιλόσοφο Γκότσαλκ (Gottschalk) πάνω στο θέμα των προτύπων. 
Ο Κάρολος του ζήτησε να μεταφράσει τα έργα του Ψευδο-Διονυσίου του Αρεοπαγίτη στη Λατινική γλώσσα και ο Εριγένης μεταξύ των ετών 860-862 ολοκλήρωσε το μεταφραστικό έργο χρησιμοποιώντας τον χειρόγραφο κώδικα με τα αρεοπαγιτικά έργα, τα οποία είχε δωρίσει το 827 ο Βυζαντινός αυτοκράτορας Μιχαήλ Β΄ στον Λουδοβίκο τον Ευσεβή. Η μετάφραση και τα σχόλια στα πολύ σημαντικά αυτά κείμενα αποδείχτηκαν καθοριστικής σημασίας για την εξέλιξη, τόσο της δικής του, όσο και της μεσαιωνικής φιλοσοφίας γενικότερα. Ήταν ο πρώτος που εισήγαγε τις ιδέες του Νεοπλατωνισμού από την Ελλάδα στη δυτικοευρωπαϊκή πνευματική παράδοση, όπου άσκησαν σημαντική επίδραση στη χριστιανική θεολογία. Επίσης, με εντολή του Καρόλου ο Ιωάννης μετέφρασε μερικά από τα έργα του Μάξιμου του Ομολογητή (ειδικά τα μυστικά και δογματικά ερμηνευτικά σχόλια στα αρεοπαγιτικά κείμενα) και το "Περί της κατασκευής του ανθρώπου" του Γρηγορίου Νύσσης, ενώ έγραψε και ο ίδιος ένα υπόμνημα στο έργο του Ψευδο-Διονυσίου, "Περί Ουρανίου Ιεραρχίας."
Χάρη στις μεταφράσεις του Ιωάννη στη Λατινική (κοινή γλώσσα των μορφωμένων και της εκκλησίας εκείνης της εποχής) και στα σχόλιά του, σχεδόν όλα τα έργα του Γρηγορίου του Νύσσης καθώς και του Ψευδο-Διονυσίου, όπως και σημαντικό μέρος των έργων του Μαξίμου και του Βοήθιου, έγιναν καθιερωμένα αναγνώσματα στις σχολές της Ευρώπης. 
Έργα.
Παράλληλα με το σημαντικό μεταφραστικό έργο του, δημιούργησε και ένα πολύ αξιόλογο φιλοσοφικό σύστημα, το οποίο εκτίθεται κατά κύριο λόγο στο φημισμένο έργο του "De Divisione Naturae" (Περί Φύσεων). Σε αυτό ο Ωριγένης διακρίνει τέσσερις κατηγορίες όντων στη φύση, τα οποία κατατάσσονται σε μία κλίμακα ανάλογα με την ιεραρχική θέση που κατέχουν στην κλίμακα μεταξύ Δημιουργού και δημιουργίας.
Κατάλογος των έργων και μεταφράσεων του Εριγένη.

</doc>
<doc id="61141" url="https://el.wikipedia.org/wiki?curid=61141" title="Κοσμοκρατορία">
Κοσμοκρατορία

Η κοσμοκρατορία είναι ένας ορισμός που βρίσκεται πολύ κοντα στο νόημα της Αυτοκρατορίας και είναι ανοιχτός προς συζήτηση. Βασικά όμως σημαίνει ένα κράτος παγκόσμιας ακτινοβολίας το οποίο είναι και εξουσιαστής μεγάλου μέρους εδαφών ενός πλανήτη, και εννοείται πως έχει τεράστια δύναμη (στρατιωτική, οικονομική, πολιτική κ.α.). Η θέση ενός τέτοιου κράτους καθίσταται ανώτερη από τον θεωρητικό ορισμό του πλανητάρχη (π.χ.Αμερικής). 
Ο προσδιορισμός αυτός έχει αποδοθεί για τελευταία φορά στη Ρωμαϊκή Αυτοκρατορία, επίσης έχει δοθεί πάρα πολλές φορές στην Ελληνική Αυτοκρατορία του Μέγα Αλέξανδρου. Επομένως ο ορισμός της κοσμοκρατορίας δεν προέκυψε στις μέρες μας. Έχει αποδοθεί επίσης και σε αφηρημένες έννοιες όπως "κοσμοκρατορία του φόβου" ή "κοσμοκρατορία του χρήματος" με σκοπό να αναδείξει την παγκόσμια και καθολική αποδοχή τους από τους ανθρώπους.

</doc>
<doc id="61146" url="https://el.wikipedia.org/wiki?curid=61146" title="Φρύνι Λευκάδας">
Φρύνι Λευκάδας

Το Φρύνι είναι ένας οικισμός αμφιθεατρικά χτισμένος 3 χιλιόμετρα νοτιοδυτικά της πόλης της Λευκάδας.
Έχει πληθυσμό 444 μόνιμων κατοίκων 2011 και ανήκει στον Δήμο Λευκάδας.
Στο χωριό σώζονται ερείπια από παλιά πηγάδια που έχτισαν οι Τούρκοι κατά την περίοδο 1478-1684.
Σε λίγο μεγαλύτερο υψόμετρο από τον οικισμό βρίσκεται η Μονή Φανερωμένης Λευκάδας, αφιερωμένη στη Κοίμηση της Θεοτόκου, που είναι παράλληλα και η προστάτιδα και πολιούχος του νησιού. Ανοικοδομήθηκε τον 19ο αιώνα. Η περιοχή που βρίσκεται το μοναστήρι φιλοξενούσε στην αρχαιότητα καλλιμάρμαρο ιερό της θεάς Αρτέμιδος. Στο χωριό επίσης βρίσκονται οι εκκλησίες των Αγίων Αποστόλων και του Αγίου Χαραλάμπους. Η κοντινότερη παραλία είναι του Αγίου Ιωάννη. 
Σε κοντινή απόσταση βρίσκεται το σπήλαιο της Ασβοσπηλιάς ή Χοιρότρυπας, στο οποίο έχουν ανακαλυφθεί ευρήματα της ύστερης φάσης της Νεολιθικής εποχής (4500-3200 ΠΚΕ περίπου), που εκτίθενται στο Αρχαιολογικό Μουσείο Λευκάδας.

</doc>
<doc id="61150" url="https://el.wikipedia.org/wiki?curid=61150" title="Σαμάρα (Ρωσία)">
Σαμάρα (Ρωσία)

Η Σαμάρα (ρωσικά: "Сама́ра") είναι μια πόλη της Ρωσίας χτισμένη στην αριστερή όχθη του ποταμού Βόλγα, στα νοτιοανατολικά του ευρωπαϊκού τμήματος της χώρας. Από το 1935 έως το 1991, ονομάζονταν Κούιμπισεφ (Куйбышев) προς τιμήν του σοβιετικού κρατικού αξιωματούχου Βαλέριου Κούιμπισεφ. Έχει πληθυσμό 1.164.685 κατοίκων σύμφωνα με την απογραφή του 2010 και είναι σημαντικό οικονομικό και βιομηχανικό κέντρο, διαθέτοντας μεταλλουργικές βιομηχανίες, βιομηχανίες οχημάτων και μηχανοκατασκευών, σιδηροδρομικού εξοπλισμού, χημικών, διύλισης πετρελαίου καθώς και αεροδιαστημική βιομηχανία η οποία κατασκευάζει τους πυραύλους Σογιούζ για το διαστημικό πρόγραμμα της Ρωσίας.
Η Σαμάρα πρωτοαναφέρεται στα επίσημα έγγραφα το 1586, όταν, κατά τη διάρκεια της βασιλείας του τσάρου Φιοντόρ Α' και με εντολή του τότε επιτρόπου Μπαρίς Γκοντουνόφ, κατασκευάστηκε στην περιοχή της συμβολής του ποταμού Σαμάρα με τον Βόλγα, οχυρό το οποίο σκοπό είχε την προστασία από τις επιθέσεις νομάδων και τη διαφύλαξη της υδάτινης οδού από το Καζάν στο Αστραχάν. Το οχυρό αυτό προστατεύονταν από πυκνό, αδιαπέραστο δάσος από τα βόρεια και από τα ανατολικά, από τον ποταμό Σαμάρα στα νότια και από το Βόλγα στα δυτικά. Ήδη το 1636 το μήκος της ξύλινης οχύρωσης έφτανε τα 1.700 μ. ενώ το πλάτος τα 350 μ. Το 1689, το οχυρό ανακηρύχθηκε επίσημα σε πόλη με την ονομασία που έχει και σήμερα.
Στο χρονικό αυτό σημείο, η Σαμάρα δεν είναι πλέον μόνο ένα φυλάκιο στρατιωτικής σημασίας άλλα σημαντικός εμπορικός κόμβος και διαμετακομιστικό κέντρο στο εμπόριο με την Ανατολή. Το 1708 ήταν η ένατη μεγαλύτερη πόλη της επαρχίας του Καζάν ενώ λίγο αργότερα, το 1719, έγινε τμήμα της επαρχίας του Αστραχάν. Το 1851, η πόλη αριθμούσε 15.000 κατοίκους και ήταν το σημαντικότερο κέντρο παραγωγής σιταριού ολόκληρης της ρωσικής αυτοκρατορίας. Το 19ο αιώνα άρχισε η ανάπτυξη και κατασκευή αλευρόμυλων και ήδη στις αρχές του 20ου αιώνα ήταν το μεγαλύτερο κέντρο επεξεργασίας σιτηρών της Ρωσίας. Την εποχή αυτή, υπάρχουν 46 εργοστάσια και επιχειρήσεις που απασχολούν 2.500 εργαζόμενους.
Η εγγύτητα με τις πλούσιες σε μεταλλεύματα περιοχές των Ουραλίων και της λεκάνης του Ντόνετς βοήθησε ώστε να αναπτυχθεί ταχύτατα η βιομηχανία επεξεργασίας μετάλλων και μηχανοκατασκευών. Από το 1941 έως το 1943, κατά την επίθεση των Ναζί στη Σοβιετική Ένωση, η πόλη απέκτησε ιδιαίτερη πολιτική και στρατηγική σημασία, όταν, εν όψει της απειλής κατάληψης της Μόσχας από τα γερμανικά στρατεύματα, πολλές κρατικές υπηρεσίες και υπουργεία καθώς και πολλές βιομηχανικές μονάδες μετακόμισαν για λόγους ασφαλείας στην περιοχή της Σαμάρα.
Το κλίμα είναι τυπικά ηπειρωτικό με μακρείς ψυχρούς χειμώνες, σύντομα ζεστά και ξηρά καλοκαίρια με μεγάλες θερμοκρασιακές διακυμάνσεις και έντονη αστάθεια. Η μέση θερμοκρασία τον Ιούλιο είναι +21οC και τον Ιανουάριο -13οC, ενώ το μέσο ύψος βροχόπτωσης ανέρχεται σε 400 mm.

</doc>
<doc id="61152" url="https://el.wikipedia.org/wiki?curid=61152" title="Αντώνης Αντωνιάδης">
Αντώνης Αντωνιάδης

Ο Αντώνης Αντωνιάδης (Πετροχώρι Ξάνθης, 25 Μαΐου 1946) είναι Έλληνας παλαίμαχος ποδοσφαιριστής και ένας από τους μεγαλύτερους Έλληνες σκόρερ. Είχε το προσωνύμιο "ο ψηλός".
Καριέρα.
Σε συλλογικό επίπεδο.
Πρώτη ομάδα της καριέρας του ήταν η Ασπίδα Ξάνθης όπου εντυπωσίασε με τις εμφανίσεις του, προσελκύοντας το ενδιαφέρον του Παναθηναϊκού, ο οποίος και τον απέκτησε το 1968. 
Με τη φανέλα του Παναθηναϊκού αναδείχθηκε πρώτος σκόρερ του πρωταθλήματος 5 φορές (1970, 1972, 1973, 1974, 1975). Μάλιστα τα 39 του γκολ τη περίοδο 1971-72 είναι ρεκόρ ακατάρριπτο μέχρι σήμερα. Συμμετείχε στη μεγάλη ομάδα του 1971 που αγωνίστηκε στον τελικό του Κυπέλλου Πρωταθλητριών απέναντι στον ΑΦΚ Άγιαξ. Ο Αντώνης Αντωνιάδης εκείνη τη χρονιά αναδείχθηκε πρώτος σκόρερ της διοργάνωσης με 10 γκολ (τα 4 από τα οποία εναντίον της λουξεμβουργιανής Ζενές Ες, στην εντός έδρας νίκη με 5-0, που αποτέλεσαν τότε επίδοση ρεκόρ ποδοσφαιριστή ελληνικού συλλόγου σε ευρωπαϊκή διοργάνωση) και αποδείχθηκαν πολύτιμα για την πορεία ως τον τελικό.
Το καλοκαίρι του 1978 αποκτήθηκε ως ελεύθερος από τον Ολυμπιακό όπου αγωνίστηκε μία περίοδο και σε 13 αγώνες σημείωσε 7 γκολ. Την επόμενη χρονιά μεταπήδησε στον Ατρόμητο Αθηνών, για να επιστρέψει το 1981 στον Παναθηναϊκό όπου και έκλεισε την καριέρα του.
Το 1982, μετά από 22 χρόνια καριέρας, εγκατέλειψε την ενεργό δράση, στην πραγματικότητα όμως τελευταία φορά αγωνίστηκε τον Νοέμβριο του 1980, δηλαδή την περίοδο 1980-81, εναντίον της Δόξας Δράμας στη Λεωφόρο, όπου μάλιστα σκόραρε με εντυπωσιακό τρόπο. Ωστόσο αναφέρεται ότι σταμάτησε την αγωνιστική περίοδο 1981-1982, όταν και έληξε το συμβόλαιό του στον Παναθηναϊκό.
Στις εθνικές ομάδες.
Από το 1970 έως το 1977 αγωνίστηκε 21 φορές με την Εθνική Ελλάδας και σκόραρε 6 φορές. Προηγουμένως είχε κατακτήσει το Παγκόσμιο Κύπελλο Ποδοσφαίρου Ενόπλων 1969 με την εθνική ενόπλων.
Αριθμός τερμάτων.
Εκτός από τα 6 τέρματα που έχει πετύχει με την εθνική ομάδα, έχει σκοράρει με τον Παναθηναϊκό στα κύπελλα Ευρώπης συνολικά 16 φορές και ήταν την εποχή εκείνη ο πρώτος σκόρερ των ελληνικών συλλόγων στις ευρωπαϊκές διοργανώσεις (σήμερα βρίσκεται στην έβδομη θέση του σχετικού πίνακα). 
Είναι επίσης δεύτερος σκόρερ του Κυπέλλου Ελλάδας με 65 γκολ. Από το 1965 έως το 1968 στη Β΄ Εθνική, όταν αγωνιζόταν στην Ασπίδα Ξάνθης, αναδείχθηκε δύο φορές πρώτος σκόρερ, ενώ στην εν λόγω κατηγορία αγωνίστηκε και την περίοδο 1979-80 με τον Ατρόμητο. Επισήμως, για την Α' Εθνική, του αναγνωρίζονται 187 γκολ και για τη Β' 73, συνολικά 260 τέρματα. Αριθμός όμως που περιλαμβάνει τις "πέτρινες εποχές" της στατιστικής, τότε που ακόμα και για την πρωτιά των σκόρερ της περιόδου 1972-73 υπήρξαν αμφισβητήσεις, καθώς ένα από τα γκολ του είχε βρει σε αντίπαλο (με τα σημερινά δεδομένα θα μετρούσε κανονικά, τότε όμως είχε γίνει ολόκληρο ζήτημα). Χαρακτηριστικό είναι ότι οι μισές εφημερίδες και περιοδικά της εποχής του έδιναν 22 γκολ, ενώ οι υπόλοιπες 23...
Τα γκολ που πέτυχε στην Α΄ Εθνική τις χρονιές που δεν βγήκε πρώτος σκόρερ είναι : 1969-5, 1971-11, 1976-12, 1977-13, 1978-4, 1979-7, 1981-2.
Έτσι συνολικά φαίνεται να έχει σκοράρει τουλάχιστον 347 τέρματα σε επίσημους αγώνες. 
Τα 10 γκολ του Αντώνη Αντωνιάδη στην πορεία έως τον τελικό του Γουέμπλεϊ:
Μετέπειτα σταδιοδρομία.
Το 1980 ο Αντώνης Αντωνιάδης έγινε πρόεδρος του ΠΣΑΠ, θέση στην οποία διατηρήθηκε για 28 χρόνια, έως και τον Αύγουστο του 2008, οπότε και αποχώρησε καταλαμβάνοντας διοικητική θέση στον Παναθηναϊκό.

</doc>
<doc id="61155" url="https://el.wikipedia.org/wiki?curid=61155" title="Λάκης Σημαιοφορίδης">
Λάκης Σημαιοφορίδης

Ο Θεόφιλος (Λάκης) Σημαιοφορίδης είναι Έλληνας παλαίμαχος ποδοσφαιριστής και νυν δικηγόρος, γεννημένος στις 27 Ιανουαρίου 1959.
Προερχόμενος από γνωστή ποδοσφαιρική οικογένεια, αγωνίσθηκε στον Κιλκισιακό, την Καστοριά (1979-1980), τον Παναθηναϊκό (1980-1983), τον Α.Ο. Αιγάλεω (1983-1987) και τον Πανσερραϊκό (1987-1988). 
Ως παίκτης διακρίθηκε στη θέση του κεντρικού αμυντικού ή του ανασταλτικού μέσου και άφησε εποχή για την ικανότητά του να εκτελεί ισχυρότατα "πλάγια άουτ", τα οποία δημιουργούσαν σύγχυση στην αντίπαλη περιοχή. Είναι κυπελλούχος Ελλάδας με την Καστοριά το 1980 εναντίον του Ηρακλή, όπου η ομάδα του ισοφάρισε σε 1-1 μέσω αυτογκόλ προερχόμενο από μία τέτοια δική του εκτέλεση και επικρατώντας τελικά 5-2, αποτέλεσε την πρώτη επαρχιακή νικήτρια στην ιστορία του ελληνικού ποδοσφαίρου, έπειτα από 38 διοργανώσεις του θεσμού.
Μετά το τέλος της αθλητικής του καριέρας ασχολήθηκε με το συνδικαλισμό και διατέλεσε επί σειρά ετών αντιπρόεδρος του Πανελλήνιου Συνδέσμου Αμοιβομένων Ποδοσφαιριστών ΠΣΑΠ. Από το Σεπτέμβριο του 2008 και για διετή θητεία, αντικατέστησε στην προεδρία του Συνδέσμου τον Αντώνη Αντωνιάδη, που ανέλαβε διοικητική θέση στον ΠΑΟ.

</doc>
<doc id="61157" url="https://el.wikipedia.org/wiki?curid=61157" title="Φωκάς (αποσαφήνιση)">
Φωκάς (αποσαφήνιση)

Φωκάς (θηλ. Φωκά) είναι ελληνικό επώνυμο.
Μπορεί να αναφέρεται σε ένα από τα παρακάτω πρόσωπα:
Άντρες
Γυναίκες

</doc>
<doc id="61161" url="https://el.wikipedia.org/wiki?curid=61161" title="Όρμος Φηρών Θήρας">
Όρμος Φηρών Θήρας

Ο Όρμος Φηρών ή Γιαλός για τους ντόπιους, είναι το επίνειο της πρωτεύουσας της Σαντορίνης, Φηρά. Η μετάβαση στον όρμο μπορεί να γίνει από τα 587 πλακόστρωτα σκαλοπάτια - είτε με τα πόδια είτε με γαϊδουράκι - και με τελεφερίκ. Από τον Όρμο Φηρών, το καλοκαίρι, ξεκινάνε καΐκια για την Παλαιά και την Νέα Καμένη και για την Θηρασία. Στον όρμο υπάρχουν τέσσερα ναύδετα για την πρόσδεση κρουαζιερόπλοιων. 

</doc>
<doc id="61162" url="https://el.wikipedia.org/wiki?curid=61162" title="Αυτοματισμός">
Αυτοματισμός

Ο αυτοματισμός (ή "αυτοματοποίηση") αφορά δύο έννοιες μη σχετιζόμενες μεταξύ τους. Αρχικά, σημαίνει την τυποποίηση μίας διαδικασίας μέσω της εύρεσης καλώς ορισμένων βημάτων τα οποία πρέπει να ακολουθηθούν για να παραχθεί κάποιο επιθυμητό αποτέλεσμα. Έτσι ο αυτοματισμός δεν είναι τίποτα άλλο παρά η εύρεση ενός αλγορίθμου για την επίλυση ενός προβλήματος, ή η κατασκευή ενός αυτόνομου μηχανισμού που εκτελεί αυτόν τον αλγόριθμο για κάποια είσοδο χωρίς ανθρώπινη παρέμβαση.
Ο αυτοματισμός επανοηματοδοτήθηκε μέσα από τη μηχανολογία και την ηλεκτρολογία κατά τον 20ο αιώνα, ως ένα πεδίο της επιστήμης μηχανικού ασχολούμενο με τον "έλεγχο διεργασιών" και τη διατήρησή τους σε καθορισμένη κατάσταση. Παραδείγματος χάριν ο αυτοματισμός στοχεύει στη διατήρηση σε σταθερά επίπεδα της θερμοκρασίας ενός θερμοστάτη, της πορείας ενός αεροπλάνου, της ταχύτητας ενός αυτοκινήτου κλπ.
Ο αυτοματισμός στηρίζεται εννοιολογικά στη θεωρία ελέγχου και στους μηχανισμούς ανάδρασης, επομένως αποτέλεσε μία κύρια αφετηρία της κυβερνητικής. Σε αντίθεση με την τελευταία όμως, ο αυτοματισμός έχει έναν αυστηρά εφαρμοσμένο χαρακτήρα και στην πράξη αξιοποιεί ποικιλία εξειδικευμένων προϊόντων ηλεκτρονικής και τεχνολογίας πληροφοριών (π.χ. μικροελεγκτές, συστήματα πραγματικού χρόνου, τεχνολογίες CAx). Η σημασία του αυτοματισμού είναι μεγάλη στη βιομηχανία, όπου μειώνει σημαντικά την ανάγκη για ανθρώπινη παρέμβαση (π.χ. σε τηλεμετρίες, αυτόματο έλεγχο γραμμών παραγωγής κλπ).
Εξειδικευμένοι υπολογιστές υψηλής αντοχής, οι προγραμματιζόμενοι λογικοί ελεγκτές (PLC), χρησιμοποιούνται για να συγχρονίσουν τη ροή εισόδων από φυσικούς αισθητήρες με τη ροή εντολών προς συσκευές εξόδου (π.χ. βραχίονες). Η αναδραστική και ντετερμινιστική λειτουργία του συστήματος οδηγεί σε αυστηρά ελεγχόμενες διεργασίες, κατάλληλες για χρήση σε βιομηχανικές μονάδες. Η εργασία του αυτοματιστή στο προηγούμενο παράδειγμα συνίσταται στον κατάλληλο προγραμματισμό του PLC (συνήθως σε συμβολική γλώσσα).
Βασικές έννοιες.
Ο αυτοματισμός ερευνά τη συμπεριφορά δυναμικών συστημάτων μοντελοποιώντας τα με τα μεθοδολογικά και μαθηματικά εργαλεία της επεξεργασίας σήματος. Έτσι μεταχειρίζεται τα συστήματα ως μαύρα κουτιά με είσοδο και έξοδο. Ως είσοδος θεωρείται ένα σήμα, αναλογικό ή ψηφιακό, συλλεγόμενο από κάποιο σημείο του συστήματος. Τα ενδιάμεσα κουτιά αναπαριστούν τις διάφορες διαταράξεις που επηρεάζουν το σήμα, όπως τριβές στους ενεργοποιητές, αποτέλεσμα των στοιχείων του ελέγχου που παρεμβάλλονται, τους ελεγκτές.
Αυτά τα αποτελέσματα συνήθως αναπαρίστανται με μαθηματικές συναρτήσεις, τις συναρτήσεις μεταφοράς. Μία συνάρτηση μεταφοράς προσδιορίζει ένα σύστημα και τον τρόπο που μεταβάλλει κάθε σήμα εισόδου. Η έξοδος του συστήματος ονομάζεται "αναφορά" και ανταποκρίνεται στην τιμή του σήματος κατόπιν ενεργοποίησης των προηγούμενων συναρτήσεων μεταφορών σε αυτήν. Όταν μια ή περισσότερες μεταβλητές εξόδου ενός συστήματος πρέπει να ακολουθήσουν την τιμή κάποιας αναφοράς που μεταβάλλεται με τον χρόνο, χρειάζεται να προστεθεί ένας ελεγκτής που να χειρίζεται τις τιμές των σημάτων εισόδου έως ότου επιτευχθεί η επιθυμητή έξοδος. 
Σύστημα ανοικτού και κλειστού βρόγχου.
Υπάρχουν δυο βασικά συστήματα ελέγχου, τα συστήματα ανοικτού και κλειστού βρόγχου. 
Στα συστήματα ανοικτοί βρόγχου, η είσοδος από τον ελεγκτή είναι ανεξάρτητη της εξόδου, όπως σε ένα λέβητα ο οποίος ελέγχεται από χρονόμετρο ώστε η θερμότητα να παράγεται για σταθερό χρόνο, ανεξάρτητα από την θερμοκρασία του κτιρίου. Η είσοδος είναι το άνοιγμα και το κλείσιμο του χρονομέτρου του λέβητα. Η έξοδος είναι η θερμοκρασία του κτιρίου. 
Στα συστήματα κλειστού βρόγχου, η είσοδος από τον ελεγκτή είναι εξαρτημένη άπω την έξοδο. Στην περίπτωση του παραδείγματος με τον λέβητα, θα χρησιμοποιούνταν ένας θερμοστάτης για να ελέγχει την θερμοκρασία του κτιρίου και να στέλνει πίσω το σήμα για να σιγουρέψει ο ελεγκτής ότι η θερμοκρασία του κτιρίου είναι ίδια με αυτή που ορίστηκε στον θερμοστάτη. Ένα σύστημα κλειστού βρόγχου δηλαδή έχει έναν βρόγχο ανάδρασης ο οποίος σιγουρεύει πως ο ελεγκτής θα δράσει για να είναι ίδια η έξοδος με το ορισμένο σημείο. Γι' αυτό τον λόγο οι κλειστοί βρόγχοι αποκαλούνται βρόγχοι ανάδρασης. 

</doc>
<doc id="61164" url="https://el.wikipedia.org/wiki?curid=61164" title="Γκλουκ">
Γκλουκ



</doc>
<doc id="61167" url="https://el.wikipedia.org/wiki?curid=61167" title="Ελληνικές βουλευτικές εκλογές 1958">
Ελληνικές βουλευτικές εκλογές 1958

Οι βουλευτικές εκλογές της 11ης Μαΐου 1958 διεξήχθησαν από την υπηρεσιακή κυβέρνηση του Κωνσταντίνου Γεωργακοπούλου. Πέντε πολιτικοί σχηματισμοί συμμετείχαν (τρία κόμματα και δύο συνασπισμοί). Η δεξιά παράταξη που βρισκόταν στην εξουσία από το Νοέμβριο του 1952, αρχικά ως Ελληνικός Συναγερμός υπό τον στρατάρχη Αλέξανδρο Παπάγο και έπειτα ως ΕΡΕ υπό τον Κωνσταντίνο Καραμανλή κερδίζει ξανά τις εκλογές με ποσοστό 41,16%, σχηματίζοντας αυτοδύναμη κυβέρνηση.
Τη μεγάλη όμως έκπληξη στις εκλογές του 1958 κάνει η ΕΔΑ που καταλαμβάνει τη δεύτερη θέση με ποσοστό 24,42% και, ενισχυόμενη από την δεύτερη κατανομή ψήφων, φτάνει τις 79 έδρες. Είναι η πρώτη φορά στην ελληνική κοινοβουλευτική ιστορία που η Αριστερά γίνεται Αξιωματική Αντιπολίτευση. 
Η φιλελεύθερη-βενιζελική παράταξη καταποντίστηκε, λαμβάνοντας ποσοστό 20,67%, πληρώνοντας την παροιμιώδη πλέον ενδοπαραταξιακή διαμάχη Σοφοκλή Βενιζέλου και Γεωργίου Παπανδρέου.
Οι εκλογές έγιναν με νέο εκλογικό νόμο που είχε ψηφιστεί επί υπηρεσιακής κυβέρνησης και προέβλεπε ενισχυμένη αναλογική. Το εκλογικό σύστημα πριμοδοτούσε με βουλευτικές έδρες τα δύο πρώτα κόμματα εις βάρος των υπολοίπων και σκοπό είχε, πλην της πριμοδότησης του νικητή, τη μείωση της δύναμης της αριστερής ΕΔΑ, η οποία προβλεπόταν να έρθει τρίτη. Στο σύστημα αυτό είχαν συμφωνήσει και τα δύο μεγάλα κόμματα της εποχής, ΕΡΕ και Κόμμα Φιλελευθέρων. Πλην όμως η ΕΔΑ τελικά πήρε τη δεύτερη θέση σε ψήφους και έλαβε λόγω της πριμοδότησης τις περισσότερες έδρες στην ιστορία της. Το Κόμμα των Φιλελευθέρων ήρθε τρίτο και ο αριθμός των εδρών του ελαχιστοποιήθηκε.
Στις 17 Μαΐου 1958, ορκίσθηκε η νέα κυβέρνηση Κ. Καραμανλή.

</doc>
<doc id="61169" url="https://el.wikipedia.org/wiki?curid=61169" title="Ελληνικές βουλευτικές εκλογές 1961">
Ελληνικές βουλευτικές εκλογές 1961

Οι εκλογές του έτους αυτού έγιναν στις 29 Οκτωβρίου 1961 από την υπηρεσιακή κυβέρνηση του Κωνσταντίνου Δόβα και έγιναν σε κλίμα μεγάλης έντασης και εν μέσω επεισοδίων. Έμειναν στην ιστορία ως «εκλογές βίας και νοθείας». Η κυβέρνηση Καραμανλή, τα Σώματα Ασφαλείας και οι Ένοπλες Δυνάμεις κατηγορήθηκαν ότι προέβησαν προεκλογικά σε εκτεταμένη τρομοκρατία εναντίον των κομμάτων του Κέντρου και της Αριστεράς αλλά και σε νοθεία του εκλογικού αποτελέσματος, εφαρμόζοντας το λεγόμενο "Σχέδιο Περικλής".
Παροιμιώδης έμεινε η φράση του Γεωργίου Παπανδρέου πως στις εκλογές αυτές "Ψήφισαν ακόμα και τα δένδρα".
Σημειώθηκαν βίαια επεισόδια κατά την προεκλογική εκστρατεία κατά των οπαδών της ΕΔΑ (η οποία συμμετείχε με την ονομασία «ΠΑΜΕ»), ακόμη και κατά υποψηφίων βουλευτών της. Στις συμπλοκές υπήρξαν και νεκροί από πυρά του στρατού και της χωροφυλακής. Ιδιαίτερα στην επαρχία στρατός, χωροφυλακή και παρακρατικοί άσκησαν ψυχολογική πίεση στους πολίτες να μη συμμετάσχουν στις προεκλογικές εκδηλώσεις της ΕΔΑ και να μην την ψηφίσουν. Προεκλογικό υλικό της ΕΔΑ κατασχέθηκε κατ' επανάληψη, ενώ πολλές συγκεντρώσεις της παρεμποδίστηκαν είτε με την επέμβαση του στρατού και της αστυνομίας είτε με τη δημιουργία επεισοδίων από πολίτες που εκτελούσαν διαταγές των τελευταίων.
Επεισόδια βίας ή τρομοκρατίας σημειώθηκαν (σε μικρότερη όμως έκταση) ακόμα και σε βάρος υποψηφίων της Ένωσης Κέντρου. Η νοθεία είχε να κάνει με ψευδείς εγγραφές στους εκλογικούς καταλόγους και διπλοψηφίες. Χαρακτηριστικό είναι ότι βρέθηκαν εγγεγραμμένοι 218 χωροφύλακες να δηλώνουν διεύθυνση κατοικίας την ίδια διώροφη μονοκατοικία. Ως αίτιο για τη βία κατά της ΕΔΑ θεωρείται η μεγάλη επιτυχία που αυτή είχε σημειώσει στις προηγούμενες βουλευτικές εκλογές (όταν αναδείχθηκε Αξιωματική Αντιπολίτευση), η οποία είχε ανησυχήσει έντονα τους ακραιφνείς «εθνικόφρονες». Είναι χαρακτηριστικό ότι τον Ιούνιο του 1958 (έναν μήνα μετά τις εκλογές) η κυβέρνηση Καραμανλή τοποθέτησε στην ΚΥΠ τον μετέπειτα δικτάτορα Γεώργιο Παπαδόπουλο, αρχικά ως διευθυντή του γραφείου του αρχηγού της ΚΥΠ, έπειτα ως κλαδάρχη Αντικατασκοπείας.
Στις 4 Νοεμβρίου ορκίστηκε η νέα κυβέρνηση Κ. Καραμανλή.
Την 1η Δεκεμβρίου ο Γεώργιος Παπανδρέου ξεκίνησε τον «Ανένδοτο Αγώνα», ο οποίος κορυφώθηκε με μεγάλες πορείες και διαδηλώσεις σε όλη τη χώρα. Ο «Ανένδοτος Αγώνας» συνεχίστηκε μέχρι το 1963 δημιουργώντας μεγάλη πολιτική ένταση. Και η ΕΔΑ, που ήταν ο μεγάλος ηττημένος αυτής της εκλογικής αναμέτρησης, υποστήριξε τον ανένδοτο αγώνα, οργανώνοντας μάλιστα πολλές διαδηλώσεις. Στις 4 Δεκεμβρίου συνήλθε η νέα Βουλή χωρίς την παρουσία των βουλευτών του Κέντρου και της Αριστεράς.
Προφητική υπήρξε η προειδοποίηση του Σοφοκλή Βενιζέλου προς τον Καραμανλή: «"Ας προσέξει όμως [η κυβέρνηση Καραμανλή], μήπως το υπερκράτος αυτό, το οποίον αυτή εδημιούργησε και μετά τόσης στοργής περιθάλπει, μήπως το υπερκράτος αυτό στραφεί μιαν ημέραν και εναντίον της. Διότι αυτό είναι αναπόφευκτον."»
Ιστορικό.
Στις 20 Σεπτεμβρίου του 1961 ο πρωθυπουργός Κωνσταντίνος Καραμανλής έγινε δεκτός από τον βασιλιά Παύλο, στον οποίο υπέβαλλε επίσημα την παραίτηση της κυβέρνησης της Ε.Ρ.Ε. και εισηγήθηκε το διορισμό υπηρεσιακής κυβέρνησης, παρά την προσωπική του αντιπάθεια προς το θεσμό, λόγω επιμονής της αντιπολίτευσης.
Ο Κωνσταντίνος Καραμανλής πρότεινε ως υπηρεσιακό πρωθυπουργό τον στρατηγό Θρασύβουλο Τσακαλώτο, πρώην αρχηγό του Γ.Ε.Σ. και «βενιζελικό». Ο Παύλος δήλωσε ότι συμφωνεί, αλλά προσπάθησε να επιβάλει ως υπουργό Άμυνας τον επίτιμο υπασπιστή του, υποπτέραρχο Χαράλαμπο Ποταμιάνο. Ο Θρασύβουλος Τσακαλώτος αρνήθηκε κι έτσι ο Παύλος όρισε πρωθυπουργό τον αντιστράτηγο Κωνσταντίνο Δόβα, αρχηγό του Στρατιωτικού Οίκου του. "«Ηνοχλήθην από την απροσδόκητον αυτήν αλλαγήν, πράγμα το οποίο διεμήνυσα δια του Ε. Αβέρωφ εις τον βασιλέα, με την παρατήρησίν μου ότι η εκλογή του Δόβα ήτο ατυχής και δι' άλλους λόγους, αλλά κυρίως δια το ότι ήτο ανακτορικός»", επισήμανε αργότερα ο Κωνσταντίνος Καραμανλής.
Κατά τη διάρκεια της προεκλογικής περιόδου σημειώθηκε πληθώρα κρουσμάτων βίας και απόπειρας τρομοκράτησης οπαδών της αντιπολίτευσης, κυρίως της Αριστεράς, από αστυνομικούς, αξιωματικούς ή άνδρες των Τ.Ε.Α. αλλά και του στρατού. Ξυλοκοπήθηκαν ή συνελήφθησαν προσωρινά μέχρι και υποψήφιοι βουλευτές.
Στις 19 Οκτωβρίου η κατάσταση έφτασε στο απροχώρητο. Ο Γεώργιος Παπανδρέου κατήγγειλλε ότι "«τα κρατικά όργανα και οι παρακρατικαί οργανώσεις ασκούν τρομοκρατία εις βάρος οπαδών και στελεχών της Ενώσεως Κέντρου»" και σε τηλεγράφημά του προς όλους τους υποψηφίους του κόμματός του υπογράμμισε: "«Επιβάλλεται η άμεσος νόμιμος άμυνα εναντίον πάσης εκδηλώσεως βίας»". Ο Κωνσταντίνος Καραμανλής δήλωσε σχετικά: "«Παρακινών τους οπαδούς του εις αυτοάμυναν και αναθέτων εις αυτούς την τήρησιν του Συντάγματος, ο κ. Παπανδρέου τούς καλεί ουσιαστικώς εις ανταρσίαν»". Αλλά ο Γεώργιος Παπανδρέου δεν υποχώρησε: "«Αν αι αρχαί δεν δύνανται ή δεν θέλουν να επιβάλουν την τάξιν και την ελευθέραν εκδήλωσιν της θελήσεως του λαού και αν επιπλέον συμπράττουν εις την άσκησιν βίας, ποίον είναι το καθήκον των πολιτών; Να υποκύπτουν; Αυτή είναι η γνώμη του αρχηγού της ΕΡΕ! Αλλά τότε οι πολίται είναι εθελόδουλοι, δεν είναι άξιοι της δημοκρατίας. Το καθήκον των ελευθέρων πολιτών είναι εις την βίαν να αντιτάσσουν νόμιμον άμυνα»" ανταπάντησε ο αρχηγός της Ένωσης Κέντρου.
Στις 13 Οκτωβρίου έγινε επίθεση ακραίων δεξιών στοιχείων σε συγκέντρωση της Αριστεράς στο Αιγάλεω και τραυματίστηκε σοβαρά, μεταξύ πολλών άλλων, και ο 80χρονος υποψήφιος βουλευτής Περικλής Αλ. Αργυρόπουλος, τέως υπουργός Εξωτερικών. 
Στο μεταξύ, από τις 16 Σεπτεμβρίου αντιπροσωπεία της Εκτελεστικής Επιτροπής της Ε.Δ.Α. είχε επιδώσει στους αρχηγούς των άλλων κομμάτων της αντιπολίτευσης αντίγραφο «Σχεδίου διενεργείας των εκλογών» που είχε καταρτισθεί από κρατική υπηρεσία και προέβλεπε ολόκληρη σειρά μέτρων άσκησης ψυχολογικής και σωματικής βίας. Η κυβέρνηση Καραμανλή, η οποία δεν είχε ακόμη παραιτηθεί, κατηγόρησε την Ε.Δ.Α. ότι "«αποκαλύπτουσα κείμενον δήθεν κυβερνητικής προελεύσεως ακολουθεί την γνώριμον τακτικήν του κομμουνισμού, της απάτης και της σκηνοθεσίας»". Η κυβερνητική ανακοίνωση παραδέχθηκε όμως έμμεσα τη γνησιότητα του εγγράφου, τονίζοντας ότι "«το κείμενον, το οποίον επικαλείται η ΕΔΑ, αν δεν είναι πλαστόν, ασφαλώς θα είναι έργον ανευθύνου προσώπου, με τον οποίον ουδεμία έχει σχέσιν η πολιτική της κυβερνήσεως»".
Τη θέση της άγνοιας της κυβέρνησης για παρόμοια σχέδια υποστήριξε σταθερά ο Κωνσταντίνος Καραμανλής και αργότερα, το 1969, όταν πια βρισκόταν στο Παρίσι: "«Μετά τις εκλογές του 1958, που έφεραν την ΕΔΑ δεύτερο κόμμα, είχε δημιουργηθεί μια εύλογη ανησυχία στα Ανάκτορα και σε ορισμένους στρατιωτικούς κύκλους. Και είχε γίνει η σκέψις, εν όψει νέων εκλογών, να ασκηθή ψυχολογική πίεσις επί των κομμουνιστών για να συμπτυχθή η δύναμίς των. Τα ανόητα αυτά σχέδια τα κατήρτιζαν μυστικές υπηρεσίες εν αγνοία της κυβερνήσεώς μου»".
"«Δεν γνωρίζω εάν εν αγνοία μου είτε η κυβέρνησις κατ' εντολήν του βασιλέως είτε ο στρατός έλαβον μέτρα περιστολής των δυνάμεων του κομμουνισμού. Δεν το αποκλείω εντελώς, δεδομένου ότι μετά τας εκλογάς του '58, η διόγκωσις των δυνάμεων της ΕΔΑ προκαλούσε εθνικάς ανησυχία»" σημείωνε ο Κωνσταντίνος Καραμανλής το 1966. "«Πάντως, και αν επεχειρήθη τοιούτον τι, πρώτον εγένετο εν αγνοία μου, δεύτερον, δεν εγένετο εις βάρος της Ενώσεως Κέντρου αλλά εις βάρος της ΕΔΑ και επ' ωφελεία της πρώτης, και τρίτον, ήτο πρακτικώς αδύνατον να επηρέασεν το αποτέλεσμα της εκλογής...»" προσέθετε.
Αντίθετα, ο τέως βασιλιάς Κωνσταντίνος υποστηρίζει (στα απομνημονεύματά του, «Χωρίς Τίτλο») ότι η νοθεία έγινε από τον Καραμανλή, προς δική του εξυπηρέτηση.
Δολοφονίες.
Στο μεταξύ, όσο πλησίαζαν οι εκλογές, έγιναν ορισμένα δραματικά έκτροπα. Στις 25 Οκτωβρίου, στη συνοικία "Επτάλοφος" της Θεσσαλονίκης, ο χωροφύλακας Σπυρίδων Φιλίππου δολοφόνησε με περίστροφο τον 24χρονο Στέφανο Βελδεμίρη, επειδή μοίραζε με αυτοκίνητο προκηρύξεις της Αριστεράς. Την Κυριακή των εκλογών ο επίσης 24χρονος στρατιώτης Διονύσιος Κερπινιώτης, στέλεχος της Ε.Δ.Α., έπεσε νεκρός με τραύμα από σφαίρα στο κεφάλι, στο εκλογικό κέντρο του χωριού Δεμίρι Αρκαδίας, όπου είχε σταλεί ως φρουρός, αλλά η υπηρεσιακή κυβέρνηση χαρακτήρισε τον θάνατό του ως «αυτοκτονία».
Οι τελευταίες μεγάλες συγκεντρώσεις των κομμάτων έγιναν στην Αθήνα χωρίς επεισόδια. 
Παρατάξεις.
Από τις τρεις πολιτικές παρατάξεις που συγκροτήθηκαν 
Εκλογικό σύστημα.
Το εκλογικό σύστημα με το οποίο ορίσθηκε η διενέργεια των βουλευτικών εκλογών του 1961 ήταν ένα πρωτότυπο σύστημα ενισχυμένης αναλογικής, σύμφωνα με το οποίο, στη δεύτερη κατανομή θα μετείχαν μόνο όσα αυτοτελή κόμματα θα συγκέντρωναν τουλάχιστον το 15% του συνόλου των ψήφων, ενώ το ποσοστό αυτό αυξανόταν στο 25% για συνασπισμό δύο κομμάτων και στο 30% για μεγαλύτερους συνασπισμούς.
Σκοπός των μεγάλων αυτών ποσοστών ήταν, όπως δηλώθηκε, η καθολική επιδίωξη των άλλων πολιτικών παρατάξεων να μην επαναληφθεί αυτό που συνέβη το 1958 με την ανάδειξη της ΕΔΑ ως δεύτερο, σε αριθμό εδρών, κόμμα στη Βουλή.
Εμπνευστής του συστήματος αυτού θεωρήθηκε ο Γεώργιος Ράλλης, το οποίο και αποδέχτηκαν εκτός από την ΕΡΕ και τα άλλα κόμματα που τα ευνοούσε σε συνένωσή τους με συνέπεια τον τερματισμό της παρατηρούμενης μέχρι τότε πολυδιάσπασής τους.
Έτσι, με αυτή τη ρύθμιση συμμετείχαν τρεις παρατάξεις: η ΕΡΕ, η Ένωση Κέντρου και το Πανδημοκρατικόν Αγροτικόν Μέτωπον Ελλάδος (Π.Α.Μ.Ε.).
Στην Αιτωλοακαρνανία μετά το θάνατο του βουλευτή της ΕΡΕ Ιωάννη Ιντζέ στις 9 Νοεμβρίου 1961, έπειτα από τροχαίο, εξελέγη αντικαταστάτης του στην έδρα ο Φώτιος Γεροθανάσης.
Δεύτερη κατανομή.
Από τη δεύτερη κατανομή ανακηρύχθηκαν 22 έδρες για την ΕΡΕ και 6 για την Ένωση Κέντρου (συνολικά 28).
Αντιδράσεις των κομμάτων.
Αμέσως μετά την ανακοίνωση των αποτελεσμάτων ο Κωνσταντίνος Καραμανλής δήλωσε μεταξύ άλλων: "«Αισθάνομαι ιδιαιτέραν ικανοποίησιν, διότι εις το εθνικόν αυτό αποτέλεσμα συνέβαλα και εγώ δια του αγώνος μου κατά του κομμουνισμού, αλλά και δια της θεσπίσεως εκλογικού νόμου ωφελίμου εις την εθνικήν αντιπολίτευσιν, διακινδυνεύσας χάριν αυτού του σκοπού την αυτοδύναμον πλειοψηφίαν»".
Ο Γεώργιος Παπανδρέου όμως είχε εντελώς αντίθετη άποψη. Στις 31 Οκτωβρίου δήλωσε: "«Εξ ονόματος της Ενώσεως Κέντρου καταγγέλλω ενώπιον του ανωτάτου άρχοντος τα εκλογικά αποτελέσματα ως προϊόν βίας και νοθείας... Εάν το ουσιαστικόν πραξικόπημα των εκλογών της 29ης Οκτωβρίου εγίνετο αδιαμαρτυρήτως δεκτόν, η δημοκρατία θα έπαυε πλέον να υπάρχη εις την αρχαίαν κοιτίδα της»".
"«Δεν με εκπλήσσει η δήλωσις του κ. Παπανδρέου»", απάντησε ο Κωνσταντίνος Καραμανλής, "«διότι, όπως είναι γνωστόν, την παρεσκεύαζε κατά την διάρκεια της προεκλογικής περιόδου δια να την χρησιμοποιήσει εις την περίπτωσιν που θα έχανε τας εκλογάς... Με εκπλήσσει όμως το γεγονός ότι ο κ. Παπανδρέου κατά τρόπον απερίσκεπτον προσπαθεί να διαβάλη εν αποτέλεσμα εκλογής, το οποίον υπήρξε όχι μόνον αδιάβλητον, αλλά και απολύτως εθνικόν. Δυσφημεί ούτω την χώραν και επιτρέπει εις την ΕΔΑ να εμφανίζη την φυσιολογικήν της κάμψιν ως αποτέλεσμα βίας»".
Η αντιπαράθεση κλιμακωνόταν διαρκώς. Στις 14 Νοεμβρίου η κοινοβουλευτική ομάδα της Ένωσης Κέντρου κήρυξε τον «Ανένδοτο αγώνα»: "«Η Κοινοβουλευτική Ομάς της Ενώσεως Κέντρου καταγγέλλει το όργιον της βίας και της νοθείας με το οποίον παρεβιάσθη το δημοκρατικόν πολίτευμα της χώρας, εστραγγαλίσθη η αληθής θέλησις του ελληνικού λαού και μετεβλήθη η λαϊκή μειοψηφία της ΕΡΕ εις κοινοβουλευτικήν πλειοψηφίαν και κυβέρνησιν της χώρας... Η Κοινοβουλευτική Ομάς της Ενώσεως Κέντρου διακηρύσσει ότι δεν αναγνωρίζει την ΕΡΕ ως νόμιμον κυβέρνησιν της χώρας και υπόσχεται εις τον ελληνικόν λαόν ότι, κατεχομένη από πλήρη επίγνωσιν των ιστορικών ευθυνών της, θα διατηρήση αρραγή την ενότητα και θα αποδυθή εις ανένδοτον αγώνα προς υπεράσπισιν και αποκατάστασιν της δημοκρατίας»".
Η χώρα εισήλθε σε παρατεταμένη περίοδο πολιτικής έντασης και αστάθειας, με δραματική, τελικά, κατάληξη.
Η Βουλή συνήλθε σε πλήρη σύνθεση για πρώτη φορά στις 16 Ιανουαρίου του 1962. Πρωταγωνιστές ο πρωθυπουργός Κωνσταντίνος Καραμανλής και ο αρχηγός της αντιπολίτευσης Γεώργιος Παπανδρέου. Η Ένωση Κέντρου και η Ε.Δ.Α. κατέθεσαν σχεδόν ταυτόσημες προτάσεις δυσπιστίας κατά της κυβέρνησης. Αντικείμενό τους οι καταγγελίες περί βίας και νοθείας στις εκλογές του 1961. Ο Καραμανλής αποδέχθηκε την πρόκληση και δήλωσε ότι η κυβέρνηση δεν θα κάνει χρήση της 48ωρης προθεσμίας που της παρείχε το Σύνταγμα και ζήτησε να ξεκινήσει αμέσως η σχετική συζήτηση. Αντιτέθηκε ο Παπανδρέου και η σχετική συζήτηση άρχισε στις 18 Ιανουαρίου, με πρώτο ομιλητή τον ίδιο, ο οποίος τόνισε: «"Θεωρούμεν το αποτέλεσμα των εκλογών της 29ης Οκτωβρίου προϊόν βίας και νοθείας (...). Δηλούμεν ότι δεν θεωρούμεν νόμιμον την σημερινήν κυβέρνησιν"».
Στον Παπανδρέου απάντησε ο αντιπρόεδρος της κυβέρνησης Παναγιώτης Κανελλόπουλος, ενώ ο Καραμανλής περιορίστηκε σε μία παρέμβαση κατά την ομιλία του αρχηγού των Προοδευτικών Σπύρου Μαρκεζίνη. Την τελευταία ημέρα της συζήτησης (22 Ιανουαρίου) μίλησε ο εκπρόσωπος της Ε.Δ.Α. Ηλίας Ηλιού. Ακολούθησε ψηφοφορία και η πρόταση δυσπιστίας καταψηφίστηκε με 173 ψήφους. Οι αντιδράσεις από την πλευρά της αντιπολίτευσης μέσα και έξω από τη Βουλή συνεχίστηκαν. Η Ένωση Κέντρου διεξήγαγε τον «ανένδοτο αγώνα». Στο πλαίσιο αυτό εντάχθηκε και η συγκέντρωση οπαδών της στην πλατεία Κλαυθμώνος στις 26 Νοεμβρίου του 1962, όπου ο αρχηγός της επανέλαβε το αίτημα προς τον βασιλιά Παύλο να αποπεμφθεί η κυβέρνηση Καραμανλή και να διενεργηθούν εκλογές.

</doc>
<doc id="61172" url="https://el.wikipedia.org/wiki?curid=61172" title="Ελληνικές βουλευτικές εκλογές 1963">
Ελληνικές βουλευτικές εκλογές 1963

Στην Ελλάδα εκλογές έγιναν στις 3 Νοεμβρίου 1963 από την υπηρεσιακή κυβέρνηση Σ. Μαυρομιχάλη. Ο Μαυρομιχάλης ήταν αποφασισμένος να οργανώσει εκλογές όσο το δυνατό περισσότερο αδιάβλητες. Για πρώτη φορά δεν γίνονται βάσει των εκλογικών καταλόγων του 1940, αλλά βάσει της απογραφής του 1961. Ο Κωνσταντίνος Γ. Καραμανλής επιστρέφει από το Παρίσι για τις εκλογές. Μετά την ήττα του αναχώρησε ξανά στο εξωτερικό, αφήνοντας την αρχηγία, του κόμματός του, στον Παναγιώτη Κανελλόπουλο.
Το εκλογικό σύστημα ευνοεί τους δύο επικεφαλής συνασπισμούς, που μαζί κερδίζουν το 90% των εδρών με κάτι περισσότερο από το 80% των ψήφων. 
Στις 8 Νοεμβρίου 1963 ορκίζεται η κυβέρνηση μειοψηφίας του Γεωργίου Παπανδρέου. Μη θέλοντας να κυβερνήσει με τις ψήφους της ΕΔΑ, η κυβέρνηση Γεωργίου Παπανδρέου παραιτείται στις 30 Δεκεμβρίου 1963. Ο Βασιλιάς Παύλος Α΄ διορίζει υπηρεσιακή κυβέρνηση, με επικεφαλής τον υποδιοικητή της Εθνικής Τράπεζας Ιωάννη Παρασκευόπουλο, η οποία θα διενεργήσει τις εκλογές της 16ης Φεβρουαρίου 1964. 
Αποτελέσματα.
Το Δεκέμβριο του 1963 η Ανωτάτη Εφορευτική Επιτροπή κατένειμε τις έδρες από τη β΄ και την γ΄ κατανομή ως εξής: στη Μεσσηνία εξελέγη ο Γ. Σαμαράς (ΕΡΕ) αντί του Μπόμπολα (ΕΚ), στη Λακωνία εκλέχθηκε ο Λαγάκος (ΕΚ) αντί του Σκανδαλάκη (ΕΡΕ) και στην Αργολίδα από την γ΄ κατανομή η έδρα περιήλθε στην ΕΡΕ. Η ΕΚ έλαβε και δύο έδρες ως δώρο από την δ΄ κατανομή (Ζακύνθου, Χίου).

</doc>
<doc id="61173" url="https://el.wikipedia.org/wiki?curid=61173" title="Ελληνικές βουλευτικές εκλογές 1964">
Ελληνικές βουλευτικές εκλογές 1964

Οι εκλογές που διεξήχθησαν στην Ελλάδα στις 16 Φεβρουαρίου 1964 ήταν οι τελευταίες βουλευτικές εκλογές πριν τη Δικτατορία. Αρμόδια για τη διεξαγωγή τους ήταν η υπηρεσιακή κυβέρνηση Παρασκευόπουλου η οποία είχε αναλάβει από τις 30 Δεκεμβρίου 1963. Στις εκλογές του 1963, η Ένωση Κέντρου δεν μπόρεσε να εξασφαλίσει αυτοδυναμία και έτσι έγιναν αυτές οι εκλογές. Κατά τη διάρκεια του προεκλογικού αγώνα απεβίωσε και ο συναρχηγός της Ένωσης Κέντρου, Σοφοκλής Βενιζέλος υιός του Ελευθερίου Βενιζέλου. Η Ένωσις Κέντρου πέτυχε σαρωτική νίκη, λαμβάνοντας ένα από τα μεγαλύτερα ποσοστά που έχει λάβει ποτέ πολιτικός σχηματισμός.
Στις 18 Φεβρουαρίου 1964 ορκίστηκε η κυβέρνηση Γεωργίου Παπανδρέου στο Τατόι λόγω της ασθένειας του Βασιλιά Παύλου Α΄.
Αποτελέσματα.
Στις εκλογές της 16ης Φεβρουαρίου 1964 η Ένωση Κέντρου θριάμβευσε. Το εκλογικό αποτέλεσμα αποτέλεσε μεγάλη επιτυχία για τον Γεώργιο Παπανδρέου, αφού δικαίωσε την πολιτική που ακολούθησε από το 1961 με την κήρυξη του "ανένδοτου αγώνα". Η Ένωση Κέντρου πήρε 2.424.477 ψήφους, ποσοστό 52,72% και 171 έδρες. Η Ε.Ρ.Ε., που είχε συμπράξει με τους "Προοδευτικούς" του Σπ. Μαρκεζίνη, πήρε 1.621.546 ψήφους, ποσοστό 35,26% και 107 έδρες και η Ε.Δ.Α. έλαβε 542.865 ψήφους, ποσοστό 11,80% και 22 έδρες. 

</doc>
<doc id="61175" url="https://el.wikipedia.org/wiki?curid=61175" title="Οικογένεια Ρέντη">
Οικογένεια Ρέντη

Το επώνυμο Ρέντης αναφέρεται σε μέλη παλιάς ιστορικής οικογενείας της Κορίνθου που εγκαταστάθηκαν στην Αθήνα.
Δείτε επίσης.
Άγιος Ιωάννης Ρέντης, Δήμος της νομαρχίας Πειραιά.

</doc>
<doc id="61176" url="https://el.wikipedia.org/wiki?curid=61176" title="Ευρωπαϊκό Δικαστήριο Ανθρωπίνων Δικαιωμάτων">
Ευρωπαϊκό Δικαστήριο Ανθρωπίνων Δικαιωμάτων

Το Ευρωπαϊκό Δικαστήριο Ανθρωπίνων Δικαιωμάτων (ΕΔΑΔ, γνωστό και ώς "Ευρωπαϊκό Δικαστήριο Δικαιωμάτων του Ανθρώπου", ΕΔΔΑ, συχνά αναφέρεται ανεπίσημα και ως Δικαστήριο του Στρασβούργου), ιδρύθηκε με σκοπό να συστηματοποιήσει την εξέταση προσφυγών που αφορούν τα ανθρώπινα δικαιώματα κατά των κρατών μελών βάσει της Ευρωπαϊκής Σύμβασης για τα Δικαιώματα του Ανθρώπου, η οποία υιοθετήθηκε από το Συμβούλιο της Ευρώπης το 1950. Έργο του Δικαστηρίου είναι ο έλεγχος της εφαρμογής της Σύμβασης, εκδικάζοντας προσφυγές πολιτών κατά παραβιάσεων των ανθρωπίνων δικαιωμάτων οι οποίες διαπράχθηκαν από κράτη μέλη.
Πρόκειται για τον πρώτο σε διεθνές επίπεδο δικαστικό μηχανισμό προστασίας των ανθρωπίνων δικαιωμάτων. Παρέχει τη δυνατότητα τόσο διακρατικής όσο και ατομικής προσφυγής, μετά την εξάντληση των εσωτερικών ένδικων μέσων. Η Επιτροπή Υπουργών επιμελείται της πιστής εφαρμογής και εκτέλεσης των αποφάσεων του ΕΔΑΔ εκ μέρους των κρατών μελών.
Το Ευρωπαϊκό Δικαστήριο Ανθρωπίνων Δικαιωμάτων εδρεύει στο Στρασβούργο. Κάθε κράτος μέλος της Σύμβασης διαθέτει σε αυτό έναν δικαστή. Από ελληνικής πλευράς, μετέχει ο Ιωάννης Κτιστάκις με θητεία 9 χρόνων (2021-2030).
Το Ευρωπαϊκό Δικαστήριο Ανθρωπίνων Δικαιωμάτων δεν πρέπει να συγχέεται με το Δικαστήριο της Ευρωπαϊκής Ένωσης, το οποίο είναι όργανο της Ευρωπαϊκής Ένωσης, εδρεύει στο Λουξεμβούργο και μεριμνά για την ορθή εφαρμογή του Ευρωπαϊκού δικαίου.
Δυνατότητα ατομικής προσφυγής.
Δυνατότητα προσφυγής στο ΕΔΑΔ έχει κάθε πολίτης ατομικά καθώς και κάθε μη κυβερνητική οργάνωση. Δεν μπορεί να προσφύγει σε αυτό δημόσια υπηρεσία ή Νομικό Πρόσωπο Δημοσίου Δικαίου. Η προσφυγή στρέφεται κατά κράτους και ποτέ κατά ιδιώτη. Για να γίνει η προσφυγή αρκεί μια επιστολή στη Γραμματεία της Διεύθυνσης του Δικαστηρίου —ακόμη και με το ταχυδρομείο— στη μητρική γλώσσα του προσφεύγοντος.
Δύο είναι οι προϋποθέσεις που πρέπει να πληρούνται για την άσκηση προσφυγής:
Επίσημος εκπρόσωπος του ελληνικού κράτους στο Δικαστήριο είναι το Νομικό Συμβούλιο του Κράτους και τις υποθέσεις χειρίζονται τα στελέχη του υπό τις οδηγίες και κατευθυντήριες γραμμές του Υπουργείου Εξωτερικών.
Απόφαση επί της προσφυγής.
Το ΕΔΑΔ αποφαίνεται επί της προσφυγής διαπιστώνοντας αν η συγκεκριμένη πράξη ή παράλειψη του κράτους έχει παραβιάσει τα δικαιώματα του προσφεύγοντος με δυνατότητα να επιδικάσει και αποζημίωση για έξοδα και ηθική βλάβη. Οι αποφάσεις είναι δεσμευτικές για τα κράτη, όμως δεν υπάρχει μηχανισμός αναγκαστικής επιβολής τους. Σε περίπτωση που έχει διαπιστωθεί παραβίαση, η οποία παρά την απόφαση δεν αίρεται, το Δικαστήριο έχει τη δυνατότητα να επιδικάσει επιπλέον χρηματική αποζημίωση στον πολίτη. Εάν η πράξη παραβίασης είναι νομοθετικό μέτρο, το Δικαστήριο δεν έχει την εξουσία να το ακυρώσει, παρά μόνο να το κρίνει αντίθετο με την ΕΣΔΑ και να επιδικάσει αποζημίωση σε όσους θιγέντες προσφύγουν σε αυτό. Η αρνητική δημοσιότητα που προκαλούν οι αποφάσεις του, καθώς και η βεβαιότητα ότι, αν δικαιώθηκε ένας, θα δικαιωθούν και άλλοι που θα προσφύγουν στο μέλλον, αρκούν συνήθως, ώστε το κράτος να τροποποιήσει τη σχετική νομοθεσία και να παύσει την προσβολή.

</doc>
<doc id="61177" url="https://el.wikipedia.org/wiki?curid=61177" title="Δικαστήριο του Στρασβούργου">
Δικαστήριο του Στρασβούργου



</doc>
<doc id="61180" url="https://el.wikipedia.org/wiki?curid=61180" title="Κωνσταντίνος Ρέντης">
Κωνσταντίνος Ρέντης

Ο Κωνσταντίνος Ρέντης, (1884- Κιάφα Οινόης, 18 Οκτωβρίου 1958), ήταν Έλληνας πολιτικός του κεντρώου χώρου (Κόμμα Φιλελευθέρων - ΕΠΕΚ) που χρημάτισε πολλές φορές υπουργός κυρίως στην δεκαετία 1940 - 1950.
Βιογραφία.
Γεννήθηκε στο Μελίσσι Κορινθίας το 1884. Ήταν γιος του αξιωματικού μηχανικού Θεοφάνη Ρέντη και της Σοφίας Κ. Ράδου, εγγονός του Θεοχαράκη Ρέντη, προεστού της Πελοποννήσου και Φιλικού στην Ελληνική Επανάσταση του 1821.
Σπούδασε νομικά και την περίοδο 1907-1910 προσλήφθηκε υπάλληλος στο Διεθνή Οικονομικό Έλεγχο. Την επόμενη δεκαετία 1910-1920 υπήρξε διπλωμάτης. Χρημάτισε διευθυντής πολιτικών υποθέσεων στο Υπουργείο Εξωτερικών. Υπό την ιδιότητα αυτή μετείχε τους Βαλκανικούς πολέμους διατελώντας γενικός γραμματέας της επαναστατικής επιτροπής της Βορείου Ηπείρου υπό τον Χρηστάκη Ζωγράφο. Υπηρέτησε επίσης ως διπλωματικός εκπρόσωπος Ελλάδας στο Βασίλειο του Μαυροβουνίου και ως γραμματέας πρεσβείας στη Βιέννη, τη Ρώμη, ως επιτετραμμένος στη Στοκχόλμη.
Στην Κυβέρνηση Στυλιανού Γονατά έγινε πρώτη φορά υπουργός Εξωτερικών: 14 Νοεμβρίου 1922-28 Νοεμβρίου 1922 και Δικαιοσύνης. Μετά τα γεγονότα του 1922 αναμίχθηκε με την πολιτική όπου και αναδείχθηκε πληρεξούσιος της Κορινθίας στη Δ΄ Συντακτική Συνέλευση (1924-1925). Την επόμενη περίοδο ξαναδιορίστηκε υπουργός Εξωτερικών στην κυβέρνηση Παπαναστασίου (από 18 Ιουνίου 1924 έως 25 Ιουλίου 1924) και εκείνη του Θεόδωρου Πάγκαλου (από 2 Ιουλίου 1925 έως 21 Οκτωβρίου 1925). To 1925 διετέλεσε εκπρόσωπος της Ελλάδας στη Κοινωνία των Εθνών. Αργότερα στη Γ΄ Αναθεωρητική Βουλή (1936) εκλέχθηκε βουλευτής. Το 1938 συνελήφθη από το καθεστώς του Ιωάννη Μεταξά θεωρούμενος να έχει ανάμιξη στο κίνημα του 1938 και εκτοπίσθηκε στη Σέριφο.
Στη κατοχή (Μάιος 1944) διέφυγε στη Μέση Ανατολή όπου εκπροσώπησε το Κόμμα των Φιλελευθέρων στο συνέδριο του Λιβάνου. Εκεί και ανέλαβε υπουργός άνευ χαρτοφυλακίου στη κυβέρνηση του Καΐρου Με την απελευθέρωση επέστρεψε και συμμετείχε ως βουλευτής στη Δ΄ αναθεωρητική Βουλή (1946-1950).
Στη δίκη των δοσιλόγων στην Αθήνα τον Φεβρουάριο του 1945 κατέθεσε για τους κατηγορούμενους ""Κατά την γνώμη μου έπρεπε να σχηματισθή Κυβέρνησις κατοχής δια να εξυπηρετήση τον λαόν, να τον προστατεύση από τα δεινοπαθήματα και να μετριάση τας συμφοράς. Οι πολιτικοί δεν ανέλαβον από εγωιστικούς λόγους.&lt;br&gt;
"Η κυβέρνησις Τσολάκογλου ήτο υπηρεσιακή, απεφεύχθη δε δια ταύτης το Ιταλικόν προτεκτοράτον και ο Ιταλός "Gauleiter". Ουδείς εκ των υπουργών εξυπηρέτησε τους Γερμανούς. Ο νόμος περί τιμωρίας των αναχωρούντων δια το εξωτερικόν εγένετο δια να καλύψουν οι κυβερνώντες τας αληθείς προθέσεις των""."&lt;br&gt;
Όταν επρόκειτο να αναχωρήση δια τη Μέση Ανατολή, συνήντησε τον τότε υπουργό κ. Β. Καραπάνο, ο οποίος του είπε αποχαιρετώντας τον "στο καλό και η Παναγιά μαζί σου". Εξήγησε έπειτα στο δικαστήριο ότι κατά τη γνώμη του η Κυβέρνησις αυτή ουσιαστικώς βοηθούσε τους φεύγοντας δια τη Μέση Ανατολή και πολλές φορές διευκόλυνε την αναχώρηση τους, παρείχε και στις οικογένειες τους τα μέσα της ζωής, συντάξεις και βοηθήματα.
Το 1946 ανέλαβε υπουργός Εξωτερικών στην Κυβέρνηση Θεμιστοκλή Σοφούλη. όπου εκπροσώπησε την Ελλάδα στη πρώτη συνέλευση του ΟΗΕ στο Λονδίνο.&lt;br&gt; 
Στις 24 Νοεμβρίου 1948 διετέλεσε προσωρινός αντιπρόεδρος της Κυβέρνησης. Στη συνέχεια εξελέγη βουλευτής με το Κόμμα των Φιλελευθέρων (1950-51) και ΕΠΕΚ (1951-52).
Κατά την άσκηση των καθηκόντων του ως υπουργού Εσωτερικών στην κυβέρνηση Νικολάου Πλαστήρα την περίοδο της δίκης του Νίκου Μπελογιάννη και του Δημήτρη Μπάτση σύμφωνα με την μαρτυρία του Ανδρέα Ιωσήφ, υφυπουργού παρά τω πρωθυπουργώ, μετήλθε ανήθικων μεθόδων εις βάρος της συζύγου του Μπάτση με πρόσχημα την σωτηρία αυτού από το εκτελεστικό απόσπασμα.
Ο Κωνσταντίνος Ρέντης πέθανε στην Αθήνα τον Οκτώβριο του 1958 μετά από αυτοκινητικό δυστύχημα που συνέβη στην εθνική οδό Αθηνών – Κορίνθου, από τη σύγκρουση του ιδιωτικού του οχήματος με λεωφορείο. Γιος του Κωνσταντίνου Ρέντη ήταν ο πολιτικός Θεοχάρης Κ. Ρέντης.

</doc>
<doc id="61182" url="https://el.wikipedia.org/wiki?curid=61182" title="Κουλουρτζής">
Κουλουρτζής

Ο Κουλουρτζής ή κουλουράς ή σιμιτζής είναι ένας υπαίθριος μικροπωλητής ο οποίος πουλάει κουλούρια (στα Τούρκικα «σιμίτ»). 
Στην Ελλάδα και στην Τουρκία, οι κουλουρτζήδες συχνάζουν σε μέρη όπου περνά πολύς κόσμος, συνήθως σε κεντρικά σημεία πόλεων, για να πουλήσουν τα κουλούρια τους. Μεταφέρουν τα κουλούρια είτε σε μεγάλα καλάθια, είτε σε τάβλες πάνω στις οποίες είναι τακτοποιημένα τα κουλούρια και τα πωλούν είτε κατευθείαν από αυτά είτε από γυάλινες, τροχήλατες προθήκες, όπως φαίνεται στις εικόνες. 
Ο κουλουρτζής, όπως και ο καστανάς, είναι ένας από τους λίγους πλανόδιους που δεν έχουν εκλείψει σήμερα, όπως ο λούστρος, ο στραγαλατζής, ο παγοπώλης, ο παγωτατζής, ο εφημεριδοπώλης, ο λεμοναδοπώλης κλπ , που αν ήδη δεν έχουν εκλείψει, τείνουν να εκλείψουν. 
Το κύριο εμπόρευμά τους είναι το κουλούρι Θεσσαλονίκης, με δακτυλιοειδές σχήμα και πολύ σουσάμι. Χαρακτηριστική είναι η προτροπή των κουλουρτζήδων («Φρέσκα ξεροψημένα κουλούρια») για να αγοράσει κανείς το προϊόν τους, καθώς και η μεταφορά με το κεφάλι, όταν έχουν τα κουλούρια σε τάβλα. 

</doc>
<doc id="61183" url="https://el.wikipedia.org/wiki?curid=61183" title="Θεοχάρης Ρέντης (βουλευτής)">
Θεοχάρης Ρέντης (βουλευτής)

Ο Θεοχάρης Ρέντης (1925 - 28 Σεπτεμβρίου 1996), του Κωνσταντίνου, ήταν Έλληνας πολιτικός. Διατέλεσε μέλος διαφόρων κυβερνήσεων.
Βιογραφία.
Γεννήθηκε στο Μελίσσι Κορινθίας το 1925 και ήταν γιος του Κωνσταντίνου Ρέντη. Σπούδασε πολιτικός μηχανικός και εργάστηκε κατά περιόδους σε μεγάλες εταιρείες μελετών και κατασκευών. Εξελέγη βουλευτής Κορινθίας με την Ένωση Κέντρου τις περιόδους 1961-1963, 1963-1964, 1964-1967 και με τη Νέα Δημοκρατία την περίοδο 1974-1981. Διετέλεσε υφυπουργός Προεδρίας (1965), υφυπουργός Εξωτερικών (1966), υφυπουργός Δημοσίων Έργων (1977) και υφυπουργός Εξωτερικών (1980).
Πέθανε το 1996 σε ηλικία 71 ετών. Κηδεύτηκε στις 30 Σεπτεμβρίου 1996 από τον ιερό ναό Αγίου Γεωργίου Ριζαρείου και η ταφή του έγινε στο Μελίσσι Κορινθίας. Ήταν παντρεμένος με την Τούλα Ρέντη και είχαν τρία παιδιά.

</doc>
<doc id="61186" url="https://el.wikipedia.org/wiki?curid=61186" title="Επίνειο">
Επίνειο

Με τον όρο Επίνειο χαρακτηρίζεται παράλια πόλη ή οικισμός με λιμάνι ή όρμο που εξυπηρετεί την εγγύτερη ηπειρωτική, συνήθως μεγαλύτερη, πόλη. Για παράδειγμα επίνειο της Αθήνας είναι ο Πειραιάς, της Λαμίας η Στυλίδα, του Πύργου Ηλείας το Κατάκολο, της Σπάρτης το Γύθειο κ.λπ.
Υπάρχουν περιπτώσεις που μια παράλια πόλη μπορεί να εξυπηρετεί ακόμη και μια ή περισσότερες ηπειρωτικές χώρες όπως η Θεσσαλονίκη για τη Βόρεια Μακεδονία, η Τεργέστη για την Αυστρία κ.λπ. Σε αυτές τις περιπτώσεις συνάπτονται σχετικές συνθήκες ελεύθερης διακίνησης προϊόντων (τράνζιτ), ή δημιουργούνται και ειδικές υπηρεσίες εξυπηρέτησης εμπορικού ναυτικού των ηπειρωτικών Χωρών (όπως π.χ. Νηολόγιο, επιθεώρησης πλοίων κ.λπ.).
Επίσης με τον ίδιο όρο "επίνειο" χαρακτηρίζονται οι παρόχθιες πόλεις ποταμών και λιμνών απ΄ όπου εκτελούνται αντίστοιχες συγκοινωνίες εξυπηρετώντας ενδότερες περιοχές.

</doc>
<doc id="61191" url="https://el.wikipedia.org/wiki?curid=61191" title="Ιωνάς Κωνσταντινίδης">
Ιωνάς Κωνσταντινίδης

Ο Ιωνάς Κωνσταντινίδης ήταν φιλικός και πολιτικός.
Βιογραφία.
Γεννήθηκε στους Άνω Λουσούς των Καλαβρύτων το 1764-65 και ήταν μοναχός στην Ιερά Μονή του Μεγάλου Σπηλαίου. Το 1801 χειροτονήθηκε επίσκοπος Δαμαλών. Πολύ νωρίς μυήθηκε στα της Φιλικής Εταιρείας. Με την κήρυξη της Επανάστασης πήρε μέρος στην πολιορκία του φρουρίου της Κορίνθου. Μπήκε με τον Κολοκοτρώνη στην Ακροκόρινθο ευλογώντας τα ελληνικά στρατεύματα που κατέλαβαν το φρούριο. Το 1825 διετέλεσε μινίστρος (Υπουργός) της Θρησκείας.
Παραπομπές.
]]

</doc>
<doc id="61196" url="https://el.wikipedia.org/wiki?curid=61196" title="Ρωσικός φορμαλισμός">
Ρωσικός φορμαλισμός

Ο Ρωσικός φορμαλισμός είναι μία θεωρία της λογοτεχνίας που εμφανίστηκε στη Ρωσία στις αρχές του εικοστού αιώνα. Αποτελεί την πρώτη κειμενοκεντρική θεώρηση του κειμένου στη θεωρία της λογοτεχνίας. 
Ο φορμαλισμός εκφράστηκε στη Ρωσία γύρω από δύο ομάδες μελετητών: τον Γλωσσολογικό κύκλο της Μόσχας, που ιδρύθηκε το 1915 με μέλη τους Ρόμαν Γιάκομπσον (Roman Jakobson), Pëtr Bogatyrëv, Grigorij Vinokur, και την Εταιρεία για την μελέτη της ποιητικής γλώσσας (OPOJAZ) στην Αγία Πετρούπολη που ιδρύθηκε το 1916 με μέλη τους Boris Ejchenbaum, Viktor Sklovskij και Jurij Tynjanov. Τα μέλη του Γλωσσολογικού Κύκλου της Μόσχας επέμεναν ιδιαιτέρως στην σχέση της μελέτης της θεωρίας της λογοτεχνίας και της ποιητικής με την γλωσσολογία, ενώ τα μέλη της άλλης ομάδας ήταν πιο αποστασιοποιημένα από την γλωσσολογία. 
Βασικός στόχος των Ρώσων φορμαλιστών ήταν η ανάπτυξη μιας μεθόδου επιστημονικής και αντικειμενικής μελέτης της λογοτεχνίας, που θα ενδιαφερόταν για την αναζήτηση των μηχανισμών της λογοτεχνίας και των δομικών αρχών των λογοτεχνικών κειμένων, αυτών δηλαδή των ιδιοτήτων που καθιστούσαν ένα λογοτεχνικό κείμενο έργο τέχνης. Επιχείρησαν να αποκαθάρουν το κείμενο από κάθε υποκειμενική και αυθαίρετη ερμηνεία του περιεχομένου και να αποστασιοποιηθούν από τις αναλύσεις που «περιορίζονταν» στην αναζήτηση των ιδεών που εξέφραζε το κείμενο. Το ενδιαφέρον τους στράφηκε στη μελέτη της μορφής ενός έργου, αφού σύμφωνα με τις θεωρίες τους το περιεχόμενο καθοριζόταν από τη μορφή, επομένως κάθε διαφορετική μορφή είχε και διαφορετική σημασία. 
Σύμφωνα με τη φορμαλιστική θεωρία, η λογοτεχνία θεωρείται ως τέχνη του λόγου. Το ενδιαφέρον επικεντρώνεται στη λογοτεχνικότητα του κειμένου, η οποία ανακαλύπτεται στην «ανοικείωση» και στις τεχνικές που τη διασφαλίζουν. Ως ανοικείωση εννοούσαν την χειραφέτηση των λέξεων από την συνηθισμένη τους σημασία μέσω νέων συνδυασμών. Η απόκλιση από τη γλωσσική νόρμα για τους φορμαλιστές αποτελεί βασική επιδίωξη επειδή πιστεύουν ότι η ανοικείωση αυτή αποτελεί εξωτερίκευση βιώματος το οποίο λειτουργεί μέσα σε συγκινησιακό πλαίσιο. 
Παράλληλα με τους θεωρητικούς προβληματισμούς και τις συγκεκριμένες εφαρμογές των μεθόδων ανάλυσης που ανέπτυξαν πάνω σε συγκεκριμένα κείμενα, οι φορμαλιστές ενδιαφέρθηκαν και για την Ιστορία της Λογοτεχνίας και διατύπωσαν μία διαφορετική πρόταση για την μελέτη αυτού του κλάδου. Έχοντας ως βασική αρχή την θέση ότι αυτό που μεταβάλλεται στη λογοτεχνία είναι οι λειτουργίες και τα μορφικά στοιχεία, πρότειναν την συγγραφή ιστορίας της λογοτεχνίας που θα μελετά τις διάφορες "μορφές" και την αλλαγή λειτουργίας τους 
από σύστημα σε σύστημα. Με τον όρο «μορφές» εννοούσαν στοιχεία όπως η περιγραφή, ο τρόπος αφήγησης, η μεταφορά. 

</doc>
<doc id="61199" url="https://el.wikipedia.org/wiki?curid=61199" title="Ινστιτούτο Θερβάντες">
Ινστιτούτο Θερβάντες

Το Ινστιτούτο Θερβάντες (ισπανικά: "Instituto Cervantes") είναι ένας διεθνής μη κερδοσκοπικός οργανισμός ο οποίος δημιουργήθηκε από την ισπανική κυβέρνηση το 1991 με σκοπό τη διδασκαλία της ισπανικής γλώσσας, καθώς και για την προώθηση του ισπανικού πολιτισμού σε μη ισπανόφωνες χώρες. Τα κεντρικά της γραφεία στεγάζονται στη Μαδρίτη και στην Αλκαλά ντε Ενάρες, τον τόπο γέννησης του Μιγκέλ ντε Θερβάντες, του συγγραφέα του Δον Κιχώτη.
Τοποθεσίες.
Το Ινστιτούτο Θερβάντες έχει "Centros Cervantes" (πλήρη μορφωτικά κέντρα) και "Aulas Cervantes" (μικρότερα κέντρα - αίθουσες ομιλιών) καθώς και ένα δίκτυο συνεργαζόμενων οργανισμών σε πάνω από τριάντα χώρες του κόσμου.
Το όνομα του Ινστιτούτου.
Το Ινστιτούτο Θερβάντες ονομάστηκε έτσι προς τιμήν του Μιγκέλ ντε Θερβάντες, (Miguel de Cervantes) (1547–1616), του συγγραφέα του Δον Κιχώτη (Don Quijote), πιθανότατα της πιο σημαντικής μορφής της Ιστορίας της Ισπανικής λογοτεχνίας.

</doc>
<doc id="61200" url="https://el.wikipedia.org/wiki?curid=61200" title="Instituto Cervantes">
Instituto Cervantes



</doc>
<doc id="61201" url="https://el.wikipedia.org/wiki?curid=61201" title="Νέα κριτική">
Νέα κριτική

Η Νέα Κριτική (New Criticism) είναι μία θεωρία της λογοτεχνίας που αναπτύχθηκε στις Η.Π.Α. μετά την δεκαετία του 1930. Είναι μία ενδοκειμενική θεωρία, σύμφωνα με την οποία το κείμενο αποτελεί μια αυτοτελή δημιουργία, η οποία χαρακτηρίζεται για την οργανική της ενότητα. Η αυτονομία αυτή σημαίνει το λογοτεχνικό έργο είναι ένα σύστημα, η ερμηνεία του οποίου δεν επιδέχεται εξωτερικές επεμβάσεις, όπως συνεξέταση της βιογραφίας του συγγραφέα ή των ιστορικών και κοινωνικών συνθηκών της εποχής παραγωγής του έργου. Σύμφωνα με την Νέα Κριτική ο αναγνώστης επιδιώκει να ερμηνεύσει το κείμενο, αναδεικνύοντας τη λειτουργία της αμφισημίας, των συνυποδηλώσεων, των αντιθέσεων, των μεταφορών, του εικονοποιητικού συστήματος κ.ά. 
Οι θεωρητικοί της Νέας Κριτικής απέρριπταν την θετικιστική εξέταση των κειμένων ως "γενετικό λάθος" (genetic fallacy), την προσπάθεια ανακάλυψης της προθετικότητας του συγγραφέα ως "πλάνη των προθέσεων" (intentional fallacy) και την ερμηνεία μέσω των συναισθημάτων του αναγνώστη ως "συναισθηματική πλάνη" (affective fallacy). Αντί για αυτές τις προσεγγίσεις, ανέπτυξαν έναν τρόπο μελέτης που ονόμασαν «close reading», ο οποίος βασίζεται αποκλειστικά στα δεδομένα που δίνει το ίδιο το κείμενο, χωρίς να χρειάζεται συμπληρωματικές «εξωτερικές» πληροφορίες.
Πρώτος θεμελιωτής των αρχών στις οποίες στηρίχτηκε η νεοκριτική θεωρία ήταν ο Άγγλος I.A. Richards με τα έργα του "Principles of Literary Criticism" (1924) και "Practical Criticism" (1929), στα οποία έδινε προτεραιότητα στην εξέταση των μορφικών χαρακτηριστικών αντί για τα θεματικά στοιχεία, εναντιωνόταν στην ερμηνεία των λογοτεχνικών έργων ως κειμένων που έχουν στόχο να εκφράσουν κάποιο μήνυμα και αντί αυτής προέκρινε την αξιολόγηση των έργων ως προς την αισθητική συγκίνηση που προκαλούν. Στις απόψεις του Richards βασίστηκαν οι μελετητές από τις Η.Π.Α. J.C. Ransom, C.Brooks, A. Tate, W.K. Wimsatt κ.α. και ανέπτυξαν εκτενώς την θεωρία και τις μεθόδους που επικράτησαν για μεγάλο διάστημα στις Η.Π.Α., διαφοροποιούμενοι από εκείνον ως προς το γεγονός ότι απέκλεισαν από τη μελέτη του κειμένου την αναζήτηση των αντιδράσεων του αναγνώστη. 

</doc>
<doc id="61202" url="https://el.wikipedia.org/wiki?curid=61202" title="Νικόλαος Μακρής (στρατιωτικός)">
Νικόλαος Μακρής (στρατιωτικός)

Ο Νικόλαος Μακρής (1827 - 13 Ιανουαρίου 1911) ήταν Έλληνας υποστράτηγος και πολιτικός.
Βιογραφικά στοιχεία.
Στρατιωτική σταδιοδρομία.
Ήταν γιος του Δημητρίου Μακρή, οπλαρχηγού του 1821. Γεννήθηκε στο Μεσολόγγι το 1827. Κατατάχθηκε στον ελληνικό στρατό και με τον βαθμό του ανθυπολοχαγού εστάλη για εκπαίδευση στη Γαλλία. Μετά την επιστροφή του ανέλαβε διάφορες επιτελικές και διοικητικές θέσεις στρατού μέχρι που αποσπάστηκε στη Βασιλική Χωροφυλακή και κατά την εκεί εξέλιξη ανέλαβε διευθυντής της Αστυνομίας Αθηνών και Αρχηγός της Χωροφυλακής.
Κατά τον Ελληνοτουρκικό πόλεμο του 1897 επανήλθε στο στρατό αναλαμβάνοντας αρχικά την στρατηγία της Θεσσαλίας όπου και παρέδωσε στον αρχιστράτηγο Κωνσταντίνο, διοριζόμενος στη συνέχεια διοικητής της 1ης Μεραρχίας. Στη συνέχεια του πολέμου, διακρίθηκε στη περιοχή του οικισμού Ταράτσα (σήμερα συνοικία της Λαμίας) διασώζοντας την Λαμία από βεβαία κατάληψη .
Πολιτική πορεία.
Μετά τον πόλεμο εκείνο, αποστρατεύθηκε με τον βαθμό του υποστράτηγου. Εκλέχθηκε επίσης πολλές φορές βουλευτής Αιτωλοακαρνανίας, καθώς και πρόεδρος της αναθεωρητικής Βουλής το 1911, κατά το χρόνο τον οποίον και πέθανε. Η σορός του μεταφέρθηκε και ετάφη με τιμές στο Μεσολόγγι.

</doc>
<doc id="61204" url="https://el.wikipedia.org/wiki?curid=61204" title="Συνέδριο της Βιέννης">
Συνέδριο της Βιέννης

Το Συνέδριο της Βιέννης που διεξήχθη το 1814-1815 ήταν ένα από τα πλέον σημαντικά συνέδρια στην Ιστορία της Ευρώπης που αποτέλεσε και σταθμό στην ιστορία του Διεθνούς Δικαίου. Στο συνέδριο αυτό που συνήλθε στη Βιέννη, δυνάμει της πρώτης Συνθήκης των Παρισίων (1814), συμμετείχαν όλες οι τότε ευρωπαϊκές Ηγεμονίες με 450 συνολικά αντιπροσώπους. 
Σκοπός του συνεδρίου ήταν αφενός η αναζήτηση ενός πραγματικού συστήματος ισορροπίας μεταξύ των Δυνάμεων που είχαν εμπλακεί στους Ναπολεόντειους πολέμους και αφετέρου η δικαία ρύθμιση των χωροταξικών προβλημάτων που είχαν αναδυθεί μεταξύ των Βασιλικών Οίκων της Ευρώπης, της περιόδου εκείνης.
Γενικά.
Ως γεγονός το συγκεκριμένο συνέδριο ήταν καθοριστικής σημασίας για τη διαμόρφωση του γεωπολιτικού χάρτη της Ευρώπης κατά τον 19ο αιώνα. Οι Μεγάλες Δυνάμεις που συμμετείχαν, η Αγγλία, η Πρωσία, η Αυστρία, η Ρωσία αλλά και η ηττημένη Γαλλία, είχαν ως στόχο την εξυπηρέτηση των γεωπολιτικών σκοπιμοτήτων τους, αλλά και τις προτεραιότητες που τέθηκαν από τους νικητές των Ναπολεόντειων πολέμων, δηλαδή από τις τέσσερις πρώτες που είχαν και το μεγαλύτερο μέρος των κερδών του τελικού διακανονισμού.
Οι εργασίες του Συνεδρίου της Βιέννης ξεκίνησαν στις 18 Σεπτεμβρίου του 1814, υπό την προεδρία του Αυστριακού πολιτικού Μέττερνιχ, και έληξαν στις 9 Ιουνίου του 1815. Σε όλη τη διάρκεια του 9μηνου αυτού συνεδρίου μετείχαν ο Τσάρος της Ρωσίας, ο αυτοκράτορας της Αυστρίας (μετείχε τμηματικώς στη διάσκεψη) και οι Βασιλείς της Πρωσίας, Δανίας, Βυτεμβέργης και Βαυαρίας, όπως και ηγεμόνες άλλων, μικρότερων κρατών. Αρχηγοί των αντιπροσωπειών των Μεγάλων Δυνάμεων ήταν ο κόμης Μέττερνιχ της Αυστρίας, ο Νεσελρόντε της Ρωσίας (επικουρούμενος από τον Καποδίστρια και τον Άρδενμπεργκ), ο Λόρδος Κάσλρω της Αγγλίας, και αργότερα ο Ουέλλιγκτον, ο κόμης Ούμφολδ Χάρντεμπεργκ της Πρωσίας και ο πρίγκηπας Σαρλ-Μωρίς ντε Ταλλεϋράν-Περιγκόρ της Γαλλίας, όπως και οι Μπέρνστορφ (Δανίας), Γάδερυ και Βρέδε (Βαυαρίας), Μύντερ κ.α. Εκτός των Ηγεμονιών αντιπροσωπεύθηκε επίσης και η Ελβετία. 
Όλες οι συμφωνίες που συνάφθηκαν σε αυτό το Συνέδριο περιλήφθηκαν σε ένα και μόνο πρωτόκολλο - πράξη που ονομάστηκε επίσημα: Τελική Πράξη του Συνεδρίου Βιέννης, και που συνυπογράφηκε απ' όλους τους αντιπροσώπους, την ημέρα που έληξαν και οι εργασίες του Συνεδρίου, στις 9 Ιουνίου 1815.
Προσανατολισμός της διάσκεψης.
Ο εκπρόσωπος της Γαλλίας Ταλλεϋραντ πέτυχε κατά τις συζητήσεις να επικρατήσει το πνεύμα που ο ίδιος εισηγήθηκε («"Αρχή της Νομιμότητας"»), το οποίο εκφραζόταν δια της παλινόρθωσης των αριστοκρατών, μετά την ήττα του Ναπολέοντα, δια της επικράτησης της επιρροής των ευρωπαίων ηγεμόνων επί των λαών τους και εντέλει με την πλήρη παγίωση της προηγούμενης εξουσίας τους.
Αποφάσεις που πάρθηκαν στο συνέδριο.
Κατά τη διάρκεια αυτού του συνεδρίου που ήταν και το πρώτο συνέδριο Ηγεμόνων της Ευρώπης, στη Βιέννη, την πρωτεύουσα του τότε ευρωπαϊκού κλασικισμού, διεξάγονταν παράλληλα και μεγάλες περίλαμπρες εορτές και στρατιωτικές τελετές με επιδείξεις και παρελάσεις για τις οποίες η αυστριακή κυβέρνηση δαπάνησε τεράστια ποσά. Μάλιστα λέγεται και το ακόλουθο χαριτωμένο, όταν ρωτήθηκε ένας ηλικιωμένος διπλωμάτης που συμμετείχε στο συνέδριο: «"Comment marche le Congrès?"» ("Κομάν μάρς λε Κονγκρέ;") (= Πώς πάει το Συνέδριο;), εκείνος απάντησε, «"Le Congrès ne marche pas, il dance!"» ("Λε Κονγκρέ νε μαρς πα, ιλ ντανς!") (= Το Συνέδριο δεν προχωράει, χορεύει!). Και πραγματικά χόρεψε στη χειμερινή σχολή ιππασίας και στις αίθουσες υποδοχής του ανακτόρου Σένμπρουν καθώς και σ' όλα τα άλλα ανάκτορα της πόλης που οι μουσικές εκδηλώσεις και οι χοροί διαδέχονταν η μία την άλλη. Τότε ο Μπετόβεν διεύθυνε ένα από τα πανηγυρικά κοντσέρτα του, ενώ ο βιεννέζικος χορός, το βαλς κυριαρχούσε.
Χωροταξία - σκοπιμότητες.
Καθίσταται εμφανές ότι μέσω των συμφωνιών και του παρασκηνίου το Συνέδριο της Βιέννης προσπάθησε να επαναφέρει το διαταραγμένο ευρωπαϊκό σύστημα διακυβέρνησης από τη Γαλλική Επανάσταση και τους Ναπολεόντειους Πολέμους, δια της αρχής της «ισορροπίας των Δυνάμεων».
Ιερή Συμμαχία.
Η ανάγκη για παλινόρθωση των παλαιών καθεστώτων δημιούργησε την Ιερή Συμμαχία (Σεπτέμβριος, 1815) ως μορφή αντιδραστικής δύναμης για κάθε επανάσταση που θα έθιγε τα συμφέροντα των μεγάλων δυνάμεων της εποχής. Συντάχθηκε δε από τους Αυτοκράτορες της Ρωσίας, της Αυστρίας και της Πρωσίας και προσυπογράφθηκε από όλους τους Ηγεμόνες της Ευρώπης, με εξαίρεση τον Σουλτάνο. 
Ιστορικά συμβάντα.
Αξίζει να μνημονευθούν ιδιαίτερα δύο συμβάντα που σημειώθηκαν κατά τη διάρκεια των εργασιών του Συνεδρίου τα οποία αφορούσαν τόσο τον ελλαδικό χώρο (Επτάνησα) όσο και τους Έλληνες γενικότερα, που κρίθηκαν σημαντικά στη μετέπειτα ιστορική εξέλιξη, καθώς και δύο επεισόδια που σημειώθηκαν εκτός του Συνεδρίου, που αφορούσαν τους Έλληνες.
Αγγλικό προσχέδιο.
Κατά τη διάρκεια του Συνεδρίου της Βιέννης ο Άγγλος αντιπρόσωπος κατέθεσε ένα ειδικό σχέδιο συνθήκης που αφορούσε ειδικότερα τα Επτάνησα. Το ειδικό εκείνο σχέδιο περιελάμβανε σε περίληψη τα ακόλουθα:
Το σχέδιο αυτό απορρίφθηκε αμέσως από τους Ηγεμόνες των άλλων Δυνάμεων.
Ελληνικό ζήτημα.
Στο Συνέδριο της Βιέννης, στη ρωσική αντιπροσωπεία που συνόδευε τον Τσάρο Αλέξανδρο συμμετείχε και ο Ιωάννης Καποδίστριας. Σε κάποια στιγμή των εργασιών του συνεδρίου θεώρησε ότι ήταν και η καταλληλότερη στιγμή να θέσει υπόψη του συνεδρίου και το ζήτημα των Ελλήνων που παρέμεναν υπό τον τουρκικό ζυγό. Τότε πλησιάζοντας τον Αυτοκράτορα Αλέξανδρο του μίλησε ιδιαιτέρως προκειμένου εκείνος ν' αναλάβει την πρόνοια υπέρ των Ελλήνων προσθέτοντας μεταξύ άλλων ότι οι «Έλληνες μετά τον Θεό θεωρούν προστάτη τους μόνο την ομόθρησκη Αυτοκρατορία (Ρωσία)». Τότε ο Τσάρος του έδωσε την άδεια να θέσει το ζήτημα σε μία των συνεδριάσεων και στη συνέχεια θ' αναλάμβανε εκείνος το βάρος. Πράγματι ο Καποδίστριας στην αμέσως επόμενη συνεδρίαση λαμβάνοντας τον λόγο είπε: «"Νομίζω πως χρέος των Μεγαλειοτάτων", (Βασιλέων), "είναι να λάβετε οποιαδήποτε πρόνοιαν και δια το καταδυναστευόμενον ελληνικόν έθνος παρά της Οθωμανικής εξουσίας, το οποίον υποφέρει τόσους αιώνας τον τυραννικόν οθωμανικόν ζυγόν και το οποίον διακινδυνεύει να πέση εις την τελευταίαν εξόντωσιν και τον μηδενισμόν, όθεν δεν μου φαίνεται δίκαιον το να αδιαφορήσουν οι Βασιλείς."»
Τότε ο Μέττερνιχ, που καλλιεργούσε αντιλαϊκά πνεύματα, σηκώθηκε και απαντώντας στον Καποδίστρια με έντονο και προσβλητικό τρόπο είπε: «"Κύριε Κόμη! Η Ευρώπη δεν γνωρίζει Έλληνας, γνωρίζει την Οθωμανικήν Αυτοκρατορίαν υπό της οποίας την εξουσίαν είναι οι κατοικούντες σ' αυτήν Έλληνες. Δια τούτο φαίνεται, Κύριε Κόμη, υποστήριξες τόσον, και άφησες εκτός Συνδέσμου της Ιεράς Συμμαχίας, το απέραντον Οθωμανικόν Κράτος, αλλά δεν θα επιτύχεις τις ελπίδες σου περί τούτων»."
Τότε ο Αυτοκράτορας Αλέξανδρος θεωρώντας ότι η προσβολή αυτή του αντιπροσώπου του στρέφεται και εναντίον του προσώπου του, εγέρθηκε και με έντονη φωνή διέκοψε τον Μέττερνιχ λέγοντάς του: «"Οι Έλληνες δια της Θείας Πρόνοιας και της Ευρωπαϊκής αιχμής ενόπλου βοήθειας θέλουν ελευθερωθούν ταχέως και συμφώνως προς τα αρχαία πατρογονικά των δίκαια, θα μείνουν ελεύθεροι, αυτόνομοι και ανεξάρτητοι.» "
Κατόπιν αυτών ο μεν Καποδίστριας δεν συνέχισε την ομιλία του αλλά και ούτε ο Μέττερνιχ τόλμησε ν' απαντήσει, στη δε δημιουργηθείσα εκείνη ένταση που φαίνεται πως μάλλον επέφερε κάποια διακοπή, ανέλαβε στη συνέχεια ο αρχηγός της ρωσικής αντιπροσωπίας Νεσελρόντε να θέσει αντιπρόταση επί της εισήγησης του Καποδίστρια της οποίας ακολούθησαν διάφορες ανταλλαγές απόψεων που εκλήφθηκαν τελικά μόνο ως βολιδοσκοπήσεις των άλλων Ηγεμόνων, επί του ελληνικού ζητήματος, χωρίς να ληφθεί σχετική απόφαση.
Καινοτομίες Διεθνούς Δικαίου.
Δύο ήταν οι αρχές που απετέλεσαν τη βάση των διαπραγματεύσεων στο Συνέδριο της Βιέννης: 
Παρά ταύτα στις διαπραγματεύσεις εκείνες συνομολογήθηκαν οι ακόλουθες καινοτόμες αρχές του Διεθνούς Δικαίου.

</doc>
<doc id="61208" url="https://el.wikipedia.org/wiki?curid=61208" title="Παιδική λογοτεχνία">
Παιδική λογοτεχνία

Η παιδική λογοτεχνία είναι το σύνολο των αισθητικά δικαιωμένων κειμένων που είναι σε θέση να συμβάλλουν στη ψυχαγωγία των παιδιών και στην πνευματική τους καλλιέργεια, δηλαδή στην ανάπτυξη της ικανότητας για αντίληψη της ομορφιάς, στην ωρίμαση της προσωπικότητας και στη διαμόρφωση ελεύθερης συνείδησης.
Η παιδική λογοτεχνία περιλαμβάνει: 
Σε σχέση με τη λογοτεχνία για ενηλίκους βρίσκεται σε διαρκή επικοινωνία και στενή σχέση, καταρχάς γιατί η λογοτεχνία για παιδιά διαβάζεται από ενηλίκους, οι οποίοι συχνά λειτουργούν ως λογοκριτές και αναλόγως επιτρέπουν ή απαγορεύουν στα παιδιά ένα συγκεκριμένο ανάγνωσμα, αφετέρου επειδή η μία τροφοδοτεί την άλλη, ώστε να διαπιστώνεται μια σχέση αμοιβαιότητας, εφόσον κείμενα γραμμένα για παιδιά είναι δυνατόν να μεταμορφωθούν σε κείμενα για ενηλίκους και το αντίστροφο, κείμενα για ενηλίκους να διασκευαστούν σε κείμενα για παιδιά.
Η παιδική λογοτεχνία σήμερα.
Ελλάδα.
Η λογοτεχνία για παιδιά και νέους έχει πλέον αποκτήσει στην Ελλάδα καταξίωση και αναγνωρίζεται ως αυτόνομος επιστημονικός κλάδος στον κορμό της εθνικής λογοτεχνίας. Επιπλέον, δεν είναι λίγοι οι μελετητές που παρατηρούν ότι η παιδική λογοτεχνία έχει φτάσει στο σημείο να απολαμβάνει μια προνομιακή θέση κατά τη διάρκεια των τελευταίων δεκαετιών. Η άνθηση του παιδικού βιβλίου που καταγράφηκε τη δεκαετία του ’70 και κυρίως τα χρόνια που ακολούθησαν τη μεταπολίτευση έχει σήμερα παραχωρήσει τη θέση της σε μια κυριολεκτική «βιομηχανία παιδικού βιβλίου». Σύμφωνα με επίσημα στατιστικά στοιχεία του ΕΚΕΒΙ για το 2006, το παιδικό βιβλίο αποτελεί το 25% της ελληνικής βιβλιοπαραγωγής και σημείωσε αύξηση 13.9% σε σύγκριση με το 2005 και 61.6% σε σύγκριση με το 2001. 
Είναι προφανές, ότι ο χώρος της λογοτεχνίας για παιδιά και νέους εξελίσσεται διαρκώς, ενώ ο ορίζοντας του παιδικού βιβλίου ολοένα και διευρύνεται, τόσο από πλευράς περιεχομένου όσο και από πλευράς μορφής. Αργά αλλά σταθερά έχει καταφέρει να απελευθερωθεί από τους παραδοσιακούς περιορισμούς και τους άκαμπτους ηθικούς κώδικες που το χαρακτήριζαν. Έτσι, οι συγγραφείς έχουν στη διάθεσή τους όχι μόνο μια μεγάλη γκάμα θεμάτων με τα οποία μπορούν να καταπιαστούν, έχουν επίσης πολύ μεγαλύτερη ελευθερία όσον αφορά τους πειραματισμούς τους με τη μορφή. 
Ως απόρροια των παραπάνω, η φυσιογνωμία της λογοτεχνίας για παιδιά και νέους είναι σήμερα περισσότερο σύνθετη, περισσότερο διφορούμενη, αλλά συγχρόνως, περισσότερο ελκυστική και ενδιαφέρουσα. 
Στον τομέα της έρευνας, όμως, τα πράγματα δεν παρουσιάζουν την ίδια εικόνα. Ενώ η ελληνική λογοτεχνία για παιδιά και νέους έχει πάνω από εκατόν πενήντα χρόνια ζωής, η εισαγωγή της ως μαθήματος στα παιδαγωγικά τμήματα της χώρας δεν έγινε πριν από το 1987. 
Ευρώπη.
Στο εξωτερικό και ιδιαίτερα στις χώρες του δυτικού κόσμου, η πορεία της παιδικής λογοτεχνίας εμφανίζεται συναφής με την εγχώρια, με τη διαφορά ότι προηγείται κάποιες δεκαετίες. Στην Ευρώπη, για παράδειγμα, η «χρυσή περίοδος» της παιδικής λογοτεχνίας, που αντιστοιχεί στην ελληνική άνθηση της δεκαετίας του ’70, τοποθετείται στα χρόνια του Μεσοπολέμου, οπότε και δημιουργείται ευνοϊκό κλίμα για το παιδί και το παιδικό βιβλίο. Τότε είναι που αρχίζει και αναγνωρίζεται η σπουδαιότητα της παιδικής ηλικίας και σημειώνεται ιδιαίτερος εκδοτικός οργασμός.
Το ερευνητικό ενδιαφέρον ακμάζει μεταπολεμικά, οπότε έχουμε την ίδρυση της ΙΒΒΥ, της Διεθνούς Οργάνωσης Βιβλίων για τη Νεότητα το 1953, ενώ παράλληλα ιδρύονται πανεπιστημιακές έδρες και κέντρα μελέτης του παιδικού βιβλίου, διοργανώνονται παγκόσμια συνέδρια κλπ. 
ΗΠΑ.
Στην απέναντι πλευρά του Ατλαντικού, στην Αμερική, τα πράγματα ακολουθούν παράλληλη πορεία, δεδομένου ότι υπάρχει μια διαρκής πολιτισμική συνομιλία μεταξύ Αγγλίας και Αμερικής, δύο χωρών που μοιράζονται την ίδια γλώσσα, τις ίδιες παραδόσεις και τις ίδιες εκδοτικές πρακτικές. 
Έτσι, το 1924 κυκλοφορεί το The Horn Book Magazine, το πρώτο περιοδικό που ασχολείται αποκλειστικά με την παιδική λογοτεχνία, ενώ το 1922 θεσπίζεται το Newbery Medal, βραβείο για συγγραφείς παιδικών βιβλίων. Παρόλο, όμως, που η περιρρέουσα ατμόσφαιρα είναι ευνοϊκή, με το παιδικό βιβλίο να κερδίζει αξιόλογους τίτλους και ταλαντούχους συγγραφείς, που αφιερώνονται εξ’ ολοκλήρου σ’ αυτό, το ενδιαφέρον παραμένει σε επίπεδο βιβλιοθηκών και μεμονωμένων φορέων μέχρι μετά το Δεύτερο Παγκόσμιο Πόλεμο και κυρίως κατά τη δεκαετία του ’60, όπου αφυπνίζεται το ενδιαφέρον της ακαδημαϊκής κοινότητας και η παιδική λογοτεχνία γίνεται αντικείμενο επιστημονικής έρευνας.

</doc>
<doc id="61225" url="https://el.wikipedia.org/wiki?curid=61225" title="Κατάλογος Προέδρων της Δημοκρατίας της Ισπανίας">
Κατάλογος Προέδρων της Δημοκρατίας της Ισπανίας



</doc>
<doc id="61227" url="https://el.wikipedia.org/wiki?curid=61227" title="Κατάλογος προέδρων της Δημοκρατίας της Ισπανίας">
Κατάλογος προέδρων της Δημοκρατίας της Ισπανίας



</doc>
<doc id="61230" url="https://el.wikipedia.org/wiki?curid=61230" title="Κατάλογος μοναρχών της Καστίλης">
Κατάλογος μοναρχών της Καστίλης

Ακολουθεί ο κατάλογος των μοναρχών που κυβέρνησαν το Βασίλειο της Καστίλης μέχρι την κατάλυση του και τη ένωση με την Ισπανία (1700):
Η αρίθμηση είναι ενιαία με αυτή των βασιλέων των Αστουριών και του Λεόν:
Επίσης συνεχίζεται με τους βασιλείς της Ισπανίας:
Καστιλιανός Οίκος της Ιβρέας.
Με τον θάνατο του Πέτρου ξέσπασε στην Καστίλη δυναστική κρίση διαδοχής, αντίπαλοι ήταν ο νόθος αδελφός του Πέτρου Ερρίκος της Τραστάμαρα που θα τον διαδεχτεί τελικά ως Ερρίκος Β΄ της Καστίλης και ο Άγγλος πρίγκιπας Ιωάννης της Γάνδης τρίτος γιος του Εδουάρδου Γ΄ της Αγγλίας και της Φιλίππης του Αινώ. Ο Ιωάννης της Γάνδης παντρεύτηκε την Κωνσταντία της Καστίλης, δούκισσα του Λάνκαστερ κόρη του Πέτρου της Καστίλης. Ο Ερρίκος της Τραστάμαρα πήρε βίαια το βασίλειο με στρατό αφού συμμάχησε με τον βασιλιά της Πορτογαλίας Ιωάννη τον Μέγα τοποθετώντας την δική του δυναστεία, τον Οίκο της Τραστάμαρα στον θρόνο της Καστίλης.
Οίκος των Αψβούργων.
Ο Οίκος των Βουρβόνων προκάλεσε τον Πόλεμο της Ισπανικής Διαδοχής, το βασίλειο της Καστίλης ενώθηκε με το βασίλειο της Ισπανίας.

</doc>
<doc id="61236" url="https://el.wikipedia.org/wiki?curid=61236" title="Φορητός υπολογιστής των 100 δολαρίων">
Φορητός υπολογιστής των 100 δολαρίων



</doc>
<doc id="61244" url="https://el.wikipedia.org/wiki?curid=61244" title="Πανεπιστήμιο Λίβερπουλ Χόουπ">
Πανεπιστήμιο Λίβερπουλ Χόουπ

Το Πανεπιστήμιο Χόουπ ("Αγγλ. Liverpool Hope University") βρίσκεται στο Λίβερπουλ της Αγγλίας. Ιδρύθηκε το 1844 και είναι το μόνο οικουμενικό πανεπιστήμιο της Αγγλίας. Οι σπουδαστές του ανέρχονται στους 8.200 και το προσωπικό που διαθέτει στα 800 άτομα.
Το πανεπιστήμιο είναι ένα από τα παλαιότερα όργανα τριτοβάθμιας εκπαίδευσης στα βορειοδυτικά της Αγγλίας. Προσελκύει σπουδαστές από περίπου 60 διαφορετικές χώρες παγκοσμίως.

</doc>
<doc id="61245" url="https://el.wikipedia.org/wiki?curid=61245" title="Πανεπιστήμιο Χόουπ">
Πανεπιστήμιο Χόουπ



</doc>
<doc id="61246" url="https://el.wikipedia.org/wiki?curid=61246" title="Πωλ ΜακΚάρτνεϋ">
Πωλ ΜακΚάρτνεϋ

Ο Πωλ ΜακΚάρτνεϋ ("Paul McCartney", 18 Ιουνίου 1942) είναι βραβευμένος Άγγλος τραγουδιστής, στιχουργός και συνθέτης, καθώς και χρισμένος ιππότης, ο οποίος κέρδισε παγκόσμια φήμη ως ένα από τα ιδρυτικά μέλη του μουσικού συγκροτήματος των Beatles. Κατέχει τον τίτλο του πιο εμπορικά επιτυχημένου τραγουδοποιού στην ιστορία της δημοφιλούς μουσικής, σύμφωνα με το Βιβλίο Γκίνες. Μαζί με τον Τζων Λένον έγραψαν τραγούδια τα οποία έχουν γίνει γνωστά σε ολόκληρο τον κόσμο. Μετά από την αποχώρησή του από τους Beatles, ο ΜακΚάρτνεϋ προώθησε μία επιτυχή σόλο σταδιοδρομία και διαμόρφωσε το μουσικό συγκρότημα "Wings" με τη σύζυγό του, Λίντα ΜακΚάρτνεϋ. Έχει ασχοληθεί επίσης με γυρίσματα ταινιών, με την κλασσική μουσική και την περιβαλλοντική/ηλεκτρονική μουσική καθώς επίσης έχει συμμετάσχει στα προγράμματα βοήθειας για τις διεθνείς φιλανθρωπίες. Μετά τον θάνατο της συζύγου του, Λίντα, ο Πωλ ΜακΚάρτνεϋ ασχολείται με φιλανθρωπικές συναυλίες.
Νεανικά χρόνια.
Ο Πωλ ΜακΚάρτνεϋ γεννήθηκε στις 18 Ιουνίου 1942 στο Walton Hospital, Λίβερπουλ., όπου δώδεκα χρόνια νωρίτερα η μητέρα του είχε τελειώσει την πρακτική της ως νοσοκόμα. Ο πατέρας του, Τζέιμς ΜακΚάρτνεϋ, απουσίαζε από την γέννηση του γιου του λόγω της εργασίας του ως εθελοντής πυροσβέστης κατά τον Β΄ Παγκόσμιο Πόλεμο. Ο Πωλ έχει έναν μικρότερο αδερφό (Μάικλ) που γεννήθηκε στις 7 Ιανουαρίου 1944.
Στις 31 Οκτωβρίου 1956 έχασε τη μητέρα του, Μάιρη, από μια εμβολή μετά από επέμβαση της μαστεκτομής για να σταματήσει την εξάπλωση του καρκίνου του μαστού της, που είχαν διαγνωστεί πριν από αρκετά χρόνια.
Ο πατέρας του ΜακΚάρτνεϋ ήταν πιανίστας και τρομπετίστας και τον ενθάρρυνε να ασχοληθεί με τη μουσική. Του χάρισε μια τρομπέτα στα δέκατα τέταρτα γενέθλιά του, όμως, όταν αργότερα το ροκ εντ ρολ άρχισε να γίνεται πιο δηλοφιλές, ο Πωλ αντάλλαξε την τρομπέτα με μια ακουστική κιθάρα, αφού αποδέχτηκε ότι δεν μπορούσε κανείς να παίζει τρομπέτα και να τραγουδάει ταυτόχρονα. Δυσκολευόταν να παίζει κιθάρα καθώς ήταν αριστερόχειρας, αλλά βλέποντας μια αφίσα του Σλιμ Γουίτμαν συνειδητοποίησε ότι εκείνος τα κατάφερνε με κιθάρες για δεξιόχειρες. Έτσι, ξανακούρδισε την κιθάρα του και μετά από κάποιες προσαρμογές απέκτησε ευκολία. Ο ΜακΚαρτνεϋ έγραψε το πρώτο του τραγούδι, "I Lost My Little Girl", στην κιθάρα, και αργότερα έφτιαξε μια μελωδία που τελικά έγινε το When I'm Sixty Four στο πιάνο, μετά την παρακολούθηση ορισμένων μαθημάτων, αλλά προτιμώντας να μάθει "με το αυτί" παρά τις συμβουλές του πατέρα του.
Στην ηλικία των 15, ο Πωλ γνώρισε τον κατά 2 χρόνια μεγαλύτερο του, Τζων Λέννον σε μία συναυλία του ερασιτεχνικού συγκροτήματος Quarrymen, του οποίου ιδρυτικό μέλος ήταν ο δεύτερος. Ο νεαρός ΜακΚάρτνεϋ πέρασε από οντισιόν και τελικά έγινε κιθαρίστας του συγκροτήματος. Το γεγονός της απώλειας της μητέρας του λειτούργησε ως συνεκτικό στοιχείο ανάμεσα στους δυο τους, καθώς η μητέρα του Λέννον, Τζούλια, είχε πεθάνει όταν αυτός ήταν δεκαεπτά. Αργότερα, πρότεινε την προσθήκη του φίλου του, Τζωρτζ Χάρισον, (που είχε γνωρίσει μια μέρα στο λεωφορείο) στο συγκρότημα, η οποία επιτεύχθηκε παρά τις αρχικές αντιρρήσεις του Λέννον.
Beatles.
Οι Quarrymen εξελίχθηκαν στους Beatles, ένα συγγρότημα αποτελούμενο από τον ΜακΚάρτνεϋ, τον Τζων Λέννον, τον Τζωρτζ Χάρισον και τον Ρίνγκο Σταρ, το οποίο τραγουδούσε σε κλαμπ του Λίβερπουλ. Το ρεπερτόριο τους αρχικά αποτελούνταν από ροκ εν' ρολλ επιτυχίες της εποχής, αλλά σιγά σιγά προστέθηκαν σε αυτό τραγούδια του ΜακΚάρτνεϋ και του Λέννον. Έχοντας κάνει μεγάλη επιτυχία στο Λίβερπουλ, οδηγήθηκαν στην κυκλοφορία του πρώτου τους σινγκλ, του Love Me Do.
Αν και το τραγούδι ήταν σύνθεση του Πωλ, κυκλοφόρησε ως Λέννον-ΜακΚάρτνεϋ, λόγω της συμφωνίας που έκαναν μεταξύ τους να παρουσιάζονται τα τραγούδια που έχει γράψει ο ένας ως συλλογικό τους δημιούργημα. Αυτή η συμφωνία ίσχυσε μέχρι τη διάλυση των Beatles, το 1970, και είχε ως αποτέλεσμα ορισμένες φορές την υποτίμηση του έργου του, και της καινοτομίας που εισήγαγε στην μουσική. Ο ΜακΚάρτνεϋ είναι ο κύριος εμπνευστής της χρήσης ορχήστρας εγχόρδων στη ροκ μουσική, ενώ τα σπουδαιότερα τραγούδια του της περιόδου των Beatles είναι το Yesterday, το Eleanor Rigby, το Let It Be, το Hey Jude και άλλα. Το πρώτο μάλιστα είναι το τραγούδι που έχει παιχτεί τις πιο πολλές φορές στο αμερικανικό ραδιόφωνο.
Οι Beatles διασπάστηκαν το 1970(ήδη από το 1969 η κατάσταση ήταν τεντωμένη), επειδή, παρά την προσπάθεια του ΜακΚάρτνεϋ, τα υπόλοιπα μέλη ήθελαν να ακολουθήσουν προσωπική σταδιοδρομία. Ο ΜακΚάρτνεϋ, πιστεύοντας ότι το έργο του αδικούταν από την κατάσταση των Beatles εκείνη την περίοδο, αποφάσισε να κυκλοφορήσει και αυτός σόλο άλμπουμ το 1970, με τίτλο "McCartney". Το γεγονός αυτό ήταν η σταγόνα που ξεχείλισε το ποτήρι και έπειτα από κοινή συναίνεση οι Beatles διασπάστηκαν οριστικά.
Μετά τους Beatles.
1970-1971: Σόλο.
Ο ΜακΚάρτνεϋ κυκλοφόρησε το 1970 το πρώτο σόλο άλμπουμ του με τίτλο "McCartney" και το 1971 το μοναδικό του άλμπουμ με τη σύζυγό του, Λίντα, με τίτλο "Ram".
1971-1980: Wings.
Αργότερα το 1971 προστέθηκαν στο ζευγάρι ο κιθαρίστας Denny Laine και ο ντράμερ Denny Seiwell, με αποτέλεσμα το σχηματισμό των Wings. Οι Wings διαλύθηκαν το 1981, αν και το τελευταίο τους άλμπουμ κυκλοφόρησε το 1979. Σημαντικότερο Δείγμα της δισκογραφίας τους αποτελεί ο δίσκος "Band on the Run" που κυκλοφόρησε το 1973.
1980-Σήμερα.
Το 1980, ο Πωλ ΜακΚάρτνεϋ κυκλοφόρησε το δεύτερο σόλο άλμπουμ του, το "McCartney II". Ακολούθησαν το "Tug Of War" (1982), το "Pipes Of Peace" (1983), το soundtrack της ταινίας του "Give My Regards To Broad Street" (1984), το "Press To Play" (1986) και το "Flowers In The Dirt" (1989).
Κατά τη διάρκεια της σόλο σταδιοδρομίας του, ο πρώην Beatle συνεργάστηκε με πολλούς σημαντικούς μουσικούς, όπως οι Στίβι Γουόντερ, Μάικλ Τζάκσον, Έρικ Στιούαρτ, και Έλβις Κοστέλο. Επίσης, ασχολήθηκε με πολλά είδη μουσικής πέραν της ροκ και της ποπ, συμπεριλαμβανομένης και της κλασικής μουσικής. Μάλιστα έχει κυκλοφορήσει τέσσερα άλμπουμ κλασικής μουσικής: "Paul McCartney's Liverpool Oratorio" (1991), "Standing Stone" (1997), "Working Classical" (1999) και "Ecce Cor Meum" (2006).
Το 1997 χρίστηκε ιππότης από τη Βασίλισσα Ελισάβετ, ενώ το 1998 θρήνησε το θάνατο της συζύγου του, Λίντα. Το 2002 παντρεύτηκε το πρώην μοντέλο Χέδερ Μιλς, με την οποία χώρισε το 2006 και πήρε διαζύγιο το 2008. Στις 9 Οκτωβρίου 2011 παντρεύτηκε την Αμερικανίδα Νάνσι Σέβελ, με την οποία έβγαινε από το 2007.
Στις 4 Σεπτεμβρίου 2012, ανακοινώθηκε πως πρόκειται να τιμηθεί από τον πρόεδρο της γαλλικής Δημοκρατίας, Φρανσουά Ολλάντ με το τίτλο του ιππότη της Λεγεώνας της Τιμής.

</doc>
<doc id="61247" url="https://el.wikipedia.org/wiki?curid=61247" title="Πολ Μακάρτνεϊ">
Πολ Μακάρτνεϊ



</doc>
<doc id="61248" url="https://el.wikipedia.org/wiki?curid=61248" title="Τζωρτζ Χάρισον">
Τζωρτζ Χάρισον

Ο Τζωρτζ Χάρισον (αγγλικά: "George Harrison", 25 Φεβρουαρίου 1943 - 29 Νοεμβρίου 2001) ήταν Άγγλος κιθαρίστας και τραγουδιστής του μουσικού συγκροτήματος The Beatles. Αν και τα περισσότερα τραγούδια του συγκροτήματος γράφτηκαν από τους Τζον Λένον και Πωλ ΜακΚάρτνεϋ, στα περισσότερα άλμπουμ υπήρχε τουλάχιστον μια σύνθεση του Χάρισον.
Στη δεκαετία των 60s, ασχολήθηκε με το κίνημα Χάρε Κρίσνα και υπήρξε θαυμαστής του Ινδικού πολιτισμού και μυστικισμού, βοηθώντας στην εισαγωγή του στον Δυτικό κόσμο.

</doc>
<doc id="61249" url="https://el.wikipedia.org/wiki?curid=61249" title="Ρίνγκο Σταρ">
Ρίνγκο Σταρ

Ο Ρίτσαρντ Στάρκεϋ ("Richard Starkey", 7 Ιουλίου 1940), γνωστός ως Ρίνγκο Σταρ ("Ringo Starr"), είναι Άγγλος μουσικός, τραγουδιστής και ηθοποιός, περισσότερο γνωστός ως ντράμερ του μουσικού συγκροτήματος The Beatles. Γεννήθηκε στις 7 Ιουλίου του 1940 στο Λίβερπουλ της Αγγλίας. Πριν γίνει μέλος των Beatles το 1962, ήταν μέλος των Rory and The Hurricanes. Γιος του είναι ο τραγουδιστής Ζακ Στάρκι (γεννημένος το 1965). Είναι παντρεμένος με τη γνωστή από ταινία του James Bond, ηθοποιό Barbara Bach.Το 2018 χρίστηκε ιππότης από τη βασίλισσα και έγινε Sir. Τον Αύγουστο του 2019 εμφανίστηκε στο φεστιβάλ Woodstock 2019, για τα 50 χρόνια από το φεστιβάλ του Woodstock του 1969.
Δισκογραφία

</doc>
<doc id="61252" url="https://el.wikipedia.org/wiki?curid=61252" title="Γεώργιος Κοσμαδόπουλος">
Γεώργιος Κοσμαδόπουλος

Ο Γεώργιος Δ. Κοσμαδόπουλος (Βόλος, 1895 – Αθήνα, 1967) ήταν Έλληνας ιμπρεσιονιστής ζωγράφος του 20ού αιώνα. 
Βιογραφία.
Γεννήθηκε το 1895 στον Βόλο και σπούδασε ζωγραφική στην Σχολή Καλών Τεχνών της Λειψίας (Γερμανία) και στην "Grande Chaumière" του Παρισιού. Συμμετείχε από το 1926 σε αρκετές εκθέσεις της Ελλάδας και του εξωτερικού και το 1936 πραγματοποίησε την πρώτη του ατομική έκθεση στην Αθήνα. Την ίδια χρονιά τιμήθηκε με το Αργυρό Μετάλλιο της Διεθνούς Εκθέσεως του Παρισιού. Συμμετείχε μεταξύ άλλων στην Μπιενάλε της Βενετίας (1934 και 1936) και σε πολλές Πανελλήνιες Εκθέσεις (1938–1940, 1948, 1952, 1957, 1960, 1960, 1963 και 1967).
Οι πίνακές του περιλαμβάνουν πορτρέτα, ηθογραφικές συνθέσεις και τοπιογραφίες. Το ύφος του κινείται ανάμεσα στον ρεαλισμό και τον ιμπρεσιονισμό. Ειδικά στις τοπιογραφίες του, χρησιμοποίησε τις μικρές κοφτές πινελιές των ιμπρεσιονιστών με τις χρωματικές αντιθέσεις των εξπρεσιονιστών. Υπέγραφε τα έργα του με το ακρώνυμο «Cosm.». Ήταν μέλος του Επιμελητηρίου Εικαστικών Τεχνών Ελλάδος (ΕΕΤΕ).
Πέθανε το 1967 στην Αθήνα. Έργα του βρίσκονται στην Εθνική Πινακοθήκη της Ελλάδας, στην Πινακοθήκη του Δήμου Αθηναίων, στην Πινακοθήκη του Δήμου Ροδίων και σε πολλές άλλες δημόσιες και ιδιωτικές συλλογές.

</doc>
<doc id="61254" url="https://el.wikipedia.org/wiki?curid=61254" title="Λένον">
Λένον



</doc>
<doc id="61255" url="https://el.wikipedia.org/wiki?curid=61255" title="Παραπήγματα">
Παραπήγματα

Τα παραπήγματα ήταν τα πρώτα μετεωρολογικά ημερολόγια, που κυκλοφορούσαν στην αρχαία Ελλάδα από τον 5ο π.Χ. αιώνα. Αναφέρονται στο έργο του Θεόφραστου, ενώ λιγα από αυτά διασώθηκαν στο έργο του Γέμινου "Εισαγωγή στα φαινόμενα".
Τα παραπήγματα συντάσσονταν συχνά από φιλόσοφους, μετά από παρατηρήσεις που έκαναν σε ψηλά σημεία, όπως η Μήθυμνα και το βουνό Ίδη. Το όνομά τους το οφείλουν στον τρόπο με τον οποίο σημειωνόταν η προς παρατήρηση ημέρα· δίπλα σε κάθε ημέρα υπήρχε μια τρύπα όπου έμπαινε ένας μικρός πάσσαλος (παράπηγμα σημαίνει "βαλμένο στο πλάι"). Τα παραπήγματα γράφονταν σε πέτρα ή περγαμηνή και κυκλοφορούσαν στην αγορά, ενημερώνοντας τους πολίτες με τις μετεωρολογικές και αστρονομικές προβλέψεις που περιείχαν. Μεταξύ αυτών που συνέταξαν παραπήγματα αναφέρονται ο Δημόκριτος και ο Κόνωνας.

</doc>
<doc id="61256" url="https://el.wikipedia.org/wiki?curid=61256" title="Πάνος Σπηλιόπουλος">
Πάνος Σπηλιόπουλος

Ο Πάνος Σπηλιόπουλος, (γεν. Αρχαία Ολυμπία Ηλείας, 6 Δεκεμβρίου 1939) είναι Έλληνας πολιτικός. Συνταξιούχος δικηγόρος σήμερα, έχει διατελέσει νομάρχης Λακωνίας και τρεις τετραετίες δήμαρχος Αιγάλεω.
Βιογραφικά στοιχεία.
Γεννήθηκε στα Άσπρα Σπίτια Ηλείας. Εγκαταστάθηκε στο Αιγάλεω το 1959 και σπούδασε στη Νομική Σχολή στο Πανεπιστήμιο Αθηνών, από το οποίο αποφοίτησε το 1967. Στη διάρκεια των σπουδών του, ασχολήθηκε με την πολιτική και χρημάτισε αναπληρωτής γραμματέας της "Ένωσης Δημοκρατικής Νεολαίας Αιγάλεω".
Κατά τη διάρκεια της δικτατορίας εντάχθηκε στον αντιδικτατορικό αγώνα και στην οργάνωση «Δέκα». Το 1974 έγινε μέλος του ΠΑΣΟΚ και ήταν υποψήφιος βουλευτής της Β΄ εκλογικής περιφέρειας Αθηνών στις εκλογές του ίδιου έτους. Πήρε μέρος στις δημοτικές εκλογές του 1978 και σε ηλικία 38 ετών εκλέχθηκε για πρώτη φορά δήμαρχος Αιγάλεω, αξίωμα το οποίο υπηρέτησε επί συνολικά δώδεκα έτη, και συγκεκριμένα στις περιόδους από 1979 έως το 1982, από το 1983 έως το 1986 και από το 1991 έως το 1994. Από το 1987 έως το 1989 διετέλεσε νομάρχης Λακωνίας.
Θεωρείται από τους αναβαθμιστές της πόλης του Αιγάλεω, καθώς επί των ημερών του συντελέσθηκαν σημαντικά αποχετευτικά και αντιπλημμυρικά έργα. Επίσης, διαμορφώθηκαν πλατείες, άρχισε η αξιοποίηση του Άλσους Αιγάλεω και η κατασκευή του Πολιτιστικού Κέντρου και του νέου Δημαρχείου επί της Ιεράς Οδού. Στις δημοτικές εκλογές του Νοεμβρίου του 2010, έλαβε μέρος ως «αριστείνδην» υποψήφιος δημοτικός σύμβουλος και εκλέχθηκε με την παράταξη "Αιγάλεω-Νέα εποχή" του νεοεκλεγέντα δημάρχου Χρήστου Καρδαρά. Στο παρελθόν είχε διατελέσει πρόεδρος του Δημοτικού συμβουλίου του Δήμου Αιγάλεω.

</doc>
<doc id="61257" url="https://el.wikipedia.org/wiki?curid=61257" title="Ιβηρική θάλασσα">
Ιβηρική θάλασσα

Η Ιβηρική θάλασσα είναι η δυτικότερη θάλασσα της Μεσογείου. Αρχίζει από τις Ηράκλειες στήλες γεωγραφόντας τις νότιες και νοτιοανατολικές ακτές της Ιβηρικής ή Πυρηναϊκής Χεσονήσου και απολήγει στις αρχαίες «Γυμνησίας νήσους» ή «Πυτιούσες νήσους» όπως τις αποκαλούσαν οι αρχαίοι Έλληνες, που δεν είναι άλλες από τις σημερινές Βαλεαρίδες, όπου και συνδέεται με την Βαλεαρική θάλασσα.
Σήμερα η Ιβηρική θάλασσα ονομάζεται Ισπανική θάλασσα όπου και εκτείνονται τα χωρικά ύδατα της Ισπανίας.

</doc>
<doc id="61258" url="https://el.wikipedia.org/wiki?curid=61258" title="Γιάννης Μυστακόπουλος">
Γιάννης Μυστακόπουλος

Ο Γιάννης Γ. Μυστακόπουλος (γεν. Αθήνα, 23 Οκτωβρίου 1946) είναι Έλληνας πολιτικός. Έχει διατελέσει τρεις φορές δήμαρχος Αιγάλεω, με την υποστήριξη των δυνάμεων της Αριστεράς και ιδιαίτερα του Συνασπισμού, ως επικεφαλής του ανεξάρτητου συνδυασμού "Ανάπλαση Αιγάλεω".
Για πρώτη φορά εκλέχθηκε το 1986 σε ηλικία μόλις 40 ετών, για δεύτερη το 1994 και για τελευταία το 1998. Στις εκλογές του 2002 ηττήθηκε από τον Δημήτρη Καλογερόπουλο που υποστηρίχθηκε από τη Νέα Δημοκρατία, ενώ το 2006 ήταν για τελευταία φορά υποψήφιος και μετά την ανακοίνωση των αποτελεσμάτων αποσύρθηκε από την ηγεσία του συνδυασμού του και αποχώρησε από το Δημοτικό Συμβούλιο, ανοίγοντας το δρόμο σε νεώτερα στελέχη. 
Επί των ημερών του αναπτύχθηκαν στην πόλη σημαντικές υποδομές στους τομείς πρόνοιας και πολιτισμού.
Έχει επίσης ασχοληθεί ενεργά με το χώρο του αθλητισμού αφού σε πολύ νεαρή ηλικία κατείχε διοικητικές θέσεις στην ομάδα του Α.Ο. Αιγάλεω, ενώ το 1979 ήταν επικεφαλής της συντονιστκής επιτροπής αγώνα των ομάδων Β' Εθνικής, κατά τη διάρκεια της απεργιακής τους κινητοποίησης με θεσμικά και οικονομικά αιτήματα. Ακόμη, το 1995 ανέλαβε σημαντικό ρόλο στην προσπάθεια εξεύρεσης λύσης για τα διοικητικά της ομάδας του Αιγάλεω. 
Ως δήμαρχος της πόλης, χρεώθηκε με μια ημιτελή προσπάθεια ανακαίνισης του Δημοτικού Σταδίου στα τέλη της τρίτης θητείας του, την οποία χρησιμοποίησαν οι πολιτικοί του αντίπαλοι για να τον εμφανίσουν σαν υπόλογο. 
Τελευταία του δημαρχιακή θητεία ήταν την περίοδο 1999-2002 αφού γνώρισε την ήττα στις δημοτικές εκλογές του Οκτωβρίου 2002. 
Το 2006 είχε ανακοινώσει ότι δε θα ήταν υποψήφιος για την αρχηγία του συνδυασμού του, ωστόσο στη συνέχεια συμμετείχε στη διαδικασία εκλογής και επανεξελέγη. Στις δημοτικές εκλογές του Οκτωβρίου του ίδιου έτους όμως ηττήθηκε κατά τον πρώτο γύρο, όταν και βρέθηκε πίσω από τους κ.κ. Καλογερόπουλο (μετέπειτα δήμαρχο) και Καρδαρά, τότε υποψήφιο δήμαρχο με την υποστήριξη του ΠΑΣΟΚ. 
Ο Γιάννης Μυστακόπουλος παραμένει ενεργός πολίτης με άποψη και συμμετοχή σε δημόσιες εκδηλώσεις, ενώ παράλληλα συνεχίζει την επαγγελματική του δραστηριότητα ως φαρμακοποιός. Όπως δήλωσε για αυτόν ο Γιώργος Καφετζής, εκδότης της τοπικής εφημερίδας :
"«Ο Γιάννης Μυστακόπουλος, που σφράγισε θετικά και αρνητικά τα συμβαίνοντα στο Αιγάλεω κυρίως από το 1982 και μετά, ένας άνθρωπος που τον αποκαλούσαμε δήμαρχο από πολύ παλιά και μας έλεγε τότε “Μη λες τέτοια, θα με πάρουν στο ψιλό, πού θα αφήσω το φαρμακείο;”, φαίνεται ότι ολοκλήρωσε τον κύκλο του. Σίγουρα, από άλλα λεγόμενά του, φαίνεται καθαρά ότι πιστεύει πως έκανε μεγάλο έργο στο Αιγάλεω και είναι πάρα πολύ απογοητευμένος από την κρίση τού Αιγαλιώτικου λαού που τον αποδοκίμασε με την ψήφο του τρεις φορές, το 1990, το 2002 και το 2006 (το τελευταίο για μας δεν σημαίνει τίποτα, γιατί είναι δεδομένη η παρακμή, ηθική, πολιτική και πνευματική, της πλειοψηφίας των Αιγαλιωτών).»"

</doc>
<doc id="61265" url="https://el.wikipedia.org/wiki?curid=61265" title="Εξτραμαδούρα">
Εξτραμαδούρα



</doc>
<doc id="61267" url="https://el.wikipedia.org/wiki?curid=61267" title="Έντουαρντ Έμερσον Μπάρναρντ">
Έντουαρντ Έμερσον Μπάρναρντ

Ο Έντουαρντ Έμερσον Μπάρναρντ (αγγλικά: "Edward Emerson Barnard", 16 Δεκεμβρίου 1857 – 6 Φεβρουαρίου 1923) ήταν Αμερικανός αστρονόμος, με ιδιαίτερη ικανότητα στην αστρονομική παρατήρηση.
Τα πρώιμα χρόνια του.
Ο Μπάρναρντ γεννήθηκε στο Νάσβιλ του Τενεσί και ήταν γιος του Reuben Barnard και της Elizabeth Jane Haywood-Barnard. Είχε ένα αδελφό. Ο πατέρας του πέθανε πριν από τη γέννηση του, κι έτσι η οικογένειά του δεν είχε τα οικονομικά μέσα να τον στείλει στο πανεπιστήμιο, ή έστω στο γυμνάσιο, καθώς έπρεπε να εργασθεί: έγινε βοηθός φωτογράφου σε ηλικία εννέα ετών.
Αργότερα ανέπτυξε ενδιαφέρον για την Αστρονομία. Το 1876 κατόρθωσε να αγοράσει με τις οικονομίες του ένα διοπτρικό τηλεσκόπιο των 5 ιντσών (σε διάμετρο, δηλ. 12,7 εκατοστών) και το 1881 ανακάλυψε τον πρώτο του κομήτη (αλλά δεν ανακοίνωσε την ανακάλυψη αυτή). Αργότερα τον ίδιο χρόνο ανακάλυψε και δεύτερο κομήτη, και ένα τρίτο το 1882.
Ενώ ακόμα εργαζόταν σε φωτογραφείο παντρεύτηκε τη γεννημένη στην Αγγλία Rhoda Calvert το έτος 1881. Την ίδια εποχή ένας πλούσιος με αστρονομικά ενδιαφέροντα, ο Hulbert Harrington Warner, προσέφερε από 200 δολάρια για την ανακάλυψη κάθε νέου κομήτη. Ο Μπάρναρντ ανακάλυψε οκτώ κομήτες όσο ίσχυε η προσφορά και με αυτά τα χρήματα έκτισε ένα σπίτι για εκείνον και τη σύζυγό του.
Στη συνέχεια, οι ερασιτέχνες αστρονόμοι του Νάσβιλ συγκέντρωσαν από κοινού αρκετά χρήματα ώστε να χαρίσουν στον Έντουαρντ σπουδές στο Πανεπιστήμιο Βάντερμπιλτ. Ο Μπάρναρντ αποφοίτησε από εκεί σε ηλικία 30 ετών και μετά προσλήφθηκε στο Αστεροσκοπείο Λικ, στην Καλιφόρνια. Εκεί ήλθε σε σύγκρουση με τον διευθυντή Edward S. Holden ως προς την πρόσβαση του Μπάρναρντ στο μεγάλο τηλεσκόπιο του αστεροσκοπείου για παρατηρήσεις π.χ. του πλανήτη Κρόνου και άλλα θέματα, επιστημονικά όσο και διοικητικά.
Οι κύριες αστρονομικές ανακαλύψεις.
Το 1892 έκανε παρατηρήσεις ενός καινοφανούς αστέρα και υπήρξε ο πρώτος που πρόσεξε τις εκπομπές αερίου, πράγμα που τον οδήγησε να υποθέσει ορθώς ότι επρόκειτο για μία αστρική έκρηξη. Την ίδια χρονιά ανακάλυψε και την Αμάλθεια, τον πέμπτο δορυφόρο του πλανήτη Δία που ανακαλυπτόταν, ενώ οι 4 προηγούμενοι είχαν ανακαλυφθεί από τον Γαλιλαίο το 1609. Αυτός ήταν και ο τελευταίος δορυφόρος που ανακαλύφθηκε με οφθαλμοσκοπική παρατήρηση στο τηλεσκόπιο (και όχι με εξέταση φωτογραφιών ή άλλων καταγραμμένων εικόνων).
Το 1895 ο Μπάρναρντ έγινε καθηγητής της Αστρονομίας στο Πανεπιστήμιο του Σικάγου. Εκεί μπόρεσε να χρησιμοποιήσει το μεγαλύτερο (και μέχρι σήμερα) διοπτρικό τηλεσκόπιο του κόσμου στο Αστεροσκοπείο Γιέρκς. Μεγάλο μέρος της έρευνάς του εκείνη την περίοδο συνίστατο στη λήψη φωτογραφιών του Γαλαξία. Μαζί με τον Μαξ Βολφ ανακάλυψε ότι ορισμένες σκοτεινές περιοχές σε αυτές ήταν στην πραγματικότητα νεφελώματα αερίου και σκόνης, που απέκρυπταν τους πίσω από αυτά μακρινότερους αστέρες του Γαλαξία.
Ο αμυδρός Αστέρας του Μπάρναρντ ονομάσθηκε προς τιμή του Έντουαρντ Έμερσον Μπάρναρντ όταν αυτός ανακάλυψε το 1916 ότι είχε πολύ μεγάλη ιδία κίνηση. Μέχρι σήμερα παραμένει ο αστέρας με τη μεγαλύτερη γνωστή ιδία κίνηση ανάμεσα στα εκατομμύρια του νυκτερινού ουρανού, και αποτελεί τον κοντινότερο στη Γη αστέρα μετά τον Ήλιο και το (τριπλό) σύστημα του Άλφα Κενταύρου.
Φυσιολογικά, ο Μπάρναρντ υπήρξε ένας από τους πρωτοπόρους της Αστροφωτογραφίας. Καταλογογράφησε μια σειρά σκοτεινών νεφελωμάτων, που είναι και σήμερα γνωστά από τον αριθμό τους σε αυτό τον κατάλογο: Αρχίζουν με το Barnard 1 και τελειώνουν με το Barnard 366. Ο αρχικός του κατάλογος περιείχε 182 τέτοια νεφελώματα (δημοσίευση του 1919 στο "Astrophysical Journal", "On the Dark Markings of the Sky with a Catalogue of 182 such Objects"). Το γνωστό (και πολυφωτογραφημένο) «Νεφέλωμα Αλογοκεφαλή» είναι το Barnard 33.
Ο Έντουαρντ Έμερσον Μπάρναρντ απεβίωσε στο Ουίλλιαμς Μπέι του Ουισκόνσιν και τάφηκε στη γενέτειρά του Νάσβιλ. Μετά τον θάνατό του η εξαιρετική του συλλογή φωτογραφιών εκδόθηκε με τον τίτλο "Photographic Atlas of Selected Regions of the Milky Way" («Φωτογραφικός άτλας επιλεγμένων περιοχών του Γαλαξία»).
Ανακαλύψεις κομητών.
Συνολικά, ανάμεσα στο 1881 και το 1892, ο Μπάρναρντ ανακάλυψε 14 διαφορετικούς κομήτες, από τους οποίους οι τρεις ήταν περιοδικοί. Είναι οι εξής:

</doc>
<doc id="61268" url="https://el.wikipedia.org/wiki?curid=61268" title="Εστραμαδούρα">
Εστραμαδούρα



</doc>
<doc id="61269" url="https://el.wikipedia.org/wiki?curid=61269" title="Κανάρια Νησιά">
Κανάρια Νησιά



</doc>
<doc id="61270" url="https://el.wikipedia.org/wiki?curid=61270" title="Κανάριοι νήσοι">
Κανάριοι νήσοι



</doc>
<doc id="61273" url="https://el.wikipedia.org/wiki?curid=61273" title="Παγκόσμιο Πρωτάθλημα Καλαθοσφαίρισης Ανδρών 1982">
Παγκόσμιο Πρωτάθλημα Καλαθοσφαίρισης Ανδρών 1982

Το 9ο Παγκόσμιο Πρωτάθλημα Καλαθοσφαίρισης διοργανώθηκε στην Κολομβία το 1982 και, πιο συγκεκριμένα, οι αγώνες διεξήχθησαν από τις 15 Απριλίου ως τις 28 Απριλίου στις πόλεις Κάλι, Μπογκοτά, Μεδεγίν, Μπουκαραμάνγκα και Κούκουτα, παρόλο που η Κολομβία δεν είχε καμία συμμετοχή στο παρελθόν σε ανάλογες διοργανώσεις. Συνολικά συμμετείχαν 13 ομάδες.
Οι Η.Π.Α. αποφάσισαν αυτή τη φορά να κατεβάσουν μια πιο δυναμική ομάδα, αποτελούμενη από παίκτες όπως οι Glen "Doc" Rivers, Antoine Carr και Jim Thomas, που ο τελευταίος βρίσκονταν στο όριο να γίνει επαγγελματίας. Πάντως, τα βρήκανε σκούρα απέναντι στους Ισπανούς του θαυμάσιου παίκτη Χουάν Αντόνιο Σαν Επιφάνιο, οι οποίοι τους κέρδισαν (99-109). Η δεύτερη ήττα τους ήταν στον τελικό από τους Σοβιετικούς, που είχαν μεταξύ άλλων και τον γίγαντα Βλαντίμιρ Τκατσένκο στη σύνθεσή τους. Για το χάλκινο μετάλλιο η Γιουγκοσλαβία δυσκολεύτηκε αλλά κέρδισε την ομάδα της Ισπανίας (119-117).
Βραβεία.
Κορυφαίοι Σκόρερ:

</doc>
<doc id="61274" url="https://el.wikipedia.org/wiki?curid=61274" title="Αυτοκρατορία">
Αυτοκρατορία

Αυτοκρατορία είναι μια γεωγραφικά εκτεταμένη ομάδα κρατών και ανθρώπων (εθνοτήτων), ενωμένων κάτω από την κυριαρχία του αυτοκράτορα ή μιας ολιγαρχίας, οι οποίοι ασκούν απόλυτο εξωτερικό και εσωτερικό έλεγχο σ' αυτή. 
Συνήθως, ο αυτοκράτορας για να διαχειριστεί αποτελεσματικότερα την αυτοκρατορία, αναθέτει κάποιες εξουσίες σε «τοπικούς» κυβερνήτες (έπαρχους), που ασκούν εσωτερική διοίκηση στις επαρχίες, ή σε αντιβασιλείς και βασιλείς που ασκούν διοίκηση σε ομόσπονδα κράτη, χωρίς τα κράτη αυτά να αμφισβητούν την κυριαρχία του αυτοκράτορα και να παύουν να υπόκεινται εδαφικά και διοικητικά στην αυτοκρατορία. Επίσης, μια αυτοκρατορία είναι συνήθως ένα πολυεθνικό κράτος, δηλαδή στην επικράτεια της ζουν διάφοροι λαοί και πολιτισμοί. Χαρακτηριστικά παραδείγματα αυτοκρατοριών στην ιστορία είναι η Ρωμαϊκή Αυτοκρατορία και η συνέχεια της, η Βυζαντινή Αυτοκρατορία, η Βρετανική Αυτοκρατορία, η Οθωμανική Αυτοκρατορία, η Γαλλική αυτοκρατορία, η Ρωσική Αυτοκρατορία, ή ακόμα και η Αυτοκρατορία του Μεγάλου Αλεξάνδρου κ.α. Κατά το τέλος του 19ου αιώνα, οι περισσότερες αυτοκρατορίες είχαν παρακμάσει ή κατακτηθεί/αλλάξει πολίτευμα. Σήμερα δεν υπάρχουν άλλες αυτοκρατορίες. Οι αυτοκρατορίες μπορούν να διοικούνται από έναν αυτοκράτορα ή ένα σουλτάνο κ.ο.κ. Σήμερα η Ιαπωνία είναι αυτοκρατορία μόνο κατ'όνομα, καθώς ο αυτοκράτορας είναι καθαρά διακοσμητικός και η χώρα είναι πλήρως εκδημοκρατισμένη. 

</doc>
<doc id="61276" url="https://el.wikipedia.org/wiki?curid=61276" title="Άρθουρ Στάνλεϋ Έντινγκτον">
Άρθουρ Στάνλεϋ Έντινγκτον

Ο σερ Άρθουρ Στάνλεϋ Έντινγκτον ("Arthur Stanley Eddington", Kendal Αγγλίας, 28 Δεκεμβρίου 1882 – Κέμπριτζ, 22 Νοεμβρίου 1944), Μέλος του Τάγματος της Αξίας, Μέλος της Βασιλικής Εταιρείας ήταν Βρετανός αστροφυσικός. Το όριο Eddington, το φυσικό άνω όριο που συνδέει την ακτινοβολία με τη βαρύτητα που εξισορροπεί την πίεσή της ονομάσθηκε έτσι προς τιμή του. Είναι ιδιαιτέρως γνωστός για την εργασία του στη Γενική Θεωρία της Σχετικότητας, την οποία και διέδωσε ευρύτερα στον επιστημονικό κόσμο μετά την ανάπτυξή της από τον Αϊνστάιν.
Τα πρώιμα χρόνια του.
Ο Άρθουρ Στάνλεϋ Έντινγκτον ήταν το νεότερο τέκνο οικογένειας Κουακέρων. Ο πατέρας του, ο Άρθουρ Χένρι Έντινγκτον (Arthur Henry Eddington), ήταν δάσκαλος και διευθυντής του "Stramongate School" στο Κένταλ (Kendal), αλλά πέθανε από την επιδημία τυφοειδούς του 1884. Η μητέρα του, Σάρα Αν Στάουτ (Sarah Ann Stout), καταγόταν από το Ντάρλινγκτον (Darlington) και όταν χήρευσε μετακόμισε με τα δύο παιδιά τους στο Γουέστον (Weston-super-Mare), όπου και ο Άρθουρ Στάνλεϋ πήρε την πρώτη εκπαίδευση.
Το 1893 εισάχθηκε στο "Brymelyn School", όπου επέδειξε για πρώτη φορά τις ικανότητές του πρωτεύοντας τόσο στα Μαθηματικά όσο και στα φιλολογικά μαθήματα. Κέρδισε υποτροφία το 1898 και μπόρεσε έτσι να παρακολουθήσει το "Owens College" (το σημερινό Πανεπιστήμιο Βικτόρια) του Μάντσεστερ από την ηλικία των 16 ετών. Στράφηκε στη Φυσική, ενώ επηρεάσθηκε πολύ από τον μαθηματικό Χόρας Λαμ (Horace Lamb). Η πρόοδός του εξακολούθησε ταχεία και, κερδίζοντας πρόσθετες υποτροφίες, αποφοίτησε το 1902 με άριστα (First Class Honours).
Ο Έντινγκτον συνέχισε με μεταπτυχιακές σπουδές στο Trinity College του Κέμπριτζ από το 1903. Αποφοίτησε με μάστερ το 1905 και άρχισε επιστημονική έρευνα στα Εργαστήρια Κάβεντις με θέμα τη θερμιονική εκπομπή, χωρίς όμως επιτυχία.
Μετά την αποχώρησή του από το Πανεπιστήμιο του Κέμπριτζ, αργότερα το 1905, ο Έντινγκτον βρήκε απασχόληση ως α΄ βοηθός του Βασιλικού Αστρονόμου στο Βασιλικό Αστεροσκοπείο του Γκρήνουιτς. Εργάσθηκε στη λεπτομερή ανάλυση της παραλλάξεως του αστεροειδή 433 Έρως σε φωτογραφικές πλάκες. Ανέπτυξε μια νέα στατιστική μέθοδο βασισμένη επί της φαινομενικής μετατοπίσεως δύο αστέρων του υποβάθρου, κερδίζοντας έτσι το Βραβείο Smith του 1907.
Με το βραβείο ήλθε και μία υφηγεσία στο Τρίνιτι Κόλετζ. Τον Δεκέμβριο 1912 ο George Darwin, γιος του Καρόλου Δαρβίνου, πέθανε ξαφνικά και ο Έντινγκτον προάχθηκε στη θέση του ως «Πλουμιανός Καθηγητής της Αστρονομίας και της Πειραματικής Φιλοσοφίας» (Plumian Professor of Astronomy and Experimental Philosophy). Το 1913 απεβίωσε και ο Ρόμπερτ Μπολ, κάτοχος της έδρας της «Θεωρητικής Αστρονομίας και Γεωμετρίας» ("Lowndean Professor of Astronomy and Geometry"), και ο Έντινγκτον έγινε διευθυντής ολόκληρου του Αστεροσκοπείου του Κέμπριτζ το 1914, ενώ σύντομα εκλέχθηκε και μέλος (Fellow) της Βασιλικής Εταιρείας.
Κατά τον Α΄ Παγκόσμιο Πόλεμο ο Έντινγκτον κλήθηκε για στρατιωτική υπηρεσία, αλλά ως κουακέρος και ειρηνιστής αρνήθηκε να υπηρετήσει και ζήτησε εναλλακτική θητεία ως αντιρρησίας συνειδήσεως. Φίλοι του επιστήμονες επιχειρηματολόγησαν επιτυχώς υπέρ της απαλλαγής του από στρατιωτικές υποχρεώσεις εξαιτίας της σημασίας του ως επιστήμονα.
Οι έρευνές του.
Μετά τον πόλεμο, ο Έντινγκτον ταξίδεψε στο νησί Πρίνσιπε του Ατλαντικού για να παρατηρήσει την έκλειψη Ηλίου της 29 Μαΐου 1919. Κατά τη διάρκεια της ολικής της φάσεως φωτογράφησε τους αστέρες που φαίνονταν δίπλα στον Ήλιο. Κατά τη Γενική Θεωρία της Σχετικότητας, οι θέσεις των αστέρων δίπλα στον Ήλιο θα φαίνονταν ελαφρώς μετατοπισμένες, καθώς το φως τους θα είχε καμφθεί από το ηλιακό βαρυτικό πεδίο. Αν θεωρούσαμε πάλι ότι το φως έχει βάρος, αλλά ίσχυε ο Νευτώνειος νόμος της βαρύτητας, τότε η μετατόπιση θα ήταν ακριβώς η μισή.
Οι παρατηρήσεις του Έντινγκτον, που δημοσιεύθηκαν το 1920, επιβεβαίωσαν τη θεωρία του Αϊνστάιν, πράγμα που έκανε εντύπωση και αναφέρθηκε από εφημερίδες σε όλο τον κόσμο ως μεγάλη είδηση. Πρόσφατα πάντως υποδείχθηκε ότι τα ανεπεξέργαστα δεδομένα ήταν ανεπαρκή για την εξαγωγή ασφαλών συμπερασμάτων και ο Έντινγκτον ήταν επιλεκτικός ως προς το ποια δεδομένα χρησιμοποίησε.
Ο Έντινγκτον ερεύνησε επίσης θεωρητικώς το εσωτερικό των αστέρων και οδήγησε την Επιστήμη στην πρώτη αληθινή κατανόηση των φυσικών φαινομένων που λαβαίνουν χώρα εκεί. Υπήρξε ο πρώτος που είδε τους αστέρες ως σφαίρες ιονισμένου αερίου σε διαρκή αγώνα κατά της βαρυτικής καταρρεύσεως με «όπλα» την πίεση της ηλεκτρομαγνητικής ακτινοβολίας (φωτονίων) και την πίεση του αερίου σε υψηλές θερμοκρασίες. Επιπλέον κατάλαβε ότι η ύλη τους σε αυτές τις συνθήκες συμπεριφέρεται πρακτικά ως ιδανικό αέριο, πράγμα που θα απλοποιούσε σημαντικά τους μαθηματικούς υπολογισμούς για τη θεωρητική τους μελέτη. Με αυτές τις βασικές παραδοχές, ο Έντινγκτον ανακάλυψε τη σχέση μάζας-λαμπρότητας στους αστέρες και απέδειξε ότι η θερμοκρασία στο κέντρο τους πρέπει να ανέρχεται σε εκατομμύρια βαθμούς. Ο πρώτος που υποστήριξε ότι οι αστέρες αντλούν την ενέργεια που εκπέμπουν από πυρηνική σύντηξη υδρογόνου σε ήλιο ήταν ο Γάλλος Ζαν Μπατίστ Περέν (Jean Baptiste Perrin), αλλά ο Έντινγκτον αναφέρεται συχνά στη θέση του, ως ένας από τους κυριότερους πρώτους υποστηρικτές της ιδέας.
Ο Έντινγκτον έδινε συχνά διαλέξεις περί της Θεωρίας της Σχετικότητας και είχε τη φήμη του εκλαϊκευτή των εννοιών της τόσο στο ευρύ κοινό όσο και στους επιστήμονες που δεν την είχαν διδαχθεί. Συγκέντρωσε πολλές τέτοιες διαλέξεις για το έργο του «Μαθηματική Θεωρία της Σχετικότητας» ("Mathematical Theory of Relativity", 1923), το οποίο ο Αϊνστάιν επαίνεσε ως "«την καλύτερη παρουσίαση του θέματος σε οποιαδήποτε γλώσσα»".
Ο Έντινγκτον αντιτάχθηκε στη θεωρία του νεαρού τότε επιστήμονα Σουμπραμανιάν Τσαντρασεκάρ για τη μέγιστη μάζα των λευκών νάνων. Τελικά ο Τσαντρασεκάρ είχε δίκιο και πήρε το Βραβείο Νόμπελ Φυσικής το 1983.
Η «θεμελιώδης θεωρία».
Από το 1920 ως τον θάνατό του, ο Έντινγκτον επικεντρώθηκε όλο και πιο πολύ στη «θεμελιώδη θεωρία», γνωστή σήμερα ως «Θεωρία του παντός», δηλαδή την ενοποιημένη θεωρία της Κβαντομηχανικής και της σχετικιστικής θεωρίας της βαρύτητας. Αρχικώς προχώρησε «παραδοσιακά», αλλά αργότερα στράφηκε στην ανάλυση των αδιάστατων λόγων των θεμελιωδών σταθερών της Φυσικής.
Η βασική του προσέγγιση ήταν να συνδυάσει αρκετές θεμελιώδεις σταθερές με τρόπο ώστε να παραγάγει ένα αδιάστατο μέγεθος (βλ. διαστατική ανάλυση). Συχνά το αποτέλεσμα ήταν αριθμοί κοντά στο 1040, το τετράγωνό του ή την κυβική του ρίζα. Πεποίθηση του Έντινγκτον ήταν πως η μάζα του πρωτονίου και το ηλεκτρικό φορτίο του ηλεκτρονίου αποτελούσαν ένα "«φυσικό και πλήρη καθορισμό για την κατασκευή ενός Σύμπαντος»", και ότι οι τιμές τους δεν ήταν τυχαίες. Σε ανάλογες έρευνες επιδόθηκε και ο Πωλ Ντιράκ («υπόθεση των μεγάλων αριθμών του Ντιράκ»).
Ο Έντινγκτον πίστευε ότι είχε ανακαλύψει μία αλγεβρική βάση για τη θεμελιώδη Φυσική, που την ονόμασε "E-frames" (αντιπροσώπευε μία συγκεκριμένη ομάδα). Μολονότι η θεωρία του με τη μορφή αυτή έχει εγκαταλειφθεί πλέον από τους φυσικούς, παρόμοιες αλγεβρικές προσεγγίσεις συνεχίζουν να αποτελούν το υπόβαθρο πολλών σύγχρονων προσπαθειών για μια «Θεωρία του παντός». Ο Έντινγκτον δεν συμπλήρωσε τη σχετική του έρευνα, ούτως ή άλλως, και το έργο του "Fundamental Theory" εκδόθηκε μεταθανατίως το 1946.
Ως χαρακτήρας, ο Έντινγκτον ήταν πολύ ντροπαλός και διακρινόταν από βαθύτατη πίστη στον Θεό, όπως φαίνεται στο βιβλίο του «Γιατί πιστεύω στον Θεό: Επιστήμη και θρησκεία όπως τις βλέπει ένας επιστήμονας» ("Why I Believe in God: Science and Religion, as a Scientist Sees It", 1930).
Ο Έντινγκτον ως συγγραφέας.
Ο Έντινγκτον υπήρξε και εξαιρετικός εκλαϊκευτής της επιστήμης. Συνέγραψε πολλά εκλαϊκευτικά βιβλία. Κατέστησε γνωστό το λεγόμενο «θεώρημα των άπειρων πιθήκων» στο βιβλίο του «Η Φύση του Φυσικού Κόσμου» ("The Nature of the Physical World", 1928) με την αρχική μορφή: "«Εάν μια στρατιά πίθηκοι κοπανούσαν συνεχώς γραφομηχανές, ίσως να έγραφαν όλα τα βιβλία στο Βρετανικό Μουσείο»".

</doc>
<doc id="61277" url="https://el.wikipedia.org/wiki?curid=61277" title="Άρθουρ Έντινγκτον">
Άρθουρ Έντινγκτον



</doc>
<doc id="61278" url="https://el.wikipedia.org/wiki?curid=61278" title="Γενική Θεωρία της Σχετικότητας">
Γενική Θεωρία της Σχετικότητας



</doc>
<doc id="61281" url="https://el.wikipedia.org/wiki?curid=61281" title="Μαύρη πανώλη">
Μαύρη πανώλη

Με τον όρο µαύρη πανώλη ή µαύρος θάνατος αναφέρεται η πανδημία των ετών 1348 - 1353, η οποία θεωρείται και η πλέον πιο καταστροφική στην καταγεγραμμένη παγκόσμια ιστορία. Ο συνολικός ανθρώπινος απολογισμός της, υπολογίζεται σε 100 έως 200 εκατομμύρια νεκρούς στην Ευρώπη, στην Ασία και στη βόρεια Αφρική. Μάλιστα εκτιμάται ότι μείωσε τότε τον παγκόσμιο πληθυσμό από 450 εκατομμύρια σε 350 - 375 εκατομμύρια.&lt;ref name="ABC/Reuters"&gt;&lt;/ref&gt;
Οι πρώτες επίσημες καταγραφές της πανδημίας ξεκίνησαν τον Οκτώβριο του 1347, όταν γενοβέζικα εμπορικά πλοία από το λιμάνι της Θεοδοσίας στην Μαύρη Θάλασσα, που προσέγγισαν το λιμάνι της Μεσσήνης στη Σικελία, γεμάτα ετοιμοθάνατους και νεκρούς, μετέφεραν στην Ευρώπη την ασθένεια της πανώλης. Η ασθένεια αυτή είχε δύο μορφές: τη βουβωνική (ή σηψαιμική) και την πνευμονική. Μεταδιδόταν ακαριαία και βοηθούμενη από τις κακές συνθήκες υγιεινής, την έλλειψη ιατρικών γνώσεων της εποχής και τις επακόλουθες δεισιδαιμονικές προλήψεις, στις αρχές του 1348 είχε ήδη διαδοθεί από την Ιταλία, σε όλη την κεντρική Γαλλία, μέχρι τον χειμώνα του ιδίου έτους στην νότια Αγγλία και στη συνέχεια στις Κάτω Χώρες. Συνέπεια της επιδημίας ήταν να χαθεί σχεδόν το ένα τρίτο του πληθυσμού της Ευρώπης. Η επιδημία ξαναχτύπησε και στα επόμενα χρόνια του 14ου αιώνα, με μικρά χρονικά διαλείμματα, αναιρώντας έτσι ολοκληρωτικά την δημογραφική αύξηση που είχε σημειωθεί στα μέσα του 13ου αιώνα και ο παγκόσμιος πληθυσμός επανήλθε στα επίπεδα πριν το 1347 μόλις τον 17ο αιώνα.
Πανδημία.
Η πανδημία προκλήθηκε πιθανώς από το εντεροβακτήριο "Yersinia pestis", που ενδημεί σε πληθυσμούς της κεντρικής Ασίας. Η δημοφιλέστερη θεωρία για την έναρξή της είναι ότι προήλθε από τις στέππες της Μογγολίας, μέσω σταυροφόρων που επέστρεφαν από την Μέση Ανατολή, αν και υπάρχει επίσης η άποψη ότι προήλθε από τη βόρεια Ινδία. Πιθανώς μεταφέρθηκε από τις μογγολικές στρατιές και εμπόρους που ακολουθούσαν το δρόμο του μεταξιού. Υπάρχει η εκδοχή να ξεκίνησε λίγο μετά από το 1200 στα Ιμαλάια.
Η Ευρώπη πριν την πανδημία.
Πολυάριθμοι παράγοντες οδήγησαν τον πληθυσμό της Ευρώπης να τετραπλασιαστεί από το 900 ως το 1300. Αυτό επιτεύχθηκε με εκχερσώσεις και αποξηράνσεις, καθώς και με την ίδρυση νέων πόλεων ή την ανάπτυξη των παλαιών. Οι περισσότερο αναπτυγμένες περιοχές της Ευρώπης βρίσκονταν στην νότια Αγγλία, στη βόρεια Γαλλία και ιδιαίτερα στις κοιλάδες του Σηκουάνα και του Λίγηρα, γύρω από το Παρίσι, στην κοιλάδα του Ρήνου, στην Φλάνδρα και τις Κάτω Χώρες και, τέλος, στη βόρεια Ιταλία από την κοιλάδα του Πάδου ως τη Ρώμη. Αυτές οι περιοχές ήταν περισσότερο πυκνοκατοικημένες σε αντίθεση με την υπόλοιπη Ευρώπη, ενώ εδώ βρίσκονταν και οι μεγαλύτερες πόλεις.
Η ευρωπαϊκή κοινωνία πριν το 1300 διέθετε εξοπλισμένα πανεπιστήμια, ανέγειρε επιβλητικούς γοτθικούς καθεδρικούς ναούς, και γενικώς βίωνε μια λογοτεχνική και καλλιτεχνική περίοδο άνθησης.
Ενώ η διδασκαλία της θεολογίας και της φιλοσοφίας έπαιζε σπουδαίο ρόλο, αντιθέτως σχεδόν κανένα ενδιαφέρον δεν δινόταν στις φυσικές επιστήμες. Οι λιγοστές γνώσεις χημείας έβρισκαν πρόσφορο έδαφος μόνο στην αλχημεία· οτιδήποτε ήταν τότε γνωστό σχετικά με την αστρονομία χρησιμοποιούνταν αποκλειστικά και μόνο για αστρολογία και μαντεία. Ιδιαίτερα η ιατρική ήταν ελάχιστα ανεπτυγμένη, κανείς δεν γνώριζε τότε ούτε την προέλευση των ασθενειών, ούτε τα πιθανά μέτρα αντιμετώπισής τους. Αντιθέτως η μεσαιωνική κοινωνία κατείχε μη ιατρικές απαντήσεις σε ό,τι αφορούσε τις επιδημίες γενικότερα - προσευχή και εξιλέωση, καραντίνα των αρρώστων και φυγή των υγιών ατόμων.
Ήδη πριν την εμφάνιση της πανώλης συνέβησαν κρίσιμες εξελίξεις. Από το 1290 πολλές περιοχές της Ευρώπης επλήγησαν από διαρκείς λιμούς, κατά κύριο λόγο εξαιτίας μιας περιοδικής ψύχρανσης του κλίματος, που ονομάστηκε "Μικρή Εποχή Παγετώνων" και διήρκεσε τέσσερις αιώνες. Επιπλέον το 1339 και το 1340 έκαναν την εμφάνιση τους στις ιταλικές πόλεις διάφορες επιδημίες, που είχαν ως άμεσο αποτέλεσμα την αύξηση της θνησιμότητας. Κάτω από αυτές τις συνθήκες ξέσπασε από το 1347 στα λιμάνια της Μεσογείου η μεγάλη πανώλη.
Προέλευση της πανδημίας και εξάπλωση.
Σχεδόν έξι αιώνες μετά την τελευταία μεγάλη πανευρωπαϊκή πανδημία πανώλης, ξεσπά ξανά εμφανώς το 1331 στην δυναστεία των Γιουάν της Κίνας.
Το 1338 ή το 1339 η επιδημία έφτασε την χριστιανική κοινότητα της Ασσυριακής Εκκλησίας στη λίμνη Υσυκόλ στην Κιργιζία. Το 1345 άρχισαν τα πρώτα συμπτώματα στην πόλη Σαράι στον κάτω ρου του Βόλγα και πολύ σύντομα στην Κριμαία. Το 1346 αρρώστησαν και οι πρώτοι κάτοικοι του Αστραχάν.
Παράλληλα, το ίδιο έτος, η ασθένεια έφτασε στα σύνορα της τότε Ευρώπης: η Χρυσή Ορδή πολιορκούσε την από τους Γενοβέζους κρατούμενη πόλη Κάφα, που βρίσκεται στην Κριμαία. Μαζί με τη Χρυσή Ορδή ήρθε και η πανώλη. Υπάρχουν αναφορές πως οι πολιορκητές έδεναν πτώματα ανθρώπων που υπέκυψαν από την πανώλη, πάνω σε καταπέλτες και εν συνεχεία τα εκσφενδόνιζαν μέσα στην πολιορκημένη πόλη. Αν και οι κάτοικοι της Κάφα έριξαν όλα αυτά τα πτώματα κατευθείαν στη θάλασσα, ωστόσο μπορεί κανείς εύκολα να καταλάβει πως η πανώλη πέρασε στους κατοίκους της Κάφα.
Με την προώθηση της πανώλης στην Κάφα η ασθένεια κατέληξε στο πολυδιακλαδωμένο εμπορικό δίκτυο των Γενοβέζων, το οποίο εκτεινόταν σε όλη την Μεσόγειο. Μεταφερόμενη με καράβια, η πανώλη χτύπησε το 1347 την Κωνσταντινούπολη, το Κάιρο και την Μεσσήνη στη Σικελία. Από αυτά τα μέρη εξαπλώθηκε στα επόμενα τέσσερα χρόνια σε όλη την υπόλοιπη Ευρώπη:
Με πλοία, των οποίων τα πληρώματα ήταν μολυσμένα, ο παθογόνος οργανισμός της ασθένειας μεταφέρθηκε από την Γένοβα στη Μασσαλία, από όπου η πανώλη ακολούθησε τον ρου του Ροδανού. Τον Αύγουστο του 1348 η επιδημία έφτασε και στην Αβινιόν, στη νότια Γαλλία, η οποία εκείνη τη περίοδο ήταν η έδρα του Πάπα. Το Παρίσι άρχισε να επηρεάζεται από τον Μαύρο Θάνατο ήδη από τον Μάιο του ίδιου έτους.
Από τη Βενετία η πανώλη πέρασε το ανατολικό τμήμα των Άλπεων και έφτασε στην Αυστρία. Στη ραγδαία προέλαση της πανδημίας δεν γλίτωσε ούτε η Βιέννη.
Στη Γερμανία, τη Νορβηγία, τη Σουηδία και την Ιρλανδία η πανώλη έκανε την πρώτη της εμφάνιση το 1349.
Για να μειώσουν τον κίνδυνο μετάδοσης της πανώλης, όλα τα καράβια από το 1347 και μετά απομονώνονταν για 40 μέρες (καραντίνα, από τα γαλλικά «"une quarantaine de jours"» = 40 μέρες).
Δημογραφικές και πολιτικές επιπτώσεις.
Εκτιμάται πως περίπου 20 με 25 εκατομμύρια άνθρωποι, το ένα τρίτο του τότε ευρωπαϊκού πληθυσμού, έπεσαν θύματα της καταστροφικής πανδημίας. Για τον αριθμό των θυμάτων στην Ασία και την Αφρική δεν υπάρχουν πηγές. Οποιοιδήποτε αριθμοί αναφέρονται, πρέπει να μην θεωρούνται εντελώς βάσιμοι, καθώς τότε λόγω της φρίκης και της απελπισίας τους οι άνθρωποι ανέβαζαν τον αριθμό των νεκρών πολύ ψηλά. Για παράδειγμα οι χρονογράφοι της εποχής αναφέρουν πως ο αριθμός των θυμάτων στην Αβινιόν ήταν 120.000, την ίδια στιγμή που η πόλη εκείνη τη περίοδο δεν μετρούσε πάνω από 50.000 κατοίκους.
Πολύ πιο έντονα απ' ό,τι στους αριθμούς, η καταστροφική μανία της πανώλης απεικονίζεται σε μεμονωμένα χρονικά: Ο ιστοριογράφος της Σιένα Ανιόλο ντι Τούρα (Agnolo di Tura), στην βόρεια Ιταλία, αναφέρει πως δεν υπήρχε κανείς πρόθυμος να θάψει τους νεκρούς, ακόμη και τα ίδια τα πέντε παιδιά του. Ο Τζων Κλιν (John Clyn), τελευταίος επιζήσας μοναχός ενός ιρλανδικού μοναστηριού, έγραψε λίγο πριν πεθάνει πως ελπίζει να υπάρχει έστω και ένας άνθρωπος που θα βγει αλώβητος από την πανώλη, για να συνεχίσει το δικό του χρονικό. Στη Βενετία από τους 24 συνολικά γιατρούς πέθαναν οι 20, στο Αμβούργο από τους 21 δημοτικούς συμβούλους οι 16. Στο Λονδίνο μετά τον θάνατο του αρχιεπισκόπου του Καντέρμπερι, πέθανε και ο υποψήφιος διάδοχος του, και αμέσως μετά και ο επόμενος στη σειρά. Στη Γαλλία υπέκυψε στη πανώλη πάνω από το ένα τρίτο των βασιλικών συμβολαιογράφων, ενώ στην Αβινιόν το ένα τρίτο των καρδιναλίων βρήκε τραγικό θάνατο.
Ο Μαύρος Θάνατος άφησε ωστόσο κάποιες περιοχές της Ευρώπης σχεδόν ανέπαφες από το καταστροφικό πέρασμα του: μεγάλα τμήματα του Βελγίου και της Πολωνίας, αλλά και η Πράγα δεν επηρεάστηκαν καθόλου την ίδια στιγμή που ολόκληρα κομμάτια γης σε άλλες περιοχές ερημώθηκαν κυριολεκτικά. Ενώ το Μιλάνο γλίτωσε από την πανώλη, αντιθέτως στην Φλωρεντία πέθαναν τα 4/5 του πληθυσμού της πόλης. Όσον αφορά τη Γερμανία, παρόλο που οι επιπτώσεις της πανώλης ήταν σημαντικά μικρότερες σε σχέση με την Ιταλία και την Γαλλία, δεν έλειψαν οι μαζικοί θάνατοι, όπως στη Βρέμη, το Αμβούργο και την Κολωνία.
Μετά την πανδημία πανώλης χρειάστηκαν 3 αιώνες για να επανέλθει ο ευρωπαϊκός πληθυσμός στα επίπεδα πριν από την πανδημία - μόλις τον 17ο αιώνα συνέβη αυτό.
Η αντίδραση των γιατρών.
Οι λιγοστοί γιατροί της εποχής σήκωσαν τα χέρια ψηλά στην αινιγματική για αυτούς ασθένεια. Οι γνώσεις που κατείχαν ήταν σχεδόν αποκλειστικά αστρολογικές, ενώ ιατρικές γνώσεις αντλούσαν από τον Ιπποκράτη και τον Γαληνό. Κανείς δεν φανταζόταν τότε ότι η επιδημία μπορούσε να εξαπλώνεται μέσω μόλυνσης από τα ζώα στους ανθρώπους. Επικρατούσε πλήρης άγνοια. Αντιθέτως θεωρούσαν πως η πανώλη προήλθε από την Ασία από μολυσμένους ανέμους με ανυπόφορη οσμή ή πως η ασθένεια προερχόταν από αναθυμιάσεις και ατμούς από το κέντρο της Γης.
Εντελώς άτοπες συμβουλές κυριαρχούσαν. Έτσι για παράδειγμα έπρεπε κανείς να ανοίγει τα παράθυρα εκείνα που κοιτούσαν προς τον βορρά, ο ύπνος κατά τη διάρκεια της ημέρας ήταν απαγορευμένος. Ζεστό και υγρό κλίμα μαζί με νοτίους ανέμους, θεωρούνταν πολύ επικίνδυνος συνδυασμός, όπως επίσης και ο αέρας πάνω από λιμνάζοντα νερά και έλη. Η πανώλη ελκυόταν από την ομορφιά νεαρών κοριτσιών, πίστευαν. Και όμως πέθαιναν περισσότεροι άντρες απ' ό,τι γυναίκες, καθώς και περισσότεροι νέοι απ' ό,τι ηλικιωμένοι.
Μερικές από τις «θεραπείες» που εξασκούνταν κατά τη διάρκεια της πανδημίας ήταν οι ακόλουθες:
Πολλοί γιατροί το έβαζαν στα πόδια μπροστά στην τρομακτική ασθένεια. Όταν έφευγαν τρομοκρατημένοι, θεωρούνταν δειλοί, ενώ από την άλλη, όταν παρέμειναν θεωρούνταν φιλάργυροι. Το μοναδικό ιατρικό καθήκον τους ήταν να ενθαρρύνουν τους ασθενείς σε συνεχείς εξομολογήσεις. Παράλληλα, το συχνότερο μέσο που χρησιμοποιούσαν κατά της πανώλης ήταν το κάψιμο αρωματικών ουσιών. Έτσι ο πάπας Κλήμης ΣΤ΄ πέρασε την περίοδο της πανώλους στην Αβινιόν μεταξύ δύο μεγάλων εστιών φωτιάς, που έκαιγαν ανελλιπώς στο δωμάτιο του, και υποτίθεται ότι κρατούσαν μακριά την πανώλη.
Σε ευρύτερη σκοπιά η πανώλης έδρασε ως κατασταλτικός παράγοντας όσον αφορά την εμπιστοσύνη των γιατρών στην ιατρική του Γαληνού. Πλέον άρχισε δειλά δειλά η ανατομική εξέταση του ανθρωπίνου σώματος, πολύ περισσότερο απ' ό,τι πριν την πανδημία και έγινε έτσι το πρώτο βήμα στην ανάπτυξη της σύγχρονης ιατρικής και της εμπειρικής επιστήμης.
Η πανώλη και η μεσαιωνική κοινωνία.
Πάρα πολλοί άνθρωποι, οι οποίοι έβλεπαν την πανώλη ως την υπέρτατη τιμωρία του Θεού, αναζήτησαν παρηγοριά στη θρησκεία.
Η εκκλησιαστική και κοσμική εξουσία έριξε την ευθύνη για τον όλεθρο στους Εβραίους. Έτσι ξεπήδησε ξαφνικά μια θεωρία ότι δήθεν οι Εβραίοι είχαν δηλητηριάσει τα πηγάδια για να εξοντώσουν τους χριστιανούς. Η θεωρία αυτή πυροδότησε ένα γενικότερο κύμα διωγμών εναντίον των Εβραίων σε ολόκληρη την Ευρώπη. Ωστόσο, ενώ οι Εβραίοι διώκονταν, ούτε οι χριστιανοί διώκτες τους απέφευγαν τον θάνατο από την πανώλη.
Οι μακροπρόθεσμες συνέπειες του Μαύρου Θανάτου.
Μακροπρόθεσμα η πανδημία πανώλης επιτάχυνε μία ριζική αλλαγή στην μεσαιωνική ευρωπαϊκή κοινωνία. Έτσι οι γενιές μετά το 1348 δεν μπόρεσαν να διατηρήσουν τα κοινωνικά και πολιτιστικά πρότυπα του 13ου αιώνα. Η μεγάλη απώλεια πληθυσμού προκάλεσε αναδιοργάνωση της κοινωνίας, η οποία αργότερα έμελλε να αποβεί θετική. Η ερήμωση πολλών περιοχών επέτρεψε σε ένα μεγαλύτερο ποσοστό του πληθυσμού την πρόσβαση σε αγροκτήματα και θέσεις εργασίας που άξιζαν. Οι μισθοί στις πόλεις ανέβηκαν, ενώ η αγορά για αγροτικές μισθώσεις κατέρρεε.
Η εμφανής άνοδος του κόστους εργασίας επέφερε τη σταδιακή μηχανοποίηση της εργασίας. Έτσι ο Ύστερος Μεσαίωνας εξελίχθηκε σε μια εποχή εντυπωσιακών τεχνικών καινοτομιών. Ως παράδειγμα μπορούμε να θέσουμε την εφεύρεση της τυπογραφίας. Ωστόσο, οι μισθοί των γραφέων παρέμειναν χαμηλοί.

</doc>
<doc id="61282" url="https://el.wikipedia.org/wiki?curid=61282" title="Λόχος Ορεινών Καταδρομών">
Λόχος Ορεινών Καταδρομών

Το ακρωνύμιο Λ.Ο.Κ. σημαίνει Λόχος Ορεινών Καταδρομών.
Η κατάταξη και εκπαίδευση των Ελλήνων Καταδρομέων (ΛΟΚατζήδων, όπως χαρακτηριστικά ονομάζονται) γίνεται στο Κέντρο Εκπαιδεύσεως Ειδικών Δυνάμεων (Κ.Ε.Ε.Δ.) που εδρεύει στη Νέα Πέραμο Αττικής. Τα τελευταία χρόνια η εκπαίδευση γίνεται και στο Κέντρο Εκπαίδευσης Ανορθοδόξου Πολέμου (Κ.Ε.Α.Π.) που εδρεύει στη Ρεντίνα του Νομού Θεσσαλονίκης.

</doc>
<doc id="61283" url="https://el.wikipedia.org/wiki?curid=61283" title="Μαύρος Θάνατος">
Μαύρος Θάνατος



</doc>
<doc id="61284" url="https://el.wikipedia.org/wiki?curid=61284" title="Νέα Πέραμο">
Νέα Πέραμο



</doc>
<doc id="61285" url="https://el.wikipedia.org/wiki?curid=61285" title="Λ.Ο.Κ.">
Λ.Ο.Κ.



</doc>
<doc id="61288" url="https://el.wikipedia.org/wiki?curid=61288" title="ΛΟΚ">
ΛΟΚ



</doc>
<doc id="61290" url="https://el.wikipedia.org/wiki?curid=61290" title="Ιβηρική τέχνη">
Ιβηρική τέχνη

Με τον όρο Ιβηρική τέχνη χαρακτηρίζεται γενικά η τέχνη που αναπτύχθηκε από τους αρχαίους κατοίκους της Ισπανίας τους Ιβήρους.
Η Ιβηρική τέχνη παρουσιάζει τρεις χαρακτηριστικές περιόδους: Την πρώτη (αμιγώς ιθαγενή), την δεύτερη με επίδραση της μυκηναϊκής τέχνης και την τρίτη καλούμενη και Ιβηροελληνική τέχνη.
Πρώτη περίοδος Ιβηρικής τέχνης.
Η πρώτη και αρχαιότερη αυτή τέχνη γεννήθηκε από την επιθυμία των αρχαίων κατοίκων της Ιβηρικής χερσονήσου να διακοσμήσουν προπαντός τα ιερά τους, να δώσουν μορφή στους θεούς τους καθώς και να εξωραΐσουν αντικείμενα καθημερινής χρήσης περιλαμβάνοντας έτσι σχεδόν άτεχνα απομιμήσεις ζώων, πραγματικών και φανταστικών, κακότεχνα ομοιώματα πολεμιστών και ζωγραφισμένα αγγεία.
Δεύτερη περίοδος Ιβηρικής τέχνης.
Η δεύτερη περίοδος αρχίζει με μία επίδραση της μυκηναϊκής τέχνης. Στην αρχή στα αγγεία όπου παρατηρούνται διακοσμημένα με γεωμετρικά σχήματα και αργότερα με θέματα από το φυτικό βασίλειο, καθώς και σε αγάλματα ανθρώπων και ζώων λιγότερο άκομψα της πρώτης περιόδου. Σ΄ αυτή την περίοδο διακρίνονται και εκδηλώσεις κατασκευής μικρών αντικειμένων.
Τρίτη περίοδος Ιβηρικής τέχνης.
Η τέχνη που παρατηρείται στη τρίτη περίοδο λέγεται και Ιβηροελληνική τέχνη επειδή παρουσιάζει εμφανή επίδραση της αρχαίας ελληνικής τέχνης σε όλες τις μορφές της, αν και όπως λέγεται το ελληνικό πνεύμα δεν κατόρθωσε ν΄ απελευθερώσει τον εγχώριο αρχαίο καλλιτέχνη από την υπερβολικό φόρτο των διακοσμήσεων. Εκτός από τις διάφορες παραστάσεις σε μικρά αγάλματα ανάγλυφα και αγγειογραφίες της περιόδου αυτής σημαντικότατο και αντιπροσωπευτικό έργο της περιόδου αυτής θεωρείται η περίφημη προτομή στο Μουσείο του Λούβρου γνωστή ως: η "Κυρία του Έλτσε" που εκτός του φόρτου των κοσμημάτων έχει απόλυτα σαφή τον αρχαϊκό ελληνικό τύπο του 5ου αιώνα π.Χ.

</doc>
<doc id="61293" url="https://el.wikipedia.org/wiki?curid=61293" title="Ιβηροελληνική τέχνη">
Ιβηροελληνική τέχνη



</doc>
<doc id="61295" url="https://el.wikipedia.org/wiki?curid=61295" title="Μακρής (αποσαφήνιση)">
Μακρής (αποσαφήνιση)

Με το επώνυμο Μακρής μπορεί να αναφέρονται:

</doc>
<doc id="61297" url="https://el.wikipedia.org/wiki?curid=61297" title="Κωνσταντίνος Η΄">
Κωνσταντίνος Η΄

Ο Κωνσταντίνος Η΄ (960 – 15 Νοεμβρίου 1028) ήταν Βυζαντινός αυτοκράτορας από τις 15 Δεκεμβρίου του 1025 έως τον θάνατό του το 1028. Ήταν γιος του Ρωμανού Β΄ και της Θεοφανούς και ο μικρότερος αδελφός του περίφημου Βασιλείου Β΄ του "Βουλγαροκτόνου", ο οποίος απεβίωσε άτεκνος· έτσι άφησε στα χέρια τού Κωνσταντίνου Η΄ τη διακυβέρνηση της Ρωμαϊκής Αυτοκρατορίας.
Η ζωή του.
Τα πρώτα χρόνια της βασιλείας τους, τα δύο αδέλφια είχαν επισκιασθεί από τους στρατιωτικούς Νικηφόρο Φωκά και Ιωάννη Κουρκούα τον "Τσιμισκή", καθώς και από τον ευνούχο θείο τους Βασίλειο. Αυτή την περίοδο ο ευνούχος Βασίλειος είχε ωθήσει τα δύο αδέλφια στον έκλυτο βίο και τις κάθε είδους διασκεδάσεις, προκειμένου να τους κρατάει μακριά από την εξουσία και να είναι πάντοτε εξαρτώμενοι από αυτόν. Όταν ο Βασίλειος ανέλαβε την εξουσία, ο Κωνσταντίνος συνέχισε να αδιαφορεί για τις κρατικές υποθέσεις και να ασχολείται μόνο με τις διασκεδάσεις του. Λέγεται μάλιστα ότι περνούσε περισσότερο καιρό στον Ιππόδρομο απ' ότι στην αίθουσα του θρόνου.
Μετά το τέλος του αδελφού του και του ίδιου, οι δύο κόρες του Ζωή και Θεοδώρα έμειναν ως τελευταίες απόγονοι της Μακεδονικής δυναστείας.
Στέφθηκε συναυτοκράτορας το 962 και φορούσε το στέμμα ήδη επί 63 χρόνια, όταν στις 25 Δεκεμβρίου 1025, μετά το θάνατο του αδελφού του, κλήθηκε να αναλάβει ως μονοκράτορας τη διακυβέρνηση της Ρωμαϊκής αυτοκρατορίας. Ο έκλυτος βίος των νεανικών του χρόνων είχαν επιβαρύνει σοβαρότατα την υγεία του, με αποτέλεσμα να μην μπορεί να ασκήσει αποτελεσματικά την εξουσία. Όμως είναι άδικο να θεωρηθεί η βασιλεία του καταστροφική. Μέσα στα λιγότερο από τρία χρόνια κατάφερε να κινητοποιήσει την κρατική μηχανή, με αποτέλεσμα αυτή να συγκεντρώσει φόρους πέντε ετών (δηλαδή και τους καθυστερούμενους -από τα χρόνια του Βασιλείου Β΄- φόρους). Επίσης, παρά τις συνεχείς πιέσεις της αριστοκρατίας της γης (των "Δυνατών"), δεν δέχθηκε να ακυρώσει το Αλληλέγγυον και τους υπόλοιπους νόμους, οι οποίοι προστάτευαν τους μικροκαλλιεργητές από τους "Δυνατούς". Κύριο μέλημα της βασιλείας του ήταν να βρεθούν σύζυγοι για τις ηλικιωμένες κόρες του, που θα τον διαδεχόταν. Τελικά, ήδη βαρύτατα ασθενής, κατάφερε να παντρέψει τη Ζωή με τον Ύπαρχο Κωνσταντινουπόλεως και παλιό αριστοκράτη Ρωμανό τον Αργυρό. Λίγες μέρες μετά το γάμο, στις 15 Νοεμβρίου 1028, απεβίωσε. Τον διαδέχτηκε ο γαμπρός του Ρωμανός Γ΄. Κυριότερη πηγή πληροφοριών για τη βασιλεία του είναι η χρονογραφία του Μιχαήλ Ψελλού.
Οικογένεια.
Ο Κωνσταντίνος Η΄ αρχικά είχε μνηστευθεί με μία κόρη του Βόρι Β΄ ηγεμόνα των Βουλγάρων, τελικά όμως νυμφεύτηκε μία Ρωμαία ευγενή αρχόντισσα, την Ελένη του Αλυπίου, με την οποία απέκτησε τρεις κόρες:

</doc>
<doc id="61299" url="https://el.wikipedia.org/wiki?curid=61299" title="Αλέξης Μινωτής">
Αλέξης Μινωτής

Ο Αλέξης Μινωτής (8 Αυγούστου 1900 - 11 Νοεμβρίου 1990) ήταν ένας από τους κορυφαίους δραματικούς ηθοποιούς και σκηνοθέτες του ελληνικού θεάτρου.
Βιογραφία.
Γεννήθηκε στα Χανιά στις 8 Αυγούστου 1900. Το πραγματικό του όνομα ήταν Αλέξης Μινωτάκης. Από ηλικίας 15 χρόνων δημοσίευσε ποιήματα του στο φιλολογικό περιοδικό "Διόνυσος" της Κωνσταντινούπολης υιοθετώντας το επίθετο Μινωτής Μετά τις εγκύκλιες σπουδές του στο γυμνάσιο διορίστηκε υπάλληλος στην Τράπεζα Αθηνών, μετέπειτα Εθνική Τράπεζα, των Χανίων. Το 1921 ήλθε στην Αθήνα και άρχισε ως ερασιτέχνης ηθοποιός να εμφανίζεται "επί σκηνής" με διάφορα θεατρικά συγκροτήματα - θιάσους. Αργότερα όμως επιδόθηκε ως επαγγελματίας ηθοποιός λαμβάνοντας μέρος και σε επαρχιακές θεατρικές περιοδείες με τους θιάσους Βεάκη και Νέζερ παρουσιάζοντας τον "Οιδίποδα τύραννο". Προκειμένου εν τω μεταξύ ν΄ αντιμετωπίσει τις οικογενειακές αντιρρήσεις για το επάγγελμα που είχε διαλέξει αναγκάσθηκε να κόψει (περιορίσει) το επίθετό του, αν και αυτό δεν μείωσε τη ρήξη που είχε με τον πατέρα του για πολλά χρόνια.
Αργότερα προσλήφθηκε από τον θίασο της Μαρίκας Κοτοπούλη με το θίασο της οποίας και σημείωσε το 1925 τη πρώτη του μεγάλη επιτυχία στο έργο του Αρτζιμπάσεφ "Πόλεμος" που υποδυόταν τον ρόλο του βιολιστή, έτσι δεν άργησε αν και αυτοδίδακτος ν΄ αναγνωρισθεί η εξέχουσα καλλιτεχνική μορφή του μεταξύ των Ελλήνων πρωταγωνιστών της δραματικής σκηνής. Ιστορικής επιτυχίας θεωρήθηκαν οι παραστάσεις του στο πρωτοποριακό τότε συγκρότημα της "Ελεύθερης Σκηνής" το 1930. Στη συνέχεια αναγνωρίσθηκε από τους καλύτερους πρωταγωνιστές του Εθνικού Θεάτρου, στις παραστάσεις του οποίου στην Αγγλία (1939) με τον "Άμλετ" του Σαίξπηρ κρίθηκε από τους Άγγλους κριτικούς ως Παγκόσμιος καλύτερος Άμλετ των τελευταίων 50 ετών.
Ο Αλέξης Μινωτής υποδύθηκε σχεδόν όλους τους ρόλους σε όλα τα θεατρικά είδη, από φάρσες μέχρι μελοδράματα (όπερες) και από κωμωδία μέχρι τραγωδία, δημιουργώντας μια καριέρα διεθνούς ακτινοβολίας. Κυριότεροι δημιουργικοί ρόλοι του Αλέξη Μινωτή ήταν στους πρωταγωνιστικούς ρόλους των έργων: "Ιούλιος Καίσαρ" και "Άμλετ" του Σαίξπηρ, "Δον Κάρλος" του Σίλλερ, "Ιβάν ο τρομερός", "Πέερ Γκυντ", "Μάκβεθ", "Βασιλιάς Ληρ", "Βρυκόλακες" κ.ά.
Το 1940 νυμφεύτηκε την Κατίνα Παξινού και μαζί εμφανίζονταν στο Βασιλικό Θέατρο που δημιούργησαν. Στη περίοδο όμως της κατοχής στην Ελλάδα (1941) ο Αλέξης Μινωτής κατέφυγε στις ΗΠΑ. Το 1946 ο Μινωτής εισήλθε στο Χόλυγουντ και έλαβε μέρος στη κινηματογραφική ταινία του Άλφρεντ Χίτσκοκ "Υπόθεση Νοτόριους (Notorious)" μαζί με τον Κάρι Γκραντ και την Ίνγκριντ Μπέργκμαν. Την ίδια χρονιά συμμετείχε ακόμη στη ταινία "Chase" μαζί με την Μισέλ Μοργκάν. Από εκεί το 1952 προσκλήθηκε από το Εθνικό Θέατρο στην Αθήνα (μαζί με την Κατίνα Παξινού) για έκτακτες εμφανίσεις σε αρχαία δράματα και στους "Βρυκόλακες" του Ίψεν. Τότε ανταποκρινόμενος στο αίτημα της Βασίλισσας Φρειδερίκης για γύρισμα χολιγουντιανής ταινίας στην Ελλάδα συμμετείχε στο "Παιδί και το Δελφίνι" με την Σοφία Λόρεν που γυρίστηκε στην Ύδρα. Το ίδιο έτος μετά τις παραστάσεις στην Ελλάδα συμμετείχε στις παραστάσεις αρχαίων δραμάτων του Εθνικού Θεάτρου στη Νέα Υόρκη. Στις παραστάσεις εκείνες ο "Οιδίπους Τύραννος" του Σοφοκλή ανέβηκε με δική του σκηνοθεσία. Επίσης σκηνοθέτησε στη συνέχεια τις τραγωδίες "Εκάβη" (1955) και "Μήδεια" (1956) του Ευριπίδη στις οποίες πρωταγωνίστησε η Κατίνα Παξινού, καθώς και τις τραγωδίες "Αντιγόνη (1956)," με πρωταγωνίστρια την Άννα Συνοδινού και "Οιδίπους επί Κολωνώ," με πρωταγωνιστή τον ίδιο.
Το 1958 ανέβασε στην Αμερική (Dallas Civil Opera) και στο Κόβεντ Γκάρντεν στο Λονδίνο την όπερα του Κερουμπίνι "Μήδεια" με πρωταγωνίστρια τη Μαρία Κάλλας. Η παράσταση εκείνη κρίθηκε ως βάση υψηλού υποδείγματος σύγχρονης σκηνοθεσίας μελοδράματος (όπερας). Επίσης εμφανίσθηκε και στο Μπροντγουέι στην "Ηλέκτρα" με την Μαρίκα Κοτοπούλη.
Ο Αλέξης Μινωτής είχε επίσης λάβει μέρος και στη ξένη κινηματογραφική επιτυχία "Γη των Φαραώ" με την Τζόαν Κόλινς.
Τελευταία εμφάνισή του στο αρχαίο θέατρο της Επιδαύρου ήταν το καλοκαίρι του 1989 με τον ρόλο που υπήρξε για τον ίδιο όχι μόνο σκηνικό αλλά και προσωπικό αγώνισμα μιας ολόκληρης ζωής, τον Οιδίποδα επί Κολωνώ του Σοφοκλή
Πέθανε στην Αθήνα στις 11 Νοεμβρίου 1990 μένοντας πιστός στη μνήμη της συζύγου του Κατίνας Παξινού μέχρι τον θάνατό του.
Θεατρικές παραστάσεις.
Κατάλογος βασικών πληροφοριών θεατρικών παραστάσεων, στις οποίες συμμετείχε ο Μινωτής ως ηθοποιός.

</doc>
<doc id="61300" url="https://el.wikipedia.org/wiki?curid=61300" title="Ουάσιγκτον">
Ουάσιγκτον



</doc>
<doc id="61304" url="https://el.wikipedia.org/wiki?curid=61304" title="Άννα (όνομα)">
Άννα (όνομα)

Το Άννα είναι ένα συνηθισμένο γυναικείο όνομα (18ο πιο συνηθισμένο και εμφανίζεται στο 1,73% των ελληνικών ονομάτων) και στην Ελληνική γλώσσα αλλά και σε πολλές άλλες γλώσσες. Συχνά χαϊδευτικά του ονόματος που χρησιμοποιούνται στα Ελληνικά είναι τα "Αννούλα", "Αννάκι", "Αννιώ", "Αννέτα", "Αννίτα", "Άννυ". Κοινό χαϊδευτικό στα ρωσικά είναι το Άνυα.
Ετυμολογία.
Το εξελληνισμένο όνομα "Άννα" προέρχεται από το εβραϊκό "Χάνα", που σημαίνει «εύνοια, χάρη». Σύμφωνα με το λεξικό Βίβλου της Οξφόρδης, το Χάνα σημαίνει «δόξα». Το όνομα Άννα χρησιμοποιείται και ως ανδρικό όνομα σε ορισμένες χώρες.
Ονομαστική εορτή.
Στις 9 Δεκεμβρίου (Σύλληψις της Αγίας Άννης, μητρός της Θεοτόκου). Επίσης στις 25 Ιουλίου και στις 9 Σεπτεμβρίου, αν και οι τελευταίες δύο ημέρες αποτελούν λιγότερο συνήθεις επιλογές.

</doc>
<doc id="61309" url="https://el.wikipedia.org/wiki?curid=61309" title="Πάλσαρ">
Πάλσαρ

Οι πάλσαρ είναι αστέρες νετρονίων με ισχυρό μαγνητικό πεδίο που περιστρέφονται ταχύτατα γύρω από άξονα και καθώς τους παρατηρούμε από την Γη καταγράφουμε αλληλουχία σχεδόν περιοδικών παλμών. Είναι μία κατηγορία παλλόμενων ουράνιων ραδιοπηγών, ουράνια δηλαδή σώματα που εκπέμπουν ανιχνεύσιμη ηλεκτρομαγνητική ακτινοβολία με τη μορφή ραδιοφωνικών κυμάτων. Οι πάλσαρ ξεχωρίζουν από όλες τις άλλες ουράνιες πηγές επειδή παρατηρούμε από αυτούς ταχύτατους περιοδικούς παλμούς σε διάφορες περιοχές ηλεκτρομαγνητικής ακτινοβολίας, με περιόδους από χιλιοστά του sec (msec), μέχρι μερικά δευτερόλεπτα, σε αντιδιαστολή προς όλα τα άλλα ουράνια σώματα που εμφανίζουν περιόδους κάθε είδους μεταβολών (περιστροφής κλπ.) της τάξεως των ωρών και άνω. Από τη λέξη pulse (= παλμός) προέρχεται και η ονομασία τους: pulsar = PULSating stAR (παλλόμενος αστέρας), ενώ καταγράφονται με το σύμβολο PSR ακολουθούμενο με την ορθή αναφορά τους εκφρασμένη σε χρόνο δευτερολέπτων. Στην ελληνική επιχειρήθηκε, χωρίς να επικρατήσει, ο όρος παλμίτης αστέρας.
Η ανακάλυψη, εν έτει 1967, του πρώτου πάλσαρ έγινε στο ραδιοαστρονομικό αστεροσκοπείο του Κέιμπριτζ από την Βορειοϊρλανδή αστρονόμο Τζόσελυν Μπελ, τότε φοιτήτρια, και τον καθηγητή της Άντονυ Χιούις, ο οποίος έλαβε και το Βραβείο Νόμπελ Φυσικής για την υλοποίηση τεχνικής που οδήγησε στην ανακάλυψη των πάλσαρ. Η παρατηρούμενη κανονικότητα της εκπομπής ακτινοβολίας από τα άστρα αυτά, οδήγησε αρχικά στην εξέταση του ενδεχόμενου να πρόκειται για προσπάθειες εξωγήινων να επικοινωνήσουν με άλλους πολιτισμούς. Σύντομα όμως έγινε αντιληπτό ότι οι πάλσαρ είναι αστέρες νετρονίων, και η κανονικότητα της περιόδου της ακτινοβολίας τους προέρχεται από το γεγονός ότι αυτή ακολουθεί την ταχύτατη περιστροφή του άστρου γύρω από τον εαυτό του.
Μέχρι σήμερα έχουν ήδη καταγραφεί περισσότεροι από 400 πάλσαρ, που ανήκουν όλοι τους στον δικό μας Γαλαξία. Οι περίοδοι αυτών, δηλαδή ο χρόνος μεταξύ δύο εκπομπών, είναι της τάξεως από 1,5 msec (χιλιοστό του δευτερολέπτου) μέχρι και 3 sec. Οι παλμοί εκπομπής τους φθάνει από 1/100 μέχρι το 1/10 της περιόδου τους. Η συχνότητα εκπομπής τους καλύπτει όλο το φάσμα των μηκών κύματος της ραδιοαστρονομίας και οι μορφές τους ποικίλουν από απλές μέχρι σύνθετες. Για παράδειγμα ο πάλσαρ PSR B0531+21 που βρίσκεται στο νεφέλωμα Μ1 εκπέμπει στη συχνότητα ορατού φάσματος, καθώς και στις συχνότητες των ακτίνων Χ και γ. Η κανονικότητα της εκπομπής τους δεν είναι δυνατό να ερμηνευθεί αλλιώς, παρά ως αποτέλεσμα της ταχύτατης περιστροφής τους (και εξ αυτού συνάγεται ότι για να είναι σταθεροί έχουν διάμετρο μόλις μερικές δεκάδες χιλιόμετρα). Τέτοιες υπάρξεις αστέρων είχαν προβλεφθεί από τους αστρονόμους από το 1934.
Συνεπώς, οι πάλσαρ είναι αστέρες νετρονίων που έχουν δημιουργηθεί μετά από την κατάρρευση προϋπάρχοντος κανονικού αστέρα. Οι πάλσαρ έχουν μάζα παραπλήσια του Ήλιου, πλην όμως η διάμετρός τους είναι πολύ μικρή, λίγες δεκάδες χλμ.. Παρά ταύτα, η διαδικασία εκπομπής των πάλσαρ σε αντίθεση με ότι αφορά τη κίνησή τους, δεν έχει ακόμη εξηγηθεί ικανοποιητικά. Η έντονη λαμπρότητα της εκπομπής τους, που τους έχει δώσει το εκλαϊκευμένο προσωνύμιο «φάροι του διαστήματος» ή «φάροι του Σύμπαντος», οφείλεται σε ισχυρά μαγνητικά πεδία της τάξεως των 105 μέχρι 108 τέσλα, έτσι ώστε να γίνεται αντιληπτή μόνο όταν ο μαγνητικός άξονας περιστροφής τους διέρχεται από τον παρατηρητή. Έτσι κάθε αναλαμπή είναι το πέρασμα του άξονα της κατευθυνόμενης εκπομπής συγχρότρου από τον παρατηρητή.
Ανεξάρτητα των θαυμαστών αυτών παρατηρήσεων, οι πάλσαρ αποτελούν επίσης και εξαιρετικά εργαλεία στη μελέτη της διαστρικής ύλης. Η διαφορά των συχνοτήτων εκπομπής τους αποτελεί άριστο μέτρο σχετικής μελέτης, λόγω της διάχυσης που παρατηρείται στη μεσοαστρική ύλη και που γίνεται αυτή αντιληπτή από τις αναλαμπές. Έτσι οποιοδήποτε αστρικό νέφος μεσολαβήσει μεταξύ πάλσαρ και παρατηρητή είναι δυνατό να μελετηθεί.

</doc>
<doc id="61311" url="https://el.wikipedia.org/wiki?curid=61311" title="Βασίλειο της Ρωσίας">
Βασίλειο της Ρωσίας

Βασίλειο της Ρωσίας () είναι η επίσημη ονομασία του ρωσικού κράτους κατά τους δύο πρώτους αιώνες της σύγχρονης εποχής. Η χρήση του όρου ξεκινά το 1547, όταν ο Ιβάν Δ' ενθρονίζεται ως "Τσάρος και Κυβερνήτης πασών των Ρωσιών" και σταματά το 1721, όταν ολοκληρώνονται οι εκστρατείες και οι μεταρρυθμίσεις του Μεγάλου Πέτρου και το βασίλειο μετονομάζεται σε "Αυτοκρατορία".
Μερικές φορές το Βασίλειο της Ρωσίας αναφέρεται και ως Μοσχοβία. Η χρήση αυτής της ονομασίας για τη συγκεκριμένη εποχή είναι καταχρηστική - στην πραγματικότητα αναφέρεται στα κρατικά μορφώματα που αναπτύχθηκαν υπό την κυριαρχία της Μόσχας κατά την αμέσως προηγούμενη περίοδο, στα ύστερα μεσαιωνικά χρόνια.
Από το Μέγα Δουκάτο της Μόσχας στο Βασίλειο της Ρωσίας.
Η σύγχρονη ρωσική ιστορία ξεκινά από τη στιγμή που το Μέγα Δουκάτο της Μόσχας, υπό την ηγεσία του Ιβάν Γ' και ακολούθως του Βασιλείου Γ', εκδιώκει από τη ρωσική γη τους Μογγόλους της Χρυσής Ορδής (1480) και ενσωματώνει μια σειρά ανεξάρτητων ή αυτόνομων ρωσικών κρατιδίων. Λίγο πριν, η άλωση της Κωνσταντινούπολης από τους Τούρκους (1453) έχει οδηγήσει πολλούς Βυζαντινούς αξιωματούχους στη Μόσχα. Αυτοί αξιοποιούνται από τους Ρώσους - εισάγονται έτσι στο δουκάτο διάφορες προχωρημένες βυζαντινές τεχνικές οργάνωσης και διοίκησης, όπως επίσης σύμβολα (δικέφαλος αετός, ο οποίος είναι μέχρι και σήμερα το εθνόσημο της Ρωσίας), τίτλοι και τελετουργικά. 
Ο Βασίλειος Γ' πεθαίνει το 1533 και η χώρα ταλανίζεται από παρασκηνιακές διαμάχες, αφού ο γιος του Ιβάν Δ' (ο μετέπειτα "Τρομερός") είναι ακόμη νήπιο. Τελικά ο Ιβάν θα αναλάβει την εξουσία το 1547. Κατά την τελετή ενθρόνισής του, με μεγαλοπρέπεια και τελετουργικό που θυμίζει το βυζαντινό μεγαλείο, στέφεται επισήμως ως "Καίσαρ (Τσάρος)" - είναι ο πρώτος που φέρει αυτόν τον τίτλο, αφού οι προκάτοχοί του αποκαλούνταν επίσημα "Μεγάλοι πρίγκιπες" ή "Δούκες". Ομοίως αλλάζει και η επίσημη ονομασία του κράτους από "Μέγα Δουκάτο" σε "Βασίλειο".
Η αλλαγή δεν έχει να κάνει τόσο με τον τύπο, όσο με την ουσία. Η Μόσχα δεν είναι πια ένα ανάμεσα σε πολλά ρωσικά κρατίδια, αλλά η πρωτεύουσα της Ρωσίας που απλώνεται από τη νότια Ίνγκρια (κοντά στη Βαλτική - ΒΔ) και τον Αρκτικό Ωκεανό (Β) μέχρι το Τσερνιγκόφ (κοντά στο Κίεβο - ΝΔ) και τα Ουράλια (Α), ενοποιώντας διοικητικά τη μεγάλη πλειοψηφία των περιοχών όπου κατοικούν Ρώσοι. Και η Ρωσία είναι το μοναδικό ορθόδοξο κράτος μετά την κατάλυση της Βυζαντινής Αυτοκρατορίας, σε βαθμό που αυτοαποκαλείται "Τρίτη Ρώμη". Είναι λοιπόν σαφές ότι πια σκοπός δεν είναι η συγκρότηση κράτους, αλλά η σταθεροποίησή του και η επέκταση σε νέα εδάφη.
Τα χρόνια του Ιβάν του Τρομερού (1547 - 1584).
Κύριος στόχος του Ιβάν Δ' όταν αναλαμβάνει την εξουσία, είναι να ισχυροποιήσει την τσαρική εξουσία έναντι της παραδοσιακής αριστοκρατίας (των βογιάρων) με μια σειρά μεταρρυθμίσεων. Συγκροτεί νέο νομοθετικό σώμα (Σύνοδος των επαρχιών), αναθεωρεί το Νομικό Κώδικα σε φιλολαϊκή κατεύθυνση, διευθετεί τις σχέσεις κράτους - εκκλησίας και δημιουργεί ένα νέο επίλεκτο επαγγελματικό στρατό, τους Στρέλτσι.
Με την ολοκλήρωση των μεταρρυθμίσεών του, ο Ιβάν στρέφει το βλέμμα του προς τους Τατάρους του Βόλγα. Το 1552 καταλύει και προσαρτά το Χανάτο του Καζάν και το 1556 το αντίστοιχο του Άστραχαν. Λίγο μετά προσπαθεί να βρει διέξοδο στη Βαλτική, εισβάλλοντας στη Λιβονία (1558), ενώ ταυτόχρονα χτίζει την πόλη - λιμάνι του Αρχαγγέλου (Β) στον Αρκτικό Ωκεανό.
Η ρωσική επέμβαση στη Βαλτική συνασπίζει τις άλλες δυνάμεις της ΒΑ Ευρώπης (Σουηδία, Δανία, Πολωνία, Λιθουανία) που επεμβαίνουν το 1560 για να «προστατεύσουν» τη Λιβονία. Την ίδια χρονιά πεθαίνει ξαφνικά η τσαρίνα Αναστασία και ο Ιβάν υποψιάζεται τους βογιάρους. Ως αποτέλεσμα όλων αυτών ο τσάρος γίνεται πολύ πιο σκληρός και βίαιος, με αποκορύφωμα την περίοδο της "Εξαίρεσης". Η Εξαίρεση (1565) είναι ένα νομοθετικό σώμα - ανδρείκελο με δικό της παραστρατιωτικό σώμα (Οπρίτσνικοι), μέσω του οποίου προσπαθεί να παρακάμψει τους βογιάρους. Οι τελευταίοι αντιδρούν και αρχίζει μία επταετία εκκαθαρίσεων και σφαγών, από την οποία ο Ιβάν βγαίνει τελικά νικητής.
Όμως ο εμφύλιος πόλεμος και η εμπλοκή στη Λιβονία δίνουν το δικαίωμα στους νότιους γείτονες να διεκδικήσουν τμήμα της Ρωσίας. Ουσιαστικά ανενόχλητος, ο Τάταρος χαν της Κριμαίας Ντεβλέτ Γκεράι (πνευματικό παιδί του Οθωμανού Σουλεϊμάν Α΄ του Μεγαλοπρεπούς) με μια δύναμη 120.000 ιππέων φθάνει το Μάιο του 1571 στη Μόσχα, την πυρπολεί και αποχωρεί. Επιστρέφει την επόμενη χρονιά, ενισχυμένος ακόμα περισσότερο από την Υψηλή Πύλη, με σκοπό να εγκαθιδρύσει την κυριαρχία του. Τελικά θα ηττηθεί στη "Μάχη του Μολόντι", 60 χμ. νοτίως της Μόσχας, και θα εγκαταλείψει το εγχείρημά του.
Στο μέτωπο της Λιβονίας ο πόλεμος λήγει με ρωσική ήττα το 1581, όταν υπό το φόβο της πλήρους συντριβής ο Ιβάν αναγκάζεται να αποκηρύξει τις επιδιώξεις του στη Βαλτική. Μοναδική αναλαμπή σε αυτά τα τελευταία χρόνια του είναι η προσπάθεια για επέκταση πέρα από τα Ουράλια, η "Κατάκτηση της Σιβηρίας" (1579 ή 1581).
Η Εποχή των Αναστατώσεων (1598 - 1613).
Ο Ιβάν Δ' πεθαίνει το 1584 και τον διαδέχεται ο διανοητικά καθυστερημένος γιος του Φιοντόρ ("Θεόδωρος"), ο οποίος θα μείνει στην ιστορία ως "Κωδωνοκρούστης", διότι μεταξύ άλλων πάσχει από την εμμονή να κτυπά χωρίς λόγο όποια καμπάνα βρεθεί στο δρόμο του. Υπό αυτές τις συνθήκες η πραγματική εξουσία ασκείται από τον κουνιάδο του Μπορίς Γκοντουνόφ (το όνομά του έχει παραφθαρεί στα ελληνικά ως Μπόρις Γκουντούνωφ), έναν ταταρικής καταγωγής ευγενή που συμμετείχε στους Οπρίτσνικους και ο Ιβάν τού είχε απονείμει τον τίτλο του βογιάρου. Το μόνο σημαντικό γεγονός αυτής της περιόδου είναι η ανακήρυξη της Μητρόπολης Μόσχας σε Πατριαρχείο, ιδιότητα που διατηρεί έως σήμερα. Ο Φιοντόρ τελικά θα αποβιώσει νέος και άτεκνος και μαζί του θα χαθεί η δυναστεία των Ρουρικιδών.
Με το θάνατο του Φιοντόρ (1598) η Ρωσία μπαίνει σε μια εποχή σκότους και ακυβερνησίας, την Εποχή των Αναστατώσεων. Αυτή η περίοδος θα διαρκέσει δεκαπέντε χρόνια, κατά τα οποία πολλές φορές η χώρα θα βρεθεί στο χείλος της πλήρους αποσύνθεσης. Οι τσάροι αλλάζουν με ταχείς ρυθμούς, ενώ τρεις διαφορετικοί απατεώνες (οι Ψευδοδημήτριοι) συγκροτούν στρατούς με ξένη υποστήριξη και υποστηρίζουν πως είναι ο (νεκρός) Δημήτριος, γιος του Ιβάν του Τρομερού. Η Σουηδία και η Πολωνία, που στο μεταξύ έχουν γίνει εχθροί, μεταφέρουν στα ρωσικά εδάφη τον ανταγωνισμό τους με τους πρώτους να κυριεύουν το Νόβγκοροντ και τους δεύτερους την ίδια τη Μόσχα. Τελικά η Εποχή των Αναστατώσεων λήγει το 1613, όταν ο λαός ξεσηκώνεται και διώχνει τους κατακτητές από την πρωτεύουσα. Η ημερομηνία παράδοσης των Πολωνών (4 Νοεμβρίου - νέο ημερολόγιο) είναι μέχρι σήμερα εθνική εορτή της Ρωσίας, η "Ημέρα της Εθνικής Ενότητας".
Παρά την εκδίωξη του πολωνικού στρατού από τη Μόσχα, η κατάσταση που αντιμετωπίζει η χώρα είναι τραγική. Οι θεσμοί έχουν διαλυθεί, η γεωργική παραγωγή είναι μηδενική, η κοινωνία έχει εξαχρειωθεί και η χώρα είναι μπλεγμένη σε έναν τριγωνικό πόλεμο με την Πολωνία και τη Σουηδία. Συγκαλείται αμέσως η Σύνοδος των επαρχιών υπό τον πανηγυρικό τίτλο "Μεγάλη Εθνοσυνέλευση", η οποία εκλέγει ομόφωνα τσάρο το Μιχαήλ Ρομάνοφ, γιο του πατριάρχη Φιλαρέτου. Ο Μιχαήλ Α' ενθρονίζεται επισήμως τον Ιούλιο του 1614 και είναι ο πρώτος της δυναστείας των Ρομάνοφ (ελληνική παραφθορά: Ρομανώφ) που θα κυβερνά τη χώρα ώς την Οκτωβριανή Επανάσταση.
Δεύτερο μέλημα του νέου καθεστώτος είναι η λήξη του πολέμου. Το 1617 υπογράφεται η "Συνθήκη του Στόλμποβο" με τη Σουηδία και το 1618 η "Ανακωχή του Ντεουλίνο" με την Πολωνο-λιθουανική Συνομοσπονδία. Μολονότι οι δύο συνθήκες είναι αποτέλεσμα ρωσικών εδαφικών παραχωρήσεων στα Δ - ΒΔ, εκπληρώνουν το βασικό στόχο της ρωσικής διπλωματίας (αποκατάσταση της ειρήνης), ώστε να επιτευχθεί η αναδιοργάνωση του βασιλείου υπό ομαλές συνθήκες.
Η διαμόρφωση της νέας άρχουσας τάξης (1613 - 1649).
Η θέση του Μιχαήλ Α' δεν είναι ιδιαίτερα ισχυρή, παρά την ομόφωνη εκλογή του από τις ηγέτιδες τάξεις της ρωσικής κοινωνίας (βογιάροι, κλήρος, έμποροι). Στην πραγματικότητα συγκυβερνά με τον πατέρα του, πατριάρχη Φιλάρετο, και πρέπει ανά πάσα στιγμή να ισορροπεί ανάμεσα στα συμφέροντα και τις επιδιώξεις αντικρουόμενων φατριών, αποφεύγοντας τις ρήξεις υπό το φόβο νέου εμφυλίου πολέμου ή επέμβασης ξένων δυνάμεων.
Κατά την περίοδο του Μιχαήλ (και του γιου του Αλεξίου που τον διαδέχθηκε) διογκώνεται υπερβολικά η ομάδα των "γραφειοκρατών", δηλ. των επαγγελματικών στελεχών που ασχολούνται με τη διοίκηση του βασιλείου. Χαρακτηριστικό είναι ότι τα 13 υπουργεία ("πρικάζ") του 1613 φθάνουν τα 80 σε μόλις τέσσερις δεκαετίες. Οι γραφειοκράτες αποτελούν πια κοινωνική τάξη που σύντομα ενοποιείται με τους παραδοσιακούς ευγενείς (βογιάρους) και τους μεγαλεμπόρους συγκροτώντας μια νέα αριστοκρατία, τη Ντβοριάνστβο. Παρά την πολλές φορές αντικρουόμενη νομοθεσία ανάμεσα στα πρικάζ, η νέα ελίτ εγγυάται την ενότητα του κράτους, την εφαρμογή των νόμων και την ασφαλή διεξαγωγή του εμπορίου. Σε αντάλλαγμα λαμβάνουν από τον τσάρο προνόμια, τίτλους και κυρίως γη, εις βάρος των ελεύθερων χωρικών.
Οι νέες συνθήκες αποκρυσταλλώνονται ανάγλυφα στη μεταρρύθμιση του Νομικού Κώδικα από τον Αλέξιο (Соборное уложение - 1649). Σε μία περίοδο που στη δυτική Ευρώπη κυοφορείται ο Διαφωτισμός, ο νέος Νομικός Κώδικας πηγαίνει τη Ρωσία πιο πίσω κι από την εποχή του Ιβάν του Τρομερού: οι χωρικοί εξομοιώνονται με τους δούλους στο νέο νομικό καθεστώς του "δουλοπαροίκου", το οποίο είναι κληρονομικό και αμετάβλητο. Ο δουλοπάροικος έχει ελάχιστα δικαιώματα επί της παραγωγής, δε μπορεί να αλλάξει ιδιοκτήτη, ενώ ακόμα και η απλή μετακίνησή του έξω από το φέουδο απαιτεί διαβατήριο με ειδική έγκριση από το γαιοκτήμονα. Στην πραγματικότητα η νέα άρχουσα τάξη μετατρέπεται σε φεουδάρχες έχοντες απόλυτα δικαιώματα επί των χωρικών, με μοναδική υποχρέωσή τους να υπηρετούν ως αξιωματικοί στο στρατό.
Η προσάρτηση της Ουκρανίας (1667).
Από τα μέσα του 14ου αι. τα ουκρανικά εδάφη ανήκαν στην Πολωνία και τη Λιθουανία. Κατά καιρούς συνέβαιναν διάφορες εξεγέρσεις, όχι όμως τόσο από τους Ουκρανούς όσο από τους Κοζάκους που ζούσαν στα ΝΑ. Μολονότι υπηρετούσαν στον πολωνικό στρατό και έχαιραν σχετικής αυτονομίας, οι Κοζάκοι επαναστατούσαν όταν ένιωθαν πως θα περιορίζονταν τα δικαιώματά τους.
Σε μία τέτοια εξέγερση το 1648, οι Ουκρανοί αποφασίζουν να τους ακολουθήσουν. Μέχρι το 1654 οι επαναστάτες αποτινάσσουν κάθε πολωνικό έλεγχο, με τη βοήθεια και του ταταρικού Χανάτου της Κριμαίας. Η Πολωνία όμως προσπαθεί να τους διασπάσει, προσεταιριζόμενη την Κριμαία και στρέφοντάς την εναντίον τους. Αναζητώντας βοήθεια για να αντεπεξέλθει στο διμέτωπο αγώνα, ο ηγέτης της επανάστασης Μπογκντάν Χμελνίτσκι ζητά από τον τσάρο Αλέξιο να θέσει την Ουκρανία υπό την προστασία του. Ο Αλέξιος αποδέχεται την προσφορά και ξεκινά ένας νέος πόλεμος ανάμεσα στη Ρωσία και την Πολωνο-λιθουανική Κοινοπολιτεία, ο "Πόλεμος για την Ουκρανία".
Μετά από κάποιες πρώτες μάχες, ο ρωσικός στρατός εισβάλλει στην Πολωνία το 1655. Αυτό όμως δίνει την ευκαιρία και στη Σουηδία να εισβάλει από τα βόρεια, με αποτέλεσμα να επαναληφθεί το σκηνικό του 1611, όταν όλοι πολεμούσαν εναντίον όλων. Οι συμμαχίες και οι συσχετισμοί θα αναδιατάσσονται διαρκώς έως το 1664, όταν οι εχθροπραξίες θα σταματήσουν. Η επίσημη λήξη του πολέμου επιτυγχάνεται τρία χρόνια αργότερα με τη "Συνθήκη του Αντρούσοβο" (1667), η οποία κατακυρώνει στη Ρωσία το Σμολένσκ και όσα ουκρανικά εδάφη απλώνονται ανατολικά του Δνείπερου.
Από το Βασίλειο της Ρωσίας στη Ρωσική Αυτοκρατορία.
Το θάνατο του Αλεξίου (1676) ακολουθεί μία περίοδος αστάθειας, διότι οι δύο πρώτοι γιοι - διάδοχοί του (Φιοντόρ Γ', Ιβάν Ε') είναι βαρύτατα ασθενείς και πρακτικά αδυνατούν να αντεπεξέλθουν στο ρόλο τους. Μάλιστα η οικογένεια της δεύτερης συζύγου του προωθεί υπογείως το δεκαετή Πέτρο, πυροδοτώντας την αντίδραση της βασιλικής φρουράς. Μολαταύτα το βασίλειο μπαίνει σε περίοδο ακμής, αφού φαίνονται οι ευεργετικές συνέπειες της προσάρτησης της Ουκρανίας.
Οι Ουκρανοί, όντας μέχρι πρότινος τμήμα της Πολωνο-λιθουανικής Κοινοπολιτείας, βρίσκονται πολιτιστικά πιο κοντά στην προηγμένη Δύση. Η Ρωσία λοιπόν θα χρησιμοποιήσει τα νέα εδάφη ως γέφυρα για να έλθει σε επαφή με τα νεότερα φιλοσοφικά και καλλιτεχνικά ρεύματα, ιδιαίτερα μέσω της περίφημης Ακαδημίας του Κιέβου. Αναπτύσσεται το εμπόριο, εισάγεται το μπαρόκ και η δυτική μουσική, ενώ για πρώτη φορά οι Ρώσοι έρχονται σε επαφή με την έννοια της "πεφωτισμένης μοναρχίας" και τους πρώιμους Διαφωτιστές. Διαπιστώνουν επίσης πως οι αιώνες απομόνωσης και εσωστρέφειας έχουν οδηγήσει σε παρεκκλίσεις από τις ορθόδοξες πρακτικές, τις οποίες διορθώνει ο Πατριάρχης Μόσχας Νίκων.
Η εισβολή της δυτικής κουλτούρας στο Βασίλειο της Ρωσίας δημιουργεί τις προϋποθέσεις για την ωρίμανση δύο ριζοσπαστικών αιτημάτων, του "εκδυτικισμού" και της εδραίωσης στη Βαλτική. Την υλοποίησή τους θα αναλάβει ως τσάρος ο προαναφερθείς Πέτρος, ο μετέπειτα "Μέγας", μετατρέποντας τη Ρωσία σε Αυτοκρατορία.

</doc>
<doc id="61312" url="https://el.wikipedia.org/wiki?curid=61312" title="Πάχνα">
Πάχνα

Η Πάχνα είναι χωριό της επαρχίας Λεμεσού στην Κύπρο.
Τοποθεσία.
Η Πάχνα βρίσκεται 35 χιλιόμετρα βορειοδυτικά της Λεμεσού, στη γεωγραφική περιφέρεια των Κρασοχωρίων Επαρχίας Λεμεσού. Βρίσκεται σε υψόμετρο 670 μέτρων πάνω από την επιφάνεια της θάλασσας. Ανατολικά συνορεύει με τον Άγιο Αμβρόσιο, βορειοανατολικά με το Βουνί, βόρεια με την Κισσούσα, βορειοδυτικά με τη Μαλιά, δυτικά με τη Δορά, νοτιοδυτικά με την Ανώγυρα και νότια με το Πραστειό Αυδήμου.
Φυσικό περιβάλλον.
Η καλλιεργήσιμη έκταση του χωριού περιλαμβάνει αμπέλια, χαρουπιές, αμυγδαλιές, ελιές, μηλιές, αχλαδιές, χρυσομηλιές, σιτηρά, κηπευτικά φυτά και φακές. Η Πάχνα αποτελεί ένα από τα σημαντικότερα αμπελοχώρια της Κύπρου. Από τα παλιά χρόνια οι κάτοικοι ασχολούνται με την αμπελοκαλλιέργεια, φυτεύοντας τις ποικιλίες "μαύρο" και "ξινιστέρι".
Ονομασία.
Η ονομασία του χωριού οφείλεται στο γεγονός ότι ο πρώιμος οικισμός βρισκόταν ανάμεσα σε τέσσερις λόγγους και έμοιαζε σαν φάτνη. Οι Ενετοί αποκαλούσαν το χωριό ως padena, από τη λέξη patena ή patina, που σημαίνει φάντη ή πάχνη. Μια άλλη εκδοχή αναφέρει ότι το χωριό πήρε το όνομα του από την αρχαία ελληνική λέξη πάχνη (από το ρήμα "πήγνυμι") που δηλώνει τη δροσιά των κρύων νύχτων.
Ιστορία.
Η περιοχή της Πάχνας κατοικείτο από τη γεωμετρική περίοδο (8ος-7ος αιώνας π.Χ.). 
Την περίοδο της Φραγκοκρατίας η Πάχνα ήταν βασιλικό κτήμα. Το κτήμα εκμισθωνόταν από κάποιον φεουδάρχη ο οποίος πλήρωνε ενοίκιο στο βασιλικό ταμείο. Τον 15ο αιώνα η Πάχνα ήταν φέουδο των Ποδοκάθαρων, σημαντικής κυπριακής οικογένειας της εποχής. Αρχηγός της οικογένειας ήταν ο Ούγος Ποδοκάθαρος.
Τον 16ο αιώνα η Πάχνα έγινε βαϊλάτο (παλάτι), στο οποίο περιλαμβάνονταν άλλα τέσσερα χωριά (Αλέκτορα, Παραμάλι, Ποταμιού και το άγνωστο Li terzi vivi). Την περίοδο της Ενετοκρατίας, η Πάχνα υπαγόταν στο διαμέρισμα της Αυδήμου.
Του 1692 μια επιδημία πανώλης έγινε αιτία να αποδεκατιστεί το γειτονικό χωριό (ο) Σκλίνικας ή (τα) Σκλινίτζια, με τους επιβιώσαντες κατοίκους του να μετακινούνται στην Πάχνα.
Πληθυσμός.
Σύμφωνα με τις απογραφές πληθυσμού που πραγματοποιήθηκαν στην Κύπρο, ο πληθυσμός του χωριού μέχρι το 1960 αυξανόταν. Από τότε παρουσιάζει μείωση, λόγω αστυφιλίας. Ο πίνακας που ακολουθεί παρουσιάζει τον πληθυσμό της Πάχνας όπως καταγράφηκε στις απογραφές πληθυσμού που έγιναν στην Κύπρο.

</doc>
<doc id="61316" url="https://el.wikipedia.org/wiki?curid=61316" title="Ιγνάτιος ο Διάκονος">
Ιγνάτιος ο Διάκονος

Ο Διάκονος και Σκευοφύλαξ της Μεγάλης Εκκλησίας Ιγνάτιος είναι ένας από τους καλύτερους συγγραφείς αγιολογικών κειμένων του 9ου αιώνα.
Αν και συγγραφέας βίων αγίων λίγα πράγματα είναι γνωστά για τον ίδιο. Υπήρξε κατά τα χρόνια του αυτοκράτορα Θεοφίλου Μητροπολίτης Νικαίας, μετά την αποκατάσταση της Ορθοδοξίας το 843 εξορίστηκε σε ένα μοναστήρι έξω από την Κωνσταντινούπολη, όπου και πέθανε γύρω στα μέσα του 9ου αιώνα. 
Συγγραφικό του έργο.
Ο Ιγνάτιος θεωρείται συγγραφέας κάποιων εκ των καλυτέρων αγιολογικών κειμένων. Το υψηλό επίπεδο της γλώσσας του φανερώνουν γνώσεις ρητορικής, ώστε να θεωρείται επαγγελματίας λογογράφος και δάσκαλος ρητορικής και γραμματικής.

</doc>
<doc id="61319" url="https://el.wikipedia.org/wiki?curid=61319" title="Pyotr Ilyich Tchaikovsky">
Pyotr Ilyich Tchaikovsky



</doc>
<doc id="61320" url="https://el.wikipedia.org/wiki?curid=61320" title="Φαρμακοποιός">
Φαρμακοποιός

Φαρμακοποιός είναι ο επαγγελματίας υγείας που ειδικεύεται στον ορθό τρόπο παρασκευής, αποθήκευσης, συντήρησης, διάθεσης και χρήσης των φαρμάκων. Ο φαρμακοποιός παρέχει πληροφορίες και συμβουλές στους ασθενείς για τη σωστή και ασφαλή χρήση των φαρμάκων, καθώς και βασικές υπηρεσίες πρωτοβάθμιας φροντίδας υγείας.
Οι φαρμακοποιοί είναι υπεύθυνοι για τη διακίνηση των φαρμάκων και ικανοί να συμβουλεύουν με επιστημονική επάρκεια το κοινό για τη χρήση, την ασφάλεια, τις αλληλεπιδράσεις των φαρμάκων με άλλα φάρμακα ή τρόφιμα, καθώς και για τα δηλητήρια. Επιπλέον, είναι ειδικοί σε θέματα σχεδιασμού, ανάπτυξης, παρασκευής, αλλοίωσης, ελέγχου, δράσης και χρήσης φαρμάκων και καλλυντικών. 
Όλες οι έρευνες έχουν τεκμηριώσει ότι ο ρόλος του φαρμακοποιού είναι πολλαπλός, αφού δρα ως πληροφοριοδότης, ως προμηθευτής φαρμάκων, ως εκπαιδευτής και επόπτης, ως συνεργάτης και ως προαγωγός της υγείας.
Ο κοινωνικός ρόλος του φαρμακοποιού είναι η κάλυψη των αναγκών του ασθενή που σχετίζονται με το φάρμακο. Στην περίπτωση που χρειάζεται, παρασκευάζει, διαθέτει και δίνει οδηγίες για την χρήση του φαρμάκου στον ασθενή, μέσα από μια εξατομικευμένη και εστιασμένη διαδικασία παροχής φροντίδας. Συμβουλεύει τόσο για την διατήρηση και βελτίωση της υγείας του ατόμου, όσο και
για την επιλογή των κατάλληλων προϊόντων που χρειάζεται ο ασθενής ή /και ο ενδιαφερόμενος. Παρέχει επίσης υπεύθυνη πληροφόρηση και οδηγίες για την σωστή και ασφαλή χρήση των φαρμάκων και των διαφόρων παραφαρμακευτικών προϊόντων τα οποία διατίθενται στο φαρμακείο
Ο φαρμακοποιός διαθέτει άριστη γνώση των φαρμάκων, του μηχανισμού δράσης τους, του τρόπου χειρισμού τους, των ανεπιθύμητων ενεργειών, των αλληλεπιδράσεων, της κινητικής και της τοξικότητας τους. Ταυτοχρόνως, διαθέτει γνώσεις θεραπευτικής και κατανοεί την παθολογική διαδικασία. Ορισμένες ειδικότητες φαρμακοποιών, όπως αυτή του κλινικού φαρμακοποιού, απαιτούν και άλλες ιδιότητες,π.χ. και γνώσεις γύρω από την απόκτηση και εκτίμηση φυσικών και εργαστηριακών δεδομένων. Επομένως, ο Φαρμακοποιός είναι ο μοναδικός ενδεδειγμένος επιστήμονας που μπορεί να εξασφαλίσει τον τρόπο με τον οποίο τα φάρμακα πρέπει να χρησιμοποιούνται ώστε να επιτυγχάνεται η μέγιστη ωφέλεια, η ελάχιστη ανεπιθύμητη δράση και να αποφεύγονται αλληλεπιδράσεις φαρμάκων.
Καθήκοντα φαρμακοποιών.
Μια από τις πρωταρχικές υποχρεώσεις του φαρμακοποιού είναι η διασφάλιση της αποτελεσματικότερης φαρμακευτικής αγωγής και πώς θα πρέπει να εφαρμόζεται με τον καταλληλότερο τρόπο. Ο φαρμακοποιός επίσης καθοδηγεί τον ασθενή σχετικά με φάρμακα που χρειάζονται ειδικούς χειρισμούς ή με μη συνταγογραφούμενα φάρμακα. Δίδει οδηγίες στους ασθενείς σχετικά με τον τρόπο φύλαξης και λήψης των φαρμάκων, τις προφυλάξεις που θα πρέπει να λαμβάνουν, τις ανεπιθύμητες ενέργειες, τη δοσολογία, τις αλληλεπιδράσεις αλλά και σχετικά με τη διατροφή και τις λοιπές δραστηριότητες που θα πρέπει να εφαρμόζουν ή να αποφεύγουν κατά τη φαρμακευτική αγωγή. Έτσι λοιπόν ο φαρμακοποιός ρυθμίζει και εξασφαλίζει την ασφαλή και αποτελεσματική χρήση των φαρμάκων. Επομένως είναι ο επιστήμονας επί θεμάτων υγείας μεταξύ του ασθενούς και των άλλων επιστημόνων υγείας, ο εξειδικευμένος και υπεύθυνος ώστε να επιλέγεται η κατάλληλη φαρμακευτική αγωγή και να εφαρμόζεται κατά τον καλύτερο τρόπο.
Ο κοινοτικός φαρμακοποιός εργάζεται στο χώρο του φαρμακείου και ασχολείται με τη διάθεση και φύλαξη φαρμακευτικών και παραφαρμακευτικών ιδιοσκευασμάτων, με τον έλεγχο και εκτέλεση ιατρικών συνταγών, με την παροχή οδηγιών, συμβουλευτικής και εκπαίδευσης σε θέματα που σχετίζονται με τα φάρμακα και τη χρήση τους, με την παρακολούθηση της συμμόρφωσης των ασθενών στη φαρμακευτική τους αγωγή και με την πραγματοποίηση ιατρικών πράξεων που δύνανται να εκτελεστούν στο χώρο του φαρμακείου. Τέλος, διαδραματίζει σημαντικό ρόλο στην πρόληψη ασθενειών, στην έγκαιρη διάγνωση νόσων και στην παροχή Πρώτων Βοηθειών, αν χρειαστεί. Συνήθως είναι ελεύθερος επαγγελματίας, όμως μπορεί να απασχοληθεί και ως μισθωτός. 
Ο κλινικός φαρμακοποιός προωθεί την ορθολογική χρήση των φαρμάκων και των φαρμακευτικών συσκευών που προορίζονται για ανθρώπινη χρήση, μεριμνώντας για την αύξηση της κλινικής τους αποτελεσματικότητας και την ελαχιστοποίηση του κινδύνου εμφάνισης 
παρενεργειών, με ταυτόχρονη ελαχιστοποίηση των αντίστοιχων δαπανών. Οι κλινικοί φαρμακοποιοί εργάζονται σε δημόσια και 
ιδιωτικά νοσοκομεία, σε κλινικές, σε ιδιωτικά φαρμακεία ή/και οπουδήποτε αλλού συνταγογραφούνται και χρησιμοποιούνται φάρμακα.
Ο κλινικός φαρμακοποιός μπορεί να συμβάλλει σε θέματα:
Υποειδικότητες της κλινικής φαρμακευτικής που έχουν παρουσιάσει ιδιαίτερη ανάπτυξη σε ορισμένες χώρες αποτελούν ο ογκολόγος φαρμακοποιός, ο φαρμακοποιός επειγόντων περιστατικών, ο φαρμακοποιός λοιμώξεων, ο φαρμακοποιός στη μονάδα εντατικής θεραπείας κλπ.
Ο βιομηχανικός / ερευνητής φαρμακοποιός ασχολείται με την ανακάλυψη, το σχεδιασμό, τη σύνθεση και ταυτοποίηση βιολογικώς δραστικών ενώσεων, τη μελέτη του μεταβολισμού τους, τη διευκρίνηση του μηχανισμού δράσης τους σε μοριακό επίπεδο και την ανεύρεση σχέσεων μοριακής δομής και φαρμακολογικής δράσης
Πεδία δραστηριοποίησης.
Η ενασχόληση των φαρμακοποιών με τα φάρμακα μπορεί να είναι στην έρευνα και ανάπτυξη, στο σχεδιασμό,στην ανακάλυψη, στην παραγωγή, στη μορφοποίηση, στον έλεγχο ποιότητας, στη φύλαξη και διανομή, στην ενημέρωση, στη διάθεση, στον κλινικό έλεγχο επιπέδων φαρμάκου και μεταβολιτών τους σε βιολογικά υγρά, στην εκπαίδευση.
Οι ειδικότητες και τα πεδία υπευθυνότητας των φαρμακοποιών σήμερα είναι:

</doc>
<doc id="61321" url="https://el.wikipedia.org/wiki?curid=61321" title="Τομέας Υγειονομικών ΕΤΑΑ">
Τομέας Υγειονομικών ΕΤΑΑ

Από το 2008 ο ασφαλιστικός φορέας των υγειονομικών (ιατροί, οδοντίατροι, φαρμακοποιοί και κτηνίατροι) είναι το Ενιαίο Ταμείο Ανεξάρτητα Απασχολούμενων (Ε.Τ.Α.Α.) και πιο συγκεκριμένα ο "Τομέας Υγειονομικών".
Σκοπός του είναι η παροχή συντάξεων γήρατος, θανάτου, ανικανότητας, περιοδικών μηνιαίων βοηθημάτων, εξόδων κηδείας, προσθέτων αποζημιώσεων, εφάπαξ χρηματικών βοηθημάτων ή οικονομικών ενισχύσεων, εφάπαξ κλάδου πρόνοιας, ιατροφαρμακευτικής, οδοντιατρικής και νοσοκομειακής περίθαλψης. Επίσης, η χορήγηση δανείων πρώτης επαγγελματικής εγκατάστασης, η φιλοξενία παιδιών ασφαλισμένων σε κατασκηνώσεις και η φιλοξενία συνταξιούχων στη Στέγη Υγειονομικών.
Τα γραφεία της Κεντρικής Υπηρεσίας βρίσκονται στην οδό Αχαρνών 27, στην Αθήνα ενώ υπάρχουν και τοπικά υποκαταστήματα σε αρκετές πρωτεύουσες νομών όλης της χώρας.
Ταμείο Συντάξεων και Αυτασφάλισης Υγειονομικών.
Πριν τη συγχώνευση των ταμείων, οι υγειονομικοί ήταν ασφαλισμένοι στο Ταμείο Συντάξεων και Αυτασφάλισης Υγειονομικών (ΤΣΑΥ).
Το ΤΣΑΥ αποτελούσε Νομικό Πρόσωπο Δημοσίου Δικαίου εποπτευόμενο από το Υπουργείο Εργασίας και Κοινωνικών Ασφαλίσεων. 

</doc>
<doc id="61323" url="https://el.wikipedia.org/wiki?curid=61323" title="Φηροστεφάνι Θήρας">
Φηροστεφάνι Θήρας

Το Φηροστεφάνι είναι παλιό χωριό βόρεια των Φηρών, της πρωτεύουσας της Σαντορίνης, το οποίο σήμερα έχει συνενωθεί με αυτά και αποτελεί συνοικισμό τους. Το όνομά του σημαίνει «"στεφάνι των Φηρών"» και οφείλεται στην υψομετρική του θέση σε σχέση με τα υπόλοιπα Φηρά. Χαρακτηρίζεται από τα παραδοσιακά σπίτια, τα στενά σοκάκια και την θέα προς το ηφαίστειο.

</doc>
<doc id="61325" url="https://el.wikipedia.org/wiki?curid=61325" title="Άννα">
Άννα



</doc>
<doc id="61326" url="https://el.wikipedia.org/wiki?curid=61326" title="Ιζμίτ">
Ιζμίτ

Το Ιζμίτ ή Νικομήδεια (τουρκικά "İzmit"), είναι πόλη στην Τουρκία. Είναι πρωτεύουσα της επαρχίας Κοτζαελί και έχει πληθυσμό 330.730 κατοίκους (εκτίμηση 2018). Βρίσκεται στο βάθος του ομώνυμου κόλπου, σε απόσταση μικρότερη των 100 χιλιομέτρων από την Κωνσταντινούπολη. Κατά τους αρχαίους και βυζαντινούς χρόνους η Νικομήδεια ήταν η ιστορική πρωτεύουσα της Βιθυνίας, έδρα του Ρωμαίου αυτοκράτορα Διοκλητιανού και ιστορική έδρα ενός εκ των σημαντικότερων Μητροπολιτών του Οικουμενικού Πατριαρχείου.
Ιστορία.
Αρχαιότητα.
Στην περιοχή της πόλης ιδρύθηκε κατά κατά τον δεύτερο ελληνικό αποικισμό, στα τέλη του 8ου αιώνα π.Χ., από Μεγαρείς μαζί με Αθηναίους μια αποικία με το όνομα Αστακός. Η πόλη καταστράφηκε τον τρίτο αιώνα π.Χ. από τον Λυσίμαχο. Η Νικομήδεια ιδρύθηκε γύρω στο 264 π.Χ. από τον Νικομήδη Α΄ της Βιθυνίας, στη θέση της αρχαίας πόλης Ολβίας, η οποία ήταν αποικία των Μεγαρέων από τον 8ο π.Χ. αιώνα. Ήταν πρωτεύουσα του Βασιλείου της Βιθυνίας και κατόπιν της ρωμαϊκής επαρχίας της Βιθυνίας. Ήταν αντίπαλος της Νίκαιας. Ήταν χτισμένη στο δρόμο που ένωνε την Ευρώπη με την Ανατολή, πράγμα που την κατέστησε σπουδαίο εμπορικό κέντρο. Το 256 μ.Χ. καταστράφηκε από τους Γότθους. Ο Διοκλητιανός την κατέστησε το σημαντικότερο κέντρο του ανατολικού τμήματος της Ρωμαϊκής Αυτοκρατορίας, αλλά τον 4ο και 5ο αιώνα καταστράφηκε από σεισμούς και έκτοτε παρήκμασε.
Από τα κτίρια της αρχαίας πόλης (ναοί, θέατρο, αγορά, ανάκτορα) δεν έχει διασωθεί σχεδόν τίποτα, παρά μόνον ίχνη από δύο υδραγωγεία και τείχη των ρωμαϊκών χρόνων.
Βυζαντινή περίοδος.
Το 293 εγκαταστάθηκε στη Νικομήδεια ο Διοκλητιανός. Η ίδρυση της Κωνσταντινούπολης μείωσε τη σημασία της. Επίσης, υπέστη τον ανταγωνισμό της Νίκαιας, η οποία είχε αποκτήσει πρόσθετα προνόμια λόγω του γεγονότος ότι εκεί υπήρχε θέρετρο της βασιλικής οικογένειας. Ακόμη λιγότερη έγινε η σπουδαιότητα της Νικομήδειας όταν η Νίκαια έγινε πρωτεύουσα της ομώνυμης Αυτοκρατορίας, μετά την Δ΄ Σταυροφορία και την κατάληψη της Πόλης το 1204.
Οθωμανικοί και νεώτεροι χρόνοι.
Το 1301 ο Σουλτάνος Οσμάν Α΄ επιχείρησε, χωρίς επιτυχία, να καταλάβει την πόλη. Μετά από αλλεπάλληλες προσπάθειες των Οθωμανών, η Νικομήδεια κατελήφθη το 1337. Η πόλη κατόπιν παρήκμασε. Μέρος του πληθυσμού εξισλαμίστηκε, ενώ μετά την παράδοση προνομίων από τον Σουλτάνο Μωάμεθ τον Πορθητή στον Πατριάρχη Γεννάδιο, ο χριστιανικός πληθυσμός της πόλης συσπειρώθηκε γύρω από την τοπική Μητρόπολη. Υπάρχει μαρτυρία ότι το 1795 υπήρχε στην πόλη χριστιανική σχολή.
Μετά την ανακωχή του Μούδρου (1918), οι Άγγλοι κατέλαβαν τη Νικομήδεια, ενώ μετά τη Διάσκεψη της Βουλώνης το ελληνικό 16ο Σύνταγμα ανέλαβε την πόλη, υπό αγγλική διοίκηση. Τον Ιούνιο του 1921, οι ελληνικές δυνάμεις αναγκάστηκαν να εγκαταλείψουν την πόλη. 
Στις 17 Αυγούστου 1999 ένας σεισμός μεγέθους 7,6 της κλίμακας Ρίχτερ με επίκεντρο κοντά στη Νικομήδεια προκάλεσε μεγάλες καταστροφές στην πόλη, αφήνοντας, σύμφωνα με τις επίσημες εκτιμήσεις, 17.127 νεκρούς και μισό εκατομμύριο άστεγους. Η πόλη χρειάστηκε πολλά χρόνια για να ορθοποδήσει.
Η πόλη σήμερα.
Η σημερινή πόλη, είναι βιομηχανικό και εμπορικό κέντρο. Εκεί βρίσκονται διυλιστήρια, και πλήθος βιομηχανιών, ιδίως χαρτοβιομηχανιών, οι οποίες καλύπτουν το 50% της εθνικής παραγωγής.
Κλίμα.
Το Ιζμίτ έχουν υγρό υποτροπικό κλίμα ("Cfa" κατά την Κλιματική ταξινόμηση Κέππεν) και δέχεται θερινή βροχόπτωση μόλις αρκετή για να μην ταξινομηθεί στο Μεσογειακό κλίμα, καθώς κάθε θερινός μήνας έχει πάνω από 40 χλστ. βροχόπτωσης, μερικά ζεστά και μέτρια ξηρά/υγρά καλοκαίρια και κρύους και υγρούς χειμώνες. Οι βροχοπτώσεις είναι συχνές καθ' όλη τη διάρκεια του χρόνου ενώ από τον Δεκέμβριο ως και τον Μάρτιο καταγράφεται επίσης περιστασιακή χιονόπτωση, αλλά γενικά η κάλυψη χιονιού είναι πρόσκαιρη.

</doc>
<doc id="61329" url="https://el.wikipedia.org/wiki?curid=61329" title="Δνείπερος">
Δνείπερος

Ο Δνείπερος (ρωσικά: Днепр, λευκορωσικά: Дняпро, ουκρανικά: Дніпро) είναι ο τρίτος μεγαλύτερος ποταμός στην Ευρώπη μετά το Βόλγα και το Δούναβη. Έχει συνολικό μήκος 2.285 χλμ. εκ των οποίων τα 485 είναι στη Ρωσία, τα 595 στη Λευκορωσία και τα υπόλοιπα 1.095 χλμ. στην Ουκρανία. Σε μήκος 1.677 χλμ. είναι πλωτός και η λεκάνη απορροής του έχει έκταση 504.000 τ.χλμ. από τα οποία τα 289.000 τ.χλμ. βρίσκονται σε ουκρανικό έδαφος.
Κατά την αρχαιότητα ήταν γνωστός με την ονομασία "Βορυσθένης", που σημαίνει «αυτός που ρέει από τα βόρεια» και αναφέρεται από τον Ηρόδοτο ήδη από τον 5ο αιώνα π.Χ. Χρησιμοποιήθηκε ήδη από νωρίς ως υδάτινη οδός και ιδιαίτερα κατά το Μεσαίωνα όταν αποτελούσε τμήμα της Εμπορικής Οδού Βαράγγων- Ελλήνων ανάμεσα στη Βαλτική Θάλασσα και τη Βυζαντινή Αυτοκρατορία.
Πηγάζει από τα υψώματα Βαλντάι στην κεντρική Ρωσία δυτικά της Μόσχας σε μια περιοχή σκεπασμένη από έλη και τύρφη και στη συνέχεια ρέει προς νότον για να καταλήξει στον Εύξεινο Πόντο δυτικά της Χερσώνας. Για μήκος 115 χλμ. σχηματίζει το φυσικό σύνορο μεταξύ Λευκορωσίας και Ουκρανίας ενώ στα τελευταία 800 χλμ. έχουν δημιουργηθεί μέσω φραγμάτων, μια σειρά από τεχνητές λίμνες που χρησιμοποιούνται για την παραγωγή υδροηλεκτρικής ενέργειας. Τα φράγματα αυτά, κατασκευασμένα την σοβιετική εποχή, έχουν ιδιαίτερη οικονομική σημασία και παράγουν το 10% περίπου της ηλεκτρικής ενέργειας στην Ουκρανία. Ενδεικτικά αναφέρεται ο υδροηλεκτρικός σταθμός ισχύος 750 MW κοντά στην πόλη Ζαπορίζια που είναι ένας από τους μεγαλύτερους στην Ευρώπη. Κατά μήκος του, συγκεντρώνονται πολυάριθμες βιομηχανικές μονάδες, με αποτέλεσμα, την εμφάνιση ιδιαίτερα έντονων προβλημάτων ρύπανσης των υδάτων του.
Κατά μήκος των όχθεών του είναι χτισμένες πολυάριθμες πόλεις με σημαντικότερες την πρωτεύουσα της Ουκρανίας Κίεβο, το Σμολένσκ (Ρωσία), το Ντνίπρο, τη Ζαπορίζια και τη Χερσώνα.

</doc>
<doc id="61331" url="https://el.wikipedia.org/wiki?curid=61331" title="Μανουέλ Αθάνια">
Μανουέλ Αθάνια

Ο Μανουέλ Αθάνια Ντίαθ ("Manuel Azaña Díaz", 1880-1940) ήταν πρόεδρος της Β΄ Ισπανικής Δημοκρατίας από το 1936 έως το 1939.
Γεννήθηκε στο Αλκαλά ντε Ενάρες στις 10 Ιανουαρίου 1880. Σπούδασε νομική στο Παρίσι, ασχολήθηκε αρχικά με τη δημοσιογραφία και το 1930 εξελέγη πρόεδρος του Φιλοσοφικού Συλλόγου Μαδρίτης. Το 1931 έγινε πρωθυπουργός της Ισπανίας, θέση στην οποία παρέμεινε μέχρι το 1933. Τον Μάιο του 1936 εξελέγη Πρόεδρος της Δημοκρατίας. Κατά τη διάρκεια της θητείας του ξέσπασε ο Ισπανικός εμφύλιος πόλεμος. Είχε την φήμη ισχυρού και δυναμικού πολιτικού άνδρα. Μετά την πτώση της Βαρκελώνης στα χέρια των επαναστατών το 1939, ο Αθάνια πέρασε με τα πόδια από τα Πυρηναία και κατέφυγε στη Γαλλία.
Πέθανε στο Μωντομπάν της Γαλλίας στις 3 Νοεμβρίου 1940, λίγο μετά τη νίκη του Φράνκο.

</doc>
<doc id="61337" url="https://el.wikipedia.org/wiki?curid=61337" title="Φρανθίσκο Λάργο Καμπαγιέρο">
Φρανθίσκο Λάργο Καμπαγιέρο

Ο Φρανθίσκο Λάργο Καμπαγιέρο (Ισπανικά: Francisco Largo Caballero, 1869-1946) ήταν πρωθυπουργός της Ισπανίας. Γεννήθηκε στη Μαδρίτη το 1869. Ήταν σοσιαλιστής και αρχηγός της Γενικής Ένωσης Εργατών. Διετέλεσε πρωθυπουργός της Ισπανίας εν μέσω του Ισπανικού εμφυλίου, διαδεχόμενος τον Χοσέ Χιράλ, από τον Σεπτέμβριο του 1936 έως τον Μάιο του 1937. Στα νεανικά του χρόνια ήταν ελαιοχρωματιστής και το 1931 έγινε μέλος του Ισπανικού Σοσιαλιστικού Εργατικού Κόμματος. Το 1917, μετά από μια εργατική απεργία, συλλαμβάνεται και φυλακίζεται και τον επόμενο χρόνο (1918) εκλέγεται βουλευτής και απελευθερώνεται. Εκτός από πρωθυπουργός, διετέλεσε υπουργός Εργασίας (1931-1933) και υπουργός Άμυνας (1936-1937). Το 1939 αποσύρθηκε από την πολιτική και αυτοεξορίστηκε στο Παρίσι. Το 1940 συνελήφθη από τους Γερμανούς και στάλθηκε σε στρατόπεδο συγκέντρωσης, στο Νταχάου. Πέθανε στο Νταχάου το 1946, λίγο μετά το τέλος του πολέμου.

</doc>
<doc id="61338" url="https://el.wikipedia.org/wiki?curid=61338" title="Φαραί Μεσσηνίας">
Φαραί Μεσσηνίας

Οι Φαρές, ή αι Φαραί : ήταν αρχαία ομηρική πόλη της Μεσσηνίας στην θέση της σημερινής Καλαμάτας. Ο Όμηρος την αναφέρει επίσης και ως ""Φηραί" ή "Φηρή". Ο δε Ξενοφών (ιστορικοί χρόνοι) την αναφέρει "Φεραί"".
Γενικά.
Επώνυμος και ιδρυτής της πόλης αναφέρεται ο ημίθεος Φάρις, γιος του Ερμή και της Φιλοδάμειας. Οι Φαρές αναφέρονται επίσης ως μία από τις επτά πόλεις που προσέφερε ο Αγαμέμνων στον Αχιλλέα, αν σταματούσε τον θυμό του και λάμβανε σύζυγο μία από τις τρεις θυγατέρες του.
Περί τον 8ο αιώνα π.Χ. η πόλη πέρασε στη κυριαρχία των Λακώνων όπου και παρέμεινε μέχρι το 369 π.Χ.. Μετά τους Περσικούς πολέμους και την εξάλειψη εξωτερικών κινδύνων, όταν η Αθηναϊκή δημοκρατία ξεκίνησε να λεηλατεί τις παράλιες πόλεις της Πελοποννήσου όπου και ξέσπασε ο Κορινθιακός Πόλεμος, αι Φαραί (ή οι Φαρές) λεηλατήθηκαν από τον Κόνωνα και τον Φαρνάβαζο, Πέρση ναύαρχο, με τον οποίο είχε συμμαχήσει ο Κόνων. Αργότερα ο Επαμεινώνδας απελευθέρωσε την πόλη και την επέστρεψε στην κυριαρχία των Μεσσηνίων.
Αρχαιολογική έρευνα.
Από την αρχαιολογική έρευνα της περιοχής η πόλη αυτή εντοπίζεται στο φρούριο της σημερινής Καλαμάτας. Νοτιοδυτικά της πόλης στη περιοχή "Ακοβίτικα" αποκαλύφθηκε μεγάλο οικοδόμημα των πρωτοελλαδικών χρόνων καθώς και τμήμα αρχαϊκού ιερού αφιερωμένου στον Ποσειδώνα, από το χώρο του οποίου και έχουν προέλθει σημαντικά ευρήματα. Από δε τις ανασκαφές της ευρύτερης περιοχής έχει εντοπιστεί μεγάλος αριθμός αρχαϊκών επιγραφών (αναθηματικές και ψηφισματικές) καθώς και πολλά επιτύμβια. Κάποιες εξ αυτών αναφέρουν την ύπαρξη των ιερών του Μαχάονα και του Ποδαλείριου, χωρίς ωστόσο να έχουν εντοπιστεί οι ακριβείς τους θέσεις.
Η αρχαία κώμη Καλάμαι βρισκόταν στην θέση του σημερινού Ελαιοχωρίου.

</doc>
<doc id="61339" url="https://el.wikipedia.org/wiki?curid=61339" title="Χουάν Νεγρίν">
Χουάν Νεγρίν

Ο Χουάν Νεγρίν (ισπανική γλώσσα: "Juan Negrín López", 3 Φεβρουαρίου 1892 - 12 Νοεμβρίου 1956) ήταν πρωθυπουργός της Ισπανίας.
Γεννήθηκε στο Λας Πάλμας των Κανάριων νήσων , ήταν από εύπορη οικογένεια και σπούδασε ιατρική στην Γερμανία. Νέος εντάχτηκε στο Σοσιαλιστικό κόμμα ενώ διετέλεσε και υπουργός Οικονομικών (1939). Το 1937 έγινε πρόεδρος της Κυβέρνησης διαδεχόμενος τον Καμπαγιέρο ενώ μαινόταν ακόμα ο Ισπανικός εμφύλιος. Στην προεδρία παρέμεινε μέχρι το 1939. Μετά την νίκη του Φράνκο αυτοεξορίστηκε στο Παρίσι και διετέλεσε πρωθυπουργός της εξόριστης ισπανικής κυβέρνησης. Απεβίωσε τον Νοέμβριο του 1956.
Βιβλιογραφία.
"Juan Negrín". Geneall. Retrieved 2015-08-09.

</doc>
<doc id="61340" url="https://el.wikipedia.org/wiki?curid=61340" title="Μιγέλ Πρίμο ντε Ριβέρα">
Μιγέλ Πρίμο ντε Ριβέρα

Ο Μιγέλ Πρίμο ντε Ριβέρα (Miguel Primo de Rivera, 8 Ιανουαρίου 1870 - 16 Μαρτίου 1930) ήταν στρατιωτικός και δικτάτορας της Ισπανίας.
Γεννήθηκε το 1870 και καταγόταν από πλούσια οικογένεια. Υπηρέτησε σαν στρατιωτικός στις τότε ισπανικές αποικίες στην Κούβα, το Μαρόκο και τις Φιλιππίνες. Από το 1917 διετέλεσε φρούραρχος σε μεγάλες πόλεις της Ισπανίας. Το 1923 ο Βασιλιάς Αλφόνσος Η΄ τον βοήθησε να πάρει την εξουσία με κίνημα και να καταλύσει την Α΄ Ισπανική Δημοκρατία. Σύμφωνα με τον Μπίβορ, το πραξικόπημα προκλήθηκε λόγω της στρατιωτικής αποτυχίας του Στρατηγού Silvestre, ο οποίος έπεσε σε ενέδρα των Μαροκινών στο Annual. Χαρακτηριστικό παράδειγμα ανικανότητας κατά το οποίο 10000 στρατιώτες σκοτώθηκαν και 4000 αιχμαλωτίστηκαν. Η αντίδραση ήταν έντονη, ο βασιλιάς επικρίθηκε οδηγώντας τον Μιγέλ Ριβέρα σε πραξικόπημα, αφήνοντας όμως τον βασιλιά Αλφόνσο ΙΓ στην θέση του ως αρχηγό κράτους. Ιδρυσε την δική του πολιτική οργάνωση, την Πατριωτική ένωση (Union Patriotica) και διόρισε στην κυβέρνηση του, τον σοσιαλιστή Λάργκο Καμπαλέρο με σκοπό να συστήσει συμβούλια επίλυσης βιομηχανικών διαφορών. Πέτυχε να τελειώσει τον πόλεμο στο Μαρόκο, στην οροσειρά Ριφ. Το έλλειμμα του προϋπολογισμού διπλασιάστηκε το 1925 και 1929 μετά από διάφορα κατασκευαστικά έργα υποδομώνΥπήρξε φυγή κεφαλαίων και το εθνικό νόμισμα της ισπανίας, η Πεσέτα έχασε το 50% της αξίας της. Ο Αλφόνσος ΙΓ άρχισε να ανησυχεί και μια αντιπολίτευση που είχε αναπτυχθεί από αριστερούς και φιλελεύθερους γνωστή ως Δημοκρατική Συμμαχία (Ισπανία) (Alianza Republicana) με σκοπό της εκδίωξη του καθεστώτος αλλά και της μοναρχίας αντιτάχθηκε σε αυτήν. 
Στις 28 Ιανουαρίου 1930, παραιτήθηκε και αυτοεξορίστηκε στην Γαλλία μέχρι τον θάνατο του. Ο Αλφόνσος ΙΓ΄ εμπιστεύθηκε την επόμενη κυβέρνηση στον Στρατηγό, Ντάμασο Μπερενγκιέρ. Πέθανε στις 16 Μαρτίου 1930.

</doc>
<doc id="61344" url="https://el.wikipedia.org/wiki?curid=61344" title="Ινταλέθιο Πριέτο">
Ινταλέθιο Πριέτο

Ο Ινταλέθιο Πριέτο (ισπ. "Indalecio Prieto") ήταν Ισπανός πολιτικός.
Γεννήθηκε στο Μπιλμπάο στις 30 Απριλίου 1883. Καταγόταν από φτωχή οικογένεια και για να ζήσει πουλούσε εφημερίδες. Το 1899 γράφεται στο Σοσιαλιστικό κόμμα και το 1911 εκλέγεται βουλευτής, ο πρώτος στην ιστορία του Σοσιαλιστικού κόμματος. Ταυτόχρονα ασχολείται και με τη δημοσιογραφία. Ήταν πολιτικός αντίπαλος του Καμπαγιέρο. Το 1930 αναλαμβάνει το Υπουργείο των Οικονομικών ενώ πραγματοποιεί μεγάλα οδικά και αρδευτικά έργα και επεκτείνει το σιδηροδρομικό δίκτυο της χώρας. Διεκδίκησε την πρωθυπουργία και διετέλεσε ακόμα Υπουργός Ναυτικού και Αεροπορίας, Υπουργός Άμυνας και πρόεδρος του Σοσιαλιστικού κόμματος. Κατά τη διάρκεια του εμφυλίου καταφεύγει στο Μεξικό και πεθαίνει στις 11 Φεβρουαρίου 1962.

</doc>
<doc id="61348" url="https://el.wikipedia.org/wiki?curid=61348" title="Χοσέ Μαρία Χιλ Ρόμπλες ι Κινιόνες">
Χοσέ Μαρία Χιλ Ρόμπλες ι Κινιόνες

Ο Χοσέ Μαρία Χιλ Ρόμπλες ι Κινιόνες (ισπανικά: "José María Gil-Robles y Quiñones de León", 22 Νοεμβρίου 1898 - 14 Σεπτεμβρίου 1980) ήταν Ισπανός πολιτικός.
Γεννήθηκε στη Σαλαμάνκα το 1898. Ήταν μέλος του Λαϊκού κόμματος και υποστηρικτής του Ριβέρα. Διετέλεσε Υπουργός Άμυνας. Το 1937 με την νίκη του Φράνκο αυτοεξορίζεται για να επιστρέψει ξανά το 1960. Πέθανε το 1980.

</doc>
<doc id="61349" url="https://el.wikipedia.org/wiki?curid=61349" title="Χοσέ Μαρία Ζίλ Ρομπλές">
Χοσέ Μαρία Ζίλ Ρομπλές



</doc>
<doc id="61351" url="https://el.wikipedia.org/wiki?curid=61351" title="Ραμόν Σεράνο Σούνιερ">
Ραμόν Σεράνο Σούνιερ

Ο Ραμόν Σερράνο Σούνιερ ("Ramón Serrano Súñer", 12 Σεπτεμβρίου 1901 - 1 Σεπτεμβρίου 2003) ήταν Ισπανός πολιτικός.
Γεννήθηκε στην Καρθαγένη το 1901 και πέθανε στην Μαδρίτη το 2003. Ο Σούνιερ είχε νυμφευτεί την αδελφή της γυναίκας του Φράνκο και ήταν ο πιο στενός συνεργάτης του, γνωστός ως "cuñadísimo". Καταγόταν από εύπορη οικογένεια και είχε σπουδάσει νομική. Κατά το πραξικόπημα του Φράνκο συλλαμβάνεται και φυλακίζεται λόγω της συγγένειας τους αλλά καταφέρνει να φυγαδευτεί. Το 1937 επιστρέφει και αναλαμβάνει Υπουργός Εσωτερικών και λίγο αργότερα Υπουργός Εξωτερικών στην κυβέρνηση του Φράνκο. Ήταν αυτός που διαπραγματευόταν, μαζί με τον Φράνκο, την είσοδο ή μη της Ισπανίας στον Β΄ Παγκόσμιο Πόλεμο στο πλευρό της Ναζιστικής Γερμανίας με τον Χίτλερ στο Χεντάγιε, αν και επίσημα ονομάστηκε Υπουργός εξωτερικών στις 16 Οκτωβρίου 1940 και αποπέμφθηκε από την κυβέρνηση το 1942. Από το 1940 αναλαμβάνει την εσωτερική οργάνωση της Φάλαγγας που ήταν και το μοναδικό πολιτικό κόμμα στην Ισπανία. Επίσης είχε διατελέσει και Ανώτατος δικαστής.

</doc>
<doc id="61354" url="https://el.wikipedia.org/wiki?curid=61354" title="Νιθέτο Αλκαλά-Θαμόρα">
Νιθέτο Αλκαλά-Θαμόρα

Ο Νιθέτο Αλκαλά-Θαμόρα ("Niceto Alcalá-Zamora y Torres", 6 Ιουλίου 1877 - 18 Φεβρουαρίου 1949) ήταν Ισπανός πολιτικός.
Γεννήθηκε το 1877. Σπούδασε νομική. Ήταν αντιβασιλικός και φυλακίστηκε για αυτήν την δράση του. Διετέλεσε υπουργός Άμυνας το 1931 και ακόμα φυλακισμένος, καλείται και αναλαμβάνει Πρόεδρος της Δημοκρατίας. Έχασε στις προεδρικές εκλογές του 1936 και αυτοεξορίστηκε στην Αργεντινή, όπου και πέθανε το 1949.

</doc>
<doc id="61355" url="https://el.wikipedia.org/wiki?curid=61355" title="Φαραί">
Φαραί

Με το όνομα Φαραί είναι γνωστές οι αρχαίες πόλεις και σύγχρονοι δήμοι και χωριά.

</doc>
<doc id="61357" url="https://el.wikipedia.org/wiki?curid=61357" title="Ουράνιο Τόξο">
Ουράνιο Τόξο



</doc>
<doc id="61360" url="https://el.wikipedia.org/wiki?curid=61360" title="Χοσέ Ενρίκε Βαρέλα">
Χοσέ Ενρίκε Βαρέλα

Ο Χοσέ Ενρίκε Βαρέλα (ισπ. "José Enrique Varela") ήταν στρατιωτικός και πολιτικός της Ισπανίας.
Γεννήθηκε στο Σαν Φερνάντο του Κάδιξ το 1891 και πέθανε στη Ταγγέρη το 1951. Έφτασε μέχρι τον βαθμό του Στρατηγού και πολέμησε σε όλες τις μάχες του εμφυλίου. Το 1939 διετέλεσε Υπουργός Άμυνας. Πέθανε το 1951.

</doc>
<doc id="61362" url="https://el.wikipedia.org/wiki?curid=61362" title="Ντολόρες Ιμπάρρουρι">
Ντολόρες Ιμπάρρουρι

Η Ντολόρες Ιμπάρρουρι (ισπανικά: "Isidora Dolores Ibárruri Gómez", 9 Δεκεμβρίου 1895 - 12 Νοεμβρίου 1989), περισσότερο γνωστή ως Πασιονάρια (Λουλούδι του πάθους), ήταν Ισπανίδα κομμουνίστρια πολιτικός καταγόμενη από τη Χώρα των Βάσκων. Έμεινε γνωστή στην ιστορία για τη σθεναρή αντίστασή της κατά του φασισμού κατά τη διάρκεια του Ισπανικού εμφυλίου, καθώς και για τα σύνθηματά της «"Είναι καλύτερα να πεθαίνεις όρθιος, παρά να ζεις γονατιστός"» και «"Είναι καλύτερα να είσαι χήρα ενός ήρωα, παρά σύζυγος ενός δειλού"», «"No pasaran"» ("Δεν θα περάσουν"), στη Μάχη της Μαδρίτης.
Το κάποτε Καθολικό κορίτσι έγινε επαναστάτρια και προσχώρησε στο Κομμουνιστικό Κόμμα Ισπανίας (ΚΚΙ) κατά την ίδρυσή του το 1921. Τη δεκαετία του '30 έγινε συγγραφέας στην εφημερίδα του ΚΚΙ "Mundo Obrero" (Κόσμος της εργασίας) και εκλέχθηκε στο Κοινοβούλιο ως βουλευτής του ΚΚΙ από την περιοχή της Αστούριας το 1936. Μετά την εξορία της από την Ισπανία στο τέλος του Εμφυλίου Πολέμου, διορίστηκε Γενική Γραμματέας της Κεντρικής Επιτροπής του ΚΚΙ, θέση που κράτησε από το 1942 ως το 1960. Έπειτα ονομάστηκε επίτιμη πρόεδρος του ΚΚΙ ως το τέλος της ζωής της. Με την επιστροφή της στην Ισπανία το 1977 επανεκλέχθηκε βουλευτής της ίδιας περιοχής (Αστούριας). Θεωρείται ως μία από τους ικανότερους ομιλητές του 20ου αιώνα.
Καταγόταν από φτωχή οικογένεια και δούλεψε στην αρχή ως υπηρέτρια, ράφτρα, μαγείρισσα και αργότερα δημοσιογράφος. Ο γιος της Ρουμπέν, υπηρετώντας με το βαθμό του υπολοχαγού στο σοβιετικό στρατό το Σεπτέμβριο του 1942, σκοτώθηκε κατά τη μάχη του Στάλινγκραντ σε ηλικία 22 ετών.
Το 1962 δημοσίευσε τα απομνημονεύματά της με τίτλο "El unico camino".
Ο αστεροειδής 1277 Ντολόρες, που ανακαλύφθηκε το 1933, πήρε το όνομα της. 

</doc>
<doc id="61372" url="https://el.wikipedia.org/wiki?curid=61372" title="Χοσέ Μαρία Χιλ Ρόμπλες">
Χοσέ Μαρία Χιλ Ρόμπλες

Ο Χοσέ Μαρία Χιλ Ρόμπλες (ισπ. "José María Gil-Robles") είναι Ισπανός πολιτικός.Γεννήθηκε στις 17 Ιουνίου του 1935 στη Μαδρίτη. Διετέλεσε μέλος του Ευρωπαϊκού Κοινοβουλίου και Πρόεδρός του από το 1997 ως το 1999.

</doc>
<doc id="61375" url="https://el.wikipedia.org/wiki?curid=61375" title="Ο ζηλιαρόγατος">
Ο ζηλιαρόγατος

Ο ζηλιαρόγατος είναι ελληνική κωμική ταινία του 1956, σε σκηνοθεσία και σενάριο Γιώργου Τζαβέλλα. Το σενάριο βασίστηκε στο θεατρικό έργο του Γεωργίου Ρούσσου "Ο εραστής έρχεται""." Πρωταγωνιστούν οι Βασίλης Λογοθετίδης, Ίλια Λιβυκού, Σμάρω Στεφανίδου, Βαγγέλης Πρωτοπαππάς, Λάμπρος Κωνσταντάρας και Καίτη Λαμπροπούλου. Τη μουσική της ταινίας έγραψε ο Μάνος Χατζιδάκις και η παραγωγή έγινε από την Ανζερβός.
Πλοκή.
Η Μίνα (Σμάρω Στεφανίδου), γυναίκα με έντονη κοινωνική ζωή, με αρκετούς γάμους αλλά και διαζύγια στο ενεργητικό της, έρχεται από την Πάτρα στην Αθήνα, για να επισκεφθεί την ξαδέλφη της, Λέλα (Ίλυα Λιβυκού). Από την πρώτη στιγμή διαπιστώνει ότι ο Πότης (Βασίλης Λογοθετίδης), σύζυγος της Λέλας και πολυάσχολος σαπουνοβιομήχανος, παραμελεί την γυναίκα του και αποφασίζει να δράσει.
Οι δυο ξαδέλφες στήνουν, έτσι, παγίδα στον Πότη, για να τον κάνουν να ζηλέψει. Το σχέδιό τους δεν φαίνεται να έχει επιτυχία, μέχρις ότου μπαίνει στην υπόθεση ο Μάρκος (Βαγγέλης Πρωτοπαππάς), κουμπάρος του Πότη, ο οποίος του βάζει ψύλλους στ' αυτιά για τη συζυγική πίστη της Λέλας, όντας βέβαιος πως και η γυναίκα του, Κική, τον απατά και παραθέτοντας στον κουμπάρο του τις σχετικές "ενδείξεις". Το μπέρδεμα φτάνει στο αποκορύφωμά του όταν μπλέκονται στην υπόθεση οι γείτονες του ζευγαριού, Σπύρος (Λάμπρος Κωνσταντάρας) και Τζένη (Καίτη Λαμπροπούλου), οι οποίοι θα αποτελέσουν την πέτρα του σκανδάλου, καθώς η Τζένη ζηλεύει παθολογικά τον Σπύρο.
Ο Πότης, με την καθοδήγηση του Μάρκου, που είναι μανιώδης σινεφίλ, στήνει παγίδα με ένα μαγνητόφωνο στον Σπύρο, καθώς εκείνος έχει πειστεί πως έχει ερωμένη την γυναίκα του, Λέλα, άποψη που έχει επίσης σχηματίσει και η Τζένη. Ωστόσο, στην παγίδα πέφτει ο ίδιος ο Πότης με τη Τζένη. Τα πράγματα ηρεμούν και βρίσκουν τον δρόμο τους όταν εμφανίζεται η Κική (Κυβέλη Θεοχάρη), η οποία ενημερώνει τους κουμπάρους της αλλά και τους γείτονες πως ο Μάρκος έχει ψύχωση με τις κινηματογραφικές ταινίες και πως ακραία πράγματα που βλέπει στις ταινίες θεωρεί πως συμβαίνουν στις σχέσεις τις δικές του αλλά και των φίλων και γνωστών του.
Παραγωγή.
"Ο ζηλιαρόγατος" κυκλοφόρησε στις κινηματογραφικές αίθουσες τη σεζόν 1956-1957 κόβοντας 95.421 εισιτήρια και κατατάχθηκε στην 6η θέση ανάμεσα σε 30 ταινίες της ίδιας σεζόν. Έκανε πρεμιέρα στις 15 Αυγούστου 1956, ενώ κυκλοφόρησε και με τη μορφή ντιβιντί στις 28 Απριλίου 2003. 
Η ταινία αυτή, όπως και το "Σάντα Τσικίτα" και το "Δεσποινίς ετών 39" με τους ίδιους πρωταγωνιστές γυρίστηκαν στην Αίγυπτο, στο στούντιο Ναχάς (Nahas) του Καΐρου. 

</doc>
<doc id="61376" url="https://el.wikipedia.org/wiki?curid=61376" title="Ευρωπαϊκή Σύμβαση για τα Δικαιώματα του Ανθρώπου">
Ευρωπαϊκή Σύμβαση για τα Δικαιώματα του Ανθρώπου

Η Σύμβαση για την Προστασία των Δικαιωμάτων του Ανθρώπου και των Θεμελιωδών Ελευθεριών, γνωστή και ως Ευρωπαϊκή Σύμβαση για τα Δικαιώματα του Ανθρώπου (ΕΣΔΑ), υιοθετήθηκε υπό την αιγίδα του Συμβουλίου της Ευρώπης το 1950 με σκοπό την προστασία των ανθρωπίνων δικαιωμάτων και των θεμελιωδών ελευθεριών. Όλα τα κράτη μέλη του Συμβουλίου της Ευρώπης συμμετέχουν στη Σύμβαση, όπως επίσης αναμένεται από τα νέα μέλη να την επικυρώσουν το ταχύτερο δυνατό.
Βάσει της Σύμβασης ιδρύθηκε το Ευρωπαϊκό Δικαστήριο Ανθρωπίνων Δικαιωμάτων. Ο πολίτης που θεωρεί ότι έχουν παραβιαστεί τα δικαιώματά του σύμφωνα με τη Σύμβαση από ένα κράτος μέλος μπορεί να φέρει την υπόθεση στο Δικαστήριο. Οι αποφάσεις του Δικαστηρίου είναι νομικά δεσμευτικές και το Δικαστήριο έχει τη δυνατότητα να επιδικάσει αποζημίωση. Το καθεστώς που δίνει τη δυνατότητα να προστατεύονται οι πολίτες από παραβιάσεις ανθρωπίνων δικαιωμάτων αποτελεί καινοτομία όσον αφορά τις διεθνείς συμβάσεις ανθρωπίνων δικαιωμάτων, καθώς παρέχει στο άτομο έναν ενεργό ρόλο στη διεθνή σκηνή (παραδοσιακά, μόνο τα κράτη θεωρούνταν υποκείμενα της διεθνούς νομοθεσίας). Η ΕΣΔΑ παραμένει η μόνη διεθνής συμφωνία για τα ανθρώπινα δικαιώματα που παρέχει αυτό τον υψηλό βαθμό προστασίας του ατόμου. Τα κράτη μέλη μπορούν επίσης να φέρουν υποθέσεις εναντίον άλλων κρατών μελών στο Δικαστήριο, αν και αυτή η δυνατότητα σπάνια χρησιμοποιείται.
Η Σύμβαση περιλαμβάνει αρκετά πρωτόκολλα. Για παράδειγμα, το Πρωτόκολλο 6 απαγορεύει την θανατική ποινή με εξαίρεση σε καιρό πολέμου. Η αποδοχή των πρωτοκόλλων ποικίλλει για κάθε κράτος μέλος, αν και είναι κατανοητό ότι τα κράτη μέλη θα πρέπει να συμμετέχουν σε όσο το δυνατόν περισσότερα πρωτόκολλα. 
Πριν από την έναρξη της ισχύος του Πρωτοκόλλου 11, δεν παρεχόταν η δυνατότητα στον πολίτη να έχει άμεση πρόσβαση στο Δικαστήριο· θα έπρεπε να κάνουν αίτηση στην Επιτροπή Δικαιωμάτων του Ανθρώπου, η οποία εφόσον κατέληγε στο ότι ήταν καλά θεμελιωμένη η υπόθεση, θα έφερνε την υπόθεση στο Δικαστήριο εκ μέρους του ατόμου. Επιπλέον, όταν επικυρωνόταν η Σύμβαση, τα κράτη μπορούσαν να επιλέξουν να μην αποδεχτούν κάποιες από τις προτάσεις που παρείχαν τη δυνατότητα στον πολίτη άμεσης πρόσβασης στην Επιτροπή, και κατά συνέπεια μειωνόταν η δυνατότητα δικονομικής προστασίας του πολίτη. Το Πρωτόκολλο 11 κατάργησε την Επιτροπή, αύξησε το μέγεθος του Δικαστηρίου (παρέχοντάς του λειτουργίες και εξουσίες οι οποίες ανήκαν προηγουμένως στην Επιτροπή), και επέτρεψε στους πολίτες να φέρουν τις υποθέσεις τους σε αυτό απευθείας. Με την επικύρωση του Πρωτοκόλλου 11, όλα τα κράτη μέλη αποδέχτηκαν τη δικαιοδοσία του Δικαστηρίου να αποφαίνεται για υποθέσεις πολιτών εναντίον τους.Σύμφωνα με τα άρθρα 6, 7 και 8 του 15ου Πρωτοκόλλου στην ΕΣΔΑ, το Πρωτόκολλο αυτό, μετά την επικύρωσή του στις 21 Απριλίου 2021, ισχύει από 1ης Αυγούστου 2021. Η τετράμηνη προθεσμία προσφυγής (άρθρα 4 του Πρωτοκόλλου και 35 παρ. 1 της ΕΣΔΑ) ισχύει όμως από 1ης Φεβρουαρίου 2022, όπως ειδικότερα ορίζεται στην παράγραφο 3 του άρθρου 8 του Πρωτοκόλλου.
Το 16ο Πρωτόκολλο, το λεγόμενο «Protocole du dialogue», προβλέπει τη δυνατότητα υποβολής προδικαστικού ερωτήματος προς το ΕΔΔΑ από ανώτατο Δικαστήριο κράτους μέλους της ΕΣΔΑ σχετικά με ζητήματα ερμηνείας ή εφαρμογής των διατάξεων της ΕΣΔΑ ή των Πρωτοκόλλων της. Το 16ο Πρωτόκολλο παρέχει την ευκαιρία στα ανώτατα εθνικά Δικαστήρια να επηρεάσουν την εξέλιξη της νομολογίας του ΕΔΔΑ με την υποβολή κατάλληλων ερωτημάτων αλλά συγχρόνως ενισχύει και τα «συνταγματικά» χαρακτηριστικά του ΕΔΔΑ, το οποίο ολοένα και περισσότερο αποκτά τη φυσιογνωμία «Ευρωπαϊκού Συνταγματικού Δικαστηρίου».

</doc>
<doc id="61377" url="https://el.wikipedia.org/wiki?curid=61377" title="ΕΣΔΑ">
ΕΣΔΑ



</doc>
<doc id="61378" url="https://el.wikipedia.org/wiki?curid=61378" title="Σύμβαση για την Προστασία των Δικαιωμάτων του Ανθρώπου και των Θεμελιωδών Ελευθεριών">
Σύμβαση για την Προστασία των Δικαιωμάτων του Ανθρώπου και των Θεμελιωδών Ελευθεριών



</doc>
<doc id="61379" url="https://el.wikipedia.org/wiki?curid=61379" title="ΕΔΑΔ">
ΕΔΑΔ



</doc>
<doc id="61381" url="https://el.wikipedia.org/wiki?curid=61381" title="Χόρχε Βαρέλα">
Χόρχε Βαρέλα



</doc>
<doc id="61383" url="https://el.wikipedia.org/wiki?curid=61383" title="Εθνικά ονόματα">
Εθνικά ονόματα



</doc>
<doc id="61386" url="https://el.wikipedia.org/wiki?curid=61386" title="Πλάκα">
Πλάκα

Η Πλάκα είναι συνοικία στο κέντρο της Αθήνας κάτω από την Ακρόπολη. Συνορεύει νότια με την συνοικία Μακρυγιάννη, ανατολικά με την περιοχή των Στύλων του Ολυμπίου Διός και του Ζαππείου, βόρεια με το εμπορικό κέντρο της Αθήνας και δυτικά με το Μοναστηράκι. Έχει χαρακτηριστεί παραδοσιακός οικισμός. Η Πλάκα είναι από τις λιγοστές συνοικίες της πόλης -αν όχι η μοναδική- οι οποία κατοικείτο αδιάκοπα από την αρχαιότητα και ήταν εκτός άλλων το κέντρο των Αρχαίων Αθηνών. Η άμεση σύνδεση της περιοχής με το λαμπρό παρελθόν της Αρχαίας Αθήνας, η οποία γίνεται προφανής στον επισκέπτη από τα δεκάδες μνημεία που βρίσκονται διάσπαρτα σε αυτή την έχουν κάνει γνωστή -και όχι άδικα- ως τη "Συνοικία των Θεών". 
Μεταπολεμικά, τα κτίσματα της Πλάκας κρίθηκαν διατηρητέα στο σύνολό τους, με αποτέλεσμα η Πλάκα να αποτελεί τη μοναδική συνοικία της Αθήνας που σε τέτοια έκταση μπορεί κάποιος να δει την πόλη όπως ήταν πριν από 100 χρόνια. Στην περιοχή λειτουργούν μουσεία, ταβέρνες, εστιατόρια, καφετέριες και καταστήματα με τουριστικά είδη, ενώ σώζονται κτίρια διάσημων πολιτών της παλιάς Αθήνας.
Στο τμήμα της Πλάκας προς την Ακρόπολη υπάρχουν τα Αναφιώτικα. Πρόκειται για μια συνοικία σε κυκλαδίτικο ρυθμό, που κατασκευάστηκε από Αναφιώτες οικοδόμους, οι οποίοι, στο δεύτερο μισό του 19ου αιώνα, αναζητούσαν μια συνοικία να κτίσουν τα σπίτια τους, αφού στην υπόλοιπη Αθήνα το κόστος ενοικίασης ή αγοράς γης ήταν ακριβό γι' αυτούς. Παρόμοιες περιοχές, στις οποίες οι εσωτερικοί μετανάστες μετέφεραν την αρχιτεκτονική του τόπου καταγωγής τους, υπήρξαν και αλλού στην Αθήνα, αλλά δεν κατάφεραν να επιβιώσουν από την οικοδομική αναμόρφωση στο πέρασμα των χρόνων. Στην Πλακα ζούσε και εργαζόταν ο καλλιτέχνης Γιώργος Σαββάκης, ενώ τα τελευταία χρόνια στην Πλάκα ζει και η ηθοποιός Ειρήνη Παπά. 
Ονομασία.
Καθώς στην συνοικία αυτήν ο πληθυσμός ήταν κατά πλειονότητα Αρβανίτες, η περιοχή πήρε το όνομα από την αρβανίτικη λέξη plake που σημαίνει "γριά" καθώς ήταν η παλιότερη του χώρου. Η πρώτη γνωστή καταγεγραμμένη αναφορά του τοπωνυμίου "Πλάκα" είναι αυτή του Γάλλου γιατρού Ζακόμπ Σπον στο βιβλίο του "Spon's Voyage d'Italie, de Dalmatie, de Grèce et du Levant" που εκδόθηκε το 1678.
Ιστορία.
Η Πλάκα αναπτύχθηκε κυρίως γύρω από τα ερείπια της Αρχαίας Αγοράς της Αθήνας, σε μια περιοχή που ήταν συνεχόμενα κατοικημένη από την προϊστορία. Κατά τα χρόνια της οθωμανικής κυριαρχίας, η Πλάκα ως η πιο αρχοντική περιοχή έγινε η τουρκική συνοικία της Αθήνας και η έδρα του Βοεβόδα (κυβερνήτη). Κατά τη διάρκεια της Επανάστασης του 1821, η Πλάκα όπως και η υπόλοιπη Αθήνα, εγκαταλείφθηκε προσωρινά από τους κατοίκους της λόγω των μαχών και της πολιορκίας της Ακρόπολης που έλαβαν χώρα εκεί το 1826. 
Η περιοχή ανακατασκευάστηκε κατά τα πρώτα χρόνια της κυριαρχίας του βασιλιά Όθωνα. Η Πλάκα είχε μια αρκετά μεγάλη κοινότητα Αρβανιτών μέχρι τα τέλη του 19ου αιώνα, γεγονός που οδήγησε ορισμένους να την αναφέρουν ως την "Αρβανίτικη συνοικία της Αθήνας". Την ίδια περίοδο χτίστηκαν τα Αναφιώτικα. Το 1884 μια πυρκαγιά που προκλήθηκε από εμπρησμό κατέστρεψε ένα μεγάλο μέρος της γειτονιάς, γεγονός που έδωσε την ευκαιρία στους αρχαιολόγους να πραγματοποιήσουν ανασκαφές στη Ρωμαϊκή Αγορά και στη βιβλιοθήκη του Αδριανού. Ανασκαφές συνεχίζονται στην περιοχή μέχρι και σήμερα.
Η συνοικία σήμερα.
Η Πλάκα, την οποία επισκέπτονται εκατοντάδες χιλιάδες τουρίστες τον χρόνο, υπόκειται σε αυστηρούς κανονισμούς πολεοδομίας. Είναι η μοναδική γειτονιά της Αθήνας όπου όλες οι υπηρεσίες κοινής ωφέλειας (νερό, ρεύμα, καλωδιακή τηλεόραση, τηλέφωνο, διαδίκτυο και αποχέτευση), παρέχονται από υπόγειες, ειδικά κατασκευασμένες σήραγγες για να μην επηρεάζουν τον γραφικό χαρακτήρα της.
Στη Πλάκα βρίσκονται σήμερα πολλά μουσεία και χώροι πολιτισμού (όπως θέατρα). Κάποια από τα μουσεία που βρίσκονται στη Πλάκα είναι το το Μουσείο Λαϊκής Τέχνης, το Μουσείο Ελληνικών Λαϊκών Μουσικών Οργάνων, το Μουσείο Φρυσίρα, το Μουσείο Παύλου και Αλεξάνδρας Κανελλοπούλου και η Οικία Κλεάνθη-Σάουμπερτ.
Αρχιτεκτονική.
Με την αστική ανάπτυξη του 19ου αιώνα και την ανακάλυψη των αρχαίων μνημείων, τα σπίτια γύρω από την Αρχαία Αγορά σταδιακά απαλλοτριώθηκαν και έτσι ο αρχαιολογικός χώρος καθάρισε από μεταγενέστερα κτήρια και έγινε ένα σημαντικό τουριστικό αξιοθέατο που βρίσκεται στην καρδιά της σύγχρονης πόλης, στους πρόποδες της Ακρόπολης. Η εισροή των τουριστών συντέλεσε στη διατήρηση του χαρακτήρα της Πλάκας και στην προστασία της από την "εξέλιξη" της υπόλοιπης πόλης: Πολλά από τα παλιά σπίτια και τα γραφικά δρομάκια της συνοικίας γλίτωσαν από τις μαζικές κατεδάφισεις που έγιναν προς όφελος της σύγχρονης ελληνικής πολυκατοικίας. Στα μνημειώδη κτήρια της οθωνικής εποχής, οι αρχιτέκτονες καινοτομούν με την οικοδόμηση προσόψεων με τοίχους διάτρητους από μεγάλα παράθυρα διακοσμημένα με γείσα, αετώματα και μπαλκόνια από σφυρήλατο σίδερο. Τα νέα αυτά σπίτια αυτά ήταν ένας ευρωπαϊκός άνεμος προόδου στην πόλη και επέφεραν μια αλλαγή στον τρόπο ζωής και σκέψης των Αθηναίων, οι οποίοι μέχρι τότε ήταν συνηθισμένοι σε ανατολίτικα οθωμανικά κτίσματα.
Συγκοινωνίες.
Κοντά στην Πλάκα βρίσκονται οι σταθμοί του μετρό Ακρόπολη, Σύνταγμα και Μοναστηράκι καθώς και οι στάσεις του τραμ Σύνταγμα και Ζάππειο, ενώ πλήθος γραμμών λεωφορείων και τρόλεϊ που περνούν από το κέντρο της Αθήνας εξυπηρετούν τις συγκοινωνιακές ανάγκες της περιοχής.

</doc>
<doc id="61388" url="https://el.wikipedia.org/wiki?curid=61388" title="Κανάριοι Νήσοι">
Κανάριοι Νήσοι



</doc>
<doc id="61391" url="https://el.wikipedia.org/wiki?curid=61391" title="Αγλαΐα">
Αγλαΐα

Η Αγλαΐα λέγεται ότι ήταν η νεότερη από τις Τρεις Χάριτες, οι οποίες προσωποποιούσαν τη γοητεία, την ομορφιά, τη φύση, τη γονιμότητα και τη δημιουργικότητα στην Ελληνική Μυθολογία. Το όνομα «Αγλαΐα» εξάλλου σημαίνει "λαμπερή" και "ωραία".
Η Αγλαΐα παντρεύτηκε το θεό Ήφαιστο, αλλά απέκτησε ένα γιο, το Νιρέα, με το βασιλιά της Σύμης Χάροπο. Ο Νιρέας ήταν ονομαστός για την ομορφιά του.

</doc>
<doc id="61393" url="https://el.wikipedia.org/wiki?curid=61393" title="Κουλουράς">
Κουλουράς



</doc>
<doc id="61394" url="https://el.wikipedia.org/wiki?curid=61394" title="Σιμιτζής">
Σιμιτζής



</doc>
<doc id="61396" url="https://el.wikipedia.org/wiki?curid=61396" title="Μιγκέλ ντε Θερβάντες">
Μιγκέλ ντε Θερβάντες

Ο Μιγκέλ ντε Θερβάντες Σααβέδρα ("Miguel de Cervantes Saavedra", 29 Σεπτεμβρίου 1547 – 22 Απριλίου 1616) ήταν Ισπανός συγγραφέας, ο οποίος θεωρείται ευρέως ως ο μεγαλύτερος συγγραφέας στην ισπανική γλώσσα και ο κατ' εξοχήν μυθιστοριογράφος παγκοσμίως. Το έργο του ανήκει χρονικά στην «χρυσή εποχή» (περ. 1492-1648) της Ισπανίας, κατά την οποία παρατηρήθηκε εξαιρετική άνθηση στις τέχνες. Το διασημότερο μυθιστόρημά του, ο "Δον Κιχώτης", συγκαταλέγεται στα κλασικά έργα της παγκόσμιας λογοτεχνίας, μεταφρασμένο σε περισσότερες από εξήντα γλώσσες και έχοντας υποβληθεί σε συστηματική ανάλυση και κριτικό σχολιασμό από τον 18ο αιώνα. 
Ο Θερβάντες γεννήθηκε στο Αλκαλά ντε Ενάρες, περίπου 30 χιλιόμετρα βορειοανατολικά της Μαδρίτης, τέταρτος από τα συνολικά επτά παιδιά της οικογένειάς του. Τα νεανικά του χρόνια, για τα οποία διαθέτουμε ελάχιστες πληροφορίες, χαρακτηρίστηκαν από τις πολυάριθμες μετακινήσεις της οικογένειας σε διαφορετικές ισπανικές πόλεις. Τα παλαιότερα λογοτεχνικά έργα του χρονολογούνται το 1568, ενώ το πρώτο μυθιστόρημα του, "Γαλάτεια", εκδόθηκε το 1585. Από το 1570, και για αρκετά χρόνια, πρόσφερε τις υπηρεσίες του ως επαγγελματίας στρατιώτης, λαμβάνοντας μέρος στη Ναυμαχία της Ναυπάκτου ως υπαξιωματικός του πολεμικού πλοίου "Μαρκέσα" ("Marquesa"), στην πολιορκία της Κέρκυρας (1571), καθώς και στην εκστρατεία της Τύνιδας. Κατά την επιστροφή του στην Ισπανία, εργάστηκε στην Αυλή του Φιλίππου Β' ως φοροεισπράκτορας, ενώ λίγα χρόνια αργότερα εκδόθηκε ο πρώτος τόμος του "Δον Κιχώτη" (1605), έργο που τον καθιέρωσε στο λογοτεχνικό κόσμο. Το 1607 εγκαταστάθηκε στη Μαδρίτη, όπου ολοκλήρωσε το μεγαλύτερο μέρος του λογοτεχνικού έργου του και έζησε μέχρι το τέλος της ζωής του.
Βιογραφία.
Καταγωγή και νεανικά χρόνια.
Ο Θερβάντες γεννήθηκε πιθανώς στις 29 Σεπτεμβρίου του 1547, ενώ η βάπτισή του, όπως γνωρίζουμε από αρχειακά έγγραφα, πραγματοποιήθηκε στις 9 Οκτωβρίου. Λαμβάνοντας υπόψη την πρακτική της εποχής εκείνης να βαπτίζονται τα νεογνά λίγες μόνο ημέρες μετά τη γέννησή τους, καθίσταται πιθανό και το ενδεχόμενο να γεννήθηκε μία εβδομάδα νωρίτερα, κατά τον μήνα Οκτώβριο. Σύμφωνα με το πιστοποιητικό της βάπτισής του, ως τόπος γέννησής του θεωρείται σήμερα με βεβαιότητα η ισπανική πόλη Αλκαλά ντε Ενάρες, αν και για αρκετά χρόνια πολυάριθμα χωριά ή πόλεις της Ισπανίας διεκδίκησαν τον τίτλο της γενέτειράς του. Καταγόταν από οικογένεια πρώην ευγενών, γιος του χειρουργού και πρακτικού ιατρού Ροδρίγο ντε Θερβάντες και της Λεονόρ ντε Κορτίνας, πιθανώς εβραϊκής καταγωγής που αργότερα μεταστράφηκαν στον καθολικισμό.
Επιφανή μέλη της οικογένειας Θερβάντες υπήρξαν ο προπάππους του, Ροδρίγο Ντίαθ ντε Θερβάντες, ασχολούμενος με το εμπόριο υφασμάτων και ο παππούς του Χουάν ντε Θερβάντες, νομικός και κατώτερος δικαστικός υπάλληλος. Για τα νεανικά του χρόνια, τα οποία χαρακτηρίστηκαν από συχνές μετακινήσεις της οικογένειάς του σε πολυάριθμες ισπανικές πόλεις όπου εξασκούσε το επάγγελμά του ο πατέρας του, διαθέτουμε λίγες πληροφορίες, όπως και για την εκπαίδευσή του. Σύμφωνα με μία διαδεδομένη αντίληψη, εκπαιδεύτηκε για ένα διάστημα στο περιβάλλον Ιησουιτών, πιθανώς στην Κόρδοβα, στη Σεβίλη ή στη Σαλαμάνκα, ενδεχόμενο που ωστόσο παραμένει υπό αμφισβήτηση. Σε αντίθεση με την πλειοψηφία των Ισπανών λογοτεχνών της εποχής του, ο Θερβάντες δεν φοίτησε στο πανεπιστήμιο, αν και από νεαρή ηλικία εκδήλωσε ιδιαίτερο ενδιαφέρον για τη λογοτεχνία και εξελίχθηκε σε δεινό αναγνώστη λογοτεχνικών έργων. Την περίοδο κατά την οποία η οικογένειά του εγκαταστάθηκε στη Μαδρίτη, φοίτησε κοντά στον ουμανιστή Χουάν Λόπεθ ντε Όγιος (Juan López de Hoyos), ο οποίος ξεχώρισε τον Θερβάντες για την κλίση του στα γράμματα. Σε μια ποιητική συλλογή που εξέδωσε ο Όγιος το 1569, με κεντρικό θέμα το θάνατο της βασίλισσας Ελισάβετ του Βαλουά, τον χαρακτήρισε ως «αγαπημένο μαθητή» του. Στην ίδια συλλογή συναντώνται τα τέσσερα πρώτα δημοσιευμένα ποίηματά τού Θερβάντες, συνολικά τέσσερις συνθέσεις, μεταξύ των οποίων μία ελεγεία και ένας επιτάφιος στη μορφή σονέτου.
Σταδιοδρομία ως στρατιώτης.
To 1569, ο Θερβάντες εγκαταστάθηκε στην Ιταλία, για λόγους που μέχρι σήμερα παραμένουν άγνωστοι. Σύμφωνα με ένα διαδεδομένο ισχυρισμό, η φυγή του συνδεόταν με ένα επισήμως καταγεγραμμένο περιστατικό, κατά το οποίο τραυματίστηκε ένας πολίτης ονόματι Αντόνιο ντι Σιγκούρα. Όπως βεβαιώνεται από επίσημο έγγραφο της 15ης Σεπτεμβρίου του 1569, για την πράξη αυτή καταδικάστηκε ένας Ισπανός με το όνομα Μιγκέλ ντε Θερβάντες, ωστόσο δεν θεωρείται βέβαιο πως επρόκειτο πράγματι για τον γιο του Ροδρίγο ντε Θερβάντες από το Αλκαλά ντε Εναρές. Η μετάβασή του στην Ιταλία ερμηνεύεται από ορισμένους βιογράφους του ως προσπάθεια φυγής του καταζητούμενου Θερβάντες, ωστόσο, πιθανώς αποτέλεσε απλώς κοινή πρακτική με αυτήν που ακολουθούσαν αρκετοί συμπατριώτες του, προκειμένου να προωθήσουν την επαγγελματική τους σταδιοδρομία.
Για σύντομο χρονικό διάστημα προσέφερε τις υπηρεσίες του ως αυλάρχης στον οίκο του Τζούλιο Ακουαβίβα, μετέπειτα καρδινάλιου, στην Ρώμη, όπου είχε την δυνατότητα να έρθει σε επαφή με την πλούσια πολιτιστική παράδοση της πόλης, την αναγεννησιακή τέχνη, αλλά και με την ιταλική λογοτεχνία. Εκτιμάται ότι η θέση του θα μπορούσε να τού εξασφαλίσει την ανέλιξή του στην παπική Αυλή, ωστόσο την εγκατέλειψε έπειτα από περίπου δεκαπέντε μήνες και το 1570 ξεκίνησε να υπηρετεί στο πεζικό σώμα του ισπανικού στρατού στη Νάπολι, έδαφος που τότε βρισκόταν υπό ισπανική κατοχή. Τον Σεπτέμβριο του 1571 υπηρέτησε ως υπαξιωματικός με το πολεμικό πλοίο "Μαρκέσα" που αποτελούσε τμήμα του μεγάλου στόλου υπό τις διαταγές του Δον Χουάν της Αυστρίας και πολέμησε νικηφόρα στη ναυμαχία της Ναυπάκτου (ή Λεπάντο) στις 7 Οκτωβρίου, εναντίον του οθωμανικού στόλου, αμφισβητώντας για πρώτη φορά την κυριαρχία του στη Μεσόγειο. Σύμφωνα με ανεξάρτητες μαρτυρίες που διασώζονται, η στάση του Θερβάντες υπήρξε γενναία, αρνούμενος να περιοριστεί στα «μετόπισθεν», παρά το γεγονός πως ήταν προσβεβλημένος από πυρετό. Κατά την διάρκεια της μάχης τραυματίστηκε δύο φορές στο στέρνο, ενώ ένας τρίτος τραυματισμός προκάλεσε μόνιμη βλάβη, αχρηστεύοντας το αριστερό του χέρι. Ο ίδιος, στον πρόλογο του δεύτερου μέρους του "Δον Κιχώτη" (1615) περιγράφει με υπερηφάνεια την συμμετοχή του στη μάχη, την οποία χαρακτήρισε ως την πλέον ένδοξη των όσων είδαν ή θα δουν οι αιώνες. Στο δε "Ταξίδι στον Παρνασσό" (1614) υπαινισσόμενος την κατοπινή επιτυχία του πρώτου μέρους του "Δον Κιχώτη" (1605), αναφέρει ότι στη Ναύπακτο αχρηστεύτηκε το αριστερό του χέρι "προς δόξαν του δεξιού". Η σοβαρότητα των τραυμάτων του φαίνεται από το γεγονός πως, μετά το τέλος της μάχης, παρέμεινε στο νοσοκομείο για περίπου έξι μήνες, μέχρι να επουλωθούν οι πληγές του.
Το 1572 επανήλθε στην υπηρεσία του ισπανικού στρατού στη Νάπολη και τα επόμενα τρία χρόνια συμμετείχε στις εκστρατείες της Κέρκυρας, του Ναυαρίνου και της Τύνιδας. Τον Σεπτέμβριο του 1575, κατά την διάρκεια του ταξιδιού της επιστροφής του στην Ισπανία, η γαλέρα με την οποία έπλεε δέχθηκε επίθεση από πειρατές και ο Θερβάντες συνελήφθη μαζί με τον αδελφό του Ροδρίγο και μεταφέρθηκε αιχμάλωτος στο Αλγέρι, όπου παρέμεινε για πέντε χρόνια ως δούλος. Η αλληλογραφία που έφερε πάνω του πιθανότατα μεγέθυνε την αξία του στα μάτια των κυρίων του, γεγονός που ίσως συνέβαλε στην αύξηση του τιμήματος που έπρεπε να καταβληθεί για την απελευθέρωσή του και στην παράταση της παραμονής του στο Αλγέρι. Στη διάρκεια των πέντε ετών της αιχμαλωσίας του, επιχείρησε ανεπιτυχώς να δραπετεύσει τέσσερις φορές. Ανέκτησε τελικά την ελευθερία του, τον Σεπτέμβριο του 1580, χάρη στη συνδρομή Τριαδιστών καλόγερων και της οικογένειάς του που κατάφεραν να συγκεντρώσουν το οικονομικό ποσό που απαιτείτο. Αυτή η περιπετειώδης περίοδος της ζωής του αποτυπώθηκε μεταγενέστερα στο λογοτεχνικό έργο του, ειδικότερα στα θεατρικά έργα "Τα κάτεργα του Αλγερίου" ("Los baños de Argel") και "Η ζωή στο Αλγέρι" ("El trato de Argel).
Ισπανία.
Επιστρέφοντας στην Ισπανία, ο Θερβάντες έζησε μια ζωή αρκετά διαφορετική από αυτήν της προηγούμενης δεκαετίας, αντιμετωπίζοντας συχνά οικονομικά προβλήματα, πριν καθιερωθεί στον χώρο της λογοτεχνίας. Στα τέλη του 1584 παντρεύτηκε την, κατά είκοσι περίπου χρόνια νεότερή του, Καταλίνα ντε Σαλαθάρ ι Παλάθιος, ενώ νωρίτερα είχε ήδη αποκτήσει μία κόρη, την Ισαμπέλ ντε Σααβέδρα, καρπό της σχέσης του με την Άνα ντε Βιγιαφράνκα (ή Άνα Φράνκα ντε Ρόχας). Τον επόμενο χρόνο, εκδόθηκε το πρώτο λογοτεχνικό έργο του, με τίτλο "Γαλάτεια" ("La Galatea"), ένα ποιμενικό μυθιστόρημα που αφιέρωσε στον Ασκάνιο Κολόνα, πιστό φίλο τού Τζούλιο Ακουαβίβα, προσδοκώντας πιθανότατα στην αιγίδα του, χωρίς όμως αποτέλεσμα. Με την έκδοση του πρώτου βιβλίου του, ο Θερβάντες κατάφερε να αποκτήσει περιορισμένη φήμη, υποστηριζόμενος εν μέρει και από ένα στενό κύκλο λογοτεχνών, χωρίς ωστόσο να γνωρίσει την καταξίωση που θα ερχόταν αρκετά χρόνια αργότερα. Οι μοναδικές επανεκδόσεις της "Γαλάτειας" που τυπώθηκαν ενόσω ήταν εν ζωή, ήταν αυτές του 1590 και 1611, στη Λισαβώνα και το Παρίσι αντίστοιχα. Το 1585, υπέγραψε συμβόλαιο συνεργασίας με τον θεατρικό επιχειρηματία Γκασπάρ ντε Πόρρας για την συγγραφή δύο δραματικών έργων, ένα εκ των οποίων ονομάστηκε "Η σύγχυση" ("La Confusa") και αποτελούσε κατά τον Θερβάντες το κορυφαίο έργο που έγραψε για το θέατρο. Όπως ο ίδιος ισχυριζόταν, κατά την περίοδο αυτή ολοκλήρωσε περισσότερα από είκοσι θεατρικά έργα, από τα οποία όμως διασώθηκαν μόλις δύο τραγωδίες, "Η πολιορκία της Νουμαντίας" ("El cerco de Numancia") και "Η ζωή στο Αλγέρι" ("Los tratos de Argel"), που χρονολογούνται στη δεκαετία του 1580. Ως δραματικός συγγραφέας, ο Θερβάντες δεν διακρίθηκε, ούτε κατάφερε να αποκομίσει οικονομικά οφέλη, την ίδια περίοδο που δέσποζε η ισχυρή παρουσία του Λόπε ντε Βέγα, με καθοριστική συμβολή στο ισπανικό θέατρο και θεμελιωτής της "comedia nueva".
Η αδυναμία του Θερβάντες να καταξιωθεί ως λογοτέχνης, τον οδήγησε στην αναζήτηση διαφορετικής κατεύθυνσης και, το 1587, διορίστηκε ως υπεύθυνος επισιτισμού και εφοδιασμού της ισπανικής αρμάδας, ενώ τον επόμενο χρόνο εγκαταστάθηκε στη Σεβίλλη, που αποτελούσε σημαντικό οικονομικό κέντρο της Ισπανίας και μία από τις μεγαλύτερες Ευρωπαϊκές πόλεις της εποχής. Η οικονομική διαχείριση που επωμίστηκε, επισκιάστηκε από καταχρήσεις, πιθανώς υπό το βάρος των οικονομικών προβλημάτων που αντιμετώπιζε, για τις οποίες φυλακίστηκε το 1592 για δύο ημέρες στο Κάστρο ντελ Ρίο. Από το 1594 μέχρι το 1596, εργάστηκε ως φοροεισπράκτορας με έδρα την Ανδαλουσία, αντιμετωπίζοντας εκ νέου την κατηγορία της κατάχρησης, που τον οδήγησε σε νέα φυλάκιση, μέχρι τον Απρίλιο του 1598, αυτή τη φορά στη Σεβίλλη. Στον πρόλογο που συνόδευσε τον πρώτο τόμο τού "Δον Κιχώτη", ο Θερβάντες αφήνει να εννοηθεί πως πιθανώς συνέλαβε την ιδέα του έργου κατά την περίοδο της φυλάκισής του.
Τον Ιανουάριο του 1605 εκδόθηκε το σημαντικότερο ίσως έργο του Θερβάντες, "0 ευφάνταστος ευπατρίδης Δον Κιχώτης της Μάντσα", γνωστό περισσότερο ως "Δον Κιχώτης". Το μυθιστόρημα είχε αξιοσημείωτη επιτυχία και μέχρι το καλοκαίρι του ίδιου έτους είχαν τυπωθεί δύο εκδόσεις του στη Μαδρίτη και τη Λισαβόνα, καθώς και μία έκδοση στη Βαλένθια. Ο Θερβάντες είχε ήδη παραχωρήσει τα δικαιώματα εκμετάλλευσης του μυθιστορήματος στον Ισπανό εκδότη Φρανθίσκο ντε Ρόβλες, για άγνωστο χρηματικό ποσό, με αποτέλεσμα να μην επωφεληθεί οικονομικά από τη μεταγενέστερη επιτυχία και τις πολλαπλές εκδόσεις του. Σημαντική οικονομική ενίσχυση τού πρόσφεραν ο προστάτης του, Κόντε ντε Λεμός, και ο αρχιεπίσκοπος Τολέδου Μπερνάρδο ντε Σαντοβάλ ι Ρόχας. Ο Θερβάντες αφιέρωσε στον πρώτο ορισμένα από τα έργα του, μεταξύ αυτών και το δεύτερο μέρος του "Δον Κιχώτη". Παρά το γεγονός πως άρχισε να αναγνωρίζεται στο λογοτεχνικό κόσμο σε αρκετά προχωρημένη ηλικία, η τελευταία περίοδος της ζωής του υπήρξε η πιο δημιουργική. 
Το 1613 εκδόθηκαν οι "Υποδειγματικές νουβέλες" ("Novelas ejemplares"), σειρά διηγημάτων που συνιστούσαν την απαρχή της σύντομης αφήγησης στην καστιλλιάνικη λογοτεχνία. Στον πρόλογο της έκδοσης, ο Θερβάντες αποκάλυψε πως πρόθεσή του ήταν η συγγραφή διηγημάτων που να μην αποτελούν μεταφράσεις ή μεταφορές έργων ξένων δημιουργών, αναγνωρίζοντας πως ήταν ο πρώτος που έγραψε νουβέλες στη γλώσσα της Καστίλλης, τις οποίες ονόμασε «υποδειγματικές» για τον διδακτικό χαρακτήρα τους. Ο χρόνος της συγγραφής τους δεν είναι γνωστός με βεβαιότητα. Τον επόμενο χρόνο εκδόθηκε το "Ταξίδι στον Παρνασσό", ένα μακροσκελές αλληγορικό ποίημα, στον πρόλογο του οποίου ξεχωρίζει η ομολογία του Θερβάντες σχετικά με τις δυσκολίες που αντιμετώπιζε στο είδος της ποίησης. Το 1615 εκδόθηκαν οκτώ θεατρικά έργα του, γνωστά ως οι "Οκτώ κωμωδίες" ("Ocho comedias, y ocho entremeses nuevos"), συνοδευόμενα από ισάριθμα κωμικά "ιντερμέτζα", σύντομα μέρη που απαγγέλλονταν συνήθως στα διαλείμματα των θεατρικών πράξεων. Η έκδοσή τους συνδέεται πιθανώς με το γεγονός πως δεν υπήρξε ενδιαφέρον ώστε να παρουσιαστούν σε θεατρικές σκηνές. Από το 1614 θα πρέπει να ξεκίνησε και η συγγραφή του δεύτερου μέρους του "Δον Κιχώτη". Τον Σεπτέμβριο του ίδιου έτους εκδόθηκε μια πλαστή έκδοσή του, από τον Αλόνσο Φερνάντεθ ντε Αβεγιανέδα (Alonso Fernández de Avellaneda), γεγονός που προκάλεσε την αντίδραση του Θερβάντες, η οποία μάλιστα εκδηλώθηκε στον πρόλογο της πραγματικής έκδοσης του έργου (1615). Σε πολύ σύντομο χρονικό διάστημα, ακολούθησαν ανατυπώσεις του στις Βρυξέλλες, στη Βαλένθια και στη Λισαβόνα, ενώ οι πρώτες μεταφράσεις του ολοκληρώθηκαν το 1618 και το 1620, στη Γαλλική και Αγγλική γλώσσα αντίστοιχα. 
Ο Θερβάντες πέθανε στις 22 Απριλίου του 1616. Η 23η Απριλίου ήταν η ημερομηνία της ταφής του, όπως βεβαιώνεται από το πιστοποιητικό έγγραφο της εποχής. Τον επόμενο χρόνο εκδόθηκαν "Τα πάθη του Περσίλεως και της Σιγισμούνδης" ("Los trabajos de Persiles y Sigismunda, historia setentrional"), ένα από τα τελευταία ρομαντικά αφηγήματά του, με σημαντική απήχηση όπως μαρτυρούν οι οκτώ ισπανικές εκδόσεις που τυπώθηκαν σε διάστημα δύο ετών, καθώς και οι μεταφράσεις του στην Αγγλική και Γαλλική γλώσσα που ολοκληρώθηκαν μέχρι το 1619.
Στις 11 Ιουνίου 2015 ο Θερβάντες τάφηκε με επίσημη τελετή σε μοναστήρι της Μαδρίτης, σε μνημείο όπου εναποτέθηκαν τα λείψανα που ανευρέθηκαν το 2005 και πιστεύεται ότι ανήκουν στον ίδιο. 
Σημειώσεις.
i. Το επώνυμο "Σααβέδρα" δεν σχετίζεται με την οικογένειά του, αλλά υιοθετήθηκε επισήμως από τον Θερβάντες το 1586-87 και εμφανίζεται στα έγγραφα που σχετίζονται με το γάμο του με την Καταλίνα ντε Σαλαθάρ. Το ίδιο επώνυμο έδωσε σε έναν από τους χαρακτήρες του έργου "El trato de Alger". 
ii. Όλες οι προσωπογραφίες του Θερβάντες είναι μεταγενέστερες του θανάτου του και προϊόντα της φαντασίας των δημιουργών. Η μοναδική γραπτή περιγραφή των εξωτερικών χαρακτηριστικών του που είναι γνωστή ανήκει στον ίδιο και περιέχεται στον πρόλογο της έκδοσης των "Υποδειγματικών διηγημάτων" (1613):
«[...] με ωοειδές πρόσωπο, καστανά μαλλιά, αρυτίδωτο μεγάλο μέτωπο, ζωηρά μάτια, γαμψή αλλά με σωστές αναλογίες μύτη, μικρό στόμα, δόντια όχι για να ειπωθούν πολλά αφού έχει μόλις έξι σε κακή κατάσταση και σε λάθος θέσεις, καθώς ούτε δύο από αυτά δεν είναι διαδοχικά, κορμί μεταξύ των δύο άκρων, ούτε ψηλό ούτε κοντό, με έντονες αποχρώσεις, ελαφρά σκυφτός στους ώμους και με βήμα όχι ιδιαίτερα ανάλαφρο [...]» 
Βιβλιογραφία.
Επιπλέον βιβλιογραφία[Επεξεργασία | επεξεργασία κώδικα]
∙ Τάκη Παπανικολάου, «Ωδή στον Δον Ζουάν τον Αυστριακό και το Παράπονο του Θερβάντες», εκδόσεις Αντωνίου Ν. Σάκκουλα Ε.Ε, 2020

</doc>
<doc id="61398" url="https://el.wikipedia.org/wiki?curid=61398" title="Ασένοβγκραντ">
Ασένοβγκραντ

Η Στενήμαχος (βουλγαρικά: "Асеновград", Ασένοβγκραντ, έως το 1934 "Станимака," Στανίμακα) είναι πόλη της νοτιοκεντρικής Βουλγαρίας. Έχει πληθυσμό 60.270 κατοίκων και είναι η δεύτερη μεγαλύτερη, μετά τη Φιλιππούπολη, πόλη στην Περιφέρεια της Φιλιππούπολης. Απέχει 19 χιλιόμετρα νότια από τη Φιλιππούπολη και 150 χιλιόμετρα από την πρωτεύουσα της χώρας Σόφια.
Ιστορία.
Η Στενήμαχος ιδρύθηκε από τους Θράκες ως "Στενήμαχος" περί το 400-300 π.Χ. Κατά το 342 π.Χ. η περιοχή κατελήφθη από τους Μακεδόνες του Φίλιππου Β'. Το 72 π.Χ. η πόλη καταλήφθηκε από στρατεύματα της Ρωμαϊκής Αυτοκρατορίας κατά τη διάρκεια της ρωμαϊκής εξάπλωσης προς τη Μαύρη θάλασσα. Μετά από μακρά περίοδο ειρήνης, η πόλη καταστράφηκε από τους Γότθους το 251, αλλά ξαναχτίστηκε αργότερα. Το 395 η Ρωμαϊκή Αυτοκρατορία διαιρέθηκε σε δύο μέρη και η πόλη πέρασε στον έλεγχο της Βυζαντινής αυτοκρατορίας. Κατόπιν, οι Σλαβικές φυλές πλημμύρισαν την περιοχή (έως περίπου το 700) και κατέστησαν πλειοψηφία του πληθυσμού.
Κατά τη διάρκεια των πολέμων ανάμεσα στη Βουλγαρική και τη Βυζαντινή Αυτοκρατορία, η πόλη έγινε μείζον στρατιωτικό οχυρό των Βουλγάρων κυβερνητών. Εξαιτίας της όξυνσης των σχέσεων με τη Λατινική Αυτοκρατορία, το 1230 ο Βούλγαρος Τσάρος Ιβάν Ασέν Β' ενδυνάμωσε το τοπικό φρούριο Στανίμαχα και για αυτό η πόλη πήρε το όνομά του το 1934 (επί λέξει "Πόλη του Ασέν"). Μετά την κατάληψη της Βουλγαρίας από την Οθωμανική Αυτοκρατορία, εγκαταστάθηκαν στη Στενήμαχο Ρομά και Τούρκοι, που σήμερα αποτελούν το 15% του πληθυσμού του δήμου του Ασένοβγκραντ. Το 75% είναι Βούλγαροι και οι υπόλοιποι άγνωστης προέλευσης και άλλοι.
Μέχρι την ανταλλαγή πληθυσμών μεταξύ Βουλγαρίας και Ελλάδας μετά τον Α΄ Παγκόσμιο Πόλεμο, η πόλη κατοικείτο κυρίως από Έλληνες. Βούλγαροι από διάφορες περιοχές της Ελλάδας εγκαταστάθηκαν στο Ασένοβγκραντ, ενώ οι Έλληνες κάτοικοί του εγκαταστάθηκαν στο Κιλκίς, τη Δράμα, τη Θέρμη και τη Νάουσα στη Μακεδονία. Σήμερα λίγο έξω από την πόλη της Νάουσας υπάρχει χωριό με το όνομα Στενήμαχος, του οποίου οι κάτοικοι στην πλειοψηφία τους έλκουν τις ρίζες τους από τη Στενήμαχο της Βουλγαρίας καθώς το χωριό ιδρύθηκε από 115 οικογένειες Ελλήνων που έφυγαν με την συνθήκη του Νειγύ από την περιοχή εκείνη, ενώ η Νάουσα και το Κιλκίς έχουν αδελφοποιηθεί με το Ασένοβγκραντ. Επίσης, πρόσφυγες από την Στενήμαχο εγκαταστάθηκαν στην πόλη της Δράμας όπου δημιούργησαν τον συνοικισμό "Νέα Στενήμαχος" ενώ άλλοι εγκαταστάθηκαν στη Θέρμη Θεσσαλονίκης. 
Προσωπικότητες.
Στη Στενήμαχο γεννήθηκαν:
Πολιτιστικά και φυσικά αξιοθέατα.
Η πόλη είναι προορισμός θρησκευτικού και πολιτιστικού τουρισμού. Τα κύρια αξιοθέατά της είναι τα μοναστήρια Μπάτσκοβο, Αγίας Πέτκα, Αράποβ και Αγ.Κίρικ. Γύρω από την πόλη υπάρχουν 5 μοναστήρια, 18 εκκλησίες και 58 παρεκκλήσια (από τα οποία η πόλη πήρε το προσωνύμιο "ΜΙκρή Ιερουσαλήμ"), υπάρχουν επίσης ιστορικό, εθνογραφικό και παλαιοντολογικό μουσείο και 2 χιλιόμετρα από την πόλη το Κάστρο του Ασέν.
Έξω από την πόλη είναι οι 40 Πηγές, κυνηγετικό και αλιευτικό θέρετρο. Το κλίμα είναι πολύ ευχάριστο το χειμώνα και δροσερό το καλοκαίρι, πράγμα που έκανε την πόλη και τα περίχωρά της πολύ ελκυστική για τον τουρισμό. Τα νοτιοανατολικά τμήματα της πόλης είναι γνωστά ως τουριστικός προορισμός και για την αστική τους ανάπτυξη, όπως το Παρακόλοβο και το σύνολο των 40 Πηγών. 
Στα τέλη του 20ού αιώνα η πόλη ήταν γνωστή για μια από τις πρώτες Βουλγαρικές ντίσκο, τη Τζουμμπάρε, με 600 θέσεις και κυκλική πίστα, που ολοκληρώθηκε το 1977 και βρισκόταν στο ξενοδοχειακό συγκρότημα Ασένοβετς, που έχει πλήρως ανακάμψει, αλλά η ντίσκο δεν υπάρχει πια.
Παλαιοντολογικό μουσείο.
Το Παλαιοντολογικό μουσείο της πόλης υπάγεται στο Εθνικό Μουσείο Φυσικής Ιστορίας της Βουλγαρίας. Ιδρύθηκε το 1990 και έχει μια από τις μεγαλύτερες παλαιοντολογικές συλλογές της χώρας. Μεταξύ των εκθεμάτων είναι τίγρη με κυνόδοντες, τίγρη μεταϊλούριος, δεινοθηρίο, αρκούδα-ινδάρκτος και άλλα.
Κάστρο του Ασέν.
Το Κάστρο του Ασέν βρίσκεται 2 χιλιόμετρα νότια τη κυρίως πόλης, στη Ροδόπη, σε μια βραχώδη κορυφογραμμή, στην αριστερή όχθη του Ποταμού Ασένιτσα.
Τα αρχαιότερα αρχαιολογικά ευρήματα χρονολογούνται από την εποχή των Θρακών, ενώ η περιοχή του κάστρου είχε κατοικηθεί επίσης κατά την Αρχαία Ρωμαϊκή και την Πρωτοβυζαντινή περίοδο. Το κάστρο απέκτησε μεγαλύτερη σημασία το Μεσαίωνα, αναφερόμενο για πρώτη φορά στο καταστατικό του Μοναστηριού Μπάτσκοβο ως "Πέτριτς" τον 11ο αιώνα. Το κάστρο καταλήφθηκε από τις στρατιές της Γ΄ Σταυροφορίας.
Ανακαινίσθηκε σε μεγάλο βαθμό το 13ο αιώνα (για την ακρίβεια το 1231), επί της βασιλείας του Βούλγαρου Τσάρου Ιβάν Ασέν Β΄, για να λειτουργεί ως οχύρωση των συνόρων έναντι των Λατινικών επιδρομών, όπως προκύπτει από μια επίτοιχη επιγραφή οκτώ γραμμών. Από την περίοδο αυτή έχουν ανασκαφεί τα θεμέλια οχυρωματικών τειχών (τα εξωτερικά πάχους 2,9 μ., διατηρημένα σε ύψος 3 μ., αρχικού ύψους 9-12 μ.), ενός φεουδαρχικού πύργου, 30 δωματίων και 3 υδατοδεξαμενών.
Το καλύτερα διατηρημένο και σημαντικότερο στοιχείο του Κάστρου του Ασέν είναι η Εκκλησία της Θεομήτορος από το 12ο-13ο αιώνα. Είναι μια διώροφη μονόκλιτη σταυροειδής με τρούλο κατασκευή, με ένα μεγάλο νάρθηκα και ένα μεγάλο ορθογώνιο πύργο και διαθέτει τοιχογραφίες από το 14ο αιώνα. Οι εργασίες συντήρησης και μερικής αποκατάστασης στην εκκλησία ολοκληρώθηκαν το 1991 (ολόκληρο το κάστρο αφέθηκε να ρημάξει μετά την Οθωμανική κατάκτηση το 14ο αιώνα και μόνο η εκκλησία παρέμεινε όρθια στην αρχική της μορφή, καθώς χρησιμοποιείτο από τους ντόπιους Χριστιανούς) και τώρα λειτουργεί κανονικά ως Βουλγαρική Ορθόδοξη εκκλησία.
Καταληφθέν από τους Βυζαντινούς μετά το θάνατου του Ιβάν Ασέν Β΄, το κάστρο πέρασε πάλι στα χέρια των Βουλγάρων την εποχή του Ιβάν Αλεξάνταρ το 1344, για να καταληφθεί και να καταστραφεί από τους Οθωμανούς κατά την κυριαρχία τους στη Βουλγαρία.
Μοναστήρι Μπάτσκοβο.
Το Μοναστήρι Μπάτσκοβο, αρχικά Μοναστήρι Πετριτσόνι ή Μοναστήρι Θεομήτορος Πετριτσονίτισας, είναι σημαντικό μνημείο Χριστιανικής αρχιτεκτονικής και ένα από τα μεγαλύτερα και αρχαιότερα Ορθόδοξα μοναστήρια στην Ευρώπη. Βρίσκεται στη δεξιά όχθη του Ποταμού Ασένιτσα (ή Τσεπελάρε), 189 χλμ. από τη Σόφια και 10 χλμ. νότια του Ασένοβγκραντ και υπάγεται άμεσα στην Ιερά Σύνοδο της Βουλγαρικής Ορθόδοξης Εκκλησίας. Το μοναστήρι είναι γνωστό και θεωρείται ως μοναδικός συνδυασμός Βυζαντινού, Γεωργιανού και Βουλγαρικού πολιτισμού, ενωμένων από την κοινή πίστη.

</doc>
<doc id="61399" url="https://el.wikipedia.org/wiki?curid=61399" title="Δον Κιχώτης">
Δον Κιχώτης

Ο Δον Κιχώτης (πρωτότυπος τίτλος: El ingenioso hidalgo Don Quixote de la Mancha, σύγχρονος τίτλος: "El ingenioso hidalgo Don Quijote de la Mancha", κυριολεκτικά: "Ο ευφάνταστος ευπατρίδης Δον Κιχώτης της Μάντσας") είναι κλασικό έργο λογοτεχνίας του Ισπανού συγγραφέα Μιγκέλ ντε Θερβάντες Σααβέδρα (Miguel de Cervantes Saavedra).
Είναι το πρώτο μυθιστόρημα που εκτυπώθηκε, το οποίο εκδόθηκε σε δυο μέρη, το 1605 και το 1615. Είναι ένα από τα μυθιστορήματα που επηρέασαν σημαντικά την ισπανική λογοτεχνία. Είναι ένα από τα πιο εμπνευσμένα έργα της νεότερης δυτικής λογοτεχνίας. Το έργο περιγράφει τις περιπέτειες του πρωταγωνιστή Αλόνσο Κιχάδα, ενός απλού αγρότη ο οποίος έχοντας διαβάσει πολλά βιβλία για τον ιπποτισμό, πιστεύει ότι είναι ιππότης και παίρνει το όνομα Δον Κιχώτης. Στα βιβλία δεν αναγράφεται επακριβώς η τοποθεσία της κατοικίας του, αλλά μας λέει πως ζει μαζί με την ανηψιά του και την οικονόμο του σπιτιού του. Ξεκινάει τα "ταξίδια" και τις περιπέτειες του μόνος, μαζί με το κοκαλιάρικο άλογο του που το ονομάζει Ροσινάντε φορώντας μια παλιά μεταλλική πολεμική στολή που βρήκε. Κατά την διάρκεια των περιπετειών του τραυματίζεται και τον μεταφέρουν πάλι πίσω στο σπίτι του όπου τον φροντίζουν η ανιψιά και η οικονόμος του. Του λένε πως η στολή εξαφανίστηκε από μαγείας. Λίγο καιρό αργότερα βρίσκει τον γείτονα του Σάντσο Πάντσα και τον πείθει να τον ακολουθήσει με το αντάλλαγμα πως θα του δώσει μερίδιο σε ένα νησί. Ο Δον Κιχώτης είναι ερωτευμένος με μια νεαρή γειτόνισσα του, που από μόνος του την ονομάζει Δουλτσινέα και προσπαθεί να την σώσει γιατί έχει πείσει τον εαυτό του ότι βρίσκεται κάτω από την επήρεια μαγικών. Βεβαίως η "Δουλτσινέα" δεν γνωρίζει τίποτα από όλα αυτά και δεν εμφανίζεται ποτέ σε κανένα από τα βιβλία. Τα ταξίδια του Δον μαζί με τον πιστό σύντροφο του ξεκινάνε και τις περισσότερες φορές δεν έχουν καλή κατάληξη. Συνήθως γίνονται αντικείμενα χλευασμού και γέλιου κυρίως ο σύντροφος Σάντσο Πάντσα. Προς το τέλος του δεύτερου βιβλίου βλέπουμε πως ο Δον Κιχώτης κατά κάποιο τρόπο βρίσκει τα λογικά του και επιστρέφει μαζί με τον φίλο και συνταξιδιώτη του πίσω στο σπίτι τους.
Τα βιβλία είναι γραμμένα σε επεισόδια και η ιστορία του Δον Κιχώτη έχει γραφτεί πολλές φορές και σε παραμύθια για παιδιά.
Στον πρόλογο του πρώτου μέρους, ο Θερβάντες σημειώνει πως συνέλαβε την ιδέα για το μυθιστόρημα στη φυλακή, πιθανώς αναφερόμενος στις περιόδους που πέρασε στη φυλακή του Κάστρο ντελ Ρίο (1592) ή της Σεβίλλης (1597-8). Ένας τοπικός θρύλος υποστηρίζει πως γράφτηκε σε φυλακή της πόλης Μάντσεγκαν (Manchegan), την περίοδο 1601-3, ωστόσο η μελέτη της βιογραφίας του Θερβάντες δεν επιβεβαιώνει φύλάκισή του εκεί. Σύμφωνα με άλλη πιθανή εκδοχή, ο Θερβάντες εμπνεύστηκε κατά την περίοδο που ήταν αιχμάλωτος στο Αλγέρι (1575-80). Η υπόθεση αυτή στηρίζεται στο γεγονός πως ως φανταστικός συγγραφέας του έργου εμφανίζεται στο κείμενο ο μουσουλμάνος ιστορικός Cide Hamete Benengeli, το οποίο συνδέεται με πιθανή επαφή του Θερβάντες, στο Αλγέρι, με Άραβες και Τούρκους αφηγητές.
Εξωτερικοί σύνδεσμοι.
Ο Δον Κιχώτης στη Μουσική 
Ο Δον Κιχώτης σε ελεύθερο ψηφιακό βιβλίο

</doc>
<doc id="61401" url="https://el.wikipedia.org/wiki?curid=61401" title="Μιγκουέλ ντε Θερβάντες">
Μιγκουέλ ντε Θερβάντες



</doc>
<doc id="61407" url="https://el.wikipedia.org/wiki?curid=61407" title="Ασένοφγκραντ">
Ασένοφγκραντ



</doc>
<doc id="61408" url="https://el.wikipedia.org/wiki?curid=61408" title="Πάλμα ντε Μαγιόρκα">
Πάλμα ντε Μαγιόρκα

Η Πάλμα ή Πάλμα ντε Μαγιόρκα είναι ισπανική πόλη και λιμένας, πρωτεύουσα της διοικητικά αυτόνομης περιοχής των Βαλεαρίδων νήσων στη Μεσόγειο Θάλασσα. Βρίσκεται στη Μαγιόρκα, στη μεγαλύτερη νήσο των Βαλεαρίδων, στη Ν.Δ. ακτή της και στον ομώνυμο όρμο της Πάλμας.
Πληθυσμιακά στοιχεία.
Ο πληθυσμός της πόλης ανέρχεται σε 440.772 κατοίκους (απογραφή: Ιανουάριος 2018), που την καθιστούν τη μεγαλύτερη των Βαλεαρίδων και την 8η πληθυσμιακά πόλη της Ισπανίας. Η Μητροπολιτική περιοχή της Πάλμας 560.240 κατοίκους, που την τοποθετούν στην 14η θέση της Ισπανίας
Σύντομη Ιστορία.
Η πόλη ιδρύθηκε με το ίδιο όνομα το 123 π.Χ. από τον Ρωμαίο έπαρχο Κίντο Καισίλιο Μέτελο Βαλεάρικο και βρισκόταν πιθανότατα στην ίδια θέση με τη σημερινή, εκεί που βρέθηκαν ρωμαϊκά ερείπια, στο κέντρο της τωρινής πόλης.&lt;br&gt;
Μετα τους Ρωμαίους ακολούθησαν άλλοι κατακτητές. Τον 5ο αιώνα κατακτήθηκε από τους Βανδάλους, ενώ 100 χρόνια αργότερα αποτέλεσε τμήμα της Βυζαντινής Αυτοκρατορίας. Το 903 κατελήφθη από τους Άραβες, οι οποίοι παρέμειναν μέχρι το 12
29, οπότε στις 31 Δεκεμβρίου του έτους εκείνου απελευθερώθηκε από τον Ιάκωβο Α΄ της Αραγωνίας. Ο Ιάκωβος την ανακήρυξε πρωτεύουσα του ανεξάρτητου Βασιλείου της Μαγιόρκας, οπότε γνώρισε περίοδο ευημερίας, που διακόπηκε μετά την ενσωμάτωσή της στο Στέμμα της Αραγωνίας το 1279.&lt;br&gt;
To 1469 απετελούσε έδαφος της Ισπανικής Μοναρχίας, μετά τον γάμο του Φερδινάνδου Β΄ της Αραγωνίας με την Ισαβέλλα Α΄ της Καστίλης.
Αξιοθέατα.
Στα κυριότερα αξιοθέατα της Πάλμας περιλαμβάνονται: 
Οικονομική δραστηριότητα.
Η σύγχρονη οικονομία της στηρίζεται στον τουρισμό, αλλά και σε βιομηχανίες όπως αυτές της υποδηματοποιίας, τσιμέντου, κρυστάλλων, υαλουργίας, κατασκευής ναυτικών μηχανών, και χάρτου. Υπάερχει επίσης αναπτυγμένη χειροτεχνία που αφορά σε κεντήματα, κεραμεικά, καλάθια, ξυλόγλυπτα, είδη από γυαλί ή σίδηρο κ.α.

</doc>
<doc id="61418" url="https://el.wikipedia.org/wiki?curid=61418" title="Βιλλαρροβλέδο">
Βιλλαρροβλέδο



</doc>
<doc id="61421" url="https://el.wikipedia.org/wiki?curid=61421" title="Κατάλογος μοναρχών της Ισπανίας">
Κατάλογος μοναρχών της Ισπανίας

Οι προκάτοχοι των μοναρχών της Ισπανίας είναι οι εξής:
Η αρίθμηση είναι ενιαία, δηλ. οι με το όνομα Αλφόνσος Α΄ - Ε΄ είναι βασιλείς της Αραγωνίας, με το Αλφόνσος ΣΤ΄ - ΙΑ΄ είναι της Καστίλης &amp; Λεόν και οι επόμενοι της Ισπανίας. Επίσης οι Φερδινάνδος Α΄ - Β΄ είναι της Λεόν (υπάρχουν όμως και οι Φερδινάνδος Α΄ - Β΄ της Αραγωνίας), οι Φερδινάνδος Γ΄ - Ε΄ είναι της Καστίλης &amp; Λεόν και οι επόμενοι της Ισπανίας.
Το 1504 απεβίωσε η Ισαβέλλα Α΄ της Καστίλης και τη διαδέχθηκε η κόρη της Ιωάννα με τον σύζυγό της Φίλιππο Α΄, ο οποίος ετελεύτησε το 1506. Το 1516 απεβίωσε ο Φερδινάνδος Β΄ της Αραγωνίας, σύζυγος της Ισαβέλλας Α΄, και τον διαδέχθηκε η κόρη τους Ιωάννα. Επειδή όμως αυτή είχε ψυχικές διαταραχές, ανέλαβε ο γιος της Κάρολος Α΄, ο οποίος ένωσε τα στέμματα της Αραγωνίας και της Καστίλης στο "βασίλειο της Ισπανίας". 
Από το 1492, με την ανακάλυψη της Αμερικής από τον Χριστόφορο Κολόμβο, το βασίλειο της Αραγωνίας-Καστίλης άρχισε να επεκτείνεται δυτικά. To 1504 ο Ισπανός πάπας Αλέξανδρος ΣΤ΄ Βοργίας έδωσε στην Ισπανία το μέρος της Αμερικής που είναι δυτικά από τον 46ο μεσημβρινό, και το ανατολικά από τον 46ο (δηλ. τη Βραζιλία) στην Πορτογαλία. Ιδρύθηκε άτυπα η Ισπανική αυτοκρατορία. Αυτή περιελάμβανε την Ισπανία, τις Κάτω χώρες, τη Νάπολη-Σικελία, την Ισπανική Σαχάρα, το μεγαλύτερο μέρος της Αμερικής, τις Φιλιππίνες, κ.ά.

</doc>
<doc id="61423" url="https://el.wikipedia.org/wiki?curid=61423" title="Κύπελλο Συνομοσπονδιών ΦΙΦΑ">
Κύπελλο Συνομοσπονδιών ΦΙΦΑ

Το Κύπελλο Συνομοσπονδιών ΦΙΦΑ (αγγλικά: "FIFA Confederations Cup") ήταν ένα τουρνουά εθνικών ομάδων ποδοσφαίρου το οποίο διεξαγόταν κάθε τέσσερα χρόνια. Σε αυτό συμμετείχαν οι νικητές των κυπέλλων των έξι περιφερειακών συνομοσπονδιών της Παγκόσμιας Ομοσπονδίας Ποδοσφαίρου (ΦΙΦΑ) (ΚΑΦ, ΚΟΝΜΕΜΠΟΛ, ΟΥΕΦΑ, ΑΦΚ, ΟΦΚ, ΚΟΝΚΑΚΑΦ), καθώς και η κάτοχος του Παγκοσμίου Κυπέλλου και η διοργανώτρια χώρα, συνολικά οκτώ ομάδες. Το 2019 αποφασίστηκε η κατάργηση του θεσμού και η αντικατάστασή του από το Παγκόσμιο Κύπελλο Συλλόγων, του οποίου η μορφή τροποποιήθηκε.
Ιστορικό.
Το 1980 έγινε η πρώτη προσπάθεια δημιουργίας μιας παγκόσμιας ποδοσφαιρικής διοργάνωσης με συμμετοχή μόνο των πιο επιτυχημένων εθνικών ομάδων με την ευκαιρία του εορτασμού των 50 ετών του Παγκοσμίου Κυπέλλου. Η διοργάνωση, που ονομάστηκε Μουντιαλίτο, έγινε στην Ουρουγουάη και προσκλήθηκαν μόνο οι έξι χώρες που είχαν κατακτήσει ως τότε το Παγκόσμιο Κύπελλο, από τις οποίες η Αγγλία αρνήθηκε να μετάσχει.
Το 1985 έγινε μια διαφορετική απόπειρα με το Έπαθλο Αρτέμιο Φράνκι, που ήταν ένας αγώνας μεταξύ των νικητριών χωρών του Ευρωπαϊκού πρωταθλήματος και του Κόπα Αμέρικα, δηλαδή κάτι ανάλογο με το Διηπειρωτικό Κύπελλο συλλόγων αλλά για εθνικές ομάδες. Η προσπάθεια δεν είχε συνέχεια, αν και έγινε άλλη μια φορά το 1993. 
Το τουρνουά που εξελίχθηκε στο Κύπελλο Συνομοσπονδιών ΦΙΦΑ ξεκίνησε ανεπίσημα το 1992 στη Σαουδική Αραβία και ονομαζόταν Κύπελλο Βασιλιά Φαχντ. Έπειτα από το πρώτο του 1992 έγινε και δεύτερο το 1995. Σε αυτό συμμετείχαν η εθνική Σαουδικής Αραβίας και κάποιοι κυπελλούχοι των περιφερειακών συνομοσπονδιών. Το 1997 ανέλαβε τη διοργάνωση η FIFA και το ονόμασε "Κύπελλο Συνομοσπονδιών" (FIFA Confederations Cup) και όρισε η διεξαγωγή του να γίνεται κάθε δύο χρόνια. Από το 2005 το κύπελλο διεξαγόταν κάθε τέσσερα χρόνια, ένα χρόνο πριν από το Παγκόσμιο Κύπελλο, στη χώρα που διοργάνωνε το επόμενο Παγκόσμιο. Έτσι, το Κύπελλο Συνομοσπονδιών 2017 διεξήχθη στη Ρωσία.
Στο Κύπελλο του 2009, στο οποίο η Βραζιλία επικράτησε των ΗΠΑ με 3-2 στον τελικό, εξασφαλίστηκε η συμμετοχή της Ιταλίας (παγκόσμια πρωταθλήτρια 2006) και της Ν. Αφρικής (διοργανώτρια χώρα το 2010).
Στις 15 Μαρτίου 2019 η ΦΙΦΑ ανακοίνωσε την κατάργηση του θεσμού και την αντικατάστασή του από το Παγκόσμιο Κύπελλο Συλλόγων.
Κατάλογος διοργανώσεων.
Σημείωση

</doc>
<doc id="61426" url="https://el.wikipedia.org/wiki?curid=61426" title="Εύμηλος του Αδμήτου">
Εύμηλος του Αδμήτου

Στην ελληνική μυθολογία ο Εύμηλος (&lt; "εὑ-" (πολύ, καλό) + "μῆλον" ("μεῖλον", πρόβατο, ζωντανό), "αυτός που έχει πολλά πρόβατα") ήταν γιος του Άδμητου και της Άλκηστης, αδελφός του Ιππάσου και του Περιμήλη. Έλαβε μέρος στην εκστρατεία κατά της Τροίας, επικεφαλής έντεκα θεσσαλικών πλοίων που προέρχονταν από τις πόλεις Φερές, Βοίβη, Γλαφύρες και Ιωλκό. Ο Εύμηλος έφερε στην Τροία τα άλογα που άλλοτε είχε φροντίσει ο Απόλλωνας, όταν υπηρετούσε στον Άδμητο. Ο Εύμηλος είχε σύζυγό του την Ιφθίμη.
Κατά τους αγώνες στη μνήμη του νεκρού Πατρόκλου ο Εύμηλος σηκώθηκε πρώτος για να συμμετάσχει στην αρματοδρομία, καθώς είχε ήδη νικήσει στη χώρα του σε τέτοιους αγώνες. Μέχρι τα μισά του δρόμου, ο Εύμηλος οδηγούσε την κούρσα με τις φοράδες του, αλλά τότε η θεά Αθηνά, που υποστήριζε τον Διομήδη, έσπασε τον ζυγό της άμαξας του Ευμήλου. Οι φοράδες αποχωρίσθηκαν μεταξύ τους και ο Εύμηλος έπεσε από το άρμα και κύλησε κοντά στη ρόδα. Γδάρθηκε στους αγκώνες, στη μύτη και στο στόμα, ενώ χτύπησε και στο μέτωπο. Τα μάτια του γέμισαν δάκρυα. Παρ' όλα αυτά, σηκώθηκε, συμμάζεψε το άρμα και τα άλογα, και τερμάτισε, έστω και τελευταίος. Τα παραπάνω αναφέρονται στην "Ιλιάδα" (Ψ 288, 375 κ.ε.), που συνεχίζει: "«Και απ' όλους ήλθε υστερινός ο Εύμηλος κι ετράβα / τ' όμορφο αμάξι κι έμπροσθεν κεντούσε τ' άλογά του. / Τον είδε κι εσυμπόνεσεν εκείνον ο Πηλείδης / και αυτούς τους λόγους είπε ευθύς στην μέση των Αργείων: / -`Υστερος ο καλύτερος με τ' άλογό του φθάνει / αλλ' όπως πρέπει, ας του δοθεί το δεύτερον βραβείον / και του Τυδέως ο υιός ας λάβει τα πρωτεία. / `Ολ' οι Αχαιοί συμφώνησαν να γίνει αυτό που είπε / και την φοράδα παρευθύς θα του έδιδε ο Πηλείδης, / εάν δεν εσηκώνονταν να ειπεί το δίκαιόν του/ ο Αντίλοχος, του Νέστορος υιός, στον Αχιλλέα»" (Ψ 532-542, μετάφραση Ι. Πολυλά). Τελικά ο πραγματικός δεύτερος του αγώνα, ο Αντίλοχος, πήρε ως έπαθλο τη φοράδα, ενώ ο Εύμηλος ανταμείφθηκε με τον θώρακα που είχε πάρει λάφυρο ο Αχιλλέας από τον Αστεροπαίο, "«χάλκινον, και κασσίτερος λαμπρός τον περιχύνει»" (Ψ 561). 

</doc>
<doc id="61428" url="https://el.wikipedia.org/wiki?curid=61428" title="Άλκης Κούρκουλος">
Άλκης Κούρκουλος

Ο Άλκης (Αλκίνοος) Κούρκουλος (15 Ιανουαρίου 1967) είναι Έλληνας ηθοποιός. Ο πατέρας του ήταν ο γνωστός ηθοποιός Νίκος Κούρκουλος και η μητέρα του η Μελίτα Κουτσογιάννη-Κούρκουλου, βοηθός σκηνοθέτη. Οι γονείς του δημιούργησαν το θέατρο ΚΑΠΠΑ, το οποίο ανέλαβε και ανέβασε δικές του παραγωγές αργότερα.
Νεανικά χρόνια.
Γεννήθηκε και μεγάλωσε στην Αθήνα. Όταν ήταν μόλις τριών μηνών ταξίδεψε στην Αμερική με την μητέρα του για να συναντήσει για πρώτη φορά τον πατέρα του. Έχει τρία αδέλφια: τη Μελίτα και την Εριέττα και τον Φίλιππο από τον δεύτερο γάμο του πατέρα του με τη Μαριάννα Λάτση. Νονά του είναι η Ελληνίδα ηθοποιός Μαίρη Χρονοπούλου που υπήρξε πολύ στενή φίλη του πατέρα του.
Μικρός δεν ήθελε να ασχοληθεί με την υποκριτική, σε ηλικία 13 ετών μάλιστα είχε δηλώσει πως θα άλλαζε το επίθετο του. Μικρός δεν ήταν ήσυχος και άλλαξε κάποιες φορές σχολείο.
Αρχικά σπούδασε στη Σχολή Κινηματογράφου Τηλεόρασης Λυκούργου Σταυράκου διεύθυνση φωτογραφίας. Στη συνέχεια σπούδασε στη Δραματική Σχολή του Εθνικού Θεάτρου.
Καριέρα.
Εργάστηκε για κάποιο διάστημα ως βοηθός σκηνοθέτη και ηχολήπτης. Το 1985 έκανε το ντεμπούτο του στον κινηματογράφο, στην ταινία του Μανούσου Μανουσάκη "Η Σκιάχτρα," παίζοντας έναν νεαρό που ερωτεύεται μια νεράιδα. Ακολούθησε το 1987 η πρώτη εμφάνιση στην τηλεόραση στο "Παραμύθι χωρίς όνομα" του Μανουσάκη και πάλι στην ΕΤ1. Το 1989 εμφανίζεται στο θέατρο με το έργο "Γεια Σου", του Μπέρναρντ Σλέιντ. Πολύ γνωστός έγινε από την ταινία του Γιώργου Τσεμπερόπουλου "Άντε Γεια" το 1990 και εντάχθηκε στη λίστα με τους ταχύτατα ανερχόμενους ζεν πρεμιέ.
Ακολούθησαν οι μεγάλες του επιτυχίες μέσα από τη συχνότητα του Mega Channel "Αναστασία" (1993) και "Λόγω Τιμής" (1996). Έπειτα πρωταγωνίστησε στο "Κρεσέντο" στο Star (2000) και στο "Ξέχασε Με" στον Alpha (2004).
Στον κινηματογράφο έπαιξε στις ταινίες "Προς την ελευθερία" (1996), "Black Out" (1998), "Το φως που σβήνε"ι (2000), "Poker Face" (2012), "Τέλειοι Ξένοι" (2016)
Η θεατρική του καριέρα συνεχίστηκε με συμμετοχές σε κεντρικά και περιφερειακά θέατρα. Μετά το "Γεια Σου" (1989) ακολούθησαν "Διπλή Απιστία" (1991), το "Ημερολόγιο της Άννας Φράνκ" (1992), το "Φιντανάκι" (1995), "Ο θάνατος του εμποράκου" (2002), "Fool for love" (2010), "Πρόβα Νυφικού" (2013), "Μυστικοί Αρραβώνες" (2014), "Φιλουμένα" (2015), "Ταρτούφος" (2016), "Μαντάμ Σουσού" (2017), "Art" (2018).
Δραστηριοποιήθηκε και ως παραγωγός για ένα διάστημα στο θέατρο ΚΑΠΠΑ, γεγονός που όπως έχει δηλώσει τον κατέστρεψε οικονομικά.
Έχει δανείσει τη φωνή του στο Σερίφη Γούντι, στη μεταγλώττιση της αμερικανικής σειράς ταινιών "Toy Story".
Ο ίδιος, όπως έχει πει σε συνέντευξή του, θέλει να περνά καλά στις παραγωγές που συμμετέχει για αυτό άλλωστε έχει απορρίψει κάποιες επαγγελματικές προτάσεις, καθώς αισθανόταν πως δεν θα ικανοποιούνταν. Δεν υπήρξε ποτέ καριερίστας.
Προσωπική ζωή.
Είχε λίγες και μακροχρόνιες σχέσεις. Ήταν με την τραγουδίστρια Τάνια Τσανακλίδου,την ηθοποιό Χρύσα Παππά και την Ευγενία Δημητροπούλου. Δεν έχει παντρευτεί, και δεν τον ενδιαφέρει ο γάμος. Δηλώνει πως δεν έκανε παιδιά γιατί δεν έτυχε, αν και υπήρξαν στιγμές που θέλησε να αποκτήσει.
Αγαπά, εκτός από το θέατρο, την ταχύτητα, τις μηχανές μεγάλου κυβισμού, τα αυτοκίνητα, τον Παναθηναϊκό, τη ροκ, την τζαζ και τα ιδιαίτερα gadget. Μάλιστα, έτρεχε σε αγώνες ράλλυ για ένα διάστημα.

</doc>
<doc id="61429" url="https://el.wikipedia.org/wiki?curid=61429" title="Ευθύμιος Παπαδημητρίου">
Ευθύμιος Παπαδημητρίου

Ο Ευθύμιος ή Ευθύμης Παπαδημητρίου (Αθήνα, 1895 – Αθήνα, 1958) ήταν Έλληνας ζωγράφος και χαράκτης. Ασχολήθηκε επίσης εκτεταμένα με το σκίτσο και την πολιτική γελοιογραφία.
Βιογραφία.
Πολυσύνθετο ταλέντο, ο Παπαδημητρίου σπούδασε αρχικά Φυσικές Επιστήμες, ενώ ταυτοχρόνως καταπιάστηκε με τις εικαστικές τέχνες. Παρακολούθησε μαθήματα σχεδίου κοντά στους ζωγράφους Ε. Κοντιάδη και Β. Χατζή, για να ασχοληθεί κατόπιν με την γελοιογραφία σε αθηναϊκές εφημερίδες και περιοδικά. 
Από το 1922 έως το 1929 έζησε στο Παρίσι, όπου παρακολούθησε μαθήματα ξυλογραφίας σε διάφορες ελεύθερες ακαδημίες. Κατά το ίδιο διάστημα επισκέφθηκε πολλά μουσεία της Γαλλίας, της Ιταλίας και της Βρετανίας. 
Για ένα διάστημα έζησε στην Αίγυπτο, εικονογραφώντας ελληνικά παροικιακά περιοδικά. Ταξίδεψε επίσης στην Κωνσταντινούπολη, το Άγιο Όρος και τον Μυστρά, για να μελετήσει την βυζαντινή τέχνη. Καρπός αυτής της περιόδου ήταν πολλές ξυλογραφίες, μερικές εκ των οποίων κυκλοφόρησαν και σε βιβλία.
Παρουσίασε έργα του σε πολλές ατομικές και ομαδικές εκθέσεις. Το 1958, όντας ήδη καταξιωμένος καλλιτέχνης, διορίσθηκε καθηγητής της Χαρακτικής στην Ανωτάτη Σχολή Καλών Τεχνών. Ωστόσο, μερικούς μήνες αργότερα, τον πρόλαβε ο θάνατος.
Έργα του βρίσκονται στην Εθνική Πινακοθήκη, στην Πινακοθήκη του Δήμου Αθηναίων, στην Πινακοθήκη του Δήμου Ιωαννίνων, καθώς επίσης σε πολλές πινακοθήκες του εξωτερικού και σε ιδιωτικές συλλογές. Χαρακτικά του κοσμούν επίσης πολλά βιβλία, σχολικά και μη.
Σήμερα, ο Ευθύμιος Παπαδημητρίου θεωρείται από τους πρωτοπόρους της ελληνικής χαρακτικής. Πέρα από τους πειραματισμούς του στις τεχνικές χάραξης, ήταν από τους πρώτους στην ιστορία της ελληνικής χαρακτικής, μαζί με τον ομότεχνο του Νίκο Βεντούρα, που στα χρόνια 1947–1957 δημιούργησε χαρακτικά σε κυβιστικό και αφαιρετικό ύφος.

</doc>
<doc id="61431" url="https://el.wikipedia.org/wiki?curid=61431" title="Ευθύμης Παπαδημητρίου">
Ευθύμης Παπαδημητρίου



</doc>
<doc id="61433" url="https://el.wikipedia.org/wiki?curid=61433" title="Αμμάν">
Αμμάν

Το Αμμάν (αραβ.:"عمان") είναι η πρωτεύουσα της Ιορδανίας (χασεμιτικού Βασιλείου της Ιορδανίας) και του κυβερνείου του Αμμάν και η μόνη πόλη της Ιορδανίας με σύγχρονη πολεοδομική υποδομή. Κατοικείται από 2.125.400 ανθρώπους (εκτίμ. 2005).
Είναι χτισμένη σε λοφώδες έδαφος στα ανατολικά όρια του Τζέμπελ Ατζλούν, πάνω στις όχθες του μικρού Ουάντι Αμμάν, που ρέει σχεδόν όλο τον χρόνο, και των παραποτάμων του.
Επίκεντρο του οικισμού σε όλη τη διάρκεια της ιστορίας της πόλης ήταν και είναι το μικρό ψηλό τριγωνικό οροπέδιο (το σημερινό Τζέμπελ αλ-Κάλα), βόρεια του ποταμού. Πάνω σε αυτό είχαν χτιστεί οχυρωμένοι οικισμοί από τη μακρινή Αρχαιότητα.
Ιστορία.
Τα πιο αρχαία ερείπια είναι της Χαλκολιθικής Περιόδου (περίπου 4000-3000 π.Χ.). Αργότερα, η πόλη έγινε πρωτεύουσα των Αμμωνιτών, σημιτικού λαού που αναφέρεται συχνά στη Βίβλο. Τόσο οι βιβλικές όσο και οι σύγχρονες ονομασίες έχουν τις ρίζες τους στον Άμμωνα. Οι Αμμωνίτες αποκαλούσαν την πόλη Ραββάθ Αμμών .Η «βασιλική πόλη» που κυριεύθηκε από τον στρατηγό του Δαβίδ, Ιωάβ, ήταν προφανώς η ακρόπολη στην κορυφή του οροπεδίου. Ο βασιλιάς Δαβίδ έστειλε τον Χετταίο Ουρία να επιτεθεί στα τείχη της πόλης, βέβαιος για τον θάνατό του, ώστε να μπορέσει μετά να νυμφευθεί τη γυναίκα του, Βηθσαβεέ. Το περιστατικό αυτό αναφέρεται και στη μουσουλμανική παράδοση.
Στους κατοπινούς αιώνες η Ραββάθ Αμμών έπεσε σε παρακμή. Ακολούθως περιήλθε στη κατοχή των Ασσύριων, των Περσών και στη συνέχεια των Ελλήνων. Μετά την κατάκτηση της από τον Πτολεμαίο Β΄ το Φιλάδελφο (285 π.Χ.)τον Έλληνα άρχοντα της Αιγύπτου μετονομάστηκε προς τιμήν του σε "Φιλαδέλφεια". Η Φιλαδέλφεια έγινε τμήμα του βασιλείου των Ναβαταίων μέχρι και το 106 μ.Χ. όποτε κατακτήθηκε από τους Ρωμαίους ενώ διατήρησε την ονομασία της μέχρι και τα βυζαντινά χρόνια. Την περίοδο εκείνη η πόλη ανήκε στη Δεκάπολη των Ελληνιστικών Χρόνων (1ος αίωνας π.Χ. - 2ος αιώνας μ.Χ.). Οι Ρωμαίοι ανοικοδόμησαν την πόλη και μερικά εξαιρετικά ερείπια αυτής της εποχής διασώζονται μέχρι σήμερα.
Το 324, ο Χριστιανισμός γίνεται επίσημη θρησκεία του ρωμαϊκού κράτους, συνεπώς και της Φιλαδέλφειας η οποία μάλιστα έγινε και έδρα μιας επισκοπής στις αρχές του Βυζαντίου. Μια από τις εκκλησίες τις εποχής διασώζεται μέχρι σήμερα στην ακρόπολη του Αμμάν.
Μετά την άνοδο του Ισλάμ, το Αμμάν καταλήφθηκε από τον Άραβα στρατηγό Γιαζίντ ιμπν Αμπί Σουφιάν το 635 μ.Χ. Η πόλη άνθισε υπό τα Χαλιφάτα των Ουμμεϋάδων (στη Δαμασκό) και των Αββασίδων (στη Βαγδάτη). Γύρω στο 1300 η πόλη επλήγη από έναν καταστροφικό σεισμό με αποτέλεσμα να σβήσει από τον χάρτη και να παραμείνει για αιώνες μια συλλογή από ερείπια. Στα τέλη του 19ου αιώνα ο Οθωμανός Σουλτάνος αποφάσισε να χτίσει ένα σιδηρόδρομο που θα συνέδεε τη Δαμασκό με την ιερή πόλη Μεδίνα, γεγονός που ευνόησε το Αμμάν καθιστώντας το έτσι μια στάση για τους προσκηνητές και ένα σημαντικό εμπορικό σταθμό.
Σύγχρονη ιστορία.
Ύστερα από την ήττα των Οθωμανών στον Α΄ Παγκόσμιο Πόλεμο η Υπεριορδανία αποτέλεσε τμήμα της βρετανικής εντολής της Παλαιστίνης, αλλά η βρετανική κυβέρνηση την απέσπασε από τη δυτική Παλαιστίνη το 1921 και δημιούργησε το προτεκτοράτο του εμιράτου της Υπεριορδανίας υπό την ηγεσία του Αμπντουλάχ Α΄. Το Αμμάν έγινε σύντομα πρωτεύουσα του νεοσύστατου κράτους. Εφόσον δεν υπήρχε εκ των προτέρων παλάτι, ο βασιλιάς ανέλαβε την κυβέρνηση στο σταθμό μέσα σ'ένα βαγόνι ενός τρένου. Το Αμμάν παρέμεινε μια μικρή πόλη μέχρι το 1948, όταν στην αστική περιοχή της εγκαταστάθηκε μεγάλος αριθμός Παλαιστινίων Αράβων προσφύγων μετά τον Αραβο-Ισραηλινό πόλεμο του 1948-1949. Στη μεταπολεμική περίοδο άρχισε να επιταχύνεται η σύγχρονη ανάπτυξη της πόλης και ειδικότερα από το 1952, υπό την ηγεσία των Χουσεΐν και Αμπντάλα Β΄.
Το πρόβλημα των προσφύγων έγινε ακόμη οξύτερο με τον Πόλεμο των Έξι Ημερών του 1967, οπότε και η Ιορδανία έχασε τα εδάφη της στη δυτική όχθη του Ιορδάνη. Η πολιτική διαμάχη ανάμεσα στην ιορδανική κυβέρνηση και στους Παλαιστίνιους αντάρτες (Φενταγίν) οδήγησε σε εμφύλιο πόλεμο το 1970 στους δρόμους του Αμμάν. Τελικά οι κυβερνητικές δυνάμεις υπερίσχυσαν, αλλά η πόλη υπέστη μεγάλες καταστροφές.
Ένα άλλο κύμα ραγδαίας ανάπτυξης των μεταναστών σημειώθηκε το 1991 κατά τον πόλεμο του Κόλπου. Παλαιστίνιοι Άραβες που ζούσαν και εργάζονταν στο Κουβέιτ αποφάσισαν να στηρίξουν την εισβολή του Σαντάμ και όταν η βασιλική οικογένεια του Κουβέιτ επανήλθε στην εξουσία εκδιώχθηκαν από τη χώρα. Το πρώτο κύμα Ιρακινών προσφύγων εγκαταστάθηκε στο Αμμάν μετά τον πρώτο πόλεμο, μειώνοντας δραματικά το κοινωνιο-οικονομικό επίπεδο του Ιράκ. Μια δεύτερη μαζική μετανάστευση με προέλευση το Ιράκ έλαβε χώρα μετά την εισβολή και κατοχή του Ιράκ από τα αμερικανικά στρατεύματα.
Τα τελευταία 12 χρόνια η ραγδαία αύξηση των κτηρίων και νέων περιφερειών μέσα στην πόλη (κυρίως στο δυτικό Αμμάν) επιτείνει την ανεπάρκεια υδάτων σε όλη την Ιορδανία και εκθέτει το Αμμάν στους κινδύνους της ταχείας εξάπλωσης στην απουσία δημοτικού αναπτυξιακού προγράμματος.
Στις 9 Νοεμβρίου 2005, τρία ξενοδοχεία του Αμμάν έλαβαν επίθεση από συγχρονισμένες εκρήξεις προκαλώντας τον τρόμο και τον πανικό στην ειρηνική πόλη. Η ισλαμιστική οργάνωση Αλ Κάιντα ανέλαβε την ευθύνη. Παρά το γεγονός ότι η πόλη της Ζάρκα -30 χλμ έξω από το Αμμάν- είναι η γενέτειρα του Αμπού Μουσάμπ αλ-Ζαρκάουι, ενός από τους ηγέτες της τρομοκρατικής οργάνωσης και το ότι υπήρξε προμαχώνας στήριξης για την ιδεολογία του, η αμιγής κτηνωδία των επιθέσεων προκάλεσε ευρύτατη αποστροφή ανάμεσα στην πλειονότητα των Ιορδανών.

</doc>
<doc id="61434" url="https://el.wikipedia.org/wiki?curid=61434" title="Μπερλινάλε">
Μπερλινάλε



</doc>
<doc id="61437" url="https://el.wikipedia.org/wiki?curid=61437" title="Γιώργος Πολ. Παπαδάκης">
Γιώργος Πολ. Παπαδάκης

Ο Γιώργος Πολ. Παπαδάκης γεννήθηκε στην Αθήνα και είναι Έλληνας μαθηματικός, καθηγητής πληροφορικής, συγγραφέας, ποιητής και λογοτέχνης . Μέλος της Εταιρίας Ελλήνων λογοτεχνών, έχει ασχοληθεί με όλα τα είδη του λόγου (ποίηση, διήγημα, δοκίμιο), ενώ δίνει ομιλίες σε τηλεοπτικές εκπομπές αλλά και διάφορους φορείς, όπως «"Η στοά του βιβλίου"», «Εταιρία Ελλήνων Λογοτεχνών», «"Πνευματικό κέντρο του Δήμου Αθηναίων"» και αρθρογραφεί σε έντυπα όπως «"Πνευματική Ζωή"», «"Φιλολογική πρωτοχρονιά"», «"Νέα Σκέψη"», «"Περίπλους"», «"Νέα Αριάδνη"», «"Ευκλείδης"», «"Τα ΝΕΑ"», «"Ελευθεροτυπία"», «"Νουμάς"», "mystery", κ.α. Υπό την αιγίδα της «"Εταιρίας Ελλήνων Λογοτεχνών"» οργάνωσε τον Μάιο του 2003 μια ημερίδα πάνω στο «Φανταστικό». Στίχοι του μελοποιήθηκαν από Έλληνες συνθέτες όπως οι Ιωσήφ Μπενάκης, Χρύσανθος Μουζακίτης και Ηλίας Καραγιάννης.

</doc>
<doc id="61439" url="https://el.wikipedia.org/wiki?curid=61439" title="Nightrage">
Nightrage

Οι Nightrage είναι ελληνο-σουηδικό συγκρότημα που δημιουργήθηκε από τον κιθαρίστα Μάριο Ηλιόπουλο (πρώην μέλος των "Exhumation") και τον καλό του φίλο Gus G. (κατά κόσμον: Κώστας Καραμητρούδης). Έκτοτε εγκαταστάθηκαν στη Σουηδία για να βρουν τις ευκαιρίες για μια αξιόλογη καριέρα, ευκαιρίες που η μητέρα-πατρίδα δεν θα τους έδινε ποτέ. Το 2003 κυκλοφόρησαν το πρώτο τους άλμπουμ με τίτλο Sweet Vengeance σε παραγωγή του -μεγάλου Σουηδού παραγωγού- Fredrik Nordström, στο οποίο συμμετείχαν ο ντράμερ των "Haunted", ο Per Möller Jensen, και ο μπασίστας Brice Leclercq. Στα φωνητικά συμμετείχε ο γνωστός τραγουδιστής Tomas Lindberg (πρώην "At the Gates") και σε κάποια κομμάτια συμμετείχε και ο τραγουδιστής των "Evergrey", ο Tom S. Englund.
Με τη δεύτερη κυκλοφορία τους, Descent Into Chaos, που κυκλοφόρησε το 2005, η μπάντα είχε αλλαγές στη σύνθεσή της. Ο Φώτης "Μπενάρντο" Γιαννακόπουλος (πρώην "Septic Flesh", πρώην "Innerwish") ήταν ο νέος ντράμερ και ο Henric Carlsson (μέλος των "Cipher System") ανέλαβε τη θέση του μπασίστα. Ο τραγουδιστής Mikael Stanne των "Dark Tranquillity" συμμετείχε στο τραγούδι "Frozen." Λίγο μετά την κυκλοφορία του άλμπουμ, ο Lindberg αποχώρησε, καθώς δυσκολευόταν να συγκεντρωθεί στο συγκρότημα εξ' αιτίας των πολλών άλλων συγκροτημάτων όπου ασχολιόταν. Τη θέση του πήρε ο σχετικά άγνωστος Jimmie Strimmel.
Όταν ο Gus G. έπαιξε με τους "Arch Enemy", στο φεστιβάλ Ozzfest του 2005, αντικαταστήθηκε προσωρινά από τον Pierre Lysell, για την περιοδεία των Nightrage. Σε μια άλλη περιοδεία με τους Bolt Thrower, o Gus G ήταν πάλι μη διαθέσιμος και τη θέση του ανέλαβε ο Christian Muenzer των "Necrophagist". Έτσι, το Μάιο του 2006, ο Gus έφυγε οριστικά από τους "Nightrage" με σκοπό να αφοσιωθεί αποκλειστικά στο καινούριο του συγκρότημα, τους "Firewind". Εκείνη την περίοδο έφυγε και ο Φώτης Μπενάρντο από το γκρουπ με σκοπό να δημιουργηθεί μια πιο σταθερή σύνθεση, βασισμένη σε περισσότερους Σουηδούς μουσικούς.
Οι Nightrage, στις 12 Μαρτίου του 2007, κυκλοφόρησαν την καινούρια τους δουλειά που έχει τίτλο A New Disease is Born, σε παραγωγή του Jacob Hansen, με τον Μάριο Ηλιόπουλο να έχει ηχογραφήσει μόνος του όλες τις κιθάρες. Ο Pierre Lysell βοηθάει ξανά το συγκρότημα για τις ζωντανές εμφανίσεις του.

</doc>
<doc id="61440" url="https://el.wikipedia.org/wiki?curid=61440" title="Φίλιππος Δ´ της Ισπανίας">
Φίλιππος Δ´ της Ισπανίας

Ο Φίλιππος Δ' (ισπανικά: "Felipe IV", 8 Απριλίου 1605 - 17 Σεπτεμβρίου 1665) από τον Οίκο των Αψβούργων ήταν βασιλιάς της Ισπανίας, της Νάπολης και της Σικελίας, ηγεμόνας των Ισπανικών Κάτω Χωρών από το 1621 μέχρι το 1665 και βασιλιάς της Πορτογαλίας, ως Φίλιππος Γ' από το 1621 μέχρι το 1640. Ήταν ο μεγαλύτερος γιος του Φιλίππου Γ΄ και της Μαργαρίτας της Αυστρίας. Η μακρά βασιλεία του χαρακτηρίστηκε από πολιτική, στρατιωτική και οικονομική παρακμή της Ισπανίας και κοινωνική δυστυχία.
Αισθανόμενος ανέτοιμος για να αναλάβει τη διακυβέρνηση της μεγαλύτερης και χειρότερα οργανωμένης πολυεθνικής ευρωπαϊκής αυτοκρατορίας, όταν διαδέχτηκε τον πατέρα του, σε ηλικία 16 ετών, ανέθεσε τη διακυβέρνηση της Ισπανίας στον Ολιβάρες. Γρήγορα αφέθηκε ολοκληρωτικά στις συμβουλές του ικανότατου πρωθυπουργού του, καθιστώντας τον σχεδόν απόλυτο κυβερνήτη των βασιλείων του. Γρήγορα όμως οι προσπάθειες του Ολιβάρες να ενισχύσει την κεντρική εξουσία απέτυχαν. Αποκορύφωμα από μια σειρά από ατυχίες ήταν η επανάσταση των Πορτογάλων, την 1 Δεκεμβρίου 1640. Τελικά το 1643 ο Φίλιππος απέλυσε τον Ολιβάρες, μετά από μια σύντομη προσπάθεια να αναλάβει προσωπικά τη διακυβέρνηση της Ισπανίας, τελικά επέστρεψε στην πρακτική να διορίζει κάποιον ισχυρό υπουργό γι' αυτό το έργο.
Επί της βασιλείας του Φιλίππου Δ΄ συνεχίστηκε η πάγια πρακτική των Αψβούργων της Ισπανίας να στηρίζουν τους συγγενείς τους του αυστριακού κλάδου. Έτσι στα χρόνια του, η Ισπανία ενεπλάκη στον Τριακονταετή πόλεμο, συνέχισε τις συγκρούσεις με την Ολλανδία, τη Μεγάλη Βρετανία και τη Γαλλία. Επίσης συνέχισε την πολιτική του πατέρα και του παππού του, για ανηλεή διωγμό των προτεσταντών. Η πρακτική όμως αυτή, οδήγησε σε μια σειρά από συνεχείς πολέμους σε πάρα πολλά μέτωπα, καταστρέφοντας έτσι την ήδη εξαντλημένη Ισπανία. Πέθανε αφήνοντας την Ισπανία στα πρόθυρα της καταστροφής, με την οικονομία της ήδη χρεοκοπημένη. Στην επιθανάτια κλίνη του ευχήθηκε η βασιλεία του μοναδικού επιζώντος γιου του Κάρλο να είναι πιο επιτυχημένη και ευτυχισμένη από τη δική του.
Αν και κατηγορείται από πολλούς ως ανίκανος, τα γραπτά του, καθώς και οι δραστηριότητές του ως προστάτη των γραμμάτων και των τεχνών αποδεικνύουν ότι ήταν ικανός, στερείτο όμως της πραγματικής αίσθησης του καθήκοντος. Η καλλιτεχνική άνθηση των χρόνων του, με τους Ντιέγο Βελάθκεθ, Λόπε δε Βέγα, κ.α. είναι η καλύτερη απόδειξη ότι ήταν ικανότερος και του πατέρα του και του γιου του Καρόλου Β΄. Λόγω αυτών των δραστηριοτήτων του χαρακτηρίστηκε ως η προσωποποίηση του Μπαρόκ ηγεμόνα.
Οικογένεια.
Νυμφεύτηκε πρώτα την Ελισάβετ των Βουρβόνων, κόρη του Ερρίκου Δ΄ της Γαλλίας και είχε τέκνα:
Το 1644 απεβίωσε η Ελισάβετ και το 1649 ο Φίλιππος Δ΄ έκανε δεύτερο γάμο, με την ανιψιά του Μαριάννα των Αψβούργων, κόρη του Φερδινάνδου Γ΄ αρχιδούκα της Αυστρίας και βασιλιά της Ουγγαρίας, Βοημίας, Γερμανίας· είχε τέκνα:
Από μία μη νόμιμη σχέση με την ηθοποιό Μαρία Καλδερόν είχε ένα φυσικό τέκνο:
Πρόγονοι.
Πρόγονοι του Φιλίππου Δ΄ της Ισπανίας

</doc>
<doc id="61444" url="https://el.wikipedia.org/wiki?curid=61444" title="Οδοντίατρος">
Οδοντίατρος

Οδοντίατρος είναι ο επαγγελματίας υγείας που ασχολείται με τη στοματική κοιλότητα και γενικότερα τη γναθοπροσωπική περιοχή του ανθρωπίνου σώματος.

</doc>
<doc id="61446" url="https://el.wikipedia.org/wiki?curid=61446" title="Χειρουργός οδοντίατρος">
Χειρουργός οδοντίατρος



</doc>
<doc id="61447" url="https://el.wikipedia.org/wiki?curid=61447" title="Δήμος Φερών Μαγνησίας">
Δήμος Φερών Μαγνησίας



</doc>
<doc id="61448" url="https://el.wikipedia.org/wiki?curid=61448" title="Αγροτικός Αστέρας Ευόσμου Π.Μ.Α.Σ.">
Αγροτικός Αστέρας Ευόσμου Π.Μ.Α.Σ.

Ο Προοδευτικός Μορφωτικός Αθλητικός και Προσκοπικός Σύλλογος «Ο Αγροτικός Αστήρ» (Π.Μ.Α.Σ. Αγροτικός Αστήρ) είναι ποδοσφαιρική ομάδα της Θεσσαλονίκης που ιδρύθηκε το 1932 στον Νέο Κουκλουτζά (Εύοσμο) από πρόσφυγες της Μικράς Ασίας και αγωνιζόταν με την επωνυμία «ΠΑΕ Αγροτικός Αστέρας 1932» στις επαγγελματικές κατηγορίες. Έδρα της ομάδας είναι το Δημοτικό γήπεδο του Ευόσμου Θεσσαλονίκης.
Τμήμα ποδοσφαίρου ανδρών.
Ιστορία.
Το πρακτικό ίδρυσης και η αίτηση για την αναγνώριση του συλλόγου κατατέθηκαν στο Πρωτοδικείο στις 10 Ιανουαρίου 1930. Αξίζει να σημειωθεί ότι ο «Αγροτικός Αστήρ» οφείλει την ονομασία του στην αγροτική προέλευση και ενασχόληση των κατοίκων, την αγροτιά δηλαδή της περιοχής, η οποία μάλιστα συμβολίζεται στο έμβλημά του με το αστέρι που αναδύεται μέσα από τα στάχυα, καθώς και με το πράσινο και άσπρο χρώμα της φανέλας του.
Στις δύο πρώτες δεκαετίες της ύπαρξής της η ομάδα συμμετείχε σε ανεπίσημους αγώνες, που διοργανώνονταν με άλλες ομάδες των όμορων συνοικισμών και εν γένει του νομού Θεσσαλονίκης. Ίσως σ' αυτό να οφείλεται και η παντελής απουσία οποιασδήποτε αναφοράς στο σύλλογο στον Τύπο της Θεσσαλονίκης τις δεκαετίες του 1930 και 1940. Οι δραστηριότητες της ομάδας διακόπηκαν, όπως ήταν αναμενόμενο, κατά τη διάρκεια της Γερμανικής Κατοχής, περίοδος κατά την οποία το ιδιόκτητο από το 1931 γήπεδό του στη νότια πλευρά του οικισμού χρησιμοποιήθηκε ως πολυβολείο και υπόγειες αποθήκες αντιαεροπορικών βλημάτων των δυνάμεων Κατοχής. Από τη δεκαετία του 1950 ο σύλλογος επαναδραστηριοποιήθηκε, ενώ το 1954 θεωρήθηκε επιβεβλημένη και πραγματοποιήθηκε τροποποίηση του καταστατικού του συλλόγου. Συμμετείχε για πολλά χρόνια στα τοπικά πρωταθλήματα, κερδίζοντας μάλιστα το πρωτάθλημα δοκίμου κατηγορίας την περίοδο 1956-57 και αποτελώντας έτσι πόλο έλξης για πολλούς νέους του Ευόσμου.
Οι σημαντικότερες επιτυχίες του Αγροτικού Αστέρα ήρθαν πολλά χρόνια αργότερα, όταν το 1978 ανέβηκε στη Β΄ Εθνική, από το τοπικό πρωτάθλημα, κερδίζοντας στον Εύοσμο την Αναγέννηση Γιαννιτσών με 1-0, με κεφαλιά «ψαράκι» του Παντελίδη (του θρυλικού Μπόμπου). Η μεγάλη ομάδα του Αστέρα των αρχών της δεκαετίας του 1980, περίοδος κατά την οποία συμμετείχε στο πρωτάθλημα της Β΄ Εθνικής Κατηγορίας, τερματίζοντας στις πρώτες θέσεις της βαθμολογίας και διεκδικώντας με αξιώσεις την άνοδό του στην Α΄ Εθνική, έκανε πολλούς φιλάθλους απ' όλα τα μέρη της Θεσσαλονίκης και όχι μόνο, να παρακολουθούν τα παιχνίδια στον Εύοσμο, αλλά και εκτός έδρας. Οι Κουστερίδης, Γιάννης και Γιώργος Γούσιος, Νίκος Βακουφάρης, Θεόδωρος Γυφτάκης, Φαρμάκης, Κολώνης, Τσαντεκίδης, Ζαρογιάννης ήταν μερικά από τα μεγάλα ονόματα της εποχής.
Τη δεκαετία του 1990 ο Αγροτικός Αστέρας συμμετείχε στη Γ΄ Εθνική επί εφτά χρόνια, ενώ το 2001 επανήλθε στην κατηγορία, ύστερα από ένα σύντομο πέρασμα από την Δ΄ Εθνική. Το 2006 ανέβηκε στη Β΄ Εθνική, στην οποία παρέμεινε επί έξι χρόνια, πραγματοποιώντας πολύ καλές εμφανίσεις και τερματίζοντας στις υψηλές θέσεις της βαθμολογίας. Μέγιστη διάκριση για την ομάδα τη δεκαετία αυτή ήταν η πορεία που πραγματοποίησε στο θεσμό του Κυπέλλου Ελλάδας την περίοδο 2005-06, αποκλείοντας διαδοχικά τους Βύζαντα Μεγάρων, Καστοριά, ΠΑΟΚ, Εργοτέλη και Εθνικό Αστέρα Καισαριανής, πριν αποκλειστεί στα ημιτελικά από την ΑΕΚ, την οποία όμως κέρδισε στον επαναληπτικό αγώνα με 1-0.
Διακρίσεις.
Ιδιαίτερα αξιόλογη ήταν η πορεία της ομάδας στο Κύπελλο Ελλάδος της περιόδου 2005-06, ενώ αγωνιζόταν στο πρωτάθλημα της Γ΄ Εθνικής κατηγορίας.
Άλλες Διακρίσεις:
Υποστηρικτές.
Ο σύνδεσμος των οργανωμένων οπαδών του Αγροτικού Αστέρα ονομάζεται "Green Ghetto Gate 2".
Τμήμα ποδοσφαίρου γυναικών.
Η γυναικεία ομάδα ποδοσφαίρου του Αγροτικού Αστέρα ιδρύθηκε το 2016 και συμμετέιχει στην 'Γ κατηγορία ποδοσφαίρου γυναικών και κατάφερε να ανέβει κατηγορία. Το 2018 κατέκτησε το πρωτάθλημα της 'Β κατηγορίας ποδόσφαιρου γυναικών και ανέβηκε στην πρώτη τη τάξει κατηγορία γυναικών. Στις 20 Οκτωβρίου του 2020 κατάφερε την πρώτη της νίκη με σκορ 2-1. Από το 2019 έως και σήμερα που αγωνίζεται στην Α΄ Εθνική κατηγορία κατάφερε να πρωταγωνιστεί κατακτώντας υψηλές θέσεις στην βαθμολογία.
Εξωτερικοί σύνδεσμοι.
&lt;br&gt;

</doc>
<doc id="61449" url="https://el.wikipedia.org/wiki?curid=61449" title="Gus G.">
Gus G.

Ο Κώστας Καραμητρούδης, περισσότερο γνωστός ως Gus G. (Θεσσαλονίκη, 12 Σεπτεμβρίου 1980) είναι Έλληνας αναγνωρισμένος μουσικός και κιθαρίστας της heavy-metal.. Ο Gus G είναι γνωστός κυρίως λόγω της συνεργασίας του με τον Ozzy Osbourne αλλά και του προσωπικού του συγκροτήματος Firewind. Έχει παίξει επίσης με τους Mystic Prophecy, Nightrage, Arch Enemy και "Dream Evil". Ο Gus G. συνεργάζεται με την εταιρεία Jackson η οποία διαθέτει 'Gus G' signature μοντέλα.
Είναι ένας από τους νεότερους μουσικούς του metal που έχει φτάσει σε μεγάλο επίπεδο στην κιθαριστική τεχνική. Στα 18 του χρόνια, έφυγε από την Ελλάδα για να γραφτεί στο διάσημο μουσικό κολέγιο του Berklee, στη Βοστόνη. Μερικές εβδομάδες αργότερα, εγκατέλειψε τις σπουδές του και ξεκίνησε να δουλεύει προσπαθώντας να γίνει αναγνωρίσιμος στο χώρο της metal μουσικής. Την περίοδο που ήταν στο Berkley, συναντήθηκε με τον Joe Stump, τον οποίο αναγνωρίζει ως μία από τις μεγαλύτερες επιρροές του.

</doc>
<doc id="61451" url="https://el.wikipedia.org/wiki?curid=61451" title="Gus G">
Gus G



</doc>
<doc id="61452" url="https://el.wikipedia.org/wiki?curid=61452" title="Ομοσπονδιακά υποκείμενα της Ρωσίας κατά πληθυσμό">
Ομοσπονδιακά υποκείμενα της Ρωσίας κατά πληθυσμό

Σύμφωνα με την απογραφή πληθυσμού του 2010, ο συνολικός πληθυσμός της Ρωσικής Ομοσπονδίας ανέρχεται σε 142.856.536 κατοίκους, χωρίς να συνυπολογίζονται οι Ρώσοι πολίτες που κατά την απογραφή βρίσκονταν στο εξωτερικό.
Βάσει της διοικητικής διαίρεσης της χώρας, ο πληθυσμός κατανέμεται τοπικά ως εξής:
 Τα δεδομένα δεν περιλαμβάνουν τους Αυτόνομους θύλακες της Χαντίας-Μανσίας και των Γιαμάλων Νένετς.
 Τα δεδομένα δεν περιλαμβάνουν τον Αυτόνομο θύλακα της Νενετσίας.

</doc>
<doc id="61453" url="https://el.wikipedia.org/wiki?curid=61453" title="Αθλητικός Γυμναστικός Σύλλογος Αστέρας Τρίπολης">
Αθλητικός Γυμναστικός Σύλλογος Αστέρας Τρίπολης

Ο Αθλητικός Γυμναστικός Σύλλογος Αστέρας Τρίπολης ΠΑΕ είναι ελληνικός επαγγελματικός ποδοσφαιρικός σύλλογος. Ιδρύθηκε στις 26 Μαρτίου 1931 και έδρα του αποτελεί το Γήπεδο «Θεόδωρος Κολοκοτρώνης» στην Τρίπολη Αρκαδίας. Το γήπεδο πήρε την ονομασία αυτή στις 21 Νοεμβρίου 2012 προς τιμήν του εθνικού ήρωα και Αρχιστράτηγου των Ελλήνων στην Επανάσταση του ’21, Θεόδωρου Κολοκοτρώνη. Τα χρώματα της ομάδας είναι το κίτρινο και μπλε. 
Είναι η μοναδική ομάδα της Τρίπολης και γενικά του νομού Αρκαδίας που έχει αγωνιστεί στην Α΄ Εθνική (Σούπερ Λιγκ). Ιδιοκτήτες της ομάδας είναι οι Δημήτρης Μπάκος και Γιάννης Καϋμενάκης, με πρόεδρο τον Γιώργο Μποροβήλο.
Ιστορία.
Ίδρυση και μετέπειτα πορεία (1931–2003).
Ο Αστέρας ιδρύθηκε το 1931 στην περιοχή του σιδηροδρομικού σταθμού της Τρίπολης, ωστόσο ο αρχικός ενθουσιασμός των ιδρυτών του φαίνεται πως έσβησε γρήγορα, διότι το 1932 η ποδοσφαιρική ομάδα διαλύθηκε, όπως και άλλες της πόλης.
Την ίδια εποχή ιδρύθηκε στην Τρίπολη ο ανεπίσημος ποδοσφαιρικός σύλλογος "Κεραμεικός" από τον Μηνά Τσαβδάρη. Το 1938 ο Τσαβδάρης αποφάσισε να ενεργοποιήσει πάλι τον ανενεργό Αστέρα, εντάσσοντας σε αυτόν τους ποδοσφαιριστές του Κεραμεικού. Έτσι από το 1938 ξεκίνησε ουσιαστικά η ποδοσφαιρική παρουσία του Αστέρα στα αθλητικά πράγματα της Αρκαδίας.&lt;ref name="asterastripolis.gr/αστερασ-club/βιογραφικο/"&gt;&lt;/ref&gt;
Μετά τη λήξη του Δευτέρου Παγκοσμίου Πολέμου, ο Αστέρας επανιδρύθηκε με το όνομα "Νέος Αστέρας" και αναγνωρίστηκε στις 23 Ιουνίου 1947.
Στη δεκαετία του ’50, ο Αστέρας άρχισε να συμμετέχει και πάλι στα πρωταθλήματα της ΕΠΣ Αρκαδίας, όπου έκανε ιδιαίτερα αισθητή την παρουσία του από το 1957 και έπειτα, κατακτώντας τον τίτλο του πρωταθλητή πέντε συνεχόμενες χρονιές (1958–1962).
Ο Αστέρας αγωνίστηκε για δύο χρόνια στη Β’ Εθνική, όντας η πρώτη ομάδα της Τρίπολης που συμμετείχε σε τόσο υψηλή εθνική κατηγορία και μάλιστα υπήρξε από τα ιδρυτικά μέλη της Β’ Εθνικής, με τη μορφή που τη γνωρίζουμε σήμερα, από την αγωνιστική περίοδο 1962–63.
Το καλοκαίρι του 1963, ο Αστέρας συγχωνεύθηκε με τον Άρη–Ατρόμητο, που είχε επίσης δημιουργηθεί έπειτα από συγχώνευση, έναν χρόνο νωρίτερα. Έτσι, δημιουργήθηκε ο Αθλητικός Όμιλος Τριπόλεως, που βασίστηκε πάνω στο καταστατικό του Αστέρα. Ο Όμιλος παρέμεινε στα αθλητικά δρώμενα μέχρι το 1968, όταν και διαλύθηκε με απόφαση του Πρωτοδικείου Τριπόλεως. Η νεότερη ιστορία του Αστέρα ξεκίνησε το 1978. Έχει κατακτήσει 8 πρωταθλήματα και 3 κύπελλα Αρκαδίας.
Άνοδος στην Α' Εθνική, έξοδος στην Ευρώπη και περίοδος διακρίσεων.
Ο Αστέρας έως το 2003 αγωνιζόταν στις τοπικές κατηγορίες του νομού, με εξαίρεση τις χρονιές 1989 και 1991 που ανέβηκε στη Δ΄ Εθνική. Από το 2003 άρχισε μια ξέφρενη ανοδική πορεία που τον έφτασε ως την Α' Εθνική κατηγορία (Σούπερ Λιγκ). Τη 12η Μαΐου 2007, στα πλαίσια της 30ής αγωνιστικής του πρωταθλήματος Β΄ Εθνικής (2006–07) και μετά την εκτός έδρας νίκη επί της Καλαμάτας με 2–1, ο Αστέρας εξασφάλισε μαθηματικά την άνοδο στη Σούπερ Λιγκ, ανεβαίνοντας από το 2004 που αγωνιζόταν στη Δ΄ Εθνική κάθε χρόνο και μια κατηγορία.
Στις 7 Οκτωβρίου 2007 πέτυχε το πρώτο του τέρμα και παράλληλα την πρώτη του νίκη στην πρώτη τη τάξει κατηγορία (2007–08) και μάλιστα εναντίον του Παναθηναϊκού. Κατάφερε να νικήσει εντός έδρας τον Ολυμπιακό, τον Παναθηναϊκό, την ΑΕΚ, τον ΠΑΟΚ και τον Πανιώνιο, αποδεικνύοντας τη δυνατότητά του να συναγωνιστεί επάξια τους μεγάλους συλλόγους και να εδραιωθεί στη Σούπερ Λιγκ. Κατέκτησε τελικά την 7η θέση, χάνοντας την είσοδο για τα πλέι-οφ την τελευταία αγωνιστική.
Το 2011 τερμάτισε στη 14η θέση και βαθμολογικά υποβιβάστηκε στη Φούτμπολ Λιγκ, όμως η τιμωρία του Ηρακλή με αποβολή από το πρωτάθλημα της Σούπερ Λιγκ 2011–12 λόγω πλαστών εγγράφων φορολογικής και ασφαλιστικής ενημερότητας, κράτησε αρχικά την ομάδα της Τρίπολης στην κατηγορία. Όμως ο Αστέρας ενεπλάκη σε μια υπόθεση δωροδοκίας με εμπλεκόμενους τον τότε πρόεδρο του Γιώργο Μποροβήλο και τον τότε πρόεδρο του Ολυμπιακού Βόλου Αχιλλέα Μπέο (η κατηγορία ήταν ότι ο πρόεδρος του Αστέρα δωροδόκησε με το ποσό των 500.000 ευρώ τον ομόλογό του στην ομάδα του Βόλου, για να εξασφαλίσει τη νίκη στον μεταξύ τους αγώνα την περίοδο 2010–11) και η Πειθαρχική Επιτροπή της Σούπερ Λιγκ τιμώρησε τον αρκαδικό σύλλογο με υποβιβασμό κατά μια κατηγορία και χρηματική ποινή 300.000 ευρώ. Η Επιτροπή Εφέσεων όμως της ΕΠΟ αθώωσε τόσο την ομάδα όσο και τον πρόεδρό της Γιώργο Μποροβήλο και ο Αστέρας παρέμεινε τελικά στην κατηγορία.
Την περίοδο 2011–12 ο Αστέρας μετά από εξαιρετική πορεία τερμάτισε 6ος στο πρωτάθλημα, στην καλύτερη, μέχρι τότε, θέση στην ιστορία του. Την επόμενη χρονιά (2012–13), εξαιτίας της αδυναμίας της ΑΕΚ να εξασφαλίσει αδειοδότηση, ο Αστέρας συμμετείχε για πρώτη φορά στην ιστορία του στις ευρωπαϊκές διοργανώσεις.
Η περίοδος 2012–13 κρίνεται ως μία από τις πλέον επιτυχημένες στην ιστορία του συλλόγου, καθώς ο Αστέρας κατάφερε να φτάσει για πρώτη φορά στην ιστορία του μέχρι τον τελικό του κυπέλλου Ελλάδας, όπου ηττήθηκε στην παράταση από τον Ολυμπιακό (1–3). Στο πρωτάθλημα (2012–13) πέτυχε μια από τις μεγαλύτερες διακρίσεις στην ιστορία του, τερματίζοντας στην 3η θέση στην κανονική διάρκειά του (και στην 4η στα πλέι οφ), εξασφαλίζοντας για δεύτερη φορά την έξοδο του στην Ευρώπη. Στο πρωτάθλημα της περιόδου 2013–14 τερμάτισε στην 5η θέση, εξασφαλίζοντας για τρίτη συνεχή χρονιά τη συμμετοχή του στις ευρωπαϊκές διοργανώσεις.
Την επόμενη χρονιά (2014–15), ο Αστέρας πραγματοποιώντας μια εντυπωσιακή πορεία στο Γιουρόπα Λιγκ έφτασε μέχρι τη φάση των ομίλων, παίρνοντας την πρόκριση έπειτα από τρεις συνεχόμενες διπλές αναμετρήσεις σε προκριματικούς γύρους και πλέι οφ. Στο πρωτάθλημα της ίδιας περιόδου (2014–15) τερμάτισε 4ος στην κανονική διάρκειά του και 3ος έπειτα από τη διαδικασία των πλέι οφ, βελτιώνοντας κατά μία θέση το σχετικό ρεκόρ (ήταν 4ος την περίοδο 2012–13), εξασφαλίζοντας παράλληλα για τέταρτη συνεχή χρονιά την έξοδό του στο Γιουρόπα Λιγκ, με απευθείας συμμετοχή στη φάση των ομίλων. Στο πρωτάθλημα της περιόδου 2015–16 τερμάτισε στην 7η θέση, ενώ στο επόμενο (2016–17) κατέλαβε τη 13η. Κατά την περίοδο 2017-18, ο Αστέρας τερμάτισε στην 5η θέση, εξασφαλίζοντας ένα εισιτήριο για το Γιουρόπα Λιγκ της σεζόν 2018-19, κατά την οποία κατέλαβε την 11η θέση του πρωταθλήματος. Την σεζόν 2019-20, ο Αστέρας κατέλαβε την 7η θέση της τελικής κατάταξης και πρώτος στα πλέι άουτ. Την επόμενη σεζόν (2020-21), κατέλαβε την 6η θέση στην κανονική διάρκεια του πρωταθλήματος και εξασφάλισε την είσοδό του στα πλέι οφ.
Ιδιοκτησιακό καθεστώς και οικονομικά στοιχεία.
Οικονομικά.
Μεταξύ 2007 και 2017 της παρουσίας στην Α΄ Εθνική κατηγορία, η ΠΑΕ εμφανίζει θετικό ισοζύγιο στις αγοραπωλησίες ποδοσφαιριστών (περιλαμβάνονται τα έξοδα/έσοδα για/από δανεισμούς), με αποτέλεσμα να έχει εισπράξει ποσό μεγαλύτερο των 1,9 εκατομμυρίων ευρώ. Την πρώτη τριετία υπερίσχυσαν οι αγορές, σε αντίθεση με τις χρονιές από το 2010 όπου η πλέον προσοδοφόρα πώληση υπήρξε του Γιάννου σε σύλλογο της Κίνας, για να ακολουθούν εκείνες των Αργεντίνων Μπαράλες και ντε Μπλάσις, επίσης εκτός Ελλάδας:
Το ίδιο διάστημα τα έσοδα από τη συμμετοχή στο Γιουρόπα Λιγκ, δηλαδή τα εγγυημένα πριμ (λόγω παρουσίας στη διοργάνωση) και τα μεταβλητά μπόνους (βάσει επίδοσης και προκρίσεων), χωρίς τις εισπράξεις εισιτηρίων κατά τους εντός έδρας αγώνες, υπερβαίνουν τα 8,5 εκατομμύρια ευρώ:
Έμβλημα.
Στο έμβλημα της ομάδας, το οποίο καθιερώθηκε από τη σεζόν 2020-2021, διατηρήθηκε στην πιο υψηλή θέση το άστρο, με το οποίο ταυτίστηκε ο σύλλογος από το 1931, χρονολογία ίδρυσής του. Κεντρικά τοποθετήθηκε το άγαλμα του Αρχιστράτηγου της Ελληνικής Επανάστασης, Θεόδωρου Κολοκοτρώνη που βρίσκεται στην πλατεία Άρεως (εκεί φυλάσσονται και τα οστά του). Το άγαλμα εμπεριέχεται σε ασπίδα που υποδηλώνει την αποφασιστικότητα για άμυνα. Το νέο έμβλημα συμπληρώνει η λατινική φράση "ET IN ARCADIA EGO" ("Κι εγώ στην Αρκαδία ανήκω"), που εμφανίστηκε για πρώτη φορά σε πίνακες ζωγραφικής τον 17ο αιώνα συμβολίζοντας το Αρκαδικό Ιδεώδες, τη νοσταλγία για την ειδυλλιακή ζωή.Το σήμα της ομάδας έχει το μπλε και το κίτρινο χρώμα ως κύρια, τα παραδοσιακά και επίσημα χρώματα του Αστέρα δηλαδή, καθώς και το άσπρο ως δευτερεύον.
Οι αγώνες στις ευρωπαϊκές διοργανώσεις.
Ο Αστέρας Τρίπολης εξασφάλισε για πρώτη φορά την έξοδό του στις ευρωπαϊκές διοργανώσεις στο Γιουρόπα Λιγκ της περιόδου 2012–13, όπου συμμετείχε στη δεύτερη προκριματική φάση. Στην παρθενική του εμφάνιση σε ευρωπαϊκή διοργάνωση κατάφερε να πάρει την πρόκριση για την επόμενη φάση του θεσμού απέναντι στην αζέρικη Ίντερ Μπακού στη διαδικασία των πέναλτι (4–2) στον επαναληπτικό εντός έδρας αγώνα στην Τρίπολη, καθώς οι δύο αναμετρήσεις έληξαν ισόπαλες με 1–1. Στην επόμενη φάση αντιμετώπισε την πορτογαλική Μαρίτιμο και αποκλείστηκε αήττητος (με δύο ισοπαλίες), λόγω του κανονισμού των εκτός έδρας γκολ (1–1 στην Τρίπολη, 0–0 στην Πορτογαλία).
Στη δεύτερη ευρωπαϊκή παρουσία του ο αρκαδικός σύλλογος κληρώθηκε με τη Ραπίντ Βιέννης για τον τρίτο προκριματικό γύρο του Γιουρόπα Λιγκ (2013–14). Στον πρώτο αγώνα που διεξήχθη στην Τρίπολη ήρθε ισόπαλος με 1–1, ενώ στον επαναληπτικό στη Βιέννη ηττήθηκε με 3–1 και αποκλείστηκε από τη συνέχεια του θεσμού. 
Κορυφαία στιγμή για τον σύλλογο υπήρξε η συμμετοχή στους ομίλους του Γιουρόπα Λιγκ την περίοδο 2014–15, έπειτα από τρεις διαδοχικές προκρίσεις στις προκριματικές φάσεις. Αρχικά κληρώθηκε για τον δεύτερο προκριματικό γύρο με τη φινλανδική Ροβανιέμι και στον πρώτο αγώνα στη Φινλανδία οι δύο ομάδες ήρθαν ισόπαλες 1–1. Στον επαναληπτικό στην Τρίπολη ο Αστέρας κατάφερε να νικήσει (4–2) για πρώτη φορά στην ιστορία του σε ευρωπαϊκό αγώνα, παίρνοντας παράλληλα και την πρόκριση για τον τρίτο προκριματικό γύρο, όπου κληρώθηκε με τη γερμανική Μάιντς. Με συνολικό σκορ 3–2 (ήττα 0–1 εκτός έδρας, νίκη 3–1 εντός) κατάφερε να ξεπεράσει και το εμπόδιο της γερμανικής ομάδας, συνεχίζοντας στα πλέι οφ της διοργάνωσης, όπου κλήθηκε να αντιμετωπίσει τη Μακάμπι Τελ Αβίβ. Στον πρώτο αγώνα στην Τρίπολη επικράτησε με 2–0 και παρά την ήττα με 1–3 στον επαναληπτικό που διεξήχθη στη Λάρνακα (λόγω των γεγονότων στη Γάζα), προκρίθηκε στη φάση των ομίλων, όπου κληρώθηκε στον 3ο όμιλο και τέθηκε αντιμέτωπος με τις Τότεναμ, Μπεσίκτας και Παρτιζάν Βελιγραδίου, τερματίζοντας στην τρίτη θέση. 
Την επόμενη χρονιά 2015–16 έχοντας εξασφαλίσει ξανά την παρουσία του στη φάση των ομίλων, κληρώθηκε στον 11ο όμιλο και αντιμετώπισε κατά σειρά τις Σπάρτα Πράγας, Σάλκε και ΑΠΟΕΛ, καταλαμβάνοντας την τρίτη θέση πίσω από τις δύο πρώτες.
Πρώτος σκόρερ στην ιστορία του συλλόγου στις ευρωπαϊκές διοργανώσεις είναι ο Αργεντινός Πάμπλο Μάτσα με 4 τέρματα.
Σύνδεσμοι φιλάθλων.
Οι ενεργοί οργανωμένοι σύνδεσμοι φιλάθλων σήμερα είναι οι εξής:

</doc>
<doc id="61454" url="https://el.wikipedia.org/wiki?curid=61454" title="Γ.Α.Σ. Βέροια">
Γ.Α.Σ. Βέροια

Ο Γυμναστικός Αθλητικός Σύλλογος Βέροια ήταν ένα αθλητικό σωματείο της ομώνυμης πόλης Βέροιας. Ιδρύθηκε το 1960 μετά από συγχώνευση των τοπικών ομάδων "Βέρμιο" και "Ερμής".
Τμήμα ποδοσφαίρου ανδρών.
Ιστορία.
Συγχώνευση.
Η ιδέα της συγχώνευσης των δύο ομάδων της Βέροιας, του «Π.Α.Ο. Βέρμιον» και του «Α.Ο. Ερμής», προέκυψε μετά την καθιέρωση των εθνικών κατηγοριών στην Ελλάδα την περίοδο 1959-60 και υλοποιήθηκε τον Ιούλιο του 1960. Λόγω πίεσης χρόνου, η ομάδα που προέκυψε από τη συγχώνευση δήλωσε συμμετοχή στο πρωτάθλημα της Α' Κατηγορίας της ΕΠΣΚΔΜ (όπου συμμετείχαν ομάδες των νομών Ημαθίας, Πιερίας και Πέλλας) της περιόδου 1960-61 με το όνομα «Βέρμιο», και τελικά μετονομάστηκε σε «Γ.Α.Σ. Βέροια» τον Οκτώβριο του 1960. Οι αντιδράσεις δεν έλειπαν και αυτές καθυστερούσαν την υλοποίηση της συγχώνευσης. Οι αντιρρησίες, που το μοναδικό τους επιχείρημα ήταν ότι δεν ήθελαν να χαθεί η ονομασία του συλλόγου του οποίου ήσαν οπαδοί, αποτελούσαν οπωσδήποτε την μειοψηφία, γι’ αυτό και υπερίσχυσε η άποψη όλων εκείνων που ήθελαν την συγχώνευση.
Έτσι το πρώτο μεγάλο βήμα έγινε από το Βέρμιο, που σε έκτακτη Γενική Συνέλευση των μελών του στις 5 Ιουλίου 1960 με μοναδικό το επίμαχο αυτό θέμα, αποφασίζεται με συντριπτική πλειοψηφία η συγχώνευση των δυο ομάδων. Ακολούθησε το υπ’ αριθμ. 167/6-7-60 έγγραφο του Δ.Σ. του ΠΑΟ Βερμίου προς το αντίστοιχο του Α.Ο. Ερμή, με το οποίο γνώριζε το αποτέλεσμα της συνέλευσής του. Το ίδιο βράδυ συνεδρίασε εκτάκτως το Δ.Σ. του Ερμή και αποφάσισε την συγκρότηση τριμελούς επιτροπής την οποίαν αποτελούσαν ο πρόεδρος Θωμάς Καλιμπάκας, ο Γεν. Γραμματέας Κώστας Μπιζιούρας και ο ταμίας Γιάννης Κούρτης, προκειμένου να έρθει σε επαφή με την αντίστοιχη του Βερμίου να ανταλλάξει μαζί της απόψεις και να ενημερώσει στη συνέχεια το Δ.Σ. στην επόμενη συνεδρίαση που θα γινόταν δυο ημέρες αργότερα και κατά την οποία αποφασίστηκε η σύγκληση έκτακτης Γενικής Συνέλευσης την 17ην Ιουλίου 1960 προκειμένου να αποφασίσουν τα μέλη του ομίλου για την συγχώνευση.
Όπως τα μέλη του Βερμίου στην συνέλευσή τους, έτσι και αυτά του Ερμή στη δική τους συνέλευση είπαν «ναι» στη συνένωση των δυο δυνάμεων. Για να οριστικοποιηθεί λοιπόν αυτή έπρεπε να ρυθμιστούν ορισμένα σοβαρά θέματα καθώς και οι λεπτομέρειες. Για το λόγο αυτό συγκροτήθηκε μια εξαμελής επιτροπή αποτελούμενη από τους Γρηγόρη Κούτερη, Γιώργο Λελεκάκη και Λάμπρο Παρούση που εκπροσωπούσαν το Βέρμιο και τους Θωμά Καλλιμπάκα, Γιάννη Κούρτη και Χρήστο Γεωργουδάκη που εκπροσωπούσαν τον Ερμή. Η εξαμελής αυτή επιτροπή, σε όλες τις συσκέψεις που έκανε για την ρύθμιση και της τελευταίας λεπτομέρειας, πλαισιωνόταν από τον καθηγητή της Γυμναστικής Βαγγέλη Ραγάζο, αδελφό του μεγάλου και ένδοξου μαραθωνοδρόμου Θανάση Ραγάζου, ο οποίος ως ουδέτερος ήταν αποδεκτός και από τις δυο πλευρές.
Πώς δόθηκε η ονομασία.
Η ονομασία και τα χρώματα της νέας ομάδας που θα προέκυπτε από τη συγχώνευση ήταν ένα από τα κυριότερα θέματα που απασχόλησαν την επιτροπή. Ως προς το πρώτο σκέλος, δηλαδή την ονομασία, ακούστηκαν αρκετές προτάσεις. Εκείνος όμως που έκανε "διάνα" ήταν ο Γ. Λελεκάκης, ο οποίος κατά τα ιταλικά πρότυπα πρότεινε να δοθεί στην ομάδα το όνομα της πόλης δηλαδή «Βέροια», κάτι που άρεσε και έγινε δεκτό αμέσως και από τους υπόλοιπους. Επειδή όμως προβλεπόταν από το καταστατικό και η καλλιέργεια του στίβου και των αθλοπαιδιών, ύστερα από πρόταση του αείμνηστου Γιάννη Κούρτη, έγινε η προσθήκη των αρχικών γραμμάτων «Γ.Α.Σ.» που σημαίνουν Γυμναστικός Αθλητικός Σύλλογος για να πάρει η ομάδα την εξής πλέον ολοκληρωμένη ονομασία «Γ.Α.Σ. Βέροια».
Τα χρώματα.
Αποφασιστικό ρόλο στην επιλογή των χρωμάτων της Βέροιας διαδραμάτισε ο τότε παίκτης και προπονητής του Βερμίου και παλαιός διεθνής Κώστας Σωτηριάδης (Κωστάρας) που έριξε την ιδέα του βυσσινί – μπλε. Η υπόδειξή του έγινε δεκτή από τα μέλη της επιτροπής, μια και στις προθέσεις της τελευταίας ήταν να επιλεγούν χρώματα που να μην έχουν σχέση με εκείνα του Π.Α.Ο. Βερμίου (κίτρινο – μαύρο) και του Α.Ο. Ερμή (πράσινο – άσπρο). Ήθελαν να παρουσιαστεί κάτι καινούργιο, που να το αγκαλιάσουν με θέρμη όλοι οι Βεροιώτες φίλαθλοι.
Η κλήρωση ευνοεί το Βέρμιο.
Τα χρονικά περιθώρια για την έναρξη της νέας ποδοσφαιρικής περιόδου ήταν πολύ μικρά και φυσικά δεν επαρκούσαν για να ολοκληρωθούν οι διαδικασίες ώστε να συμμετάσχει ο Γ.Α.Σ. Βέροια στο τοπικό πρωτάθλημα. Για το λόγο αυτό και για να ξεπεραστούν οι αντικειμενικές αυτές δυσκολίες, αποφασίστηκε να γίνει κλήρωση μεταξύ των ομάδων Βερμίου – Ερμή και όποια από τις δυο έβγαινε από την κληρωτίδα αυτή θα ήταν η αντιπροσωπευτική ομάδα της πόλης.
Έτσι τοποθετήθηκαν στην κληρωτίδα δυο ομοιόμορφα χαρτάκια, που στο κάθε ένα από αυτά ήταν γραμμένη η ονομασία της μιας εκ των δυο ομάδων, για να ανασυρθεί από αυτήν το χαρτάκι με την ένδειξη «Βέρμιο». Κατόπιν αυτού μέσα στη βδομάδα (ήταν περίοδος μεταγραφών) όλοι οι επίλεκτοι ποδοσφαιριστές του Ερμή, μεταξύ των οποίων και ο προπονητής τους Βύρων Καραλάζος, υπέγραψαν δελτίο στο Βέρμιο το οποίο στο πρωτάθλημα Α’ κατηγορίας ΕΠΣΚΔΜ που συμμετείχαν οι καλύτερες ομάδες των Νομών Ημαθίας, Πιερίας και Πέλλης και που άρχισε ύστερα από 40 ημέρες εκπροσώπησε την Βέροια, ενώ ο Ερμής στον οποίο παρέμειναν οι νεαροί παίκτες του με την προσθήκη των μεταγραφέντων σ’ αυτόν, επίσης νεαρών του Βερμίου, συμμετείχε στην ίδια κατηγορία, ως δεύτερη ομάδα της Βέροιας.
Η εξαμελής επιτροπή, αφού αποπεράτωσε όλη αυτή την διαδικασία και ρύθμισε και την τελευταία λεπτομέρεια επισκέφθηκε τον τότε Νομάρχη Ημαθίας Κώστα Σερεπίσιο, ο οποίος είχε δείξει ζωηρό ενδιαφέρον για τη συγχώνευση και παρουσία του συντάχτηκε πρακτικό που υπογράφηκε από όλα τα μέλη και επικυρώθηκε από τον ίδιο.
Η μετονομασία.
Ενώ λοιπόν τον Ιούλιο του 1960 τελείωσε το ουσιαστικό μέρος της συγχώνευσης του Βερμίου και του Ερμή, τρεις μήνες αργότερα κι ενώ το πρωτάθλημα βρισκόταν στην 5η αγωνιστική ημέρα άρχισαν οι διαδικασίες ώστε και τυπικά πλέον να προκύψει ο Γ.Α.Σ. Bέροια. Έτσι στις 2-10-1960 πραγματοποιείται η Γενική Συνέλευση του Π.Α.Ο. Βέρμιον, προκειμένου να γίνει η μετονομασία της ομάδας σε Γ.Α.Σ. Bέροια (στην συνέλευση παραβρίσκονται μόνο τα μέλη του Βερμίου).
Η πορεία στον χρόνο.
Την πρώτη της εμφάνιση στο πρωτάθλημα της Β' εθνικής έκανε την περίοδο 1962-63 όπου κατετάγη 6η. Το 1966 κατέκτησε τον τίτλο και προβιβάστηκε στη μεγάλη κατηγορία, όπου και αγωνίστηκε έως το 1972 με εξαίρεση την περίοδο 1969-70 που αγωνίστηκε στη δεύτερη κατηγορία. Από το 1972 έως το 1991 η Βέροια ήταν από τις σταθερότερες παρουσίες στη Β' Εθνική, ενώ ενδιάμεσα πανηγύρισε την άνοδο στην Α' Εθνική δύο φορές, την περίοδο 1976-77 και την περίοδο 1985-86. Την πρώτη φορά έμεινε στη μεγάλη κατηγορία μόνο για μία περίοδο (1977-78), καθώς αντιμετώπισε αφαίρεση δέκα βαθμών λόγω υπόθεσης δωροδοκίας. Τη δεύτερη, η ομάδα με προπονητή τον Τέλη Μπατάκη αγωνίστηκε στην Α' Εθνική για δύο περιόδους (1986-88), ενώ την περίοδο 1986-87 κατέκτησε την καλύτερη θέση στην ιστορία της ισοβαθμώντας στην 7η θέση με την ΑΕΚ και τη Λάρισα.
Το 1991 η Βέροια υποβιβάστηκε για πρώτη φορά στην ιστορία της στη Γ΄εθνική. Επέστρεψε στη δεύτερη κατηγορία το 1993 και στην πρώτη το 1996. Εκεί παρέμεινε για τρεις περιόδους με κορυφαία αυτήν του 1997-98, όταν σημείωσε δύο αξέχαστες νίκες, επί της ΑΕΚ στη Ν. Φιλαδέλφεια με 2-1 και επί του Ολυμπιακού στο Στάδιο Καραϊσκάκη με 2-0. Ο αγώνας αυτός έγινε την τελευταία αγωνιστική, στον οποίο η Βέροια αν και γηπεδούχος δέχτηκε να αγωνιστεί στον Πειραιά για να διεξαχθεί η "φιέστα" του Ολυμπιακού για την κατάκτηση του πρωταθλήματος.
Από το 1999 ξεκίνησε μια πτωτική πορεία κατά την οποία η Βέροια κατέληξε το 2001 στο ερασιτεχνικό πρωτάθλημα της Δ' Εθνικής, καθώς υφίσταται τρεις συνεχείς υποβιβασμούς. Την περίοδο 2002-03 η Βέροια κατέκτησε την πρώτη θέση στον όμιλό της και διεκδίκησε την άνοδο στην Γ' Εθνική απέναντι στον Ατσαλένιο, σε μπαράζ που διεξήχθη στη Φυλή Αττικής. Η νίκη με 2-1 τερμάτισε τη χειρότερη μέχρι σήμερα περίοδο στην ιστορία της ομάδας και την επανέφερε στις επαγγελματικές κατηγορίες.
Μετά από δύο περιόδους, η ομάδα ανέβηκε στη Β' Εθνική το 2005, ενώ το 2007 επέστρεψε στη μεγάλη κατηγορία, χωρίς όμως η μονοετής παρουσία της να έχει κάτι αξιοσημείωτο. Στη συνέχεια ακολούθησαν και πάλι δύο διαδοχικοί υποβιβασμοί, για να ξαναβρεθεί στη Γ' Εθνική την περίοδο 2009-10 και την επόμενη στη Β' Εθνική. Την περίοδο 2011-12 πραγματοποίησε εκπληκτικές εμφανίσεις στο πρωτάθλημα με αποτέλεσμα να κερδίσει την άνοδό της στα σαλόνια του ελληνικού ποδοσφαίρου. Μετά από μια καλή σχετικά χρονιά (2012-13) τερμάτισε στη 12η θέση του πρωταθλήματος ανανεώνοντας το εισιτήριο της στη μεγάλη κατηγορία, ενώ τις τρεις επόμενες (2013-14, 2014-15, 2015-16) παρέμεινε οριακά, τερματίζοντας 15η, 13η και 14η αντίστοιχα.
Την περίοδο 2016-17 η ΠΑΕ Βέροια υποβιβάστηκε από τη Σούπερ Λίγκα και την επόμενη αποβλήθηκε από το πρωτάθλημα της Φούτμπολ Λιγκ αντιμετωπίζοντας μάλιστα υποβιβασμό δυο κατηγοριών στο τοπικό πρωτάθλημα της ΕΠΣ Ημαθίας.
Π.Σ. Βέροια.
Το καλοκαίρι του 2018 αποφασίστηκε η μεταφορά έδρας και η αλλαγή ονόματος του συλλόγου «Ελπίς Σκουτάρεως», μέλους της ΕΠΣ Σερρών, που αγωνίζοταν στη Γ΄ Εθνική. Το νέο όνομα του συλλόγου που αγωνίστηκε στη Γ΄ Εθνική της περιόδου 2018-19 ήταν «Π.Σ. Βέροια». Η ομάδα στέφθηκε πρωταθλήτρια στον 2ο όμιλο της Γ΄ Εθνικής και κέρδισε την άνοδο της στην Football League. Στις 17 Ιουλίου 2019 ανακοινώθηκε επίσημα η σύσταση της ΠΑΕ Ν.Π.Σ. Βέροια 2019
Ανάδειξη ποδοσφαιριστών.
Η Βέροια έχει αναδείξει πολλούς αξιόλογους ποδοσφαιριστές, αρκετοί από τους οποίους έκαναν καριέρα σε μεγάλους συλλόγους της χώρας αλλά και στην εθνική Ελλάδας. Ξεχωρίζουν τη δεκαετία του '60 οι Βαγγέλης Συρόπουλος, Λάζαρος Παπαδόπουλος, Γιάννης Δανδέλης, Θωμάς Λιόλιος, τη δεκαετία του '70 οι Δημήτρης Γκέσιος, Σάκης Σίμπος, Στέφανος Γαϊτάνος, Χρήστος Υφαντίδης, Τάκης Παπατζίκος, Μπάμπης Σαββίδης, Μπάμπης Ακριβόπουλος, τη δεκαετία του '80 οι Τάκης Καραγκιοζόπουλος, Ιάκωβος Χατζηαθανασίου, Γιώτης Τσαλουχίδης, Αλέξης Αλεξανδρής, ενώ τη δεκαετία του '90 η ομάδα βασίστηκε σε ένα μείγμα παικτών που ανέδειξε η ίδια, όπως οι Αλέξανδρος Δέλλιος, Γιώργος Κουλακιώτης, Γιάννης Μαλλούς και φτασμένων ποδοσφαιριστών που ήρθαν στη δύση της καριέρας τους, όπως οι Όλεγκ Προτάσοφ και Τάσος Μητρόπουλος, με σπουδαία αποτελέσματα.
Τίτλοι.
Η Βέροια έχει κατακτήσει 9 τίτλους:
Πορεία.
Καλύτερη επίδοση στην Α΄ Εθνική όπου έχει αγωνιστεί 17 φορές, είναι η 7η θέση που κατέκτησε μαζί με την ΑΕΚ και τη Λάρισα την περίοδο 1986-87.

</doc>
<doc id="61455" url="https://el.wikipedia.org/wiki?curid=61455" title="Εθνικός Αστέρας Γ.Α.Ο.">
Εθνικός Αστέρας Γ.Α.Ο.

Ο Εθνικός Αστέρας (επίσημη ονομασία: Εθνικός Αστέρας Γ.Α.Ο.) είναι αθλητικό σωματείο που εδρεύει στην Καισαριανή, προάστιο της Αθήνας. Επίσημο έτος ίδρυσης είναι το 1927, χρώματα το κόκκινο και το λευκό και έμβλημά του το αστέρι. Έδρα του αποτελεί το Δημοτικό Γήπεδο Καισαριανής «Μιχάλης Κρητικόπουλος», ενώ παλαιότερα έδρευε επίσης στο γήπεδο Νηαρ Ήστ Καισαριανής.
Σήμερα αγωνίζεται στη τοπική Β' Ε.Π.Σ.Α..
Ιστορία.
Η ιστορία του συλλόγου ξεκινάει το 1927, όταν ιδρύθηκε ο «Εθνικός Καισαριανής». Τρία χρόνια αργότερα, το 1930, ιδρύθηκε ο «Αστέρας Καισαριανής» και το 1943, κατά τη διάρκεια της κατοχής, συγχωνεύτηκαν και δημιουργήθηκε ο «Γ.Α.Ο. Εθνικός Αστέρας Καισαριανής». Πρώτος πρόεδρος του Εθνικού Αστέρα ορίστηκε ο Στράτος Καλλονιάτης, αντιπρόεδρος ο Τζον Μπαρδής και γενικός γραμματέας ο Σταύρος Ρίτσος.
Αγωνιστική πορεία.
Μετά την κατοχή και την συγχώνευση, ο Εθνικός Αστέρας πλέον, αγωνιζόταν επίσημα από την περίοδο 1945-46, στις κατηγορίες του πρωταθλήματος Αθηνών. Την περίοδο 1964-65 και έχοντας στη σύνθεσή του μεταξύ άλλων τoν Σταμάτη Βουρδαμή και προπονητή τον Γιώργο Δαρίβα κερδίζει την άνοδο ως δευτεραθλητής από το τοπικό στην Β' Εθνική κατηγορία, για πρώτη φορά. Στην Β' Εθνική αγωνίστηκε 8 συνεχόμενες χρονιές, από το 1965-66 μέχρι και το 1972-73, όποτε και υποβιβάστηκε εκ νέου στο πρωτάθλημα Αθηνών. 
Την περίοδο 1974-75 κατέκτησε το πρωτάθλημα Αθηνών και προκρίθηκε στο ειδικό πρωτάθλημα ανόδου της ΕΠΟ, μέσω του οποίου κέρδισε την επιστροφή στην Β΄ Εθνική και επίσης έκτοτε καθιερώθηκε για δεκαετίες στις εθνικές κατηγορίες. Από το 1975-76 μέχρι και το 1982-83 αγωνίστηκε στη Β' Εθνική, όποτε και υποβιβάστηκε στην Γ' Εθνική. Το 1990-91 ακολούθησε ο υποβιβασμός στην Δ' Εθνική, από όπου όμως την επόμενη περιοδο 1991-92, κατέκτησε το πρωτάθλημα στον 3ο Όμιλο της Δ' Εθνικής και επανήλθε άμεσα στην Γ' Εθνική. 
Το 1996-97 ως πρωταθλητής Νοτίου ομίλου της Γ' Εθνικής κέρδισε την επιστροφή του στην Β' Εθνική και την αμέσως επόμενη 1997-98, ως τριταθλήτρια Β' Εθνικής την ιστορική άνοδο στην Α' Εθνική κατηγορία, για πρώτη φορά στην ιστορία του συλλόγου. Στο πρωτάθλημα της Α' Εθνικής αγωνίστηκε 3 συνεχόμενες χρονιές, από τη σεζόν 1998-99 μέχρι και τη σεζόν 2001-02, όποτε και υποβιβάστηκε. Στη συνέχεια, για δέκα χρονιές μέχρι και το 2012, έλαβε συνεχώς μέρος στην Β' Εθνική, όποτε το 2011-12 υποβιβάστηκε και έπειτα ακολούθησε πτωτική πορεία της ομάδας. 
Αρχικά, τις επόμενες δύο περιόδους (2012-13 και 2013-14) μετέχει στο πρωτάθλημα της Γ' Εθνικής, οπού όμως παραιτείται και ως εκτούτου από την περίοδο 2014-15 μετέχει στο τοπικό πρωτάθλημα Αθηνών, όπου γνώρισε δύο συνεχείς υποβιβασμούς μέχρι την Γ' κατηγορία. Από την περίοδο 2016-17 αγωνίζεται στην Γ' ΕΠΣΑ. Την περίοδο 2017-2018 η ομάδα πραγματοποιεί την άνοδο στην Β' ΕΠΣΑ.
Οπαδοί.
Ο Σύνδεσμος Φιλάθλων Καισαριανής WARRIORS -3- είναι ενεργός και σε ποδόσφαιρο με τον Εθνικό Αστέρα και στην καλαθοσφαίριση με τον ΝΗΑΡ-ΗΣΤ Καισαριανής.

</doc>
<doc id="61457" url="https://el.wikipedia.org/wiki?curid=61457" title="Α.Ο. Θρασύβουλος Φυλής">
Α.Ο. Θρασύβουλος Φυλής

Ο Α.Ο. Θρασύβουλος Φυλής είναι ελληνικό ποδοσφαιρικό σωματείο με έδρα των δραστηριοτήτων του τη Φυλή Αττικής. Ως επίσημο έτος ίδρυσης του καταγράφεται το 1938 και χρώματα του είναι το πράσινο και το λευκό. Αποτελεί ιδρυτικό μέλος της Ένωσης Ποδοσφαιρικών Σωματείων Δυτικής Αττικής (Ε.Π.Σ.Δ.Α.). Κατά την αγωνιστική περίοδο 2008-09 ο Θρασύβουλος συμμετείχε στην Α΄ Εθνική Κατηγορία (Σούπερ Λίγκα) του ελληνικού πρωταθλήματος.
Ιστορικά στοιχεία.
Η ονομασία αυτή δόθηκε στην ομάδα προς τιμήν του Αθηναίου στρατηγού Θρασύβουλου, ο οποίος το 403 π.Χ. με μια μικρή ομάδα υποστηρικτών του και με ορμητήριο το Φρούριο της Φυλής, κατέλαβε αρχικά τον Πειραιά και έπειτα την Αθήνα, καταλύοντας το καθεστώς των Τριάκοντα Τυράννων, κι επαναφέροντας το δημοκρατικό πολίτευμα στην πατρίδα του.
Από το 1938 ως το 1961 ο Θρασύβουλος Φυλής αγωνιζόταν ως ανεξάρτητο σωματείο. Οι πιο παλιοί αγώνες της ομάδας που είναι γνωστοί σήμερα, διεξήχθησαν τον Οκτώβριο του 1938 με αντιπάλους τους ανεξάρτητους συλλόγους: Εθνικό Πετραλώνων (ισοπαλία με σκορ 1-1) και Ναπολιτάνους Πλάκας (νίκη με σκορ 9-0). Την ίδια περίοδο αναφέρεται και η Αστραπή Χασιάς. 
Ήταν το 1962 η χρονιά κατά την οποία αναγνωρίστηκε επίσημα από το Πρωτοδικείο λαμβάνοντας τη δυνατότητα να αγωνιστεί αρχικά στις κατηγορίες της Ε.Π.Σ. Αθηνών και κατόπιν στην Εθνική Ερασιτεχνική Κατηγορία. 
Μέχρι τις αρχές της δεκαετίας του ’90 ταλαντεύονταν στις κατηγορίες της Β΄ και της Γ΄ Ε.Π.Σ. Αθηνών. Τη περίοδο 1992-93 κατακτά το Πρωτάθλημα της Β΄ Ε.Π.Σ.Α. και την άνοδο για πρώτη φορά στην ιστορία του στην Α΄ Ε.Π.Σ.Α. Κατά την αγωνιστική περίοδο 1997-98 ξεκινούν μια σειρά από σημαντικές επιτυχίες για το σύλλογο που έδωσαν ώθηση στην ανοδική του πορεία προς την Α΄ Εθνική Κατηγορία. Συγκεκριμένα τη χρονιά εκείνη κατέκτησε το πρωτάθλημα της Α΄ Ε.Π.Σ.Α., την επόμενη χρονιά υπήρξε φιναλίστ του Κυπέλλου Ε.Π.Σ.Α., τη περίοδο 2000-01 κατέκτησε το Κύπελλο Ε.Π.Σ.Α. αλλά και το Κύπελλο Ερασιτεχνών Ελλάδας. ενώ και την επόμενη σαιζόν 2001-02 έφτασε ξανά μέχρι το τελικό του κυπέλλου ΕΠΣΑ για τρίτη συνεχόμενη φορά. Την ίδια σαιζόν (2001-02), κατάφερε να κερδίσει την άνοδό του στα επαγγελματικά πρωταθλήματα καταλαμβάνοντας την πρώτη θέση του πρώτου ομίλου της Δ΄ Εθνικής Κατηγορίας. Παράλληλα ο σύλλογος έλαβε νομική μορφή ως Π.Α.Ε. την 9η Ιουλίου του 2002.
Τρία χρόνια αργότερα, τον Ιούνιο του 2005, ο Θρασύβουλος στέφεται πρωταθλητής του Νοτίου Ομίλου της Γ΄ Εθνικής κερδίζοντας το εισιτήριο για την Β΄ Εθνική Κατηγορία. Ο σημαντικός του στόχος για άνοδο στην Α΄ Εθνική Κατηγορία επιτυγχάνεται το Μάιο του 2008, έχοντας καταλάβει τη δεύτερη θέση του πρωταθλήματος ενώ στο κύπελλο Ελλάδος έφτασε μέχρι την ημιτελική φάση κερδίζοντας αντιπάλους όπως ο ΠΑΟΚ (4-2 στη Φυλή).. Στην Α'Εθνική έχει να θυμάται την ισοπαλία επί της ΑΕΚ (τερμάτισε 4η) με σκορ 3-3 στο γήπεδο Φυλής. Η επόμενη σαιζόν 2009-10 βρίσκει τους πράσινους στη Β' Εθνική ωστόσο το highlight της χρονιάς εκείνης ήταν η νίκη με 1-0 στη παράταση και ο αποκλεισμός της ΑΕΚ στη Δ' φαση του κυπέλλου Ελλάδος.
Την περίοδο 2012-13 ο Θρασύβουλος καταλαμβάνει τη προτελευταία θέση του πρωταθλήματος της Β΄ Εθνικής και αν και υποβιβάστηκε στη Γ΄ εθνική, δεν δήλωσε την επόμενη χρονιά συμμετοχή σ' αυτήν και επέλεξε να αγωνιστεί στο τοπικό πρωτάθλημα μετά από 15 χρόνια συνεχούς παρουσίας του στις εθνικές κατηγορίες.
Αγωνιστική περίοδος 2008-09.
Κατά την αγωνιστική περίοδο 2008-09 ο Θρασύβουλος αγωνίζεται για πρώτη φορά στην ιστορία του στην Α΄ Εθνική Κατηγορία. Πρόεδρος της ομάδας είναι ο Ιωάννης Ρόδης. Κατά το μεγαλύτερο μέρος της περιόδου προπονητής διετέλεσε ο Σάκης Τσιώλης, ο οποίος βρισκόταν στο ίδιο πόστο και κατά το προγενέστερο έτος. Μετά την κοινή συναινέσει λύση της συνεργασίας του με την ομάδα στις 17 Μαρτίου του 2009, χρέη υπηρεσιακού προπονητή ανέλαβε ο Σέρβος, μέχρι πρότινος βοηθός, Ζόραν Γιέφτοβιτς. Από τη παρθενική του συμμετοχή στα σαλόνια της Α΄ Εθνικής θα έχει να θυμάται ως αξιοσημείωτο την ισοπαλία που απέσπασε από την ΑΕΚ με σκορ 3-3 στη Φυλή. Το ρόστερ της ομάδας κατά την αγωνιστική περίοδο 2008-09 είχε ως εξής:

</doc>
<doc id="61459" url="https://el.wikipedia.org/wiki?curid=61459" title="Μυθιστόρημα επιστημονικής φαντασίας (για παιδιά)">
Μυθιστόρημα επιστημονικής φαντασίας (για παιδιά)

Κείμενα, από το χώρο της Παιδικής λογοτεχνίας, με τα οποία ο άνθρωπος επιδιώκει να προσδιορίσει το στίγμα του στον κοσμικό χώρο, με σημείο αναφοράς τη γη, να διεκδικήσει το δικαίωμα να κατέχει και να γνωρίζει το χώρο και να ταξιδεύει στο διάστημα και τέλος να βελτιώσει τη ζωή του και τους νόμους που τη διέπουν, εκμεταλλευόμενος τις δυνατότητες που του παρέχει τόσο η επιστήμη όσο και η δημιουργική φαντασία. Έτσι, η πλοκή εκτυλίσσεται σ' ένα ρυτιδωμένο, σμικρυμένο χρόνο, αλλά συνήθως τοποθετείται στο μακρινό παρελθόν, στο οποίο τα παιδιά-ήρωες μεταφέρονται με μια μηχανή του χρόνου.
Στα μυθιστορήματα αυτής της κατηγορίας ο συγγραφέας εκμεταλλεύεται τους επιστημονικούς νόμους με τις τεχνολογικές εφευρέσεις. Η βαρύτητα και η ταχύτητα του φωτός ουσιατικά αποτελούν τους βασικούς νόμους που εμπνέουν τους συγγραφείς τις κατηγορίας αυτής. 

</doc>
<doc id="61460" url="https://el.wikipedia.org/wiki?curid=61460" title="Μυθιστόρημα επιστημονικής φαντασίας">
Μυθιστόρημα επιστημονικής φαντασίας



</doc>
<doc id="61461" url="https://el.wikipedia.org/wiki?curid=61461" title="Αγία Άννα (αποσαφήνιση)">
Αγία Άννα (αποσαφήνιση)

Το όνομα Αγία Άννα είναι όνομα αγίων και ελληνικό τοπωνύμιο. Παρακάτω αναφέρονται οι αγίες καθώς και οι οικισμοί και μονές που βρίσκονται στη με το όνομα αυτό.

</doc>
<doc id="61462" url="https://el.wikipedia.org/wiki?curid=61462" title="Π.Σ. Καλαμάτα">
Π.Σ. Καλαμάτα

Ο Ποδοσφαιρικός Σύλλογος «Καλαμάτα» είναι ομάδα ποδοσφαίρου, με έδρα την πρωτεύουσα της Μεσσηνίας, Καλαμάτα. Ιδρύθηκε το 1967. Έχει συμμετάσχει επτά φορές στο πρωτάθλημα της Α΄ Εθνικής και είκοσι φορές στο πρωτάθλημα της Β΄ Εθνικής. Τη σεζόν 1999–00 κέρδισε τη συμμετοχή της στο Κύπελλο Ιντερτότο ΟΥΕΦΑ 2000, που ήταν η πρώτη και μοναδική μέχρι σήμερα σε ευρωπαϊκή διοργάνωση. Παράλληλα την ίδια σεζόν, έκανε μεγαλειώδη πορεία στο Κύπελλο Ελλάδος, φτάνοντας ως τα ημιτελικά. Είναι η πιο δημοφιλής ποδοσφαιρική ομάδα του νομού. Επίτιμος πρόεδρος με ανυπολόγιστη προσφορά είναι ο Λυκούργος Γαϊτανάρος.
Ιστορία.
Ο Ποδοσφαιρικός Σύλλογος «Η Καλαμάτα» ιδρύθηκε το 1967, έπειτα από αναγκαστική συγχώνευση που επέβαλε το δικτατορικό καθεστώς στα ποδοσφαιρικά σωματεία της πόλης Απόλλωνα, Παμμεσσηνιακού (από προηγούμενη συνένωση ΑΕΚ Καλαμάτας και Όμιλου Καλαμάτας, ο οποίος ήταν επίσης προϊόν παλαιότερης συνένωσης των Πράσινων Πουλιών και του Ολυμπιακού Καλ.), Πράσινων Πουλιών (που είχαν επανιδρυθεί) και του Εθνικού Καλαμάτας. Όλα επανιδρύθηκαν αργότερα και μετέχουν έως σήμερα στις τοπικές διοργανώσεις της ΕΠΣ Μεσσηνίας. Αρχικά ως έμβλημα του σωματείου επιβλήθηκε από τη δικτατορία ο μυθικός φοίνικας, τον οποίο η ομάδα κατάργησε το 1974.
Κατά τη δεκαετία του '70 υπήρξε η πρώτη χρυσή περίοδος του συλλόγου, επί προεδρίας του εμπόρου Λυκούργου Γαϊτανάρου. Το 1972 και το 1974 κατέκτησε το πρωτάθλημα της Β΄ Εθνικής και αγωνίστηκε για δύο περιόδους στην Α΄ Εθνική. Τις διακρίσεις αυτές ακολούθησε μια μακρά περίοδος παρακμής, κατά την οποία ο σύλλογος υποβιβαζόταν συνεχώς, φθάνοντας ως την Α΄ τοπική κατηγορία της Μεσσηνίας. Στη συνέχεια άρχισε να ανεβαίνει σταδιακά τις κατηγορίες και το 1995 επανήλθε στην Α΄ Εθνική, επί προεδρίας Σταύρου Παπαδόπουλου.
Μετά την αποχώρηση του Παπαδόπουλου πρόεδρος και μεγαλομέτοχος της ομάδας ανέλαβε ο Γιώργος Γρηγορόπουλος το Φεβρουάριο του 2000, όταν η ομάδα έκανε και τη χρυσή πορεία στο δεύτερο μισό της σεζόν 1999-2000. Ο Γρηγορόπουλος δεν κατάφερε να ανταποκριθεί οικονομικά στις υποχρεώσεις του συλλόγου, με αποτέλεσμα το 2010 η ομάδα να υποβιβαστεί από τη Β΄ Εθνική και την επόμενη σεζόν να μην καταφέρει να δηλώσει συμμετοχή ούτε στην Γ΄ Εθνική και η ΠΑΕ να διαλυθεί. Το καλοκαίρι του 2010 δεν υπέβαλε δήλωση συμμετοχής στο πρωτάθλημα της Γ΄ Εθνικής κατηγορίας στην Ένωση Επαγγελματικού Ποδοσφαίρου και υποβιβάστηκε μετά από έκτακτη συνεδρίαση του Δ.Σ. της ΕΕΠ στις 13-08-2010 στη Δ’ Εθνική. Τις τύχες του συλλόγου ανέλαβε η διοίκηση του ερασιτεχνικού σωματείου, δηλώνοντάς το στη Δ΄ Εθνική για τη σεζόν 2010-11 με προπονητή τον παλιό ποδοσφαιριστή του συλλόγου Έλβιο Μάνα.
Η περίοδος 1967-1975.
Η πορεία ανόδου.
Από τα μέσα της δεκαετίας του '60 στην Καλαμάτα κυριαρχούσε η ομάδα του Απόλλωνα, που είχε τερματίσει δύο συνεχόμενες σεζόν στην 4η θέση στη Β΄ Εθνική, το 1965-66 και το 1966-67. Έτσι όταν το καλοκαίρι του 1967 δημιουργήθηκε με τη συγχώνευση ο Π.Σ. Καλαμάτα, οι προσδοκίες ήταν αυξημένες. Πράγματι τη σεζόν 1967-68 η νεοσύστατη Καλαμάτα διεκδίκησε ως το τέλος την άνοδο, αλλά τελικά τερμάτισε στην τρίτη θέση του νοτίου ομίλου. Είχε ένα σκληροτράχηλο σύνολο, παρέμεινε αήττητη στο γήπεδό της και συγκέντρωσε 65 β. (11 ν. - 13 ισ. - 6 ήτ., 33-25 γκολ), μόλις ένα βαθμό λιγότερο από τον ΟΦΗ, που ως δευτεραθλητής διεκδίκησε και τελικά κατάφερε να πάρει την άνοδο σε αγώνα μπαράζ με το δευτεραθλητή του βορείου ομίλου.
Τις επόμενες τρεις χρονιές η Καλαμάτα είχε πάντα πρωταγωνιστικό ρόλο, αλλά δεν κατάφερνε να διεκδικήσει την άνοδο μέχρι τέλους. Το 1968-69 ήταν 4η με 71 β. (13 ν. - 11 ισ. - 10 ητ., 36-31 γκολ), ισόβαθμη στην 3η θέση με τον Φωστήρα αλλά δέκα βαθμούς λιγότερους από τη δεύτερη προνομιούχο θέση. Πάλι τερμάτισε αήττητη εντός έδρας, ωστόσο παραχώρησε πολλές ισοπαλίες. Το 1969-70 ήταν 5η με 72 β. (15 ν. - 9 ισ. - 10 ήτ., 43-32 γκολ), ξανά αήττητη εντός έδρας, αλλά μακριά από τους 95 βαθμούς της κορυφής. Το 1970-71 ήταν μεταβατική χρονιά. Με νέα ομάδα τερμάτισε στη 10η θέση (13 ν. - 6 ισ. - 15 ήτ., 36-39 γκολ), αλλά κατάφερε να δημιουργήσει ένα αξιόμαχο σύνολο που την επόμενη σεζόν κατάφερε να κερδίσει την άνοδο.
1971-72.
Η περίοδος 1971-72 ήταν συναρπαστική. Με πρόεδρο τον Λυκούργο Γαϊτανάρο και μια σειρά από ταλαντούχους ντόπιους παίκτες, όπως τους Νίκο Παναγόπουλο (Μπατούνα), Ηλία Λαγογιάννη, Άγγελο Σκαφιδά, Νίκο Μουλατσιώτη, Δημήτρη Σπεντζόπουλο, Λεωνίδα Δαμιανάκο, Μανώλη Θεοδώρου, Δημήτρη Καλλιγέρη, Γιώργο Μπιστικέα, Τάκη Μάραντο, Καπαματζιάν, Μπατσακούτσα και Μελιγαλιώτη, πέτυχε να πάρει τον τίτλο συγκεντρώνοντας 89 β. (20 ν.-11 ισ- 7 ήτ., 59-25 γκολ). Ήταν ακατάβλητη εντός έδρας, όπου παραχώρησε μόλις δύο ισοπαλίες και πέτυχε πολλές εντυπωσιακές νίκες, όπως το 8-1 με το Λεωνίδα Σπάρτης, 4-1 με τον Παναργειακό, 4-2 με τον ΠΑΣ Γιάννινα, 3-0 με τα Χανιά, τον ΟΦΗ, τον Αίαντα, τον Ορφέα Αιγάλεω και τον Παναιτωλικό.
Στους εκτός έδρας αγώνες την ακολουθούσαν πλήθος φιλάθλων, οι οποίοι με τις ασπρόμαυρες σημαίες δημιουργούσαν εντυπωσιακή ατμόσφαιρα. Τότε δημιουργήθηκε το παρατσούκλι "Μαύρη Θύελλα", που φέρει ως σήμερα, το οποίο ανήκε στον Παναιγιάλειο από την δεκαετία του ’50. Στο λεκανοπέδιο της Αττικής οι αντίπαλοι σύλλογοι αναγκάζονταν να δώσουν τον αγώνα τους με την Καλαμάτα σε μεγαλύτερα γήπεδα για εισπρακτικούς λόγους, αφού τα δικά τους δεν μπορούσαν να ικανοποιήσουν την τεράστια ζήτηση εισιτηρίων. Έτσι η Καλλιθέα έπαιξε στο Στάδιο Νέας Σμύρνης, η Προοδευτική στο Στάδιο Καραϊσκάκη και ο Ίκαρος Ν. Ιωνίας στο παλιό γήπεδο της ΑΕΚ στη Νέα Φιλαδέλφεια.
Βασικός αντίπαλος στην διεκδίκηση του τίτλου ήταν ο Ίκαρος Ν. Ιωνίας. Ο αποφασιστικός αγώνας μεταξύ των δύο ομάδων δόθηκε στο τέλος του β΄ γύρου στο Στάδιο Ν. Φιλαδέλφειας. Η κοσμοσυρροή ήταν τέτοια ώστε χιλιάδες φίλαθλοι έμειναν έξω από το γήπεδο, αφού είχαν εξαντληθεί τα εισιτήρια και παρακολουθούσαν ραδιοφωνικά την εξέλιξη του ματς. Η Καλαμάτα ήταν μπροστά με διαφορά τριών βαθμών και το τελικό 1-1 της επέτρεψε να κρατήσει την πρωτοπορία και τελικά να πάρει τον τίτλο και την άνοδο.
1973-74.
Την επόμενη σεζόν η ομάδα υποβιβάστηκε από την Α΄ Εθνική και το 1973-74 διεκδίκησε πάλι την άνοδο. Βασικοί αντίπαλοί της αυτή τη φορά ήταν ο Ατρόμητος Αθηνών και η Προοδευτική. Τελικά ισοβάθμησε στη πρώτη θέση με τον Ατρόμητο με 57 β. (24 ν.- 9 ισ- 5 ήτ., 70-23 γκολ), 4 περισσότερους από την Προοδευτική. Πήρε τον τίτλο έπειτα από αγώνα μπαράζ, αλλά τελικά ανέβηκε και ο Ατρόμητος.
Σε όλη τη διάρκεια της σεζόν είχε εικόνα ομάδας Α΄ Εθνικής και οι εμφανίσεις της ήταν εντυπωσιακές. Στην έδρα της, το γήπεδο Μεσσηνιακού, παραχώρησε μόνο τρεις ισοπαλίες και οι νίκες της ήταν με μεγάλα σκορ, νικώντας 5-0 τον Απόλλωνα Μυτιλήνης και τον Φοίβο Ρόδου, 4-0 τον Ιωνικό, 4-1 τον Ολυμπιακό Λιοσίων και τον Α.Ο. Σύρου, 3-0 την Αναγέννηση Καρδίτσας, τα Χανιά και τον Αχαρναϊκό.
Οι δυο σεζόν στην Α΄ Εθνική.
1972-73.
Η Καλαμάτα δεν μπόρεσε να παραμείνει πάνω από μια σεζόν στην ανώτερη κατηγορία. Την πρώτη της φορά, την περίοδο 1972-73, παρουσίασε μια δυναμική ομάδα, ενισχυμένη με πέντε νοτιαμερικανούς ποδοσφαιριστές (Βάλιαν, Μάνα, Εσπινόζα, Καντίχεβιτς, Τζιλιότι), οι οποίοι έδωσαν χαρακτήρα στην ομάδα, που όμως έχασε σε ομοιογένεια, με αποτέλεσμα να κάνει πολλές ήττες. Παρόλα αυτά πέτυχε μερικά καλά αποτελέσματα, όπως η ισοπαλία 2-2 εκτός έδρας με τον Παναθηναϊκό, το 2-1 επί της σπουδαίας Παναχαϊκής που τερμάτισε 4η εκείνη τη χρονιά, το 3-0 επί της Ομόνοιας Λευκωσίας, το 2-0 επί Αιγάλεω, Ατρόμητου και Τρικάλων. Πάλεψε μέχρι τέλους για την παραμονή της και τερμάτισε στην 15η θέση. Συγκέντρωσε 60 β. (8 ν. - 10 ισ. - 16 ήτ., 30-45 γκολ), μόλις ένα λιγότερο από τον Πανσερραϊκό και δύο λιγότερους από το Φωστήρα που σώθηκαν. Είναι χαρακτηριστικό πως απείχε μόλις 4 βαθμούς από τη 10η θέση, δηλαδή μόλις δύο νίκες (με το τότε σύστημα 3-2-1).
1974-75.
Δυο χρόνια αργότερα, την περίοδο 1974-75, ξαναβρέθηκε στην Α΄ Εθνική. Όμως αυτή τη φορά έχασε πιο καθαρά τη μάχη της σωτηρίας. Τερμάτισε στη 17η και προτελευταία θέση με 23 β. (8 ν. - 7 ισ. - 19 ήτ., 23-60 γκολ), πέντε βαθμούς από την 13η θέση,τελευταία που εξασφάλιζε την παραμονή. Η μοναδική καλή ανάμνηση από τη σεζόν είναι μια από τις πιο μεγάλες νίκες που πέτυχε στην ιστορία της, με 2-0 επί του Παναθηναϊκού.
Οι παίκτες.
Τις χρονιές στην Α΄ Εθνική η Καλαμάτα στηρίχτηκε σε ένα μείγμα παλιών ντόπιων παικτών και νεοφερμένων Ελλήνων, καθώς και των πέντε ξένων, οι τέσσερις από τους οποίους έκαναν τα επόμενα χρόνια καριέρα και σε άλλες ομάδες Α΄ Εθνικής. Ήταν οι εξής (σε παρένθεση ε/γ: εμφανίσεις και γκολ σε κάθε μια από τις δυο σεζόν στην Α΄ Εθνική): 
Η χρυσή σεζόν 1999-2000.
Η σεζόν 1999-00 θεωρείται η πιο επιτυχημένη στην ιστορία του συλλόγου. Στη διάρκεια της χρονιάς πέτυχε μερικές εντυπωσιακές νίκες, όπως το 5-2 επί του Άρη εντός έδρας και οι έξι νίκες εκτός έδρας επί των Απόλλωνα Αθ. (2-1), Ιωνικού (1-0), Παναχαϊκής (2-1), Καβάλας (1-0), Τρικάλων (2-0) και Προοδευτικής (2-1).
Τερμάτισε στην 9η θέση του πρωταθλήματος με 44 βαθμούς, χάνοντας μόλις για ένα βαθμό τη συμμετοχή της στους αγώνες μπαράζ για την έξοδο στο Κύπελλο ΟΥΕΦΑ. Κέρδισε όμως τη συμμετοχή της στο Κύπελλο Ιντερτότο ΟΥΕΦΑ 2000, που ήταν η πρώτη και μοναδική μέχρι σήμερα σε ευρωπαϊκή διοργάνωση. Το καλοκαίρι του 2000 αντιμετώπισε στον 3ο γύρο την Τσμελ Μπιλσάνι (Τσεχία) και αποκλείστηκε με δυο ήττες (0-5, 0-3).
Παράλληλα την ίδια σεζόν έκανε μεγαλειώδη πορεία στο Κύπελλο Ελλάδος, φτάνοντας ως τα ημιτελικά. Τερμάτισε πρώτη στον προκριματικό όμιλο με τέσσερις νίκες επί των Ναυπακτιακού Αστέρα (4-0 εντός), Πανελευσινιακού (1-0 εκτός), Λύκων Θεσσαλονίκης (2-0 εκτός) και Πιερικού (2-0 εντός) και μία ήττα από τον Απόλλωνα Αθ. (1-2 εντός). Στη συνέχεια απέκλεισε κατά σειρά την Προοδευτική με 3-2 (εντός) και τον ΟΦΗ στα προημιτελικά (0-1, 3-0), για να αποκλειστεί στα ημιτελικά από τον Ιωνικό (0-2, 2-4).
Οι παίκτες.
Την ομάδα εκείνη αποτελούσαν οι:
Σπουδαίοι ποδοσφαιριστές.
Μεγαλύτερος σύγχρονος ποδοσφαιριστής που έχει αναδείξει ο σύλλογος είναι ο 
Τη δεκαετία του '70 στην Καλαμάτα αγωνίστηκαν ορισμένοι σπουδαίοι ποδοσφαιριστές, οι οποίοι έκαναν καριέρα και σε άλλους συλλόγους Α΄ Εθνικής. Σημαντικότεροι ήταν οι:
Τις δεκαετίες του '90 και του 2000 αναδείχθηκαν οι:
Άλλοι μεγάλοι ποδοσφαιριστές που φόρεσαν τη φανέλα της Καλαμάτας είναι:

</doc>
<doc id="61463" url="https://el.wikipedia.org/wiki?curid=61463" title="Καλαμάτα Π.Α.Ε.">
Καλαμάτα Π.Α.Ε.



</doc>
<doc id="61464" url="https://el.wikipedia.org/wiki?curid=61464" title="Θρασύβουλος Φυλής Α.Ο.">
Θρασύβουλος Φυλής Α.Ο.



</doc>
<doc id="61465" url="https://el.wikipedia.org/wiki?curid=61465" title="Αγία Άννα">
Αγία Άννα

Η Αγία Άννα, σύμφωνα με την Ορθόδοξη Παράδοση, ήταν η μητέρα της Μαρίας, της μητέρας του Ιησού Χριστού. Το εξελληνισμένο όνομα "Άννα" προέρχεται από το εβραϊκό "Χάνα" που σημαίνει «εύνοια, χάρη».Το όνομα της Αγίας Άννας καθώς και του συζύγου της Ιωακείμ αναφέρονται μόνο σε απόκρυφα ευαγγέλια όπως για παράδειγμα το Πρωτοευαγγέλιο του Ιακώβου.
Βίος.
Σύμφωνα με τις αντίστοιχες πηγές, η Αγία Άννα, η μητέρα της Μαρίας, της μητέρας του Ιησού Χριστού, καταγόταν από τη φυλή του Λευί. Ο πατέρας της, που ήταν ιερέας, ονομαζόταν Ματθάν και ιεράτευε την εποχή της βασιλείας της Κλεοπάτρας. Τη δε μητέρα της, την έλεγαν Μαρία.
Η Άννα είχε και δύο αδελφές, την ομώνυμη με τη μητέρα της Μαρία και τη Σοβήν. Και η μεν Μαρία, που παντρεύτηκε στην Βηθλεέμ, είχε κόρη τη Σαλώμη την μαία, η δε Σοβή, που παντρεύτηκε και αυτή στην Βηθλεέμ, την Ελισάβετ. Τέλος, η Αγία Άννα που παντρεύτηκε στην Γαλιλαία τον Ιωακείμ, γέννησε την Παρθένο Μαρία.
Η Αγία Άννα αξιώθηκε να έχει τη μεγάλη τιμή και ευτυχία να αποκτήσει μοναδική κόρη, τη μητέρα του Σωτήρα του κόσμου. Αφού η Αγία Άννα απογαλάκτισε τη Θεοτόκο και την αφιέρωσε στο Θεό, αυτή πέρασε την υπόλοιπη ζωή της με νηστείες, προσευχές και ελεημοσύνες προς τους φτωχούς. Τέλος, ειρηνικά παρέδωσε στο Θεό τη δίκαια ψυχή της, κληρονομώντας τα αιώνια αγαθά. Διότι ο ίδιος ο Κύριος διαβεβαίωσε ότι «οἱ δίκαιοι εἰς ζωὴν αἰώνιο ἀπελεύσονται» (Ματθαίου, κε' 46). Οι δίκαιοι, δηλαδή, θα μεταβούν για να απολαύσουν ζωή αιώνια.
Περικαλλή ναό προς τιμήν της αγίας Άννας, έκτισε στην Κωνσταντινούπολη περί το 550 μ.Χ. ο αυτοκράτορας Ιουστινιανός. Λείψανο της Αγίας υπάρχει στην αγιορείτικη σκήτη της Αγίας Άννας, στον Ιερό Ναό της Αγίας Άννης Κατερίνης, καθώς και αλλού. Η σύλληψη της Αγίας Άννας γιορτάζεται από την Ορθόδοξη Εκκλησία στις 9 Δεκεμβρίου και η κοίμησή της στις 25 Ιουλίου.

</doc>
<doc id="61468" url="https://el.wikipedia.org/wiki?curid=61468" title="Γ.Σ. Καλλιθέα">
Γ.Σ. Καλλιθέα

Ο Γυμναστικός Σύλλογος Καλλιθέα είναι ελληνικός αθλητικός σύλλογος που εδρεύει στην Καλλιθέα Αττικής. Ιδρύθηκε το 1966 από τη συγχώνευση των ομάδων Έσπερος (1943), Ηρακλής (1949), Αθλητική Ένωση Καλλιθέας (1947), Καλλιθαϊκός (1926) και Πυρσός. Χρώματα του συλλόγου είναι το μπλε και το λευκό και έμβλημά του μία ασπίδα αρχαίου Έλληνα πολεμιστή και 5 κόκκινα αστέρια σε διαγώνια παράταξη. 
Εκτός από το τμήμα ποδοσφαίρου, από το 1985 διατηρεί επίσης τμήματα ενόργανης γυμναστικής και στίβου ενώ το 2020 εντάχθηκε και στον ηλεκτρονικό αθλητισμό (e-Sports).
Ιστορικά στοιχεία.
Από τον Σεπτέμβριο του 1926 υπάρχουν αναφορές λειτουργίας ανεπίσημων ποδοσφαιρικών ομάδων της Καλλιθέας, με ονόματα παρόμοια (ή και ταυτόσημα) με εκείνα των ποδοσφαιρικών σωματείων που λειτούργησαν αργότερα επισήμως. Έτσι στις 12 Σεπτεμβρίου 1926 κάποιος Φοίνικας Καλλιθέας μετέβη στο Φάληρο, όπου αγωνίστηκε με τον τοπικό "Όμιλο", από τον οποίο ηττήθηκε με 2-0. Επίσης στις 12 και 26 Σεπτεμβρίου αναφέρονται αγώνες και άλλων ομάδων της περιοχής:
"Εις το εν Φαλήρω γήπεδον της "Αθλητικής Ενώσεως Τζιτζιφιών" εγένετο την προπαρελθούσαν Κυριακήν ο ποδοσφαιρικός αγών μεταξύ των ομάδων "ΑΕ Τζιτζιφιών" και "Ένωσις Συνοικισμού Περιστερίου". Νικήτρια ανεδείχθη η πρώτη με τέρματα 4-0... Εις το γήπεδον της Εσπερίας συναντήθηκαν την παρελθούσαν Κυριακήν η β΄ ομάς αυτής μετά της Καλλιθέας. Νικήτρια ανεδείχθη η πρώτη με τέρματα 1-0. Επίσης, εις το αυτό γήπεδον συνηντήθη την Κυριακήν η ομάς του Καλλιθαϊκού μετά της του Ηρακλέους (Αθηνών). Η τελευταία ήτο ενισχυμένη δια παικτών του συλλόγου "Λένορμαν", ανεδείχθη δε νικήτρια με 3-0."
Την ίδια περίοδο 1926-27 αναφέρονται οι εφήμερες ομάδες: "Ένωσις Χαροκόπου", "Γκλόρια Καλλιθέας", "Αχιλλεύς Παλ. Σφαγείων", "Αναγέννησις Καλλιθέας", "Ολυμπιακός Καλλιθέας".
ΙΔΡΥΣΗ Γ.Σ. ΚΑΛΛΙΘΕΑ 
Το 1966, έπειτα από πρωτοβουλία του Εσπέρου, που είχε ξεκινήσει από τα προηγούμενα χρόνια, και υπό την καθοριστική συμβολή του τότε Δημάρχου της Καλλιθέας Ι. Γάλλου, οι τέσσερις ομάδες (Έσπερος, Ηρακλής, Καλλιθαϊκός, Αθλητική Ένωση Καλλιθέας) συγχωνεύθηκαν και δημιούργησαν τον «Γυμναστικό Σύλλογο Καλλιθέα», με έδρα το γήπεδο Εσπέρου. Άμεσα συγκροτήθηκε και το Διοικητικό Συμβούλιο της νέας ομάδος, στελεχωμένο με παράγοντες και από τα τέσσερα προ της συγχώνευσης σωματεία και εκλέγοντας παμψηφεί για Πρόεδρο τον Σπύρο Κερκύρα, τον κατά την προηγούμενη οκταετία πρόεδρο του Ηρακλή Καλλιθέας. 
Τελικά, την επόμενη χρονιά προσχώρησε στη συγχώνευση και ο Πυρσός. Την τελευταία στιγμή υπαναχώρησε της συγχώνευσης ο «Φοίνιξ», ο οποίος μάλιστα κατόρθωσε στην πρώτη επίσημη αναμέτρηση σε αγώνα κυπέλλου Ελλάδας, να κερδίσει τον Γ.Σ. Καλλιθέα με γκολ του Μουριάδη. Επίσης, εκτός της συγχώνευσης παρέμεινε η «Αθλητική Ένωση Κεντρικού Φαλήρου», ο σημερινός «Α.Ο.Κ. Φαλήρου» και απόγονος του παλαιού σωματείου «Αιολικός Τζιτζιφιών».
1. Ύστερα από μακροχρόνια διαδικασία (πρωτοβουλίες του τότε αλλά και του προηγούμενου δημάρχου, δημόσιος διάλογος στον τοπικό τύπο κλπ.), οι εκπρόσωποι  τριών σωματείων (ΗΡΑΚΛΗΣ, ΑΕ. ΚΑΛΛΙΘΕΑΣ, ΕΣΠΕΡΟΣ) συμφώνησαν ενυπόγραφα στη συνένωση στις 20 Μαΐου 1966. 
2. Ύστερα από αυτό, ο δήμαρχος Γάλλος κάλεσε σε σύσκεψη όλα τα επτά σωματεία στις 16 Ιουνίου 1966. Στα επτά αυτά σωματεία, πέρα από τα τρία που προαναφέρθηκαν, περιλαμβάνονταν ο ΦΟΙΝΙΚΑΣ, ο ΚΑΛΛΙΘΑΪΚΟΣ, ο ΠΥΡΣΟΣ και η ΑΕ ΑΓΙΟΥ ΝΙΚΟΛΑΟΥ, όπου τα τρία τελευταία βρίσκονταν σε πολύ χαμηλές κατηγορίες και ουσιαστικά δεν συνεισέφεραν ποδοσφαιριστές. Ωστόσο ο ΚΑΛΛΙΘΑΪΚΟΣ (ίδρυση 1926) ήταν το αρχαιότερο σωματείο της πόλης και συνεισέφερε στην αρχή διοικητικούς παράγοντες. Χαρακτηριστικό είναι ότι την τρίτη χρονιά 1968-69, χρονιά της ανόδου στη Β’ Εθνική, ο πρόεδρος και ο γεν. γραμματέας του Γ.Σ. ΚΑΛΛΙΘΕΑ (Σταυρόπουλος και Καπακουλάκης) προέρχονταν από τον ΚΑΛΛΙΘΑΪΚΟ. 
3. Στις 16 Ιουνίου 1966, ύστερα από την πιο πάνω πρόσκληση του δημάρχου, πέντε σωματεία (ΕΣΠΕΡΟΣ, ΗΡΑΚΛΗΣ, ΑΕ. ΚΑΛΛΙΘΕΑΣ, ΦΟΙΝΙΚΑΣ, ΚΑΛΛΙΘΑΪΚΟΣ) αποφάσισαν τη συγχώνευση και υπέγραψαν σχετικό πρακτικό. Αργότερα ο ΦΟΙΝΙΚΑΣ υπαναχώρησε. 
4. Θα συγχωνεύονταν λοιπόν τέσσερις: τρία σωματεία (ΗΡΑΚΛΗΣ, ΑΕ. ΚΑΛΛΙΘΕΑΣ, ΚΑΛΛΙΘΑΪΚΟΣ) και το ποδοσφαιρικό τμήμα του ΕΣΠΕΡΟΥ, ο οποίος θα συνέχιζε να υπάρχει ως σωματείο αθλοπαιδιών (μπάσκετ και βόλεϊ). Τη χρονιά εκείνη ο ΗΡΑΚΛΗΣ αγωνιζόταν μια κατηγορία πάνω από την ΑΕ ΚΑΛΛΙΘΕΑΣ και τον ΕΣΠΕΡΟ. Προτάθηκε από τον ΕΣΠΕΡΟ (αντιπρόεδρος Δημ. Χιουρέας) και συμφώνησαν όλοι, να γίνει η συγχώνευση πάνω στο καταστατικό του ΗΡΑΚΛΗ. Θα εγγράφονταν στον ΗΡΑΚΛΗ 30 μέλη από καθένα από τα τρία άλλα σωματεία. Τα μέλη αυτά, μαζί με 30 ενεργά μέλη του ΗΡΑΚΛΗ, 120 συνολικά, θα συγκροτούσαν την ετήσια τακτική γενική συνέλευση του ΗΡΑΚΛΗ, η οποία θα αποφάσιζε:
(α) Την έγκριση της συγχώνευσης της ΑΕ ΚΑΛΛΙΘΕΑΣ και του ΚΑΛΛΙΘΑΪΚΟΥ στον ΗΡΑΚΛΗ καθώς και την απορρόφηση του ποδοσφαιρικού τμήματος του ΕΣΠΕΡΟΥ.
(β) Την αλλαγή του καταστατικού του ΗΡΑΚΛΗ με μετονομασία του συλλόγου σε Γ.Σ. ΚΑΛΛΙΘΕΑ και 
(γ) Την εκλογή νέου διοικητικού συμβουλίου, συγκροτούμενου από ίσο αριθμό μελών προερχόμενων από καθένα από τα τέσσερα σωματεία. 
5. Αυτή η γενική συνέλευση πρέπει να έγινε γύρω στις 10 Αυγούστου 1966, γιατί σε δημοσίευμα της «Αθλητικής Ηχούς» στις 14 Αυγούστου διαβάζουμε: «Το νέο σωματείο, που παίρνει οριστικά την ονομασία «ΚΑΛΛΙΘΕΑ», προχώρησε αυτές τις ημέρες σε αρχαιρεσίες για την ανάδειξη του νέου Δ.Σ.». 
6. Σύμφωνα με το δημοσίευμα, το πρώτο Δ.Σ. (το οποίο ήταν 11μελές, αφού έτσι προέβλεπε το καταστατικό του ΗΡΑΚΛΗ) το αποτέλεσαν οι παρακάτω:
Πρόεδρος Κερκύρας Σ. (ΗΡΑΚΛΗ),
αντιπρόεδρος Σταυρόπουλος Ν. (ΚΑΛΛΙΘΑΪΚΟΥ), 
γεν. γραμματέας Χριστόπουλος Ν. (ΕΣΠΕΡΟΥ), 
ειδ. γραμματέας Αφεντουλίδης Γ. (ΚΑΛΛΙΘΑΪΚΟΥ), 
ταμίας Αναγνώστου Μ. (ΗΡΑΚΛΗ),
έφορος Καρακασίδης Σ. (ΑΕ ΚΑΛΛΙΘΕΑΣ), 
γεν. αρχηγός Δεδούσης Β. (ΑΕ ΚΑΛΛΙΘΕΑΣ), 
σύμβουλοι οι Χιουρέας Δ. (ΕΣΠΕΡΟΥ), Κεφάκης Α. (ΗΡΑΚΛΗ), Ανδριάς Β. (ΚΑΛΛΙΘΑΪΚΟΥ), Γρηγορόπουλος Γ. (ΕΣΠΕΡΟΥ)
7. Η υποβολή αρμοδίως και η έγκριση του νέου καταστατικού από το Πρωτοδικείο με μετονομασία του ΗΡΑΚΛΗ σε Γ.Σ. ΚΑΛΛΙΘΕΑ προφανώς πήρε χρόνο, κάποιους μήνες. Οι ομάδες είχαν ήδη δηλώσει συμμετοχή με τα ονόματά τους στα πρωταθλήματα στα οποία ανήκαν. Έτσι ο ΕΣΠΕΡΟΣ και η ΑΕ ΚΑΛΛΙΘΕΑΣ πήραν μέρος για τελευταία φορά στο πρωτάθλημα Α1’ κατηγορίας Αθηνών την περίοδο 1966-67 με τις ομάδες των νέων, αφού είχαν παραχωρήσει τους καλούς ποδοσφαιριστές τους στον ΗΡΑΚΛΗ. Αν και ο Σύλλογος δεν είχε μετατραπεί ακόμα -τυπικά τουλάχιστον- σε Γ.Σ. ΚΑΛΛΙΘΕΑ, η ιαχή "ΚΑΛΛΙΘΕΑ" ήταν που ακουγόταν στο γήπεδο, υποδηλώνοντας, πως η συγχώνευση αποτελούσε πλέον κοινό τόπο στην συνείδηση των φιλάθλων. 
8. Τυπικά λοιπόν ημερομηνία ίδρυσης του Γ.Σ. ΚΑΛΛΙΘΕΑ, δηλαδή της μετονομασίας του Α.Ο. ΗΡΑΚΛΗΣ, είναι η ημερομηνία της έγκρισης από το Πρωτοδικείο της τροποποίησης του καταστατικού του ΗΡΑΚΛΗ. Αυτή η ημερομηνία τοποθετείται στα τέλη του 1966 ή αρχές του 1967. Αν δεν αναφέρεται στο παρόν ή σε παλαιότερα καταστατικά του Γ.Σ. ΚΑΛΛΙΘΕΑ, λογικά είναι δυνατό να βρεθεί στο Πρωτοδικείο, όπου έχει καταχωρηθεί.
9. Προς το τέλος εκείνης της ποδοσφαιρικής χρονιάς, στις 21 Απριλίου 1967, έγινε το στρατιωτικό πραξικόπημα. Μετά το τέλος της αγωνιστικής περιόδου η Γενική Γραμματεία Αθλητισμού προχώρησε σε μια σειρά από υποχρεωτικές συγχωνεύσεις, σε πόλεις που είχαν πολλές ομάδες. Έτσι η ΚΑΛΟΓΡΕΖΑ, η ΣΑΦΡΑΜΠΟΛΗ και άλλες ομάδες της Νέας Ιωνίας ενώθηκαν στον ΙΚΑΡΟ ΝΕΑΣ ΙΩΝΙΑΣ, ενώ κάποιες ομάδες του Αιγάλεω ενώθηκαν στον ΘΕΜΙΣΤΟΚΛΗ ΑΙΓΑΛΕΩ. Στο ίδιο πλαίσιο, επιβλήθηκε η συγχώνευση του ΠΥΡΣΟΥ ΠΑΛΑΙΩΝ ΣΦΑΓΕΙΩΝ στον Γ.Σ. ΚΑΛΛΙΘΕΑ ως πέμπτου μέλους, ενώ ο ΦΟΙΝΙΚΑΣ γλίτωσε την υποχρεωτική συγχώνευση στον Γ.Σ. ΚΑΛΛΙΘΕΑ λόγω ονόματος και εμβλήματος, αφού το αναγεννώμενο από τις στάχτες του πουλί ήταν το έμβλημα όχι μόνο του ΦΟΙΝΙΚΑ ΚΑΛΛΙΘΕΑΣ αλλά και της Χούντας.
Τμήμα ποδοσφαίρου.
Ο Γ.Σ. Καλλιθέα έπειτα την ίδρυσή του εντάχθηκε στην Ε.Π.Σ. Αθηνών και ξεκίνησε την αγωνιστική του πορεία την περίοδο 1966-67 από την Α' κατηγορία Ε.Π.Σ.Α. Η νεοσύστατη ομάδα κληρονόμησε αυτή τη θέση, όσο και μεγάλο μέρος του έμψυχου δυναμικού της, από το αγωνιστικά ισχυρότερο σωματείο πρό της συγχωνεύσεως, τον Ηρακλή Καλλιθέας. Έτσι, στην παρθενική του συμμετοχή ο Σύλλογος τερμάτισε στην 3η θέση, όπως και την επόμενη περίοδο 1967-68. Στην τρίτη συμμετοχή του στην Α' Ε.Π.Σ.Α. την περίοδο 1968-69, ο Γ.Σ. Καλλιθέα κατέκτησε το πρωτάθλημα Β΄ Ομίλου και κατόπιν επικράτησε του Α.Ο. Κορωπίου με 3-1 στο γήπεδο Ζωγράφου και αναδείχθηκε Υπερπρωταθλητής Αθηνών. Στη συνέχεια συμμετείχε στον νότιο όμιλο του Πανελλήνιου Ερασιτεχνικού Πρωταθλήματος όπου ισοβάθμησε στη 2η θέση με τον Α.Ο. Κορωπίου, τον οποίο συνάντησε εκ νέου στο μπαράζ ανόδου στη Χαλκίδα στις 21 Ιουνίου 1969 και επικρατώντας με 1-0 στην παράταση προβιβάστηκε στη Β' Εθνική. 
Η νίκη και η άνοδος επί του Κορωπίου, εκτός από ορόσημο για την σταδιακή καθιέρωση του Συλλόγου στις διαχρονικές δυνάμεις του Αθηναϊκού ποδοσφαίρου, ήταν και μία σημαντική εξέλιξη στο ευρύτερο αθλητικό τοπίο της δικτατορικής Ελλάδας. Θεωρήθηκε ράπισμα στην σχεδιαζόμενη αναμόρφωση του ποδοσφαιρικού χάρτη, που προωθούσε ο Γενικός Γραμματέας Αθλητισμού της Χούντας Κ. Ασλανίδης. Το σχέδιο Ασλανίδη περιελάμβανε την, δια της συγχωνεύσεως, εξαφάνιση μη φιλικών προς το καθεστώς Συλλόγων, καθώς και την ενίσχυση πολλών Συλλόγων, που συνδέονταν άμεσα ή έμμεσα με το καθεστώς, όπως ήταν τότε ο Α.Ο. Κορωπίου. Μάλιστα, σε ηχογραφημένο μήνυμα, που εξέπεμψε εκείνη την περίοδο το ραδιόφωνο του BBC, η άνοδος της Καλλιθέας χαρακτηρίστηκε ως "η πρώτη ήττα της Χούντας". 
Ο Γ.Σ. Καλλιθέα αγωνίστηκε για πρώτη φορά στην Β' Εθνική για 6 χρονιές. Αρχικά, τις περιόδους 1969-70 και 1970-71 τερμάτισε στην 4η θέση αντίστοιχα, την περίοδο 1971-72 στην 5η θέση, την περίοδο 1972-73 στην 6η θέση και την περίοδο 1973-74 στην 14η θέση της βαθμολογίας. Την περίοδο 1974-75 ο Γ.Σ. Καλλιθέα τερμάτισε επί 20 ομάδων στη 13η θέση του 1ου ομίλου της Β' Εθνικής, αλλά υποβιβάστηκε λόγω μείωσης των ομίλων της Β' Εθνικής από τρεις σε δύο από την επόμενη περίοδο. 
Στο κλείσιμο αυτού του πρώτού της κύκλου στη Β' Εθνική, η Καλλιθέα είχε πλέον καταστεί μία από τις εμπορικότερες ομάδες της κατηγορίας και εκ των λαοφιλέστερων στο λεκανοπέδιο, υποσκελίζοντας πολλές φορές σε προσέλευση τον Πανιώνιο, στο γήπεδο του οποίου αγωνιζόταν μέχρι να εγκαινιαστεί το Ελ Πάσο, το 1972. Η δυναμική της συγχώνευσης φαίνεται πως απάντησε άμεσα στην ανάγκη μίας μεγάλης μερίδας φιλάθλων του τέταρτου πιο πολυπληθούς δήμου του λεκανοπεδίου για ένα αξιόλογο ποδοσφαιρικό μέγεθος στην περιοχή. Επίσης, ένα εξαιρετικό σύνολο ποδοσφαιριστών, που μεταξύ άλλων αποτελείτο από τους Μαξούρη, Δορκοφίκη, Ερμείδη, Λαζάρου, Κερκύρα, Μιχελή καθώς και το ρέκορντμαν συμμετοχών της Καλλιθέας και τότε αρχηγό Θέμη Ντούλα, συνέβαλε σημαντικά στη δημοτικότητα του Συλλόγου κατά το πρώτο μισό της δεκαετίας του 1970. Εκείνα τα χρόνια δόθηκε από τους οπαδούς στην ομάδα και το παρατσούκλι "England", εξαιτίας της ομοιότητας, που είχε η φανέλα της Καλλιθέας με την αντίστοιχη της Εθνικής Αγγλίας. 
Την επόμενη περίοδο 1975-76, ο Γ.Σ. Καλλιθέα αγωνίστηκε στην Α' κατηγορία Ε.Π.Σ.Α κατακτώντας το πρωτάθλημα Α΄ Ομίλου και κατόπιν, επικρατώντας του Α.Ο.Ν. Αργυρούπολης με 3-0 αναδείχθηκε Υπερπρωταθλητής Αθηνών. Στη συνέχεια πήρε μέρος στο Πανελλήνιο Ερασιτεχνικό Πρωτάθλημα, όπου τερμάτισε στην πρώτη θέση του 7ου ομίλου μπροστά από τον διεκδικητή Φοίβο Κρεμαστής Ρόδου και επανήλθε στη Β' Εθνική κατηγορία, ύστερα από απουσία μιας χρονιάς. 
Ακολούθησε η δεύτερη εξαετία του Γ.Σ. Καλλιθέα στη Β' Εθνική από το 1976 μέχρι το 1982. Πλέον το πρωτάθλημα της Β' Εθνικής διεξαγόταν σε δύο ομίλους (βόρειο και νότιο) και ο Γ.Σ. Καλλιθέα τερμάτισε αντίστοιχα στην 9η, 4η, 8η, 6η και 6η θέση του νοτίου ομίλου. Την περίοδο 1981-82 ο Γ.Σ. Καλλιθέα τερμάτισε επί 20 ομάδων στη 19η θέση του νοτίου ομίλου της Β' Εθνικής και υποβιβάστηκε στη Γ' Εθνική, η οποία θα λειτουργούσε επίσημα για πρώτη φορά από την επόμενη περίοδο.
Ακολούθησε η πρώτη πενταετία στη νεοσύστατη τότε Γ' Εθνική. Αρχικά, την περίοδο 1982-83 στη Γ' Εθνική ενός ομίλου, ο Γ.Σ. Καλλιθέα πάλεψε με τον Εδεσσαϊκό, αλλά τελικά τερμάτισε στη 2η θέση και δεν προβιβάστηκε. Τις επόμενες δυο χρονιές, 1983-84 και 1984-85, τερμάτισε αντίστοιχα στην 7η και 5η θέση του νοτίου ομίλου της Γ' Εθνικής και στη συνέχεια, ο Γ.Σ. Καλλιθέα χρειάστηκε να βρεθεί δύο διαδοχικές χρονιές σε θέση προβιβασμού, προκειμένου να κερδίσει την άνοδο στη Β' Εθνική. Την περίοδο 1985-86 τερμάτισε στην 1η θέση αλλά της αφαιρέθηκαν 9 βαθμοί στην υπόθεση του ποδοσφαιριστή Σύρτη, με αποτέλεσμα να οδηγηθεί στην 3η θέση. Την περίοδο 1986-87 ο Γ.Σ. Καλλιθέα τερμάτισε στη 2η θέση του νοτίου ομίλου της Γ' Εθνικής και προβιβάστηκε ως δευτεραθλήτρια στη Β' Εθνική μαζί με τον πρωταθλητή Α.Ο. Χαλκίδα. 
Ακολούθησαν τρία δύσκολα χρόνια στη Β' Εθνική του ενός πια ομίλου. Αρχικά, την περίοδο 1987-88 τερμάτισε στην 14η θέση επί 18 ομάδων, δηλαδή πάνω ακριβώς από τη ζώνη του υποβιβασμού. Την επόμενη χρονιά τερμάτισε προτελευταία (17η), αλλά με τροποποίηση της προκήρυξης οι τρεις τελευταίοι της Β' Εθνικής (Παναχαϊκή, Γ.Σ. Καλλιθέα, Α.Ο. Καβάλα) και οι τρεις δεύτεροι της Γ' Εθνικής (Φ.Σ. Κοζάνη, Αναγέννηση Άρτας, Ηρόδοτος Ν. Αλικαρνασσού) αγωνίστηκαν σε όμιλο διαβάθμισης με κερδισμένους τους Γ.Σ. Καλλιθέα και Παναχαϊκή. Τέλος, την περίοδο 1989-90 τερμάτισε προτελευταίος επί 18 ομάδων στη 16η θέση και υποβιβάστηκε στη Γ' Εθνική. 
Στη συνέχεια αγωνίστηκε για τρεις χρονιές στον νότιο όμιλο της Γ' Εθνικής. Την περίοδο 1990-91 τερμάτισε 7η, την περίοδο 1991-92 τερμάτισε 10η και τέλος, την περίοδο 1992-93 ο Γ.Σ. Καλλιθέα αναδείχτηκε πρωταθλητής και προβιβάστηκε στη Β' Εθνική, όπου αγωνίστηκε προσωρινά την επόμενη περίοδο 1993-94 και τερματίζοντας τελευταίος στην 18η θέση υποβιβάστηκε και πάλι στη Γ' Εθνική κατηγορία. Ακολούθησε νέα τριετία του Γ.Σ. Καλλιθέα στη Γ' Εθνική, όπου αρχικά την περίοδο 1994-95 τερμάτισε στην 4η θέση, ακολούθως την περίοδο 1995-96 τερμάτισε στην 10η θέση και τέλος, την περίοδο 1996-97 τερμάτισε στη 2η θέση πίσω από τον Εθνικό Αστέρα και προβιβάστηκε μαζί του στη Β' Εθνική, 
Τα επόμενα πέντε χρόνια αγωνίστηκε στη Β' Εθνική του ενός ομίλου. Τερμάτισε στην 10η θέση το 1997-98, στην 5η θέση το 1998-99, στην 10η θέση το 1999-00 και στην 8η θέση τo 2000-01. Τελικά, την περίοδο 2001-02 ο Γ.Σ. Καλλιθέα τερμάτισε στην 2η θέση στον ενιαίο όμιλο της Β' Εθνικής, πίσω από τον Π.Α.Σ. Γιάννινα και μπροστά από την Προοδευτική και προβιβάστηκε μαζί τους ως δευτεραθλητής στην Α' Εθνική κατηγορία, για πρώτη φορά στην ιστορία του. Ο Γ.Σ. Καλλιθέα αγωνίστηκε στην Α' Εθνική κατηγορία των 16 ομάδων για τέσσερις περιόδους, όπου αρχικά την περίοδο 2002-03 τερμάτισε στη 13η θέση, την περίοδο 2003-04 στη 12η θέση και την περίοδο 2004-05 στην 9η θέση της βαθμολογίας. Τέλος, την περίοδο 2005-06 τερμάτισε προτελευταίος στη 15η θέση και υποβιβάστηκε στη Β' Εθνική κατηγορία. Ακολούθησε μια τριετία στον ενιαίο όμιλο της Β' Εθνικής των 18 ομάδων, όπου αρχικά την περίοδο 2006-07 τερμάτισε στην 7η θέση και την περίοδο 2007-08 στην 6η θέση της βαθμολογίας. Την περίοδο 2008-09 τερμάτισε προτελευταίος στην 17η θέση και υποβιβάστηκε προσωρινά στη Γ' Εθνική κατηγορία, καθώς την επόμενη περίοδο 2009-10 αναδείχθηκε πρωταθλητής του νοτίου ομίλου της Γ' Εθνικής και επέστρεψε αμέσως στη Β' Εθνική κατηγορία, όπου και θα καθιερωθεί για τις επόμενες 8 χρονιές μέχρι και το 2018.
Αρχικά, τις επόμενες επτά περιόδους ο Γ.Σ. Καλλιθέα αγωνίστηκε στη Β' Εθνική διεκδικώντας είτε τον προβιβασμό είτε τη σωτηρία του. Έτσι, την περίοδο 2010-11 τερμάτισε τελευταίος στη 18η θέση, αλλά παρέμεινε αφού υποβιβάστηκαν άλλες ομάδες στο σκάνδαλο των πλαστών δικαιολογητικών. Αντίθετα, την επόμενη περίοδο 2011-12 διεκδίκησε με αξιώσεις τον προβιβασμό του στην Α' Εθνική, τερματίζοντας στην 3η θέση της κανονικής περιόδου και μπαίνοντας με μπόνους δύο βαθμών στα πλέη-οφ. Εκεί όμως τερμάτισε δεύτερη πίσω από τον Α.Ο. Πλατανιά Χανίων, πέφτοντας θύμα ενός αν μη τι άλλο περίεργου προγράμματος, όπου σε όμιλο τεσσάρων ομάδων η ομάδα που είχε τερματίσει στην ψηλότερη θέση κατά την κανονική περίοδο υποχρεώθηκε να δώσει διαδοχικά και τους τρεις εκτός έδρας αγώνες της μέσα σε οκτώ μέρες, Τετάρτη-Κυριακή-Τετάρτη σε Χανιά-Μυτιλήνη-Πάτρα αντίστοιχα. Την περίοδο 2012-13 τερμάτισε στη 13η θέση στην "ξεχειλωμένη" Β' Εθνική των 21 ομάδων. Την περίοδο 2013-14, τερμάτισε στην 7η θέση του "μικρού" νοτίου ομίλου της Β' Εθνικής των 14 ομάδων. Την περίοδο 2014-15 τερμάτισε στην 8η θέση επί 13 ομάδων του νοτίου ομίλου, αλλά τώρα η προκήρυξη του πρωταθλήματος της Β' Εθνικής την υποχρέωνε σε αγώνες διαβάθμισης ενόψει της επανόδου από την επόμενη περίοδο στον ενιαίο όμιλο της Β' Εθνικής, μέσω και των οποίων κατόρθωσε να παραμείνει την ύστατη στιγμή. Τέλος, τις περιόδους 2015-16 και 2016-17 τερμάτισε στην 7η θέση και 14η θέση του ενιαίου ομίλου Β' Εθνικής των 18 ομάδων αντίστοιχα. Την περίοδο 2017-18 και κατά το 52ο έτος της ιστορίας του, ο Γ.Σ. Καλλιθέα αγωνίστηκε για 32η φορά στην Β' Εθνική κατηγορία, όποτε και υποβιβάστηκε στην ερασιτεχνική πλέον, Γ' Εθνική κατηγορία. Από τα υπόλοιπα 20 χρόνια της ιστορίας του, 4 αγωνίστηκε στην Α' Εθνική (2002-2006), 12 στη Γ' Εθνική (1982-1987, 1990-1993, 1994-1997 και 2009-2010) και 4 (1966-1969, 1975-1976) στην Α' Ε.Π.Σ. Αθηνών. 
Στα επαγγελματικά πρωταθλήματα της Α' Εθνικής και Β' Εθνικής κατηγορίας και της επαγγελματικής τότε Γ' Εθνικής αγωνίστηκε με την επαγγελματική επωνυμία «Γ.Σ. Καλλιθέα ΠΑΕ», η οποία έπαψε να υφίσταται από το 2018 και τον υποβιβασμό του Γ.Σ. Καλλιθέα στο ερασιτεχνικό πρωτάθλημα της Γ' Εθνικής.
Την αγωνιστική περίοδο (2018-19) αγωνίστηκε στο ερασιτεχνικό πρωτάθλημα της Γ' Εθνικής ερασιτεχνικής κατηγορίας, συμμετέχοντας στον 7ο όμιλο των συνολικά 12 ομάδων. Τερμάτισε 7η όπου και σώθηκε τελευταία αγωνιστική.
Την αγωνιστική περίοδο (2019-20) αγωνίστηκε στο ερασιτεχνικό πρωτάθλημα της Γ' Εθνικής ερασιτεχνικής κατηγορίας, συμμετέχοντας στον 5ο όμιλο των συνολικά 14 ομάδων. Έκανε μια καταπληκτική πορεία, τερμάτισε 1η (λόγω διακοπής του πρωταθλήματος) και τελικά πέτυχε την άνοδο στην Football league 2020-21, μετά από δύο χρόνια απουσίας από τις επαγγελματικές κατηγορίες.
Την ποδοσφαιρική σεζόν (2020-21) η Καλλιθέα έλαβε μέρος στο Νότιο Όμιλο της τρίτης τη τάξει κατηγορίας, Football League. Διέγραψε μία εξαιρετική πορεία ευρισκόμενη σταθερά στις τρεις πρώτες θέσεις της βαθμολογίας από την αρχή του πρωταθλήματος, έχοντας μάλιστα και την καλύτερη επίθεση του ομίλου. Ωστόσο, στο νικηφόρο της αγώνα ενάντια στον Αστέρα Βλαχιώτη, υπέπεσε σε παράπτωμα αντικανονικής συμμετοχής ποδοσφαιριστή (συγκεκριμένα στη μη δήλωση του Γ. Χοτζάλλι στο φύλλο αγώνος), με αποτέλεσμα την κατακύρωση του ματς υπερ του Βλαχιώτη και την επιπλέον αφαίρεση 3 βαθμών από την ομάδα της Αθήνας. Παρότι, λοιπόν, η πορεία πρωταθλητισμού της Καλλιθέας ανεκόπη εξωαγωνιστικά, κατάφερε τελικά να τερματίσει στην 6η θέση και να προβιβαστεί στη νέα ενοποιημένη Β’ Κατηγορία των 36 ομάδων.
Η ιστορία του ποδοσφαιρικού τμήματος της Καλλιθέας με αριθμούς
Διακρίσεις.
Αξιοσημείωτα αποτελέσματα
Τμήμα στίβου.
Κατά την αξιολόγηση των ελληνικών συλλόγων που εξέδωσε το Νοέμβριο του 2010 ο Σ.Ε.Γ.Α.Σ., ο Γ.Σ. Καλλιθέα βρίσκεται στην 76η θέση (σε σύνολο 321 συλλόγων). Έδρα του τμήματος στίβου αποτελεί το Δημοτικό Στάδιο Καλλιθέας «Γρηγόρης Λαμπράκης». 
Έμβλημα.
Το πρώτο έμβλημα του συλλόγου αποτελούσαν τέσσερις κύκλοι, που συμβόλιζαν τις τέσσερις ομάδες της συγχώνευσης του 1966. Με την προσθήκη και του Πυρσού το 1967 οι κύκλοι έγιναν πέντε, πράγμα που προκάλεσε προβλήματα με την Επιτροπή Ολυμπιακών Αγώνων. 
Θεσπίστηκε λοιπόν νέο σήμα: η ασπίδα αρχαίου Έλληνα πολεμιστή και τα πέντε αστέρια σε διαγώνια παράταξη. Το έμβλημα της Καλλιθέας αντικατοπτρίζει την ενοποίηση πέντε συλλόγων της περιοχής το 1966, από την οποία προέκυψε η σημερινή ομάδα. Οι πέντε ομάδες ήταν ο Έσπερος, ο Ηρακλής, η Α.Ε. Καλλιθέας, ο Καλλιθαϊκός και ο Πυρσός.
Η αδελφοποίηση και απεικόνισή τους στο σήμα της ομάδας υποδηλώνουν την ειρηνική συνύπαρξη όλων των ομάδων αλλά και την ηρεμία στην περιοχή. Η λάμψη των αστέρων προσθέτει δύναμη και αίγλη στην προσπάθεια της ομάδας. Όσον αφορά την επιλογή των χρωμάτων, δεν θα μπορούσαν να είναι άλλα από το λευκό και το μπλε, τα ελληνικά χρώματα, αφού η αρχική κίνηση των συλλόγων της περιοχής αποσκοπούσε στη δυναμική παρουσία, κάτι που ήταν πιο εύκολο να γίνει κάτω από τη γαλανόλευκη σημαία. Αξίζει βέβαια να σημειωθεί ότι το λευκό και το μπλε ήταν και τα χρώματα των δύο βασικών ομάδων της συγχώνευσης, δηλαδή του Εσπέρου και του Ηρακλή.

</doc>
<doc id="61469" url="https://el.wikipedia.org/wiki?curid=61469" title="Α.Π.Ο. Λεβαδειακός">
Α.Π.Ο. Λεβαδειακός

Ο Αθλητικός Ποδοσφαιρικός Όμιλος Λεβαδειακός είναι ελληνικό ποδοσφαιρικό σωματείο με έδρα την πόλη της Λιβαδειάς. Η έδρα του είναι το Δημοτικό Στάδιο Λιβαδειάς και τα χρώματά του το πράσινο, το λευκό και το μπλε.
Η ομάδα διεξάγει τους εντός έδρας αγώνες της στο Δημοτικό Στάδιο Λιβαδειάς χωρητικότητας 8.000 θεατών.
Από το 2002 λαμβάνει μέρος στα επαγγελματικά πρωταθλήματα με την επωνυμία Α.Π.Ο. Λεβαδειακός ΠΑΕ.
Ιστορία.
Ίδρυση, πρώτη άνοδος και τα δύσκολα χρόνια.
Ιδρύθηκε το 1961 και προέκυψε από τη συγχώνευση των ομάδων «Παλλεβαδειακή Ένωση» (έτος ίδρυσης 1930) και «Τροφώνιος» (έτος ίδρυσης 1928). Από την περίοδο 1961–62 μέχρι και την περίοδο 1986–87, αγωνίστηκε σχεδόν μόνιμα στην Β' Εθνική, με εξαίρεση μόνο τις χρονιές 1965–66, 1980–81 και 1981–82, όποτε και μετείχε στην Γ' Εθνική. Την περίοδο 1986–87, με πρόεδρο τον αείμνηστο εργολάβο οικοδομών Μιχάλη Σκλαπάνη αναδείχθηκε τριταθλητής Β' Εθνικής και κέρδισε την άνοδο στην Α' Εθνική κατηγορία για πρώτη φορά στην ιστορία του, όπου αγωνίστηκε για 4 συνεχείς χρονιές μέχρι και την περίοδο 1990–91, όποτε και υποβιβάστηκε. Στη συνέχεια, αγωνίστηκε για δύο περιόδους στη Β' Εθνική και την περίοδο 1992–93 αναδείχθηκε δευτεραθλητής και επέστρεψε στην Α' Εθνική όπου αγωνίστηκε τις επόμενες δυο χρονιές, 1993–94 και 1994–95. Κατόπιν, μέχρι το 1998 συμμετείχε και πάλι στο πρωτάθλημα της Β΄ Εθνικής, κατηγορία στην οποία έχει και τις περισσότερες συμμετοχές του. Έπειτα, η ομάδα πέρασε μια δύσκολη περίοδο καθώς ακολούθησαν μία χρονιά στη Γ΄ Εθνική και τρεις στη Δ΄ Εθνική.
Ανάκαμψη και επιστροφή.
Στη συνέχεια όμως ήρθε η ανάκαμψη, ένα γρήγορο πέρασμα από τη Γ΄ Εθνική και άνοδος στη Β' Εθνική την περίοδο 2003–04. Ακολούθησαν δύο χρόνια στη δεύτερη κατηγορία και την περίοδο 2005–06 η ομάδα πραγματοποίησε τη μεγάλη επιστροφή στην Α' Εθνική. Δεν μπόρεσε να παραμείνει στην κατηγορία αλλά επέστρεψε άμεσα, έπειτα από μία περίοδο, στο πρωτάθλημα της Σούπερ Λιγκ, στο οποίο συμμετείχε από την περίοδο 2007–08 μέχρι και 2009–10, όταν και υποβιβάστηκε στο τέλος της. 
Την περίοδο 2010–11 αγωνίστηκε στο πρωτάθλημα της Φούτμπολ Λιγκ και έφτασε στην άνοδο μέσω των πλέι οφ μαζί με τη Δόξα Δράμας. Την επόμενη (2011–12) αγωνίστηκε στη Σούπερ Λίγκα με καθυστέρηση, καθώς τον πρώτο επίσημο αγώνα του τον έδωσε δύο μήνες μετά την έναρξη του πρωταθλήματος, λόγω των διάφορων εφέσεων του σκανδάλου των στημένων αγώνων του ελληνικού ποδοσφαίρου, στις 20 Νοεμβρίου 2011 μετά από ήδη εννέα αγωνιστικές. Αναγκάστηκε να δώσει εννέα αγώνες με τη μορφή εμβόλιμων αγωνιστικών κάθε Τετάρτη, πραγματοποίησε ωστόσο μία αξιόλογη πορεία, καθώς τερμάτισε 7ος, έχοντας ολοκληρώσει τις 30 αγωνιστικές του πρωταθλήματος μόλις σε 5 μήνες.
Υποστηρικτές.
Οι υποστηρικτές του Λεβαδειακού είναι οι "Barbarians Θύρα 1".
Και οι νεώτεροι υποστηρικτές είναι οι "YOUNG HOOLS"
Ιδιοκτησιακό καθεστώς.
Ιδιοκτήτες της ΑΠΟ Λεβαδειακός ΠΑΕ είναι ο Ανδρέας Κολοκυθάς με 59,93% των μετοχών και ο Κωνσταντίνος Κολοκυθάς με 10,60%. 
Διοικητικό συμβούλιο.
Όλοι/ες ελληνικής υπηκοότητας

</doc>
<doc id="61470" url="https://el.wikipedia.org/wiki?curid=61470" title="Λεβαδειακός">
Λεβαδειακός



</doc>
<doc id="61472" url="https://el.wikipedia.org/wiki?curid=61472" title="Καλλιθέα Γ.Σ.">
Καλλιθέα Γ.Σ.



</doc>
<doc id="61474" url="https://el.wikipedia.org/wiki?curid=61474" title="Ορμή (κανονιοφόρος)">
Ορμή (κανονιοφόρος)

Η Κ/Φ Ορμή Ρ-230, κλάσης ASHEVILLE, είναι η δεύτερη κανονιοφόρος του Ελληνικού Πολεμικού Ναυτικού κλάσης ΤΟΛΜΗ. Σχεδιάστηκε και κατασκευάστηκε στις ΗΠΑ (Peterson Builders, Inc, Sturgeon Bay, Wisconsin), με το σκεπτικό των παράκτιων επιχειρήσεων όπως αυτών της περιόδου της κρίσης της Κούβας τη δεκαετία του 1960. Εντάχθηκε στο Αμερικανικό Ναυτικό (USN) στις 5 Δεκεμβρίου 1969, όπου έφερε το όνομα USS BEACON PG 99 και τέθηκε εκτός ενεργείας τον Απρίλιο του 1977. Τον Οκτώβριο του 1989 παραχωρήθηκε στο Πολεμικό Ναυτικό και στις 21 Φεβρουαρίου 1990 υψώθηκε η Ελληνική Σημαία, οπότε και εντάχθηκε στη Διοίκηση Ταχέων Σκαφών (ΔΤΣ). Την 1 Νοεμβρίου 2003 εντάχθηκε στη Διοίκηση Κανονιοφόρων (ΔΚΦ).
Η σχεδίαση και κατασκευή του ήταν προσανατολισμένη στην επίτευξη υψηλής ταχύτητας, για αυτό και το σκάφος είναι κατασκευασμένο από αλουμίνιο, η υπερκατασκευή από πολυεστέρα και σκελετό αλουμινίου, επιτυγχάνοντας συνολικό εκτόπισμα περί τους 264 ΤΝ, ενώ αρχικά ανέπτυσσε ταχύτητα 40 kts με τον αεροστρόβιλο GENERAL ELECTRIC TLM-1500 (ναυτική έκδοση του αεριοστροβίλου J79 των μαχητικών αεροσκαφών F-104 Starfighter, F-4 Phantom και B-58 Hustler). Το 1996 αντικαταστάθηκαν οι παλαιότερες μηχανές με δυο νέες τύπου MTU 12V 396 TE 94. Το 2003 αντικαταστάθηκε το πρωραίο πυροβόλο 3/50 SF από ένα BOFORS 40mm και το 2005 το πυροβόλο αναβαθμίστηκε με το σύστημα τροφοδοτησης βλημάτων BREDA.
Ιδίου τύπου πλοία ‘Ορμή’ και Τόλμη.
Ο θυρεός του Κ/Φ Ορμή.
Ο θυρεός του πλοίου απεικονίζει την δυναμική φιγούρα της Κ/Φ Ορμή εν πλω με μέγιστη ταχύτητα. Η Ελληνική Σημαία, που κυματίζει περήφανα στον ιστό, σύμβολο της αποστολής της, προβάλλει τα χρώματά της σε όλο το Αιγαίο αλλά και όπου αλλού κληθεί. Ο σταυρός συμβολίζει την πίστη μας στη θρησκεία και τον Άγιο Νικόλαο να βρίσκεται πάντοτε στην πλώρη της. Το σπαθί συμβολίζει την κυριαρχία στη θάλασσα, με απώτερο σκοπό την υπεράσπιση του φυσικού της χώρου, δηλαδή των θαλασσίων συνόρων μας

</doc>
<doc id="61475" url="https://el.wikipedia.org/wiki?curid=61475" title="Α.Π.Σ. Πανθρακικός">
Α.Π.Σ. Πανθρακικός

Ο Α.Π.Σ. Πανθρακικός είναι ομάδα ποδοσφαίρου με έδρα την Κομοτηνή. Ιδρύθηκε το 1963, είναι από τις ιστορικές ομάδες της Θράκης και το έμβλημα της ομάδας είναι ο αναμμένος πυρσός. Ο Α.Π.Σ. Πανθρακικός ΠΑΕ αγωνιζόταν στις επαγγελματικές κατηγορίες έως το 2017. Το καλοκαίρι του 2017, ο Πανθρακικός ανακοίνωσε την διάλυση της ομάδος και τον υποβιβασμό στις τοπικές κατηγορίες. Πλέον αγωνίζεται στην Α’ Κατηγορία Ε.Π.Σ. Θράκης.
Ιστορία.
1964-2004.
Αν και επίσημα εμφανίζεται ως έτος ίδρυσης το 1963, από τα στοιχεία προκύπτει ότι ο «Αθλητικός Ποδοσφαιρικός Σύλλογος Πανθρακικός» δημιουργήθηκε το 1964 από τη συγχώνευση των ομάδων ΑΕ Κομοτηνής (έτος ίδρυσης 1936) και «Ορφέας Κομοτηνής» (έτος ίδρυσης 1948).
Από τα αρχεία και τα δημοσιεύματα της εποχής φαίνεται ότι η ΑΕ Κομοτηνής αγωνίστηκε στο πρωτάθλημα της Β' Εθνικής το 1962-63 και ο Ορφέας Κομοτηνής το 1963-64. Η πρώτη εμφάνιση του ΑΠΣ Πανθρακικός έγινε, στο ερασιτεχνικό πρωτάθλημα Θράκης, την περίοδο 1964-65. Σε ένα πρωτάθλημα με 5 ομάδες της Θράκης κατέλαβε την 1η θέση, αλλά, λόγω του περίεργου, με συνεχείς αλλαγές και συμβιβασμούς, "μη συστήματος" που ίσχυε, δεν προβιβάστηκε στη Β' Εθνική. Από το 1965 ως το 1969 αγωνίστηκε στο τρίτο, με διάφορα ονόματα, ποδοσφαιρικό επίπεδο.
Προβιβάστηκε και αγωνίστηκε, για πρώτη φορά την περίοδο 1969-70, στη Β΄ Εθνική, στον 3ο όμιλό της. Αγωνίστηκε για πολλά χρόνια σ' αυτήν, ακόμη κι όταν η κατηγορία αναδιαρθρώθηκε, με μείωση του αριθμού των ομάδων, σε 2 ομίλους το 1975-76. Την περίοδο 1977-78 υποβιβάστηκε στις ερασιτεχνικές κατηγορίες, αλλά επανήλθε άμεσα την επόμενη χρονιά. Την περίοδο 1982-83 μαζί με αρκετές ομάδες υποβιβάστηκε από τη Β΄ Εθνική, καθώς παρέμειναν στην κατηγορία μόλις εννέα ομάδες λόγω της δημιουργίας της Γ΄ Εθνικής. Στην πρώτη του χρονιά στην Γ΄ Εθνική υποβιβάστηκε στις ερασιτεχνικές κατηγορίες, επανήλθε όμως άμεσα στην εν λόγω κατηγορία και παρέμεινε για ακόμη δύο περιόδους. 
Από το 1987 ως το 1996 ο Πανθρακικός, διανύοντας μια άσχημη περίοδο, συμμετείχε κυρίως στο πρωτάθλημα της Δ΄ Εθνικής, αλλά και στην Α' Κατηγορία ΕΠΣ Θράκης το 1988-89 και 1994-95. Την περίοδο 1996-98, μετά από συγχώνευση με τον Ορφέα Ξυλαγανής, αγωνίστηκε στην Δ΄ Εθνική με επωνυμία "Πανθρακικός Ξυλαγανής". Στο τέλος της περιόδου 1997-98, μετά τη λύση της συγχώνευσης μεταξύ Ορφέα Ξυλαγανής και Πανθρακικού, η ομάδα ξεκίνησε και πάλι αυτόνομη πορεία. Αγωνιζόμενη στην Α' ΕΠΣ Θράκης το 1998-99, παραιτήθηκε από το πρωτάθλημα κατά τη διάρκειά του, λόγω οικονομικών προβλημάτων. Τη διετία 1999-2001 αγωνίστηκε στη Β' ΕΠΣ Θράκης, ουσιαστικά χωρίς διοίκηση, με πολύ νεαρούς, εφήβους ποδοσφαιριστές της περιοχής. Καθήκοντα διοίκησης εξασκούσε "ομάδα φιλάθλων", που κάλυπτε στοιχειωδώς τις οικονομικές ανάγκες του συλλόγου.
Την περίοδο 2001-03, με πρόεδρο τον Παναγιώτη Μαργαρίτη και προπονητή τον Σάκη Σκουλή, η ομάδα ανασυντάχθηκε και προβιβάστηκε δύο κατηγορίες από τη Β' ΕΠΣ Θράκης στην Δ΄ Εθνική, τερματίζοντας την πρώτη χρονιά (2003-04) στην 5η θέση με προπονητή τον Αντώνη Μιχαλακόπουλο.
2004-2016.
Η αλλαγή επιπέδου από τις συνεχείς ανόδους και η ανάγκη να εξελιχθεί περαιτέρω η ομάδα, έφεραν αλλαγές στη διοίκησή της το 2004. Εισήλθαν, αναλαμβάνοντας ενεργό ρόλο, παράγοντες με μεγαλύτερες οικονομικές δυνατότητες, ο Θοδωρής Σαββάκης, ο Γιάννης Κιτζίδης κι αργότερα ο Τάσος Καραολάνης. Με προπονητή τον Κώστα Βασιλακάκη η ομάδα τερμάτισε 1η την περίοδο 2004-05 στην Δ΄ Εθνική, με αποτέλεσμα τον προβιβασμό της στην τρίτη εθνική κατηγορία, όπου την περίοδο 2005-06 κατέλαβε την 3η θέση στον Βόρειο όμιλο. Αντιμετώπισε σε αγώνα κατάταξης, που έγινε στη Λάρισα, για την άνοδο στη Β΄ Εθνική τον Μεσσηνιακό, όπου ηττήθηκε με 1-0, πήρε όμως την άνοδο αναπληρώνοντας το κενό του Ακράτητου που, εκείνη την περίοδο, διαλύθηκε.
Την πρώτη χρονιά στη Β΄ Εθνική (2005-06), αρχικά με προπονητή τον Ζήση Τσέκο, τον Γιάννη Γούναρη και τελικά τον Κώστα Βασιλακάκη και πάλι, ο Πανθρακικός τερμάτισε 11ος. Την περίοδο 2007-08, μετά από πετυχημένη πορεία, τερμάτισε στην 3η θέση κατακτώντας την άνοδο στην ανώτερη κατηγορία Σούπερ Λίγκα. Ο ιστορικής σημασίας αγώνας που σφράγισε την άνοδο ήταν ο τελευταίος της περιόδου, όταν την 1η Ιουνίου 2008 στο γήπεδο Ζωγράφου (Αθήνα), παρουσία περίπου 800 φιλάθλων του επικράτησε με 1-0 του Ηλυσιακού. 
Το τέλος της περιόδου 2008-09, στην παρθενική του εμφάνιση στη μεγάλη κατηγορία με προπονητή τον Βέλγο Εμίλιο Φερέρα, βρήκε τον Πανθρακικό στην 11η θέση, πραγματοποιώντας την καλύτερη ως τότε πορεία στην ιστορία του. Την αμέσως επόμενη περίοδο 2009-10, καταλαμβάνοντας τη 16η θέση, υποβιβάστηκε στη Β΄ Εθνική. Την περίοδο 2010-11 η ομάδα είχε ως στόχο την άμεση επιστροφή της στη μεγάλη κατηγορία αλλά ο κακός σχεδιασμός, τα μέτρια αποτελέσματα και εξ αυτού του γεγονότος οι συνεχείς αλλαγές προπονητών (Κώστας Βασιλακάκης, Εμίλιο Φερέρα και Σάββας Παντελίδης) την οδήγησαν στην 7η θέση.
Την επόμενη περίοδο (2011-12) συνέχισε στην τεχνική ηγεσία ο Σάββας Παντελίδης, χτίζοντας την ομάδα με στόχο την επάνοδο στη Σούπερ Λίγκα. Ο Πανθρακικός, διαγράφοντας μια θαυμάσια πορεία, αναδείχθηκε πρωταθλητής Β΄ Εθνικής, για πρώτη φορά σε επαγγελματική κατηγορία ποδοσφαίρου, επιτυγχάνοντας παράλληλα την άνοδό του έπειτα από δύο χρόνια απουσίας.
Το 2012-13 διατηρήθηκε αρχικά στη θέση του προπονητή ο Σάββας Παντελίδης, αντικαταστάθηκε όμως από τον Παύλο Δερμιτζάκη, που πέτυχε τελικά την αποφυγή του υποβιβασμού και παράλληλα την κατάληψη της καλύτερης θέσης στην ιστορία της ομάδας μέχρι εκείνη την περίοδο (10η). Την ίδια περίοδο στο κύπελλο Ελλάδος ο Πανθρακικός κατάφερε να φτάσει για πρώτη φορά στην ιστορία του μέχρι τα ημιτελικά του θεσμού, όπου και αποκλείστηκε από τον μετέπειτα νικητή της διοργάνωσης και πρωταθλητή Ολυμπιακό.
Το 2013-14 ανέλαβε την ομάδα ο προπονητής Απόστολος Μάντζιος και την οδήγησε εκ νέου σε άνετη εξασφάλιση της παραμονής, τερματίζοντας ξανά στη 10η θεση ανάμεσα σε 18 ομάδες. Την επόμενη χρονιά (2014-15) ο Απόστολος Μάντζιος συνέχισε στον πάγκο της ομάδας, τα μέτρια αποτελέσματα όμως οδήγησαν στην πρόσληψη του Χοσέ Εμανουέλ Ρόκα Κάσες που ανέλαβε στο δεύτερο μισό του πρωταθλήματος κι έπειτα από μεγάλη μάχη πολλών αγωνιστικών κι ένα εντυπωσιακό σερί θετικών αποτελεσμάτων στους τελευταίους αγώνες, κατάφερε τελικά να παραμείνει στην κατηγορία, μόλις την τελευταία αγωνιστική, νικώντας στο τοπικό ντέρμπι την Ξάνθη, τερματίζοντας στη 12η θέση. Την περίοδο 2015-16 όμως δεν τα κατάφερε, τερματίζοντας στη 15η (προτελευταία) θέση, που είχε ως αποτέλεσμα τον υποβιβασμό του στη Football League, έπειτα από τέσσερις συνεχείς παρουσίες στη μεγάλη κατηγορία.
2016 έως σήμερα.
Την περίοδο 2016–17 αποκλείστηκε από τη Football League λόγω οικονομικών προβλημάτων. Με απόφαση της διοίκησης η οποία μην μπορώντας να αντέξει τα οικονομικά βάρη, σε συνδυασμό με την απόφαση της αφαίρεσης των βαθμών, οι ποδοσφαιριστές ενημερώθηκαν ότι κατά 99% η ομάδα δεν θα συνεχίσει στο πρωτάθλημα και η οριστική απόφαση διάλυσής της ανακοινώθηκε την Παρασκευή 27 Ιανουαρίου 2017.
Την περίοδο 2017-18 ξεκίνησε στη Β' ερασιτεχνική κατηγορία της ΕΠΣ Θράκης και κέρδισε την άνοδο στην Α' ερασιτεχνική, ως δευτεραθλητής, πίσω από την ομάδα της Βιστωνίδας Κοπτερού. 
Την περίοδο 2018-19 αγωνίστηκε στην Α' ερασιτεχνική κατηγορία ΕΠΣ Θράκης και τερμάτισε στην τρίτη θέση με την 
λήξη της κανονικής διάρκειας της κατηγορίας και στην τέταρτη με την λήξη των πλέι-οφ.
Διακρίσεις.
Στα Πρωταθλήματα
Στο Κύπελλο Ελλάδας
Οικονομικά και ιδιοκτησιακό.
Πρόεδρος του συλλόγου από το Φεβρουάριο 2018 είναι ο Χαράλαμπος Σακάρης.
Σύνδεσμοι Φιλάθλων και προσωνύμια.
Ο σύνδεσμος φιλάθλων του Πανθρακικού "Κροκόδειλοι" δημιουργήθηκε μετά την άνοδο της ομάδας στην Γ' Εθνική την περίοδο 2005-06. Ήταν ο πρώτος σύνδεσμος στην ιστορία της ομάδας, κατάφερε να συσπειρώσει πολλούς φιλάθλους - οπαδούς γύρω από αυτήν, αλλά διαλύθηκε αρκετά σύντομα. Στη θέση του πλέον δημιουργήθηκαν η "Λέσχη φίλων Πανθρακικού "Κύκλωπες" Θύρα 2", οι "Ούλτρας", οι "Gruppo Panthrakistas" και τελευταία το "Panthraxclub", με έντονη δραστηριότητα στο πανθρακικό κίνημα.
Το παρατσούκλι που συνοδεύει την ομάδα είναι "Κροκόδειλοι" από το όνομα του πρώτου συνδέσμου φιλάθλων, καθώς και "πράσινοι της Κομοτηνής". Επίσης, χρησιμοποιείται περιπαικτικά και το προσωνύμιο "Στραγαλάδες" λόγω της παράδοσης της Κομοτηνής στην παραγωγή στραγαλιών.
Έδρα και αθλητικό κέντρο.
Δημοτικό Γήπεδο Κομοτηνής.
Ο Πανθρακικός αγωνίζεται στο "Δημοτικό Γήπεδο Κομοτηνής-ΟΠΑΠ". Το γήπεδο θεμελιώθηκε το 1923 από τον Ελληνικό Στρατό, μόνο αγωνιστικός χώρος και μάντρα περιμετρικά. Η βόρεια κερκίδα, 1.608 θέσεων, κατασκευάστηκε το 1950 και το 1970 η νότια κερκίδα, 1.090 θέσεων. Το γήπεδο ανακαινίσθηκε πλήρως το καλοκαίρι του 2008 με αφορμή την άνοδο της ομάδας στη Σούπερ Λίγκα. Τοποθετήθηκαν πλαστικά καθίσματα, πυλώνες φωτισμού για νυχτερινούς αγώνες, η δε χωρητικότητά του αυξήθηκε με την κατασκευή μιας κερκίδας, δυτικά, 2.002 θέσεων. Το καλοκαίρι του 2009 η κατασκευή της ανατολικής κερκίδας, 1.498 θέσεων, έδωσε στο γήπεδο τη σημερινή του μορφή. Με την τελευταία προσθήκη η συνολική χωρητικότητα του έφθασε τις 6.198 θέσεις καθήμενων θεατών. Ρεκόρ εισιτηρίων (5.355) σημειώθηκε στον αγώνα με τον Παναθηναϊκό στις 13/9/2009.
Αθλητικό κέντρο Πανθρακικού.
Η κατασκευή του Αθλητικού Κέντρου του Πανθρακικού ξεκίνησε το 2009 σε έκταση 42 στρεμμάτων. Βρίσκεται στον οικισμό Κικίδιο 4 χλμ ανατολικά της Κομοτηνής και παραχωρήθηκε στον Ερασιτέχνη από τον Δήμο Κομοτηνής. Το έργο κατασκευάστηκε από την ΠΑΕ Πανθρακικός και παραδόθηκε σε χρήση στην επαγγελματική ποδοσφαιρική ομάδα τον Ιανουάριο του 2011. Αποτελείται από τρία γήπεδα πλήρους μεγέθους (το ένα με συνθετικό χλοοτάπητα) και χώρο εκγύμνασης τερματοφυλάκων. Το κεντρικό κτίριο, εμβαδού 360 τμ, καλύπτει τις ανάγκες της πρώτης ομάδας και περιλαμβάνει σταθμό πρώτων βοηθειών, κέντρο φυσιοθεραπείας, αποδυτήρια παικτών, γυμναστήριο, 
αίθουσα τύπου και συνεδριάσεων. Το 2011 ολοκληρώθηκε η κατασκευή ενός ακόμη κτιρίου 200 τμ που καλύπτει τις ανάγκες της ομάδας νέων και των μικρών ομάδων της ακαδημίας του Συλλόγου. Η ομάδα νέων και οι ακαδημίες ποδοσφαίρου εξυπηρετούνται με 3 γήπεδα, ένα πλήρους και δύο μισού μεγέθους.
Η πορεία του Πανθρακικού από το 1963 ως σήμερα.
-1
-2
Σημαντικοί ποδοσφαιριστές.
Σημαντικοί ποδοσφαιριστές που φόρεσαν την φανέλα του Πανθρακικού και έχουν διακριθεί με αυτήν είναι

</doc>
<doc id="61477" url="https://el.wikipedia.org/wiki?curid=61477" title="Ρέγκενσμπουργκ">
Ρέγκενσμπουργκ

Το Ρέγκενσμπουργκ (γερμ. "Regensburg"), παλαιότερα αναφερόμενη ως Ρατισβόνη, με 145.000 κατοίκους βρίσκεται στην καρδιά της Βαυαρίας, στο βορειότερο σημείο του Δούναβη και στην άκρη του Βαυαρικού δάσους. Είναι πρωτεύουσα της διοικητικής περιφέρειας του Άνω Παλατινάτου ("Oberpfalz"). Η πόλη, η οποία ιδρύθηκε από τους Ρωμαίους, αποτελούσε από το μεσαίωνα έως και την αρχή του 19ου αιώνα ένα σημαντικό πολιτικό και οικονομικό κέντρο της Γερμανίας.
Στην παλιά πόλη υπάρχουν πολλά μεσαιωνικά κτίρια με χαρακτηριστικούς ψηλούς πύργους. Το πανεπιστήμιο είναι από τα δημοφιλή στη Γερμανία με 20.000 φοιτητές.
Σημαντικότερα Αξιοθέατα.
Κοντά στο Ρέγκενσμπουργκ υπάρχουν δύο πολύ επιβλητικά κτήρια Κλασσικού ρυθμού, χτισμένα από τον Λουδοβίκο Α΄ της Βαυαρίας ως εθνικά μνημεία του Γερμανικού πατριωτισμού και μεγαλείου. Το πιο επιβλητικό από τα δύο είναι το "Walhalla", μια ακριβή απομίμηση του Παρθενώνα, χτισμένο ως Τευτονικός ναός της δόξας σε έναν λόφο κοντά στο Δούναβη στο Ντόναουσταουφ, 15χλμ στα ανατολικά. Το εσωτερικό, το οποίο είναι πλούσιο όσο μπορούν να το κάνουν το χρωματιστό μάρμαρο, οι επιχρυσώσεις, και τα γλυπτά, περιλαμβάνει τα αγάλματα παραπάνω από εκατό Γερμανών επιφανών προσωπικοτήτων. Το δεύτερο από τα κτίσματα του Βασιλιά Λουδοβίκου είναι το "Befreiungshalle" στο Κέλχαϊμ, σε 30χλμ απόσταση από το Ρέγκενσμπουργκ, ένα μεγάλο κυκλικό κτίριο το οποίο έχει σαν θέμα την τίμηση των ηρώων του Απελευθερωτικού Πολέμου που έλαβε χώρα στα πλαίσια των Ναπολεόντιων Πολέμων το 1813.
Γεωγραφία.
Το Ρέγκενσμπουργκ βρίσκεται στο βορειότερο τμήμα του ποταμού Δούναβη στο γεωλογικό σταυροδρόμι τεσσάρων διαφορετικών περιοχών:
Οικονομία.
Η αυτοκινητοβιομηχανία BMW διαθέτει μια μονάδα παραγωγής στο Ρέγκενσμπουργκ. Η μονάδα παραγωγής της BMW στο Ρέγκενσμπουργκ παράγει 3-series 1-series αυτοκίνητα. Άλλες μεγάλες εταιρίες είναι η Siemens με τη θυγατρική της Osram Opto-Semiconductors και Siemens VDO (πλέον Continental AG) με τα κεντρικά γραφεία του αντιπροσώπου της εμπορείας αυτοκινήτων. Η Infineon, η πρώην συνεργάτης της Siemens, διαθέτει ένα μεσαίου μεγέθους εργοστάσιο στο Ρέγκενσμπουργκ. Άλλες γνωστές εταιρίες όπως η Maschinenfabrik Reinhausen, η Toshiba ή η Krones έχουν χτίσει εργοστάσια μέσα ή έξω από το Ρέγκενσμπουργκ. Η Amazon έχει επίσης το τμήμα εξυπηρέτησης πελατών της για την Γερμανία στο Regensburg.
Το Πανεπιστήμιο του Ρέγκενσμπουργκ παίζει έναν εξίσου σημαντικό ρόλο στην οικονομία του Ρέγκενσμπουργκ. Ορισμένες Hightech-Biotech εταιρίες επίσης ιδρύθηκαν στο Ρέγκενσμπουργκ και έχουν τα γραφεία και τα εργαστήριά τους στο "BioPark".
Η CipSoft GmbH είναι μια εταιρεία βιντεοπαιχνιδιών με έδρα το Ρέγκενσμπουργκ.
Στο Ρέγκενσμπουργκ δραστηριοποιείται η OTTI, το Ινστιτούτο Τεχνολογίας της Ανατολικής Βαυαρίας.
Μεταφορές.
Το Regensburg Hauptbahnhof (κεντρικός σταθμός) είναι συνδεδεμένο μέσω γραμμών με το Μόναχο, τη Νυρεμβέργη, το Πασσάου, το Χοφ και το Ίνγκολσταντ και το Ούλμ. Είναι εύκολα προσβάσιμο από το Μόναχο μέσω τρένου, το οποίο παίρνει περίπου 1.5 ώρα. Από την πόλη περνούν επίσης δύο αυτοκινητόδρομοι, ο A3 από τη Κολωνία και τη Φρανκφούρτη στη Βιέννη, και ο A93 από το Μόναχο στη Δρέσδη. Η πόη συνδέεται επίσης με την "Bundesstraßen", και πιο συγκεκριμένα την B8, την B15, και την B16.
Η τοπική μεταφορά καλύπτεται από ένα ασταμάτητο δίκτυο λεωφορείων που διαχειρίζεται η RVV (Regensburger Verkehrsverbund).
Διεθνείς Σχέσεις.
Αδελφοποιημένες Πόλεις.
Το Ρέγκενσμπουργκ είναι αδελφοποιημένο με τις παρακάτω πόλεις:
Εξωτερικοί σύνδεσμοι.
 

</doc>
<doc id="61478" url="https://el.wikipedia.org/wiki?curid=61478" title="Πανθρακικός">
Πανθρακικός



</doc>
<doc id="61479" url="https://el.wikipedia.org/wiki?curid=61479" title="Μ.Γ.Σ. Πανσερραϊκός">
Μ.Γ.Σ. Πανσερραϊκός

Ο Μουσικός Γυμναστικός Σύλλογος Πανσερραϊκός είναι ελληνικό αθλητικό σωματείο που δραστηριοποιείται στην πόλη των Σερρών, στον ομώνυμο νομό, όπου και βρίσκονται οι έδρες των τμημάτων του. Επίσημο έτος ίδρυσής του είναι το 1964 και αγωνίζεται με χρώματα το κόκκινο και το λευκό. Έμβλημα του είναι ο Λέων της Αμφιπόλεως.
Διατηρεί ενεργά τμήματα ποδοσφαίρου, καλαθοσφαίρισης, υδατοσφαίρισης, χειροσφαίρισης, χόκεϋ επί πάγου και κολύμβησης (ατομικής και συγχρονισμένης). Επιπλέον διατηρεί τμήματα για άτομα με ειδικές ανάγκες. Στο παρελθόν έχει κατά καιρούς δημιουργήσει τμήματα στίβου, πετοσφαίρισης, σκακιού, τεχνικής και υποβρύχιας κολύμβησης, σκοποβολής, τοξοβολίας και καταδύσεων.
Τμήμα ποδοσφαίρου ανδρών.
Ιστορική αναδρομή.
Ο Πανσερραϊκός ιδρύθηκε στις 31 Μαΐου 1964 οπότε και αποφασίστηκε επισήμως η συγχώνευση δύο σερραϊκών ομάδων της Β' Εθνικής Κατηγορίας, του Απόλλωνα Σερρών και του Ηρακλή Σερρών.
Ο Πανσερραϊκός στο τέλος της ίδιας περιόδου (1964-65) κέρδισε την άνοδό του στην Α' Εθνική κατηγορία, μετά από αγώνες μπαράζ, όπου και συμμετείχε για έξι συναπτά έτη, μέχρι και την περίοδο 1970-71. Η παραμονή του στη Β' Εθνική υπήρξε πολύ σύντομη καθώς κατά την περίοδο 1971-72 κατέκτησε την πρώτη θέση του τελικού βαθμολογικού πίνακα.
Από το φθινόπωρο του 1972 μέχρι και το καλοκαίρι του 1979, οπότε και κατετάγη τελευταίος στη βαθμολογική κατάταξη, ο σύλλογος αγωνίστηκε στην Α' Εθνική, η μακρύτερη παραμονή της ιστορίας του στην κορυφαία κατηγορία των ελληνικών πρωταθλημάτων. Μετά από ένα ακόμη σύντομο πέρασμά του από την Β' Εθνική (1979-80) ο Πανσερραϊκός επανήλθε στην Α' Εθνική, όπου και παρέμεινε για τέσσερις περιόδους ως το 1983-84, οπότε και τερμάτισε τελευταίος.
Ακολούθησε ένα χρονικό διάστημα εναλλασσόμενων ανόδων και πτώσεων μέχρι και την περίοδο 1989-90, οπότε και κατόρθωσε να παραμείνει σταθερά στην Α' Εθνική για τρία χρόνια. Το πέρας της περιόδου 1992-93 βρήκε το σύλλογο σε πολύ κακή κατάσταση, καθώς υποβιβάστηκε για πρώτη φορά στην ιστορία του στη Γ' Εθνική. Την επόμενη χρονιά κατέκτησε το Πρωτάθλημα της κατηγορίας επιστρέφοντας στη Β' Εθνική (1994-95), μόνο για να ξαναπέσει στην επόμενη (1995-96).
Από την αγωνιστική περίοδο 1996-97 μέχρι και την 2007-08 ο Πανσερραϊκός φιλοξενήθηκε σταθερά στη Β' Εθνική με κυμαινόμενη απόδοση, φτάνοντας όχι ψηλότερα από την 4η θέση. Ωστόσο την άνοιξη του 2008 κατέκτησε το Πρωτάθλημα της κατηγορίας επιστρέφοντας στην Α' Κατηγορία (πλέον Σούπερ Λίγκα) μετά από 16 χρόνια. Η κατάληψη της 16ης θέσης κατά την περίοδο 2008-09 σήμαινε, ωστόσο, και τον υποβιβασμό του συλλόγου στη Β' Εθνική.
Την χρονιά 2009-2010 όμως, και παρά το κακό ξεκίνημά του, ο Πανσερραϊκός κατάφερε τελικά να τερματίσει στην 5η θέση της κανονικής περιόδου και, μέσα από τη διαδικασία των μπαράζ ανόδου, να κερδίσει το 3ο εισιτήριο για την SuperLeague 2010-2011.. Την επόμενη σεζόν ο Πανσερραϊκός τερμάτισε 16ος (τελευταίος) στην Σούπερ Λίγκα αλλά εκμεταλλεύτηκε τον υποβιβασμό 3 ομάδων (Ολυμπιακός Βόλου, Α.Ο. Καβάλα, Ηρακλής για εξωαγωνιστικούς λόγους (ο Ολυμπιακός Β. και η Καβάλα έπεσαν λόγω της συμμετοχής τους στο σκάνδαλο με τα στημένα παιχνίδια, ενώ ο Ηρακλής για πλαστογραφία) και τερμάτισε 13ος, αποφεύγοντας, έτσι, τον υποβιβασμό. Την χρονιά 2011-12 ο Πανσερραϊκός τερμάτισε 7ος στο πρωτάθλημα της Football League, ενώ την χρονιά 2012-13 τερμάτισε 8ος αλλά υποβιβάστηκε στην νέα Γ' Εθνική κατηγορία λόγω οικονομικών προβλημάτων.
Τμήμα καλαθοσφαίρισης ανδρών.
Το τμήμα καλαθοσφάιρισης ανδρών του Μ.Γ.Σ. Πανσερραϊκού αγωνίζεται στις κατηγορίες της Ε.ΚΑ.Σ.Α.ΜΑ.Θ..
Ιστορική αναδρομή.
Δεκαετίες 1970 και 1980.
Το τμήμα ανδρικής καλαθοσφαίρισης του Πανσερραϊκού ιδρύθηκε το 1964 ως συνέχεια εκείνων των ομάδων που συγχωνεύτηκαν. Συμμετείχε στα τοπικά πρωταθλήματα από τα πρώτα χρόνια της ίδρυσής τους, κατακτώντας μάλιστα τους πέντε πρώτους τίτλους. Συγκεκριμένα κατά τις χρονιές 1976, 1977 και 1978 αναδείχθηκε Πρωταθλητής της νεοσύστατης Τ.Ε. Ανατολικής Μακεδονίας Θράκης και μετά τη μετατροπή αυτής σε Ένωση Καλαθοσφαιρικών Σωματείων Ανατολικής Μακεδονίας και Θράκης (Ε.ΚΑ.Σ.Α.ΜΑ.Θ.) κατέκτησε δύο ακόμη τίτλους, το 1979 και το 1980.
Κατά τη διάρκεια της δεκαετίας του '80 ο σύλλογος πραγματοποίησε ανοδική πορεία, φτάνοντας κάπου στα μέσα της στην Α' Εθνική Κατηγορία Ανδρών (πρόδρομο της σημερινής Α1 Εθνικής). Παράλληλα, κατά το χρονικό διάστημα 1976-1982 συμμετείχε σε πέντε διοργανώσεις του Κυπέλλου Ελλάδος.
Άνοδος στη Γ' Εθνική.
Η επόμενη επιτυχία σε τοπικό επίπεδο ήρθε μετά από δύο δεκαετίες, όταν ο σύλλογος κατέλαβε την πρώτη θέση του τελικού βαθμολογικού πίνακα της Α' Κατηγορίας Ανδρών της Ε.ΚΑ.Σ.Α.ΜΑ.Θ. κατά την περίοδο 2000-01. Με τον τρόπο αυτό πανηγύρισε την επιστροφή του στις εθνικές κατηγορίες και συγκεκριμένα στη Γ' Εθνική.
Κατά την αγωνιστική περίοδο 2001-02 ο Πανσερραϊκός κατέλαβε την 8η θέση στην τελική κατάταξη του Ομίλου του. Την επόμενη χρονιά, 2002-03 τερμάτισε αξιοσημείωτα στη 2η θέση της βαθμολογίας. Την περίοδο 2003-04 ολοκλήρωσε τις αγωνιστικές του υποχρεώσεις στην 7η θέση. Την επόμενη χρονιά, 2004-05, συγκέντρωσε περισσότερους βαθμούς με αποτέλεσμα να σκαρφαλώσει στην 4η θέση. Μετά από παραμονή πέντε ετών στην κατηγορία, ο σύλλογος υποβιβάστηκε το 2005-06, όταν κατετάγη προτελευταίος με μόλις τρεις νίκες στο ενεργητικό του.
Ακολούθησαν δύο περίοδοι στο τοπικό πρωτάθλημα, το οποίο και κατέκτησε την περίοδο 2007-08, επιστρέφοντας στη Γ' Εθνική. Η παραμονή αυτή τη φορά είχε διάρκεια μόλις ένα έτος, καθώς την περίοδο 2008-09 ο Πανσερραϊκός κατετάγη και πάλι προτελευταίος.
Επιστροφή στα Τοπικά Πρωταθλήματα.
Έκτοτε αγωνίζεται στην Α' Κατηγορία του τοπικού του πρωταθλήματος, καταλαμβάνοντας την 8η θέση κατά τη χρονιά 2009-10. Την επόμενη αγωνιστική περίοδο, 2010-11, η ομάδα των Σερρών τερμάτισε στην 4η θέση της βαθμολογικής κατάταξης. Την ίδια επίδοση επανέλαβε και την περίοδο 2011-12. Την επόμενη χρονιά, 2012-13, βρέθηκε μια θέση υψηλότερα στην τελική βαθμολογία. Παράλληλα κατέκτησε για πρώτη φορά στην ιστορία του το Κύπελλο Ανδρών της Ε.ΚΑ.Σ.Α.ΜΑ.Θ., νικώντας στον τελικό με σκορ 80-68 τον Εθνικό Αλεξανδρούπολης. Προπονητής της ομάδας για τη χρονιά αυτή ήταν ο Παναγιώτης Σπανός. Κατά την αγωνιστική περίοδο, 2013-14, ο Μ.Γ.Σ. Πανσερραϊκός διαγωνίζεται στο Πρωτάθλημα Α1 Κατηγορίας Ανδρών της Ε.ΚΑ.Σ.Α.ΜΑ.Θ με προπονητή τον Βασίλη Χρυσανθίδη.
Αγωνιστική περίοδος 2016-17.
Κατά την αγωνιστική περίοδο, 2016-17 ο Μ.Γ.Σ. Πανσερραϊκός διαγωνίζεται στο Πρωτάθλημα Α1 Κατηγορίας Ανδρών της Ε.ΚΑ.Σ.Α.ΜΑ.Θ.
Έδρα του Πανσερραϊκού είναι το Κλειστό Γυμναστήριο Κοιλάδας. Διοίκηση του Ανδρικού τμήματος είναι ο Βλάχος Σωτήρης και ο Γκαλίδης Γιώργος. Καθήκοντα πρώτου προπονητή διατηρεί ο Ρούλης Πασχάλης.
Τμήμα καλαθοσφαίρισης γυναικών.
Το τμήμα καλαθοσφάιρισης ανδρών του Μ.Γ.Σ. Πανσερραϊκού αγωνίζεται στις κατηγορίες της Ε.ΚΑ.Σ.Α.ΜΑ.Θ..
Ιστορικό.
Το γυναικείο τμήμα καλαθοσφαίρισης του Πανσερραϊκού ιδρύθηκε το 1983. Διαθέτει στην τροπαιοθήκη του ένα Πρωτάθλημα Ε.ΚΑ.Σ.Α.ΜΑ.Θ., εκείνο του 1991-92.
Κατά την αλλαγή της χιλιετίας ο σύλλογος διένυε τις καλύτερες στιγμές του. Κατά την περίοδο 1999-00 κατέκτησε το Πρωτάθλημα της Α2 Εθνικής Κατηγορίας ανεβαίνοντας στην κορυφαία κατηγορία των ελληνικών πρωταθλημάτων. Την ίδια χρονιά συμμετείχε στο Final-4 του Κυπέλλου Ελλάδος που διεξήχθη στις 22-23 Απριλίου 2000 στις Σέρρες όπου κατέλαβε την τρίτη θέση (Ημιτελικοί: Παναθηναϊκός - Πανσερραϊκός 62-53, Μικρός Τελικός: Πανσερραϊκός - Μ.Ε.Ν.Τ. 80-77).
Την επόμενη χρονιά, 2000-01, την πρώτη από πέντε συνεχόμενες στην Α1 Εθνική Κατηγορία, συμμετείχε και πάλι στο Final-4 του Κυπέλλου Ελλάδος που διεξήχθη στις 24-25 Μαρτίου 2001 στη Νέα Ιωνία Μαγνησίας. Και πάλι ο Πανσερραϊκός τερμάτισε τρίτος (Ημιτελικοί: Δ.Α.Σ. Άνω Λιοσίων - Πανσερραϊκός 71-53, Μικρός Τελικός: Πανσερραϊκός - Μ.Ε.Ν.Τ. 69-66). Σε ό,τι αφορά το Πρωτάθλημα τερμάτισε στην 5η θέση του βαθμολογικού πίνακα.
Την επόμενη περίοδο, 2001-02, ο Πανσερραϊκός ολοκλήρωσε τις αγωνιστικές του υποχρεώσεις μια θέση χαμηλότερα. Στο τέλος της αγωνιστικής περιόδου 2002-03 βρέθηκε στη 10η θέση της κατάταξης, πάνω από τη ζώνη του υποβιβασμού. Την περίοδο 2003-04 τερμάτισε ξανά στη 10η θέση, σε σύνολο όμως περισσότερων ομάδων.
Την αγωνιστική περίοδο 2004-05 ο σύλλογος κατέλαβε την τελευταία θέση του βαθμολογικού πίνακα της Α1 Εθνικής, με καμία νίκη στο ενεργητικό του, και συνεπώς υποβιβάστηκε. Κατά την επόμενη περίοδο, 2005-06, οπότε και ο σύλλογος θα συμμετείχε στο Πρωτάθλημα της Α2 Εθνικής, μηδενίστηκε σε όλα του τα παιχνίδια και αποχώρησε από τις εθνικές κατηγορίες.
Μετά από μερικά χρόνια αδράνειας του τμήματος γυναικών, ο Πανσερραϊκός επέστρεψε στα γήπεδα της Ε.ΚΑ.Σ.Α.ΜΑ.Θ. την αγωνιστική περίοδο 2012-13, ολοκληρώνοντας τις αγωνιστικές του υποχρεώσεις στην 2η θέση του βαθμολογικού πίνακα.
Αγωνιστική περίοδος 2013-2014.
Κατά την αγωνιστική περίοδο 2013-14, ο Μ.Γ.Σ. Πανσερραϊκός διαγωνίζεται στο Πρωτάθλημα Γυναικών της Ε.ΚΑ.Σ.Α.ΜΑ.Θ.
Έδρα του Πανσερραϊκού είναι το Κλειστό Γυμναστήριο Κοιλάδας. Πρόεδρος του συλλόγου είναι ο Βασίλης Χατζημιχαηλίδης και έφορος του τμήματος ο Νίκος Τατιτζικίδης. Καθήκοντα πρώτου προπονητή διατηρεί ο Κώστας Μάρκου.
Τμήμα καταδύσεων.
Το 2006 ο Πανσερραϊκός δημιούργησε τμήμα καταδύσεων. Σήμερα παραμένει ανενεργό.
Τμήμα κολύμβησης.
Η δημιουργία του Εθνικού Κολυμβητηρίου Σερρών το 1977 έδωσε το έναυσμα στο σύλλογο να δημιουργήσει άμεσα τμήμα κολύμβησης. Αθλητές του συλλόγου έχουν διακριθεί σε πανελλαδικό επίπεδο, αντιπροσωπεύοντας την Ελλάδα και σε διεθνείς διοργανώσεις. Το 1981 επήλθε το πρώτο χρυσό μετάλλιο στο αγώνισμα Σκυταλοδρομίας Μικτής Ομαδικής Κολύμβησης.
Τμήμα πετοσφαίρισης.
Το 1972 ξεκίνησε τη λειτουργία του το τμήμα πετοσφαίρισης του Πανσερραϊκού. Απευθυνόταν τόσο σε αθλητές όσο και σε αθλήτριες. Σήμερα παραμένει ανενεργό.
Τμήμα σκακιού.
Το σκακιστικό τμήμα του Πανσερραϊκού ξεκίνησε τις δραστηριότητές του το 1972. Προέκυψε από την απορρόφηση του «Σκακιστικού Ομίλου Σερρών». Σήμερα παραμένει ανενεργό.
Τμήμα σκοποβολής.
Το 1986 ο Πανσερραϊκός δημιούργησε τμήμα σκοποβολής. Σήμερα παραμένει ανενεργό.
Τμήμα στίβου.
Το 1972 ξεκίνησε τη λειτουργία του το τμήμα στίβου του Πανσερραϊκού. Σήμερα παραμένει ανενεργό.
Τμήμα συγχρονισμένης κολύμβησης.
Το τμήμα συγχρονισμένης κολύμβησης του Πανσερραϊκού δημιουργήθηκε το 1987.
Τμήμα τοξοβολίας.
Το 1986 ο Πανσερραϊκός δημιούργησε τμήμα τοξοβολίας. Σήμερα παραμένει ανενεργό.
Τμήμα τεχνικής κολύμβησης.
Το 1984 ξεκίνησε τη λειτουργία του το τμήμα τεχνικής κολύμβησης του Πανσερραϊκού με πρωτοβουλία παλαιών αθλητών της κολύμβησης. Σήμερα παραμένει ανενεργό.
Τμήμα υδατοσφαίρισης ανδρών.
Ιστορική αναδρομή.
Το τμήμα υδατοσφαίρισης του συλλόγου δημιουργήθηκε το 1977 με έναυσμα τη δημιουργία του Εθνικού Κολυμβητηρίου Σερρών.
Την αγωνιστική περίοδο 2012-13, οπότε και αγωνίστηκε στο Πρωτάθλημα της Β' Εθνικής Κατηγορίας, ο Πανσερραϊκός κατέλαβε την 5η θέση της τελικής βαθμολογικής κατάταξης. Αυτό του επέτρεψε να ανέλθει στην Α2 Εθνική Κατηγορία για πρώτη φορά στην ιστορία του.
Αγωνιστική περίοδος 2013-14.
Κατά την αγωνιστική περίοδο, 2013-14, ο Μ.Γ.Σ. Πανσερραϊκός διαγωνίζεται στο Πρωτάθλημα της Α2 Εθνικής Κατηγορίας που διοργανώνει η Κολυμβητική Ομοσπονδία Ελλάδος.
Τμήμα υδατοσφαίρισης γυναικών.
Το τμήμα υδατοσφαίρισης του συλλόγου δημιουργήθηκε το 1977 με έναυσμα τη δημιουργία του Εθνικού Κολυμβητηρίου Σερρών. Οι αθλήτριες του Πανσερραϊκού Βαΐα Μίκικη, Δέσποινα Μουρατίδου και Μαριάνθη Μουρατίδου αποτέλεσαν μέλη της Εθνικής Ελλάδος. Επίσης στο κλιμάκιο της Εθνικής προπονούνταν η αθλήτρια Νατάσα Κλεπούσναλη.
Τμήμα υποβρύχιας κολύμβησης.
Το 1984 ξεκίνησε τη λειτουργία του το τμήμα υποβρύχιας κολύμβησης του Πανσερραϊκού με πρωτοβουλία παλαιών αθλητών της κολύμβησης. Σήμερα παραμένει ανενεργό.
Τμήμα χειροσφαίρισης ανδρών.
Ιστορική αναδρομή.
Το 1983 ξεκίνησε την αγωνιστική του πορεία το τμήμα χειροσφαίρισης ανδρών του Πανσερραϊκού.
Κατά την αγωνιστική περίοδο 2010-11 ο Πανσερραϊκός έλαβε μέρος στο Πρωτάθλημα της Β' Εθνικής Κατηγορίας. Χωρίς να καταφέρει να πετύχει καμία νίκη σε 22 αγώνες, η ομάδα κατετάγη τελευταία και υποβιβάστηκε. Στα πλαίσια του θεσμού του Κυπέλλου Ελλάδος αποκλείστηκε κατά τον 1ο Γύρο της Α' Φάσης γνωρίζοντας την ήττα από τον ΓΑΣ Κιλκίς με σκορ 38-19.
Την επόμενη χρονιά, 2011-12, στα πλαίσια των αγώνων της Β' Εθνικής Κατηγορίας, τερμάτισε ξανά στην τελευταία θέση χωρίς καμία νίκη σε 8 αγώνες. Την περίοδο 2012-13, και πάλι στη Β' Εθνική, ολοκλήρωσε τις αγωνιστικές του υποχρεώσεις στην 3η θέση του Ομίλου του (σε σύνολο 6 ομάδων).
Αγωνιστική περίοδος 2013-14.
Κατά την αγωνιστική περίοδο 2013-14, ο Πανσερραϊκός λαμβάνει μέρος στο Πρωτάθλημα της Β' Εθνικής Κατηγορίας Ανδρών.
Έδρα του Πανσερραϊκού είναι το Κλειστό Γυμναστήριο Κοιλάδας. Πρόεδρος του συλλόγου είναι ο Παπαδόπουλος Γρηγόρης. Καθήκοντα πρώτου προπονητή διατηρεί ο Αλεξιάδης Κώστας.
Τμήμα χειροσφαίρισης γυναικών.
Ιστορική αναδρομή.
Το τμήμα χειροσφαίρισης γυναικών του Πανσερραϊκού ιδρύθηκε το 1983, από κοινού με το ανδρικό τμήμα.
Κατά την αγωνιστική περίοδο, 2010-11, το γυναικείο τμήμα χειροσφαίρισης του Πανσερραϊκού συμμετείχε στο Πρωτάθλημα της Β' Εθνικής Κατηγορίας καταλαμβάνοντας την 5η θέση της τελικής κατάταξης στο σύνολο των έξι συλλόγων του ομίλου του, με μία νίκη και τέσσερις ήττες. Την επόμενη χρονιά, 2011-12, ολοκλήρωσε τις αγωνιστικές του υποχρεώσεις στην 3η θέση σε σύνολο 5 συλλόγων. Την αγωνιστική περίοδο 2012-13, λόγω αναδιάθρωσης των κατηγοριών, βρέθηκε στην Α2 Εθνική Κατηγορία, τερματίζοντας στην 3η θέση του ομίλου του σε σύνολο 5 συλλόγων.
Αγωνιστική περίοδος 2013-14.
Κατά την αγωνιστική περίοδο 2013-14, ο Πανσερραϊκός λαμβάνει μέρος στο Πρωτάθλημα της Α2 Εθνικής Κατηγορίας Γυναικών.
Έδρα του Πανσερραϊκού είναι το Κλειστό Γυμναστήριο Κοιλάδας. Έφορος του τμήματος ο Παπαδόπουλος Γρηγόρης. Προπονητής του Τμήματος ο Μαργαρίτης Κώστας.
Τμήμα χόκεϋ επί πάγου.
Τον Ιούλιο του 2012 ο Πανσερραϊκός δημιούργησε τμήμα χόκεϊ επί πάγου, άθλημα με οργανωμένη παρουσία στην Ελλάδα από το 1984.
Έντυπο.
Το 1972 κυκλοφόρησε το αθλητικό έντυπο "Πανσερραϊκός", με εκδότη το Βασίλειο Τζανακάρη, αρχισυντάκτη τον Άγγελο Κολοκοτρώνη και άγνωστο έτος αναστολής κυκλοφορίας.
Εξωτερικοί σύνδεσμοι.
&lt;br&gt;

</doc>
<doc id="61480" url="https://el.wikipedia.org/wiki?curid=61480" title="Regensburg">
Regensburg



</doc>
<doc id="61481" url="https://el.wikipedia.org/wiki?curid=61481" title="Ρατισβόννη">
Ρατισβόννη



</doc>
<doc id="61482" url="https://el.wikipedia.org/wiki?curid=61482" title="Ιππόλυτος Ντελεαί">
Ιππόλυτος Ντελεαί

Ο Ιππόλυτος Ντελεαί (γαλλ.: "Hippolyte Delehaye", γενν. στην Αμβέρσα, 19 Αυγούστου 1859 - Βρυξέλλες, 1 Απριλίου 1941) ήταν Βέλγος ιησουΐτης ιερέας και εκκλησιαστικός συγγραφέας. Θεωρείται ως ένας από τους διαπρεπέστερους αγιολόγους του 20ού αιώνα. 
Βιογραφικά στοιχεία.
Γεννήθηκε στην Αμβέρσα. Το 1876 εντάχθηκε στο τάγμα των Ιησουϊτών, και το 1892 εντάχθηκε στην Κοινότητα των Βολλανδιστών (Société des Bollandistes) στις Βρυξέλλες. Το 1895, έγινε εκδότης του περιοδικού Analecta Bollandiana και εξέδωσε την "Bibliotheca hagiographica Graeca". Το 1912, εξελέγη πρόεδρος των Βολλανδιστών. Είναι από τους σημαντικότερους μελετητές της Αγιολογίας και τα έργα του θεωρούνται ακόμη κλασικά για τη μελέτη της. 
Εργογραφία.
Τα σημαντικότερα εξ αυτών είναι τα εξής:

</doc>
<doc id="61484" url="https://el.wikipedia.org/wiki?curid=61484" title="Γιουβέντους ΦΚ">
Γιουβέντους ΦΚ

Η Γιουβεντους (ιταλικά: "Juventus", ) είναι ποδοσφαιρικός σύλλογος που ιδρύθηκε το 1897 και εδρεύει στο Τορίνο της Ιταλίας. Είναι ο πιο επιτυχημένος σύλλογος στην ιστορία του ιταλικού ποδοσφαίρου έχοντας κατακτήσει 36 Πρωταθλήματα Ιταλίας, 14 Κύπελλα και 9 Σούπερ Καπ, αριθμοί που αποτελούν ρεκόρ σε όλες τις διοργανώσεις.
Διαχρονικά συγκαταλέγεται στις 5 μεγαλύτερες ομάδες της Ευρώπης, μαζί με την Λίβερπουλ, την Μπάγερν, την Ρεάλ Μαδρίτης και την Μάντσεστερ Γιουνάιτεντ, έχοντας κατακτήσει συνολικά 8 ευρωπαϊκούς τίτλους, μεταξύ των οποίων 2 Κύπελλα Πρωταθλητριών, 1 Κύπελλο Κυπελλούχων, 3 Κύπελλα ΟΥΕΦΑ, 2 Σούπερ Καπ, αλλά και 2 Διηπειρωτικά Κύπελλα. Έχει απουσιάσει μόνο μία χρονιά από την κορυφαία κατηγορία του ιταλικού πρωταθλήματος, ενώ είναι και ο πιο δημοφιλής σύλλογος της χώρας.
Ιστορία του συλλόγου.
Η ίδρυση.
Η Γιουβέντους ιδρύθηκε την 1η Νοεμβρίου 1897 από μία ομάδα μαθητών του λυκείου "Massimo D'Azeglio Lyceum" του Τορίνο. Το αρχικό της όνομα ήταν Σπορτ Κλαμπ Γιουβέντους (Sport Club Juventus), αλλά ύστερα από δύο χρόνια μετονομάστηκε σε Φούτ-μπολ Κλαμπ Γιουβέντους (Foot-Ball Club Juventus).
Τα άτομα που εμπλέκονταν στην ίδρυση της ομάδας ήταν οι: 
Πρώτος πρόεδρος της ορίσθηκε ο Εουτζένιο Κανφάρι (Eugenio Canfari) και αρχικά έπαιζαν στο «Piazza D'Armi» στη περιοχή «Crocetta» στο Τορίνο. Εκείνη την περίοδο η ομάδα αγωνιζόταν με ροζ φανέλες και μαύρα σορτς (rosanero).
Τα πρώτα χρόνια.
Το 1900 συμμετείχε για πρώτη φορά στο Ιταλικό πρωτάθλημα ποδοσφαίρου. Το πρώτο της παιχνίδι ήταν με αντίπαλό τη Τορινέσε (FBC Torinese), στις 11 Μαΐου 1900 στο Piazza D'Armi. Η Γιουβέντους έχασε με 1-0. Την δεύτερη χρονιά έφτασαν στους ημιτελικούς νικώντας την τοπική Ginnastica Torino με 5-0, ενώ εκεί αποκλείστηκαν από τη Milan Cricet (2-3). Το 1903 η ομάδα απέκτησε τα σημερινά της χρώματα (μαύρο και άσπρο), από τα χρώματα της Νόττς Κάουντι, ενώ την ίδια περίοδο μετακόμισε στο «Velodromo Umberto I».
Το 1905 κατέκτησε το πρώτο της πρωτάθλημα, με χρηματοδότη και πρόεδρο τον Ελβετό Αλφρέντο Ντικ, και αρκετούς ξένους παίκτες στη σύνθεσή της. Την επόμενη χρονιά, μία διαφωνία σχετικά με την έδρα της ομάδας οδήγησε σε μια διάσπαση της. Ο Ντικ και κάποιοι παίκτες της αποχώρισαν από την ομάδα και ίδρυσαν την Foot-ball Club Torino, που αργότερα απορρόφησε την άλλη ομάδα της πόλης την Τορινέσε. Η Γιουβέντους και η Τορίνο, έχοντας μείνει οι δύο τους στην πόλη, ανταγωνίζονταν σκληρά μεταξύ τους και το παιχνίδι ανάμεσά τους φέρει το όνομα «Derby della Mole». Μέχρι τον Πρώτο Παγκόσμιο πόλεμο η Γιουβέντους προσπαθούσε να επανέλθει στη κατάσταση πριν την κρίση.
Η είσοδος των Ανιέλι.
Το 1923 την ομάδα ανέλαβε ο ιδιοκτήτης της FIAT Εντοάρντο Ανιέλι (Edoardo Agnelli). Η ομάδα μετακόμισε στο ιδιόκτητο γήπεδο «Villar Perosa». Την περίοδο 1926-27 η Γιουβέντους κατέκτησε το δεύτερο της πρωτάθλημα νικώντας την Άλμπα Ρόμα στους τελικούς με συνολικό σκορ 12-1. Κύριος σκόρερ της εκείνη την χρονιά ανεδείχθη ο Αντόνιο Βότζακ.
Η Γιουβέντους κυριάρχησε το πρώτο μισό της δεκαετίας του ’30. Από το 1930 έως και το 1935 κατέκτησε 5 συνεχόμενες φορές το πρωτάθλημα Ιταλίας, τις 4 με προπονητή τον Κάρλο Καρκάνο (Carlo Carcano). Στην ομάδα μεταξύ άλλων αγωνίζονταν οι Ραϊμούντο Όρσι (Raimundo Orsi), Λουίτζι Μπερτολίνι (Luigi Bertolini), Τζιοβάνι Φερράρι (Giovanni Ferrari) και Λούις Μόντι (Luis Monti). Η ομάδα έφτασε και μέχρι τον τελικό του Mitropa Cup, όπου έχασε από τη Σλάβια Πράγας.
Το 1933 μετακόμισε στο «Στάδιο Μπενίτο Μουσολίνι», 65.000 θέσεων που κτίστηκε για τους αγώνες του Μουντιάλ 1934. Μετά τον θάνατο του Εντοάρντο Ανιέλλι στις 14 Ιουλίου 1935, αρκετοί από τους παίκτες εγκατέλειψαν την ομάδα. Το 1938 τερμάτισε δεύτερη πίσω από την Ambrosiana-Inter, ενώ την ίδια χρονιά κατέκτησε το κύπελλο Ιταλίας, για πρώτη φορά στην ιστορία της.
Μετά τον πόλεμο.
Μετά τον Δεύτερο παγκόσμιο πόλεμο το στάδιο «Μπενίτο Μουσολίνι» μετονομάστηκε σε «Κομουνάλε» (Stadio Comunale) . Επίτιμος πρόεδρος της ομάδας τοποθετήθηκε ο γιος του Εντουάρντο Ανιέλλι, Τζάννι (Giovanni "Gianni" Anielli). Το 1950 και το 1952 η Γιουβέντους κατέκτησε άλλα δύο πρωταθλήματα, με το τελευταίο υπό την καθοδήγηση του Άγγλου Τζέσε Κάρβερ. 
Το 1957 η Γιουβέντους αποκτά τους Τζον Τσαρλς (John Charles) και Ομάρ Σιβόρι (Omar Sivori) που μαζί με τον Τζανπιέρο Μπονιπέτρι (Gianpiero Bonipetri), που ήταν στην ομάδα από το 1946, κατέκτησαν δύο φορές το πρωτάθλημα, το 1958 και το 1960, ενώ την δεύτερη από αυτές κατέκτησαν και το κύπελλο Ιταλίας, πετυχαίνοντας το πρώτο νταμπλ στην ιστορία της ομάδας. Το 1961 κατέκτησαν ξανά το πρωτάθλημα, το οποίο είναι το 10o της ιστορίας του συλλόγου. Η Γιουβέντους, όντας η πρώτη Ιταλική ομάδα που κατέκτησε 10 πρωταθλήματα, απόκτησε τότε και το πρώτο της αστέρι στην φανέλα της (Stella d'Oro al Merito Sportivo), ενώ ο Σιβόρι έγινε ο πρώτος παίκτης της ομάδας που βραβεύθηκε με τον τίτλο του καλύτερου ποδοσφαιριστή στην Ευρώπη, την ίδια χρονιά. Όταν ο Μπονιπέτρι αποσύρθηκε το 1961, ήταν ο πρώτος της σκόρερ διαχρονικά, έχοντας επιτύχει 182 τέρματα. Το ρεκόρ του θα παραμείνει για 45 έτη.
Το τελευταίο πρωτάθλημα της ήρθε την περίοδο 1966-67 με προπονητή τον Εριμπέρτο Ερρέρα (Heriberto Herrera), ενώ ένας παίκτης που ξεχώριζε ήταν ο αμυντικός Σάντρο Σαλβαντόρε (Sandro Salvadore). 
Την δεκαετία του ’70 η Γιουβέντους θα ισχυροποιήσει την παρουσία της στο Ιταλικό πρωτάθλημα, κατακτώντας άλλα 4 πρωταθλήματα (1972, 1973, 1975 και 1977). Το 1973 θα φτάσει στον τελικό του Κυπέλλου Ευρώπης, όπου θα χάσει από την ολλανδική ομάδα ΑΦΚ Άγιαξ, με τελικό αποτέλεσμα του τελικού του Βελιγραδίου το 1-0 (το γκολ για τον Άγιαξ ο Τζόνι Ρεπ στο 4’). Την περίοδο αυτή προπονητής της ήταν ο πρώην της ποδοσφαιριστής Τσέστμιρ Βιτσπάλεκ (Čestmír Vycpálek), που είχε δημιουργήσει μία πάρα πολύ δυνατή ομάδα με παίκτες όπως οι Ντίνο Τζοφ (Dino Zoff), Γκαετάνο Σιρέα (Gaetano Scirea), Ρομπέρτο Μπετέγκα (Roberto Bettega), Φάμπιο Καπέλλο (Fabio Capello) και ο βραζιλιάνος Ζουζέ Αλταφίνι (José Altafini), που είναι ο τρίτος σκόρερ στην ιστορία της Σέριε Α (μαζί με τον Τζουζέπε Μεάτσα, πετυχαίνοντας 216 γκολ σε 459 αγώνες με τις φανέλες της Μίλαν, της ΣΣΚ Νάπολι και της Γιουβέντους). Ένας άλλος παίκτης της που απέκτησε ιδιαίτερη δημοτικότητα εκείνη την εποχή ήταν ο Φράνκο Καούζιο (Franco Causio), τόσο ώστε η ομάδα τού επέτρεψε να έχει τα μαλλιά του μακριά, κάτι που ήταν αντίθετο με τους τότε κανονισμούς. Η ομάδα προσέφερε στους παίκτες της επίσημα ρούχα γνωστών Ιταλών δημιουργών, ενώ τους ενθάρρυνε να συνεχίσουν τις ακαδημαϊκές τους σπουδές. Αρκετοί ποδοσφαιριστές της από εκείνη την περίοδο μετά το τέλος της καριέρας τους απέκτησαν θέσεις είτε στην ομάδα είτε στη ΦΙΑΤ ή σε άλλες συγγενικές επιχειρήσεις της.
Η περίοδος Τραπατόνι.
Αν και η Γιουβέντους κυριαρχούσε στην Ιταλία, στην Ευρώπη η πρώτη επιτυχία της ήρθε μόλις το 1977. Τότε κατέκτησε το Κύπελλο UEFA, στους διπλούς τελικούς ενάντια στην Ατλέτικ Μπιλμπάο με συνολικό σκορ 2-2 (Τορίνο:1-0, Μπιλμπάο: 2-1). Τα γκολ για την ιταλική ομάδα πέτυχαν ο Μάρκο Ταρντέλι στο Τορίνο και ο Ρομπέρτο Μπετέγκα στο Μπιλμπάο. Στους ημιτελικούς εκείνης της χρονιάς είχε αποκλείσει την ΑΕΚ του Φάντροκ (4-1 στο Κομμουνάλε, 0-1 στη Συρία). Επτά παίκτες της Εθνικής Ιταλίας έπαιζαν στη Γιουβέντους της εποχής εκείνης. Παίκτες όπως οι Τζοφ, Σιρέα, Τσεντίλε, Κουκουρέντου, Καούζιο, Μπέτεγκα κ.ά. αποτελούσαν τη ραχοκοκαλιά της «Μεγάλης Κυρίας» του ιταλικού ποδοσφαίρου. Προπονητής της εκείνη την εποχή ήταν ο Τζιοβάνι Τραπατόνι (Giovvani Trapatoni). Ο Τραπατόνι θα οδηγήσει την Γιουβέντους όλη τη δεκαετία του ’80, όντας έτσι ο μακροβιότερος προπονητής της.
Η Γιουβέντους κατάκτησε με τον Τραπατόνι τα πρωταθλήματα του 1981, 1982 και 1984. Το δεύτερο από αυτά ήταν το 20ο της ιστορίας της, κάτι που της επέτρεψε να προσθέσει ένα δεύτερο αστέρι στη φανέλα της. Ανάμεσα στους παίκτες εκείνης της εποχής ήταν και ο Πάολο Ρόσι (Paolo Rossi), που είχε κατακτήσει το Μουντιάλ του 1982, ενώ τότε βραβεύτηκε και με τον τίτλο του κορυφαίου Ευρωπαίου ποδοσφαιριστή για εκείνη τη χρονιά. Τον ίδιο τίτλο κατέκτησε και ένας άλλος παίκτης της, ο Μισέλ Πλατινί (Michel Platini), που βραβεύτηκε με το συγκεκριμένο βραβείο για τρεις συνεχόμενες χρονιές (1983. 1984, 1985), που αποτελεί ρεκόρ για παίχτη, ενώ η Γιουβέντους είναι η μοναδική ομάδα που παίχτες της βραβεύονται με το βραβείο για 4 συνεχόμενες χρονιές.
Το 1983 φτάνει ξανά στον τελικό του Κυπέλλου Ευρώπης, αλλά στον τελικό του ΟΑΚΑ, στην Αθήνα, έχασε από το Αμβούργο με 1-0 (το γκολ του Αμβούργου πέτυχε ο Φέλιξ Μάγκαθ στο 8’).
Τελικά το τρόπαιο ήρθε στις 29 Μαΐου 1985. Στον τελικό του Χέιζελ, στις Βρυξέλλες, ενάντια στη Λίβερπουλ ο Μισέλ Πλατινί πέτυχε το μοναδικό τέρμα της συνάντησης με πέναλτι στο 56 ο λεπτό. Το παιχνίδι όμως σημάδεψε ο θάνατος 39 ανθρώπων, κυρίως οπαδών της Γιουβέντους, όταν οπαδοί της Λίβερπουλ τους επιτέθηκαν, ενώ ένας τοίχος του παλιού γηπέδου υποχώρησε και τους καταπλάκωσε. Η τραγωδία αυτή, που θα χαρακτηρισθεί και ως η «πιο σκοτεινή ώρα στην ιστορία των πρωταθλημάτων της UEFA», θα αλλάξει τελικά και την ιστορία του ποδοσφαίρου τη Ευρώπης, κυρίως στην Αγγλία, οπού οι ομάδες της θα τιμωρηθούν με αποκλεισμό για αρκετά χρόνια.
Τα επόμενα χρόνια δεν ήταν τόσο επιτυχημένα, με εξαίρεση το πρωτάθλημα του 1986 που κέρδισε από τη ΑΣ Ρόμα και τη Νάπολι. Στο πρωτάθλημα θα κυριαρχήσουν οι δύο ομάδες του Μιλάνο και η Νάπολι του Ντιέγκο Μαραντόνα. Το 1990 θα μετακομίσει στο Στάδιο «Ντέλε Άλπι», καθώς το «Κομουνάλε» θα μειώσει τις θέσεις του. Το Στάδιο Ντέλε Άλπι κατασκευάστηκε για τους αγώνες του Παγκοσμίου Κυπέλλου 1990. Την ίδια χρονιά θα κατακτήσει το κύπελλο UEFA, κάτι που θα επαναλάβει και το 1993.
Η περίοδος Λίπι.
Το 1994 προπονητής της αναλαμβάνει ο Μαρσέλο Λίπι (Marcello Lippi), που είχε φύγει πρόσφατα από τη Νάπολι. Η πρώτη του χρονιά με την Γιουβέντους ήταν επιτυχημένη, καθώς κατέκτησε το πρωτάθλημα Ιταλίας (1994-95). Στην ομάδα μαζί του ήρθε και ο Τσίρο Φερράρα (Ciro Ferrara), πρώην αρχηγός της Νάπολι, ενώ ακόμα υπήρχαν οι Ρομπέρτο Μπάτζιο (Roberto Baggio), Τζιανλούκα Βιάλλι (Gianluca Vialli), αλλά και ο τότε νεαρός Αλεσσάντρο Ντελ Πιέρο (Alessandro Del Piero).
Το 1996 κατέκτησε το Champions League, στον τελικό της Ρώμης εναντίον του Άγιαξ. Το παιχνίδι τελείωσε ισόπαλο 1-1 στην κανονική διάρκεια (Φαμπρίτσιο Ραβανέλλι και Γιάρι Λιτμάνεν τα δύο γκολ ), ενώ στα πέναλτι η Γιουβέντους νίκησε με 4-2.
Τα επόμενα χρόνια στην ομάδα ήλθαν μεταξύ άλλων οι Κρίστιαν Βιέρι, Ζινεντίν Ζιντάν, Φιλίππο Ιντσάγκι και Έντγκαρ Ντάβιντς. Από τον Champions League του 1996, κατέκτησε άλλα δύο πρωταθλήματα και ένα Σούπερ Καπ Ευρώπης. Επίσης έφτασε άλλες δύο φορές στον τελικό του Champions League , το 1997 και το 1998, αλλά έχασε από τη Ντόρτμουντ και τη Ρεάλ Μαδρίτης αντίστοιχα.
Τα τέλη του ’90, η αντιπαλότητα με τις άλλες ομάδες μεγάλωσε, κυρίως με την Ίντερ και τη Ρόμα. Ο προπονητής της Ρόμα, Ζντένεκ Ζέμαν (Zdeněk Zeman), κατηγόρησε το ιατρικό επιτελείο της Γιουβέντους πως χορηγούσε απαγορευμένες ουσίες στους παίκτες της ομάδας. Μετά από έρευνες και δύο δίκες, η Γιουβέντους αθωώθηκε από το αθλητικό δικαστήριο στη Λοζάνη (CAS - Court of Arbitration for Sport). Η Παγκόσμια υπηρεσία Αντι-Ντόπιγκ δεν επιβεβαίωσε πως κάποιο από τα σκευάσματα που παρουσιάστηκαν ήταν απαγορευμένο, ενώ δεν υπήρχε και κάποιος αθλητής που να είχε βρεθεί θετικός σε έλεγχο.
Ο Λίπι έφυγε για την Ίντερ για μία σεζόν, αλλά επέστρεψε την επόμενη στη Γιουβέντους. Ανάμεσα στους νέους παίκτες που ήλθαν τότε στην ομάδα ήταν ο Τζιανλουίτζι Μπουφόν, ο Νταβίντ Τρεζεγκέ, ο Μαρσέλο Σάλας, ο Πάβελ Νέτβεντ και ο Λιλιάν Τουράμ. Οδήγησε την ομάδα σε άλλα δύο πρωταθλήματα το 2002 και το 2003, την χρονιά που έφτασε και στον τελικό του Champions League για άλλη μια χρονιά, ενάντια στη Μίλαν. Ο αγώνας τελείωσε 0-0, ενώ στα πέναλτι τρεις από τους πέντε παίκτες της αστόχησαν και ο τίτλος κατέληξε στην ομάδα του Μιλάνο. Ο Λίππι αποχώρισε από την ομάδα την επόμενη χρονιά για να αναλάβει τεχνικός την Εθνική Ιταλίας, με τη οποία κατέκτησε το Μουντιάλ της Γερμανίας το 2006.
Το σκάνδαλο Καλτσιόπολι.
Από το 2004 προπονητής της ανέλαβε ο Φάμπιο Καπέλλο. Με τον Καπέλο κατάφερε να τερματίσει δύο φορές στην πρώτη θέση του πρωταθλήματος.
Τον Μάιο του 2006 η ιταλική αστυνομία διενεργούσε έρευνες στη Νάπολη, σχετικά με τις δραστηριότητες του ιταλικού γραφείου μάνατζερ ποδοσφαίρου GEA World. Οι εφημερίδες δημοσίευσαν τηλεφωνικές συνομιλίες σύμφωνα με τις οποίες ο γενικός διευθυντής της Γιουβέντους Λουτσιάνο Μότζι (Luciano Moggi) είχε επικοινωνία με διάφορους ανθρώπους του Ιταλικού ποδοσφαίρου με σκοπό τον επηρεασμό των αποτελεσμάτων σε κάποιους αγώνες. Εκτός από την Γιουβέντους, στο σκάνδαλο (που ονομάστηκε Καλτσιόπολι) εμπλέκονταν και η Μίλαν, η Φιορεντίνα, η Λάτσιο και η Ρετζίνα.
Ο Μότζι και άλλα δύο μέλη του διοικητικού συμβουλίου υπέβαλαν τις παραιτήσεις τους στις 13 Μαΐου, ενώ ξεκίνησε δίκη για το θέμα. Πριν την έκδοση της ποινής ο Καπέλλο αποχώρησε από την ομάδα και υπέγραψε στην Ρεάλ Μαδρίτης. 
Η πρωτόδικη ποινή εξεδόθη στις 4 Ιουλίου 2006. Η Γιουβέντους υποβιβαζόταν στην τρίτη κατηγορία, ενώ η Φιορεντίνα και η Λάτσιο στη δεύτερη. Επίσης από την ομάδα έπρεπε να αφαιρεθούν 30 πόντοι από το επόμενο πρωτάθλημα ενώ αφαιρούνταν (λιγότεροι) βαθμοί και από τις άλλες 4 ομάδες. Της αφαιρέθηκαν επίσης 2 πρωταθλήματα. Του 2005 το οποίο παρέμεινε χωρίς κάτοχο, καθώς και του 2006 το οποίο δόθηκε στην Ίντερ. Αποκλείστηκε από το Champions League της επόμενης περιόδου, υποχρεώθηκε να δώσει 3 αγώνες κεκλεισμένων των θυρών, ενώ τις επιβλήθηκε και πρόστιμο £31,000,000. Διάφορες παρόμοιες ποινές δόθηκαν και για τις άλλες ομάδες.
Οι ομάδες κατέθεσαν έφεση. Μετά την εκδίκαση της έφεσης η Γιουβέντους ήταν η μόνη ομάδα που υποχρεώθηκε να πέσει κατηγορία, αλλά στη Σέριε Β και όχι στην τρίτη κατηγορία.
Τελικά η ποινή βαθμών για την επόμενη σεζόν μειώθηκε αρχικά στους 17 και μετά από προσφυγή στην Ιταλική Ολυμπιακή Επιτροπή (CONI) στους 9, ενώ δεν ίσχυσαν οι χρηματικές ποινές. Από την ομάδα έφυγαν οι Φάμπιο Καναβάρο, Λιλιάν Τουραμ, Πατρίκ Βιεϊρά, Τζανλούκα Τζαμπρότα και ο Ζλάταν Ιμπραΐμοβιτς που πουλήθηκε στην Ίντερ, έναντι 34,3 εκατομμύρια ευρώ. Αντίθετα, στην ομάδα αποφάσισαν να παραμείνουν ο Τζανλουίτζι Μπουφόν, ο αρχηγός Αλεσάντρο Ντελ Πιέρο, ο Πάβελ Νέτβεντ, ο Μάουρο Καμουρανέζι και ο Νταβίντ Τρεζεγκέ.
Σύμφωνα με άλλα στοιχεία, ερευνήθηκε και ένας αγώνας της Γιουβέντους με την Μίλαν που είχε λήξει 0-0, χωρίς όμως να υπάρχει κάποια επιπλέον τιμωρία για την ομάδα της Γιουβέντους. Από την άλλη, τον Δεκέμβριο του 2009, δικαστήριο της Νάπολι επέβαλε ποινή φυλάκισης τριών ετών στον πρώην αθλητικό διευθυντή της Γιουβέντους, την περίοδο του σκανδάλου, Αντόνιο Τζιράουντο.
Αργότερα, σύμφωνα με τον Ιταλικό τύπο, θεωρήθηκε πως η Ίντερ ίσως να είχε κάποια εμπλοκή στο σκάνδαλο, ενώ τον Απρίλιο του 2009, κατά την δίκη του σκανδάλου, η υπεράσπιση του Μότζι παρουσίασε κασέτες στις οποίες ο πρόεδρος της Ιντερ, Μάσιμο Μοράτι, μιλάει με τον υπεύθυνο των διαιτητών, εκείνης της εποχής, Πάολο Μπέργκαμο.
Επιστροφή στη Σέριε Α.
Το 2007 η Γιουβέντους έπαιξε για πρώτη φορά στην ιστορία της σε κατηγορία εκτός της Σέριε Α. Το πρώτο της παιχνίδι στη Σέριε Β έληξε 1-1 μ ε αντίπαλο τη Ρίμινι. Προπονητής ανέλαβε ο πρώην της παίκτης Ντιντιέ Ντεσάν (Didier Deschamps).
Τελικά το τέλος της χρονιάς τους βρήκε στη πρώτη θέση. Με την επιστροφή τους στην Σέριε Α νέος προπονητής ανέλαβε ο Κλαούντιο Ρανιέρι.
Χρώματα, σύμβολα και προσωνύμια.
Τα αρχικά χρώματα της ομάδας ήταν το ροζ και το μαύρο. Οι φανέλες της ήταν ροζ, ενώ το σορτς και οι κάλτσες ήταν μαύρες. Το 1903 αποφάσισαν να αλλάξουν τις φανέλες τους. Στην ομάδα της Γιουβέντους αγωνιζόταν ο Τζον Σάβατζ, ο οποίος ζήτησε βοήθεια από έναν φίλο του στην Αγγλία που ζούσε στο Νότιγχαμ. Αυτός τους έστειλε τις εμφανίσεις της στα χρώματα της ομάδας που υποστήριζε, της Νοτς Κάουντι, σε χρώματα μαύρο και άσπρο. Η Γιουβέντους αποφάσισε να χρησιμοποιεί από εκεί και πέρα αυτά τα χρώματα, καθώς επέδειχναν κύρος και δύναμη.
Το σήμα της έχει υποστεί από το 1920 μικρές τροποποιήσεις, η τελευταία από τις οποίες έγινε το 2004. Το σήμα της, από το 2004 και μέτά, είναι ένας οβάλ κύκλος που περιέχει 3 μαύρες λωρίδες και 4 λευκές. Στο κάτω μέρος αναπαριστάται ο όρθιος ταύρος, που είναι το έμβλημα της πόλης του Τορίνο. Στο πάνω μέρος του σήματος υπάρχει το όνομα της Γιουβέντους. Πάνω από τον ταύρο υπάρχει επίσης ένα στέμμα, που είναι μία αναφορά στη «Augusta Tourinorum», την Ρωμαϊκή ονομασία της πόλης του Τορίνο που ήταν πρωτεύουσα της επαρχίας Πιεντμόντ. Τα πιο παλιά χρόνια το έμβλημά της είχε φόντο σε σκούρο μπλε χρώμα (μπλε Σαβοΐας), που δήλωνε την παράδοση του Τορίνο, ενώ τα χρώματα μαύρο και άσπρο τοποθετήθηκαν το 1980. Επίσης υπήρχαν τα δύο αστέρια στη κορυφή του εμβλήματος, που τώρα δεν υπάρχουν, που αποκτήθηκαν με τη συμπλήρωση 10 και 20 πρωταθλημάτων, ενώ ο ταύρος ήταν μάυρος μέσα σε μια ασπίδα σε χρώμα χρυσό, ενώ χρυσό ήταν και το στέμμα (σήμερα είναι σε χρώμα μαύρο). Την περίοδο από το 1980 έως το 1990 σαν έμβλημα χρησιμοποιήθηκε μία ζέβρα.
Το προσωνύμιο "«la Vecchia Signora»" (η γηραιά κυρία) είναι ένα λογοπαίγνιο σε σχέση με το όνομα της ομάδας που σημαίνει νεότητα. Αποτελεί επίσης μία αναφορά στην ηλικία της ομάδας και οι ρίζες του φτάνουν την δεκαετία του ΄30. Το Κυρία είναι ο τρόπος με τον οποίο αναφέρονταν σε αυτοί οι οπαδοί της πριν το 1930. Το προσωνύμιο "«la fidanzata d’ Italia»" (η φιλενάδα της Ιταλίας) δόθηκε καθώς ήταν ιδιαίτερα αγαπητή στους οικονομικούς μετανάστες κυρίως από τη Νάπολη και το Παλέρμο, που έρχονταν στη πόλη για να δουλέψουν στα εργοστάσια της ΦΙΑΤ. Τα ονόματα "«I bianconeri»" (ασπρόμαυροι) και "«le zebre»" (οι ζέβρες) είναι αναφορά στα χρώματα της ομάδας.
Οπαδοί και αντίπαλοι.
Η Γιουβέντους είναι η ομάδα με τους περισσότερους οπαδούς στην Ιταλία. Οι οπαδοί της ξεπερνούν τα 12 εκατομμύρια στην Ιταλία, σύμφωνα με την εφημερίδα La Repubblica. Πιστεύεται πως οι οπαδοί της φτάνουν τα 170 εκατομμύρια σε όλο τον κόσμο, ενώ στην Ευρώπη υπολογίζονται σε 43 εκατομμύρια, κυρίως στις χώρες της Μεσογείου, οπού υπάρχουν αρκετοί Ιταλοί της διασποράς. Λέσχες φίλων της υπάρχουν σε διάφορα μέρη του κόσμου. Στην Ιταλία μάλιστα πιστεύεται πως η επιρροή της είναι πιο μεγάλη σε περιοχές της Νότιας Ιταλίας και της Σικελίας, ακόμα πιο μεγάλη και από το ίδιο το Τορίνο.
Ο ιστορικός αντίπαλος της Γιουβέντους είναι η Τορίνο. Η διαμάχη τους ξεκινά με την ίδρυση της δεύτερης και το ντέρμπι μεταξύ τους ονομάζεται «Derby della Mole». Σύμφωνα με το διάσημο μυθιστοριογράφο και σκηνοθέτη Μάριο Σολντάτι (Mario Soldati), η αντιπαλότητα στην πόλη έλαβε εξαρχής ταξικά χαρακτηριστικά με τους Μπιανκονέρι να εκπροσωπούν κατά κύριο λόγο τους συντηρητικούς αστούς, ενώ η Τορίνο συγκέντρωνε τη συμπάθεια του προλεταριάτου. Στις δεκαετίες του '60 και του '70, η κόντρα επαναπροσδιορίστηκε. Η Γιουβέντους, ούσα η ομάδα της Fiat, της εταιρείας στην οποία ένα μεγάλο τμήμα μεταναστών από τη νότια Ιταλία εργαζόταν, δημιούργησε μια νέα δεξαμενή οπαδών. Από την άλλη πλευρά η Γκρανάτα ταυτίστηκε με το αυθεντικό πνεύμα του Τορίνο και τις Πιεμοντέζικες παραδόσεις, διατηρώντας τη λαϊκή της υποστήριξη.
Με την Ίντερ οι αγώνες της Γιουβέντους φέρουν το προσωνύμιο «Derby d'Italia» (Ντέρμπι της Ιταλίας), καθώς οι δύο σύλλογοι μέχρι το «σκάνδαλο Καλτσιόπολι», ήταν οι μόνοι που δεν είχαν υποβιβαστεί ποτέ από τη πρώτη κατηγορία. Η διαμάχη τους κλιμακώθηκε κατά τη διάρκεια της δεκαετίας του 1930. Για πολλούς όμως το πραγματικό ντέρμπι της Ιταλίας («il vero Derby d'Italia») είναι το Γιουβέντους-Μίλαν, δεδομένου ότι αφορά τις ιταλικές ομάδες με τους περισσότερους εγχώριους και διεθνείς τίτλους αντιστοίχως. Άλλοι αντίπαλοι των Μπιανκονέρι είναι η Φιορεντίνα και η Ρόμα.
Πρόεδροι.
Η ομάδα είχε αρκετούς προέδρους στην ιστορία της. Κάποιοι από αυτούς ήταν και ιδιοκτήτες της ομάδας, ενώ μερικοί είχαν αποκτήσει τιμητικά τον τίτλο αυτό.

</doc>
<doc id="61485" url="https://el.wikipedia.org/wiki?curid=61485" title="Ηλεκτροκαρδιογράφημα">
Ηλεκτροκαρδιογράφημα

Το ηλεκτροκαρδιογράφημα (ΗΚΓ) ή καρδιογράφημα είναι μια απλή, γρήγορη, ανώδυνη, φθηνή εξέταση της δραστηριότητας της καρδιάς, με αρκετά καλή ειδικότητα και ευαισθησία.
Στην πραγματικότητα καταγράφει την ηλεκτρική δραστηριότητα των μυών της παλλόμενης καρδιάς αποδίδοντας μέσω του ηλεκτροκαρδιογράφου σε ειδικό χαρτί ή οθόνη χαρακτηριστικά γραφήματα που ονομάζονται επάρματα. Στα επάρματα, ο οριζόντιος άξονας αντιστοιχεί στο χρόνο και ο κάθετος στο ηλεκτρικό δυναμικό. 
Ο Βίλεμ Αϊντχόφεν ανακάλυψε τις αρχές καταγραφής και ερμηνείας του ΗΚΓ από το 1893, κερδίζοντας το Νομπέλ ιατρικής το 1924. 
Η ονομασία του προέρχεται από την ελληνική γλώσσα προδίδοντας τις αρχές της λειτουργίας του. Ήλεκτρο=ηλεκτρική δραστηριότητα της καρδίας, Καρδιο=καρδιά Γράφος=καταγραφή.
Με το ηλεκτροκαρδιογράφημα(ΗΚΓ) μπορούμε να διαπιστώσουμε οξείες (π.χ. οξύ έμφραγμα του μυοκαρδίου) αλλά και χρόνιες (κολπική μαρμαρυγή, καρδιακές αρρυθμίες) διαταραχές που μπορούν να αφορούν τον καρδιακό ρυθμό αλλά και την αρχιτεκτονική της καρδιάς.
Το ΗΚΓ μπορεί όχι μόνο να διαπιστώσει το έμφραγμα, αλλά και την θέση εντόπισης του προβλήματος, η οποία διακρίνει το έμφραγμα σε: πρόσθιο εκτεταμένο, κατώτερο, προσθιοπλάγιο και πρόσθιο διαφραγματικό.
Στην ίδια αρχή της ηλεκτροκαρδιογραφικής καταγραφής στηρίζονται και άλλες εξετάσεις της καρδίας όπως το Holter ρυθμού και το τεστ κοπώσεως με διαφορετικές όμως ενδείξεις ως προς την διενέργεια τους.
Αυτοματοποιημένη ερμηνεία ΗΚΓ.
Η αυτοματοποιημένη ερμηνεία ΗΚΓ είναι η χρήση της τεχνητής νοημοσύνης, λογισμικού αναγνώρισης προτύπων και βάσεων γνώσεων(knowledge base) για να πραγματοποιήσει αυτόματα την ερμηνεία, την υποβολή εκθέσεων δοκιμών και με τη βοήθεια υπολογιστή την διάγνωση του ηλεκτροκαρδιογραφήματος που λαμβάνεται συνήθως από έναν ασθενή.
Φάσεις αυτοματοποιημένης ερμηνείας ΗΚΓ.
1)Η ψηφιακή αναπαράσταση κάθε καναλιού του ΗΚΓ που καταγράφεται επιτυγχάνεται μέσω μιας συσκευής μετατροπής αναλογικού σε ψηφιακό σήμα και με ένα ειδικό λογισμικό απόκτησης δεδομένων ή μια ψηφιακή επεξεργασία σήματος (DSP) chip.
2)Το προκύπτον ψηφιακό σήμα υποβάλλεται σε επεξεργασία από μια σειρά εξειδικευμένων αλγορίθμων, που ξεκινούν από τον κλιματισμό αυτό, π.χ., την απομάκρυνση του θορύβου, παραλλαγή baselevel κ.λπ.
3)Εξαγωγή χαρακτηριστικών: η μαθηματική ανάλυση εκτελείται πλέον στο καθαρό σήμα από όλα τα κανάλια, για τον εντοπισμό και τη μέτρηση μιας σειράς χαρακτηριστικών που είναι σημαντικά για την ερμηνεία και διάγνωση.Αυτά θα αποτελέσουν την είσοδο σε προγράμματα βασισμένα σε Τεχνητή Νοημοσύνη(ΤΝ), όπως το πλάτος κορυφής, η περιοχή κάτω από την καμπύλη, η μετατόπιση σε σχέση με την αρχική τιμή, κλπ, του Ρ, Q, R, S και Τ κύματα, ο χρόνος καθυστέρησης μεταξύ αυτών των κορυφών και των κοιλάδων, η συχνότητα του καρδιακού ρυθμού (στιγμιαία και μέση), και πολλά άλλα . Κάποιο είδος της δευτεροβάθμιας επεξεργασίας, όπως η ανάλυση Fourier και wavelet μπορεί επίσης να πραγματοποιηθεί, προκειμένου να συνεισφέρουν εισόδους σε άλλα προγράμματα αναγνώρισης που βασίζονται στην αναγνώριση μοτίβων.
4)Λογική επεξεργασία και αναγνώριση προτύπων, χρησιμοποιώντας expert συστήματα βασισμένα σε κανόνες, πιθανολογική Μπεϋζιανή ανάλυση ή ασαφής λογική αλγορίθμων, ανάλυση συστάδων,τεχνητά νευρωνικά δίκτυα,γενετικούς αλγόριθμους και άλλες τεχνικές που χρησιμοποιούνται για την εξαγωγή συμπερασμάτων, την ερμηνεία και την διάγνωση.
5)Ένα πρόγραμμα αναφοράς ενεργοποιείται και παράγει μια σωστή απεικόνιση των αρχικά και υπολογιζόμενων δεδομένων, καθώς και τα αποτελέσματα της αυτοματοποιημένης ερμηνείας.
6)Σε ορισμένες εφαρμογές, όπως οι αυτόματοι απινιδωτές, μια δράση κάποιου είδους μπορεί να προκληθεί από τα αποτελέσματα της ανάλυσης, όπως είναι η εμφάνιση μίας κολπικής μαρμαρυγής ή καρδιακής ανακοπής, ο ήχος συναγερμού/προειδοποίησης σε ένα ιατρικό μόνιτορ σε εφαρμογές μονάδας εντατικής θεραπείας (ΜΕΘ) , και ούτω καθεξής.

</doc>
<doc id="61487" url="https://el.wikipedia.org/wiki?curid=61487" title="Λάπας Αχαΐας">
Λάπας Αχαΐας



</doc>
<doc id="61488" url="https://el.wikipedia.org/wiki?curid=61488" title="Λάππα Αχαΐας">
Λάππα Αχαΐας



</doc>
<doc id="61495" url="https://el.wikipedia.org/wiki?curid=61495" title="Νίκολας Ραίριχ">
Νίκολας Ραίριχ

Ο Νίκολας Κονσταντίνοβιτς Ραίριχ (9 Οκτωβρίου, 1874 - 13 Δεκεμβρίου, 1947) ήταν Ρώσος συμβολιστής ζωγράφος, ο πρωτότοκος γιος του δικηγόρου και συμβολαιογράφου Κονσταντίν Ραίριχ και της συζύγου του Μαρίας. Μεγαλωμένος στο άνετο περιβάλλον μιας μεσοαστικής ρωσικής οικογένειας, ο Νίκολας είχε το πλεονέκτημα της συχνής επαφής με συγγραφείς, καλλιτέχνες και επιστήμονες που επισκέπτονταν συχνά την οικογένεια, από τα παιδικά του μόλις χρόνια. 
Βίος.
Μόλις σε ηλικία 9 ετών ακολουθεί τον αρχαιολόγο Ιβανόφσκι στις ανασκαφές του σε ερείπια της περιοχής της Ιζβάρα. Τούτη η περιπέτεια της αποκάλυψης των μυστηρίων του παρελθόντος ανάβει μέσα του μια σπίθα ενδιαφέροντος για την αρχαιολογία, η οποία θα κρατήσει για όλη την υπόλοιπη ζωή του. Σε νεαρή ηλικία ακόμη έχει τη δική του συλλογή προϊστορικών αντικειμένων, νομισμάτων και ορυκτών και χτίζει το δικό του εργαστήρι για τη μελέτη των φυτών και των δέντρων. Την ίδια εποχή περίπου αποκαλύπτεται και το ταλέντο του στο σχέδιο. Στην ηλικία των 16 σκέπτεται πολύ σοβαρά να μπει στη Σχολή Καλών Τεχνών και να συνεχίσει την καριέρα του ως καλλιτέχνης. Ωστόσο, τούτη η επιθυμία του προσωρινά ανακόπτεται, καθώς η άποψη του πατέρα του είναι ότι πρέπει να ακολουθήσει τα δικά του βήματα στη Νομική Σχολή. Ο δρόμος του καλλιτέχνη δεν είναι ο κατάλληλος για ένα υπεύθυνο μέλος της κοινωνίας. Τελικά πατέρας και γιος καταλήγουν σε συμβιβασμό κι έτσι το φθινόπωρο του 1893 ο Νίκολας μπαίνει ταυτόχρονα στη Σχολή Καλών Τεχνών και τη Νομική Σχολή του Πανεπιστημίου της Αγίας Πετρούπολης. 
Το 1895 ο Ρέριχ συνάντησε το σημαντικό συγγραφέα, κριτικό και ιστορικό Βλαντιμίρ Στασόφ. Ο Στασόφ τον σύστησε σε πολλούς συνθέτες και καλλιτέχνες της εποχής του -τον Μουσόργκσκι, τον Ρίμσκι-Κορσακόφ, τον Στραβίνσκι και τον Φίοντορ Τσαλιάπιν. Στα κοντσέρτα του Κονσερβατορίου της Αυλής άκουσε έργα των Γκλάζουνοφ, Λιάντοφ, Αρένσκι, Βάγκνερ, Σκριάμπιν και Προκόφιεφ, γεγονός που αύξησε τον ενθουσιασμό του για τη μουσική. Φαίνεται πως του άρεσε ιδιαίτερα ο Βάγκνερ, γιατί αργότερα ως σκηνογράφος παράγει σχέδια για τις περισσότερες από τις όπερες του μεγάλου συνθέτη. Στα τέλη της δεκαετίας του 1890 υπήρξε μια άνθηση των τεχνών στη Ρωσία, ιδιαίτερα στην Αγ. Πετρούπολη, όπου η αβάν-γκαρντ σχολή σχημάτιζε αρκετές διαφορετικές ομάδες, καθοδηγούμενη από το νεαρό τότε Σεργκέι Ντιάγκιλεφ. Ο Ντιάγκιλεφ είχε μπει στη Νομική δύο xρόνια πριν από τον Ραίριχ και ήταν από τους πρώτους που εκτίμησαν τα ταλέντα του ως ζωγράφου και ερευνητή του ρωσικού παρελθόντος. 
Μόλις τελείωσε την πτυχιακή του στο πανεπιστήμιο, ο Ραίριχ σχεδίασε ένα ταξίδι στην Ευρώπη για ένα χρόνο, προκειμένου να επισκεφθεί τα διάσημα μουσεία της και τα καλλιτεχνικά εργαστήρια του Βερολίνου και του Παρισιού. Λίγο πριν φύγει, όμως, γνώρισε την Έλενα Σαποσνίκοβα, κόρη του αρχιτέκτονα Σαποσνίκοφ και ανιψιά του συνθέτη Μουσόργκσκι. Οι δύο νέοι ένιωσαν μια αμοιβαία έλξη και όταν ο Νίκολας γύρισε από το ταξίδι του, ενώθηκαν με τα δεσμά του γάμου. Η Έλενα Ραίριχ ήταν μια χαρισματική γυναίκα, ταλαντούχα πιανίστρια και συγγραφέας αρκετών βιβλίων, ανάμεσα στα οποία περιλαμβάνεται το "Θεμέλια του Βουδισμού" και η ρωσική μετάφραση του έργου της Ε. Π. Μπλαβάτσκι "Μυστική Δοξασiα". Η συλλογή της "Γράμματα" σε δύο τόμους είναι ένα παράδειγμα των στοχασμών που αντάλλαξε με αρκετούς φίλους, εχθρούς και συνεργάτες αντάμα. Αργότερα ο Νίκολας και η Έλενα Ραίριχ ίδρυσαν τον Οργανισμό της Άγκνι Γιόγκα, με τον οποίο φιλοδοξούσαν να αγκαλιάσουν και να συνθέσουν τις φιλοσοφίες και τις θρησκευτικές διδασκαλίες όλων των εποχών. 
Ωστόσο, το νέο νοικοκυριό χρειαζόταν και σταθερό επάγγελμα. Έτσι, ο Νίκολας έκανε αίτηση και πήρε τη θέση του Γραμματέα της Σχολής που διέθετε η Εταιρία για την Ενθάρρυνση της Τέχνης. Αργότερα έγινε πρόεδρος και τούτη ήταν η πρώτη από τις πολλές θέσεις που κατέλαβε ο Ραίριχ ως δάσκαλος και ομιλητής για τις τέχνες. Με τη δουλειά του κατόρθωσε να βγάλει τη Σχολή από την ακαδημαϊκή μετριότητα, εισάγοντας ένα σύστημα εκπαίδευσης στην τέχνη επαναστατικό ακόμη και για τα σημερινά δεδομένα. 
Σύμφωνα με αυτό το σύστημα η διδασκαλία των τεχνών -όπως η ζωγραφική, η μουσική, το τραγούδι, ο χορός, το θέατρο- και οι αποκαλούμενες «βιομηχανικές τέχνες» -όπως η κεραμική, η ζωγραφική σε πορσελάνη και το μηχανικό σχέδιο- γίνεται κάτω από την ίδια στέγη σε ένα ευέλικτο και αποδοτικό πρόγραμμα σπουδών. Τούτη η γονιμοποιητική διασταύρωση των τεχνών είναι ενδεικτική του τρόπου με τον οποίο σκεπτόταν ο Νίκολας Ραίριχ. 
Η τάση του ήταν να εναρμονίζει και να βρίσκει αντιστοιχίες σε φαινομενικά αντίθετα πράγματα σε όλους τους τομείς της ζωής. Αυτό ήταν το έμβλημα της σκέψης του και το ανακαλύπτει κανείς σε όλες τις δραστηριότητές του. Σε κάθε περίπτωση προσπαθούσε να σπάσει το φαινόμενο της εξειδίκευσης, συνδέοντας τα ηθικά προβλήματα με την επιστημονική γνώση του περιβάλλοντος κόσμου. 'Οπως το θέτει ο Γκάραμπεντ Μπέλιαν στο βιβλίο του "Νίκολας Ρέριχ", «...μάθαινε πράγματα που οι άλλοι τα αγνοούσαν. Αντιλαμβανόταν σχέσεις ανάμεσα σε φαινομενικά απομονωμένα φαινόμενα και ασυνείδητα ένιωθε την παρουσία ενός άγνωστου θησαυρού».
Το 1902 οι Ραίριχ γιόρτασαν τη γέννηση του πρώτου γιου τους, Γεώργιου, ενώ τα καλοκαίρια του 1903 και 1904 έκαναν εκτεταμένες περιοδείες στη ρωσική επαρχία, προκειμένου να συγκρίνει ο Νίκολας τα αρχαία μνημεία, τις εκκλησίες και τα τείχη των πόλεων και να καταγράψει το ιστορικό πλαίσιο της ρωσικής αρχιτεκτονικής. Τότε ακριβώς συνέλαβε το σχέδιό του για τη διατήρηση της παγκόσμιας πολιτιστικής κλήρονομιάς, καθώς στα ταξίδια του συνάντησε την αδιαφορία των αρχών για τη συντήρηση των τοπικών αρχιτεκτονικών μνημείων. Την ίδια εποχή ζωγράφισε και τα πρώτα του θρησκευτικά θέματα. Ανάμεσά τους τον "Τελευταίο Άγγελο" και τη "Φλεγόμεvn Kάμιvο", θέματα στα οποία επέστρεψε αρκετές φορές σε μεταγενέστερες περιόδους. Σε πολλές περιπτώσεις, επίσης, αναφέρεται στο «θησαυρό», όπως στο "Θησαυρός του Βουνού", ή το "Κρυμμένος Θησαυρός" κ.λπ. Είναι ξεκάθαρο πως ο θησαυρός του δεν είναι υλικός. Αναφέρεται σε κρυμμένους πνευματικούς θησαυρούς, διαθέσιμους ωστόσο σε εκείνους που επιθυμούν να τους ξεθάψουν. 
Ταξίδια.
Από τούτη την εποχή και μετά η επερχόμενη παγκόσμια αναστάτωση και η βαριά πνευμονία του τον αναγκάζουν να μετακομίσει στη Σορταβάλα της Φινλανδίας, όπου θα μείνει για δύο χρόνια. Η παγκόσμια αγωνία και το παγωμένο περιβάλλον του βορρά αποτυπώνονται στα έργα του, ("Αιώνια Προσδοκία, Η Γυναίκα που Περιμένει"), μαζί με μια αίσθηση βαθιάς νοσταλγίας. Το ξέσπασμα της επανάστασης εμποδίζει την επιστροφή του. Αντί για αυτήν, έρχεται μια πρόσκληση από το Ινστιτούτο Τέχνης του Σικάγο να επισκεφθεί την Αμερική. Η περιοδεία του ξεκινά επιτυχημένα από την Γκαλερί Κίνγκορ, στη Νέα Υόρκη, το 1920. Εκεί, και σε πολλές πόλεις της Αμερικής, ο Ραίριχ έδειξε περισσότερα από 400 έργα του, ενώ παράλληλα εργάστηκε ως σκηνογράφος για τις παραγωγές "Νεράιδα του Χιονιού" και "Τριστάvος και Ιζόλδη", για την Όπερα του Σικάγο. Στα διάφορα ταξίδια του ζωγράφιζε ανελλιπώς, φιλοτεχνώντας μια σειρά έργων στο Νέο Μεξικό και τη σειρά Ωκεαvός στο Μονχέγκαν, Μέιν, όπου η οικογένεια έμεινε ένα καλοκαίρι. 
Το 1921 στη Νέα Υόρκη ίδρυσε το Ιvστιτούτο Εvωμένωv Τεxvώv, στο οποίο σχεδίαζε να πραγματοποιήσει τις εκπαιδευτικές ιδέες του από την εποχή ήδη της Αγ. Πετρούπολης. Σε αυτό το Ινστιτούτο δίδαξαν ταλαντούχοι δάσκαλοι Ανάμεσά τους ο Ντιμς Τέιλορ στη μουσική θεωρία και σύνθεση, ο Ρόμπερτ 'Εντμουντ Τζόουνς και ο Λι Σίμονσον στη θεατρική σκηνογραφία και πλήθος άλλων σε μουσικά όργανα, σχέδιο, γλυπτική, αρχιτεκτονική, μπαλέτο, δράμα, δημοσιογραφία και γλώσσες. Στο ίδιο Ινστιτούτο έδωσαν διαλέξεις άτομα όπως ο Τζορτζ Μπέλοους, ο Κλοντ Μπράγκτον, ο Νόρμαν Μπελ Γιαντς και ο Σταρκ Γιανγκ. Παρόλο που το Ινστιτούτο άνθισε γρήγορα ως πρωτοποριακή δύναμη στο χώρο των τεχνών, δεν κατόρθωσε να επιβιώσει πέρα από το 1937. Οι αναταραχές στην Αμερική, η απουσία της οικογένειας Ραίριχ και η πλήρης διακοπή των επιδοτήσεων επέφεραν την ολοκληρωτική κατάρρευση του οργανισμού, για τον οποίο μόχθησαν πολύ ο Ραίριχ μαζί με τους συνεργάτες του. Πολύ αργότερα, υπό την καθοδήγηση του Σάινα Φόσντικ, ενός από τα ιδρυτικά μέλη του πρώτου οργανισμού, ο οργανισμός ξαναγεννήθηκε ως Μουσεiο Νίκολας Ραίριχ, παρόν ακόμη και σήμερα με τη μεγαλύτερη συλλογή έργων του καλλιτέχνη. 
Πέρα από αυτό ανάμεσα στο 1916 και το 1919 ο Ρέριχ έγραψε μια συλλογή ποιημάτων, η οποία εκδόθηκε στη ρωαική γλώσσα στο Βερολίνο με τίτλο "Άvθη του Μορύα". Στην αγγλική μετάφραση του έργου δόθηκε ο τίτλος "Φλόγα στο Δισκοπότηρο". Σε αυτούς τους στίχους είναι χαρτογραφημένη η πνευματική αναζήτηση και το εσωτερικό ταξίδι του Ραίριχ. Εδώ, επίσης, βρίσκονται κρυμμένες οι εικόνες που χρησιμοποίησε αργότερα για την τέχνη του. Στο δοκίμιό της "Άvθn του Μορύα: Το Ζήτημα του Πvευματικού Προσκυνήματος στnv Ποίηση του Νίκολας Ρέριχ", η Ιρίνα Κόρτεν γράφει: "Στον πυρήνα της πίστης του Ραίριχ βρίσκεται η ινδουϊστική ιδέα ενός σύμπαντος δίχως αρχή και τέλος, το οποίο εκδηλώνεται σε διαδοχικούς κύκλους δημιουργίας και διάλυσης των υλικών μορφών εξαιτίας του παλμού της θείκής ενέργειας. Σε ανθρώπινο επίπεδο τούτο συμβαίνει στην άνοδο και πτώση των πολιτισμών ή στην επανενσάρκωση μιας ψυχής».
Το Ταξίδι στην lνδία.
Το Μάιο του 1923 οι Ραίριχ ξεκίνησαν το ταξίδι τους για την Ινδία. Το Δεκέμβριο του 1923 άρχισαν μια περιοδεία σε πολιτιστικά κέντρα, συνάντησαν ινδούς επιστήμονες, ακαδημαϊκούς, καλλιτέχνες και συγγραφείς. Τέλος Δεκεμβρίου βρίσκονταν ήδη στο Σικίμ, στις νότιες πλαγιές των Ιμαλαϊων. Και μόνο από την ταχύτητα προσέγγισής τους φαίνεται πως τα Ιμαλάια ήταν εξαρχής το πρωταρχικό ενδιαφέρον τους. Από εκεί ξεκίνησαν τις εξερευνήσεις που τους έφεραν στο κινεζικό Τουρκεστάν, τα Αλτάι Όρη, τη Μογγολία και το Θιβέτ. Ήταν μια αποστολή σε αχαρτογράφητες περιοχές, στις οποίες σχεδίαζαν να μελετήσουν τις θρησκευτικές πεποιθήσεις, τις γλώσσες και τον πολιτισμό των ιθαγενών κατοίκων. 
Οι εντυπώσεις του Ραίριχ για αυτή την πρώτη αποστολή στην Κεντρική Ασία βρίσκονται στο βιβλίο του "Η Καρδιά της Ασίας". Με τη ζωντανή του αφήγηση δημιουργεί έντονες εικόνες στον αναγνώστη για τα θαύματα αυτής της χώρας. Όμως, οι εικόνες πουθενά δεν είναι τόσο ζωντανές, όσο στους 500 πίνακες που προέκυψαν από τούτη τη διαδρομή. Στο έργο του Το Μεγάλο Πvεύμα τωv Ιμαλαΐωv και σε άλλα της ίδιας σειράς συναντάμε σύμβολα και φιλοσοφικές έννοιες που αποκαλύπτουν το μεγαλείο της Β. Ινδίας και της οροσειράς των Ιμαλαΐων. Στο "Μοvοπάτι" η μορφή του Χριστού οδηγεί μέσα από τις κορφές και τα απόκρημνα βράχια της οροσειράς, όντας μια μεταφορά για τα επικίνδυνα εμπόδια που συναντά ο ταξιδιώτης στο πνευματικό του ταξίδι Με τον ίδιο τρόπο σε άλλα έργα του εμφανίζονται μορφές όπως ο Κύριος Μαϊτρέγια, ο Ρίγκτεν Τζιέπο της Μογγολίας ή ο Λευκός Μπουριάν των Αλτάι. Όλες αυτές οι μορφές είναι συνδεδεμένες με το μύθο του Κυβερνήτη της Σαμπάλα, «ο οποίος είναι προορισμένος να εμφανιστεί στη γη για την τελική αναμέτρηση, την ανανέωση της δημιουργίας και την αποκατάσταση της αγνότητας». 
Το μονοπάτι ήταν σκληρό και επικίνδυνο. Ο Ραίριχ διέσχισε 36 ορεινά περάσματα, κινούμενος σε υψόμετρο 6.000 έως 7.000 μ., πολύ κοντά στην αποκαλούμενη «ζώνη θανάτου». Όμως, ένιωθε πως ήταν γεννημένος για τέτοιου είδους προκλήσεις. Πίστευε πως η τραχύτητα των βουνών βοηθούσε τον άνθρωπο να βρει το χαμένο του κουράγιο και να αναπτύξει πνευματική δύναμη. Παρόλα τα εμπόδια, όπου κι αν βρέθηκαν, η πίστη των Ραίριχ στην ουσιαστική καλοσύνη της ζωής και την πνευματικότητα του ανθρώπου ενισχύθηκε. Τα "Λάβαρα της Avατολής", μια σειρά από 19 πίνακες, απεικονίζουν τους παγκόσμιους θρησκευτικούς ηγέτες, τον Μωάμεθ, τον Χριστό, τον Μωυσή, τον Βούδα, τους χριστιανούς και ινδούς άγιους ή σοφούς, δίνοντας έμφαση στην ενότητα του θρησκευτικού μόχθου και των κοινών ριζών της ανθρώπινης πίστης. 
Κεντρική μορφή των θεμάτων του Ρέριχ φαντάζει επίσης η "γυναίκα" και ο ρόλος της στην επερχόμενη νέα εποχή για την ανθρωπότητα. Οι απόψεις του αντανακλώνται σε αυτά που έγραψε η Έλενα Ραίριχ σε ένα φίλο το 1937: «...η γυναίκα θα έπρεπε να συνειδητοποιήσει ότι μέσα της υπάρχουν όλες οι δυνάμεις. Από τη στιγμή που θα αποτινάξει την αρχαία ύπνωση της φαινομενικά νόμιμης υποταγής της και νοητικής κατωτερότητας και ασχοληθεί με τη σφαιρική εκπαίδευσή της, σε συνεργασία με τον άνδρα θα δημιουργήσει ένα νέο κόσμο...ο Κόσμος επιβεβαιώνει το μεγαλείο της δημιουργικής αρχής στη γυναίκα. Η γυναίκα είναι η προσωποποίηση της φύσης και είναι η φύση που διδάσκει τον άνθρωπο και όχι το αντίθετο». 
Ο Νίκολας Ραίριχ απεικόνισε τις μεγάλες θηλυκές θεότητες σε πίνακες όπως "Η Μητέρα του Κόσμου", ή "Οι Ωδίνες της Μαντόvα". Η "Μητέρα του Κόσμου" είναι μια ιδέα ισοδύναμη της Λάκσμι και της Κάλι των Ινδιών, μια εμπνευστική εικόνα που απέδωσε ο Νίκολας με βαθείς τόνους του μπλε και του βιολετί. Στο τέλος αυτής της μεγάλης εξερεύνησής της η οικογένεια εγκαταστάθηκε το 1928 στην κοιλάδα Κούλου, σε υψίπεδο 2.000 μέτρων, σε ένα σημείο με εκπληκτική θέα της κοιλάδας και των κορυφών που την περιέβαλαν. Εκεί εγκατέστησαν το νοικοκυριό τους και την έδρα του Ινστιτούτου Έρευνας των Ιμαλαίων Ουρουσβάτι, το οποίο οργανώθηκε για να μελετήσει τα αποτελέσματα των ερευνών της αποστολής, καθώς και των οποιωνδήποτε μελλοντικών αποστολών. Οι δραστηριότητες του Ινστιτούτου περιελάμβαναν βοτανικές και εθνολογικές-γλωσσολογικές σπουδές, καθώς και τηνεξερεύνηση αρχαιολογικών τόπων. Υπό την καθοδήγηση του πατέρα τους οι δύο γιοι του Ρέριχ, ο Γεώργιος και ο Σβέτοσλαβ, δημιούργησαν μια συλλογή φαρμακευτικών βοτάνων, κάνοντας παράλληλα εκτεταμμένες μελέτες στη βοτανική και την παραδοσιακή ιατρική, όπως και για τη θιβετανική και κινεζική φαρμακοποιία. 
Στο επόμενο χρόνο ο Ραίριχ επέστρεψε στη Νέα Υόρκη για το άνοιγμα του Μουσείου Ρέριχ. Εκεί, χρησιμοποιώντας τον Ερυθρό Σταυρό ως παράδειγμα, πρότεινε μια παγκόσμια συνθήκη για την προστασία της πολιτιστικής κληρονομιάς και κατά τη διάρκεια της ειρήνης και κατά τη διάρκεια του πολέμου. Συμβουλευόμενος δικηγόρους έφτιαξε το προσχέδιο μιας Διεθνούς Σύμβασης και ενός συμβόλου, του Λάβαρου της Ειρήνης. Το Λάβαρο της Ειρήνης δείχνει τρεις σφαίρες που περιβάλλονται από έναν κύκλο. Οι τρεις σφαίρες συμβολίζουν τη Θρησκεία, την Τέχνη και την Επιστήμη ως όψεις του Πολιτισμού, ο οποίος συμβολίζεται με τον περιβάλλοντα κύκλο. Τούτο το σύμβολο υπάρχει στη σφραγίδα του Ταμερλάνου, στη θιβετανική, καυκασιανή και σκανδιναβική κοσμηματοποιία, όπως επίσης σε ρωμαϊκά και βυζαντινά έργα τέχνης. Σε τούτο το σύμβολο και τη ρήση "Pax Cultura" (Πολιτιστική Ειρήνη), αποτυπώνεται το όραμα του Ραίριχ για την ανθρωπότητα. Όπως έγραψε: 
«"Ας είμαστε ενωμένοι! Θα ρωτήσετε με ποιον τρόπο; Θα συμφωνήσετε μαζί μου, με τον απλούστερο τρόπο της κοινής και ειλικρινούς γλώσσας. Ίσως στην Ομορφιά και τη Γνώση"». 
Οι προσπάθειές του οδήγησαν τελικά, τον Απρίλιο του 1936, στην υπογραφή της Συνθήκης Ραίριχ από όλα τα μέλη-κράτη της Παναμερικανικής Ένωσης στον Λευκό Οίκο της Ουάσινγκτον. Τούτη η συνθήκη είναι ακόμη εν ισχύ, ενώ πολλά άτομα, ομάδες και οργανισμοί προσπαθούν να προωθήσουν την κεντρική ιδέα της. Μάλιστα, για όλες αυτές τις προσπάθειές του προτάθηκε και ως υποψήφιος για το Νομπέλ Ειρήνης. Αργότερα ο μεγάλος ταξιδευτής επέστρεψε στο Κούλου. Πέθανε στις 13 Δεκεμβρίου του 1947. Το σώμα του αποτεφρώθηκε και οι στάκτες του θάφτηκαν σε μια πλαγιά των βουνών που τόσο αγάπησε και απεικόνισε στα περισσότερα από τα 7.000 έργα που άφησε πίσω του.

</doc>
<doc id="61496" url="https://el.wikipedia.org/wiki?curid=61496" title="Νίκολας Ρέριχ">
Νίκολας Ρέριχ



</doc>
<doc id="61499" url="https://el.wikipedia.org/wiki?curid=61499" title="Μιρέλλα Παπαοικονόμου">
Μιρέλλα Παπαοικονόμου

Η Μιρέλλα Παπαοικονόμου είναι Ελληνίδα σεναριογράφος. 
Γεννήθηκε στην Αθήνα. Σπόυδασε Αγγλική Φιλολογία στην Αγγλία και διαφήμιση, διακόσμηση εσωτερικών χώρων και σκηνογραφία στη Σχολή Βακαλό στην Αθήνα. Έχει δυο γιους
Εργάστηκε στο χώρο της διαφήμισης ως κειμενογράφος και art director. Στον τομέα των δημοσίων σχέσεων εργάστηκε στις εταιρείες Κέδρος Εκδοτική, Infopublica, Polygram Δισκογραφική.
Συνεργάστηκε με τον Θανάση Παπαγεωργίου στο Θέατρο ΣΤΟΑ και στο Εθνικό Θέατρο ως σκηνογράφος και ενδυματολόγος. 
Το πρώτο σενάριο το έγραψε το 1984 για την τηλεοπτική σειρά της ΕΤ1 «Μικροί μεγάλοι», με θέμα οικογενειακά προβλήματα της εποχής, σε σκηνοθεσία Άρη Παπαθεοδώρου και πρωταγωνιστές τους Θανάση Παπαγεωργίου και Λήδα Πρωτοψάλτη. 
Ακολούθησε η βραβευμένη τηλεοπτική σειρά «Γυναίκες» (1991) στο Mega Channel με την Θέμιδα Μπαζάκα και την Πέμυ Ζούνη. Η σειρά διαγωνίστηκε με επιτυχία σε ευρωπαϊκό διαγωνισμό σεναρίου. Σ' αυτή τη σειρά έκαναν την πρώτη εμφάνιση τους ηθοποιοί όπως η Μαριάννα Τουμασάτου και ο Χριστόφορος Παπακαλιάτης. Σκηνοθεσία: Ρέινα Εσκενάζυ.
Το 1993 - 1994 ακολούθησε η σειρά «Αναστασία» με τους Μυρτώ Αλικάκη, Άλκη Κούρκουλο και Μηνά Χατζησάββα και πάλι για το Mega Channel. Σκηνοθεσία: Γιώργος Κορδέλλας.
Στη συνέχεια έρχεται το «Παράθυρο στον ήλιο» για την ΕΤ1. Σκηνοθεσία: Τάκης Κατσέλης.
Επιστροφή στο Mega Channel με το «Μη φοβάσαι τη φωτιά», με τους Γιώργο Νινιό, Άννα Μιχαήλου και Ελευθερία Ρήγου στους πρωταγωνιστικούς ρόλους. Σκηνοθεσία: Ανδρέας Θωμόπουλος.
Στο ίδιο κανάλι ακολουθεί ο «Απών» με τον Γιάννη Μπέζο, τη Θέμιδα Μπαζάκα και τον Μηνά Χατζησάββα. Σκηνοθεσία: Γιώργος Κορδέλλας.
Στη συνέχεια (1996 - 1997 - Mega Channel) έρχεται το «Λόγω τιμής» με πρωταγωνιστές τον Άλκη Κούρκουλο, τη Βίκυ Βολιώτη, τον Κωνσταντίνο Μαρκουλάκη, τη Χριστίνα Αλεξανιάν, τον Δημήτρη Αλεξανδρή, τον Γιώργο Πυρπασόπουλο, την Αγγελική Δημητρακοπούλου κ.ά. Σκηνοθεσία: Λάμπης Ζαρουτιάδης. Για το σενάριό της αυτό παίρνει Βραβείο Σεναρίου στα Τηλεοπτικά Βραβεία Πρόσωπα.
Ακολουθεί (1998 - 1999 Mega Channel) «Η ζωή που δεν έζησα» με τον Κωνσταντίνο Μαρκουλάκη, την Ταμίλα Κουλίεβα και τον Αιμίλιο Χειλάκη που αποσπά Βραβείο Σεναρίου στα Τηλεοπτικά Βραβεία Πρόσωπα. 
Το 1999 - 2000 ακολουθεί η συνεργασία της με το Star Channel και η σειρά «Ουδέν πρόβλημα» με πρωταγωνιστές τη Ρένια Λουιζίδου και τον Άκη Σακελαρίου. 
«Επιστρέφει» για ακόμη μία φορά στο Mega Channel με τη σειρά «Λένη» (2002 - 2003 με πρωταγωνίστρια την Κάτια Δανδουλάκη και τη μικρή Δήμητρα Δουμένη.
Συνεργάζεται με την κρατική τηλεόραση (ΝΕΤ) με πρωταγωνιστές τον Αλέξη Γεωργούλη και τη Λουκία Πιστιόλα, στη σειρά το «Όνειρο ήταν».
Μετά συνεργάζεται για ακόμη μία φορά με τον Κωνσταντίνο Μαρκουλάκη στο «Έτσι ξαφνικά» (2004 - Mega Channel) όπου εμφανίζεται σε πρωταγωνιστικό ρόλο η Βικτώρια Χαραλαμπίδου. 
Το 2005 ξεκινάει η συνεργασία της με τον ANT1. Η σειρά «Μοβ ροζ», με πρωταγωνιστές τους Μηνά Χατζησάββα και Μαρίνα Ψάλτη, δεν γνωρίζει ανάλογη επιτυχία με τις προηγούμενες. 
Με την τελευταία της δουλειά, την «Ιωάννα της καρδιάς» και πάλι στον ANT1, με πρωταγωνιστές τη Ρένια Λουιζίδου, τον Άκη Σακελαρίου και την πρωτοεμφανιζόμενη Γιούλικα Σκαφιδά, επιστρέφει ξανά στις παλιές τις επιτυχίες. 
Το 2010 συνεργάζεται με το Mega διασκευάζοντας το πολυβραβευμένο βιβλίο της Βικτόρια Χίσλοπ Το Νησί σε σκηνοθεσία του Θοδωρή Παπαδουλάκη. Η σειρά έκανε πρεμιέρα στις 11 Νοεμβρίου, είχε τεράστια ποσοστά τηλεθέασης και αποτέλεσε μια από τις πιο ακριβές ελληνικές παραγωγές. Πρωταγωνιστές της σειράς ήταν οι: Στέλιος Μάινας, Κατερίνα Λέχου, Γιούλικα Σκαφιδά και Ευγενία Δημητροπούλου.
Όλες οι σειρές της Μιρέλλας Παπαοικονόμου προβάλλονται και σε χώρες του εξωτερικού. Κυκλοφορούν και σε βιβλία από τις εκδόσεις Κέδρος, σε αφηγηματική απόδοση από τη Βίκυ Αλικάκη (μητέρα της ηθοποιού Μυρτούς Αλικάκη).
Από το 2005 είναι μέλος της Ένωσης Σεναριογράφων Ελλάδος.

</doc>
<doc id="61500" url="https://el.wikipedia.org/wiki?curid=61500" title="Μεσσηνιακός Γ.Σ.">
Μεσσηνιακός Γ.Σ.

Ο Μεσσηνιακός Γυμναστικός Σύλλογος είναι από τους αρχαιότερους ελληνικούς αθλητικούς συλλόγους, αφού ιδρύθηκε το 1888 με πρώτο πρόεδρο τον Παναγιώτη Μπενάκη ως σύλλογος κλασικού αθλητισμού. Σήμερα διατηρεί πέντε αθλητικά τμήματα: στίβου, βόλεϊ γυναικών, άρσης βαρών, ποδοσφαίρου και ποδηλασίας, τα οποία έχουν πετύχει πανελλήνιες διακρίσεις. Έδρα του συλλόγου είναι το Γήπεδο Μεσσηνιακού στην Καλαμάτα. Χρώματα του συλλόγου είναι το πράσινο και το λευκό και έμβλημά του ο Δαϊκλής, Μεσσήνιος αθλητής του 752 π.Χ. Μετά το 1924 έγινε έμβλημά του και το πλατανόφυλλο. 
Ίδρυση - ιστορικές πληροφορίες.
Από το ξεκίνημά του ο σύλλογος στελεχώθηκε από σημαντικές προσωπικότητες της Καλαμάτας, οι οποίες τους έδωσαν κύρος και ώθηση. Πολλά μέλη των διοικήσεών του υπήρξαν δήμαρχοι, νομάρχες, πρόξενοι, βουλευτές, ακόμα και υπουργοί. Το 1897 υπήρξε ιδρυτικό μέλος του ΣΕΓΑΣ (τότε ΣΕΑΓΣ). Από το 1895 είχε δημιουργήσει μια αθλητική και προπονητική εγκατάσταση και διοργάνωσε αθλητικούς αγώνες στην περιοχή "Φραγκόλιμνα" της Καλαμάτας. Το 1899 έστειλε έναν αθλητή στους αθλητικούς αγώνες Α΄ Σωτήρια, που διοργάνωσε ο Πανελλήνιος στο Στάδιο, επί τη διασώσει του Βασιλιά Γεώργιου σε απόπειρα δολοφονίας του. Στις αρχές του 20ου αιώνα απέκτησε ιδιόκτητο γυμναστήριο, το σημερινό Γήπεδο Μεσσηνιακού στην ανατολική πλευρά της πόλης.
Στη συνέχεια πέρασε μια περίοδο κάμψης, λόγω των γενικών οικονομικών και πολιτικών συνθηκών ως το 1924, που έγινε η επαναδραστηριοποίησή του. Πάντως το 1919 αναφέρεται στους αθλητικούς συλλόγους που ήταν μέλη του ΣΕΓΑΣ. Το 1925 πρωταγωνιστεί στην διοργάνωση των Α΄ Πελοποννησιακών Αγώνων Στίβου, ενώ το 1929 αναφέρεται και η ποδοσφαιρική του ομάδα με την διεξαγωγή του πρώτου αγώνα του Μεσσηνιακού με αντίπαλο τον Παναθηναϊκό. Την ίδια περίοδο συμμετέχει στην ιδρυτική συνέλευση της Ένωσης Ποδοσφαιρικών Σωματείων Καλαμάτας. Επίσης, στις εγκαταστάσεις του έγινε ο πρώτος αγώνας βόλεϊ στην πόλης, μεταξύ των σχολικών ομάδων Γυμνασίου και Πρακτικού Λυκείου, με νικήτρια το Πρακτικό Λύκειο, το οποίο στη συνέχεια αγωνίστηκε με την ομάδα του Μεσσηνιακού. Τη δεκαετία του '30 διοργανώνει τους αγώνες στίβου "Ελευθέρια", από τους οποίους αργότερα προέκυψαν τα "Παπαφλέσσεια", που συνεχίζονται μέχρι σήμερα.
Η μακροχρόνια ιστορία του συλλόγου απεικονίζεται στα πολυάριθμα εκθέματα, φωτογραφίες και ντοκουμέντα που φυλάσσονται στην αίθουσα "Αναστάσιος Μισέρος", κάτω από τις κερκίδες η οποία πήρε το όνομα αυτό από τον επί σειρά ετών πρόεδρο του Μεσσηνιακού. Η σύγχρονος ερευνητής και μελετητής της ιστορίας του είναι ο δημοσιογράφος Ηλίας Μπιτσάνης
Στίβος.
Το τμήμα στίβου είναι το αρχαιότερο τμήμα του συλλόγου που ιδρύθηκε μαζί με το σωματείο το 1888. Υπήρξε από τα ιδρυτικά σωματεία του ΣΕΓΑΣ το 1897 και είχε σημαντική συνεισφορά στη διοργάνωση της Α΄ Ολυμπιάδας του 1896. Χαρακτηρίζεται για την συνέπεια και την διαχρονικότητα του τόσο σε επίπεδο διακρίσεων όσο και σε επίπεδο κοινωνικής προσφοράς. Από τα πρώτα έτη της λειτουργίας του στα τέλη του 19ου αιώνα ως τις ημέρες που διανύουμε, το Τμήμα Στίβο του Μεσσηνιακού διέπεται από αρχές και αξίες που προάγουν το πνεύμα της άθλησης, του πολιτισμού, της ευγενούς άμιλλας και του δίκαιου αγώνα.
Αναμφισβήτητα πρόκειται για ένα από τα πιο αναγνωρίσιμα τμήματα κλασικού αθλητισμού στην Ελλάδα, το οποίο ανελλιπώς συμμετέχει στις κορυφαίες εγχώριες αθλητικές διοργανώσεις (Πανελλήνια πρωταθλήματα, Μίτινγκ). Αναρίθμητες φορές, αθλητές και αθλήτριες του Μεσσηνιακού στέφθηκαν Πανελληνιονίκες σε ποικίλες αγωνιστικές κατηγορίες, στελέχωσαν Εθνικές Ομάδες και εκπροσώπησαν την χώρα σε διεθνείς διοργανώσεις. Σημαντικός είναι και ο αριθμός των αθλητών και αθλητριών που πραγματοποίησαν Πανελλήνια Ρεκόρ. Ο διεθνούς φήμης άλτης του μήκους Λούης Τσάτουμας είναι ο σπουδαιότερος αθλητής του συλλόγου.
Σήμερα, το τμήμα στίβου απαρτίζεται από 100 περίπου αθλητές που στελεχώνουν τις αγωνιστικές ομάδες όλων των ηλικιακών κατηγοριών. Οι αθλητές του τμήματος πραγματοποιούν τις προπονήσεις τους στο δημοτικό στάδιο Καλαμάτας. Ο Μεσσηνιακός διαθέτει επίσης τμήμα στίβου στην Μεσσήνη, το οποίο έχει καθοριστική συμβολή στις αγωνιστικές επιτυχίες του συλλόγου.
Τα τμήματα υποδομής των ακαδημιών είναι το πιο ευαισθητοποιημένο κομμάτι του συλλόγου. Περισσότερα από 400 παιδιά μυούνται σε συστηματική βάση στα αγωνίσματα του στίβου. Οι μελλοντικοί αθλητές και πρωταθλητές του στίβου συνιστούν μια από τις πολυπληθέστερες ακαδημίες στην Ελλάδα και η ενασχόληση τους με τις δραστηριότητες του συλλόγου συμβάλλουν στην πολύπλευρη σωματική, πνευματική και ψυχική τους ανάπτυξη. Η άθληση συνδυάζεται με την μάθηση και την αναψυχή και αυτό είναι το κύριο ζητούμενο για τις ηλικιακές αυτές κατηγορίες.
Η προπονητική ομάδα του Μεσσηνιακού αποτελείται από 11 άτομα τα οποία διαθέτουν εξειδίκευση και βαθιά γνώση του αντικειμένου. Οι περισσότεροι, ως εκπαιδευτικοί φυσικής αγωγής και πρώην αθλητές του κλασικού αθλητισμού, έχουν αναλάβει με παιδαγωγική προσέγγιση και συνέπεια την προπονητική και αγωνιστική καθοδήγηση των αθλητών τόσο των αγωνιστικών ομάδων όσο και των Ακαδημιών.
Κατά την αξιολόγηση των ελληνικών συλλόγων που εξέδωσε το Νοέμβριο του 2010 ο Σ.Ε.Γ.Α.Σ., ο Μεσσηνιακός Γ.Σ.
βρέθηκε στην 39η θέση (σε σύνολο 321 συλλόγων). Την επόμενη χρονιά έπεσε στην 40η θέση (σε σύνολο 299 συλλόγων).
Από το 1995 ο σύλλογος διατηρεί τμήμα στίβου και στην γειτονική Μεσσήνη με 50 αθλητές και αθλήτριες που προπονούνται στο Δημοτικό Στάδιο Μεσσήνης.
Συνάντηση Στίβου «Παπαφλέσσεια»
Ο Μεσσηνιακός διοργανώνει κάθε χρόνο το μίτιγκ "Παπαφλέσσεια", το οποίο από το 1996 είναι διεθνές. Ο σύλλογος έχει αναδείξει πολλούς αθλητές. Σπουδαιότερος σύγχρονος αθλητής του Μεσσηνιακού είναι ο άλτης μήκους Λούης Τσάτουμας, με σημαντικές διεθνείς διακρίσεις. Το 2007 πήδηξε 8,66 μ. που ήταν η καλύτερη επίδοση στον κόσμο. Το 2010 κατέλαβε την 6η θέση στο Ευρωπαϊκό πρωτάθλημα στίβου, ενώ το 2014 κατέκτησε το ασημένιο μετάλλιο στο Ευρωπαϊκό Πρωτάθλημα Στίβου.
Τα «Παπαφλέσσεια» αποτελούν έναν καταξιωμένο αθλητικό θεσμό που διεξάγονται με υψηλά επίπεδα απόδοσης, σε ετήσια βάση στην Καλαμάτα. Αποτελούν μέρος του ενδιαφέροντος της ευρύτερης αθλητικής οικογένειας λόγω των εξαιρετικών αγωνιστικών επιδόσεων που πραγματοποιούνται σε αυτά. Τα «Παπαφλέσσεια» έχουν τις ρίζες τους στα μέσα της δεκαετίας του 1950. Ήταν αγώνες με τοπικό χαρακτήρα και διεξήχθησαν μέχρι το 1969. 
Το 1984 είναι έτος «σταθμός» για την διοργάνωση καθώς την περίοδο εκείνη πραγματοποιείται η αναβίωση των αγώνων. Μερικά χρόνια αργότερα, το 1996, τα «Παπαφλέσσεια» αναβαθμίζονται σε Διεθνές Meeting και εντάσσονται στο καλεντάρι της Ευρωπαϊκής Ομοσπονδίας Στίβου. Στην διεθνή πλέον συνάντηση συμμετέχουν μερικά από τα κορυφαία ονόματα του παγκοσμίου στίβου όπως η , η , η , η , ο , o , o , ο Κώστας Γκατσιούδης, ο Λάμπρος Παπακώστας, η Βούλα Πατουλίδου, η Παρασκευή Τσιαμήτα, η Νίκη Ξάνθου και πολλοί άλλοι.
Ποδόσφαιρο.
Απόσπασμα από την μελέτη του δημοσιογράφου Ηλία Μπιτσάνη, Μάρτιος 1996:
Οι δραστηριότητες του Μεσσηνιακού υποστέλλονται, όμως από το 1924 ξεκινάει μια νέα περίοδος για τον αθλητισμό της Καλαμάτας και πολλοί νέοι Σύλλογοι ιδρύονται και κατοχυρώνονται νομικά (κάποιοι λειτουργούσαν και πριν την νομιμοποίησή τους) με αναγνώρισή τους από το Πρωτοδικείο. Ο δημοσιογράφος Ηλίας Μπιτσάνης κατέγραψε στην προαναφερθείσα έρευνά του, τις ημερομηνίες ίδρυσής των: 
Παράλληλα με την επαναλειτουργία του ποδοσφαιρικού τμήματος του Μεσσηνιακού Γ.Σ., επαναλειτουργεί και το γήπεδο το οποίο ανακατασκευάζεται και δημιουργούνται χώροι άθλησης για πολλά ακόμη αθλήματα. Από 1926 επαναλειτουργεί το ποδοσφαιρικό τμήμα αγωνιζόμενο σε φιλικούς αγώνες με τις τότε νεοϊδρυθείσες ομάδες του Απόλλωνα και της ΑΕΚ Καλαμάτας. Ο Μεσσηνιακός μαζί με την ΑΕΚ, τον Απόλλωνα, τον Εθνικό και τον Ολυμπιακό κατ’ αρχάς, αποτελούσαν τότε μια και μόνη κατηγορία που είχαν πρώτες ομάδες και «δεύτερα». Αργότερα προστέθηκαν και άλλες όπως ο Ποσειδών, Παγκαλαμιακός, Βυζάντιο, ο Πάμισος κ.α. Ο Μεσσηνιακός σταμάτησε την δραστηριότητά του το 1940. Από το 1939 κάποια μέλη της Διοίκησής του Μεσσηνιακού μαζί με μερικούς ποδοσφαιριστές του αποχώρησαν και προχώρησαν στην ίδρυση της τοπικής ομάδας «Πράσινα Πουλιά», με συνέπεια ο ποδοσφαιρικός Μεσσηνιακός να υποστείλει την δράση του. Την δεκαετία του ΄40 ο ευρύτερος σύλλογος Μεσσηνιακός Γ.Σ. δεν λειτουργεί, παρά μόνο υποστηρίζει τον αθλητισμό παραχωρώντας το γήπεδό του για τέλεση αγώνων. Ουσιαστικά επαναλειτουργεί τον Μάιο του 1951, κάνοντας εκλογές και με την δραστηριοποίηση του τμήματος Στίβου. Το σημερινό ποδοσφαιρικό τμήμα του συλλόγου επαναλειτούργησε το 1967. 
Ως τα τέλη της δεκαετίας του '90 η ποδοσφαιρική ομάδα του Μεσσηνιακού δεν είχε επιτύχει σπουδαία πράγματα, παρά μόνο, και ως πρωταθλήτρια Μεσσηνίας, αγώνες «φάσης» όπως λεγόντουσαν για άνοδο στην Β΄Εθνική. Αγωνιζόταν στο τοπικό πρωτάθλημα της Ε.Π.Σ. Μεσσηνίας ή στην Εθνική Ερασιτεχνική Κατηγορία και μόνο μία φορά αγωνίστηκε στη Γ΄ Εθνική. Το σωματείο άλλαξε προφίλ και στόχους όταν ανέλαβε την προεδρία του ο επιχειρηματίας Σταύρος Παπαδόπουλος, γνωστός και από την προηγούμενη θητεία του στον Π.Σ. Καλαμάτα, ο οποίος έχει ως στόχο την ανάπτυξη ποδοσφαιρικών φυτωρίων και την ανάδειξη αξιόλογων νέων ποδοσφαιριστών. Επίσης, ο Παπαδόπουλος μεταμόρφωσε το γήπεδο του συλλόγου σε ένα σύγχρονο στάδιο. 
Από το 2001 ο σύλλογος ανέβηκε σταδιακά από την τοπική κατηγορία κι έφτασε στη Β΄ Εθνική το 2006, νικώντας με 1-0 σε αγώνα μπαράζ τον Πανθρακικό. Την περίοδο 2006-07 τερμάτισε 17ος και την επόμενη περίοδο αγωνίστηκε στην Γ΄ Εθνική. Το 2006-07 προπονητής του Μεσσηνιακού ήταν ο Βραζιλιάνος Εδουάρδο Αμορίμ. Στην αρχή της σεζόν 2007-08 αντικαταστάθηκε από το Δημήτρη Τσάκωνα, ο οποίος ως τότε ήταν γενικός αρχηγός. Το άσχημο ξεκίνημα ανάγκασε τη διοίκηση να προσλάβει άλλο προπονητή, το Βασίλη Αντωνιάδη. Όμως, οι κακές σχέσεις του με τους παίκτες και η άσχημη αγωνιστική παρουσία της ομάδας είχαν ως αποτέλεσμα την απομάκρυνσή του και την επιστροφή του Τσάκωνα. Έγινε υπερπροσπάθεια να καλυφθεί το χαμένο έδαφος αλλά χωρίς επιτυχία. Τελικά, υποβιβάστηκε και τη σεζόν 2008-09 αγωνίστηκε ξανά στη Δ΄ Εθνική, όπου παρέμεινε για τρία χρόνια και υποβιβάστηκε στην Α΄ τοπική. Εκεί έμεινε για δυο χρόνια, και στο δεύτερο με την επιστροφή του Σταύρου Παπαδόπουλου ως μέγα χορηγού ανέβηκε στην Γ΄ Εθνική. Την περίοδο 2014-2015 αγωνίστηκε πάλι στην Α΄ Τοπική. Τις περιόδους 2015-2016, 2016-2017 υποβιβάστηκε και σήμερα (2018) βρίσκεται στην Β΄ Τοπική Μεσσηνίας.
Διαχρονική πορεία.
1967-1985: Τοπικές κατηγορίες
1986-1987: Εθνική ερασιτεχνική: 1η θέση.
1987-1988: Γ΄ Εθνική (υποβιβασμός).
1988-2004: Α΄ κατηγορία Ε.Π.Σ. Μεσσηνίας.
2004-2005: Δ΄ Εθνική: 1η θέση.
2005-2006: Γ΄ Εθνική: 3η θέση (άνοδος έπειτα από μπαράζ).
2006-2007: Β΄ Εθνική: 16η θέση (υποβιβασμός).
2007-2008: Γ΄ Εθνική (υποβιβασμός).
2008-2011: Δ΄ Εθνική.
2013-2014: Γ΄ Εθνική (υποβιβασμός).
Ποδόσφαιρο γυναικών.
Η γυναικεία ομάδα ποδοσφαίρου του Μεσσηνιακού ιδρύθηκε στις αρχές της δεκαετίας του '90.Το 1993 κατέκτησε το πρωτάθλημα Β΄ Εθνικής στον όμιλό της και ανέβηκε στην Α΄ Εθνική. Το τμήμα , πλέον, έχει αναστείλει τη λειτουργία του από το 1995. 
Παλαίμαχοι.
Από το 2002 υπάρχει ο Σύνδεσμος Παλαιμάχων Ποδοσφαιριστών του Μεσσηνιακού, ο οποίος συγκεντρώνει όλους τους αθλητές που αγωνίστηκαν με την φανέλα του, λαμβάνει μέρος σε αγώνες παλαιμάχων και δραστηριοποιείται κοινωνικά και πολιτιστικά. Κατέκτησε το Πρωτάθλημα Παλαιμάχων Μεσσηνίας, που διεξάγεται από το 2003, τα έτη 2008, 2011,2013,2014 και 2015.
Βόλεϊ.
Ο Μεσσηνιακός Γ.Σ. ιδρύθηκε το 1888 στην Καλαμάτα και λειτούργησε πολλά τμήματα, όπως τμήμα γυμναστικής, στίβου, ποδηλασίας. Το 1909 το τμήμα ποδοσφαίρου και το 1928 τμήματα μπάσκετ και βόλεϊ. Το βόλεϊ στην Καλαμάτα υπήρξε το άθλημα με το οποίο ασχολήθηκαν, στα πρώτα χρόνια της ιδρύσεώς του το 1925, οι άριστοι μαθητές του Β΄ γυμνασίου και του πρακτικού λυκείου Καλαμάτας. Πρώτη αναφορά, από όσα γνωρίζουμε, για την ενασχόληση καλαματιανών αθλητών με το βόλεϊ, γίνεται μέσα από τις στήλες της εφημερίδας «Σημαία» Καλαμάτας το 1925, όπου γράφεται: 
Ακολούθως και με την ίδρυση του τμήματος βόλεϊ του Μεσσηνιακού Γ.Σ το 1928, αλλά και με την ύπαρξη από το 1927 «τερέν δια Βώλεϋ Μπόλ», το άθλημα διαδίδεται και κερδίζει πολλούς αθλητές και φίλους αμφοτέρων των φύλων, οι οποίοι το διδάσκονται, αγωνίζονται και το παρακολουθούν με θέρμη. Μέσα από απομνημονεύματα αθλητών και την ειδησεογραφία εκείνων των χρόνων μαθαίνουμε ειδήσεις και ονόματα αυτών που ασχολήθηκαν με το άθλημα. Γράφει ο σπουδαίος άνθρωπος και επιστήμονας, Δημήτρης-Τάκης Π. Χιουρέας σε ανέκδοτο κείμενό του, σχετικά με τις αναμνήσεις του ως αθλητής του Μεσσηνιακού την περίοδο 1927-1934, αλλά και ως μαθητής του πρακτικού λυκείου της Καλαμάτας : 
Η εφημερίδα Καλαμάτας «Σημαία» γράφει στις 25.3.1928: 
Παρεμφερείς αγώνες συνεχίζουν να γίνονται μεταξύ των σχολείων και της ομάδος του Μεσσηνιακού και στην εφημ. «Σημαία» την 23.3.1930 δημοσιεύεται η είδηση περί διεξαγωγής πρωταθλήματος βόλεϋ-μπώλλ μεταξύ των ομάδων του Μεσσηνιακού, του Α΄ Γυμνασίου, του Β΄ Γυμνασίου και του Πρακτικού Λυκείου. Στην εφημ. «Σημαία» την 3.6.1930 δημοσιεύεται η διεξαγωγή αγώνων βόλεϊ μεταξύ γυναικών-μαθητριών, στα πλαίσια των Γυμναστικών επιδείξεων στο τέλος του εκπαιδευτικού έτους. Ο σπόρος του βόλεϊ στην Καλαμάτα που έριξε ο Μεσσηνιακός ρίζωσε και τα κορίτσια των Γυμνασίων της Καλαμάτας, που πιθανότατα θα στελέχωναν και την ομάδα γυναικείου βόλεϊ του Μεσσηνιακού, πρωτοπορούν και αθλούνται σε ένα άθλημα ανδροκρατούμενο. Γράφει η εφημερίδα: 
Τα χρόνια περνούν και φαίνεται πως ο Μεσσηνιακός συνεχίζει να έχει τμήμα Βόλεϊ, αλλά και πως εξακολουθεί το άθλημα να είναι δημοφιλές. Στην εφημ. «Σημαία» την 1.5.1937 δημοσιεύεται η παρακάτω είδηση: 
Τα παραπάνω στοιχεία παρατέθηκαν προκειμένου να αποδειχθεί πως ο Μεσσηνιακός Γ.Σ. πρωτοπόρησε, όπως και σε όλα τα αθλήματα, στην ίδρυση και στην εξέλιξη του Βόλεϊ, και του Μπάσκετ, στην Καλαμάτα, αλλά, ίσως, και Πανελλαδικά, πλην της Αθήνας και της Θεσσαλονίκης, όπως είχε κάνει από το 1888 με τα, στην αρχή του παρόντος κειμένου, αναφερθέντα τμήματα. Οι πολιτικές καταστάσεις και οι πόλεμοι περιόρισαν, και πιθανότατα, με βάση τα υπάρχοντα στοιχεία, σταμάτησαν στην Καλαμάτα, κάθε αθλητική δραστηριότητα, πλην του ποδοσφαίρου. Την περίοδο της Κατοχής το 1944 ο σπουδαίος αθλητής του Πότης Μανωλούδης εκτελέσθηκε από τους Γερμανούς. 
Από το 1951 ο Μεσσηνιακός Γ.Σ. επαναλειτουργεί με το τμήμα του στίβου, μέλη του οποίου συγκροτούν ομάδα βόλεϊ και μπάσκετ. Τα επόμενα χρόνια επανιδρύει και κάποια από τα παλαιά τμήματά του. Εκείνα τα χρόνια δεν υπήρχε Ομοσπονδία για το κάθε άθλημα και ο ΣΕΓΑΣ-του οποίου ιδρυτικό μέλος υπήρξε ο Μεσσηνιακός το 1897-αντιπροσώπευε όλα τα υπάρχοντα αθλήματα. Το τμήμα Βόλεϊ ανδρών από το 1960 συμμετέχει στο Πανεπαρχιακό υποτυπώδες πρωτάθλημα. Με βάση τις πληροφορίες των Μαρίνου Σαραντόπουλου και Δημήτρη Κουμανάκου, οι προπονήσεις γίνονταν στο χώρο του Σκοπευτηρίου που υπήρχε στο ανατολικό σημείο της μάντρας στο γήπεδο του Μεσσηνιακού, πιο πάνω από το παλιό κτήριο με τις αθλητικές εγκαταστάσεις. Οι ίδιοι σχεδόν αθλητές που έπαιζαν μπάσκετ έπαιζαν και βόλεϊ, άλλοι περισσότερο και άλλοι λιγότερο. Εκείνη την φουρνιά ταλαντούχων αθλητών αποτελούσαν : οι σπουδαίοι ποδοσφαιριστές Κώστας και  Γιώργος Δέδες, ο Μαρίνος Σαραντόπουλος, ο Γιάννης Σκέμπρης, ο Δημήτρης Κουμάνακος, ο Αντώνης Ξηρέας, ο Γιώργος Κοιλάκος, ο Γιάννης Φατούρος, ο Γιώργος Μακρυαλέας, ο Μάκης Κελαράκος, ο Νιόνιος Στεφανούρης, ο Τάκης Δραγκιώτης, ο Γιώργος Κοιλάκος, ο Ανδρέας Μουτεβελής, ο Γιάννης Φατούρος, , ο Γιάννης Παπαδόπουλος, ο Σαμέλης, ο Ηλίας Σταθάκης, ο Παναγόπουλος, ο Γιαννόπουλος, ο Κώστας Μακρής, ο Άγγελος Σκαφιδάς και άλλοι. Το 1963 ο νεοδιόριστος στο Γυμνάσιο Ανδρούσας, καθηγητής φυσικής αγωγής Κώστας Δέδες, ιδρύει την σχολική ομάδα βόλεϊ. Η μετάθεσή του στην Καλαμάτα το 1965 του δίνει την δυνατότητα να διδάξει το άθλημα στους μαθητές του Β΄ γυμνασίου αρρένων, και να προπονεί την ομάδα βόλεϊ του Μεσσηνιακού Γ.Σ. της οποίας ήταν και παίκτης. Μέχρι την μετάθεσή του στην Τουρκία το 1970, έκανε αγαπητό το άθλημα σε μεγάλη μερίδα μαθητών που συμμετείχαν και σε σχολικούς αλλά και σε διασυλλογικούς αγώνες. Διάδοχη προπονητική κατάσταση οι καθηγητές Ηλιάδης, Γυφτέας και Ελευθερίου, οι οποίοι συνέχισαν το έργο του προκατόχου τους. Με την επιστροφή στην Καλαμάτα του Κώστα Δέδε το 1976, αρχίζει μια νέα περίοδος άνθησης του βόλεϊ με την συμμετοχή της ομάδος στην Β΄ Εθνική, και ως φυσική συνέπεια την κατάκτηση από το Β΄ γυμνάσιο αρρένων Καλαμάτας του Πανελληνίου πρωταθλήματος Γυμνασίων το 1981. Τα χρόνια 1985-1988, σημαδεύτηκαν από την παρουσία της ανδρικής ομάδας του Μεσσηνιακού Γ.Σ. στην Α1 κατηγορία, με σπουδαίους ντόπιους αθλητές που στελέχωσαν την Εθνική ομάδα αλλά και πολλές αθηναϊκές ομάδες τα επόμενα χρόνια Από το 1977 ανασυστάθηκε και η γυναικεία ομάδα βόλεϊ του Μεσσηνιακού Γ.Σ., λειτούργησε επίσημα από το 1982, με πρώτη προπονήτρια την Μαρία Τσιριμπή και αρχικές αθλήτριες τις Μαρία Γυφτέα, Κωνσταντίνα Ρεσβάνη, Μαρία Πράττη, Ιωάννα Βρυώνη,  Θεώνη Σαμίου, Ελένη Πέτροβα, Αθηνά Ζαχαρέα, Κρυσταλλένια  Μυτακίδη, Σταυρούλα Καπόγλη, Σταυρούλα Βουδικλάρη. Η Γυναικεία ομάδα υπάρχει μέχρι σήμερα και έχει αγωνιστεί το 1985 στην τότε Α1, το 2009-2010 στην Α2. Μετά από τρία χρόνια στο περιφερειακό πρωτάθλημα Πελοποννήσου, η ομάδα επέστρεψε το 2014 στην Α2.. Το τμήμα του ανδρικού βόλεϊ δεν υπάρχει πια και η ομάδα των Γυναικών  εκπροσωπεί τον Μεσσηνιακό Γ.Σ., τον παλαιότερον, εν ζωή, εκ των Συλλόγων στην Ελλάδα, πάλι στην Α2 εθνική κατηγορία από το 2014, στην οποίαν έχει σημαντική παρουσία και έχει βάλει τις βάσεις, αφού λειτουργούν Ακαδημίες και Αναπτυξιακά τμήματα με δεκάδες παιδιά, να κάνει κάτι καλύτερο στο μέλλον. Στην Α2 έχει παίξει τις περιόδους 2014-2015 και τερμάτισε 5η, το 2015-2016 τερμάτισε 2η και αγωνίστηκε σε μπαράζ για την Α1 και το 2016-2017 που τερμάτισε στην 5η θέση. Το 2017-2018 τερμάτισε στην 4η θέση. Την περίοδο 2018-2019 η γυναικεία ομάδα εξακολουθεί να αγωνίζεται στην Α2, τα αναπτυξιακά τμήματα έχουν καλές ομάδες και οι ακαδημίες είναι πλήρεις. Συνολικά περί τις 170 αθλήτριες μικρές και μεγάλες απαρτίζουν το τμήμα και εργάζονται 7 προπονητές.
Ο ιστορικός «Μεσσηνιακός Γ.Σ.» συμπλήρωσε 130 χρόνια ζωής και το τμήμα βόλεϊ του συλλόγου 90 χρόνια και συνεχίζει να προσφέρει στον αθλητισμό και στον πολιτισμό της Καλαμάτας. Αποτελεί παράδειγμα επιβίωσης ενός αιωνόβιου Συλλόγου μέσα από αντίξοες συνθήκες, που βασίστηκε στα αθλητικά ιδεώδη της γενιάς του 1890, που συνέπραξε στην αναβίωση των Ολυμπιακών Αγώνων, αλλά και συνεχίζει μέχρι σήμερα να κινητοποιεί εκατοντάδες αθλητές της Καλαμάτας και της ευρύτερης περιοχής.
Άρση βαρών.
Το τμήμα της Άρσης Βαρών ιδρύθηκε το 1998 και κατέκτησε σπουδαίες διακρίσεις. Στο κορύφωμα των επιτυχιών το 2011, με προπονητή τον Χρήστο Γεννάτο και τέσσερεις αθλητές σε εθνικές ομάδες, συνέβη ένα σοβαρό αυτοκινητιστικό ατύχημα, στο οποίο τραυματίστηκαν βαριά ο προπονητής και τρεις αθλητές με αποτέλεσμα να υποσταλεί η δραστηριότητά του.
Ποδηλασία.
Το τμήμα της Ποδηλασίας, ένα από τα πιο ιστορικά στην Καλαμάτα και στην Ελλάδα, αφού λειτουργεί από το 1899, ανασυστάθηκε το έτος 2000 και έχει καταγράψει σημαντικές επιτυχίες. Ασχολείται με το Τρίαθλο, την ποδηλασία δρόμου και πίστας και στην ορεινή ποδηλασία. Συνεχίζει μέχρι σήμερα να συμμετέχει σε αγώνες και να προετοιμάζει τους αθλητές του για το μέλλον.
Εξωτερικοί σύνδεσμοι.
&lt;br&gt;

</doc>
<doc id="61501" url="https://el.wikipedia.org/wiki?curid=61501" title="Πλατεία Εσταυρωμένου">
Πλατεία Εσταυρωμένου



</doc>
<doc id="61508" url="https://el.wikipedia.org/wiki?curid=61508" title="Μάγας">
Μάγας

Το λήμμα Μάγας μπορεί να αναφέρεται:

</doc>
<doc id="61510" url="https://el.wikipedia.org/wiki?curid=61510" title="Μονή Τατάρνας">
Μονή Τατάρνας

Το μοναστήρι της Τατάρνας (ή Τετάρνας) είναι από τα πιο ιστορικά μοναστήρια της Στερεάς Ελλάδας. Βρίσκεται στο νομό Ευρυτανίας δυτικά από το χωριό Τριπόταμος και πλησίον της παλιάς ιστορικής μονοκάμαρης γέφυρας με την ίδια ονομασία (Γέφυρα Τατάρνας) στον ποταμό Αχελώο. Το παλιό ιστορικό μοναστήρι δεν υπάρχει πια, όπως και η παλιά γέφυρα. Κατέρρευσε (το 1963) μετά από τους σεισμούς, που επακολούθησαν την κατασκευή του φράγματος των Κρεμαστών και την δημιουργία της λίμνης των Κρεμαστών.
Ιστορικά στοιχεία.
Το μοναστήρι ιδρύθηκε το 1111 και κατά τον 13ο αιώνα αναδείχθηκε με τη βοήθεια της Αγίας Θεοδώρας της Άρτας. Για πρώτη φορά το όνομα Τατάρνα εμφανίστηκε το 1556 στο ιδρυτικό του μοναστηριού από τον ιδρυτή του μοναχό Δαβίδ. Τον ίδιο χρόνο, ο Πατριάρχης Διονύσιος Β΄ με σιγίλλιο του ανακηρύσσει τη Μονή Πατριαρχική και Σταυροπηγιακή. Ο Καισάριος Δαπόντες (1713-1784) αναφέρει το μοναστήρι σ' ένα στιχούργημά του. 
Το μοναστήρι κατά τη διάρκεια της τουρκοκρατίας ανέπτυξε έντονη αντιστασιακή δράση και υπέστη πολλές καταστροφές. Το 1823 κάηκε από τον Χουρσίτ Πασά. Παρά ταύτα το μοναστήρι επανακτίστηκε στα χρόνια του Όθωνα το 1841 με σχέδια του Βαυαρού μηχανικού Knocht. Μετά τους σεισμούς του 1963 και την καταστροφή της παλαιάς μονής, ανοικοδομήθηκε το 1969 το νέο μοναστήρι.
Το μοναστήρι είναι αφιερωμένο στο γενέθλιο της Θεοτόκου και εορτάζει στις 8 Σεπτεμβρίου. Σύμφωνα με παλιό κώδικα αναφέρεται: «"Ετελειώθη ο πάνσεπτος και περίφημος ναός... του όντος εις τας όχθας του Αχελώου ποταμού, της επονομαζομένης Τετάρνης (έτ ξπη΄=1580) του μηνός Σεπτεμβρίου κθ΄, αρχιερατεύοντος Λιτζάς και Αγράφων κυρίου Γερμανού, ηγουμενεύοντος (του εκ) των αδελφών της μονής κυρίου Γαβριήλου..."»
Στο μουσείο του μοναστηριού διασώζονται πολλά κειμήλια, όπως άμφια, ευαγγέλια, εικόνες και μεταξύ αυτών το καντήλι που πρόσφερε ο Κατσαντώνης (ηρωικός κλέφτης των Αγράφων και του Βάλτου), σε εκπλήρωση τάματος, όπως αναφέρεται και το δίστιχο. 
Ονομαζόμενη "σπηλιά του Κατσαντώνη" όπου σύμφωνα με τοπική παράδοση διέμεινε αρκετές ημέρες τραυματισμένος και κυνηγημένος από τους Τούρκους ο Κατσαντώνης, βρίσκεται σε δύσβατη μεριά του όρους Καλάνα στο Παλαιό Χαλκιόπουλο με πρόσβαση από την τοποθεσία Φορτοπός.

</doc>
<doc id="61511" url="https://el.wikipedia.org/wiki?curid=61511" title="Μάγας ο Κυρηναίος">
Μάγας ο Κυρηναίος

Ο Μάγας ο Κυρηναίος (~317 π.Χ. – 250 π.Χ.) ήταν Μακεδόνας που βασίλεψε στην Κυρήνη (σημερινή Λιβύη) από το 276 έως το 250 π.Χ. 
Βιογραφία.
Ήταν γιος του Φίλιππου, ενός Μακεδόνα ευγενούς, και της Βερενίκης Α΄, μετέπειτα συζύγου του Πτολεμαίου Α΄ του Σωτήρος, ιδρυτή της δυναστείας των Πτολεμαίων στην Αίγυπτο. Ο Μάγας ήταν επομένως, ετεροθαλής αδελφός του κατοπινού βασιλιά της Αιγύπτου Πτολεμαίου Β΄ του Φιλάδελφου. 
Η διοίκηση της Κυρήνης, ανατέθηκε στο Μάγα με την μεσολάβηση της μητέρας του και ιστορικοί αναφέρουν πως έμεινε επικεφαλής της για πενήντα περίπου χρόνια. Ωστόσο μετά το θάνατο του Πτολεμαίου Σωτήρος, ο Μάγας προσπάθησε σε διάφορες περιπτώσεις να πετύχει την ανεξαρτησία της Κυρήνης, μέχρι που ανακηρύχτηκε βασιλιάς το 276 π.Χ. Κατόπιν, ο Μάγας νυμφεύθηκε την Απάμα, την κόρη του Βασιλιά Αντίοχου Α΄ της Δυναστείας των Σελευκιδών και της Στρατονίκης. Η Απάμα πιθανόν να ταυτίζεται με τη μητέρα του μοναδικού του παιδιού που μας είναι γνωστό, της Βερενίκης Β΄. Έχοντας κάνει αυτή την ισχυρή συμμαχία, απέκτησε τη δύναμη να επιτεθεί εναντίον της Αιγύπτου, σύμφωνα με τον ιστορικό Παυσανία, λίγο μετά την επανάστασή του. 
Άρχισε εχθροπραξίες εναντίον του ετεροθαλούς αδελφού του Πτολεμαίου Β΄, επιτιθέμενος στην Αίγυπτο από τα δυτικά, ενώ ο Αντίοχος έκανε επίθεση στην Παλαιστίνη. Ωστόσο ο Μάγας αναγκάστηκε να διακόψει την προσπάθειά του εξαιτίας της επανάστασης των Λιβύων νομάδων Μαρμαριδών. Στην ανατολή ο Αντίοχος Α΄ ηττήθηκε από τα στρατεύματα του Πτολεμαίου. Ο Μάγας κατάφερε τουλάχιστον να διατηρήσει την ανεξαρτησία της Κυρήνης μέχρι το θάνατό του το 250 π.Χ. από καταχρήσεις, αν και λίγο αργότερα το κράτος του απορροφήθηκε εκ νέου από την Πτολεμαϊκή Αίγυπτο. Η κόρη του Βερενίκη αρραβωνιάστηκε τον μετέπειτα βασιλιά της Αιγύπτου Πτολεμαίο Γ΄ Ευεργέτη.

</doc>
<doc id="61512" url="https://el.wikipedia.org/wiki?curid=61512" title="Ιωάννης">
Ιωάννης

Το όνομα Ιωάννης μπορεί να αναφέρεται:

</doc>
<doc id="61517" url="https://el.wikipedia.org/wiki?curid=61517" title="Κούταλη">
Κούταλη

Η Κούταλη (σημερινή ονομασία Εκινλίκ, τουρκικά: "Ekinlik Adası") είναι νησί της Προποντίδας, στο σύμπλεγμα των νησιών της θάλασσας του Μαρμαρά βόρεια της Οφιούσης (Αφησιάς) με έκταση 3,27 τ.χλμ. Με μήκος δύο μίλια και πλάτος μισό μίλι, έχει στα Νοτιοδυτικά το ύψωμα του Προφήτη Ηλία, με ύψος πεντακόσια πόδια. Συνδέεται με την Αφησιά με υφαλισμό 24 ποδών. Στην Κούταλη κατοικούσαν Έλληνες ως το 1923. Από το 1922 ανήκει στην Τουρκία. Με την ανταλλαγή πληθυσμών οι Κουταλιανοί εγκαταστάθηκαν στη Λήμνο, όπου δημιούργησαν τη Νέα Κούταλη. Οι λιγοστοί κάτοικοι ασχολούνται με την αλιεία. Τουριστικές υποδομές δεν υπάρχουν.
Θέση.
Στην αρχαιότητα ονομαζόταν "Κύταλις" και την αποίκησαν οι Μιλήσιοι τον 7ο αιώνα π.Χ. Είναι ιδιαίτερα μικρό νησί, με δύο μόλις μίλια μήκος και μισό μίλι περίπου πλάτος. Έχει εμβαδόν 3 τετρ.χλμ. Είναι ένα από τα τέσσερα κατοικημένα νησάκια της επαρχίας Προκονήσου ή Προικονήσου της Προποντίδας, τα λεγόμενα νησιά του Μαρμαρά, επειδή υπήρχαν εκεί λατομεία λευκού μαρμάρου στην αρχαιότητα. Τα προκονησιώτικα μάρμαρα ήταν φημισμένα κατά τους βυζαντινούς χρόνους και μ' αυτά κατασκευάστηκαν πολλοί ναοί, όπως η Αγία Σοφία της Τραπεζούντας τον ΙΓ' αιώνα.
Το όνομά της.
Το όνομά της κατά μία εκδοχή το οφείλει στο σχήμα που παρουσιάζει καθώς διαγράφεται στην προσέγγισή της από την Οφιούσα (Αφησιά) σαν ένα αντεστραμμένο κουτάλι.
Όμως, και σύμφωνα με ιστορικά στοιχεία, πιθανολογείται ότι το όνομά της το οφείλει στους Καταλάνους ναυτικούς – και πειρατές που πιθανόν να την χρησιμοποίησαν σαν ορμητήριο ή σταθμό. Το 1300 μ.Χ. η Καταλανική Εταιρεία, ένα πανίσχυρο και καλά οργανωμένο μισθοφορικό σώμα από Καταλανούς και Αραγώνιους, με αρχηγό τον Ρογήρο Ντε Φλόρ, υπέγραψε επίσημο συμβόλαιο με το Βυζαντινό Αυτοκράτορα Ανδρόνικο Β’ Παλαιολόγο και του προσέφερε τις υπηρεσίες του. 
Κατέπλευσαν με τριάντα έξι πλοία και με γυναίκες και παιδιά εξήμισι χιλιάδες Καταλανοί και Αραγώνιοι, για να πολεμήσουν μαζί με τους Βυζαντινούς τους Τούρκους. Μετά από επιτυχίες που είχαν τα στρατεύματα του Αυτοκράτορα το 1304 και 1305 μαζί με τους συμμάχους τους, που κατανίκησαν τους Τούρκους στην Αρτάκη, τον Αύλακα και την Λυδική Φιλαδέλφεια, η Καταλανική Εταιρία κατέλαβε την Καλλίπολη και οχυρώθηκε. 
Έβαλαν φρουρές και στόλο σε επίκαιρα σημεία της Μικράς Ασίας αλλάζοντας τον ρόλο τους σε πειρατές της περιοχής. Ένα από τα επίκαιρα αυτά σημεία της περιοχής που χρησιμοποίησαν σαν σταθμό επιτήρησης και ορμητήριο, είναι πολύ πιθανό λόγω της θέσης της, να υπήρξε η Κούταλη. Οι χάρτες της ναυσιπλοΐας της περιοχής αυτής το δικαιολογούν απόλυτα. Το 1307 με την απομάκρυνση των Καταλανών το νησί κατοικείται μόνιμα από Έλληνες Χριστιανούς.
Κοινωνία - Οικονομία.
Μέχρι το 1922 στο νησί της Κούταλης ζούσαν περίπου 2.000 κάτοικοι, μόνο Έλληνες.(Οι λίγοι τούρκοι είχαν μεταφερθεί στα Ρόδα). Είχαν δικές τους εκκλησίες και σχολεία (αρρεναγωγείο και παρθεναγωγείο). Στο νησί υπήρχαν δυο βυζαντινοί ναοί του 15ου αιώνα: ο Άγιος Νικόλαος και η Κοίμηση της Θεοτόκου. Επίσης, ο ναός της Παναγίας Φανερωμένης ή Ρόδον το Αμάραντον, κτίσμα του 1867.
Οι περισσότεροι Κουταλιανοί ήταν ναυτικοί, αλιείς και κυρίως σπογγαλιείς. Ήταν οι βασικοί τροφοδότες αλιευμάτων της Κωνσταντινούπολης ενώ τα σφουγγαράδικα έφερναν τεράστιο πλούτο στο νησί. Αναφέρεται, πως το 1892 τα 30 σπογγαλιευτικά απέφεραν εισόδημα 25.000 λιρών.
Σπογγαλιεία.
Παρά τη μεγάλη μετανάστευση που γνώριζε το προηγούμενο αιώνα το νησί, οι κάτοικοι κατάφεραν με τη ναυτοσύνη και την σπογγαλιεία σαν κύριο επάγγελμα να ξεπεράσουν τις δυσκολίες και να συμβάλλουν σημαντικά στην ανάπτυξή του. 
Ο πληθυσμός της Κούταλης ήταν αποκλειστικά ελληνικός και στα μέσα του 19ου αιώνα ασχολιόταν ιδιαίτερα με τη ναυτιλία, διαθέτοντας και δικά του ναυπηγεία. Οι μαρτυρίες για τη ναυτιλία των Κουταλιανών αναφέρουν ότι το 1864 συνέβη ένα φοβερό ναυάγιο κουταλιανού πλοίου, στο οποίο χάθηκαν οι ικανότεροι καπεταναίοι του νησιού. Ύστερα από αυτό το γεγονός η εμπορική ναυτιλία της Κούταλης πέρασε σε μια περίοδο παρακμής. Ωστόσο εκτός από το τραγικό ναυάγιο η ναυτιλία της Κούταλης, όπως και άλλων ελληνικών ναυτότοπων είχε προσκολληθεί στα ιστιοφόρα και δεν κατάφερε να κάνει το οικονομικό και τεχνολογικό άλμα προς την ατμοκίνηση. Όποιοι κι αν ήταν οι λόγοι παρακμής της εμπορικής ναυτιλίας των Κουταλιανών, γεγονός είναι ότι στα τέλη του 19ου αιώνα οι Κουταλιανοί στρέφονται περισσότερο σε άλλα επαγγέλματα της θάλασσας, όπως τη σπογγαλιεία και την αλιεία. Τη σπογγαλιεία την εξασκούσαν κυρίως στο Αιγαίο, ενώ την αλιεία στα πλούσια σε αλιεύματα περάσματα της Προποντίδας.
Με τη μικρασιατική καταστροφή οι Κουταλιανοί ξεριζώθηκαν και οι σφουγγαράδες μαζί με τα καΐκια τους έφτασαν στο νησί της Λήμνου. Εκεί τους δόθηκε γη για να ιδρύσουν τη Νέα Κούταλη και συνέχισαν να ασκούν το επάγγελμα του σφουγγαρά με τα καΐκια τους που είχαν φέρει από την παλιά τους πατρίδα.
Οι Κουταλιανοί καταδύονταν αποκλειστικά με σκάφανδρο, μέχρι τη διάδοση της τεχνικής του "ναργιλέ". Τα σπογγαλιευτικά καΐκια τους αρχικά ήταν "μπότηδες" (τύπος μικρού οξύπρυμνου σκάφους) που τους είχαν φέρει κυρίως από την παλιά τους πατρίδα και στη συνέχεια χρησιμοποίησαν μεγαλύτερα τρεχαντήρια, κατασκευασμένα ειδικά για σπογγαλιεία (τους λεγόμενους "αχταρμάδες" ή "μηχανοκάικα"), που είχαν σκαρωθεί στην Κάλυμνο, στη Σύμη και στην Ύδρα. Τη δεκαετία 1980 - 1990 η σπογγαλιεία συρρικνώθηκε σε όλα τα νησιά του Αιγαίου και, φυσικά, και στη Νέα Κούταλη. Στο τέλος της δεκαετίας είχε σχεδόν εγκαταληφθεί από τους κατοίκους του νησιού που στράφηκαν σε άλλες δραστηριότητες, είτε ναυτικές είτε όχι.
Εκπαίδευση.
Οι εύποροι Κουταλιανοί αγαπούσαν τα γράμματα. Από τις αρχές του 18ου αιώνα αναφέρονται διδάσκαλοι ή μαθητές σε σχολεία του ευρύτερου ελληνικού χώρου, όπως ο Βασίλειος Κουταληνός, σχολάρχης της Πατμιάδος Σχολής το 1740-70 και ο Ιωακείμ Κουταλινός, σπουδαστής στην Πάτμο το 1719-20.
Από τα μέσα του 19ου αιώνα λειτουργούσαν στο νησί εξατάξιο αρρεναγωγείο και τριτάξιο παρθεναγωγείο, τα οποία από το 1870 χρηματοδοτούσε η Φιλεκπαιδευτική Κοινότητα «Ευαγγελισμός», ένα είδος κοινού ταμείου που είχαν ιδρύσει οι Κουταλιανοί της Πόλης. Μεταξύ άλλων χορηγούσε δωρεάν τα βιβλία κι έκτισε νέα διδακτήρια το 1883 (αρρεναγωγείο) και το 1912 (παρθεναγωγείο). Το 1905 στα δυο σχολεία φοιτούσαν 110 μαθητές και 50 μαθήτριες.
Μεγάλοι ευεργέτες των σχολείων και του νησιού γενικότερα υπήρξαν:
Προσωπικότητες.
Το νησί ανέδειξε σημαντικές προσωπικότητες το 19ο και στις αρχές του 20ου αιώνα. Διάσημοι Κουταλιανοί υπήρξαν, κατά τα τέλη του 16ου αρχάς 17ου αιώνα οι ηγεμόνες της Μολδαβίας Κωνσταντίνος και Δημήτριος Κανδεμίρ (1673-1723), στον 17ο αιώνα και τις αρχές του 18ου ο Πατριάρχης Άνθιμος ο Κουταλιανός (1777-1877) , ο Παναγής Κουταλιανός (1847-1916) - γνωστός για την ηράκλεια δύναμή του - και στα νεώτερα χρόνια, ο γλωσσολόγος και λόγιος Φώτιος Φωτιάδης (1849-1936), ο λογοτέχνης Δημήτρης Οικονομίδης και ο Κλεόβουλος Κλώνης, σκηνογράφος του Εθνικού Θεάτρου και ιδρυτής του λογοτεχνικού περιοδικού «Διανόησις». Κουταλιανοί ήσαν:
Η Κουτάλη από το 1800 έως το 1922.
Η Κούταλη ήταν φημισμένη για τον εμπορικό της στόλο που η φήμη του έφτανε μέχρι την άκρη της Ευρώπης. Κουταλιανοί καπεταναίοι από πολύ νωρίς ασχολήθηκαν με το εμπόριο και τις μεταφορές μέσα στην Προποντίδα, στην Μαύρη Θάλασσα, στο Αρχιπέλαγος, στη Μεσόγειο. Από την Ελλάδα, πέρναγαν στην Ιταλία, και μέσα από τα φιλόξενα νερά των στενών της Σικελίας, έφθαναν στα Γαλλικά παράλια και συνέχιζαν για τις ακτές της Ισπανίας και στην Αγγλία. Στα 1800 η ναυτιλία της Κούταλης διέθετε 40 ποντοπόρα εμπορικά πλοία. Το 1890 προστίθεται στις δραστηριότητες των Κουταλιανών και η σπογγαλιεία και κατορθώνει να εξοπλίσει πέρα από τα ποντοπόρα και 30 σπογγαλιευτικά. Λίγο πριν τους Βαλκανικούς πολέμους η Κούταλη είχε καταγραφεί με 2.607 κατοίκους – αποκλειστικά Έλληνες Χριστιανούς , με 3 εκκλησίες, 1 αρρεναγωγείο με 6 τάξεις, 2 διδασκάλους και 110 μαθητές και ένα παρθεναγωγείο με 3 τάξεις, 1 διδασκάλισσα και 50 μαθήτριες.
Με την εκστρατεία των Συμμάχων στα Στενά (Δαρδανέλια) δίδεται εντολή από τις Τουρκικές αρχές, μετακίνησης των Χριστιανών και ιδιαίτερα των Ελλήνων και των Αρμενίων από τις περιοχές που συνόρευαν με τις πολεμικές ζώνες και η "μεταφορά" τους στο εσωτερικό της Τουρκίας. Στις 2 Ιουνίου 1915 μέσα σε έξι ώρες η Κούταλη αδειάζει από τους κατοίκους της οι οποίοι μεταφέρονται σε άλλες περιοχές (Μιχαλήτσι, Μαγνησία, Αφιόν Καραχισάρ κ.α). 
Το 1918 επιστρέφουν στην ρημαγμένη Κούταλη αλλά το 1/3 των κατοίκων της ήταν το τίμημα που πλήρωσε το νησί στην εξορία. Οι προσπάθειές τους για την επούλωση όλων των πληγών θα έσβηναν σύντομα, όταν το 1922 μετά την Μικρασιατική Καταστροφή όσοι είχαν απομείνει στην Κούταλη θα έπαιρναν το δρόμο της οριστικής εξορίας. Ένας σημαντικός αριθμός πήγε στην Λήμνο όπου αργότερα έχτισε την Νέα Κούταλη, ενώ αρκετοί εγκαταστάθηκαν στην Θεσσαλονίκη και στον Πειραιά. Σημαντική παροικία Κουταλιανών είχε σχηματισθεί και στην Αμερική όπου αρκετοί είχαν μεταναστεύσει μετά το 1914-1915.
Ο ξεριζωμός.
Το 1915 η ανθούσα κοινότητα του νησιού δέχτηκε το πρώτο πλήγμα, όταν οι κάτοικοι εξαναγκάστηκαν να το εγκαταλείψουν μέσα σε έξι ώρες, διότι το νησί προοριζόταν για στρατώνας. Εγκαταστάθηκαν στο Μιχαλίτσι της Προύσας. Το 1919 που επέστρεψαν το βρήκαν λεηλατημένο, ενώ διακόσια σπίτια είχαν κατεδαφιστεί.
Οι κάτοικοι του μικρού νησιού ξανάχτισαν το σχολείο και τα σπίτια τους αλλά το 1923 κρίθηκαν ανταλλάξιμοι και αναγκάστηκαν να εκπατριστούν. Όταν ορίστηκε ότι θα έρθουν στη Λήμνο, οι Κουταλιανοί φόρτωσαν την κινητή τους περιουσία στα καΐκια τους και ήρθαν στη νέα πατρίδα τους, εντυπωσιάζοντας τους Λημνιούς.
Τον ξεριζωμό και την ερήμωση της Κούταλης αποτύπωσε ο σπουδαίος Τούρκος (Κούρδος) συγγραφέας Γιασάρ Κεμάλ στο μυθιστόρημα «Η ιστορία ενός νησιού».

</doc>
<doc id="61518" url="https://el.wikipedia.org/wiki?curid=61518" title="Τυρόπιττα">
Τυρόπιττα



</doc>
<doc id="61519" url="https://el.wikipedia.org/wiki?curid=61519" title="Κλεόβουλος Κλώνης">
Κλεόβουλος Κλώνης

&lt;br&gt;
Ο Κλεόβουλος Κλώνης (1907-1988) ήταν σκηνογράφος του Εθνικού Θεάτρου.
Γεννήθηκε στην Κούταλη της Προποντίδος το 1907. Ζωγράφος και σκηνογράφος. Μεγάλωσε στον Πειραιά, τελείωσε εκεί το Γυμνάσιο και γράφτηκε στην Φιλοσοφική Σχολή του Πανεπιστημίου Αθηνών. Κατά την διάρκεια των σπουδών του δημοσίευσε θαυμάσια σκίτσα σε εφημερίδες και περιοδικά. Στο δημοσιογραφικό χώρο έκανε την γνωριμία του Σπύρου Μελά, ο οποίος πρώτος τον ενθάρρυνε να ασχοληθεί με την σκηνογραφία όταν ίδρυσε το 1926 μαζί με την Μαρίκα Κοτοπούλη την «Ελεύθερη Σκηνή». 
Το 1930 ο Κλώνης, επιτυχημένος πλέον σκηνογράφος, ήταν ο πρώτος που προσλήφθηκε στο «Εθνικό Θέατρο» για να το επισκευάσει και να το παραδώσει στον θίασο προς χρήση.
Από την πρώτη παράσταση του θεάτρου αυτού (1932) και ως την συνταξιοδότησή του (1963) ο Κλώνης σχεδίασε και κατασκεύασε πάνω από 1.000 σκηνικά 
Από το 1932 έως το 1951 υπήρξε αποκλειστικός και από το 1961 πρώτος σκηνογράφος του Εθνικού Θεάτρου, ενώ παράλληλα από το 1935 και ως την έξοδό του από την ενεργό δράση διευθυντής των τεχνικών υπηρεσιών και εργαστηρίων του Ιδρύματος. 
Ο Κλώνης σκηνογράφησε έργα όλων των εποχών, όλων των στύλ και όλων των θεατρικών ειδών, από την αρχαία ελληνική τραγωδία ως τον Ζιρωντού. Τα σκηνικά του είχαν αρχιτεκτονική δόμηση και πλαστική αντίληψη. Ο Κλώνης έκτισε κυριολεκτικά τα σκηνικά του χωρίς αυτό να σημαίνει πως κατέφυγε στο νατουραλισμό, μολονότι ο νατουραλισμός με το σκηνικό που σχεδίασε (1933) για το Φυντανάκι του Παντελή Χόρν θριάμβευσε κατά τρόπον ανεπανάληπτο για την Ελλάδα.
Ο Κλώνης είναι ο πρώτος σκηνογράφος στον κόσμο που ανέλαβε να λύσει τα σκηνογραφικά προβλήματα της αναβίωσης του αρχαίου δράματος σε αρχαία υπαίθρια θέατρα και σε αυτόν τον τομέα θα μείνουν ανεπανάληπτες οι λύσεις του στην Ηλέκτρα (1938) στους Πέρσες (1939) στη Ορέστεια (σκηνοθεσία Δημήτρη Ροντήρη) και τον Ιππόλυτο (σκηνοθεσία Ροντήρη) στην Επίδαυρο και στο Ωδείο Ηρώδου του Αττικού.
Ο Κλώνης εκτός από ευαίσθητος σκηνογράφος υπήρξε και άκρως ενημερωμένος τεχνικός του θεάτρου. Στα 60 χρόνια της δημιουργικής εργασίας του ανακαίνισε πολλές φορές τον εξοπλισμό σκηνής και τα εργαστήρια του Εθνικού Θεάτρου, ώστε να ανταποκρίνονται σ όλες τις απαιτήσεις των συγχρόνων σκηνοθεσιών και των προχωρημένων αισθητικών σχολών.
Ο Κλεόβουλος Κλώνης απεβίωσε στις 2 Δεκεμβρίου του 1988 και κηδεύτηκε στο Α΄Νεκροταφείο της Αθήνας.
Θεατρικές παραστάσεις.
Κατάλογος ελληνικών θεατρικών παραστάσεων στις οποίες ο Κλώνης εργάστηκε ως σκηνογράφος.

</doc>
<doc id="61521" url="https://el.wikipedia.org/wiki?curid=61521" title="Κουλούρι">
Κουλούρι

Το κουλούρι είναι έδεσμα από ψωμί και σουσάμι, με σχήμα τροχού, δηλαδή ένα σχήμα κύκλου που σχηματίζεται από ένα κυλινδρικό κομμάτι ψωμιού.
Τα κουλούρια είναι ένα οικονομικό και εύκολο στην κατανάλωση έδεσμα το οποίο συνήθως πωλούν υπαίθριοι πωλητές που ονομάζονται «κουλουρτζήδες» ή «κουλουράδες».
Υπάρχουν διαφορετικοί τύποι κουλουριών σε σχέση με το μέγεθος αλλά και την ποιότητα του ψωμιού. Όσον αφορά το μέγεθος υπάρχουν τα συνηθισμένα, απλά κουλούρια, με μικρή διάμετρο, τα «μεγάλα» κουλούρια, τα οποία έχουν μεγαλύτερη διάμετρο και είναι παχύτερα και τα «διπλά» κουλούρια, τα οποία αποτελούνται από δυο κυλινδρικά τμήματα πλεγμένα μεταξύ τους. Όσον αφορά την ποιότητα υπάρχουν τα ξεροψημένα, τραγανά κουλούρια, αλλά και τα μαλακά.
Στην Ελλάδα αλλά και στην Τουρκία (όπου ονομάζονται "simit") είναι δημοφιλές έδεσμα το οποίο συνήθως καταναλώνεται το πρωί. Η παλιότερη αναφορά σε κουλούρι βρίσκεται το 1525 στην Κωνσταντινούπολη, ενώ σύμφωνα με τον Εβλιγιά Τσελεμπή το 1630 υπήρχαν στην πόλη περίπου 70 αρτοποιεία που παρασκεύαζαν κουλούρι.
Λόγω του ότι τα κουλούρια έχουν μεγάλη επιφάνεια, χάνουν τη φρεσκάδα τους πιο γρήγορα από το ψωμί σε φρατζόλες και τα φρέσκα κουλούρια είναι ιδιαίτερα νόστιμα.
Όπως και για τις μπουγάτσες της, μεγάλη φήμη για τα ιδιαίτερα νόστιμα κουλούρια της έχει αποκτήσει η Θεσσαλονίκη (κουλούρια Θεσσαλονίκης).

</doc>
<doc id="61522" url="https://el.wikipedia.org/wiki?curid=61522" title="Χάσμα">
Χάσμα

Οι Χάσμα ήταν ελληνικό punk rock μουσικό συγκρότημα που ιδρύθηκε στον Πύργο το 1994. Το πρώτο live του group και η εισαγωγή του στο χώρο της punk σκηνής έγινε το Μάρτιο του 1994 στο Πύργο, κάνοντας support στους Panx Romana. Δύο χρόνια αργότερα το 1996 κυκλοφορεί το πρώτο τους demo σε μορφή κασέτας με τίτλο ' Όλοι τόσο μόνοι'. Το συγκρότημα αρχίζει να γνωρίζει επιτυχία στο χώρο της punk σκηνής και το όνομα του ακούγεται και έξω από τα στενά τοπικά όρια. Τρία χρόνια αργότερα το 1999 έρχεται η πρώτη τους ολοκληρωμένη δισκογραφική δουλειά ανεξάρτητης παραγωγής με το τίτλο 'Τα χρώματα Του Μίσους'. Η μπάντα δίνει live σε στέκια, καταλήψεις και ανεξάρτητους χώρους. Ένα χρόνο μετά το 2000 έρχεται και ο δεύτερος δίσκος τους με τίτλο' Αντεκδίκηση'. Οι Χάσμα είναι πλέον γνωστοί και έξω από το χώρο της underground punk σκηνής καθώς πλέον αναγνωρίζεται από όλους η ποιότητα της μπάντας στιχουργικά και τεχνικά. Το συγκρότημα συνεχίζει τις ανεξάρτητες και αλληλεγγύης συναυλίες σε όλη τη χώρα. Μετά από τη πάροδο τριών ετών το 2003 οι 'Χάσμα' κυκλοφορούν τη τελευταία τους δισκογραφική δουλειά με τίτλο 'Κάθε Φορά Που Άλλος Γίνομαι'. Διαλύθηκαν το 2011, λόγω προσωπικών και μουσικών διαφορών, με τα μέλη του να ακολουθούν ξεχωριστούς επαγγελματικούς και μουσικούς δρόμους.
Δισκογραφία.
Οι Χάσμα έχουν κάνει τέσσερεις ανεξάρτητες δισκογραφικές δουλειές, που διανέμονται μέσω δικτύων mail order.
Επίσης έχουν συμμετάσχει σε ανεξάρτητες συλλογές και στην συλλογή "Μπροστά Στο Χρόνο... Όλοι Τόσο Μόνοι" της MINOS-EMI με το τραγούδι "Όλοι Τόσο Μόνοι" που είχαν κυκλοφορήσει σε κασέτα το 1996.

</doc>
<doc id="61535" url="https://el.wikipedia.org/wiki?curid=61535" title="Οβριά Αχαΐας">
Οβριά Αχαΐας



</doc>
<doc id="61543" url="https://el.wikipedia.org/wiki?curid=61543" title="Απάμα">
Απάμα

Το λήμμα Απάμα μπορεί να αναφέρεται σε κάποιο από τα παρακάτω πρόσωπα της ελληνιστικής περιόδου:

</doc>
<doc id="61548" url="https://el.wikipedia.org/wiki?curid=61548" title="Απάμα (κόρη Σπιταμένη)">
Απάμα (κόρη Σπιταμένη)

Η Απάμα ήταν μια πριγκίπισσα των Περσών που έζησε την περίοδο που ο Μέγας Αλέξανδρος πραγματοποίησε την εκστρατεία του στην Ανατολή. Ήταν κόρη του Σπιταμένη της Σογδιανής, ηγεμόνα της Βακτρίας και τελευταίου Πέρση ηγεμόνα που πολέμησε ενάντια στο Μακεδόνα στρατηλάτη.
Ο Αλέξανδρος, ολοκληρώνοντας τις κατακτήσεις του διέταξε μια σειρά διπλωματικών γάμων, βάσει των οποίων οι στρατηγοί του ενώθηκαν με κόρες Περσών ευγενών για την ενδυνάμωση των δεσμών Μακεδόνων και γηγενών λαών των κατακτημένων εδαφών. Σε έναν ομαδικό γάμο στα Σούσα το , την ίδια μέρα που ο Αλέξανδρος πανηγύριζε τους δικούς του γάμους, ο στρατηγός του Σέλευκος, κατόπιν ιδρυτής της δυναστείας των Σελευκιδών στη Συρία με την επωνυμία Σέλευκος Α’ Νικάτωρ, νυμφεύθηκε την Απάμα. Από όλους τους στρατηγούς του Αλεξάνδρου, ο Σέλευκος ήταν ο μόνος που δεν απομάκρυνε τη σύζυγό του μετά το θάνατο του Μακεδόνα βασιλιά το 323 π.Χ. 
Το ζευγάρι απέκτησε δύο γιους: τον Αντίοχο (324–261 π.Χ.) που διαδέχτηκε τον πατέρα του στη βασιλεία το 281 π.Χ. με το όνομα Αντίοχος Α’ Σωτήρ, και τον Αχαιό που γεννήθηκε το 320 π.Χ. στη Συρία.

</doc>
<doc id="61549" url="https://el.wikipedia.org/wiki?curid=61549" title="Αρσινόη Α' της Αιγύπτου">
Αρσινόη Α' της Αιγύπτου



</doc>
<doc id="61558" url="https://el.wikipedia.org/wiki?curid=61558" title="Σαλόμ">
Σαλόμ

Σαλόμ (εβρ.:'שָׁלוֹם' Shalom ) είναι μια εβραϊκή λέξη που σημαίνει ειρήνη. Μπορεί είτε να σημαίνει ειρήνη μεταξύ δύο ενοτήτων (ειδικά μεταξύ Θεού και ανθρώπου, ή μεταξύ δύο χωρών) είτε να σημαίνει αληθινή εσωτερική ειρήνη, γαλήνη και ασφάλεια. Χρησιμοποιείται επίσης ως χαιρετισμός είτε στην υποδοχή είτε στον αποχαιρετισμό και μπορεί να βρεθεί σε πολλές λέξεις όπως και σε ονόματα. Η αντίστοιχη αραβική έκφραση είναι "salaam".
Ετυμολογία.
Η λέξη "σαλόμ" προέρχεται από το συνδυασμό των γραμμάτων shin (שׁ), lamedh (ל) και mem (ם) που έχει συγγένεια με λέξεις πολλών σημιτικών γλωσσώνσημαίνει "αρτιότητα", "πληρότητα" μια έννοια που συνήθως μεταφράζεται ως "ειρήνη". 
Επομένως η χρήση του "σαλόμ" στην Εβραϊκή Βίβλο συχνά αναφέρεται στις καταστάσεις που σχετίζονται με την ειρήνη, όπως η υγεία και η ευημερία του ατόμου και των εθνών.
Σε εκφράσεις.
Η λέξη "σαλόμ" μπορεί να βρεθεί σε μια σωρεία από εκφράσεις στον εβραϊκό λόγο και τα κείμενα.
"Σαλόμ αλαϊχέμ" (שָׁלוֹם עֲלֵיכֶם) -είθε η ειρήνη να είναι με σας- χρησιμοποιείται για χαιρετισμό και είναι το εβραϊκό αντίστοιχο το "γειά". Η κατάλληλη απάντηση σε αυτό το χαιρετισμό είναι "αλαϊχέμ σαλόμ" (το αντίστοιχο του αραβικού assalamu alaikum. 
Στα Ευαγγέλια της Καινής Διαθήκης, ο Ιησούς εμφανίζεται συχνά να χαιρετά λέγοντας "ειρήνη υμίν" ακριβώς όπως το "σαλόμ αλαιχέμ".
Το σαλόμ από μόνο του είναι μια πολύ κοινή φράση και χρησιμοποιείται από στα μοντέρνα εβραϊκά του Ισραήλ, όμως τα τελευταία χρόνια η νεολαία δείχνει να αντικαθιστά το σαλόμ με το αγγλικό "μπάι" γεγονός που αποδοκιμάζεται από τους συντηρητικούς Ισραηλινούς. Παρ' όλα αυτά το σαλόμ χρησιμοποιείται και από Εβραίους εκτός του Ισραήλ αλλά και από μη Εβραίους.
Το "Σαμπάτ Σαλόμ" είθισται ως προσφώνηση κατά το Σαμπάτ (το εβραϊκό Σάββατο).
Σε ονόματα.
Σαλόμ είναι ένα από τα 72 ονόματα του Θεού.
Σαλόμ είναι επίσης και ένα κοινό εβραϊκό όνομα ή και επίθετο. Αξίζει να παρατηρήσει κανείς την ομοιότητα που το όνομα φέρει σε σύγκριση με το Σολομώντα (שְׁלֹמֹה, Shelomo) και τη Σαλώμη (שלומית, Shlomit).
Διακεκριμένοι άνθρωποι με αυτό το όνομα ο Σιλβάν Σαλόμ (Ισραηλινός υπουργός οικονομικών), ο Σολόμ Αλειχέμ (Ρώσος συγγραφέας γλώσσας Γίντις) και η Σάλομ Χάρλοου (Καναδή ηθοποιός).

</doc>
<doc id="61559" url="https://el.wikipedia.org/wiki?curid=61559" title="Βερενίκη Φερνοφόρος">
Βερενίκη Φερνοφόρος

Η Βερενίκη, γνωστή σαν "Βερενίκη η Σύρα" ή "Βερενίκη η Φερνοφόρος", ήταν κόρη του φαραώ της Αιγύπτου Πτολεμαίου Β’ του Φιλάδελφου και της πρώτης του συζύγου, Αρσινόης Α’. Διατέλεσε βασίλισσα των Σελευκιδών κατά την περίοδο 252 - 246 π.Χ. στο πλάι του Αντίοχου Β' του Θεού. Η επωνυμία Φερνοφόρος σημαίνει «αυτή που φέρει προίκα».
Ο Γάμος.
Το 274 π.Χ. η μητέρα της, Αρσινόη Α΄, κατηγορήθηκε για συνωμοσία κατά του συζύγου της και εξορίστηκε. Στα επίσημα έγγραφα του κράτους τα παιδιά της αναφέρονταν πλέον σαν τέκνα της δεύτερης συζύγου και αδελφής του Πτολεμαίου, της Αρσινόης Β΄.
Γύρω στο 260 π.Χ. ξεσπά ο Δεύτερος Συριακός Πόλεμος ανάμεσα στα βασίλεια της Αιγύπτου και της Συρίας, που κυβερνούσαν ο Πτολεμαίος Β΄, πατέρας της Βερενίκης, και ο Αντίοχος Β΄ ο Θεός, μονάρχης της Δυναστείας των Σελευκιδών, αντίστοιχα. Οι εχθροπραξίες έληξαν με συνθήκη ειρήνης το 253 π.Χ. και τον επόμενο χρόνο, το 252 π.Χ., η Βερενίκη παντρεύτηκε τον Αντίοχο Β΄. Ο τελευταίος, όπως όριζε η συνθήκη του με τον Πτολεμαίο, χώρισε την πρώτη του σύζυγό Λαοδίκη και όρισε διαδόχους τα παιδιά που θα αποκτούσε με τη Βερενίκη. Με τον τρόπο αυτό επήλθε προσωρινή ανακωχή ανάμεσα στις αντιμαχόμενες δυναστείες των Πτολεμαίων και Σελευκιδών. Ένα χρόνο μετά, το 251 π.Χ. το ζεύγος απέκτησε ένα γιο, τον Αντίοχο.
Η Κρίση της Διαδοχής.
Μετά το θάνατο του Πτολεμαίου όμως, το 246 π.Χ., η Βερενίκη απομακρύνθηκε από τον Αντίοχο που δέχτηκε πίσω τη Λαοδίκη. Η έκπτωτη βασίλισσα παραμένει στην πόλη της Αντιόχειας με το γιο της. Ο Αντίοχος πεθαίνει το καλοκαίρι της ίδιας χρονιάς αφήνοντας μια πολύ μπερδεμένη κατάσταση όσον αφορά τη διαδοχή, μιας και είχε γιους και με τις δύο γυναίκες. Η Λαοδίκη υποστήριξε πως, πριν πεθάνει, ο Αντίοχος είχε ορίσει διάδοχό του τον πρωτότοκο γιο τους, το Σέλευκο.
Σύμμαχοι της Λαοδίκης δηλητηρίασαν το μικρό Αντίοχο και κατόπιν την ίδια τη Βερενίκη (πηγές: Πολύαινος, Junianus Justinus), λίγο προτού ο αδελφός της Βερενίκης, Πτολεμαίος Γ' Ευεργέτης, ο οποίος είχε στο μεταξύ διαδεχτεί τον πατέρα τους, καταφθάσει στην Αντιόχεια. Ο Πτολεμαίος συνέχισε τον καινούριο αυτό πόλεμο που ονομάστηκε Τρίτος Συριακός Πόλεμος ή "Λαοδίκειος Πόλεμος" και που στοίχισε στους Σελευκίδες σημαντικά εδάφη.

</doc>
<doc id="61560" url="https://el.wikipedia.org/wiki?curid=61560" title="Ευρωπαϊκό Συμβούλιο Έρευνας">
Ευρωπαϊκό Συμβούλιο Έρευνας

Το Ευρωπαϊκό Συμβούλιο Έρευνας (ΕΣΕ) είναι χρηματοδοτικό όργανο για την επιστήμη στην Ευρωπαϊκή Ένωση. Είναι μέρος του έβδομου προγράμματος πλαίσιο για την έρευνα (FP7), το οποίο διαδέχτηκε το FP6 το 2007. 
Στις 18 Ιουλίου 2005, ανακοινώθηκαν τα 22 ιδρυτικά μέλη του επιστημονικού Συμβουλίου του Ευρωπαϊκού Συμβουλίου Έρευνας. Ο Έλληνας καθηγητής Φώτης Καφάτος ήταν ο πρώτος Πρόεδρος και η Χέλγκα Νοβότνι και ο Ντάνιελ Εστέβε είναι οι δύο αντιπρόεδροι των Επιστημονικών Συμβουλίων. Μετά την παραίτηση του Καφάτου, πρόεδρος εξελέγη η Νοβότνι. Από το 2014, πρόεδρος του ΕΣΕ είναι ο Ζαν-Πιερ Μπουρζινιό.
Στις 27 Φεβρουαρίου 2007 στο Βερολίνο έγινε η επίσημη έναρξη των εργασιών του ΕΣΕ παρουσία της προεδρεύουσας του Ευρωπαϊκού Συμβουλίου γερμανίδας καγκελαρίου Άνγκελα Μέρκελ.Το Συμβούλιο διαθέτει έναν προϋπολογισμό €7.5 δις έως το 2013, και θα εστιάσει αποκλειστικά σε βασικές έρευνες, ή "γαλάζιους ουρανούς". Η πρωτοβουλία αυτή αναμένεται να προωθήσει την ευρηματικότητα - και τελικά νέα προϊόντα και υπηρεσίες - για να παραμείνει η οικονομία της ΕΕ ανταγωνιστική σε παγκόσμιο επίπεδο. Το ΕΣΕ προβλέπεται να είναι ένα ανεξάρτητο, χρηματοδοτικό όργανο με βάση την ποιότητα και το οποίο θα οργανώνεται από τους ίδιους τους επιστήμονες. 
Οι δημιουργοί του αναμένουν από το ΕΣΕ να αναζωογονήσει τον ανταγωνισμό και κατ' επέκταση, να ανεβάσει την ποιότητα όλης της επιστημονικής προσπάθειας στην Ευρώπη. "Έχουμε ένα σύνολο μικρών επιστημονικών κοινοτήτων, και αυτό σημαίνει ότι υπάρχει μια τάση να επιλέγουμε το καλύτερο σε μικρά μέρη, παρά να αναζητάμε αυτό που θα επιβιώσει στον παγκόσμιο ανταγωνισμό", εξηγεί ο καθηγητής Φώτης Καφάτος, ο Πρόεδρος του ΕΣΕ. "Το ΕΣΕ αποσκοπεί στην συγκέντρωση των προσπαθειών μας έτσι ώστε η όλη η Ευρώπη να μπορεί να είναι ένας μεγάλος παίκτης. Θέλουμε να είμαστε οι καλύτεροι στον κόσμο, όχι μόνο οι καλύτεροι στην τοπική γειτονιά." 
Το ΕΣΕ δημιουργήθηκε σε απάντηση των φόβων ότι η Ευρώπη θα καθυστερούσε σε αυτόν τον τομέα, λόγω των δαπανών της (σε σχέση με το ΑΕΠ) στην επιστημονική έρευνα που είναι λιγότερες από τις αντίστοιχες των ΗΠΑ και της Ιαπωνίας, και μόλις προηγούνται της Ινδίας και της Κίνας.

</doc>
<doc id="61561" url="https://el.wikipedia.org/wiki?curid=61561" title="Δήμος Μούτσης">
Δήμος Μούτσης

Ο Δήμος Μούτσης (2 Αυγούστου 1938) είναι Έλληνας συνθέτης.
Ζωή και σταδιοδρομία.
Γεννήθηκε στον Πειραιά και άρχισε να σπουδάζει στο Ωδείο Αθηνών από την ηλικία των 7 ετών. Σε ηλικία 20 - 21 ετών τελείωσε τις μουσικές του σπουδές κερδίζοντας και το πρώτο βραβείο ως σολίστ στο βιολί. Κάπου στα μέσα της δεκαετίας του 60 γνώρισε τον Νίκο Γκάτσο και τον Μάνο Χατζιδάκι, σε ένα καφέ - ζαχαροπλαστείο που ήταν παλιό στέκι καλλιτεχνών της Αθήνας, όπου σύχναζαν και οι δύο.
Το 1967 άρχισε ο Νίκος Γκάτσος να δίνει στίχους του στον Μούτση και έτσι έγραψε τα πρώτα του τραγούδια. Το πρώτο τραγούδι του Μούτση ήταν το «Βρέχει ο Θεός». Είχε γράψει πρώτα αυτός την μουσική και ρώτησε ευγενικά τον Γκάτσο αν ήθελε να βάλει τους στίχους, όπως και έγινε. Το τραγούδι αυτό το ερμήνευσε ο Σταμάτης Κόκοτας. Η συνεργασία Γκάτσου και Μούτση συνεχίστηκε με τραγούδια όπως «Μην μου χτυπάς τα μεσάνυχτα την πόρτα», «Πειραιώτισσα» με τον ίδιο ερμηνευτή, «Σ΄ έβλεπα στα μάτια» με την Βίκυ Μοσχολιού. Το 1969 με το «Αύριο πάλι» με ερμηνευτή τον Γρηγόρη Μπιθικώτση, «Με ένα παράπονο» με τον Μπιθικώτση αλλά και τον πρωτοεμφανιζόμενο Μανώλη Μητσιά (η πρώτη εκτέλεση του τραγουδιού ήταν από τον Μητσιά στην ταινία «Ένας μάγκας στα σαλόνια»). Το 1970 ανέθεσε ο Μάνος Χατζιδάκις στο Μούτση, τη φροντίδα της ενορχηστρώσης και της μουσικής διευθύνσης των τραγουδιών του στον δίσκο «Επιστροφή». Όλα σε στίχους Νίκου Γκάτσου και με ερμηνευτές τον Γρηγόρη Μπιθικώτση και την πρωτοεμφανιζόμενη τότε Δήμητρα Γαλάνη. Στον δίσκο αυτό συμπεριλήφθηκαν τα τραγούδια του Χατζιδάκι «Μίλησε μου», «Φιλντισένιο καραβάκι», «Η πίκρα σήμερα», με ενορχηστρώσεις του Μούτση. Την ίδια εποχή ο Μούτσης συνεχίζει να γράφει επιτυχίες όπως το «Αυτά τα χέρια» (στίχοι Λευτέρη Παπαδόπουλου) και το «Στην Ελευσίνα μια φορά» (στίχοι Βασίλη Ανδρεόπουλου) με ερμηνεία απο τον Μητσιά.
Ύστερα από μία σειρά μεγάλων λαϊκών τραγουδιών, που έγραψε ο Μούτσης, ερμηνευμένα απο παλαιούς και νέους τραγουδιστές όπως ο Μητσιάς και η Γαλάνη και τα άλμπουμ «Κάποιο Καλοκαίρι» και «Ένα Χαμόγελο», φτάνει στο «Άγιος Φεβρουάριος», που ηχογραφήθηκε στα τέλη του 1971 και κυκλοφόρησε αρχές του 1972. Στους στίχους ο Μάνος Ελευθερίου και ερμηνευτές οι Δημήτρης Μητροπάνος και Πετρή Σαλπέα. Ένα πολύ σημαντικό έργο που σφραγίζει όλη την πρώτη αυτή περίοδο, ανοίγοντας μάλιστα με αυτό το έργο, όπως αποδείχτηκε εκ των υστέρων, καινούργιους δρόμους στην Ελληνική δισκογραφία. Στον δίσκο «Άγιος Φεβρουάριος» εκτός από το ομώνυμο τραγούδι θα ακούσουμε κι άλλα μεγάλα τραγούδια όπως: «Κι αν φταίει κανείς», «Το σπίτι στην ανηφοριά», «Η σούστα πήγαινε μπροστά», «Άλλος για Χίο τράβηξε» και άλλα.
Το 1972 ο «Συνοικισμός Α» με στίχους κυρίως των: Γιάννη Λογοθέτη και Γιάννη Μιχαηλίδη αλλά και Γκάτσου, Ελευθερίου και Βαρβάρας Τσιμπούλη. Ερμηνευτές τους Αντώνης Καλογιάννης και Βίκυ Μοσχολιού (μουσική απ το θεατρικό έργο «50 χρόνια δάκρυα 50 χρόνια γέλιο»). Στο «Συνοικισμός Α» θα ακούσουμε αρκετές μεγάλες επιτυχίες όπως το πασίγνωστο «Άσπρα, κόκκινα, κίτρινα, μπλε», «Έτσι ειν' η ζωή» με την Μοσχολιού, «Στο παράθυρο αγναντεύοντας» με τον Καλογιάννη, το λαϊκό ορχηστρικό «Ο χορός της λεβεντιάς» κλπ.
Το 1973 κυκλοφορούν οι «Στροφές», άλλη μια λαϊκή και συνάμα πολύ μελωδική δίσκογραφική δουλειά του Δήμου Μούτση. Με μόνη ερμηνεύτρια την Βίκυ Μοσχολιού και στίχους Πυθαγόρα, Λογοθέτη, Ελευθερίου, αλλά και Γκάτσου. Εκεί θα ακούσουμε επιτυχίες όπως: «Αγκαλιά και πλάι πλάι», «Και γειά χαρά», «Μια βραδιά στη Λάρισα», «Εγώ είμ' εγώ» και το ατμοσφαιρικό «Στους μπαξέδες» που είναι αφιερωμένο στη μνήμη του Μάρκου Βαμβακάρη.
Το 1974 στη μεταπολίτευση, «Μαρτυρίες», που περιλάμβανε τα τραγούδια του Μούτση που είχε κόψει η λογοκρισία της χούντας σε στίχους Μάνου Ελευθερίου, Γιάννη Λογοθέτη, Γιώργου Χρονά, Βαρβάρας Τσιμπούλη και του ίδιου του συνθέτη και τραγουδιστές το Μανώλη Μητσιά, τη Βασιλική Λαβίνα, σε μια από τις πρώτες δισκογραφικές της συμμετοχές και το Χρήστο Λεττονό. Το 1975 κυκλοφορεί την «Τετραλογία», με τον Μανώλη Μητσιά και με την πρωτοεμφανιζόμενη τραγουδίστρια Άλκηστη Πρωτοψάλτη. Ακολούθησε το 1976 η «Εργατική συμφωνία», μουσική από το θεατρικό έργο του Γιώργου Σκούρτη «Απεργία». Το 1979 κυκλοφορεί το «Δρομολόγιο» πάνω σε στίχους του Νίκου Γκάτσου και με την ερμηνεία του Μανώλη Μητσιά. Στο «Δρομολόγιο» θα ακούσουμε κομμάτια όπως «Σαν τον Τσε Γκεβάρα», «Μακρυνή της αγάπης ώρα», «Ελλάδα Ελλάδα», «Στ΄ Αγιον Όρος» κλπ.
Το 1981 κυκλοφόρησε το «Φράγμα» σε στίχους Κώστα Τριπολίτη. Με τραγούδια όπως: «Δε λες κουβέντα», «Delenda est (Ερηνούλα μου) », «Γράμμα από τη λεγεώνα των ξένων», «Νταλίκα» κλπ. Τα λαϊκά τραγούδια του δίσκου τραγουδήθηκαν από την μεγάλη ρεμπέτισσα Σωτηρία Μπέλου με τον Δήμο Μούτση να τραγουδάει μόνο το ρεφρέν από το πασίγνωστο «Δε λες κουβέντα». Οι ηλεκτρικές μπαλάντες του δίσκου τραγουδήθηκαν από τον ίδιο τον συνθέτη. Στην ίδια δουλειά επίσης ο Δήμος Μούτσης τραγούδησε μαζί με τον Λουκιανό Κηλαηδόνη και την Άλκηστις Πρωτοψάλτη το «Κουβεντούλες με τον Φρόιντ».
Το 1983 με το «Ενέχυρο» εγκαινιάζει την μοναχική πορεία. Το 1987 ακολουθεί το «Να!» που περιέχει και τα πολύ γνωστά του τραγούδια «Το όνειρο» και το «Μια φυσαρμόνικα που κλαίει». Το 1990 «Ταξιδιώτης του παντός» με τη Νανά Μούσχουρη, ο οποίος ήταν και ο τελευταίος δίσκος που έγραψε για άλλο τραγουδιστή πλην του ιδίου. Το 1994 επέστρεψε με το «Για Πούλημα Λοιπόν!» πάλι με στίχους και ερμηνεία δική του.
Το 1999 ο Δήμος Μούτσης συνεργάστηκε ξανά με τον Δημήτρη Μητροπάνο και την Δήμητρα Γαλάνη σε μια μεγάλη συναυλία στο Ηρώδειο στην οποία τραγούδησαν μαζί παλαιότερες και νεότερες επιτυχίες του μεγάλου δημιουργού.
Στις ευρωεκλογές του 2019 ήταν υποψήφιος ευρωβουλευτής με το ΜέΡΑ25.
Τον Φεβρουάριο του 2021 η τραγουδίστρια Λυδία Σέρβου κατηγόρησε τον Μούτση για απόπειρα βιασμού και για πράξεις γενετήσιου χαρακτήρα, όταν αυτή ήταν σε ηλικία μόλις 15 ετών, ο οποίος όμως απάντησε πως θα κινηθεί νομικά εναντίον της.

</doc>
<doc id="61563" url="https://el.wikipedia.org/wiki?curid=61563" title="Γιόνα">
Γιόνα

Γιόνα είναι μια αρχαία ινδική λέξη στη γλώσσα Πάλι την οποία χρησιμοποιούσαν για να περιγράψουν τους Έλληνες. Η αντίστοιχη λέξη στα σανσκριτικά είναι η λέξη Γιαβάνα. Και οι δυο λέξεις προέρχονται από τη λέξη "Ίωνας", γιατί όπως φαίνεται οι Έλληνες από την Ιωνία ήταν οι πρώτοι που είχαν έλθει σε επαφή με τους Ινδούς.
Η συσχέτιση της λέξης γιόνα με τους Έλληνες φαίνεται από τις αναφορές:
Μέχρι τον πρώτο αιώνα μ.Χ., η λέξη Γιόνα αφορούσε με ακρίβεια και συστηματικά τους Έλληνες, αλλά στους επόμενους αιώνες πήρε την έννοια της περιγραφής των «ξένων» γενικότερα.

</doc>
<doc id="61564" url="https://el.wikipedia.org/wiki?curid=61564" title="Κουτάλη Προποντίδος">
Κουτάλη Προποντίδος



</doc>
<doc id="61565" url="https://el.wikipedia.org/wiki?curid=61565" title="Χαρακτική">
Χαρακτική

Χαρακτική είναι η τέχνη της εγχάραξης μιας σκληρής επίπεδης, κυλινδρικής ή άλλου είδους επιφάνειας με σκοπό τη δημιουργία διακοσμητικών σχεδίων σ' αυτή την επιφάνεια. Οι αρχαίοι σφραγιδόλιθοι και οι αρχαίες επιγραφές σε στήλες αποτελούν τα πρώτα χαρακτικά έργα της ανθρωπότητας.
Είδη χαρακτικής.
Σήμερα, συνήθως με τον όρο χαρακτική αναφερόμαστε στην εγχάραξη σχεδίων και συμβόλων σε μια επιφάνεια, η οποία κατόπιν θα χρησιμεύσει ως "πλάκα" για την παραγωγή αντιτύπων σε χαρτί. Το έργο (αντίτυπο σε χαρτί ή άλλο μέσο) που δημιουργείται κατ' αυτόν τον τρόπο αποκαλείται "χαρακτικό".
Ανάλογα με το υλικό της πλάκας, γίνεται λόγος για ξυλογραφία (χαρακτική στο ξύλο), για χαλκογραφία (χαρακτική στον χαλκό ή και άλλο μέταλλο), λιθογραφία (χαρακτική στην πέτρα), κ.λπ. Η γαλλικής προέλευσης λέξη γκραβούρα είναι ένας άλλος κοινός όρος για χαρακτικά έργα (συνήθως χαλκογραφίες).
Η ξυλογραφία αποτελεί την αρχαιότερη τεχνική χαρακτικής και χρησιμοποιήθηκε για πρώτη φορά από τους Κινέζους για την εκτύπωση σχεδίων σε υφάσματα και, από τον 6ο αι. μ.Χ., για την εκτύπωση σχεδίων στο χαρτί. Η ξυλογραφία χρησιμοποιήθηκε πολύ αργότερα (τον 14ο αι. μ.Χ.) στην Ευρώπη για την εκτύπωση θρησκευτικών εικόνων. Μετά την ανακάλυψη της τυπογραφίας με κινητά στοιχεία από τον Γουτεμβέργιο, η ξυλογραφία χρησιμοποιήθηκε για την ένθεση εικόνων σε βιβλία.
Τον 15ο αιώνα ανακαλύφθηκε η χαλκογραφία και τον 18ο αι. η λιθογραφία. Με τη λιθογραφία είναι δυνατή η ανατύπωση ολόκληρων ζωγραφικών έργων και η χρήση της εξαπλώθηκε κατά τον 20ό αι., καθώς αυξήθηκε η ζήτηση για ζωγραφικά έργα υπογεγραμμένα από διάσημους καλλιτέχνες. Ο κίνδυνος να εκφυλιστεί η τέχνη της χαρακτικής σε συστηματική εξαπάτηση του κοινού, οδήγησε τους Γάλλους χαράκτες να δώσουν το 1964, τον ακόλουθο ορισμό του "χαρακτικού":
«Ως χαρακτικά θεωρούνται οι πρωτότυπες εστάμπες και λιθογραφίες που έχουν τυπωθεί από μια ή περισσότερες πλάκες, με οποιαδήποτε τεχνική, εκτός από τις μηχανικές και φωτομηχανικές μεθόδους, εφόσον το σχέδιο, η χάραξη και η εκτύπωση αποτελούν έργο του ίδιου καλλιτέχνη. Μόνο τα χαρακτικά που πληρούν αυτούς τους όρους έχουν το δικαίωμα να ονομάζονται "πρωτότυπα".»
Η οξυγραφία είναι μέθοδος χαρακτικής, σύμφωνα με την οποία ένα ισχυρό οξύ κόβει τα μη προστατευμένα μέρη μιας επιφάνειας μετάλλων για να δημιουργήσει ένα σχέδιο στο μέταλλο. Μαζί με τη χάραξη είναι η σημαντικότερη τεχνική για τις παλαιές κύριες τυπωμένες ύλες και παραμένει ευρέως χρησιμοποιημένο σήμερα. Άλλες τεχνικές χαρακτικής είναι η τσιγκογραφία (εγχάραξη σε πλάκα ψευδαργύρου με την βοήθεια χημικών μέσων) και η φωτοτσιγκογραφία (φωτογραφική προσβολή πλάκας ψευδαργύρου· χρησιμοποιήθηκε πολύ για την αναπαραγωγή εικόνων σε έντυπα ευρείας κυκλοφορίας, π.χ. εφημερίδες). 
Μέχρι την ανακάλυψη της φωτογραφίας και της εκτύπωσης offset, με την χαρακτική στο χέρι γίνονταν η δημιουργία πλακών για την αναπαραγωγή εικόνων σε βιβλία, γραμματόσημα, κ.λπ. Σήμερα, η χαρακτική στο χέρι έχει περιοριστεί στην παραγωγή εικαστικών έργων, την διακόσμηση καλλιτεχνικών βιβλίων, που συνήθως κυκλοφορούν σε περιορισμένο αριθμό αντιτύπων, καθώς και την παραγωγή μητρών για την εκτύπωση χαρτονομισμάτων. 
Στην Ελλάδα, η σύγχρονη χαρακτική έκανε την εμφάνισή της στα μέσα του 19ου αι., αλλά έλαβε τον χαρακτήρα καλλιτεχνικής δημιουργίας αργότερα, στα χρόνια του Μεσοπολέμου, από τους πολύ γνωστούς χαράκτες Δημήτρη Γαλάνη και Γιάννη Κεφαλληνό.

</doc>
<doc id="61568" url="https://el.wikipedia.org/wiki?curid=61568" title="Εναλλακτική ιατρική">
Εναλλακτική ιατρική

Ο όρος εναλλακτική ιατρική χρησιμοποιείται για να περιγράψει θεραπευτικές πρακτικές που φέρονται να έχουν τα ίδια θεραπευτικά αποτελέσματα με την ιατρική αλλά δεν έχουν αποδειχτεί μέσω της επιστημονικής μεθόδου, δεν έχουν αποδειχθεί ή δεν μπορούν να αποδειχθούν από τη φύση τους. Οι πρακτικές που καλύπτονται από τον όρο δεν είναι σαφώς καθορισμένες και συχνά δεν καθορίζονται με συνέπεια στη βιβλιογραφία. Σύμφωνα με το Αμερικανικό Εθνικό Κέντρο Συμπληρωματικής και Εναλλακτικής Ιατρικής ("National Center of Complementary and Alternative Medicine", NCCAM), ο όρος περιλαμβάνει διάφορα είδη ιατρικών πρακτικών που δεν θεωρούνται τμήμα της σύγχρονης συμβατικής ιατρικής. Συμβατικά, κύριες πρακτικές που περιγράφονται με τον όρο είναι η ομοιοπαθητική, η παραδοσιακή κινέζικη ιατρική, η ιριδολογία, η ρεφλεξολογία, η αγιουρβεδική ιατρική, η χειροπρακτική, το ρέικι , η παραψυχολογία και η βοτανοθεραπεία. 
Η πλειονότητα των εναλλακτικών ιατρικών πρακτικών χαρακτηρίζονται ως ολιστικές, προσεγγίζοντας τα φυσικά, πνευματικά και συναισθηματικά χαρακτηριστικά του ασθενούς. Η "συμπληρωματική και εναλλακτική ιατρική" περιλαμβάνει πρακτικές οι οποίες έχουν συχνά πνευματική, μεταφυσική ή θρησκευτική βάση, μη αποδεδειγμένες ή ελεγμένες πρακτικές ή γνώσεις, οι οποίες δεν προέρχονται από την παραδοσιακή ευρωπαϊκή ιατρική, ή άλλες εναλλακτικές θεραπευτικές προσεγγίσεις. Για κάποιες από τις πρακτικές, όπως για την ομοιοπαθητική, ακαδημίες και εθνικοί οργανισμοί υγείας, έχουν χαρακτηριστεί ρητά ως ψευδοεπιστήμη και δεν επιτρέπεται ο χαρακτηρισμός τους ως "ιατρικής" αλλά ως "εναλλακτικής θεραπείας". 

</doc>
<doc id="61569" url="https://el.wikipedia.org/wiki?curid=61569" title="Δήμος Διακοπτού">
Δήμος Διακοπτού

Ο Δήμος Διακοπτού ήταν δήμος του Νομού Αχαΐας που συστάθηκε με το πρόγραμμα Καποδίστριας από τη συνένωση παλαιότερων κοινοτήτων της περιοχής, που αποτέλεσαν στη συνέχεια τα δημοτικά διαμερίσματα του δήμου. Λειτούργησε την περίοδο 1997-2010, οπότε και καταργήθηκε με την εφαρμογή του προγράμματος Καλλικράτης και εντάχθηκε ως Δημοτική Ενότητα στο νεοπαγή Δήμο Αιγιαλείας.
Έδρα του δήμου ήταν το Διακοπτό.
Ιστορία.
Ο δήμος συστάθηκε πρώτη φορά το 1835 σαν Δήμος Βουρών με έδρα τα Βουρά (Διακοπτό). Το 1997 επανασυστάθηκε ο σημερινός δήμος. Στα όρια του δήμου υπήρχαν τρεις αρχαίες πόλεις: η Ελίκη, η Κερύνεια και η Βούρα.
Δημοτικά διαμερίσματα.
Στον καποδιστριακό δήμο περιλαμβάνονταν τα παρακάτω δημοτικά διαμερίσματα και οικισμοί:
Λοιπά στοιχεία.
Από το Διακοπτό ξεκινά ο Οδοντωτός σιδηρόδρομος που καταλήγει στα Καλάβρυτα ενώ υπάρχει και μουσείο με την πρώτη ατμάμαξα. Στο Διακοπτό έχει γεννηθεί και ο ηθοποιός Διονύσης Παπαγιαννόπουλος.
Αθλητισμός.
Στον Δήμο εδρεύουν τα αθλητικά σωματεία "Λύκοι Διακοπτού", "Φλόγα Ροδιάς", "Νίκη Νικολαίικων", "Δόξα Ελαιώνα" και ο "Ηρακλής Ζαχλωρίτικων", όλα ποδοσφαιρικά σωματεία.

</doc>
<doc id="61571" url="https://el.wikipedia.org/wiki?curid=61571" title="Πατραϊκός κόλπος">
Πατραϊκός κόλπος

Ο Πατραϊκός κόλπος (αγγλικά: Gulf of Patras, ιταλικά: Golfo di Patrasso) είναι τμήμα του Ιονίου Πελάγους μεταξύ της δυτικής Στερεάς Ελλάδας και της Πελοποννήσου, που βρέχει μεταξύ άλλων και την πόλη της Πάτρας, από την οποία έχει πάρει και την ονομασία του. 
Γενικά στοιχεία.
Στα δυτικά ορίζεται από μία νοητή γραμμή, από το νησάκι Οξεία ως το ακρωτήριο του Αράξου. Ανατολικά περικλείεται από το στενό 2.500 μέτρων περίπου, από το Ρίο μέχρι το Αντίρριο και την ομώνυμη σύγχρονη γέφυρα. 
Ο Πατραϊκός έχει μήκος 40-50 χλμ. και πλάτος 10-20 χλμ. Καλύπτει μια επιφάνεια 350-400 τ. χλμ. ενώ ο όγκος του εκτιμάται σε 45 κ.χλμ.. Το μέγιστο βάθος του είναι 130 μέτρα περίπου σε μία κοιλότητα ανοιχτά της Λακκόπετρας. Ο κόλπος είναι πλούσιος σε ψάρια και είναι κατάλληλος για αλιεία. Πολλές όμορφες παραλίες τόσο από την μεριά της Αχαΐας όσο και της Αιτωλοακαρνανίας βρίσκονται στον Πατραϊκό. 
Οι ποταμοί Αχελώος και Εύηνος που εκβάλουν στη βορειοανατολική πλευρά του κόλπου αλλά και ο Πείρος με τον Γλαύκος που εκβάλουν νότια και νοτιοανατολικά αντίστοιχα, αποτελούν τους σημαντικότερους τροφοδότες του κόλπου με γλυκό νερό. 
Ο μόνος σημαντικός λιμένας στον Πατραϊκό κόλπο είναι το λιμάνι της Πάτρας, που αποτελεί το δεύτερο μεγαλύτερο της Ελλάδας και το κύριο με επικοινωνία με την Ευρώπη. Εξυπηρετεί τα πορθμεία προς την Αγκώνα, τη Βενετία, το Πρίντεζι και την Τεργέστη της Ιταλίας καθώς προς την Κεφαλλονιά και άλλα νησιά του Ιονίου. Από τα νερά του Πατραϊκού βρέχεται και το Μεσολόγγι με τη περίφημη λιμνοθάλασσά του, η οποία αποτελεί τη μεγαλύτερη της χώρας. Εντός της λιμνοθάλασσας Μεσολογγίου βρίσκεται ο λιμένας της πόλης. 
Ιστορία.
Στην αρχαιότητα ο κόλπος δεν ήταν γνωστός ως Πατραϊκός αλλά θεωρούνταν συνέχεια του Κρισσαίου και ύστερα του Κορινθιακού και μάλιστα πρόκολπος του δεύτερου. Κατά τον Στράβωνα ο Κορινθιακός ξεκινούσε από τις εκβολές του ποταμού Εύηνου και από τον Άραξο στα ανατολικά και έφτανε μέχρι τα σημερινά δυτικά όριά του. Με το όνομα Πατραϊκός κόλπος (Golfo di Patrasso) αναφέρεται από τους Ενετούς ναυτικούς και από τον περιηγητή Πέντρο Ταφούρ το 1435. Αργότερα άρχισε να αποκαλείται κόλπος της Ναυπάκτου μαζί με ένα τμήμα του Κορινθιακού μπροστά από τη Ναύπακτο. Εκείνη την περίοδο έγινε και η ιστορική 3η ναυμαχία της Ναυπάκτου, που αποκαλείται και "ναυμαχία του Λεπαντό", και δόθηκε σε αυτόν τον κόλπο το 1571 ενώ πριν στο ίδιο πλαίσιο είχαν ακολουθήσει ναυμαχίες το 1499 και το 1500.
Ήδη όμως σε πηγές πολύ πριν το 1821 και την Ελληνική Επανάσταση τα όρια του Πατραϊκού με τον Κορινθιακό προσδιορίζονται μεταξύ των ακρωτηρίων Ρίου και Αντιρρίου.
Στον Πατραϊκό έχουν υπάρξει και βυθισμένα σκάφη (ναυάγια), όπως το σκάφος "Vivi" που προσέκρουσε σε νάρκη και βυθίστηκε 30 μέτρα κάτω από τη στάθμη θάλασσας στις 11 Σεπτεμβρίου του 1940.
Οικολογική αξία.
Η οικολογική αξία του Πατραϊκού κόλπου είναι τεράστια εξαιτίας της ύπαρξης σε αυτόν των λιμνοθαλασσών του Μεσολογγίου, του Αιτωλικού και του Αράξου, που αποτελούν υγροβιότοπους διεθνούς σημασίας σύμφωνα με τη Σύμβαση Ραμσάρ. Παρόλα αυτά ο κόλπος αντιμετωπίζει σημαντικό πρόβλημα ρύπανσης εξαιτίας των αστικών και βιομηχανικών λυμάτων που δέχεται από τους παράκτιους οικισμούς λόγω της υπολειτουργίας ή μη λειτουργίας συστημάτων επεξεργασίας λυμάτων, των φωσφορικών και άλλων λιπασμάτων που καταλήγουν σε αυτόν από τις καλλιέργειες καθώς και λόγω της ναυσιπλοΐας. Ακόμα, τα φράγματα του Αχελώου και του Εύηνου περιορίζουν δραστικά την ανανέωση των υδάτων του κόλπου με γλυκό νερό, με συνεπακόλουθο την υποβάθμιση της οικολογικής του αξίας.

</doc>
<doc id="61573" url="https://el.wikipedia.org/wiki?curid=61573" title="Μαμουσιά Αχαΐας">
Μαμουσιά Αχαΐας

Η Μαμουσιά είναι χωριό της Αχαΐας, πρώην ανεξάρτητη κοινότητα και από το 1999 δημοτικό διαμέρισμα του πρώην Δήμου Διακοπτού. Στην απογραφή του 2011 ο οικισμός βρέθηκε να έχει πληθυσμό 214 κατοίκους και συνολικά η πρώην ομώνυμη κοινότητα 355 κατοίκους. 
Είναι χτισμένο σε υψόμετρο 681 μέτρων, στις βόρειες πλαγιές του Ρούσκιου.
Ιστορία.
Η μυθολογία αναφέρει ότι στην αρχαία Κερύνεια ζούσε η "Κερυνίτις" έλαφος της Αφροδίτης, το ελάφι δηλ. το οποίο έπρεπε ο Ηρακλής να παραδώσει στον Ευρυσθέα δίχως να τραυματισθεί. Εκεί υπήρχε και ο ονομαστός ναός των Ευμενίδων που κτίστηκε από τον Ορέστη μετά την αθώωσή του, με την ψήφο της Αθηνάς, από το δικαστήριο του Αρείου Πάγου των Αθηνών για το φόνο της μητέρας του. Την αρχαία πόλη την στόλιζαν και άλλοι ναοί και αγάλματα.
Δίπλα στο χωριό υπάρχουν τα ερείπια της αρχαίας Βούρας, ενός εκ των τεσσάρων αρχαίων δήμων που απάρτιζαν την Αχαϊκή Συμπολιτεία (μεταξύ των και η αρχαία Ελίκη και η Κερύνεια που σύμφωνα με τον Παυσανία πήρε το όνομά της ή από τον ηγεμόνα του τόπου ή από τον Κερυνίτη ποταμό (για τη θέση της υπάρχει διχογνωμία αφού κάποιοι άλλοι την τοποθετούν στη θέση της σημερινής Κερύνειας). Η αρχαία Βούρα, καταστράφηκε -όπως και οι υπόλοιπες πόλεις της αχαϊκής Συμπολιτείας- μετά το μεγάλο σεισμό που βύθισε και την αρχαία Ελίκη. Από το όνομα της πόλης, πήρε και το όνομά του ο γειτονικός ποταμός Βουραϊκός.
Στη Μαμουσιά, υπάρχει αρχαιολογικός χώρος ο οποίος περιλαμβάνει ευρήματα από αρχαίο ναό (πιθανότατα αφιερωμένου στον Ποσειδώνα) καθώς και βασιλικό τάφο. Επίσης, επάνω από τον αρχαιολογικό χώρο υπάρχει αρχαίο θέατρο, για το οποίο όμως δεν έχει προκύψει ακόμη ανασκαφή, ενώ εκατοντάδες αρχαιολογικά ευρήματα φυλάσσονται στο Αρχαιολογικό Μουσείο Αιγίου.
Λοιπά στοιχεία.
Η Μαμουσιά, φημίζεται για την πλούσια παραγωγή της σε κορινθιακή σταφίδα, σταφύλι και ελαιόλαδο όλα αρίστης ποιότητας. Δυστυχώς η καταστροφικές πυρκαϊές του Ιουλίου του 2007 κατέστησαν ιδιαίτερα δυσχερή τη θέση των μόνιμων κατοίκων, μιας και οι καταστροφές που προκλήθηκαν είναι ανυπολόγιστης οικονομικής αλλά και κοινωνικής σημασίας.
Για όσους ενθουσιάζονται με τον οικοτουρισμό προτείνεται η φανταστική διαδρομή που ξεκινά από τη Μαμουσιά, περνά από τον αρχαιολογικό χώρο της αρχαίας Κερύνειας και οδηγεί στο οροπέδιο "Άγιοι Ασώματοι". Η πεζοπορία ανάμεσα στα αμπέλια μέχρι το βόρειο μέρος του οροπεδίου παρέχει φανταστική θέα στον Κορινθιακό. Κατεβαίνοντας το βουνό βρίσκεται το σπήλαιο του Ηρακλή στο δρόμο προς το Διακοπτό.

</doc>
<doc id="61574" url="https://el.wikipedia.org/wiki?curid=61574" title="Άνω Διακοπτό Αχαΐας">
Άνω Διακοπτό Αχαΐας

Το Άνω Διακοπτό είναι χωριό της Αχαΐας και δημοτικό διαμέρισμα του πρώην Δήμου Διακοπτού. Το χωριό είναι χτισμένο στις πλαγιές του Χελμού, στα 482μ. υψόμετρο, σε πανέμορφο τοπίο από δάση πεύκων. Βρίσκεται στα ορεινά του δήμου και οι κάτοικοί του ασχολούνται κυρίως με την κτηνοτροφία.
Στην απογραφή του 2011 ο οικισμός βρέθηκε να έχει πληθυσμό 304 κατοίκους.

</doc>
<doc id="61575" url="https://el.wikipedia.org/wiki?curid=61575" title="Τράπεζα Αχαΐας">
Τράπεζα Αχαΐας

Η Τράπεζα είναι χωριό της Αχαΐας και κοινότητα του Δήμου Αιγιαλείας. Απέχει περίπου 60 χλμ. από την Πάτρα και 159 από την Αθήνα. Κατά την απογραφή του 2011 ο οικισμός βρέθηκε να έχει πληθυσμό 274 κατοίκους. 
Βρίσκεται νοτιοανατολικά του Αιγίου και του Διακοπτού και βορειοδυτικά της Ακράτας και της Αιγείρας, ενώ από την περιοχή υπάρχει οδική σύνδεση της Εθνικής Οδού Πατρών-Αθηνών με την περιοχή των Καλαβρύτων μέσω της Επαρχιακής Οδού Πούντας-Καλαβρύτων. 
Αξιοθέατα.
Στην περιοχή πιστεύεται ότι βρισκόταν η αρχαία πόλη Βούρα, ενώ υπάρχει και το εγκαταλελειμμένο σήμερα μοναστήρι της Αγίας Τριάδας, όπως και το επίσης εγκαταλελειμμένο μοναστήρι του Αγίου Νικολάου. 
Από τη θέση του χωριού προσφέρεται άπλετη και εντυπωσιακή θέα προς τα νερά του Κορινθιακού κόλπου καθώς και προς τις ακτές και τα βουνά της Στερεάς Ελλάδας.
Στο χωριό ανήκει η όμορφη παραλία "Τραπέζης" καθώς και ο παραθαλάσσιος οικισμός της Παραλίας Τραπέζης (40 κατ. / Απογρ. 2011) που γειτνιάζουν τόσο με την παραλία "Πούντα" όσο και με το ακρωτήρι της Πούντας καθώς και τον ομώνυμο παραθαλάσσιο οικισμό. Οι βοτσαλωτές παραλίες Τραπέζης και Πούντας αποτελούν ως σύνολο δημοφιλή παραθεριστικό προορισμό.
Λοιπές πληροφορίες.
Στην Τράπεζα Αιγιαλείας είχε την έδρα της η μηνιαία πολιτική εφημερίδα "Εθνική Αλήθεια" που πρωτοκυκλοφόρησε τον Ιούνιο του 1978.

</doc>
<doc id="61576" url="https://el.wikipedia.org/wiki?curid=61576" title="Ροδιά Διακοπτού Αχαΐας">
Ροδιά Διακοπτού Αχαΐας

Η Ροδιά είναι χωριό της Αχαΐας, πρώην ανεξάρτητη κοινότητα και από το 2010 δημοτικό διαμέρισμα του νεοπαγούς Δήμου Αιγιαλείας. Βρίσκεται στα παράλια του δήμου και είναι ένα τυπικό χωριό. Σύμφωνα με την απογραφή του 2011 στη Ροδιά κατοικούν 429 άνθρωποι ενώ στην απογραφή του 2001 κατοικούσαν 431 κάτοικοι.
Λοιπά στοιχεία.
Στην Ροδιά εδρεύει και το ποδοσφαιρικό σωματείο "Φλόγα" ενώ υπάρχει και κοινοτικό γήπεδο ποδοσφαίρου. Στη Ροδιά υπήρχε διθέσιο δημοτικό σχολείο μέχρι το 2007, όταν και καταργήθηκε.

</doc>
<doc id="61583" url="https://el.wikipedia.org/wiki?curid=61583" title="Νικολαίικα Αχαΐας">
Νικολαίικα Αχαΐας

Τα Νικολαίικα είναι χωριό της Αχαΐας, πρώην ανεξάρτητη κοινότητα και από το 1999 δημοτικό διαμέρισμα του πρώην Δήμου Διακοπτού. Απέχει 52 χλμ. από την Πάτρα. Είναι παραθαλάσσιο παραθεριστικό χωριό με πολλούς ξενώνες και ξενοδοχεία. Στην απογραφή του 2011 ο οικισμός βρέθηκε να έχει πληθυσμό 438 κατοίκους.
Αθλητισμός.
Υπάρχει γήπεδο ποδοσφαίρου, με χαλίκι, ενώ στον ίδιο χώρο, θα βρείτε και γήπεδο μπάσκετ, με άσφαλτο.

</doc>
<doc id="61584" url="https://el.wikipedia.org/wiki?curid=61584" title="Καθολικό Αχαΐας">
Καθολικό Αχαΐας

Το Καθολικό είναι μικρό χωριό της Αχαΐας, πρώην ανεξάρτητη κοινότητα και από το 1999 δημοτικό διαμέρισμα του πρώην Δήμου Διακοπτού. Είναι ορεινό χωριό στις παρυφές του Χελμού και επί της επαρχιακής οδού από Διακοπτό προς Καλάβρυτα. Βρίσκεται μέσα σε καταπράσινο τοπίο ανάμεσα σε δάση από πεύκα και έλατα. Στην απογραφή του 2011 ο οικισμός βρέθηκε να έχει πληθυσμό μόλις 29 κατοίκους.
Λοιπά στοιχεία.
Στην ευρύτερη περιοχή πιστεύεται πως βρισκόταν η αρχαία Βούρα.
Το Καθολικό υπήρξε έδρα της "πάλαι ποτέ διαλαμψάσης" Επισκοπής Κερνίτσης και Καλαβρύτων, της οποίας επίσκοποι υπήρξαν διαπρεπείς μορφές της εκκλησιαστικής και εθνικής ιστορίας, όπως ο μέγας ρήτωρ Ηλίας Μηνιάτης κατά την Ενετοκρατία και ο Προκόπιος κατά την επανάσταση του 1821. Αυτής της Επισκοπής ιστορική διαδοχή αποτελεί η Μητρόπολις Καλαβρύτων και Αιγιαλείας.

</doc>
<doc id="61585" url="https://el.wikipedia.org/wiki?curid=61585" title="Ελαιώνας Αχαΐας">
Ελαιώνας Αχαΐας

Ο Ελαιώνας είναι ένα παραθαλάσσιο χωριό της Αχαΐας, πρώην ανεξάρτητη κοινότητα και από το 1999 δημοτικό διαμέρισμα του πρώην Δήμου Διακοπτού. Ένα από τα μεγαλύτερα δημοτικά διαμερίσματα του Διακοπτού. Ο Ελαιώνας έχει το μεγαλύτερο ελαιόδασος της περιοχής της Αιγιαλείας καθώς και μια από τις μεγαλύτερες ακτογραμμές.
Ονομασία.
Το χωριό μέχρι το 1949 λεγόταν Τρυπιά (τρύπες) εξαιτίας των πολλών σπηλαίων που έχει το διπλανό βουνό· μία άλλη εκδοχή θέλει το όνομα να βγαίνει από τις πολλές κουφάλες των ελαιοδένδρων.
Σήμερα η ονομασία είναι Ελαιώνας λόγω του ελαιόδασους. Παρά την αλλαγή ονόματος του χωριού και οι δύο ονομασίες χρησιμοποιούνται εξίσου.
Τοποθεσία.
Το χωριό βρίσκεται στην Βόρεια Πελοπόννησο, στην Ανατολική Αχαΐα, 12 χιλιόμετρα από το Αίγιο, ανήκει στον Δήμο Αιγιαλείας και στην περιφέρεια Δ.Ελλάδος.
Γεωγραφικά στοιχεία.
Τύπος τοποθεσίας: Δημοτική περιφέρεια
Ταχυδρομικός Κώδικας: 25003
Τηλ. +30 26910
Υψόμετρο: 23 μέτρα
Γεωγραφικό μήκος: 22o 10' 12.52" E
Γεωγραφικό πλάτος:  38o 11' 56.42" N
Δημογραφική εξέλιξη.
Στην απογραφή του 2011 ο οικισμός βρέθηκε να έχει πληθυσμό 671 κατοίκους.
Κλίμα.
Η περιοχή έχει εύκρατο μεσογειακό κλίμα με κρύους αλλά σχετικά ήπιους και υγρούς χειμώνες και θερμά ξηρά καλοκαίρια χωρίς να λείπουν και κάποιες βροχοπτώσεις (κυρίως τοπικές μπόρες). Η υψηλότερη θερμοκρασία που έχει καταγραφεί ποτέ είναι 41,3 °C ενώ η χαμηλότερη −4,5 °C.
Ιστορία.
Αρχαιότητα.
Στις παρυφές του κοντινού βουνού βρίσκεται η λεγόμενη σπηλιά του Ηρακλέους όπου κατά την αρχαιότητα υπήρχε ιερό προς τιμήν του Ηρακλή και αργότερα ναός όπου υπήρχε άγαλμα του Ηρακλή και λατρευόταν εκεί σαν θεός.
Ο χώρος σήμερα είναι επισκέψιμος, για τον οποίο έχει προσφέρει σημαντικό έργο η κ. Ντόρα Κατσωνοπούλου.
Τουρκοκρατία.
Πριν το 1821 ο Ελαιώνας ήταν κυρίως αγροτική περιοχή .Κατά την τουρκοκρατία είχε  ελάχιστους κατοίκους,επειδή  η πλειοψηφία των  Ελλήνων ζούσαν στα ορεινά χωριά λόγω μειωμένης παρουσίας Τούρκων.
Αυτή την περίοδο  η περιουσία των Ελλήνων μετά θάνατο  πήγαινε στο τουρκικό κράτος, εκτός εάν είχε παραχωρηθεί στην εκκλησία. Για αυτό τον λόγο όλος ο κάμπος του Ελαιώνα ανήκει μέχρι σήμερα στη μονή του Μεγάλου Σπηλαίου.
Κατοχή της Ελλάδας 1941-1944.
Μετά τον πόλεμο και αφού οι Γερμανοί έκαψαν τα ορεινά χωριά οι κάτοικοι κατέβηκαν στα πεδινά χωριά και γι αυτό τον λόγο παρατηρήθηκε αύξηση του πληθυσμού όλων των πεδινών χωριών όπως του Ελαιώνα. Οι κάτοικοι ανακάμπτοντας από τον 2ο παγκόσμιο πόλεμο άρχισαν να  καλλιεργούν την γη και να ασχολούνται με την κτηνοτροφία.
Οικονομία.
Η πρώτη ανάπτυξη της παραλίας του Ελαιώνα.
Την δεκαετία του 1950 ο Σ. Μπομπόκος αγοράζει μεγάλη παραθαλάσσια έκταση. Ήταν έμπορος σταφίδας, κίτρων και άλλων τοπικών προϊόντων. Κατασκεύασε αποθήκες, υποστατικά και μία έπαυλη με θέα την θάλασσα. Στο κτήμα του έχτισε το εκκλησάκι του Αγίου Κωνσταντίνου εις μνήμη του γιου του, το οποίο είναι το μόνο που σώζεται μέχρι σήμερα. Εκεί υπάρχουν και οι τάφοι της οικογένειας.
Ενασχόληση με τον τουρισμό.
Ο Ελαιώνας είναι παραθαλάσσιο θέρετρο. Τη δεκαετία του 70 άρχισε να δημιουργείται η ανάγκη για διακοπές και για μπάνια στη θάλασσα. Ο Ελαιώνας αποτέλεσε τουριστικό προορισμό λόγω της απόστασής του από την Αθήνα, παρόλο που δεν υπήρχαν εστιατόρια ή τουριστικά καταλύματα.
Μεγάλο ποσοστό του πληθυσμού ασχολείται με υπηρεσίες φιλοξενίας και εστίασης ως κύριο εισόδημά του. Οι τουρίστες προέρχονται από το εσωτερικό αλλά και από το εξωτερικό. Κατά τη δεκαετία του 1980 δημιουργείται το πρώτο κατάλυμα. Μέχρι το 1990 είχαν δημιουργηθεί και άλλες τουριστικές μονάδες και εστιατόρια για να εξυπηρετήσουν το όλο και αυξανόμενο κύμα τουρισμού.
Παραλία Ελαιώνα.
Η παραλία του ελαιώνα είναι ο κύριος λόγος τουρισμού της περιοχής. Είναι οργανωμένη με καμπίνες αλλαγής ρούχων, ντουζιέρες, τουαλέτα, προσβάσιμη είσοδο στη θάλασσα και ναυαγοσώστες. Είναι υπό ένταξη στο πρόγραμμα μπλε σημαίας.
Εκκλησίες.
Πολιούχος του χωριού είναι ο Άγιος Βασίλειος και η ομώνυμη εκκλησία βρίσκεται στο κέντρο του χωριού. Τη Πρωτοχρονιά και το Πάσχα έρχονται επισκέπτες να περάσουν τις γιορτές στον Ελαιώνα. Κοντά στη παραλία υπάρχει το εκκλησάκι του Αγ. Κωνσταντίνου που γιορτάζει στις 21 Μαΐου.
Πολιτιστικές εκδηλώσεις.
Επί της εποχής του καποδιστριακού δήμου Διακοπτού, ο τότε δήμαρχος κ. Βασιλείου καθιέρωσε το φεστιβάλ "Λαδιού και Ελιάς" που διοργανώνεται στον Ελαιώνα. Πρόκειται για μια σημαντική συνάντηση επιστημόνων και επαγγελματιών όπου παρουσιάζονται και ανακαλύπτονται τοπικά προϊόντα της Αιγιαλείας. Με πρωταγωνιστή το λάδι και την ελιά, στην έκθεση παρουσιάζονται και πλήθος άλλων τοπικών προϊόντων όπως μέλι, σταφίδα και τοπικά κρασιά. Παράλληλα γίνονται παραδοσιακές χορευτικές επιδείξεις από τοπικούς συλλόγους.
Αθλητισμός.
Στον Ελαιώνα εδρεύει η Δόξα Ελαιώνα με ποδοσφαιρικό τμήμα μόνο και κοινοτικό γήπεδο. Υπάρχει γήπεδο μπιτς βόλεϊ και μπάσκετ όπου κάθε χρόνο οργανώνεται πρωτάθλημα. Ελεύθεροι αθλητές ασχολούνται οργανωμένα με kiteboarding, windsurfing και ιστιοπλοΐα τριγώνου.
Μεταφορές και συγκοινωνίες.
Οδικές και αστικές.
Στα νοτιοανατολικά του Ελαιώνα βρίσκεται ο αυτοκινητόδρομος 8 (Ολύμπια οδός), η οποία συνδέει το χωριό με την Αθήνα, την Κόρινθο και πόλεις της Βόρειας Πελοποννήσου. Υπάρχουν καθημερινά τοπικά δρομολόγια για Αίγιο, ταξί για Αίγιο και Διακοπτό. Από το Αίγιο υπάρχει ανταπόκριση ΚΤΕΛ για Αθήνα και Πάτρα.
Αεροπορικές.
Ο Ελαιώνας συνδέεται με διεθνείς προορισμούς, μέσω του Διακοπτού όπου υπάρχει ανταπόκριση του προαστιακού για το αεροδρόμιο του Ελ.Βενιζέλου  που απέχει περίπου 190 χιλιόμετρα από το κέντρο του Διακοπτού.
Ο Ελαιώνας συνδέεται με ευρωπαϊκούς προορισμούς μέσω αεροδρομίου του Αράξου που απέχει περίπου 79 χιλιόμετρα από το κέντρο του Αιγίου. Για τις θερινές περιόδους διεξάγονται τακτικές πτήσεις από και προς Λονδίνο (Στάνστεντ), Πάφο και Μιλάνο (Μπέργκαμο) καθώς και πτήσεις από και προς Ελβετία, Γερμανία και Λευκορωσία όπως και πτήσεις τσάρτερ. Η πρόσβαση στο αεροδρόμιο είναι αποκλειστικά οδική και η συγκοινωνία διεξάγεται με λεωφορείο του ΚΤΕΛ Αχαΐας, με ταξί ή με ιδιωτικά μέσα.

</doc>
<doc id="61586" url="https://el.wikipedia.org/wiki?curid=61586" title="Ελίκη Αχαΐας">
Ελίκη Αχαΐας

Η Ελίκη είναι χωριό της Αχαίας, πρώην ανεξάρτητη κοινότητα και από το 1999 δημοτικό διαμέρισμα του πρώην Δήμου Διακοπτού. Βρίσκεται δίπλα στην Εθνική Οδό Πατρών-Αθηνών και πολύ κοντά στη θάλασσα. Στην απογραφή του 2011 ο οικισμός βρέθηκε να έχει πληθυσμό 510 κατοίκους.
Ονομασία.
Οφείλει την ονομασία της στην αρχαία Ελίκη που πιστεύεται ότι βρισκόταν σε αυτή την περιοχή. Το προηγούμενο όνομα του χωριού ήταν "Ζευγολατιό".

</doc>
<doc id="61587" url="https://el.wikipedia.org/wiki?curid=61587" title="Ριζόμυλος Αχαΐας">
Ριζόμυλος Αχαΐας

Ο Ριζόμυλος είναι χωριό της Αχαΐας, πρώην ανεξάρτητη κοινότητα και από το 2010 δημοτικό διαμέρισμα του νεοπαγούς Δήμου Αιγιαλείας. Είναι παραθαλάσσιο παραθεριστικό χωριό με όμορφες παραλίες στον Κορινθιακό κόλπο. Στην απογραφή του 2011 ο οικισμός βρέθηκε να έχει πληθυσμό 366 κατοίκους.
Στην ευρύτερη περιοχή πιστεύεται ότι βρισκόταν η αρχαία Ελίκη και γίνονται ανασκαφές. Έχουν βρεθεί λείψανα αρχαίας πόλης και αρχαία νεκροταφεία.

</doc>
<doc id="61589" url="https://el.wikipedia.org/wiki?curid=61589" title="Ευρωπαϊκό Συμβούλιο">
Ευρωπαϊκό Συμβούλιο

Το Ευρωπαϊκό Συμβούλιο (αγγλικά: European Council) είναι ένα από τα θεσμικά όργανα της Ευρωπαϊκής Ένωσης. Αποτελείται από τους Αρχηγούς κρατών και κυβερνήσεων των κρατών μελών, το Πρόεδρο του Ευρωπαϊκού Συμβουλίου και τον Πρόεδρο της Επιτροπής και καθορίζει τις πολιτικές κατευθύνσεις και προτεραιότητες της Ένωσης. Έχει αυξημένο ρόλο επί ζητημάτων εξωτερικής πολιτικής, ασφάλειας και άμυνας και στους τομείς όπου οι αποφάσεις λαμβάνονται με ομοφωνία ή ανήκουν στην σφαίρα της εθνικής κυριαρχίας των κρατών μελών. Πρόκειται για το κατεξοχήν διακυβερνητικό όργανο της Ευρωπαϊκής Ένωσης. 
Αυτός ο θεσμός διαφέρει από το Συμβούλιο της Ευρωπαϊκής Ένωσης, γνωστό και ως "Συμβούλιο Υπουργών" ή απλά "Συμβούλιο". Επίσης δεν πρέπει να συγχέεται με το Συμβούλιο της Ευρώπης, το οποίο είναι διεθνής διακυβερνητικός οργανισμός που ιδρύθηκε το 1949 με έδρα το Στρασβούργο και δεν αποτελεί όργανο της ΕΕ.
Ιστορία του Ευρωπαϊκού Συμβουλίου.
Η καθιέρωση του Συμβουλίου συμφωνήθηκε στη σύνοδο κορυφής του Παρισιού το Δεκέμβριο του 1974, μεταξύ των αρχηγών κυβερνήσεων της Ευρωπαϊκής Οικονομικής Κοινότητας, ύστερα από πρόταση του Προέδρου της Γαλλίας Βαλερί Ζισκάρ Ντ' Εσταίν. Η εναρκτήρια σύνοδος έγινε στο Δουβλίνο στις 10-11.3.1975 κατά τη διάρκεια της πρώτης ιρλανδικής προεδρίας του Συμβουλίου. Κατά προσέγγιση λάμβαναν χώρα τρεις ετήσιες σύνοδοι σε αντίθεση με τις σημερινές τέσσερις και πλέον συνόδους. 
Το Ευρωπαϊκό Συμβούλιο έγινε θεσμικό όργανο της Ένωσης, το 2009, όταν τέθηκε σε ισχύ η Συνθήκη της Λισαβόνας.
Σύνθεση.
Το Ευρωπαϊκό Συμβούλιο αποτελείται από τους αρχηγούς κρατών και κυβερνήσεων της Ευρωπαϊκής Ένωσης, τον Πρόεδρο του Ευρωπαϊκού Συμβουλίου και τον Πρόεδρο της Ευρωπαϊκής Επιτροπής (και οι δύο χωρίς δικαίωμα ψήφου). Στις συνεδριάσεις του Ευρωπαϊκού Συμβουλίου συμμετέχει και ο Ύπατος Εκπρόσωπος της Ένωσης για θέματα Εξωτερικής Πολιτικής και Πολιτικής Ασφάλειας.
Οι συνεδριάσεις μπορούν επίσης να περιλαμβάνουν και άλλους προσκεκλημένους, όπως ο Πρόεδρος της Ευρωπαϊκής Κεντρικής Τράπεζας, όποτε απαιτείται. Ο Γενικός Γραμματέας του Ευρωπαϊκού Συμβουλίου συμμετέχει και είναι υπεύθυνος για οργανωτικά θέματα, συμπεριλαμβανομένων των πρακτικών. 
Πρόεδρος Ευρωπαϊκού Συμβουλίου.
Ο Πρόεδρος του Ευρωπαϊκού Συμβουλίου εκλέγεται από το Ευρωπαϊκό Συμβούλιο με ειδική πλειοψηφία για μια άπαξ ανανεούμενη θητεία δυόμισι ετών. Ο Πρόεδρος πρέπει να υποβάλει έκθεση στο Ευρωπαϊκό Κοινοβούλιο μετά από κάθε σύνοδο του Ευρωπαϊκού Συμβουλίου.
Η θέση δημιουργήθηκε με τη Συνθήκη της Λισσαβώνας και αποτέλεσε αντικείμενο συζήτησης για τον ακριβή ρόλο της. Πριν από τη Συνθήκη της Λισσαβώνας, η Προεδρία κατανέμετο σύμφωνα με την Προεδρία του Συμβουλίου της Ευρωπαϊκής Ένωσης.
Πολιτικά Κόμματα.
Σχεδόν όλα τα μέλη του Ευρωπαϊκού Συμβουλίου είναι μέλη ενός πολιτικού κόμματος σε εθνικό επίπεδο και τα περισσότερα από αυτά είναι μέλη πολιτικού κόμματος σε ευρωπαϊκό επίπεδο. Αυτά συχνά πραγματοποιούν προκαταρκτικές συναντήσεις των μελών του Ευρωπαϊκού Συμβουλίου τους, πριν από τις συνεδριάσεις τους. Ωστόσο, το Ευρωπαϊκό Συμβούλιο απαρτίζεται από τα κράτη της ΕΕ και όχι από τα πολιτικά κόμματα και οι αποφάσεις γίνονται γενικά σε αυτές τις γραμμές, αν και η ιδεολογική ευθυγράμμιση μπορεί να χρωματίσει τις πολιτικές συμφωνίες και την επιλογή των διορισμών (όπως ο πρόεδρός τους).
Ο κατωτέρω πίνακας περιγράφει τον αριθμό των ηγετών που συνδέονται με κάθε μέρος και το συνολικό βάρος τους.

</doc>
<doc id="61590" url="https://el.wikipedia.org/wiki?curid=61590" title="Ζαχλωρίτικα Αχαΐας">
Ζαχλωρίτικα Αχαΐας

Τα Ζαχλωρίτικα είναι χωριό της Αχαίας, πρώην ανεξάρτητη κοινότητα και από το 2010 τοπική κοινότητα του Δήμου Αιγιαλείας. Είναι πεδινό χωριό και βρίσκεται στους πρόποδες του όρους Μαραθιά. Οι κάτοικοι ασχολούνται με γεωργικές καλλιέργειες. Στην απογραφή του 2011 ο οικισμός βρέθηκε να έχει πληθυσμό 339 κατοίκους.
Ιστορικά στοιχεία.
Στα Ζαχλωρίτικα υπάρχει, στις όχθες του Βουραϊκού ποταμού, σπήλαιο που κατά την μυθολογία ήταν μαντείο αφιερωμένο στον Ηρακλή. Εκεί οι προσκυνητές έριχναν τους αστραγάλους και διάβαζαν τους χρησμούς στους Πίνακες της Γνώσης, όπως τους αποκαλούσαν.

</doc>
<doc id="61591" url="https://el.wikipedia.org/wiki?curid=61591" title="Κερύνεια Αχαΐας">
Κερύνεια Αχαΐας

Η Κερύνεια, αποκαλούμενη και Άνω Κερύνεια, είναι ορεινό χωριό της Αχαΐας, πρώην ανεξάρτητη κοινότητα και δημοτικό διαμέρισμα του Δήμου Αιγιαλείας. Στο ομώνυμο δημοτικό διαμέρισμα ανήκει και ο νέος οικισμός της Κερύνειας. Στην απογραφή του 2011 ο οικισμός βρέθηκε να έχει πληθυσμό 35 κατοίκους και συνολικά η πρώην ομώνυμη κοινότητα 362 κατοίκους.
Ιστορία.
Η ονομασία προέρχεται από την Αρχαία Κερύνεια, οι κάτοικοι της οποίας αποίκησαν και έδωσαν το όνομά της στην Κερύνεια της Κύπρου.
Στα πεδινά βρίσκεται και το σχετικά καινούριο χωριό της Κερύνειας, η Νέα Κερύνεια, ο κάτοικοι του οποίου προέρχονται από το ορεινό χωριό, το οποίο με τη σειρά του αποκαλείται και Άνω Κερύνεια. Τα δύο χωριά απέχουν 4 χλμ. Η παλιά ονομασία του χωριού της ορεινής Κερύνειας είναι Γαρδενά.
Λοιπά στοιχεία.
Στο χωριό βρίσκεται ιστορικός ναός αφιερωμένος στον Άγιο Νικόλαο Επισκόπου Μύρων της Λυκιας. Η Κερύνεια αδελφοποιήθηκε με τη συνονόματη πόλη της Κύπρου το 2007. Στην Κερύνεια κάθε καλοκαίρι γίνονται οι πολιτιστικές εκδηλώσεις «Ελίκεια - Ποσειδώνια». Οι κάτοικοι ασχολούνται με την γεωργία.

</doc>
<doc id="61595" url="https://el.wikipedia.org/wiki?curid=61595" title="Τριλοβίτης">
Τριλοβίτης

Οι Τριλοβίτες είναι εξαφανισμένα ασπόνδυλα ζώα της συνομοταξίας των αρθροπόδων που απαρτίζουν την ομοταξία "Trilobita". Εμφανίστηκαν στην αρχή της Κάμβριας περιόδου και ευδοκίμησαν στην κατώτερη Παλαιοζωική εποχή πριν να αρχίσουν να φθίνουν έως τέλικής εξαφάνισης, όταν, κατά τη διάρκεια της ύστερης Δεβόνειας περιόδου, οι τριλοβίτες - εκτός του είδους Proetida - πιέστηκαν από τις περιβαλλοντικές αλλαγές. Ο τελευταίος από τους τριλοβίτες εξαφανίστηκε κατά το τέλος της Πέρμιας περιόδου, δηλ. περίπου 250 εκατομμύρια χρόνια πριν από σήμερα.
Οι τριλοβίτες είναι ιδιαίτερα γνωστοί και πιθανώς συνιστούν το διασημότερο απολίθωμα μετά τους δεινοσαύρους. Οι τριλοβίτες που εμφανίζονται κατά το κατώτερο Κάμβριο φαίνεται ότι είχαν ήδη παγκόσμια γεωγραφική εξάπλωση. Λόγω της εξάπλωσης αυτής και της ευκολίας με την οποία απολιθώνεται ο εξωσκελετός τους, έχουν, μέχρι σήμερα, καταγραφεί περισσότερα από 15.000 είδη, τα οποία καλύπτουν ολόκληρο τον Παλαιοζωικό αιώνα. Αποτελούν σημαντικά απολιθώματα τόσο για την Παλαιοντολογία όσο και για την έρευνα της θεωρίας των λιθοσφαιρικών πλακών (plate tectonics). Η σημασία τους έγκειται στο ότι καθιστούν δυνατό τον υπολογισμό του εξελικτικού ρυθμού κατά την περίοδο της "Καμβρίου έκρηξης", καθώς αποτελούν την πλέον διαδεδομένη ομάδα μεταζώων του κατωτέρου Καμβρίου και είναι εύκολα διακριτοί μεταξύ τους λόγω της καλά διατηρημένης μορφολογίας τους κατά την απολίθωση.
Περιγραφή.
Το σώμα ενός τριλοβίτη χωρίζεται σε τρία διακριτά τμήματα: Την κεφαλή ή κεφαλική ασπίδα, τον θώρακα και το πυγίδιο.
Εντούτοις, ο όρος "τριλοβίτης" δεν προέρχεται από το αυτό το γεγονός, αλλά επειδή το σώμα του τριλοβίτη εμφανίζει τρεις ευδιάκριτους λοβούς κατά τον επιμήκη του άξονα: Στο κέντρο του σώματος εμφανίζεται ο αξονικός λοβός, ο οποίος περιβάλλεται εκατέρωθεν από τους πλευρικούς λοβούς.
Ο εξωσκελετός, που αποτελεί και το αρτιότερα απολιθούμενο τμήμα των τριλοβιτών, ήταν κατασκευασμένος από ανθρακικό ασβέστιο, φωσφορικό ασβέστιο, άλατα τα οποία επικάθονταν στο υπόστρωμά του, το οποίο ήταν κατασκευασμένο από χιτίνη. Όπως και τα σύγχρονα αρθρόποδα, υφίσταντο έκδυση, δηλαδή απέρριπταν τον εξωσκελετό τους, προκειμένου να σχηματίσουν νέο. Αντίθετα, όμως, από τα σύγχρονα αρθρόποδα, δεν απορροφούσαν προηγουμένως τα ανόργανα άλατα, προκειμένου να τα επαναχρησιμοποιήσουν, αλλά απέβαλαν ολόκληρο τον εξωσκελετό. Αυτό αποτελεί πρόβλημα σήμερα, γιατί ένας και μοναδικός τριλοβίτης μπορούσε να αφήσει πολλαπλά απολιθώματα του εξωσκελετού του, παραποιώντας, έτσι, τις στατιστικές μελέτες. Κατά την έκδυση εικάζεται ότι ο εξωσκελετός χωριζόταν μεταξύ κεφαλής και θώρακος, επειδή έχουν βρεθεί πολλά απολιθώματα από τα οποία λείπει είτε το ένα είτε το άλλο τμήμα.
Το μέγεθος των τριλοβιτών ποίκιλε. Ο μικρότερος τριλοβίτης που έχει ανευρεθεί έχει μέγεθος 0,5 εκ. ("Agnostus"). Το συνηθέστερο μέγεθος ήταν από 3 έως 10 εκατοστά, αλλά, το 1998, σε στρώματα του Ορδοβικίου στην περιοχή της Νέας Υόρκης, ανακαλύφθηκε ο μεγαλύτερος γνωστός τριλοβίτης, "Isotelus rex" με μήκος 72 εκατοστών.
Η κεφαλή έφερε τους οφθαλμούς, την στοματική κοιλότητα και τις κεραίες (αν και αυτές σπάνια ευρίσκονται απολιθωμένες). Ο θώρακας αποτελείτο από πολλαπλά αρθρωτά τμήματα, τα οποία, σε πολλά γένη (όπως το γένος "Phacops") επέτρεπαν την αναδίπλωση του σώματος του ζώου, για λόγους προστασίας, όπως κάνει ο σύγχρονος ακανθόχοιρος. Το σώμα του σχημάτιζε πλέον μια κάψουλα, αφού το πυγίδιο και η κεφαλή ενώνονταν, προστατεύοντας τις κεραίες, τα πόδια (επίσης πολύ σπάνια βρέθηκαν απολιθωμένα) και την ευαίσθητη κοιλιακή περιοχή. Όντας έτσι αναδιπλωμένος, ο τριλοβίτης μπορούσε να παρακολουθεί πότε οι συνθήκες του περιβάλλοντος θα γίνονταν ευνοϊκότερες, ώστε να επανέλθει στην φυσιολογική του κατάσταση.
Σε μερικά γένη τριλοβιτών (όπως στο γένος "Balcoracania"), ο θώρακας χωριζόταν σε δύο ευδιάκριτες περιοχές, τον προθώρακα - προς την κατεύθυνση της κεφαλής - και τον οπισθοθώρακα, ο οποίος αποτελείτο από πολύ περισσότερα αρθρωτά τμήματα. Τα δύο τμήματα διαχωρίζονταν από την τελευταία πλευρά του προθώρακα, η οποία ήταν επιμηκυσμένη σε σχέση με όλες τις υπόλοιπες. 
Το πυγίδιο ποίκιλε, επίσης, ως προς το μέγεθός του. Αποτελείτο από "συνοστεωμένες" πλευρές και μπορούσε να είναι από πολύ μικρό (μικρόπυγοι τριλοβίτες), ίσου μεγέθους με την κεφαλή (ισόπυγοι τριλοβίτες) έως και μεγαλύτερου μεγέθους από την κεφαλή (μακρύπυγοι τριλοβίτες). Το άκρο του πυγιδίου, το οποίο συνήθως ήταν αρκετά αιχμηρό, ονομάζεται τέλσον.
Από τον θώρακα και το πυγίδιο εκκινούσαν, αμφίπλευρα, ζεύγη ποδών με τρεις αρθρώσεις:
Αισθητήρια όργανα.
Οι περισσότεροι τριλοβίτες διέθεταν οφθαλμούς, αν και έχουν ανευρεθεί και ορισμένα γένη που δεν διέθεταν, για τα οποία εικάζεται ότι ήσαν ζώα της βένθου και άρα τους ήταν άχρηστοι ή ελάχιστα χρήσιμοι, όπως τα γένη "Lermontovia" και "Conocoryphe" (τάξη Ptychopariida), χωρίς οφθαλμούς, και "Trimerus" (τάξη Phacopida) με οφθαλμούς πολύ μικρού μεγέθους. Οι κανονικοί οφθαλμοί των τριλοβιτών ήταν σύνθετοι, με φακούς κατασκευασμένους από ασβεστίτη (CaCO3), ενίοτε από ενιαίο κρύσταλλο ο καθένας. Αυτή είναι σημαντική διαφορά από τα υπόλοιπα αρθρόποδα, τα οποία χρησιμοποιούν χιτίνη για τον σχηματισμό του οργάνου όρασης. Ο μονοκρυσταλλικός ασβεστίτης, εν τούτοις, παρουσίαζε το μειονέκτημα της αδυναμίας προσαρμογής σε διάφορες εστιακές αποστάσεις. Όπως, όμως, διαπίστωσε ο Ολλανδός ερευνητής Κρίστιαν Χόιχενς, οι κρύσταλλοι ασβεστίτη σε ορισμένους τριλοβίτες σχημάτιζαν σύνθετο διπλοειδή φακό, ο οποίος προσέφερε εξαίρετο βάθος πεδίου και ελάχιστη σφαιρική παραμόρφωση. Παρόμοια οθφαλμική κατασκευή παρουσιάζει, σήμερα, ο αστερίας "Ophiocoma wendtii".
Στον σύνθετο οφθαλμό κάθε φακός είχε σχήμα επιμήκους πρίσματος. Ο αριθμός των φακών ποίκιλε: Σε ορισμένα είδη υπήρχε μόνον ένας, σε άλλα χιλιάδες μικροσκοπικοί φακοί. Στην περίπτωση αυτή οι φακοί λάμβαναν εξαγωνική διάταξη.
Οι κεραίες εικάζεται ότι ήταν όργανα όσφρησης και ακοής.
Εσωτερική οργάνωση.
Πολύ λίγα στοιχεία είναι γνωστά για την εσωτερική οργάνωση των τριλοβιτών, δεδομένου ότι τα μαλακά μέρη του σώματος δεν απολιθώνονται. Μελέτη του εσωτερικού απολιθωμάτων με ακτίνες Χ έδειξαν ένα ραχιαίο επιμήκη σωλήνα, ο οποίος ήταν, μάλλον, ο πεπτικός σωλήνας, καθώς σε ορισμένα, πολύ καλά διατηρημένα απολιθώματα, έχουν εντοπιστεί ίχνη της στοματικής κοιλότητας και του πρωκτού (ο οποίος, όπως είναι αναμενόμενο, βρίσκεται στο άκρο του πυγιδίου).
Ελάχιστα είναι, επίσης, γνωστά για το αναπαραγωγικό σύστημα των ζώων. Βέβαιο είναι ότι αναπαράγονταν με αυγά, τα οποία πιθανότατα "αποθηκεύονταν" στην βάση της κεφαλής. Από τα αυγά προέκυπτε προνύμφη (larva), η οποία καλείται "πρωτασπίδιο" και είχε, αρχικά, ενιαίο εξωσκελετό. Κατά την ανάπτυξη προστίθονταν τα αρθρωτά τμήματα, εκκινώντας από το πυγίδιο, και η νύμφη λάμβανε την μορφή του "μετασπιδίου", μέχρι να προκύψει το τέλειο άτομο, το "ολασπίδιο". Ωστόσο, δεν έχει ανευρεθεί, μέχρι σήμερα, κανένα ίχνος του αναπαραγωγικού συστήματος των τριλοβιτών.
Υποθετικά, επίσης, ότι στην οιλιακή χώρα βρισκόταν το νευρικό σύστημα, το οποίο αποτελείτο είτε από ζεύγος νευρικών χορδών, τα οποία συνενώνονταν σε γάγγλια, είτε από μια νευρική χορδή, η οποία διακλαδιζόταν. Ως εγκέφαλος λειτουργούσε ένα μεγάλο γάγγλιο στην βάση της κεφαλής, στο οποίο κατέληγαν οι διακλαδώσεις των αισθητηρίων οργάνων (οφθαλμών και κεραιών). Η ακριβής του θέση δεν είναι γνωστή, με βάση, όμως, το αντίστοιχο σύστημα των σύγχρονων αρθροπόδων θα πρέπει να βρισκόταν εμπρός από την στοματική κοιλότητα, με τα δύο κεντρικά νεύρα (χορδές) να διέρχονται εκατέρωθεν του οισοφάγου και να καταλήγουν στο υποοισοφαγικό γάγγλιο.
Συστηματική ταξινόμηση.
Η ομοταξία υποδιαιρείται στις εξής τάξεις:
Διαβίωση.
Όλοι οι τριλοβίτες ήταν υδρόβιοι θαλάσσιοι οργανισμοί. Δεν έχουν ανευρεθεί τριλοβίτες που διαβίωναν σε γλυκά νερά, καθώς όλα τα απολιθώματα έχουν ανευρεθεί σε θαλάσσιες αποθέσεις. Λόγω της μεγάλης γεωγραφικής εξάπλωσής τους, η διαβίωσή τους, όπως και η διατροφή τους, εμφάνιζαν σημαντικές διαφοροποιήσεις: Μερικοί αποτελούσαν πλάσματα της βένθου και των ωκεάνιων πυθμένων, άλλοι ζούσαν σε αβαθή ύδατα και ήταν αρπακτικοί ή νεκροφάγοι οργανισμοί. Τρέφονταν κυρίως με υδρόβιους σκώληκες, των οποίων αποτελούσαν και τον κυριότερο εχθρό. Ορισμένοι πρέπει να ήσαν φυτοφάγοι και τρέφονταν με φύκη, ενώ δεν παρέλειπαν τις "επισκέψεις" σε κοραλλιογενείς σχηματισμούς ή σε αποικίες σπόγγων και βρυοζώων. Άλλα είδη ήταν νηκτικά και τρέφονταν με πλαγκτόν καθώς κολυμπούσαν, ενώ άλλοι είχαν αναπτύξει μια μορφή συμβίωσης με μικροοργανισμούς (κυρίως θειοβακτήρια), από τους οποίους αντλούσαν την τροφή τους. 
Ο βασικός εχθρός των τριλοβιτών φαίνεται ότι ήταν αρχικά τα ναυτιλοειδή, αλλά με την εμφάνιση των ιχθύων κατά το Δεβόνειο οι τριλοβίτες απέκτησαν έναν ακόμη εχθρό, τα σαρκοφάγα ψάρια. Η ανάπτυξη ισχυρότερου εξωσκελετού, συχνά με μεγάλες και ισχυρές άκανθες, καθώς και η ικανότητα της αναδίπλωσης ήταν οι βασικοί αμυντικοί μηχανισμοί των τριλοβιτών.
Προέλευση.
Δεν είναι διαπιστωμένο από ποιους οργανισμούς προήλθαν οι τριλοβίτες. Βασιζόμενοι σε μορφολογικές ομοιότητες ορισμένοι τοποθετούν τους προγόνους τους στα τριλοβιτόμορφα αρθρόποδα της Προκάμβριας περιόδου, όπως "Parvancorina", "Spriggina" και "Archaeaspinus". Η λογικότερη υπόθεση είναι, εντούτοις, ότι οι τριλοβίτες και τα τριλοβιτόμορφα είχαν κοινό πρόγονο, πιθανότατα στο Κατώτερο Προκάμβριο, του οποίου δεν έχουν ανευρεθεί απολιθώματα.
Οι τριλοβίτες, ως ομοταξία, δεν επιζούν πέραν του τέλους του Παλαιοζωικού αιώνα, αν και έχουν ανευρεθεί (ελάχιστα) απολιθώματα σε στρώματα του κατώτατου Τριαδικού (Μεσοζωικός αιώνας). Ο λόγος και ο τρόπος εξαφάνισής τους παραμένουν αδιευκρίνιστοι.
Κατά ορισμένους ερευνητές οι τριλοβίτες υπήρξαν οι πρόγονοι των σημερινών εντόμων, καθώς το σώμα και των δύο ομάδων οργανισμών εμφανίζει σαφείς ομοιότητες.

</doc>
<doc id="61598" url="https://el.wikipedia.org/wiki?curid=61598" title="Διασπορά φάσματος">
Διασπορά φάσματος

Οι μέθοδοι διασποράς φάσματος (Spread Spectrum, εναλλακτικά "εξάπλωσης" ή "διεύρυνσης φάσματος") αποτελούν τρόπους με τους οποίους η ενέργεια ενός σήματος που καταλαμβάνει κάποιο σχετικά περιορισμένο φάσμα συχνοτήτων, κατανέμεται εσκεμμένα σε πολύ μεγαλύτερο φασματικό εύρος με σκοπό την αύξηση της ασφάλειας των τηλεπικοινωνιών, την αποφυγή υποκλοπών και τη μεγαλύτερη αντοχή στα παράσιτα και τις παρεμβολές. Οι σπουδαιότερες μέθοδοι διασποράς φάσματος είναι οι ακόλουθες:

</doc>
<doc id="61603" url="https://el.wikipedia.org/wiki?curid=61603" title="Παναχαϊκό">
Παναχαϊκό

Το Παναχαϊκό όρος (επίσης Παναχαϊκός ή Βοδιάς) είναι το βορειότερο βουνό της Πελοποννήσου και καταλαμβάνει το βόρειο-κεντρικό τμήμα του Νομού Αχαΐας. Εκτείνεται ανατολικά της πόλης της Πάτρας. Άλλωστε στους κατοίκους της δυτικής Στερεάς το Παναχαϊκό είναι γνωστό και ως "βουνό της Πάτρας".
Ονομασία.
Το Παναχαϊκό έχει πάρει την ονομασία του λόγω της θέσης του στον νομό Αχαΐας αλλά και επειδή από την αρχαιότητα ανήκει εξ ολοκλήρου σε αυτόν. Κατά τα μεσαιωνικά χρόνια έως και τις αρχές του 20ου αιώνα το βουνό ήταν περισσότερο γνωστό ως Βοϊδιάς αλλά και πιο απλοποιημένα αποκαλούνταν Βοδιάς, γιατί σύμφωνα με την λαϊκή παράδοση κατά τον κατακλυσμό του Νώε έμεινε εκτός των νερών ένας χώρος στην ψηλότερη κορυφή του Παναχαϊκού όσο αρκεί για να σταθεί εκεί ένα βόδι.
Περιγραφή.
Το ψηλότερο σημείο του Παναχαϊκού είναι η κορυφή "Πύργος του Παλαβού" (1.928 μ.) που πήρε την όνομα της από το παράτολμο εγχείρημα κάποιου να χτίσει εκεί σπίτι. Η δεύτερη ψηλότερη κορυφή είναι ο "Βοϊδιάς" ή "Βοδιάς" (1.836 μ.). Άλλες κορυφές είναι το "Βουνό του Γιώργη" (1.804 μ.), ο "Μπάρμπας" (1.613 μ.) και η "Κρανιά" (1.304 μ.). Οι περισσότερες κορυφές του προσφέρουν θέα προς την πόλη της Πάτρας, τον Πατραϊκό κόλπο, τα βουνά της Πελοποννήσου και της Στερεάς Ελλάδας. Μεταξύ των δύο υψηλότερων κορυφών βρίσκεται το οροπέδιο "Πρασούδι" ή "Όμορφη Λάκκα". Άλλα οροπέδια είναι ο "Οβρυόκαμπος", το "Οροπέδιο της Ρακίτας" και το "Οροπέδιο της Λουμπίστας". Από το Παναχαϊκό πηγάζουν οι ποταμοί Γλαύκος και Φοίνικας. Μάλιστα ο ορεινός ρους του Γλαύκου διαχωρίζει το νοτιοδυτικό τμήμα του Παναχαϊκού, το οποίο είναι γνωστό ως "Ομπλός" ή "Μικρός Παναχαϊκός", όπου βρίσκεται και η μονή Ομπλού χτισμένη τον 12ο αιώνα.
Ο κύριος όγκος του εκτείνεται από τον Ψαθόπυργο στα βόρεια έως τον Γλαύκο στα νότια και από τα ανατολικά της Πάτρας στα δυτικά έως την Ροδοδάφνη στα ανατολικά. Έχει δεκάδες διακλαδώσεις και πρόβουνα που αποτελούν ένα είδος γεωφυσικής γέφυρας με τους γειτονικούς όγκους του Ερυμάνθου και του Χελμού. Ανήκει στη γεωλογική ζώνη Ωλενού - Πίνδου και αποτελείται κυρίως από φλύσχες. Το βουνό χαρακτηρίζει η εναλλαγή των δύο τύπων βιότοπων με θαμνοτόπια και ορεινά λιβάδια και των δύο τύπων εδαφών με ασβεστόλιθους με γκρεμούς και χαράδρες και φλύσχες με σχετικά ομαλές κορυφές, ρυάκια κ.α. Οι χιονοπτώσεις είναι κοινές στις περιοχές άνω των 1.000 μ. το χειμώνα. Οι κυριότεροι οικισμοί βρίσκονται στους πρόποδες του όρους και γίνονται σπανιότεροι με την άνοδο του υψομέτρου. Υπάρχει περιορισμένη δασοκάλυψη στο δυτικό και νότιο μέρος. Το Παναχαϊκό είναι από τα πιο ασταθή γεωλογικά εδάφη της χώρας. Στην υποβάθμιση της χλωρίδας και της πανίδας του βουνού έχουν συμβάλλει τα μέγιστα η υπερβόσκηση, η λαθροθηρία, οι συνεχείς δασικές πυρκαγιές, η ανεξέλεγκτη διάνοιξη ορεινών δρόμων και η άναρχη εξάπλωση των οικισμών στα χαμηλότερα υψόμετρα. Έτσι, ένα μεγάλο μέρος του βουνού αποτελείται από άγονα εδάφη με ποώδη βλάστηση η οποία καλύπτει και ένα μεγάλο μέρος του νότιου μέρους. Τα καλλιεργήσιμα εδάφη καλύπτουν κυρίως το δυτικό και ανατολικό μέρος. Το κεντρικό μέρος του βουνού είναι το άγονο έδαφος. Τα λιβάδια καλύπτουν το δυτικό μέρος, το κεντροδυτικό, το βόρειο μέρος, και το ανατολικό. Υποβαθμισμένα και αραιά δάση υπάρχουν στο δυτικό μέρος, στο βόρειο μέρος και το ανατολικό-κεντρικό μέρος. Τα όρια των δήμων βρίσκονται στο κέντρο της οροσειράς. Τα όρια της Μεσσάτιδας βρίσκονται στα νότια, της Πάτρας στα δυτικά, του Ρίου στα βορειοδυτικά, της Συμπολιτείας στα βορειοανατολικά, του Ερινεού στα ανατολικά και της κοινότητας Λεοντίου στο νοτιοανατολικό σημείο.
Υποδομές.
Το Παναχαϊκό φιλοξενεί στο βόρειο τμήμα του, στα σύνορα Πάτρας και Ρίου ένα από τα μεγαλύτερα αιολικά πάρκα της Ελλάδας με 57 ανεμογεννήτριες, το οποίο αποτελείται από δύο επιμέρους αιολικά πάρκα, τα οποία φέρουν τις ονομασίες «Παναχαϊκό Ι &amp; ΙΙ» και ξεκίνησαν να λειτουργούν το 2006 και το 2009 αντίστοιχα. Στο βουνό υπάρχουν επίσης δύο ορειβατικά καταφύγια του Ε.Ο.Σ. Πατρών, στο "Ψάρθι" (1.500 μ.) που λειτουργεί από το 1934, και στο "Πρασούδι". Από τις 3 Δεκεμβρίου 2011 λειτουργεί και το Κέντρο Περιβαλλοντικής Πληροφόρησης Παναχαϊκού Όρους στο Πουρναρόκαστρο. Το Κέντρο φιλοδοξεί να αναδείξει το φυσικό και πολιτιστικό πλούτο του Παναχαϊκού και να προσελκύσει το ενδιαφέρον των μαθητών και των πολιτών οι οποίοι μπορούν να το επισκέπτονται και να προσλαμβάνουν μέσω αυτού, τη γνώση που θα βοηθήσει στην ανάπτυξη οικολογικής συνείδησης η οποία με τη σειρά της μπορεί να οδηγήσει στην προαγωγή της πράσινης ανάπτυξης. Ο ανεμοπτερισμός είναι κοινός στις περιοχές κάτω από 1.100 μ. Τέλος, υπάρχουν δύο σταθμοί τηλεπικοινωνιών, ένας που ονομάζεται Παναχαϊκό 1.300 έως 1.400 μ. ανατολικά της Πάτρας και άλλος ένας (Ραντάρ) που χρησιμοποιείται κυρίως λόγω του υψώματος της Αρόης.

</doc>
<doc id="61604" url="https://el.wikipedia.org/wiki?curid=61604" title="Ιβάν Δ΄ της Ρωσίας">
Ιβάν Δ΄ της Ρωσίας

Ο Ιβάν Δ΄ Βασίλιεβιτς (Иван IV Васильевич, "Ιβάν Δ΄ Βασίλιεβιτς", Іѡаннъ Васильевич, "Ιωάννης Βασίλιεβιτς"), γνωστότερος ως Ιβάν ο Τρομερός (Иван Грозный, 3 Σεπτεμβρίου 1530 - 28 Μαρτίου 1584), ήταν ο πρώτος τσάρος του Βασιλείου της Ρωσίας. Γεννήθηκε στις 3 Σεπτεμβρίου 1530 (νέο ημερολόγιο) στη Μόσχα, γιος του Ρουρικίδη Μεγάλου Δούκα της Μοσχοβίας Βασιλείου Γ΄ και της Έλενας Γκλίνσκαγιας. Μέσω της γιαγιάς του Σοφίας Παλαιολογίνας ήταν δισεγγονός του Θωμά Παλαιολόγου, δεσπότη του Μωρέως, αδελφού των Ιωάννη Η΄ και Κωνσταντίνου ΙΑ΄ Αυτοκρατόρων του Βυζαντίου. 
Υπό την ηγεσία του η εξουσία της Μόσχας σταθεροποιήθηκε επί των ρωσικών εδαφών και επεκτάθηκε προς τα ανατολικά, προσαρτώντας τα διάδοχα χανάτα της Χρυσής Ορδής στο Βόλγα και ξεκινώντας την κατάκτηση της Σιβηρίας. Προσπάθησε επίσης να αποκτήσει έξοδο στη Βαλτική Θάλασσα στα βορειο-δυτικά, αλλά απέτυχε. Απεβίωσε σε ηλικία 54 ετών στις 28 Μαρτίου 1584.
Τα πρώτα χρόνια (1547 - 1560).
Η βασιλεία του Ιβάν Δ΄ ξεκινά τυπικά με το τέλος του πατέρα του το 1533. Λόγω της ηλικίας του τίθεται υπό την επιτροπεία της μητέρας του (απεβ. 1538) και αργότερα των βογιαρικών οικογενειών Σούϊσκι και Μπιέλσκι. Η περίοδος της βογιαρικής επιτροπείας είναι καθοριστική για τη διαμόρφωση του χαρακτήρα του. Όντας θύμα διαρκούς κακομεταχείρισης και υποτίμησης από τους επιτρόπους του, ο Ιβάν Δ΄ γίνεται βίαιος και επιθετικός - λέγεται ότι κατά τα παιδικά του χρόνια εκτόνωνε την επιθετικότητά του πετώντας σκύλους και γάτες από τα παράθυρα του Κρεμλίνου. Τελικά θα φορέσει το στέμμα στα δεκαέξι του, την 16η Ιανουαρίου 1547. Είναι ο πρώτος ηγεμόνας που ενθρονίζεται ως "Τσάρος και Κυβερνήτης πασών των Ρωσιών", εν αντιθέσει με τους προκατόχους του, που έφεραν τον τίτλο του "Μεγάλου Δούκα (Πρίγκιπα) της Μοσχοβίας".
Πρωταρχικός στόχος του νεαρού Ιβάν Δ΄ είναι να ισχυροποιήσει την τσαρική εξουσία, σε μια κοινωνία όπου η κεντρική διοίκηση και ο συγκεντρωτισμός αποτελούν άγνωστες έννοιες, αφού έχουν περάσει πέντε αιώνες από την κατάρρευση του Κράτους των Ρως, κατά τους οποίους οι Ρώσοι ήταν διασπασμένοι σε μικρά αυτοδιοικούμενα κρατίδια. Για το σκοπό αυτό προβαίνει σε μια σειρά μεταρρυθμίσεων (παρατίθενται με τη συμβολική ονομασία τους): 
Με την ολοκλήρωση των μεταρρυθμίσεών του, ο Ιβάν στρέφει το βλέμμα του προς νέα εδάφη. Πρώτος στόχος είναι τα ταταρικά βασίλεια ("χανάτα") του Βόλγα (στα Ν-ΝΑ), απομεινάρια της Χρυσής Ορδής. Το 1552 καταλύει και προσαρτά το Χανάτο του Καζάν, ενώ τέσσερα χρόνια αργότερα πράττει το ίδιο με το Χανάτο του Άστραχαν. Ακολούθως προσπαθεί να βρει διέξοδο στη Βαλτική (ΒΔ), εισβάλλοντας στη Λιβονία (χαλαρή πολυφυλετική ομοσπονδία στη σημερινή Εσθονία, 1558), ενώ ταυτόχρονα χτίζει την πόλη - λιμάνι του Αρχαγγέλου (Β) στον Αρκτικό Ωκεανό.
Ο Ιβάν Δ΄ γίνεται Τρομερός (1560 - 1584).
Η απόπειρα επέκτασης στη Βαλτική είναι η πρώτη αποτυχία του Ιβάν. Αν και αρχικά σημειώνει νίκες, το 1560 τέσσερις δυνάμεις της ΒΑ Ευρώπης (Σουηδία, Δανία, Πολωνία, Λιθουανία) σπεύδουν να διαμοιρασθούν τη Λιβονία και ακολούθως να εμπλακούν σε πόλεμο με το ρωσικό στρατό. Την ίδια χρονιά πεθαίνει η βασίλισσα Αναστασία και ο Ιβάν υποψιάζεται ότι κάποιοι βογιάροι τη δηλητηρίασαν. Μετά από αυτά τα γεγονότα ο τσάρος αλλάζει πρόσωπο, με άμεσες επιπτώσεις στην πορεία του ρωσικού βασιλείου - άλλοι μιλούν για αλλαγή τακτικής και άλλοι για εκδήλωση βαρύτατης σχιζοφρένειας.
Το 1565 ο Ιβάν (σε συμφωνία με την εκκλησία) δημιουργεί ένα νομοθετικό σώμα - ανδρείκελο, την "Εξαίρεση" (Опричнина)(προφέρεται: οπρίτσνινα). Υπό την άμεση και απόλυτη δικαιοδοσία του νέου οργάνου τίθεται το ⅓ της χώρας, συμπεριλαμβανομένων των μεγαλύτερων και πιο πλούσιων πόλεων (τμήμα της Μόσχας, Νόβγκοροντ, Πσκοβ κλπ), ενώ η ισχύς της Συνόδου των επαρχιών περιορίζεται στα υπόλοιπα και φτωχότερα ⅔. Οι βογιάροι, οι οποίοι είναι στο στόχαστρο από το 1560, προσπαθούν να μπλοκάρουν τη μεταρρύθμιση στη Σύνοδο των επαρχιών και ο Ιβάν απαντά με μαζικές εκκαθαρίσεις. Για επτά χρόνια οι "Οπρίτσνικοι", τα εντεταλμένα ένοπλα όργανα της Εξαίρεσης, θα βυθίσουν τη χώρα στο χάος και το αίμα. Κάθε ύποπτος για εναντίωση στον Ιβάν βασανίζεται και εκτελείται με συνοπτικές διαδικασίες. Ολόκληρες πόλεις ισοπεδώνονται, με άμεσες συνέπειες στην αγροτική παραγωγή και το εμπόριο, με αποκορύφωμα τη Σφαγή του Νόβγκοροντ (1570 - Δυτικές πηγές της εποχής υπολογίζουν την σφαγή από 2.700 νεκρούς έως 27.000, σημερινοί ερευνητές υπολογίζουν τα θύματα από 2.500 έως 12.000 μεταξύ των οποίων 1.500 ευγενείς).
Με τις μαζικές εκκαθαρίσεις ο Ιβάν καταφέρνει να δημιουργήσει μια νέα και υπάκουη ολιγαρχία, η οποία συμπεριλαμβάνει μεν κάποιες οικογένειες της παλαιάς ολιγαρχίας που τον στηρίζουν, αλλά κυρίως αποτελείται από άνδρες που λαμβάνουν τον τίτλο του βογιάρου κατ' απονομήν, χάρη στην πίστη τους στο θρόνο. Όταν αυτή η διαδικασία ολοκληρωθεί το 1572, τα ένοπλα αποσπάσματα της Εξαίρεσης χάνουν το λόγο ύπαρξής τους και διαλύονται - οι πιο πιστοί επικεφαλής τους προάγονται σε ευγενείς, ενώ αρκετοί άλλοι εκτελούνται. Υπάρχουν επίσης κάποιοι που θα συγκροτήσουν άτακτες ληστρικές ομάδες και θα λυμαίνονται τις αγροτικές περιοχές τις επόμενες δεκαετίες.
Ήττα στη Βαλτική, επέκταση στη Σιβηρία.
Ταυτόχρονα με την Εξαίρεση στο εσωτερικό, οι μάχες στη Λιβονία συνεχίζονται αδιάκοπα από το 1560 πέρα από τις δυνατότητες του στρατού. Την τριετία 1579 - 1581 το ρωσικό βασίλειο φθάνει κοντά στην πλήρη κατάρρευση - οι τάταροι του Χανάτου της Κριμαίας (Ν) λεηλατούν τη Μόσχα το 1579 (αφού την είχαν κάψει συθέμελα εννέα χρόνια νωρίτερα), ο πολωνο-λιθουανικός στρατός καταλαμβάνει μια σειρά πόλεων στα ΒΔ και πολιορκεί το Πσκοβ, ενώ οι σουηδοί καταλαμβάνουν τη Νάρβα (1581). Προ της πλήρους αποσύνθεσης ο Ιβάν σύρεται σε συνθηκολόγηση (1581 - 1582), αποκηρύσσοντας τις βαλτικές διεκδικήσεις του. Πάντως η έξοδος στη Βαλτική θα παραμείνει όραμα της Ρωσίας, που θα εκπληρωθεί στις αρχές του 18ου αιώνα (Μεγάλος Βόρειος Πόλεμος). 
Μοναδική αναλαμπή στην τελευταία περίοδο του Ιβάν του Τρομερού είναι η έναρξη της προσπάθειας για επέκταση πέρα από τα Ουράλια, που έμεινε στην ιστορία ως "Κατάκτηση της Σιβηρίας" (1579, κατ' άλλους 1581). Επικεφαλής της είναι ο κοζάκος Ερμάκ Τιμοφέγεβιτς, ο οποίος καταλύει το ταταρικό Χανάτο της Σιβηρίας (Οκτώβριος 1582) αλλά σκοτώνεται το 1585. Τελικά η κατάκτηση της Σιβηρίας θα ολοκληρωθεί τρεις αιώνες αργότερα, όταν κοζακικά στρατεύματα θα φθάσουν στις ακτές του Ειρηνικού.
Το τέλος.
Σχετικά με το θάνατο του Ιβάν (28 Μαρτίου 1584) έχουν ειπωθεί πολλά. Κατά την επίσημη εκδοχή, πέθανε από παθολογικά αίτια παίζοντας σκάκι με το βογιάρο σύμβουλό του Μπογκντάν Μπιέλσκι. Όταν όμως ανοίχθηκε ο τάφος του τη δεκαετία του 1960 για εργασίες συντήρησης, οι επιστήμονες βρήκαν στα οστά του υψηλές συγκεντρώσεις ψευδαργύρου. Αυτό έδωσε βάση σε δύο άλλα σενάρια που είχαν ακουσθεί:
Τον διαδέχθηκε ο γιος του Φιοντόρ, ο οποίος όμως έπασχε από νοητική υστέρηση. Πραγματικός κυβερνήτης της χώρας μετά το θάνατό του θα είναι ο Μπαρίς Γκοντουνόφ.
Η οικογενειακή του ζωή.
Ο Ιβάν πραγματοποίησε έξι γάμους: με την Αναστασία Ρομάνοβνα, κόρη του βογιάρου Ρομάν Ζαχαρίν Γιουρίν στις 3 Φεβρουαρίου 1547, η οποία πέθανε στις 7 Αυγούστου 1560. Την Μαρία Τερμιούνκοβνα στις 21 Αυγούστου 1561, Κιρκάσια πριγκίπισσα, η οποία πέθανε το 1568. Την Μαρία Σομπακίνα, κόρη ενός εμπόρου του Νόβγκοροντ, στις 28 Οκτωβρίου 1571,που πέθανε 13 Νοεμβρίου του επόμενου έτους. Την Άννα Κολτόβσκαγια, κόρη ενός αυλικού, στις 29 Απριλίου 1572. Δύο χρόνια αργότερα ο Ιβάν την έστειλε σε μοναστήρι όπου και πέθανε το 1626. Την Μαρία Ντολγκορούκαγια, που διέταξε να την πνίξουν την επομένη του γάμου. Και τέλος, την Μαρία Φεοντόροβα Ναγκάγια, κόρη ενός βογιάρου, το 1579, η οποία πέθανε το 1612
Ο θρύλος του Ιβάν Δ΄.
Η εικόνα που μας παραδίδει η ρωσική λαϊκή παράδοση για τον Ιβάν τον Τρομερό είναι πολύ πιο ωραιοποιημένη, από αυτήν που μας μαρτυρεί η ιστορία. Η σύγκρουσή του με τους ευγενείς, τού προσέδωσε διαστάσεις θρύλου, ως προστάτη του απλού λαού από τους ασύδοτους βογιάρους. Ως τέτοιος εμφανίζεται σε μια σειρά διδακτικών παραμυθιών, όπου εξαίρονται η θυμοσοφία και η δικαιοσύνη του, ενώ αποκρύπτονται οι αρνητικές πλευρές του. Η εξόντωση των βογιάρων δεν ήταν αναντίστοιχη με το λαϊκό αίσθημα, που τους θεωρούσε υπεύθυνους για όλα τα δεινά.
Χαρακτηριστικό είναι το "Παραμύθι του αγγειοπλάστη". Ο τσάρος γίνεται φίλος με έναν απλό αγγειοπλάστη, χάρη στο κοινό τους παιχνίδι να λύνουν δύσκολα αινίγματα. Κάποια στιγμή ο Ιβάν, εντυπωσιασμένος από την ευστροφία του φτωχού τεχνίτη, τον προτρέπει: Έλα μαζί μου και τότε θα έλθω και εγώ μαζί σου. Πράγματι, με τη βοήθεια του τσάρου ο αγγειοπλάστης αναπτύσσει την επιχείρησή του και φτιάχνει κεραμικά για όλη τη Ρωσία. Όταν αργότερα εμφανίζεται ένας παραδοσιακός βογιάρος, που χρωστά πολλά χρήματα στο φίλο του, ο Ιβάν τον τιμωρεί για το χρέος του, αναγκάζοντάς τον να αποδώσει τον τίτλο ευγενείας στον αγγειοπλάστη. Αυτό το παραμύθι, όπως και πολλά άλλα, οδήγησαν τους μελετητές στο συμπέρασμα, πως για τη ρωσική παράδοση ο Ιβάν είναι o άτεγκτος, μα συνάμα συμπονετικός και φωτισμένος ηγεμόνας, πρόθυμος να προστατεύσει τον απλό λαό από τους ράθυμους βογιάρους, έστω και εάν φθάνει στα άκρα για να το πετύχει.
Αυτή η εικόνα του Ιβάν Δ΄ περιγράφεται ανάγλυφα στην πρώτη ταινία της σειράς "Ιβάν ο Τρομερός" (Σεργκέι Αϊζενστάιν, 1944) που θεωρείται ως μία από τις κορυφαίες του παγκόσμιου κινηματογράφου. Προσπαθώντας να δημιουργήσει ιστορικές αναλογίες ανάμεσα στον ήρωα και τον Στάλιν, υπό το επιπλέον βάρος του Β΄ Παγκοσμίου Πολέμου, ο Αϊζενστάιν φιλοτεχνεί τον Ιβάν ως τον μοναδικό πατριώτη ανάμεσα στους παρηκμασμένους βογιάρους, με συχνές αναφορές στον "εχθρό που βρίσκεται έξω από τα σύνορα και στον εχθρό που βρίσκεται μέσα στα σύνορα". Στην πορεία ο Ιβάν Δ΄ απογοητεύεται από τις συνωμοσίες των βογιάρων και τον θάνατο της αγαπημένης του Αναστασίας, με συνέπεια να εγκαταλείψει τη Μόσχα, ως επικεφαλής μίας ομάδας "σιδερένιων ανδρών του απλού λαού που μπορεί να εμπιστευθεί" (των Οπρίτσνικων) για να σώσει μόνος τη χώρα που κινδυνεύει και να μεταβεί στη Λιβονία. Τελικά μετά από λαϊκή απαίτηση επιστρέφει στη Μόσχα, λέγοντας ότι "πια θα κυβερνά απολυταρχικά με τη θέληση του λαού".
Οικογένεια.
Νυμφεύτηκε πρώτα την Αναστασία Ρομάνοβνα, κόρη τού Ρομάν Γιούργιεβιτς βογιάρου και είχε τέκνα:
Το 1560 απεβίωσε η Αναστασία και ο Ιβάν Δ΄ έκανε δεύτερο γάμο με τη Μαρία Τεμριουκόβνα, κόρη τού Τεμριούκ (Τεϊμούρ) της Καμπαρντία, με καταγωγή Κιρκάσια.
Το 1569 απεβίωσε η Μαρία και ο Ιβάν Δ΄ έκανε τρίτο γάμο με τη Μάρφα Σομπάκινα, κόρη τού Βασίλι Σομπάκιν εμπόρου από το Νόβγκοροντ. Απεβίωσε το 1571.
Ο Ιβάν Δ΄ έκανε το 1572 τέταρτο γάμο με την Άννα Κολτόβσκαγια, κόρη τού Αλεξέι Κολτόβσκι. Την έστειλε σε μονή και εκεί έγινε μετέπειτα η αγία Ντάρια. Ήταν η τελευταία νόμιμη σύζυγός του.
Ο Ιβάν Ε΄ το 1575/6 έκανε πέμπτο γάμο με την Άννα Βασιλτσίκοβα, χωρίς την ευλογία της Εκκλησίας. Την έστειλε σε μονή. 
Από το 1575 είχε παλλακίδα την Βασιλίσα Μελεντγιέβνα. Η σύζυγος Μαρία Ντολγκορούκαγια είναι μάλλον φανταστική, δημιουργία τού 19ου αι.
Το 1580 παντρεύτηκε τη Μαρία Ναγκάγια και είχε τέκνο:
Πρόγονοι.
Πρόγονοι του Ιβάν Δ΄ της Ρωσίας

</doc>
<doc id="61605" url="https://el.wikipedia.org/wiki?curid=61605" title="Σχολή Ναυτικών Δοκίμων">
Σχολή Ναυτικών Δοκίμων

Η Σχολή Ναυτικών Δοκίμων (Σ.Ν.Δ.) αποτελεί Ανώτατο Στρατιωτικό Εκπαιδευτικό Ίδρυμα (ΑΣΕΙ), ισότιμο με Πανεπιστήμιο, το οποίο οργανώνεται και λειτουργεί συμφωνα με τον οργανισμό του, παρέχοντας ισότιμη εκπαίδευση και χορηγώντας ισότιμα πτυχία με τα ιδρύματα του πανεπιστημιακού τομέα της ανώτατης εκπαίδευσης. Οι Καθηγητές της ΣΝΔ θεωρούνται Πανεπιστημιακοί Καθηγητές καθώς εκλέγονται με τις ίδιες ακριβώς διαδικασίες από μητρώο εκλεκτόρων από τα ελληνικά Πανεπιστήμια. Μπορούν να επιβλέπουν διδακτορικά και να αναλαμβάνουν ερευνητικά προγράμματα. Η εποπτεία στη ΣΝΔ ασκείται από τον Υπουργό Εθνικής Άμυνας δια μέσου του Γενικού Επιτελείου Ναυτικού (Γ.Ε.Ν.). Σκοπός λειτουργίας της Σχολής είναι να παρέχει στο Ελληνικό Πολεμικό Ναυτικό (Π.Ν.) Αξιωματικούς με την κατάλληλη αγωγή και εκπαίδευση για την κάλυψη των αναγκών του, καθώς επίσης να παράγει γνώση και να προάγει την έρευνα περί τη ναυτική επιστήμη και τεχνολογία. 
Η Σχολή έχει έδρα στον Πειραιά στην Αθήνα. Είναι 4ετούς φοίτησης και οι Ναυτικοί Δόκιμοι αποφοιτούν με το βαθμό του Σημαιοφόρου. Η εισαγωγή στη Σχολή των ημεδαπών σπουδαστών ακολουθεί το σύστημα των πανελληνίων εξετάσεων, παράλληλα με κάποια ψυχοτεχνικά, ιατρικά και αθλητικά τεστ. Στη ΣΝΔ φοιτούν επίσης και αλλοδαποί σπουδαστές - στελέχη ξένων Ενόπλων Δυνάμεων.
Στη ΣΝΔ λειτουργεί Τμήμα Ναυτικών Επιστημών με κατευθύνσεις Μαχίμων και Μηχανικών. Η εκπαίδευση των Ναυτικών Δοκίμων είναι χωρισμένη σε ακαδημαϊκό, ναυτικό και στρατιωτικό μέρος. Η ναυτική εκπαίδευση περιλαμβάνει ταξίδια σε διάφορα μέρη του κόσμου επ' ωφελεία των Ναυτικών Δοκίμων.
Στη Σχολή Ναυτικών Δοκίμων εκπαιδεύονται επίσης και οι Δόκιμοι Σημαιοφόροι του Λιμενικού Σώματος - Ελληνικής Ακτοφυλακής.
Αποστολή.
Η ΣΝΔ, σύμφωνα με το νόμο έχει ως αποστολή:
Εκπαίδευση.
Στη ΣΝΔ παρέχονται παράλληλα ακαδημαϊκή, ναυτική και στρατιωτική εκπαίδευση.
Οργάνωση.
Διεύθυνση Ναυτικής Εκπαίδευσης
Είναι αρμόδιο επί της διαδικασίας υποδοχής υποψηφιοτήτων, οργάνωσης και εποπτείας των προκαταρκτικών εξετάσεων και κατάταξης των επιτυχόντων.
Είναι αρμόδιο επί θεμάτων εκπαιδευτικών πλόων καθώς και εκπαιδευτικών δραστηριοτήτων των σπουδαστών εκτός Σχολής.
Είναι αρμόδιο επί θεμάτων διοίκησης, οργάνωσης και μέριμνας των σπουδαστών. Οι Ν. Δόκιμοι είναι οργανωμένοι σε 8 Τμήματα, σε καθένα από τα οποία υπάρχουν σπουδαστές και από τις τέσσερις τάξεις. 
Εποπτεύει και υποστηρίζει την υλοποίηση των προγραμμάτων Ναυτικής εκπαίδευσης.
Είναι αρμόδιο επί θεμάτων φυσικής αγωγής και άθλησης των σπουδαστών, συγκρότησης αντιπροσωπευτικών αθλητικών ομάδων και βελτίωσης της αθλητικής υποδομής.
Διεύθυνση Ακαδημαϊκών Θεμάτων
Μετά την αποφοίτηση.
Μετά την αποφοίτησή τους, οι Ναυτικοί Δόκιμοι ονομάζονται Αξιωματικοί του Πολεμικού Ναυτικού και φέρουν το βαθμό του Σημαιοφόρου. Ανάλογα με τον βαθμό αποφοίτησης εγγράφονται με σειρά αρχαιότητας στην επετηρίδα των Αξιωματικών του Πολεμικού Ναυτικού. Η αρχή της σταδιοδρομίας τους περιλαμβάνει την ένταξή τους σε πλοία του Στόλου, όπου υπηρετούν τα τρία πρώτα χρόνια της καριέρας τους ως μάχιμοι ή μηχανικοί Αξιωματικοί. Στο βαθμό του Σημαιοφόρου διέρχονται το πρώτο σχολείο επαγγελματικής κατάρτισης, κατά το οποίο εκπαιδεύονται στις διαδικασίες και στο υλικό των πλοίων που πρόκειται να χειριστούν και στα καθήκοντα που θα αναλάβουν ως νέοι αξιωματικοί. Κατά τη διάρκεια των πρώτων χρόνων, υπάρχει η δυνατότητα, να επιλέξουν τη συνέχιση της σταδιοδρομίας τους σε Υποβρύχια, Ελικόπτερα, Αεροσκάφη Ναυτικής Συνεργασίας ή στην Ομάδα Υποβρυχίων Καταστροφών (Ο.Υ.Κ.). Με την ένταξή τους σε μία από αυτές τις κατηγορίες, παρακολουθούν αντίστοιχα σχολεία εξειδίκευσης, αποκτώντας γνώσεις και δεξιότητες, οι οποίες θα τους ακολουθούν σε όλη τους τη ζωή. 
Μετά τα τέσσερα (4) χρόνια στο βαθμό του Σημαιοφόρου, προάγονται στο βαθμό του Ανθυποπλοίαρχου και παρακολουθούν το Σχολείο Αξιωματικών Επιστασιών Πλοίων (ΣΑΕΠ), όπου αποκτούν περαιτέρω επαγγελματική κατάρτιση και εξειδίκευση. Ειδικότερα, οι μάχιμοι Ανθυποπλοίαρχοι αποκτούν ένα πτυχίο εξειδίκευσης από τα ακόλουθα: Οπλισμού (Πυροβολικού), Ανθυποβρυχιακού Πολέμου, Ναυτιλίας και Συννεννόησης. 
Κατά τη διάρκεια της καριέρας στο Πολεμικό Ναυτικό, η εκπαίδευση είναι συνεχής. Στους βαθμούς του Ανθυποπλοίαρχου, του Υποπλοίαρχου και του Πλωτάρχη έχουν τη δυνατότητα να φοιτήσουν σε Πανεπιστήμια του εξωτερικού, όπως το Naval Postgraduate School (NPS) στην Καλιφόρνια ΗΠΑ, το Cranfield University στη Μ. Βρετανία, το Harvard University και το Massachusetts Institute of Technolology (MIT) στη Βοστώνη ΗΠΑ, καθώς και της Ελλάδας, όπως το Πανεπιστήμιο Πειραιώς, το Εθνικό Μετσόβιο Πολυτεχνείο και το Οικονομικό Πανεπιστήμιο Αθηνών, αποκτώντας μεταπτυχιακό τίτλο σπουδών στους τομείς των Ηλεκτρονικών, της Μηχανολογίας Όπλων, των Ηλεκτρονικών Υπολογιστών, της Ναυπηγίας, της Επιχειρησιακής Έρευνας, του Management, κ.τ.λ.
Εκτός της εκπαίδευσης, την οποία μπορούν να λάβουν σε μεταπτυχιακό επίπεδο, έχουν τη δυνατότητα να φοιτήσουν σε σχολές των Ενόπλων Δυνάμεων στην Ελλάδα, όπως η Ανώτατη Διακλαδική Σχολή Πολέμου (ΑΔΙΣΠΟ) και η Σχολή Εθνικής 'Αμυνας (ΣΕΘΑ). Επίσης, υπάρχει η δυνατότητα φοίτησης στις αντίστοιχες Σχολές Πολέμου και Σχολές Εθνικής 'Αμυνας χωρών - μελών του ΝΑΤΟ.
Κατά τη διάρκεια της σταδιοδρομίας τους στο Πολεμικό Ναυτικό, υπηρετούν σε πλοία του Στόλου με κορυφαία τη θέση του Κυβερνήτη, εάν πρόκειται για μάχιμο ή του Α΄ Μηχανικού, εάν πρόκειται για μηχανικό Αξιωματικό. Στη συνέχεια, αλλά και ενδιάμεσα κατά την καριέρα τους στο Στόλο, τοποθετούνται σε επιτελικές, διευθυντικές και διοικητικές θέσεις τόσο στο Πολεμικό Ναυτικό, όσο και στο ΓΕΕΘΑ ή το Υπουργείο Εθνικής 'Αμυνας.
Επίσης, έχουν τη δυνατότητα, να τοποθετηθούν σε θέσεις εξωτερικού, σε ελληνικές πρεσβείες, διασυμμαχικά στρατηγεία και κλιμάκια του Πολεμικού Ναυτικού. Ο ανώτατος βαθμός, στον οποίο μπορεί να προαχθεί ένας μάχιμος Αξιωματικός, είναι αυτός του Ναυάρχου και η ανώτατη θέση, στην οποία μπορεί να τοποθετηθεί αυτή του Αρχηγού Γενικού Επιτελείου Εθνικής 'Αμυνας. Αντίστοιχα για μηχανικό Αξιωματικό, ο ανώτατος βαθμός είναι του Αντιναυάρχου και η ανώτατη θέση αυτή του Γενικού Επιθεωρητή Πολεμικού Ναυτικού.
Δείτε επίσης.
Πάνω στη φρεγάτα Ελλάς τα εγκαίνια της τιμημένης Σχολής Ναυτικών Δοκίμων – Πρώτος διοικητής ο πλωτάρχης Ηλίας Κανελλόπουλος

</doc>
<doc id="61607" url="https://el.wikipedia.org/wiki?curid=61607" title="Θούριος">
Θούριος

Ο Θούριος είναι πατριωτικός ύμνος, έργο του Ρήγα Βελεστινλή, τον οποίο είχε γράψει το 1797 και τραγουδούσε σε συγκεντρώσεις, με σκοπό να ξεσηκώσει τους Έλληνες.
Αποτελεί το τρίτο μέρος του επαναστατικού πολιτικού φυλλαδίου του "Νέα Πολιτική Διοίκησις των κατοίκων της Ρούμελης της Μικράς Ασίας των Μεσογείων Νήσων και της Βλαχομπογδανίας". Πρόκειται για έμμετρο κείμενο με πολλά στοιχεία αφηγηματικότητας, μέσω του οποίου ο Ρήγας αποβλέπει να μεταφέρει και να καταστήσει κατανοητές τις αφηρημένες ιδέες των «Δικαίων του Ανθρώπου» και της «Νομοθετικής Πράξεως».
Για να τιτλοφορήσει το κείμενο αυτό επιλέγει το αρχαιοελληνικό "θούριος", ορμητικός, μαινόμενος, πολεμικός, για να προσδιορίσει την ψυχική διάθεση που επιδιώκει να καλλιεργήσει με αυτό. 
Στην επιλογή του τίτλου του επαναστατικού ύμνου διαφαίνεται η εσωτερική συνάφεια του έργου του με το ιδεολογικό κλίμα του επαναστατικού κλασικισμού της εποχής του. Γίνεται έτσι ο «"Εθνικός Βάρδος"» με το έργο αυτό.
Ιστορικό πλαίσιο συγγραφής και έκδοσης.
Ο Ρήγας, ένα από τα μέσα που αξιοποίησε προκειμένου να συμβάλουν στην απελευθέρωση του υπόδουλου Ελληνισμού ήταν η δημοσίευση διαφόρων συγγραφών, μεταξύ των οποίων ήταν και διάφορα ποιήματά του, όπως ο Θούριος.Όμως ο Θούριος δεν μας δείχνει πως θα εφάρμοζε αυτό το συγκεκριμένο επαναστατικό σχέδιό του ο Ρήγας
Ωστόσο,όπως σχολιάζει χαρακτηριστικά ο Λέανδρος Βρανούσης, «Ο Θούριος δεν ήταν ένα απλό πατριωτικό τραγούδι, αλλ' ανοικτή προκήρυξη, προσκλητήριο δυνάμεων και πρόγραμμα ενεργείας, σύνθημα επαναστατικού συναγερμού για όλη την τουρκοκρατούμενη Βαλκανική και Εγγύς Ανατολή»Για βοήθεια από Ευρωπαϊκές δυνάμεις δεν κάνει λόγο, πράγμα που δείχνει πως γίνεται σταδιακά συνείδηση ότι η ελευθερία των Ελλήνων μόνο εξ ιδίων δυνάμεων μπορεί να κατορθωθεί.
Ήταν μια «επαναστατική προκήρυξη και κατήχηση, γραμμένη σε στίχους, για να μπορούν να την αποστηθίζουν εύκολα κι οι πιο αμόρφωτοι κι αγράμματοι»
Για τις Αυστριακές διωκτικές αρχές, σύμφωνα με αναφορά τους προς το "Υπουργείον της αστυνομίας" σχετικά με τις ανακρίσεις που πραγματοποιήθηκαν, ο Θούριος που συνέταξε και εξέδωσε ο Ρήγας, ήταν ένα "επαναστατικώτατον άσμα"
Αναφέρεται πως ένα μήνα μετά τον ερχομό του στη Βιέννη (Σεπτέμβριος 1796), σε φιλικό σπίτι τραγουδούσε με συμπατριώτες του και έπαιζε με φλάουτο τον Θούριο.Γραφτηκε δηλαδή μετά τις νίκες των Γάλλων στην Ιταλία, τον Σεπτέμβριο του 1796 ή λίγο πρωτύτερα.Για τον Αξελό γράφτηκε στο Βουκουρέστι και ενδεχομένως βελτιώθηκε ή και ολοκληρώθηκε αμέσως μετά την άφιξη του Ρήγα στη Βιέννη.
Ονομασία.
Μέχρι την ανακάλυψη του φακέλου της Βιέννης το ίδιο το όνομα του Θουρίου παραδιδόταν εσφαλμένο. Επίσης εσφαλμένα θεωρείτο ως ο "Θούριος" του Ρήγα το ποίημα εκείνο το οποίο έφερε ως τίτλο του "Δεύτε παίδες των Ελλήνων". Τελικά όμως, από τα πρακτικά των ανακρίσεων γίνεται σαφές πως ο Θούριος ήταν το ποίημα που προσδιορίζόταν από τους Περραιβό και Γούδα από τον πρώτο στίχο του "Ως πότε παλληκάρια"
Η διάδοση του κειμένου του Θούριου.
Αρχικά φαίνεται ότι κυκλοφορούσε ο Ρήγας και οι συνεργάτες του τον Θούριο χειρογράφως. Αργότερα, τον Οκτώβριο του 1797, τυπώθηκε συμπεριλαμβανόμενος στην Επαναστατική του προκήρυξη. Είχαν εκδοθεί περί τα 3000 αντίτυπα αλλά 200 μόνο γλίτωσαν από την κατάσχεση επειδή είχαν διανεμηθεί κρυφά ή είχαν σταλεί λαθραίως σε πρόσωπα μυημένα στην Ελλάδα ή στην Μολδοβλαχία. Από αυτά κανένα δεν μας έχει σωθεί, ενώ το πρωτότυπο μας έχει μείνει άγνωστο. Τα περισσότερα από τα αντίτυπα που κυκλοφόρησαν πρέπει να καταστράφηκαν από τους κατόχους τους μετά την αποκάλυψη της συνομωσίας.
Επανέκδοση της πρωτότυπης και λαθρότυπης πρώτης έκδοσης της Βιέννης έχουμε μετά από ένα χρόνο στα 1798 στην Κέρκυρα, από τον Χριστόφορο Περραιβό 
Επόμενη έκδοση είναι εκείνη του 1809 της βιβλιοθήκης του Βουκουρεστίου. Αντιγραφέας είναι κάποιος Δημήτριος Αναγνώστης, ο οποίος ζούσε τότε στο Ιάσιο.Βρίθει ορθογραφικών λαθών, οπτικών παρανοήσεων και παραδρομών.Επίσης είναι η εκδοχή του Θούριου που σώζεται σε ένα χειρόγραφο στο Ελληνικό Ινστιτούτο της Βενετίας και είναι γραμμένο από τον Παναγή Κεφαλά στα χρόνια της Επανάστασης διαφοροποιημένο όχι πολύ σημαντικά από τις παραπάνω εκδόσεις με ίσως σκόπιμες διασκευές ή παραλείψεις (μη μνεία σε Βούλγαρους και Αρβανίτες ή στην αποστροφή προς τον Πασβάνογλου)
Ο Θούριος έγινε γνωστός στην Ευρώπη με τη δημοσίευση που πραγματοποίησε με εισαγωγή και γαλλική μετάφραση ο Κλοντ Φοριέλ στο έργο του "Chants Populaires de la Grèce Moderne" (Paris 1825,τομ.2,σελ.20 κ.εξ)
Ο Φοριέλ αν και έχει μερικές αμφιβολίες σχετικά με την ποιητική αξία του Θούριου,θεωρεί ότι η απήχησή του στον ελληνικό λαό του επιτρέπει να συμπεριληφθεί στην συγκεκριμένη έκδοσηΤο 1827 ο ιταλός Giovani Niccolini στηριζόμενος στην έκδοση του Φοριέλ μετέφρασε στα Ιταλικά τον Θούριο.
Το 1892 ο Μιλτιάδης Βρατσάνος, γενικός επιθεωρητής των δημοτικών σχολείων συνέγραψε το εγχειρίδιο "Σύγχρονος ιστορία του Ελληνικού Έθνους από της Αλώσεως Κωσνταντινουπόλεως υπό των Τούρκων μέχρι της Βασιλείας του Όθωνος κατά το πρόγραμμα του υπουργείου προς χρήσιν των πλήρων δημοτικών και ελληνικών σχολείων και νηπιαγωγείων" στην 4η σελίδα του οποίου παραθέτει τον Θούριο.Στην Ιστορία της Στ΄ Δημοτικού του Κωνσταντίνου Σακκαδάκη οι μαθητές καλούνται να αναγνώσουν ολόκληρο τον Θούριο, ενώ στο ίδιο εγχειρίδιο του Γ. Καφεντζή το 1974 οι μαθητές καλούνται να βρουν και να διαβάσουν το Θούριο του Ρήγα.Στα αντίστοιχα εγχειρίδια της Στ΄ δημοτικού της Μαρίας Ρεπούση (2006) στο Γλωσσάριο επεξηγείται ο όρος "Θούριος", όπως και στην "Ιστορία του νεότερου και σύγχρονου κόσμου" του Ιωάννη ΚολιόπουλουΤέλος στο Ανθολόγιο της Γ΄ και Δ΄ τάξης του Δημοτικού (σχολικό εγχειρίδιο 2006) υπάρχουν οι 8 πρώτοι στίχοι του 
Το 2005 μεταφράστηκε στα Ισπανικά από Isabel Garcia Galvez.
Ο Θούριος του Ρήγα και οι άλλοι "Θούριοι".
Ενδεικτικό της απήχησης του Θούριου του Ρήγα είναι ότι κυκλοφόρησαν και άλλοι Θούριοι που αποδόθηκαν στον Ρήγα. Γράφτηκαν πριν από την Ελληνική Επανάσταση του 1821 και κυκλοφόρησαν ανωνύμως αδέσποτα από αρκετούς θουριογράφους και αποδόθηκαν ή εν γνώσει ή εν αγνοία σε άλλους ποιητές. Μια τέτοια περίπτωση είναι ο επίσης Θούριος "Δεύτε παίδες των Ελλήνων", ο οποίος εσφαλμένως αποδίδεται στον Ρήγα κατά τον Άμαντο. Επίσης το "Θούριον Άσμα", το οποίον διέσωσε ο Γεώργιος Γαζής Δελβινακιώτης και ισχυρίζεται πως το είδε στο Ιάσιο το 1815 όταν φοιτούσε στην Αυθεντική Ακαδημία Ιασίου.Ανήκει στην εποχή των απελευθερωτικών αγώνων των Σέρβων και είναι μάλλον πλαστό έργο μιμητή του Ρήγα.
Απομίμηση του Θούριου βρίσκουμε στο Ρουμανικό "Deçtepta-te Române" του Τρανσυλβανού ποιητή Mureçianu (1848) αλλά και στον "Θούριο" του ελληνομαθή κληρικού Ναούμ Ρημνιτσεάνου που προβάλει την αποτίναξη του Τουρκικού ζυγού.
Απήχηση του Θούριου υπάρχει και στην ποίηση του Ρακόφσκι.
Η πρόσληψή του στις επόμενες ιστορικές περιόδους.
Ο Θούριος είχε απήχηση σε εκείνους «[...] στους οποίους δεν μπορούσε να φτάσει ο διανοητικός διαφωτισμός»
Υπάρχει η μαρτυρία του Κλοντ Φοριέλ όταν στα 1817 ταξίδευε κάποιος φίλος του στη Μακεδονία συνάντησε ένα νεαρό ηπειροτόπουλο σε κάποιο χάνι όπου κατέλυσε, το οποίο του ζήτησε να του διαβάσει μια φυλλάδα που είχε μαζί του σα φυλακτό, επειδή το ίδιο δεν γνώριζε ανάγνωση. Η φυλλάδα αυτή περιείχε τον Θούριο μαζί με άλλα τραγούδια του Ρήγα. Όταν τέλειωσε την ανάγνωση ο ξένος το ηπειρωτόπουλο δάκρυσε, εξηγώντας πως κάθε φορά ζητά από τους ταξιδιώτες να του το διαβάζουν. Ο Αλέξανδρος Ρίζος Ραγκαβής θυμάται, στα παιδικά του χρόνια , ακόμα και Τούρκους να τραγουδούν ανίδεοι, το Θούριο του Ρήγα.Στις 3 Απριλίου 1821 υψώθηκε η επαναστατική σημαία στις Σπέτσες και μετά τη δοξολογία ο λαός τραγούδησε με κατάνυξη τον Θούριο. Τον Ιούνιο του 1821 κατά την μάχη του Δραγατσανίου οι ιερολοχίτες χτυπήθηκαν τραγουδώντας τον Θούριο του Ρήγα. 
Ο Ιωσήφ Γαριβάλδι στην αυτοβιογραφία του αναφέρει πως στη διάρκεια ενός ταξιδιού του ως μούτσος το 1822 από τη Νίκαια προς την Οδυσσό, στάθμευσε στην Μυτιλήνη και εκεί πρωτοέμαθε για τον Θούριο του Ρήγα.
Στα 1823 ο εθελοντής φιλέλληνας συνταγματάρχης Voutier θα καταγράψει και θα μεταφράσει δυο-τρεις στίχους του Θούριου στην έκδοση των αναμνήσεών του. Στα 1825, ο Auguste Bonjour αφιερώνει ποιήμα στους φοιτητές της Πολυτεχνικής Σχολής, υμνητικό του Ρήγα, που ξεκινά με τους πρώτους στίχους από τον Θούριο. Ο Γεώργιος Τερτσέτης στα 1859 σε πανηγυρική ομιλία του θα επισημάνει πως είναι "το ιερώτερον άσμα της φυλής μας" ικανό μόνον αυτό να θεμελιώσει τη δόξα του Ρήγα.Για τον μαρξιστή Κορδάτο ο Θούριος «ήταν ειδικά γραμμένος για τους Βαλκανικούς λαούς, ήταν ένα παμβαλκανικό εγερτήριο»Με αυτό το ποίημά του κατέστη ο Ρήγας "Εθνικός Βάρδος"Για τον Ρέμπελη «κατέχει εις την ιστορίαν της ποιήσεως την θέσιν ην κατέχει ο παρόμοιος θούριος του Roygot de L'Isle. Ουδόλως υπολείπεται τούτου ως προς το ποιητικόν κάλλος και την λυρικήν δύναμιν.». Όμως πιο κάτω «υστερεί από καλλιτεχνικής πλευράς».Στις παραμονές των Οκτωβριανών τραγουδιέται από τους νέους της Κύπρου.Το 2001, ο τότε πρύτανης του Εθνικού και Καποδιστριακού Πανεπιστημίου Αθηνών Γεώργιος Μπαμπινιώτης στον πανηγυρικό λόγο του για την 25η Μαρτίου χαρακτήρισε τον Θούριο "λεβέντικο επαναστατικό τραγούδι" "που θύμιζε την προτροπή της Γαλλικής Μασσαλιώτιδας (Allons enfants de la Patrie)...".
Το όνομα αυτό δόθηκε κατά τον 20ό αιώνα και στην εφημερίδα "Θούριος" της οργάνωσης νεολαίας του Κ.Κ.Ε. εσωτερικού Ε.ΚΟ.Ν. Ρήγας Φεραίος (1967-1999).
Ο Θούριος εξ επόψεως λογοτεχνικής και ποιητικής.
Για τον νεοελληνιστή Λίνο Πολίτη «δεν μπορεί να κριθεί με τα συνηθισμένα μέτρα της ποιητικής» Για το νεοελληνιστή φιλόλογο Μάριο Βίττι, όμως, με τον Θούριο του Ρήγα επέρχεται μια ανανέωση στη θεματολογία της ελληνικής ποίησης και στους τόνους της, ενώ σημειώνεται η αποδέσμευσή της «από την αδράνεια της αρκαδικής αισθηματολογίας»Από τα ξένα πρότυπα δανείζεται τον γρήγορο εκφραστικό ρυθμό,προσαρμόζοντας τους δικούς του στίχους επάνω στη μουσική γνωστών τραγουδιών της εποχής του.
Ο Θούριος επίσης είναι μια σημαντική πηγή για την ανασύνθεση της ζωής του συντάκτη του, καθώς κάνει πιο στέρεη την υπόθεση πως ο Ρήγας είχε γνωρίσει και είχε συνεργαστεί με τον ισχυρό τοπάρχη στο Βιδίνι της Βουλγαρίας Πασβάνογλου, ο οποίος επιθυμούσε να απελευθερωθεί απότον έλεγχο του Τούρκου σουλτάνου.
Η μελωδία του Θούριου.
Αν και υπήρξε ένα από τα πιο πολυτραγουδισμένα και πιο διαδεδομένα άσματα του νεώτερου Ελληνισμού, η γνώση της μελωδίας του μας είναι άγνωστη. Για τον Σίμωνα Καρά και τον Βρανούση ο Θούριος ήταν προσαρμοσμένος στον ελληνικό χορό Συρτό.
Ωστόσο, ο Ρήγας είχε τοποθετήσει κάτω από τον τίτλο του Θούριου τον τίτλο του τραγουδιού "Μια προσταγή μεγάλη" με σκοπό να υποδείξει τον τρόπο και τον σκοπό με τον οποίο τραγουδιότανε το τραγούδι του. Το τραγούδι "Μια προσταγή μεγάλη" ήταν δημοτικό και τραγουδιόταν τέσερα χρόνια μετά το τέλος της δράσης του Λάμπρου Κατσώνη και υμνούσε τα κατορθώματά του στο Αιγαίο πέλαγος και στη ναυμαχία της Άνδρου.
Το ιδεολογικό στίγμα του Θούριου.
Με τον Θούριο, ο Ρήγας επιδιώκει την διαπαιδαγώγηση των σκλαβωμένων Ελλήνων με σκοπό τη συνειδητοποίηση της κατάστασής τους και διά της αυτογνωσίας της αναζήτησης των κατάλληλων μέσων για την ανάκτηση της ελευθερίας τους.
Οι πρώτες απόψεις του Ρήγα για διαβαλκανική συνεργασία εντοπίζονται στον Θούριο. Καλεί σε συμμαχική συνεξέγερση όχι μόνο όλους τους Βαλκάνιους υπηκόους του Σουλτάνου, αλλά και όλους τους κατοίκους της Οθωμανικής Αυτοκρατορίας, ανεξάρτητα από θρησκεία και φυλή. Τους καλεί σε επανάσταση για να ζουν ο καθένας στον τόπο του ελέυθερα με αμοιβαίο σεβασμό πίστης και λατρείας: 
Στην δόξαν του πολέμου, να τρέξωμεν μαζύ./Βουλγάροι, κι' Αρβανήτες, Αρμένοι και Ρωμιοί,/Αράπιδες, και άσπροι, με μια κοινή ορμή./Για την ελευθερίαν, να ζώσωμεν σπαθί[...]"Έτσι τα ανθρώπινα δικαιώματα όπως προβάλονται στον Θούριο υπερβαίνουν κάθε ατομικό πλαίσιο όπως αυτά προσδιορίζονται στις γαλλικές διακηρύξεις, αλλά αποκτούν κοινωνικότερο και πανανθρώπινο περιεχόμενο.
Το μήνυμά του είναι ανεξίθρησκο, όμως η αναφορά στο που θα κάνουν όρκο: "Να κάμωμεν τον όρκον, επάνω στον Σταυρόν" και πιο κάτω "Ψηλά στα μπαϊράκια, σηκώστε τον Σταυρόν" ή "Στεργιάς, και του πελάγου, να λάμψη ο Σταυρός" σχετίζεται με τη θρησκεία στην οποία πιστεύει η μεγάλη πλειοψηφία που απαρτίζει τον κόσμο στον οποίο απαευθύνεται.
Ο Ρήγας γνωρίζει πως η συντηρητική Ευρώπη δεν θα βοηθήσει την επανάσταση γι' αυτό δεν επικαλείται τη βοήθεια καμίας μεγάλης ευρωπαϊκής δύναμης, ενώ αποκρύπτει την συμπάθειά του προς τη Γαλλία για να μην εμφανισθεί η κίνησή του προσδεμένη σε αυτήν. Όμως επικαλείται την εξωτερική αλληλεγγύη μια μικρής χώρας, της Μάλτας: 

</doc>
<doc id="61608" url="https://el.wikipedia.org/wiki?curid=61608" title="Παναγής Βουρλούμης">
Παναγής Βουρλούμης

Ο Παναγιώτης «Παναγής» Βουρλούμης (Κούμανι Ηλείας 1867 - Αθήνα Ιανουάριος 1950) ήταν πολιτικός, νομικός και οικονομολόγος, γνωστός ως ένας από τους κυριότερους συνεργάτες του Ελευθερίου Βενιζέλου. Καταγόταν από γνωστή οικογένεια, Βουρλούμη, σταφιδεμπόρων της Πάτρας με καταγωγή από την Ηλεία.
Βιογραφία.
Ήταν γιος του Αθανάσιου Βουρλούμη και της Χρυσάφως Μπαμπαλή, αδελφός του ήταν ο Θεόδωρος. Ήταν παντρεμένος με την Ελευθερία, ανιψιά του Χρήστου Κορύλλου, γιος του ήταν ο ζωγράφος Ανδρέας Βουρλούμης και εγγονός του είναι ο Παναγής Βουρλούμης.
Σπούδασε νομική στο Πανεπιστήμιο Αθηνών στην Γαλλία και την Αγγλία, το 1877 στάλθηκε κι εργάστηκε στη Μασσαλία ως διευθυντής σε γραφείο εξαγωγής σταφίδας. Απέκτησε πτυχίο νομικής και το 1876 μετέβη στην Αγγλία κι έπειτα στην Γαλλία. Το 1894 επέστρεψε κι ίδρυσε στην Πάτρα δική του επιχείρηση, σταφιδεμπόριο, που άκμασε για πάνω από 50 χρόνια. Σε διαφημιστική καταχώρηση του 1920 φαίνεται ότι ο Παναγής Βουρλούμης ασχολούνταν και με τραπεζικές εργασίες.
Η πολιτική του καριέρα.
Πρώτη φορά ασχολήθηκε με την πολιτική κι εκλέχθηκε βουλευτής του Κόμματος των Φιλελευθέρων Αχαιοήλιδος στη Β΄ Αναθεωρητική Βουλή του Νοεμβρίου του 1910. Επανεξελέγη βουλευτής Αχαιοήλιδος στις εκλογές του 1912 και του Μαΐου του 1915 και Αθηνών το 1928 και το 1932 με το κόμμα των Φιλελευθέρων.
Διετέλεσε υπουργός Επισιτισμού (1918-1920) και Εθνικής Οικονομίας (1928-1932). Ως υπουργός Εθνικής Οικονομίας στην Κυβέρνηση Ελευθερίου Βενιζέλου του 1928 ίδρυσε τον Αυτόνομο Οργανισμό Τουρισμού (1929), την Εργατική Εστία, τον Ταπητουργικό Οργανισμό, τη Σιβιτανίδειο Σχολή, αναδιοργάνωσε τη Στατιστική Υπηρεσία Ελλάδος και προώθησε το νομοσχέδιο για την ίδρυση του ΙΚΑ. Απέτυχε στις εκλογές του 1933 και μετά τον θάνατο του Βενιζέλου αποσύρθηκε από την πολιτική. 
Είχε διατελέσει επίσης πρόεδρος του Διοικητικού Συμβουλίου της Παναχαΐκής.

</doc>
<doc id="61612" url="https://el.wikipedia.org/wiki?curid=61612" title="Μύρα">
Μύρα

Μύρα ήταν αρχαία πόλη της Λυκίας στη Μικρά Ασία, στη θέση της σημερινής μικρής πόλης Kale (Demre) της επαρχίας της Αττάλειας στην Τουρκία. Η ονομασία προερχόταν από τον ποταμό Μύρο. Από τα Μύρα ήταν η καταγωγή του Αγίου Νικολάου.

</doc>
<doc id="61616" url="https://el.wikipedia.org/wiki?curid=61616" title="Μάχη του Μυριοκέφαλου">
Μάχη του Μυριοκέφαλου

Η μάχη του Μυριοκέφαλου διεξήχθη μεταξύ Βυζαντινών και Σελτζούκων του Ικονίου, στις 17 Σεπτεμβρίου 1176, στην ομώνυμη τοποθεσία (εγκαταλελειμμένος οικισμός) στη Φρυγία, κοντά στην πόλη Λαοδίκεια (σημερινό Ντενιζλί στην Τουρκία). Αν και η μάχη αυτή έληξε ισόπαλη με τεράστιες απώλειες από την πλευρά των Σελτζούκων, το γεγονός ότι οι Σελτζούκοι κατάφεραν να εξουδετερώσουν τις πολιορκητικές μηχανές των Βυζαντινών ακυρώνοντας την εκστρατεία τους πέρασε στην ιστορία ως "συντριπτική νίκη" του Σουλτάνου του Ικονίου Κιλίτς Αρσλάν Β΄ και ως "πανωλεθρία" του Μανουήλ Α΄ Κομνηνού. 
Η μάχη που έγινε σ’ αυτό το δύσβατο ορεινό πέρασμα υπήρξε σχεδόν εξ ίσου καταστρεπτική με τη μάχη του Μαντζικέρτ. Αποκομμένοι και περικυκλωμένοι μέσα στις στενές διαβάσεις οι Βυζαντινοί υπέστησαν φοβερή σφαγή. Επί πλέον, σφοδρή αμμοθύελλα είχε τόσο πολύ ελαττώσει την ορατότητα, ώστε ήταν αδύνατο οι πολεμιστές να διακρίνουν τους αντιπάλους τους, με αποτέλεσμα να αλληλοσκοτώνονται. Το απόγευμα, όταν κόπασε ή θύελλα, φαινόταν ότι οι Τούρκοι νικούσαν. Αξίζει επίσης να αναφερθεί ότι το ηθικό του βυζαντινού στρατού έπεσε ακόμη περισσότερο κατά τη διάρκεια της νύχτας με τις εκκλήσεις των Τούρκων, προς τους χριστιανούς ομοεθνείς τους να εγκαταλείψουν τους Βυζαντινούς, όσο ήταν ακόμη καιρός. Η καταπόνηση του στρατού ήταν τόσο μεγάλη, ώστε ο Μανουήλ σκέφθηκε σοβαρά να φύγει κρυφά και να εγκαταλείψει τον στρατό του στο έλεος των αντιπάλων.
Οι απώλειες δεν ήταν αντίστοιχες της μάχης του Μαντζικέρτ, όμως θεωρείται ότι τα αποτελέσματα στα χρόνια που ακολούθησαν ήταν η σταδιακή συρρίκνωση της Βυζαντινής Αυτοκρατορίας ολοένα και δυτικότερα, καθώς και η παράδοση της Πόλης και της Αυτοκρατορίας στα χέρια των Λατίνων και Φράγκων.
Το Μυριοκέφαλο όπως ελέχθη, είχε περισσότερο ψυχολογικό παρά στρατιωτικό αντίκτυπο, διότι όπως αποδείχθηκε η αυτοκρατορία δεν μπορούσε να καταστρέψει την δύναμη των Σελτζούκων στην κεντρική Ανατολία, παρά τις προόδους που πραγματοποιήθηκαν κατά τη βασιλεία του Μανουήλ. Ουσιαστικά, το πρόβλημα ήταν ότι ο Μανουήλ είχε εστιάσει την προσοχή του σε μια σειρά από ζητήματα ήσσονος σημασίας στην Ιταλία και την Αίγυπτο, αντί να ασχολείται με το κρίσιμο ζήτημα των Τούρκων. Αυτό έδωσε στον Σουλτάνο το χρονικό περιθώριο να εξαλείψει τους αντιπάλους του και να συγκροτήσει ικανή στρατιωτική δύναμη για να αντιμετωπίσει το Βυζαντινό στρατό σε μάχη πεδίου. Επιπλέον, κατά τη διάρκεια της εκστρατείας, ο Μανουήλ διέπραξε πολλά σοβαρά λάθη τακτικής, όπως το γεγονός ότι παρέλειψε να προβεί σε αναγνώριση της περιοχής/διαδρομής με ανιχνευτές, παραβλέποντας τις συμβουλές των στρατηγών του. Αυτά τα λάθη οδήγησαν τις δυνάμεις του κατευθείαν σε μία κλασική ενέδρα. Ωστόσο στην υπεράσπιση ο Μανουήλ οργάνωσε τον στρατό με πολύ αποτελεσματικό τρόπο. Ο στρατός αποτελείτο από τμήματα, καθένα από τα οποία ήταν αυτοδύναμο και μπορούσε να λειτουργήσει ως ένας μικρός ανεξάρτητος στρατός. Έχει υποστηριχθεί ότι αυτή ακριβώς η οργάνωση επέτρεψε στο μεγαλύτερο μέρος του στρατού του να επιβιώσει της ενέδρας.

</doc>
<doc id="61618" url="https://el.wikipedia.org/wiki?curid=61618" title="Τυφλό σημείο (όραση)">
Τυφλό σημείο (όραση)

Το τυφλό σημείο, είναι ένα κενό στο οπτικό πεδίο. Αυτό που συνήθως αναφέρεται σαν "το τυφλό σημείο" είναι το τμήμα εκείνο του οπτικού πεδίου που αντιστοιχεί στην απουσία φωτοευαίσθητων κυττάρων στον οπτικό δίσκο του αμφιβληστροειδούς, στο σημείο όπου το οπτικό νεύρο τον διαπερνά. Αφού στον οπτικό δίσκο δεν υπάρχουν φωτοευαίσθητα κύτταρα, το φως που πέφτει εκεί δεν δημιουργεί νευρικούς παλμούς στο οπτικό νεύρο κι έτσι δημιουργείται ένα κενό στο οπτικό πεδίο. Ο εγκέφαλος συμπληρώνει αυτό το κενό με στοιχεία από τη γύρω περιοχή και πληροφορίες από το άλλο μάτι, κι έτσι το τυφλό σημείο δεν γίνεται αντιληπτό σε κανονικές συνθήκες.
Αν και τα μάτια των σπονδυλωτών διαθέτουν όλα τυφλό σημείο, αυτό δεν συμβαίνει στα μάτια των κεφαλόποδων. Σε αυτά, το οπτικό νεύρο προσεγγίζει τους φωτοϋποδοχείς από πίσω, κι έτσι δεν δημιουργείται κενό στον αμφιβληστροειδή.
Η πρώτη τεκμηριωμένη παρατήρηση του φαινομένου έγινε γύρω στα 1665 από τον Εντ Μαριότ στη Γαλλία, σε μια εποχή που πιστευόταν ότι το σημείο όπου το οπτικό νεύρο μπαίνει στον αμφιβληστροειδή θα έπρεπε να είναι το πιο φωτοευαίσθητο τμήμα του αμφιβληστροειδούς , μια ιδέα που είχε αρχικά υποστηριχθεί από τον Λεονάρντο ντα Βίντσι ο οποίος δεν γνώριζε ότι τα φωτοευαίσθητα κύτταρα "ραβδία" και "κωνία" βρίσκονται βαθύτερα και όχι επιφανειακά στο εσωτερικό του ματιού, άρα στο σημείο του οπτικού νεύρου απουσιάζουν.

</doc>
<doc id="61621" url="https://el.wikipedia.org/wiki?curid=61621" title="Ωχρή κηλίδα">
Ωχρή κηλίδα

Η ωχρή κηλίδα ("macula lutea", που στα λατινικά luteus σημαίνει "ωχρός, κίτρινος") είναι ένας ελλειπτικός κίτρινος σχηματισμός κοντά στο κέντρο του αμφιβληστροειδούς του ανθρώπινου ματιού. Έχει διάμετρο περίπου 1,5 mm και από ιστολογικής άποψης δομείται από δυο ή περισσότερες γαγγλιακές στιβάδες που περιέχουν γαγγλιακά κύτταρα. Κοντά στο κέντρο της βρίσκεται το κεντρικό βοθρίο, μια μικρή περιοχή που περιέχει τη μεγαλύτερη συγκέντρωση κωνίων στο μάτι και είναι υπεύθυνη για την κεντρική όραση.
Το σημείο αυτό του αμφιβληστροειδούς ειδικεύεται στην οξεία όραση. Το κεντρικό βοθρίο περιέχει κωνία (φωτοϋποδοχείς μεγάλης οξύτητας) σε μεγάλη πυκνότητα. Αν και η απώλεια της περιφερειακής όρασης μπορεί να περάσει απαρατήρητη για κάποιο διάστημα, οποιαδήποτε βλάβη στην ωχρή κηλίδα θα έχει ως αποτέλεσμα την απώλεια της κεντρικής όρασης, που συνήθως γίνεται αμέσως αντιληπτή. Η προοδευτική καταστροφή της ωχρής κηλίδας είναι μια ασθένεια γνωστή ως εκφύλιση της ωχράς κηλίδας.
Τα οπτικά ερεθίσματα που συλλαμβάνει η ωχρή κηλίδα απασχολούν ένα σημαντικό ποσοστό από την ικανότητα του εγκεφάλου να αντιλαμβάνεται την όραση. Έτσι, μερικές μορφές απώλειας οπτικού πεδίου μπορούν να εκδηλωθούν χωρίς να εμπλέκεται η ωχρή κηλίδα. Για παράδειγμα, ένα εύρημα ομώνυμης ημιανοψίας σε συνδυασμό με βλάβη της ωχρής κηλίδας μπορεί να είναι πολύ σημαντική πληροφορία για έναν οφθαλμολόγο.

</doc>
<doc id="61622" url="https://el.wikipedia.org/wiki?curid=61622" title="Macula">
Macula



</doc>
<doc id="61623" url="https://el.wikipedia.org/wiki?curid=61623" title="Mac">
Mac



</doc>
<doc id="61624" url="https://el.wikipedia.org/wiki?curid=61624" title="Ημεροβίγλι">
Ημεροβίγλι

Η ονομασία Ημεροβίγλι μπορεί να αναφέρεται στα:

</doc>
<doc id="61625" url="https://el.wikipedia.org/wiki?curid=61625" title="Κάντανος">
Κάντανος



</doc>
<doc id="61626" url="https://el.wikipedia.org/wiki?curid=61626" title="Καλαρρύτες">
Καλαρρύτες



</doc>
<doc id="61627" url="https://el.wikipedia.org/wiki?curid=61627" title="Πεντεόρια">
Πεντεόρια



</doc>
<doc id="61629" url="https://el.wikipedia.org/wiki?curid=61629" title="Κατάλογος πανεπιστημίων στην Ελλάδα">
Κατάλογος πανεπιστημίων στην Ελλάδα



</doc>
<doc id="61630" url="https://el.wikipedia.org/wiki?curid=61630" title="Σκαραμαγκάς">
Σκαραμαγκάς

Ο όρος Σκαραμαγκάς μπορεί να αναφέρεται σε ένα από τα εξής άρθρα:

</doc>
<doc id="61632" url="https://el.wikipedia.org/wiki?curid=61632" title="Α.Ο. Χαϊδαρίου">
Α.Ο. Χαϊδαρίου

Ο Αθλητικός Όμιλος Χαϊδαρίου είναι αθλητικό σωματείο που δραστηριοποιείται στο άθλημα του ποδοσφαίρου. Εδρεύει στο Χαϊδάρι στην Αθήνα και επίσημο έτος ίδρυσής του είναι το 1937.
Αυτό το διάστημα αγωνίζεται στο τοπικό πρωτάθλημα της Α΄ Κατηγορίας Ε.Π.Σ.Α., με έδρα το δημοτικό γήπεδο Χαϊδαρίου «Τάκης Χαραλαμπίδης» χωρητικότητας 600 θεατών. Επισκεφθείτε το site της ομάδας
Ιστορία.
Ο Αθλητικός Όμιλος Χαϊδαρίου ιδρύθηκε το 1937 και τα πρώτα χρώματα της ομάδας ήταν το κίτρινο και το μαύρο, τα οποία αντικαταστάθηκαν περίπου 40 χρόνια αργότερα από το μπλε και το κόκκινο. Το 1958 ο Α.Ο. Χαϊδαρίου αγωνίστηκε για πρώτη φορά στο πρωτάθλημα της Ε.Π.Σ. Αθηνών. Στις αρχές τις δεκαετίας του 1980 κατασκευάστηκε το πρώτο γήπεδο του Α.Ο. Χαϊδαρίου το γήπεδο «Σιδηρόπουλου» στην Ιερά Οδό. Το 1986 η ομάδα του Χαϊδαρίου ανέβηκε για πρώτη φορά στη Δ΄ Εθνική, ενώ το 1990 κατέκτησε το πρωτάθλημα και ανέβηκε για πρώτη φορά στη Γ΄ Εθνική. 
Στην Γ΄ Εθνική αγωνίστηκε για 6 χρονιές, χάνοντας την άνοδο στην Β΄ Εθνική για 2 βαθμούς το 1992. Το 1993 αγωνίστηκε για πρώτη φορά στο νεόκτιστο δημοτικό στάδιο στο Δάσος Χαϊδαρίου. Το 1996 υποβιβάστηκε από την Γ΄ Εθνική και εν συνεχεία αγωνίστηκε στην Δ΄ Εθνική. Το 2003 υπήρξε φιναλίστ του Κυπέλλου Ε.Π.Σ. Αθηνών με αντίπαλο τον κυπελλούχο Ηλυσιακό. Το 2004 κατέκτησε το πρωτάθλημα του 8ου ομίλου της Δ΄ Εθνικής και κέρδισε την επάνοδο στην Γ΄ Εθνική, ενώ την ίδια χρονιά κατέκτησε το Κύπελλο Ε.Π.Σ. Αθηνών, νικώντας στον τελικό τον Α.Σ. Σούρμενα αλλά και το Κύπελλο Ελλάδας ερασιτεχνών, νικώντας στον τελικό τον Αιολικό Μυτιλήνης. Με την επιστροφή του στην Γ΄ Εθνική, το 2005 τερμάτισε στη 2η θέση και ως δευτεραθλητής κέρδισε την πολυπόθητη άνοδο στην Β΄ Εθνική. Στο πρωτάθλημα της Β΄ Εθνικής αγωνίστηκε τρεις συνεχόμενες περιόδους και πιο συγκεκριμένα τις σεζόν 2005-06, 2006-07 και 2007-08. 
Στις 9 Νοεμβρίου του 2006, ο Α.Ο. Χαϊδαρίου πέτυχε τη σπουδαιότερη νίκη της ιστορίας του, καθώς επικράτησε της ΑΕΚ, στο γήπεδο Σταύρος Μαυροθαλασσίτης, για την φάση των 32 του Κυπέλλου Ελλάδας της περιόδου 2006-07, με 5-4 στη διαδικασία των πέναλτι. Στην επόμενη φάση του Κυπέλλου Ελλάδας το Χαϊδάρι αναμετρήθηκε με τον κάτοχο του τροπαίου, Ολυμπιακό και γνώρισε την ήττα με 3-1. Σε εκείνον τον αγώνα οι "κυανέρυθροι" είχαν προηγηθεί με τον Νικήτα Τουρνά στο 5' όμως στη συνέχεια δέχτηκαν τρία γκολ από τους Χάρη Παππά, Φέλιξ Μπόρχα και Γιάννη Οκκά.
Το 2008 ο Α.Ο. Χαϊδαρίου υποβιβάστηκε στη Γ’ Εθνική κατηγορία, το 2010 υποβιβάστηκε στο περιφερειακό Πρωτάθλημα και από το 2011 η ομάδα αγωνίζεται στην Α’ κατηγορία της  Ε.Π.Σ.Α. Το 2014 κατέκτησε το πρωτάθλημα του 1ου ομίλου της Α΄ Ε.Π.Σ.Α. και προκρίθηκε στο πρωτάθλημα πρωταθλητριών Ε.Π.Σ. μέσω του οποίου διεκδίκησε την άνοδο στην Γ΄ Εθνική, χωρίς όμως επιτυχία.
Φίλαθλοι.
Ο Σύνδεσμος Φίλων Α.Ο. Χαϊδαρίου "West Siders" έχει 600 εγγεγραμμένα μέλη.

</doc>
<doc id="61633" url="https://el.wikipedia.org/wiki?curid=61633" title="Οπτικός δίσκος (ανατομία)">
Οπτικός δίσκος (ανατομία)

Ο οπτικός δίσκος ή κεφαλή του οπτικού νεύρου ή οπτική θηλή είναι η περιοχή όπου οι άξονες των γαγγλιακών κυττάρων βγαίνουν από το μάτι για να σχηματίσουν το οπτικό νεύρο. Δεν υπάρχουν φωτοευαίσθητα ραβδία ή κωνία στο σημείο αυτό, κι έτσι η περιοχή είναι γνωστή και σαν "τυφλό σημείο" ή "ανατομικό τυφλό σημείο". Το κενό που προκύπτει έτσι στο οπτικό πεδίο λέγεται "φυσιολογικό τυφλό σημείο" ή απλά "τυφλό σημείο". Η κεφαλή του οπτικού νεύρου σε ένα φυσιολογικό ανθρώπινο μάτι συγκεντρώνει 1-1,2 εκατομμύρια νευρώνες που συνδέουν το μάτι με τον εγκέφαλο.
Κλινική εξέταση.
Το μάτι είναι μοναδικό από την άποψη ότι το οπτικό του μέσο είναι διαφανές. Έτσι σχεδόν όλες οι δομές στο εσωτερικό του μπορούν να εξεταστούν με τον κατάλληλο εξοπλισμό. Η χρήση ενός σύγχρονου οφθαλμοσκόπιου δίνει μια άποψη του οπτικού δίσκου με βάση την αρχή της αναστρεψιμότητας του φωτός. Μια βιομικροσκοπική εξέταση των ματιών με σχισμοειδή λυχνία σε συνδυασμό με τον κατάλληλο ασφαιρικό φακό μπορεί να δώσει μια λεπτομερή εικόνα του οπτικού δίσκου και άλλων δομών στο εσωτερικό του ματιού.
Η εξέταση του οπτικού δίσκου με οφθαλμοσκόπιο ή σχισμοειδή λυχνία μπορεί να δώσει ενδείξεις για την υγεία του οπτικού νεύρου. Συγκεκριμένα, ο οφθαλμίατρος παρατηρεί το χρώμα, το μέγεθος, την ευκρίνεια του περιγράμματος, τυχόν οιδήματα, αιμορραγίες, σημάδια στα τοιχώματα του οφθαλμού και τυχόν άλλες ανωμαλίες. Μια τέτοια εξέταση είναι χρήσιμη στη διάγνωση του γλαυκώματος και άλλων οπτικών νευροπαθειών, όπως οπτική νευρίτιδα, πρόσθια ισχαιμική οπτική νευροπάθεια, οίδημα οπτικής θηλής (δηλαδή το οίδημα του οπτικού δίσκου λόγω αυξημένης ενδοκρανιακής πίεσης). Οι γυναίκες σε προχωρημένη εγκυμοσύνη με προεκλαμψία θα πρέπει να κάνουν οφθαλμολογική εξέταση του οπτικού δίσκου για πρώιμες ενδείξεις αύξησης της ενδοκρανιακής πίεσης.

</doc>
<doc id="61637" url="https://el.wikipedia.org/wiki?curid=61637" title="Σαλώμ">
Σαλώμ



</doc>
<doc id="61638" url="https://el.wikipedia.org/wiki?curid=61638" title="Οπτική θηλή">
Οπτική θηλή



</doc>
<doc id="61639" url="https://el.wikipedia.org/wiki?curid=61639" title="Οπτικός δίσκος">
Οπτικός δίσκος

Στην σύγχρονη τεχνολογία οπτικός δίσκος είναι ένας επίπεδος κυκλικός δίσκος ο οποίος περιέχει ηχητικές πληροφορίες, εικόνα ή δεδομένα σε ψηφιακή μορφή. Τα ψηφιακά δεδομένα στον οπτικό δίσκο αντιστοιχούν σε μικροσκοπικές προεξοχές και βαθουλώματα στην μεταλλική επιφάνεια του. Στις περιπτώσεις εγγράψιμων οπτικών δίσκων η επιφάνεια είναι καλυμμένη με φωτοευαίσθητη μπογιά στην οποία τα ψηφιακά δεδομένα αντιστοιχούν σε μικροσκοπικά «καψίματα» ή ανέπαφα σημεία. Στις περιπτώσεις των επανεγγράψιμων οπτικών δίσκων η επιφάνεια είναι καλυμμένη με μικροσκοπικούς υγρούς κρυστάλλους που μπορούν να αποκτήσουν διαφανή ή αδιαφανή μορφή.
Η ανάγνωση ενός οπτικού δίσκου γίνεται με την χρήση μίας δέσμης Laser. Η δέσμη ανακλάται διαφορετικά στα βαθουλώματα και στις προεξοχές και έτσι καταγράφει τα δυαδικά δεδομένα που είναι χαραγμένα στην επιφάνεια του οπτικού δίσκου. Αντίστοιχα γίνεται η ανάγνωση ενός εγγράψιμου ή επανεγγράψιμου δίσκου, όπου η δέσμη Laser ανακλάται διαφορετικά στα σκοτεινά και στα ανέπαφα σημεία του δίσκου.
Διαστάσεις ενός οπτικού δίσκου.
Οι διαστάσεις ενός οπτικού δίσκου είναι στάνταρ διεθνώς. Η πιο κοινή διάσταση των γνωστότερων οπτικών δίσκων (CDs, DVDs κλπ.) είναι 12 εκατοστά διάμετρος και 1,2 χιλιοστά πάχος. Υπάρχουν και οπτικοί δίσκοι με μικρότερες διαστάσεις, συνήθως των 8 εκατοστών, που μπορούν να αναγνωστούν από συσκευές με υποδοχή για τις τυπικές διαστάσεις.
Κατηγορίες οπτικών δίσκων.
Οι πιο σημαντικοί οπτικοί δίσκοι που χρησιμοποιούνται σήμερα ή είχαν χρησιμοποιηθεί κατά το παρελθόν είναι:
Τα CD έχουν χωρητικότητα μέχρι 700 MBytes. Η ανάγνωση των Cds γίνεται από μία δέσμη υπέρυθρου λέιζερ με μήκος κύματος 780 nm. Τα DVDs έχουν χωρητικότητα 4,7 ή 10 GBytes και είναι κατάλληλα για εγγραφή προγραμμάτων που απαιτούν μεγάλη χωρητικότητα, όπως οι ψηφιοποιημένες ταινίες. Η ανάγνωση των DVDs γίνεται από κόκκινο λέιζερ με μήκος κύματος 650 nm. Το Blu-Ray φτάνει τα 25 GB και η ανάγνωση πραγματοποιείται από μπλε λέιζερ με μήκος κύματος 405 nm.

</doc>
<doc id="61644" url="https://el.wikipedia.org/wiki?curid=61644" title="Εδουάρδος ο Πρεσβύτερος">
Εδουάρδος ο Πρεσβύτερος

Ο Εδουάρδος ο Πρεσβύτερος ("Edward the Elder", περί το 870 - 17 Ιουλίου 924) βασιλιάς των Αγγλοσαξόνων (899 – 924) από τον Οίκο του Ουέσσεξ ήταν γιος και διάδοχος του Αλφ
ρέδου του Μέγα και της Ίαλσουιθ. Κατέλαβε την ανατολική Αγγλία και την ανατολική Μίνλαντς από τους Δανούς (917) και στην συνέχεια έγινε βασιλιάς της Μερκίας μετά τον θάνατο της αδελφής του Έθελφλιντ. 
Τα δυο καταστατικά τα οποία υπέγραψε στην διάρκεια της βασιλείας του αποδίδουν στον Εδουάρδο τον τίτλο του "βασιλιά των Αγγλοσαξόνων" ένας τίτλος που χρησιμοποιήθηκε για πρώτη φορά από τον πατέρα του Αλφρέδο τον Μέγα. Το Αγγλοσαξωνικό χρονικό αναφέρει ότι οι βασιλείς της Σκωτίας, του Στραθκλάιντ και οι κυβερνήτες της Νορθούμπριας επέλεξαν τον Εδουάρδο σαν "βασιλιά και αφέντη τους" (920) αν και η αναφορά αμφισβητήθηκε από τους σύγχρονους ιστορικούς. Ο Εδουάρδος αναφέρεται ως πρεσβύτερος στο έργο του Βούλφσταν "η ζωή του Αγίου Έθελγουλντ" (996) για να τον διακρίνει από τον εγγονό του μετέπειτα βασιλιά Εδουάρδο τον Μάρτυρα.
Η 
ήταν το κυρίαρχο βασίλειο στην Αγγλία τον 8ο αιώνα, παρέμεινε σε αυτή την θέση μέχρι την ήττα της από το Ουέσσεξ στην "Μάχη του Ελλαντάν" (825). Τα δυο βασίλεια στην συνέχεια έγιναν σύμμαχοι με αμοιβαία μεταξύ τους υποστήριξη απέναντι στις επιδρομές των Βίκινγκ. Το 865 ο Μεγάλος Δανικός Στρατός χρησιμοποίησε την Ανατολική Αγγλία σαν ορμητήριο για τις επιθέσεις του, οι κάτοικοι της Ανατολικής Αγγλίας πιέστηκαν να εξαγοράσουν την ειρήνη γι'αυτό την επόμενη χρονιά οι Βίκινγκ επιτέθηκαν στην Νορθούμπρια διορίζοντας στην περιοχή έναν υποτελή τους βασιλιά (867). Στην συνέχεια οι Βίκινγκ επιτέθηκαν στην Μερκία στην οποία πέρασαν τον χειμώνα του 867-868. Ο βασιλιάς Μπούργκρεντ της Μερκίας συμμάχησε με τον Έθελρεντ του Ουέσσεξ και του Κεντ και τον μικρότερο αδελφό του τον μελλοντικό Αλφρέδο τον Μέγα προκειμένου να αντιμετωπίσουν τους Βίκινγκ οι οποίοι αρνήθηκαν οποιαδήποτε συμφωνία, στο τέλος οι κάτοικοι της Μερκίας αναγκάστηκαν να αγοράσουν την ειρήνη. Την επόμενη χρονιά οι Δανοί κατέκτησαν την Ανατολική Αγγλία, στην συνέχεια έδιωξαν τον βασιλιά Μπούργκρεντ απο την Μερκία τοποθετώντας νέο δικό τους υποτελή βασιλιά τον Κέολγουλφ (874), αργότερα οι Βίκινγκ μοίρασαν την Μερκία στα δυο επιτρέποντας στον Κέολγουλφ να κυβερνήσει στο δυτικό τμήμα ενώ οι ίδιοι κράτησαν το ανατολικό (877). Την επόμενη χρονιά ο Αλφρέδος συνέτριψε τους Δανούς στην "Μάχη του Έντινγκτον" κατορθώνοντας να κερδίσει από τους Βίκινγκ το Ουέσσεξ και την δυτική Μερκία ενώ οι ίδιοι διατήρησαν την ανατολική Μερκία, την Νορθούμπρια και την Ανατολική Αγγλία. 
Πρώτα χρόνια.
Παιδικά χρόνια.
Ο Αλφρέδος ο Μέγας παντρεύτηκε την βασίλισσα της Μερκίας Ίαλσουιθ (868) κόρη του Έθελρεντ Μούκελ, κόμη του Γκαινί και της Ίντμπουρ η οποία ήταν μέλος της βασιλικής οικογένειας της Μερκίας. Ο Αλφρέδος και η Ίαλσουιθ απέκτησαν πέντε παιδιά, το μεγαλύτερο παιδί τους Έθελφλαεντ παντρεύτηκε τον Έθελρεντ, λόρδο της Μερκίας και έγινε η ίδια κυρία της Μερκίας μετά τον θάνατο του. Ο Εδουάρδος ήταν το δεύτερο παιδί τους, η δεύτερη κόρη και τρίτο παιδί τους Έθελγκιφου έγινε ηγουμένη στο Σάφτεσμπουρι. Η τρίτη τους κόρη Έλφθριθ της Φλάνδρας παντρεύτηκε τον Βαλδουίνο Β΄ της Φλάνδρας και το μικρότερο παιδί τους Έθελουερντ είχε πλούσια σχολική εκπαίδευση και εκμάθηση της Λατινικής. Ο Αλφρέδος και η Ίαλσουιθ απέκτησαν πολλά άλλα παιδιά ακόμα που πέθαναν σε βρεφική ηλικία, το όνομα του Εδουάρδου μεταφράζεται ως "προστάτης της υγείας". Η συγγραφέας Μπάρμπαρα Γιόρκε (γεν. 1951) αναφέρει ότι το όνομα του προέρχεται από την γιαγιά του από μητέρα Ίντμπουρ κάτι που αντανακλά την επέκταση της Σαξονικής πολιτικής αποκτώντας δεσμούς με την Μερκία.
Η μεγαλύτερη κόρη τους Έθελφλαεντ γεννήθηκε την επόμενη χρονιά μετά τον γάμο των γονέων τους, ο Εδουάρδος μεγάλωσε μαζί με την μικρότερη αδελφή του Έλφθριθ με την οποία βρισκόταν πιο κοντά στην ηλικία. Το 893 ωστόσο που οδήγησε τα στρατεύματα του πατέρα του σε μάχη πρέπει να ήταν ενήλικας, ο μεγαλύτερος γιος του Έθελσταν γεννήθηκε την επόμενη χρονιά (894) γεγονός που οδηγεί στο συμπέρασμα ότι η πιθανή ημερομηνία γέννησης του Εδουάρδου βρισκόταν στα μέσα της δεκαετίας του 870. Σύμφωνα με το έργο του Ασσέρ "Η ζωή του βασιλιά Αλφρέδου" ο Εδουάρδος και η Έλφθριθ έλαβαν πλούσια εκκλησιαστική εκπαίδευση με ψαλμούς και παλιά Αγγλικά ποιήματα, διδάχθηκαν να είναι ευγενείς και ταπεινόφρονες, σύμφωνα με τον Ασσέρ ήταν υπάκουοι απέναντι στον πατέρα τους και ευγενείς στους επισκέπτες. Αυτή ήταν η μοναδική περίπτωση ενός Αγγλοσάξονα πρίγκιπα και πριγκίπισσας που έλαβαν την ίδια ανατροφή. 
Αντιδράσεις στο θέμα της διαδοχής.
Σαν γιος βασιλιά και μάλιστα μεγαλύτερος διδάχθηκε από τα χρόνια της ζωής του τις βασιλικές υποχρεώσεις παρόλα αυτά η θέση του στον θρόνο δεν ήταν εξασφαλισμένη επειδή τον διεκδικούσαν τα ξαδέλφια του Έθελχιλμ και Έθελγουλντ γιοι του Έθελρεντ του Ουέσσεξ και του Κεντ μεγαλύτερου αδελφού του Αλφρέδου ο οποίος είχε διατελέσει και βασιλιάς πριν από τον πατέρα του. Τα περισσότερα που είναι γνωστά από την παιδική του ηλικία αναφέρουν οτι έλαβε κανονική ανατροφή Αγγλοσάξονα πρίγκιπα σε μια περίοδο που ήταν έντονη η επίδραση των Καρολιδών.
Ο Έθελχιλμ καταγράφεται στον κατάλογο του Αλφρέδου στα μέσα της δεκαετίας του 880 και πέθανε πιθανότατα την επόμενη δεκαετία αλλά ο Έθελγουλντ καταγράφεται στο μοναδικό καταστατικό που εμφανίζεται μαζί με τον Εδουάρδο να κατέχει πολύ ψηλή θέση. Ο Έθελγουλντ είχε επιπλέον το πλεονέκτημα να εμφανίζεται σε καταστατικό η μητέρα του ως βασίλισσα αντίθετα η μητέρα του Εδουάρδου Ίαλσουιθ δεν καταγράφηκε ποτέ ως σύζυγος του βασιλιά αλλά ο Αλφρέδος φρόντισε από την αρχή να έχει ο γιος του τα απαραίτητα προσόντα για να τον διαδεχτεί. Ο Αλφρέδος άφησε μια σειρά από ακίνητα και τίτλους στους ανιψιούς του ενώ το μεγαλύτερο μέρος της περιουσίας του το άφησε στον γιο του Εδουάρδο ακολουθώντας την τακτική που είχε ξεκινήσει ο παππούς του Εγβέρτος του Ουέσσεξ για να εξασφαλίσει τα δικαιώματα του γιου του Έθελγουλφ του Ουέσσεξ στον θρόνο των δυτικών Σαξόνων με την δήλωση του σαν βασιλιά του Κεντ. Ο Αλφρέδος είχε να αντιμετωπίσει και άλλους διεκδικητές του θρόνου απέναντι στον γιο του όπως ο κουνιάδος του ένας κόμης από την Μερκία με το όνομα Έθελγουλφ και ο γαμπρός του Έθελριντ και έναν συγγενή του με το όνομα Οσφέρθ πιθανότατα νόθος γιος του Αλφρέδου. Ο Αλφρέδος όταν ενηλικιώθηκε ο Εδουάρδος φρόντισε να του μάθει όλα τα βασιλικά καθήκοντα, εμφανιζόταν σε όλα τα καταστατικά δίπλα απο τον πατέρα του τον οποίο συνόδευε σε όλες τις μάχες. 
Ο Εδουάρδος ο πρεσβύτερος νίκησε τους Βίκινγκ στην "μάχη του Φάρναμ" (893) αλλά η υπηρεσία του στρατού του είχε λήξει και χρειαζόταν ενισχύσεις, ο ανανεωμένος Αγγλικός στρατός ήρθε από το Λονδίνο υπό την ηγεσία του γαμπρού του Έθελρεντ. Οι Άγγλοι νίκησαν τους Βίκινγκ και στις νέες επιδρομές τους (893, 896), ο συγγραφέας Ρίτσαρντ Αμπελς (γεν. 1951) αναφέρει ότι η μεγάλη νίκη οφείλεται στον Έθελρεντ και τον Εδουάρδο. Η Γιορκ αναφέρει ότι ο Αλφρέδος είχε συνειδητοποιήσει το γεγονός ότι θα ήταν άχρηστη οποιαδήποτε διαδοχή στον θρόνο αν ο γιος του δεν είχε τις κατάλληλες ικανότητες να κυβερνήσει. 
Τελική επικράτηση.
Ο ιστορικός Τζάνετ Νέλσον (γεν. 1942) αναφέρει το γεγονός ότι υπήρχε σύγκρουση ανάμεσα στον Αλφρέδο και στον γιο του Εδουάρδο την δεκαετία του 890. Το γεγονός αυτό αποδεικνύεται από το ότι το Αγγλοσαξωνικό χρονικό το οποίο συντάχθηκε υπό την επίβλεψη του Αλφρέδου δεν αναφέρει τις μεγάλες στρατιωτικές επιτυχίες του Εδουάρδου, δεν αναφέρουν καν την παρουσία του σε σπουδαίες μάχες όπως η "μάχη του Φάρναμ" στην οποία ήταν πρωταγωνιστής. Τα στρατιωτικά κατορθώματα του Εδουάρδου τα τελευταία χρόνια της βασιλείας του πατέρα του τα γνωρίζουμε περισσότερο από τα "Χρονικά του Έθελγουιρντ" τα οποία είχαν συγγραφεί τον 10ο αιώνα. Ο Τζάνετ Νέλσον αναφέρει ότι ο Αλφρέδος τίμησε σε μεγαλοπρεπή τελετή τον εγγονό του Έθελσταν της Αγγλίας επειδή πιθανότατα αυτόν είχε στόχο να χρίσει σαν διάδοχο του αντί για τον Εδουάρδο τον έστειλε στην Μερκία στην αυλή του θείου του Έθελρεντ και της θείας του Έθελφλιντ αλλά δεν γνωρίζουμε αν ήταν ιδέα του Αλφρέδου ή του Εδουάρδου. Άλλη μια απόδειξη για την εχθρότητα που υπήρχε μεταξύ πατέρα και γιου ήταν το γεγονός ότι η μητέρα του Εδουάρδου Ίλσγουιθ η οποία δεν υπήρχε στα καταστατικά της βασιλείας του Αλφρέδου αναφέρεται στα πρώτα χρόνια του Εδουάρδου. Το 893 ο Εδουάρδος ο πρεσβύτερος παντρεύτηκε την Έκγκουιν με την οποία απέκτησε δυο παιδιά τον μετέπειτα τον μετέπειτα βασιλιά Έθελσταν και μια κόρη η οποία παντρεύτηκε τον Σίτρικ τον Βίκινγκ βασιλιά της Γιορκ. Ένας αντίπαλος του Έθελσταν ισχυριζόταν ότι η μητέρα του ήταν ερωμένη ευτελούς καταγωγής για να τον υποτιμήσει αλλά τα "Χρονικά του Αγίου Ντάνσταν" αναφέρουν ότι ήταν συγγενής του αγίου, ο Γουλιέλμος του Μαλμέσμπουρι αναφέρει επιπλέον ότι ήταν ευγενής. Η Έκγκουιν πέθανε γύρω στο 899 και ο Εδουάρδος παντρεύτηκε την εποχή που πέθαινε ο πατέρας του την δεύτερη σύζυγο του Έλφλεντ κόρη του κόμη Έθελχελμ του Γουίλτσαιρ.
Ο Αλφρέδος πέθανε στις 26 Οκτωβρίου 899, τον διαδέχθηκε ο Εδουάρδος αλλά ο Έθελγουλντ αμφισβήτησε την διαδοχή. Πολιόρκησε τις βασιλικές εκτάσεις στο Γουίμπορν με συμβολική σημασία επειδή ήταν η περιοχή που τάφηκε ο πατέρας του και το Κράισττσερτς. Ο Εδουάρδος βάδισε στο φρούριο του Μπάντμπουρρι και ο Έθελγουλντ δήλωσε ότι θα μείνει και θα πεθάνει στο Γουίμπορν παρόλα αυτά δραπέτευσε για την Νορθούμπρια στην οποία έγινε δεκτός από τους Δανούς οι οποίοι τον έστεψαν βασιλιά. Ο Εδουάρδος και αυτός με την σειρά του στέφτηκε βασιλιάς στο Γουίντσεστερ στις 8 Ιουνίου 900. 
Ο Έθελγουλντ ήρθε με τον στόλο του στο Έσσεξ (901), την επόμενη χρονιά ξεκίνησε τις επιδρομές στην Μερκία και το βόρειο Ουέσσεξ, μετά την οπισθοχώρηση του Εδουάρδου οι άντρες του Κεντ δήλωσαν την πίστη τους στους Δανούς. Οι δυο στρατοί συναντήθηκαν στην "μάχη του Χολμ" στις 13 Δεκεμβρίου 902, οι Δανοί νίκησαν με πολύ βαριές απώλειες ανάμεσα στις οποίες και ο ίδιος ο Έθελγουλντ, ο Εδουάρδος ήταν ελεύθερος να αναλάβει χωρίς αντιδράσεις τον θρόνο. 
Στρατιωτικές δραστηριότητες.
Άνοδος στον θρόνο.
Στο Λονδίνο ο πατέρας του Αλφρέδος (886) δέχθηκε την υποταγή "ολόκληρου του Αγγλικού λαού εκτός εκείνων οι οποίοι ήταν υποτελείς στους Δανούς" από τότε δέχθηκε τον τίτλο του "βασιλιά των Αγγλοσαξόνων". Ο συγγραφέας Σιμόν Κέινες (γεν. 1952) αναφέρει ότι τον υποστήριξαν όλοι οι ευγενείς από την Δυτική Σαξονία και την Μερκία με σημαντικότερο τον Πλέγκμουντ, αρχιεπίσκοπο του Καντέρμπερι. Ο Εδουάρδος ο πρεσβύτερος εξέδωσε τρία καταστατικά (903) στα οποία αναγνώριζε τον Έθελρεντ και την σύζυγο του Έθελφλιντ σαν βασιλείς της Μερκίας. Ο Ράιαν Μαρτίν αναφέρει ότι η Έθελφλιντ και ο σύζυγος της μοίρασαν την βασιλική εξουσία στην ανατολική Μερκία αλλά άλλοι ιστορικοί διαφωνούν. Η συγγραφέας Πολίν Στάφορντ (γεν. 1946) αναφέρει την Έθελφλιντ ως την "τελευταία βασίλισσα της Μερκίας", ο Τσάρλς Ίνσλει αντίστοιχα αναφέρει την ανεξαρτησία της Μερκίας μέχρι τον θάνατο της Έθελφλιντ (918). Ο Ντάβιντσον αναφέρει ότι σε καταστατικό του 903 ο Έθελρεντ και η Έθελφλιντ ονομάζονται "βασιλείς ολόκληρου του λαού της Μερκίας με την χάρη του θεού" κάτι που εξηγεί ως ανικανότητα των Σαξόνων βασιλέων να κυβερνήσουν την Μερκία ή κάποιο πραξικόπημα. Το Αγγλοσαξωνικό χρονικό άρχισε να γράφεται στην βασιλική αυλή μετά την δεκαετία του 890 σε αυτό αναφέρεται ότι "ο Αλφρέδος και ο Εδουάρδος είχαν στην βασιλική αυλή εξειδικευμένους γιατρούς". 
Ο Αγγλοσαξονικός νόμος καθιερώθηκε αυστηρά στα τέλη του 9ου αιώνα από τον Αλφρέδο, λόγιοι από την Μερκία όπως ο Πλέγκμουντ είχαν καθοριστικό ρόλο στην εφαρμογή του, η διάλεκτος της Μερκίας έγινε η βασική διάλεκτος στους δυτικούς Σάξονες. Τα πιο εντυπωσιακά κεντήματα χρονολογούνται από την εποχή του Εδουάρδου του πρεσβύτερου ανάμεσα στα οποία συμπεριλαμβάνονταν μια στολή και μια ζώνη τα οποία βρέθηκαν στον τάφο του Αγίου Κάθμπερτ. Δωρήθηκαν από τον Έθελσταν (934) αλλά η πρώτη δωρεά έγινε από την Έλφλιντ δεύτερη σύζυγο του Εδουάρδου στον Φρίθεσταν, αρχιεπίσκοπο του Καντέρμπερι, πιθανότατα δεν έφτασαν στον προορισμό τους επειδή η κατάσταση στο Γουίντσεστερ ήταν εναντίον του Έθελσταν.
Στα τέλη του 9ου αιώνα και στις αρχές του 10ου ξεκίνησαν στενά οι συνδέσεις του Αλφρέδου με τους βασιλικούς οίκους της Ευρώπης μετά τον γάμο της κόρης του Έλφθριθ με τον Βαλδουίνο Β΄ της Φλάνδρας και στην συνέχεια πάντρεψε την κόρη του Έντζιφου της Αγγλίας με τον Κάρολο τον Απλό βασιλιά των δυτικών Φράγκων (919). Το 925 μια άλλη κόρη του Εδουάρδου του πρεσβύτερου η Ήντιθ παντρεύτηκε τον Όθων Α΄ της Γερμανίας.
Δεν καταγράφονται άλλες μάχες ανάμεσα στους Αγγλοσάξονες και τους Δανούς για μερικά χρόνια μετά την "μάχη του Χόλμ", το 906 ο Εδουάρδος υπέγραψε ειρήνη με την ανατολική Αγγλία και τους Νορθούμπριους της Δανίας με την εγγύηση ότι δεν θα υπάρχει μεταξύ τους σύγκρουση. Σύμφωνα με μια έκδοση των Άγγλο-Σαξονικών χρονικών έκλεισε ειρήνη μαζί τους αφού πιέστηκε να τους εξαγοράσει. Μετέφερε Άγγλους σε Δανικές περιοχές ενώ σώθηκαν από την εποχή του δυο καταστατικά που αφορούσαν το Μπέντφορντσερ και το Ντέρμπισαϊρ.
Οριστική υποταγή των Δανών.
Το 909 ο Εδουάρδος έστειλε στρατό να λεηλατήσει την Νορθούμπρια, οι Βίκινγκ απάντησαν με επιδρομές στην Μερκία αλλά στον δρόμο τους συνάντησαν τον στρατό της Μερκίας και των Δυτικών Σαξόνων από τον οποίο συνετρίβησαν στην "μάχη του Τέττενχωλ". Μετά την μάχη αυτή οι Δανοί δεν βρέθηκαν ποτέ νότια του Χάμπερ, ο Εδουάρδος και οι σύμμαχοι του στην Μερκία αφοσιώθηκαν στην κατάληψη του Ντάνελαου στην ανατολική Αγγλία και των πέντε επαρχών της Δανίας οι οποίες ήταν : Ντέρμπι, Λέστερ, Λίνκολν, Νότιγχαμ και Στάμφορντ. Ο Έθελρεντ, λόρδος της Μερκίας πέθανε (911) και ο Εδουάρδος απέκτησε τον έλεγχο στις περιοχές γύρω από το Λονδίνο και την Οξφόρδη. Τον Έθελρεντ διαδέχτηκε η χήρα του Έθελφλιντ η οποία ήταν πραγματική κυβερνήτης του βασιλείου τα τελευταία του χρόνια επειδή ο ίδιος ήταν ανίκανος. Ο Εδουάρδος και η Έθελφλιντ ξεκίνησαν την κατασκευή οχυρώσεων για προστασία από τις επιθέσεις των Βίκινγκ, έκτισε ένα κάστρο στην νότια όχθη του ποταμού Λί στο Χέρτφορντ για την προστασία από τις επιθέσεις των Δανών του Μπέντφορντ και του Κέιμπριτζ. Στην συνέχεια βάδισε με τον στρατό του στο Μάλντον στο Έσσεξ (912) στο οποίο έκτισε μια νέα οχύρωση για προστασία μαζί με την προηγούμενη. Το 914 ένας στρατός των Βίκινγκ λεηλάτησε την περιοχή του Σέβερν, ηττήθηκαν από τον στρατό της Μερκίας και ο Εδουάρδος διατήρησε έναν στρατό στο νότιο τμήμα της περιοχής. Το φθινόπωρο οι Βίκινγκ μετακινήθηκαν στην Ιρλανδία, τον Νοέμβριο του 914 ο Εδουάρδος έκτισε δυο κάστρα στο Μπάκιγχαμ ενώ πολλοί Δανοί του Μπέντφορντ και του Νορθάμπτον του δήλωσαν την υποταγή του, άλλοι Δανοί εγκατέλειψαν την Αγγλία. Το 916 ο Εδουάρδος ο πρεσβύτερος έκτισε άλλο ένα κάστρο στο Μάλντον για προστασία από τους Δανούς του Κόλτσεστερ. 
Η αποφασιστική χρονιά για την μάχη ήταν το 917, τον Απρίλιο ο Εδουάρδος έκτισε ένα φρούριο στο Τόρκεστερ για άμυνα απέναντι στους Δανούς του Νορθάμπτον και ένα άλλο σε μια θέση με το όνομα Γουίγκιγκειμερ. Οι Δανοί ξεκίνησαν τις επιδρομές στο Τόρκεστερ, το Μπέντφορτ και το Γουίγκιγκειμερ, η Έθελφλιντ κυρίευσε το Ντέρμπι εμφανίζοντας τον βαθμό που η Αγγλική άμυνα ήταν έτοιμη να τους αντιμετωπίσει. Οι Δανοί έκτισαν το δικό τους φρούριο στο Τέμπσφορντ αλλά στο τέλος του καλοκαιριού οι Άγγλοι εισέβαλαν και σκότωσαν τον τελευταίο Δανό βασιλιά της Ανατολικής Αγγλίας, οι Άγγλοι κατέλαβαν το Κόλτσεστερ αλλά δεν προσπάθησαν να το κρατήσουν. Οι Δανοί έστειλαν άλλον έναν στρατό να πολιορκήσει το Μάλντον αλλά οι Άγγλοι πρόλαβαν να στείλουν ενισχύσεις και τους συνέτριψαν για άλλη μια φορά, ο Εδουάρδος επέστρεψε στο Τόουκεστερ και το ενίσχυσε με ένα ισχυρό πέτρινο τείχος, οι Δανοί του Νορθάμπτον δήλωσαν την υποταγή τους σε αυτόν. Οι στρατοί του Καίημπριτζ και της ανατολικής Αγγλίας υποτάχθηκαν όλοι, στα τέλη του χρόνου οι μόνες περιοχές της Αγγλίας που δεν είχαν δηλώσει ακόμα την υποταγή τους στον Εδουάρδο ήταν οι τέσσερις επαρχίες της Δανίας : Λέστερ, Στάμφορντ, Νότιγχαμ και Λίνκολν.
Προσάρτηση της Μερκίας.
Στις αρχές του 918 η Έθελφλιντ κατόρθωσε να πετύχει την υποταγή του Λέστερ χωρίς μάχη, οι Δανοί της Νορβουμπριανής Γιορκ της πρόσφεραν την υποστήριξη τους απέναντι στις επιδρομές των Νορβηγών Βίκινγκ που έκαναν επιθέσεις από την Ιρλανδία, η Έθελφλιντ πέθανε στις 12 Ιουνίου πριν δεχτεί την πρόταση. Την ίδια προσφορά έκαναν και στον Εδουάρδο αλλά οι Νορβηγοί Βίκινγκ κατέλαβαν την Γιορκ (919). Την Έθελφλιντ διαδέχθηκε η κόρη της Έλφγουιν αλλά το Αγγλοσαξωνικό χρονικό καταγράφει ότι τον Δεκέμβριο του 918 ο Εδουάρδος ο πρεσβύτερος "της στέρησε όλη την κληρονομιά στην Μερκία και την προσάρτησε στο Ουέσσεξ", η Μερκία κυβερνήθηκε πλέον απ'ευθείας από τον βασιλιά Εδουάρδο. Το Στάμφορντ παραδόθηκε στον Εδουάρδο πριν από τον θάνατο της Έθελφλιντ και η Νότιγχαμ αμέσως μετά. Το Αγγλοσαξονικό χρονικό για το έτος 918 καταγράφει "όλοι οι λαοί που είχαν εγκατασταθεί στην Μερκία, τόσο οι Δανοί όσο και οι Άγγλοι είχαν υποταχθεί σε αυτόν". Στο θέμα του Λίνκολν δεν υπάρχει απόλυτη βεβαιότητα επειδή στην συγκεκριμένη πόλη το 920 οι Δανοί Βίκινγκ έκοβαν ακόμα νομίσματα. Σε μερικούς Δανούς Γιαρλ τους επετράπη να κρατήσουν την γη τους, ο Εδουάρδος έδωσε γη στους οπαδούς του ενώ κράτησε μεγάλα τμήματα για τον εαυτό του, τα νομίσματα της εποχής του αποδεικνύουν την ισχυροποίηση της εξουσίας του σε ολόκληρη την Ανατολική Αγγλία. 
Το βασικό νόμισμα το οποίο χρησιμοποιούσε ο Εδουάρδος ήταν η ασημένια λίρα μερικές από τις οποίες είχαν χαραγμένη την εικόνα του βασιλιά. Υπήρχαν νομισματοκοπεία σε αναρίθμητες τοποθεσίες όπως στο Καντέρμπερι, στο Μπαθ, στο Τσέστερ, στο Ντέρμπι, στο Έξετερ, στο Λονδίνο, στην Οξφόρδη, στο Σαουθάμπτον, στο Γουάρεχαμ και στο Γουίντσεστερ. Δεν κόπηκαν νομίσματα με το όνομα του Έθελρεντ και της Έθελφλιντ στα 910 νομίσματα τα οποία βρέθηκαν στην ανατολική Μερκία μερικά από τα οποία είχαν περίεργη διακόσμηση στην μια πλευρά, αυτό δείχνει τις προθέσεις της Έθελφλιντ να διατηρήσει ξεχωριστό νομισματικό σύστημα. Μερικά μικρότερα νομίσματα είχαν το όνομα του Πλέγκμουντ, αρχιεπισκόπου του Καντέρμπερι. Υπήρχε μια αλματώδη αύξηση του αριθμού των νομισματοκοπείων την περίοδο της βασιλείας του Εδουάρδου, στον νότο από 25 τα πρώτα δέκα χρόνια ανέβηκαν στα 67 τα τελευταία 10 χρόνια, τα 5 στην ανατολική Μερκία αυξήθηκαν σε 23 ενώ περισσότερα από 27 δημιουργήθηκαν στην κατακτημένη Ντάνελοου.
Εσωτερική πολιτική.
Θρησκευτική πολιτική.
Το 908 ο Πλέγκμουτ μετέφερε τα αιτήματα του Άγγλου βασιλιά και του Αγγλικού λαού στον πάπα στην πρώτη επίσκεψη αρχιεπισκόπου του Καντέρμπερι ύστερα από έναν αιώνα, το ταξίδι του έδωσε την παπική έγκριση για την αναδιοργάνωση της εκκλησίας των δυτικών Σαξόνων. Όταν ο Εδουάρδος ο πρεσβύτερος ανέβηκε στον θρόνο του Ουέσσεξ υπήρχαν δυο επισκοπές : η επισκοπή του Γουίντσεστερ υπό τον Ντένεγουλφ και η επισκοπή του Σέρμπορν υπό τον Ασσέρ. Ο Ντένεγουλφ πέθανε την επόμενη χρονιά και αντικαταστάθηκε από τον Φρίθεσταν, αμέσως μετά το Γουίντσεστερ χωρίστηκε σε δύο επισκοπές δημιουργήθηκε η επισκοπή του Ράμσμπερρυ η οποία περιείχε το Γουιλσάιρ και το Μπέρκσαϊρ ενώ το Γουίντσεστερ περιείχε το Χαμσάιρ και το Σάρρεϋ. Βρέθηκαν καταστατικά τα οποία αναφερόντουσαν στην διαίρεση του 909 αλλά δεν είναι ακριβή. Ο Ασσέρ πέθανε την ίδια χρονιά και το Σέρμπορν την περίοδο 909 - 918 χωρίστηκε σε τρεις νέες επισκοπές, η επισκοπή του Κρέντιτον κάλυπτε το Ντέβον και την Κορνουάλη, η επισκοπή του Γουέλ κάλυπτε το Σάμερσετ ενώ στην ίδια την επισκοπή του Σέρμπορν παρέμεινε μονάχα το Ντόρσετ. Οι διαιρέσεις αυτές έγιναν με στόχο να αυξηθούν οι εξουσίες της αρχιεπισκοπής του Καντέρμπερι ώστε να μπορεί ο βασιλιάς να έχει μεγαλύτερη επέμβαση στα εκκλησιαστικά θέματα. 
Στις αρχές της βασιλείας του Εδουάρδου η μητέρα του Ίλσγουιθ ίδρυσε το αβαείο της Αγίας Μαρίας για μοναχές, το γνωστό Νούνναμινστερ στο Γουίντσεστερ. Η κόρη του Εδουάρδου του πρεσβύτερου Έαντμπουρ έγινε εκεί μοναχή και στην συνέχεια αγιοποιήθηκε όπως καταγράφει ο αγιογράφος Όζμπερτ του Κλάρε τον 12ο αιώνα. Το 901 ο Εδουάρδος ξεκίνησε την οικοδόμηση ενός νέου μεγαλύτερου καθεδρικού ναού για άντρες σύμφωνα με τις επιθυμίες του πατέρα του, ο νέος καθεδρικός ναός βρισκόταν δίπλα στον υπάρχων καθεδρικό ναό του Γουίντσεστερ ο οποίος έγινε ο παλιός καθεδρικός ναός ενώ το οικοδόμημα του Εδουάρδου ονομάστηκε καθεδρικός ναός. Ο νέος καθεδρικός ναός ήταν μεγαλύτερος από το παλιό ενώ κατασκευάστηκε μέσα σε αυτόν βασιλικό μαυσωλείο. Περιείχε τα οστά του Βρετανού αγίου Γιούντοκ που έφτασε στην Αγγλία από το Πονθιέ (901) και τα οστά ενός βασικού συμβούλου του Αλφρέδου του Γκρίμαλντ που πέθανε την ίδια χρονιά και καθιερώθηκε ως άγιος. Η μητέρα του Εδουάρδου πέθανε το 902 και τάφηκε εκεί, μεταφέρθηκαν και τα οστά του πατέρα του από το παλαιό καθεδρικό ναό στον νέο, στο ίδιο τάφηκε αργότερα και ο ίδιος ο Εδουάρδος, ο αδελφός του Έθελγουιρντ και ο γιος του Έλφγουιρντ. Ο γιος του Έθελσταν ωστόσο όταν έγινε βασιλιάς της Αγγλίας προτίμησε να μην ταφεί στην κατασκευή του πατέρα του επειδή το Γουίντσεστερ του είχε αντισταθεί σκληρά τα πρώτα χρόνια της βασιλείας του, η τελευταία βασιλική ταφή η οποία έγινε στο νέο καθεδρικό ναό ήταν του Έντουι της Αγγλίας (959). 
Αντιδράσεις από την εκκλησία.
Η απόφαση του Εδουάρδου να μην επεκτείνει τον παλιό καθεδρικό ναό αλλά να προσθέσει ένα νέο κτίσμα δίπλα σε αυτόν τον έφερε σε σύγκρουση με τον επίσκοπο Ντένεγουλφ και αναγκάστηκε να παραχωρήσει εκτάσεις γης στο Μπέντιγκτον προκειμένου να προμηθευτεί εισοδήματα για τον νέο καθεδρικό ναό. Ο Εδουάρδος απομνημονεύτηκε στον νέο καθεδρικό ναό σαν ευεργέτης και στον παλιό σαν αχάριστος βασιλιάς. Ο Αλάν Θάκερ αναφέρει :
"Η μέθοδος του Εδουάρδος να ευνοήσει τον νέο καθεδρικό ναό ήταν τμήμα της γενικής εκκλησιαστικής του πολιτικής, όπως ο πατέρας του έδωσε ελάχιστη σημασία στην εκκλησία κάτι που φαίνεται στα καταστατικά που εξέδωσε στα οποία δεν υπάρχουν αναφορές για αυτή. Η βασιλεία του Εδουάρδου ήταν η επιτομή της πολιτικής των βασιλέων του Ουέσσεξ να εκμεταλλευτούν όλους τους πόρους προς όφελος τους ακόμα και αυτούς της εκκλησίας."
Ο συγγραφέας Πάτρικ Ουόρμαλντ (1947 - 2004) αναφέρει : "Τα γεγονότα που συνέβησαν στον καθεδρικό ναό του Γουίντσεστερ την εποχή του Εδουάρδου και του πατέρα του Αλφρέδου ήταν η αιτία που μετέφερε ο Εδουάρδος τα οστά του πατέρα του στον νέο ναό, τα μετέφερε επειδή στο παλιό οι ιερείς δεν θα τον μνημόνευαν".
Οι Αγγλικές υποτροφίες κατέρρευσαν κατά την διάρκεια του 9ου αιώνα και ο Εδουάρδος ήταν υπεύθυνος για την αναβίωση τους την τελευταία δεκαετία του αιώνα, οι Αγγλικές μεταφράσεις των έργων στα Λατινικά συνεχίστηκαν αλλά λίγα αυθεντικά έργα είναι γνωστά. Το Αγγλοσαξωνικό χρονικό άρχισε να γράφεται εκτενώς τα πρώτα χρόνια της βασιλείας του Εδουάρδου, τα σπουδαιότερα κέντρα των υποτροφιών του ήταν οι καθεδρικοί ναοί του Καντέρμπερι, του Γουίντσεστερ και του Γουόρκεστερ αλλά τα μοναστήρια δεν ήταν σε τόσο ψηλό σημείο μέχρι την βασιλεία του Έθελσταν. 
Το μόνο καταστατικό που διατηρήθηκε από την εποχή του Εδουάρδου (901) ήταν μια δωρεά από τον Έθελρεντ και την Έθελφλιντ της Μερκίας αλλά δεν έχει σχέση με τον ίδιο τον Εδουάρδο. Την ίδια χρονιά συγκάλεσε σε συνέλευση στο Σαουθάμπτον την οικογένεια του, τους επισκόπους αλλά όχι τους κόμητες με θέμα την δωρεά γης από την αρχιεπισκοπή του Γουίντσεστερ για την κατασκευή του νέου καθεδρικού ναού της πόλης. Δεν υπήρχαν καταστατικά του Εδουάρδου την περίοδο 910 - 924 κάτι που κάνει σημαντικά δύσκολο το έργο των ιστορικών. Ο λόγος είναι πιθανότατα ότι δεν έκανε ο ίδιος ο βασιλιάς δωρεές γης κάτι το οποίο ήταν χρηματική σπατάλη, κρατούσε όλα τα χρήματα για τον εαυτό του επειδή τα είχε μεγάλη ανάγκη για τις στρατιωτικές του εκστρατείες.
Ο Εδουάρδος άλλαξε την ρήτρα 3 του ποινικού κώδικα με νέα του εισήγηση ότι οι άνθρωποι που κατηγορούνται για ψευδορκία θα δίνουν μαρτυρία με δοκιμασία αντί για όρκο, η εξέταση με δοκιμασία εισηγήθηκε για πρώτη φορά από τον Ίνε του Ουέσσεξ αλλά δεν εμφανίζεται πουθενά σε μετέπειτα νόμους όπως αυτούς του Αλφρέδου. Το διοικητικό και νομοθετικό σύστημα του Εδουάρδου δεν έχει επιβιώσει σε γραπτές πηγές. Ο Εδουάρδος ήταν από τους ελάχιστους βασιλείς που εξέδωσαν νόμους με κώδικες οι οποίοι χάθηκαν αργότερα, υπάρχει μεγάλη σύγχυση στους ιστορικούς σχετικά με το τι ήταν οι συγκεκριμένοι κώδικες.
Τελευταία χρόνια.
Το Αγγλοσαξωνικό χρονικό καταγράφει την υποταγή των βασιλέων της Βρετανίας στον Εδουάρδο το 920 αναφέροντας :
"Ο Εδουάρδος πήγε στην συνέχεια στο Μπέικουελ και διέταξε την οικοδόμηση ενός προαστίου στην ευρύτερη περιοχή. Στην συνέχεια ο βασιλιάς και ο λαός των Σκωτσέζων, όλοι οι λαοί των Δανών και των Βρετανών, οι λαοί της Νορθούμπριας όπως επίσης ο βασιλιάς και ο λαός του Ουαλικού Στραθκλάιντ τον εξέλεξαν άρχοντα και βασιλιά τους". Το απόσπασμα αυτό θεωρείται ως απλή αναφορά για τους περισσότερους ιστορικούς μέχρι τα τέλη του 20ου αιώνα. Ο Φρανκ Στέντον τονίζει ότι οι περισσότεροι από τους ευγενείς κάτι θα είχαν να κερδίσουν με την αναγνώριση της ηγεμονίας του Εδουάρδου. Ο σκεπτικισμός αυτός στους ιστορικούς δημιουργήθηκε επειδή η αναφορά αυτή υπάρχει μονάχα στο Αγγλοσαξωνικό χρονικό, δεν επιβεβαιώνεται από άλλες πηγές ή νομίσματα. Ο ιστορικός Άλφρεντ Σμιθ (1942 - 2016) αναφέρει ότι ο Εδουάρδος δεν μπορούσε να θέσει υπό την εξουσία του όλους τους λαούς της Βρετανίας όπως επιβεβαιώνεται από άλλες πηγές ή τα νομίσματα, το χρονικό παρουσιάζει μια συμφωνία μεταξύ των βασιλέων σαν μια μορφή υποταγής στο Ουέσσεξ. Η Πολίν Στάφορντ τονίζει ότι η συνάντηση στο Μπέικουελ ήταν μια μορφή συμφωνίας για τον καθορισμό των συνόρων ανάμεσα στην Νορθούμπρια και την Μερκία αλλά αυτό παρουσιάζεται σαν μια μορφή υποταγής. Ο Ντάβιντσον από την πλευρά του αναφέρει :
""Η ιδέα της συνάντησης παρουσιάζεται ως "υποταγή", τα συγκεκριμένα κείμενα του χρονικού εμφανίζονται ύποπτα αφού δεν υπάρχει καμιά αναφορά σε άλλες πηγές, ο Εδουάρδος δεν ήταν ακόμα σε θέση να επιβάλει την υποταγή των υπόλοιπων βασιλέων της Βρετανίας"" 
Ο Εδουάρδος συνέχισε την πολιτική ίδρυσης προαστίων στα βορειοδυτικά με την ίδρυση του Θέλουολ, του Μάντσεστερ (919) και το Ρούντλαν στην βόρεια Ουαλία (921). 
Δεν έχουν διασωθεί καταστατικά της βασιλείας του Εδουάρδου μετά το 909 και δεν είναι τίποτα γνωστό σχετικά με τις σχέσεις του με την Μερκία στο τέλος της ζωής του όταν κατέστειλε ένα πραξικόπημα στο Τσέστερ από κατοίκους της Μερκίας και του Τσέστερ. Ο έλεγχος του Εδουάρδου στην Μερκία ήταν πλήρης και οι κάτοικοι ήταν έντονα δυσαρεστημένοι από την σκληρή βασιλεία του, την βαριά φορολογία και για το ότι τους κυβερνούσε από το μακρινό Ουέσσεξ αγνοώντας τα τοπικά έθιμα και τα προβλήματα τους. Το αποτέλεσμα ήταν να ξεσπάσει η εξέγερση στο Τσέστερ, ο Εδουάρδος ο πρεσβύτερος πέθανε αμέσως μετά την καταστολή της στις 24 Ιουλίου 924 και τάφηκε στον νέο καθεδρικό ναό του Γουίντσεστερ τον οποίο οικοδόμησε ο ίδιος.
Ιστορικές αναφορές.
Οι μεσαιωνικοί χρονικογράφοι έγραφαν εντυπωσιακά λόγια για τον Εδουάρδο, ο Ιωάννης του Γουόρκεστερ τον περιγράφει ως "ο πιο ανίκητος βασιλιάς της Αγγλίας, κατώτερος από τον Αλφρέδο στην εκμάθηση των βιβλίων αλλά ισάξιος του στην ισχύ και στις στρατιωτικές ικανότητες." 
Ο Νίκολας Χιγκάμ αναφέρει ότι "ο Εδουάρδος ήταν ο πιο παραμελημένος από τους Άγγλους βασιλείς, απέκτησε μια ισχυρή κεντρική εξουσία για 25 χρόνια αλλά παραμελήθηκε μετά τον θάνατο του". Το 1999 μια διάσκεψη στο Πανεπιστήμιο του Μάντσεστερ ασχολήθηκε με τις πηγές τις σχετικές με τον Εδουάρδο τον πρεσβύτερο, τα αποτελέσματα της διάσκεψης δημοσιοποιήθηκαν σε βιβλίο (1001). Πριν την διάσκεψη αυτή η βασιλεία του είχε υποτιμηθεί σημαντικά σε σχέση με αυτήν του πατέρα του, ο σημαντικότερος λόγος είναι η έλλειψη καταστατικών τα οποία δεν είχαν διασωθεί από την εποχή της βασιλείας του. 
Ο Γουέινγουαιτ αναφέρει : "Χωρίς να υποτιμούμε την βασιλεία του μεγάλου πατέρα του ο Εδουάρδος ήταν ο μοναδικός βασιλιάς που κατέκτησε τα Δανικά Μίνλαντς και εξουδετέρωσε όλους τους κινδύνους που υπήρχαν μέχρι τότε από τις επιθέσεις των Δανών" 
Ο Χάιγκμαν με την σειρά του συνοψίζει : "Υπό την βασιλεία του Εδουάρδου τα περιφερειακά κέντρα εξουσίας είχαν σημειώσει σημαντική παρακμή, το κοινοβούλιο της Μερκίας είχε διαλυθεί οι Δανοί οπλαρχηγοί διώχθηκαν και εξορίστηκαν. Οι Ουαλοί διαλύθηκαν, σταμάτησαν τις πολεμικές τους δραστηριότητες, οι επισκοπές διαλύθηκαν και ήρθαν υπό την εξουσία του βασιλιά. Ο Εδουάρδος μπορεί να θεωρηθεί ο ιδρυτής της μεσαιωνικής Αγγλίας".
Οικογένεια.
Με την πρώτη σύζυγο του Έκγκουιν (893) απέκτησε :
Με την δεύτερη σύζυγο του Έλφλεντ (900) απέκτησε : 
Με την τρίτη σύζυγο του Εαντγκίφου (919), κόρη τού Σίγκεχελμ κόμη του Κεντ, απέκτησε :

</doc>
