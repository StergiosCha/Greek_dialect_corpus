<doc id="60523" url="https://el.wikipedia.org/wiki?curid=60523" title="Α.Ο. Κολοσσός Ρόδου">
Α.Ο. Κολοσσός Ρόδου

Ο Αθλητικός Όμιλος Κολοσσός Ρόδου είναι ελληνικό αθλητικό σωματείο που δραστηριοποιείται στη Ρόδο, το μεγαλύτερο νησί των Δωδεκανήσων. Επίσημο έτος ίδρυσής του είναι το 1963 και οι αθλητές του αγωνίζονται με χρώματα το γαλάζιο και το λευκό. Αντλεί το όνομα και το έμβλημά του από το τεράστιων διαστάσεων άγαλμα που κατασκευάστηκε κατά την αρχαιότητα στο νησί, τον Κολοσσό της Ρόδου, ένα από τα επτά θαύματα του αρχαίου κόσμου.
Ο σύλλογος διατηρεί επαγγελματικό τμήμα ανδρικής καλαθοσφαίρισης που διαγωνίζεται στην Α1 Εθνική Κατηγορία με τη νομική ονομασία Κολοσσός Κ.Α.Ε. και τον τίτλο Κολοσσός Η Hotels. Επιπλέον διατηρεί ερασιτεχνικά τμήματα υποδομής για νεαρούς αθλητές και αθλήτριες, αλλά και τμήμα ποδηλασίας. Στο παρελθόν καλλιεργούσε επίσης τμήματα πετοσφαίρισης, κλασικού αθλητισμού και τζούντο. Έδρα των τμημάτων καλαθοσφαίρισης είναι το Βενετόκλειο Κλειστό Γυμναστήριο του Δήμου Ρόδου, χωρητικότητας 1.242 θεατών.
Ιστορική αναδρομή.
Ίδρυση.
Ο A.O. Κολοσσός ιδρύθηκε το 1963 με την πρώτη του διοίκηση να απαρτίζεται από τους Β. Λεβέντη, Ι. Βρούλλη και Γ. Ζαχαριάδη.
Τα ιδρυτικά μέλη του Κολοσσού, σύμφωνα με το καταστατικό, είναι τα εξής: Λαγουδάκης Κωνσταντίνος, Βλαστός Ιωάννης, Παλαιολόγος Χρήστος, Κανταρζής Ιωάννης, Μαλλιαράκης Γεώργιος, Βολωνάκης Νικόλαος, Κυριακόπουλος Γεώργιος, Ζαχαριάδης Γεώργιος, Λεβέντης Βασίλειος, Κόκκινος Δημήτριος, Γεωργακόπουλος Ανδρέας, Παπαγαπητός Βασίλειος, Πολίτης Νικόλαος, Χατζηνικόλας Μιχαήλ, Κιρμιζόπουλος Δημήτριος, Βρούλης Ιωάννης, Καλλιγάς Ευάγγελος, Καλαμπόκης Περικλής, Γιαλλουράκης Ιωάννης, Ξύπας Γεώργιος, Γιαλλουράκης Κυριάκος, Υψηλάντης Αναστάσιος, Τσαλαχούρης Κωνσταντίνος. Επίσης οι δικηγόροι Γεώργιος Βρούχος και Μάνος Κόκκινος.
Πρώτες συμμετοχές σε εθνικές κατηγορίες (1976 - 1986).
Έχοντας διακριθεί στο τοπικό πρωτάθλημα της Τοπικής Επιτροπής Ε.Ο.Κ. Δωδεκανήσου, ο Κολοσσός αγωνίστηκε για πρώτη φορά στο Πρωτάθλημα της Β' Εθνικής Κατηγορίας κατά την περιόδο 1976-77. Στην κατηγορία επέστρεψε το καλοκαίρι του 1983, παραμένοντας για μία τριετία μέχρι τον υποβιβασμό του μετά το πέρας της περιόδου 1985-86.
Ο Κολοσσός έλαβε μέρος στο πρώτο Κύπελλο Ελλάδος που διοργανώθηκε το 1976 και έκτοτε αγωνιζόταν σε αυτό κάθε χρόνο μέχρι το 1987.
Σταθερότητα στις εθνικές κατηγορίες (1986 - 1998).
Ακολούθησε μια μακρά περίοδος παραμονής στη Γ' Εθνική Κατηγορία μεταξύ των περιόδων 1986-87 (Πρωταθλητές του Επαρχιακού Ομίλου ) και 1992-93, οπότε και οι Ροδίτες κατέκτησαν την κορυφή του βαθμολογικού πίνακα της κατηγορίας, πανηγυρίζοντας την άνοδο. Ωστόσο τα επόμενα χρόνια η ομάδα παρουσίασε αγωνιστική κάμψη, επιστρέφοντας εν τέλει στο τοπικό της πρωτάθλημα.
Η πορεία προς την κορυφή (1998 - 2005).
Τα χρόνια στη Γ' Εθνική.
Ο Κολοσσος Ρόδου, μετά την κατάκτηση του τίτλου του Πρωταθλητή Δωδεκανήσου την αγωνιστική περίοδο 1997-98, επέστρεψε στη Γ' Εθνική Κατηγορία. Από το σημείο αυτό ξεκινά μια σταδιακή ανοδική πορεία που οδήγησε το σύλλογο στην κορυφή της ελληνικής καλαθοσφαίρισης.
Την αγωνιστική περίοδο 1998-99 η ομάδα της Ρόδου εντάχθηκε στο 2ο Όμιλο Νότου του Πρωταθλήματος της Γ' Εθνικής Κατηγορίας, από κοινού με 13 ακόμη ανταγωνιστές. Στην τελική βαθμολογική κατάταξη βρέθηκε στην 6η θέση, έχοντας απολογισμό 13 νίκες και 13 ήττες. Δεν παρατηρήθηκε ισοβαθμία με κάποια άλλη ομάδα. Την επόμενη χρονιά, 1999-00, αγωνίστηκε ξανά στην ίδια Κατηγορία και Όμιλο, ξανά απέναντι σε 13 ομάδες. Ο Κολοσσός ολοκλήρωσε τις αγωνιστικές του υποχρεώσεις στην 5η θέση του τελικού βαθμολογικού πίνακα, με 16 νίκες και 10 ήττες, εξασφαλίζοντας την παραμονή του. Παρατηρήθηκε δε τριπλή ισοβαθμία με το Γ.Σ. Αγίων Αναργύρων και τον Π.Ο. Αγίου Θωμά Γουδί, που βρέθηκαν χαμηλότερα βάσει των μεταξύ τους αποτελεσμάτων. Την επόμενη περίοδο, 2000-01, με τον Κώστα Κωσταρίδη νέο επικαφαλή της διοίκησης, ο Κολοσσός βελτίωσε ακόμη περισσότερο την επίδοσή του, πετυχαίνοντας συγκομιδή από 17 νίκες και 9 ήττες. Με τον τρόπο αυτό σκαρφάλωσε μία θέση υψηλότερα, χωρίς να πάρει όμως το εισιτήριο ανόδου.
Η περίοδος 2001-02 ήταν από την πλευρά της ιστορική για την ομάδα της Ρόδου. Με προπονητή το Χάρη Παπάζογλου και βοηθό τον Κώστα Δόσπρα αναδείχθηκε Πρωταθλήτρια Γ' Εθνικής για τρίτη φορά στην ιστορία του. Είχε και πάλι αγωνιστεί στο 2ο Όμιλο Νότου, τον οποίο συνέθεσαν 14 σύλλογοι. Ο Κολοσσός είχε στη διάρκεια της χρονιάς μόλις 2 ήττες σε 26 αγωνιστικές. Η κατάκτηση της κορυφής του τελικού βαθμολογικού πίνακα είχε σαν αποτέλεσμα και την άνοδό του στη Β' Εθνική.
Περίοδος 2002 - 2003.
Αν και είχε πολλά χρόνια να διαγωνιστεί στη Β' Εθνική, ο Κολοσσός επέδειξε καλό αγωνιστικό πρόσωπο και την περίοδο 2002-03. Το Πρωτάθλημα διοργανώθηκε σε κοινό Όμιλο των 14 συλλόγων. Στο πλαίσιο αυτό εκείνος της Ρόδου συγκέντρωσε 18 νίκες και 8 ήττες. Ισοβάθμισε με τα Εκπαιδευτήρια Δούκα, που υπερτερούσαν στα μεταξύ τους αποτελέσματα, και περιορίστηκε στην 4η θέση του βαθμολογικού πίνακα της τελευταίας αγωνιστικής. Λόγω ανακατατάξεων στις κατηγορίες ο Κολοσσός ανήλθε τελικά στην Α2 Εθνική κατόπιν πρόσκλησης της Ομοσπονδίας.
Στις αρχές Ιανουαρίου του 2003 ο Παπάζογλου αποτέλεσε παρελθόν από τους «θαλασσί» και τα καθήκοντά του ανέλαβε ο Βασίλης Φραγκιάς (προερχόμενος από το πρωτάθλημα Κύπρου) με βοηθό το Βενέτη Θωμίδη.
Την ίδια περίοδο ο Κολοσσός επέστρεψε και στο θεσμό του Κυπελλου Ελλάδος, λαμβάνοντας μέρος στις τρεις πρώτες αγωνιστικές της Α' Φάσης. Αρχικά απέκλεισε τους Αμπελοκήπους Θεσσαλονίκης επικρατώντας απέναντί τους στη δική του έδρα με σκορ 87-65. Στη συνέχεια νίκησε εκτός έδρας την Α.Γ.Ε. Χαλκίδα με σκορ 70-77. Τελικά ο Ηλυσιακός αποδείχθηκε ανυπέρβλητο εμπόδιο, με τον Κολοσσό να χάνει στην έδρα του με σκορ 55-62.
Περίοδος 2003 - 2004.
Αν και άπειρη στο Πρωτάθλημα της Α2 Εθνικής Κατηγορίας, η ομάδα της Ρόδου επέδειξε την περίοδο 2003-04 αγωνιστικότητα και δεν περιορίστηκε στην εξασφάλιση της παραμονής στην κατηγορία, αλλά διεκδίκησε με αξιώσεις την άνοδο. Τελικά συγκέντρωσε 16 νίκες και 10 ήττες, ολοκληρώνοντας τις αγωνιστικές της υποχρεώσεις στην 4η θέση (σε σύνολο 14 ομάδων). Καθήκοντα πρώτου προπονητή άσκησε για μία ακόμη χρονιά ο Φραγκιάς.
Κορυφαίος σκόρερ της ομάδας την περίοδο αυτή αναδείχθηκε ο Αλέξανδρος Παναγιωτόπουλος (340 πόντοι σε 26 αγώνες, 13,08 κατά μ.ό.), ενώ ακολούθησαν οι Γιώργος Κουκλάκης (329 πόντοι σε 24 αγώνες, 13,71 κατά μ.ό.), Παναγιώτης Παναγιωταράκος (289 πόντοι σε 26 αγώνες, 11,12 κατά μ.ό.) και ο Ισπανοαμερικανός Αλφόνσο Άλμπερτ (287 πόντοι σε 26 αγώνες, 11,04 κατά μ.ό.).
Στο θεσμό του Κυπέλλου Ελλάδος, προτού αποκλειστεί, ο Κολοσσός αγωνίστηκε και στις 4 αγωνιστικές της Α' Φάσης. Στην πρεμιέρα νίκησε εκτός έδρας την Α.Γ.Ε. Χαλκίδα με σκορ 66-75, αποκλείοντάς τη για δεύτερη συνεχόμενη χρονιά. Στη συνέχεια επικράτησε στην έδρα του απέναντι στη Μ.Ε.Ν. Τούμπας με σκορ 97-89. Λίγες μέρες μετά ήρθε η σειρά του Ιωνικού Νικαίας να γνωρίσει την ήττα στη Ρόδο με σκορ 82-70. Τελικά την πορεία του Κολοσσού διέκοψε η Ξάνθη, που τον νίκησε στην έδρα της με σκορ 89-76.
Περίοδος 2004 - 2005.
Την επόμενη χρονιά, 2004-05, ο Κολοσσός κατάφερε τελικά να κάνει την υπέρβαση, κερδίζοντας μία θέση μεταξύ των κορυφαίων ομάδων της χώρας. 14 σύλλογοι διεκδίκησαν τη χρονιά αυτή την άνοδο στην κορυφαία εθνική κατηγορία, κάτι που εν τέλει κατάφεραν οι Ροδίτες, αφού σκαρφάλωσαν στην κορυφή του τελικού βαθμολογικού πίνακα της Α2 Εθνικής. Αναλυτικά συγκέντρωσαν 20 νίκες και 6 ήττες, μία λιγότερη από το δεύτερο Γ.Σ. Λάρισας. Προπονητής ήταν για μία ακόμη χρονιά ο Βασίλης Φραγκιάς.
Σε ό,τι αφορά το Κύπελλο Ελλάδος, η νησιώτικη ομάδα νίκησε στην πρεμιέρα τον Ερμή Λαγκαδά με σκορ 66-73. Εντούτοις, ηττήθηκε εντός έδρας στη 2η Αγωνιστική της Α' Φάσης από το Ρέθυμνο με σκορ 89-92, αποχαιρετώντας τη διοργάνωση.
Πρώτη άνοδος στην Α1 Εθνική Κατηγορία (2005 - 2007).
Περίοδος 2005 - 2006.
Η πρώτη παρουσία του Κολοσσού Ρόδου στην κορυφαία κατηγορία της ελληνικής ανδρικής καλαθοσφαίρισης έλαβε χώρα την αγωνιστική περίοδο 2005-06 ως απόρροια της κατάκτησης του Πρωταθλήματος της Α2 Εθνικής την προηγούμενη χρονιά. Ωστόσο, ο σύλλογος εμφανίστηκε ανέτοιμος να σταθεί σε τέτοιο επίπεδο με αποτέλεσμα να σημειώσει μόλις 6 νίκες σε 26 αγώνες στην Κανονική Περίοδο, να καταταγεί στη 14η και τελευταία θέση και να επιστρέψει στην αμέσως κατώτερη κατηγορία.
Παραγωγικότερος σκόρερ για το σύλλογο αναδείχθηκε την περίοδο αυτή ο Αμερικανός Τρέβον Μπράιαντ (348 πόντοι σε 24 αγώνες, 14,50 κατά μ.ό.). Διακρίθηκαν επίσης οι Αμερικανοί Άντριαν Πένλαντ (160 πόντοι σε 9 αγώνες, 17,78 κατά μ.ό.) και Κέβιν Μπράσγουελ (101 πόντοι σε 7 αγώνες, 14,43 κατά μ.ό.). Ο Μπράιαντ κατάφερε επίσης να μπει στην κορυφαία πεντάδα δύο στατιστικών πινάκων για το σύνολο των αθλητών της Κατηγορίας: ήταν 5ος στα Ριμπάουντ (178 σε 24 αγώνες, 7,42 κατά μ.ό.) και 3ος στα Κλεψίματα (27 σε 24 αγώνες, 1,125 κατά μ.ό.).
Στα πλαίσια του θεσμού του Κυπέλλου Ελλάδος, ο Κολοσσός αγωνίστηκε σε μόλις ένα παιχνίδι, γνωρίζοντας οριακά τον αποκλεισμό στην 1η Αγωνιστική της Β' Φάσης από το Μαρούσι με σκορ 75-77.
Καθήκοντα πρώτου προπονητή την περίοδο αυτή διατήρησαν διαδοχικά οι Βασίλης Φραγκιάς (μέχρι το Νοέμβριο του 2005), ο Μιχάλης Κυρίτσης (μέχρι τον Ιανουάριο του 2006) και ο Γιώργος Ζευγώλης (μέχρι το τέλος της χρονιάς).
Περίοδος 2006 - 2007.
Την επόμενη χρονιά, 2006-07, ο Κολοσσός υπήρξε πολύ πιο αποτελεσματικός με αποτέλεσμα να καταφέρει να ανακτήσει άμεσα το χαμένο έδαφος. Καθοδηγητής της ομάδας ήταν και πάλι ο Ζευγώλης, του οποίου το συμβόλαιο ανανεώθηκε το καλοκαίρι.
Το Πρωτάθλημα της Α2 Εθνικής διοργανώθηκε με τη συμμετοχή 16 συλλόγων από ολόκληρη την Ελλάδα. Στο πλαίσιο αυτό οι Ροδίτες συγκέντρωσαν 20 νίκες σε 30 αγωνιστικές, ολοκληρώνοντας τις αγωνιστικές τους υποχρεώσεις στη 2η θέση της τελικής κατάταξης, πίσω μόνο από τον πρωτοπόρο Σπόρτιγκ. Με τον τρόπο αυτό απέκτησαν το δικαίωμα της επιστροφής στην Α1 Εθνική. Κορυφαίος σκόρερ για λογαριασμό της ομάδας ήταν ο Έλληνας Θέμης Κουπίδης (366 πόντοι σε 28 αγώνες, 13,07 κατά μ.ό.) Επίσης διακρίθηκαν ο Βρετανός Τζάρετ Χαρτ (279 πόντοι σε 26 αγώνες, 10,73 κατά μ.ό.) και ο Έλληνας Αλέξανδρος Τσαμάτος (269 πόντοι σε 29 αγώνες, 9,28 κατά μ.ό.).
Η πιο αξιοσημείωτη επίδοση, όμως, της χρονιάς ήταν η εκπληκτική πορεία του συλλόγου στο Κύπελλο Ελλάδος όπου, αν και ομάδα της Α2 Εθνικής, αγωνίστηκε σε οκτώ (!) παιχνίδια, φτάνοντας μέχρι τους Ημιτελικούς. Στα πλαίσια της Α' Φάσης νίκησε διαδοχικά εκτός έδρας τον Κεραυνό Αιγίου με σκορ 67-72, εντός έδρας τον Αιγινιακό με σκορ 78-49, εκτός έδρας τη Μ.Ε.Ν. Τούμπας με σκορ 89-91 και εντός έδρας τη Δάφνη με σκορ 74-64. Στη «Φάση των 16» υποχρέωσε σε ήττα τον Πανελλήνιο σε εντός έδρα αγώνα που έληξε με σκορ 81-72. Στη «Φάση των 8» ήταν η σειρά της Α.Ε. Λάρισας να αποκλειστεί από τον Κολοσσό σε αγώνα που διεξήχθη στην έδρα της πρώτης και έληξε με σκορ 67-86. Τη χρονιά αυτή οι Ημιτελικοί ήταν διπλοί, έτσι ο Κολοσσός αγωνίστηκε δύο φορές απέναντι στο Ρέθυμνο. Νίκησε στο πρώτο παιχνίδι με σκορ 73-74 κι έχασε στο δεύτερο με μεγαλύτερη διαφορά 85-60. Κατά συνέπεια ο Κολοσσός έχασε την ευκαιρία να προχωρήσει στο Μεγάλο Τελικό, παρά την εντυπωσιακή του πορεία.
Καθιέρωση στο κορυφαίο επίπεδο (2007 - σήμερα).
Περίοδος 2007 - 2008.
Την αγωνιστική περίοδο 2007-08 ο Κολοσσός επέστρεψε στα γήπεδα της Α1 Εθνικής με νέο προπονητή το Βαγγέλη Αλεξανδρή. Χωρίς να καταφέρει να διακριθεί, ο σύλλογος της Ρόδου πέτυχε, ωστόσο, τον πρωταρχικό στόχο της παραμονής και καθιέρωσης στην κορυφαία κατηγορία. Στη διάρκεια των 26 αγωνιστικών του Πρωταθλήματος συγκέντρωσε 9 νίκες, τερματίζοντας στην 11η θέση της τελικής κατάταξης. Μάλιστα παρατηρήθηκε τριπλή ισοβαθμία μεταξύ του Κολοσσού, του Π.Α.Ο.Κ. και του Ρεθύμνου, με την κρητική ομάδα να στέκεται άτυχη και να ακολουθεί το δρόμο του υποβιβασμού.
Κορυφαίος σκόρερ τη χρονιά αυτή αναδείχθηκε για λογαριασμό του ροδίτικου συλλόγου ο Αμερικανός με καταγωγή από τον Παναμά, Ντανίλο Αουγκουστίν Πίνοκ (389 πόντοι σε 26 αγωνιστικές, 14,96 κατά μ.ό.), ενώ εξίσου παραγωγικός ήταν ο Έλληνας Γιώργος Διαμαντόπουλος (269 πόντοι σε 18 αγωνιστικές, 14,94 κατά μ.ό.). Διακρίθηκε επίσης ο Κροάτης Ίβο Γιοσίποβιτς (275 πόντοι σε 26 αγώνες, 10,58 κατά μ.ό.). Ο Πίνοκ ήταν επίσης ο τέταρτος παραγωγικότερος σκόρερ της Κανονικής Περιόδου στο σύνολο των ομάδων, ενώ μπήκε και στην κορυφαία πεντάδα του στατιστικού πίνακα των Κοψιμάτων (19 σε 26 αγώνες, 0,73 κατά μ.ό.).
Τη χρονιά αυτή ο Κολοσσός εντάχθηκε απευθείας στην 1η Αγωνιστική της Β' Φάσης του Κυπέλλου Ελλάδος, νικώντας αρχικά εκτός έδρας τη Νήαρ Ηστ Καισαριανής με σκορ 68-81. Στη συνέχεια, όμως, δεν κατόρθωσε να ξεπεράσει το εμπόδιο της Α.Ε.Κ. από την οποία και γνώρισε εντός έδρας τον αποκλεισμό με σκορ 62-67.
Περίοδος 2008 - 2009.
Το καλοκαίρι του 2008 η νέα διοίκηση του Κολοσσού αποφάσισε τη λύση της συνεργασίας της με τον Αλεξανδρή - παρόλο που είχε υπογράψει διετές συμβόλαιο - παραχωρώντας τη θέση του στο Γιάννη Σφαιρόπουλο. Η ομάδα επέστρεψε στα γήπεδα για τις υποχρεώσεις της στο Κύπελλο, στα πλαίσια του οποίου αντιμετώπισε τον Π.Α.Ο.Κ. απευθείας στη Β' Φάση. Έχοντας υποστεί ήττα εντός έδρας με σκορ 67-76, η ομάδα της Ρόδου αποκλείστηκε από τη συνέχεια της διοργάνωσης.
Στο Πρωτάθλημα της χρονιάς 2008-09 ο Κολοσσός εξελίχθηκε σε υπολογίσιμη δύναμη, κλείνοντας την Κανονική Περίοδο στην 8η θέση της βαθμολογικής κατάταξης. Ειδικότερα συγκέντρωσε 12 νίκες και 14 ήττες, όσες και ο 7ος στην κατάταξη Π.Α.Ο.Κ. Συνεπώς οι Ροδίτες εξασφάλισαν μία θέση στα Play-Offs όπου και διασταυρώθηκαν με τον πρωτοπόρο Ολυμπιακό Πειραιώς. Με τη σειρά να κρίνεται στις δύο νίκες, οι «ερυθρόλευκοι» πέτυχαν δύο συνεχόμενα νικηφόρα αποτελέσματα (84−61 στον Πειραιά, 76-86 στη Ρόδο), αφήνοντας τον Κολοσσό οριστικά στην 8η θέση.
Τους περισσότερους πόντους για λογαριασμό της ομάδας συγκέντρωσε τη χρονιά αυτή ο Αμερικανός Στίβεν Σμιθ (384 πόντοι σε 21 αγώνες, 18,29 κατά μ.ό.), με το συμπατριώτη του, Λανς Χάρις να ακολουθεί (364 πόντοι σε 28 αγώνες, 13,00 κατά μ.ό.). Διακρίθηκαν επίσης ο Σερβοβόσνιος Σάσα Βασίλιεβιτς (277 πόντοι σε 28 αγώνες, 9,89 κατά μ.ό.) και ο Έλληνας Νίκος Παπανικολόπουλος (221 πόντοι σε 24 αγώνες, 9,21 κατά μ.ό.). Ο Σμιθ ήταν, επίσης, ο δεύτερος παραγωγικότερος σκόρερ στο σύνολο του Πρωταθλήματος, ενώ ο Χάρις βρέθηκε στην τρίτη θέση του στατιστικού πίνακα των Κλεψιμάτων (38 σε 26 αγώνες, 1,46 κατά μ.ό.).
Περίοδος 2009 - 2010.
Την επόμενη χρονιά, 2009-10, η ομάδα της Ρόδου συνεργάστηκε εκ νέου με το Σφαιρόπουλο, φτάνοντας στην καλύτερη επίδοσή της στη μέχρι τότε πορεία της στην Α1 Εθνική. Οι υποχρεώσεις της ξεκίνησαν όπως πάντα από το Κύπελλο Ελλάδος και ειδικότερα από την 1η αγωνιστική της Β' Φάσης. Δεν κατάφερε να ξεπεράσει το εμπόδιο των Ικάρων Σερρών, από τους οποίους ηττήθηκε εκτός έδρας με σκορ 75-62.
Σε ό,τι αφορά το Πρωτάθλημα της Α1 Εθνικής, ο Κολοσσός ολοκλήρωσε τις αγωνιστικές του υποχρεώσεις για την Κανονική Περίοδο στην 6η θέση της βαθμολογικής κατάταξης, έχοντας συλλέξει 14 νίκες και 12 ήττες. Στη συνέχεια έλαβε μέρος στη διαδικασία των Play-Offs, όπου και αναζήτησε δύο νίκες απέναντι στην ομάδα του Αμαρουσίου. Ωστόσο ήταν οι «κιτρινόμαυροι» που πρώτοι πέτυχαν το στόχο (87-68 στο Μαρούσι, 72-87 στο Βενετόκλειο), αφήνοντας τους ροδίτες οριστικά στην 6η θέση.
Κορυφαίος σκόρερ για το σύλλογο και δεύτερος για το σύνολο του Πρωταθλήματος αναδείχθηκε ο Αμερικανός Λανς Χάρις (374 πόντοι σε 26 αγώνες, 14,38 κατά μ.ό.). Επίσης διακρίθηκαν ο Σερβοβόσνιος Σάσα Βασίλιεβιτς (284 πόντοι σε 25 αγώνες, 11,36 κατά μ.ό.) και ο Αμερικανός Ρόμπερτ Ντοζίερ (241 πόντοι σε 26 αγώνες, 9,27 κατά μ.ό.). Ο Ντοζίερ είχε επιπλέον την τρίτη καλύτερη επίδοση στη συλλογή Ριμπάουντ στο σύνολο των αθλητών της Α1 Εθνικής, ενώ ο Κώστας Χαρίσης είχε τη δεύτερη καλύτερη επίδοση στη στατιστική κατηγορία των Κοψιμάτων.
Περίοδος 2010 - 2011.
Τον Οκτώβριο του 2010 ο Κολοσσός επέστρεψε στην αγωνιστική δράση προκειμένου να λάβει μέρος στους Προημιτελικούς του Κυπέλλου Ελλάδος. Η κλήρωση τον έφερε αντιμέτωπο με τον Παναθηναϊκό, από τον οποίο ηττήθηκε εντός έδρας με σκορ 62-84.
Συνεχίζοντας τη συνεργασία της με το Σφαιρόπουλο για τρίτη συνεχόμενη χρονιά, η ομάδα της Ρόδου κατάφερε και την περίοδο 2010-11 να συμμετάσχει στη διαδικασία των Play-Offs, έχοντας καταλάβει την 8η θέση στην Κανονική Περίοδο. Ο απολογισμός της ήταν 12 νίκες και 14 ήττες, ενώ παρατηρήθηκε τετραπλή ισοβαθμία στις θέσεις 6 έως 9 μεταξύ της Καβάλας, του Περιστερίου, του Κολοσσού και του άτυχου Πανιωνίου που έμεινε εκτός διαδικασίας. Στην επόμενη φάση οι ροδίτες διασταυρώθηκαν με τον πρωτοπόρο Ολυμπιακό Πειραιώς. Στον πρώτο μεταξύ τους αγώνα στο Σ.Ε.Φ. οι «ερυθρόλευκοι» επιβλήθηκαν με σκορ 90-55, παίρνοντας το προβάδισμα στη σειρά. Στην επανάληψη του Βενετόκλειου, ο Κολοσσός «λύγισε» εκ νέου με σκορ 67-83 και κατά συνέπεια η χρονιά έκλεισε με την οριστική κατάληψη της 8ης θέσης. Στο σημείο αυτό έληξε και το συμβόλαιο του Σφαιρόπουλου με την ομάδα.
Κορυφαίος σκόρερ για την ομάδα τη χρονιά αυτή αναδείχθηκε ο Ελληνοαμερικανός Πατ Καλάθης (399 πόντοι σε 28 αγώνες, 14,25 κατά μ.ό.) και ακολούθησαν οι Έλληνες Άγγελος Τσάμης (266 πόντοι σε 28 αγώνες, 9,50 κατά μ.ό.) και Κώστας Χαρίσης (240 πόντοι σε 26 αγώνες, 9,23 κατά μ.ό.). Στους στατιστικούς πίνακες του συνόλου των ομάδων του Πρωταθλήματος, ο Καλάθης βρέθηκε στη δεύτερη θέση των σκόρερς πίσω από τον Ρόουλ Μάρσαλ του Π.Α.Ο.Κ., ενώ πρώτευσε και στην Αξιολόγηση (481). Με τη σειρά του ο Αμερικανός Τζάρεντ Τζόρνταν ήταν ο παίκτης που μοίρασε τις περισσότερες Ασίστ μέσα στη χρονιά.
Περίοδος 2011 - 2012.
Τον Αύγουστο του 2011 επέστρεψε στην τεχνική ηγεσία του συλλόγου ο Βασίλης Φραγκιάς (που είχε ξανασυνεργαστεί με τον Κολοσσό το διάστημα 2002-2006). Στη διοργάνωση του Κυπέλλου ο σύλλογος απέκλεισε στην 1η Αγωνιστική της Β' Φάσης τον Πανερυθραϊκό αποσπώντας την εκτός έδρας νίκη με σκορ 62-66. Στη 2η Αγωνιστική, ωστόσο, γνώρισε με τη σειρά του την εντός έδρας ήττα από τον Ίκαρο Καλλιθέας με σκορ 77-80.
Η αγωνιστική περίοδος 2011-12 υπήρξε η πιο επιτυχημένη στη νεότερη ιστορία του συλλόγου, εφόσον με 16 νίκες και 8 ήττες τερμάτισε στην 3η θέση της βαθμολογίας της Κανονικής Περιόδου της Α1 Εθνικής. Μάλιστα δεν παρατηρήθηκε κάποια ισοβαθμία.
Στα πλαίσια της διαδικασίας των Play-Offs ήρθε αντιμέτωπος με την 6η στην κατάταξη, Καβάλα, απέναντι στην οποία συγκέντρωσε δύο διαδοχικά νικηφόρα αποτελέσματα (82-61 εντός, 73-67 εκτός), που ήταν και τα πρώτα που πέτυχε ποτέ ο Κολοσσός σε αγώνες της διαδικασίας αυτής. Στην επόμενη φάση, εντούτοις, βρήκε στο δρόμο του τον Παναθηναϊκό, με τη σειρά των μεταξύ τους παιχνιδιών να διαμορφώνεται στο 3-1 υπέρ της αθηναϊκής ομάδας. Αναλυτικότερα ο Παναθηναϊκός ξεκίνησε με δύο συνεχόμενες νίκες (103-67 στην Αθήνα, 71-102 στη Ρόδο). Εντούτοις, ο Κολοσσός δεν παραδόθηκε αμαχητί πετυχαίνοντας σπουδαία νίκη στην Αθήνα με σκορ 68-73. Τελικά υπέκυψε στη Ρόδο, γνωρίζοντας την ήττα με σκορ 66-74.
Τη χρονιά αυτή προβλεπόταν και διεξαγωγή σειράς Μικρών Τελικών που θα κρίνονταν στις 3 νίκες. Εκεί ο Κολοσσός διασταυρώθηκε με τον 4ο στην Κανονική Περίοδο, Πανιώνιο, απέναντι στον οποίο αγωνίστηκε με πλεονέκτημα έδρας. Στον πρώτο μεταξύ τους αγώνα ο Κολοσσός επικράτησε στη Ρόδο με σκορ 71-68. Στο δεύτερο παιχνίδι ο Πανιώνιος ισοφάρισε τη σειρά με σκορ 81-64. Ακολούθως ο Κολοσσός πήρε εκ νέου το προβάδισμα νικώντας εντός έδρας με σκορ 70-66. Ο Πανιώνιος, όμως, κατάφερε να στείλει τη σειρά σε πέμπτο παιχνίδι, νικώντας με σκορ 88-71 στη Νέα Σμύρνη. Τελικά ο Κολοσσός ολοκλήρωσε τις αγωνιστικές του υποχρεώσεις στην 4η θέση της κατάταξης, εφόσον ο Πανιώνιος «έσπασε» την έδρα του με σκορ 63-73.
Στο μαραθώνιο αυτό, κορυφαίος σκόρερ για την ομάδα αναδείχθηκε ο Έλληνας Άγγελος Τσάμης (397 πόντοι σε 35 αγώνες, 11,34 κατά μ.ό.) με τον Αμερικανό Μάρκους Χάτεν να ακολουθεί (397 πόντοι σε 35 παιχνίδια, 11,15 κατά μ.ό.). Διακρίθηκαν επίσης ο Αμερικανός Σκότι Χόμπσον (345 πόντοι σε 35 αγώνες, 9,86 κατά μ.ό.), ο Αμερικανός Ρούμπιν Μπόικιν (308 πόντοι σε 35 αγώνες, 8,80 κατά μ.ό.) και ο Έλληνας Νίκος Λιακόπουλος (280 πόντοι σε 34 αγώνες, 8,24 κατά μ.ό.)
Περίοδος 2012 - 2013.
Η υπερπροσπάθεια της προηγούμενης περιόδου έδωσε τη θέση της στην αγωνιστική κάμψη κατά τη χρονιά 2012-13. Αρχικά, στο θεσμό του Κυπέλλου οι Ροδίτες αγωνίστηκαν απευθείας στη «Φάση των 8», όπου και γνώρισαν την ήττα από τον Κ.Α.Ο. Δράμας με σκορ 79-60.
Ο απολογισμός της χρονιάς στο Πρωτάθλημα ήταν 8 νίκες σε 26 αγωνιστικές, ενώ στον τελικό βαθμολογικό πίνακα ο Κολοσσός κατέλαβε τη 10η θέση. Σαν αποτέλεσμα δεν απέκτησε το δικαίωμα να προσπαθήσει να καλυτερεύσει τη θέση του μέσα από τη διαδικασία των Play-offs. Τους περισσότερους πόντους για λογαριασμό της ομάδας συγκέντρωσε ο Αμερικανός Μάρκους Χάτεν (294 πόντοι σε 25 αγώνες, 11,76 κατά μ.ό.). Ακολούθησαν ο Έλληνας Γιάννης Καλαμπόκης (289 πόντοι σε 26 αγώνες, 11,12 κατά μ.ό.), ο Αμερικανός Κέβιν Λάνγκφορντ (235 πόντοι σε 26 αγώνες, 9,04 κατά μ.ό.) και ο Αμερικανός Ντέντι Λάρον (208 πόντοι σε 14 αγώνες, 14,86 κατά μ.ό.).
Πρώτος προπονητής τη χρονιά αυτή διετέλεσε ο Μηνάς Γκέκος μέχρι τις αρχές Ιανουαρίου, για να δώσει τη σκυτάλη για άλλη μια φορά στο Βασίλη Φραγκιά.
Περίοδος 2013 - 2014.
Το επόμενο φθινόπωρο η ομάδα του Φραγκιά επέστρεψε στα γήπεδα αρχικά για τις υποχρεώσεις της στα πλαίσια του Κυπέλλου Ελλάδος. Αντίθετα με τις προηγούμενες περιόδους αποδείχθηκε εξαιρετικά ανθεκτική στο θεσμό. Στα πλαίσια της 1ης Αγωνιστικής της Β' Φάσης ο Κολοσσός οδήγησε στον αποκλεισμό τον Κόροιβο Αμαλιάδας αφού τον υποχρέωσε σε ήττα στην Ηλεία με σκορ 63-71. Λίγες μέρες μετά νίκησε εκτός έδρας το Λαύριο με σκορ 59-76. Στην 3η αγωνιστική κατάφερε να επικρατήσει εντός έδρας με σκορ 71-69 απέναντι στη Νέα Κηφισιά. Τελικά αποκλείστηκε στη «Φάση των 8» οπότε και ηττήθηκε στη Νέα Σμύρνη από τον Πανιώνιο με σκορ 82-65.
Καθώς η ομάδα ξεκίνησε δυσμενώς το Πρωτάθλημα της περιόδου 2013-14, στα μέσα Νοεμβρίου έληξε η συνεργασία της με το Φραγκιά. Διάδοχός του ήταν ο Δημήτρης Πρίφτης μέχρι το Μάρτιο. Μετά τη μετακίνηση του τελευταίου στον Παναθηναϊκό, καθήκοντα πρώτου προπονητή ανέλαβε ο πρώην βοηθός του, Μιχάλης Κουταλιανός.
Η λήξη της 26ης και τελευταίας αγωνιστικής βρήκε την ομάδα της Ρόδου στη 10η θέση του βαθμολογικού πίνακα, όπως συνέβη και την προηγούμενη περίοδο. Είχε συγκεντρώσει 10 νίκες και 16 ήττες, όσες και το Ρέθυμνο που κατετάγη μια θέση υψηλότερα. Το αποτέλεσμα αυτό σήμαινε πως η ομάδα δεν είχε το δικαίωμα συμμετοχής στα Play-offs, αλλά δεν κινδύνεψε και με υποβιβασμό.
Κορυφαίοι σκόρερ του Κολοσσού αναδείχθηκαν οι Αμερικανοί Τέιλορ Σμιθ (253 πόντοι σε 26 αγώνες, 9,73 κατά μ.ό.) και ο Όσμπι Μπαμπάλε (226 πόντοι σε 21 αγώνες, 10,76 κατά μ.ό.). Διακρίθηκαν επίσης οι Έλληνες Νώντας Παπαντωνίου (221 πόντοι σε 26 αγώνες, 8,50 κατά μ.ό.), Χριστόφορος Στεφανίδης (210 πόντοι σε 26 αγώνες, 8,08 κατά μ.ό.) και Άγγελος Τσάμης (199 πόντοι σε 24 αγώνες, 8,29 κατά μ.ό.).
Περίοδος 2014 - 2015.
Τον Ιούλιο του 2014 ανανεώθηκε το συμβόλαιο του Κουταλιανού, ο οποίος διατήρησε τη θέση του πρώτου προπονητή στην ομάδα για την επόμενη περίοδο, 2014-15. Εντούτοις, το Νοέμβριο τον διαδέχθηκε ο Άρης Λυκογιάννης.
Οι αγωνιστικές υποχρεώσεις της ομάδας ξεκίνησαν από τη διοργάνωση του Κυπέλλου Ελλάδος και πιο συγκεκριμένα από την 1η Αγωνιστική της Β' Φάσης. Ο Κολοσσός είχε την ατυχία να αποκλειστεί άμεσα, έχοντας γνωρίσει την ήττα από την Α.Ε.Κ. Το μεταξύ τους παιχνίδι διεξήχθη στην Αθήνα και ολοκληρώθηκε με σκορ 84-79 υπέρ των «κιτρινόμαυρων».
Στην κανονική περίοδο του Πρωταθλήματος η ροδίτικη ομάδα συγκέντρωσε 13 νίκες και ισάριθμες ήττες, με αποτέλεσμα να βρεθεί στην 7η θέση του βαθμολογικού πίνακα μετά την ολοκλήρωση της 26ης αγωνιστικής. Με τον τρόπο αυτό εξασφάλισε θέση στα Play-offs όπου διασταυρώθηκε με τον 2ο Παναθηναϊκό έχοντας το μειονέκτημα της έδρας. Στον πρώτο μεταξύ τους αγώνα νικητές αναδείχθηκαν οι «πράσινοι» με σκορ 98-71. Στη ρεβάνς της Ρόδου, όμως, ο Κολοσσός ήταν αξιόμαχος παίρνοντας τη νίκη με σκορ 73-75 και ισοφαρίζοντας τη σειρά σε 1-1. Ωστόσο, ήταν ο Παναθηναϊκός εκείνος που προκρίθηκε τελικά, νικώντας στον τρίτο και καθοριστικό αγώνα με το επιβλητικό σκορ 100-70. Κατά συνέπεια, ο Κολοσσός κατετάγη οριστικά 7ος τη χρονιά αυτή.
Παραγωγικότερος σκόρερ της ομάδας αναδείχθηκε τη χρονιά αυτή ο Αμερικανός Τζαμέλ Χάγκινς (266 πόντοι σε 28 αγώνες, 9,50 κατά μ.ό.). Διακρίθηκαν επίσης ως προς το μέσο όρο τους ο Έλληνας Άγγελος Τσάμης (231 πόντοι σε 23 αγώνες, 10,04 κατά μ.ό.), ο Αμερικανός Ντόμινικ Γουότερς (227 πόντοι σε 18 αγώνες, 12,61 κατά μ.ό.) και ο Αμερικανός Μάικ Τζέιμς (168 πόντοι σε 8 αγώνες, 21,00 κατά μ.ό.). Επίσης, ο Αμερικανός Τέιλορ Σμιθ σκαρφάλωσε στη δεύτερη θέση του στατιστικού πίνακα των Κοψιμάτων για το σύνολο των ομάδων (42 σε 26 αγώνες, 1,62 κατά μ.ό.). Τέλος, ο Τσάμης την 1η Νοεμβρίου 2014 έγινε ο παίκτης του Κολοσσού με τις περισσότερες συμμετοχές στην Α1 Εθνική, ξεπερνώντας το ρεκόρ που κατείχε ο Αντώνης Ασημακόπουλος.
Περίοδος 2015 - 2016.
Συνεχίζοντας με τον ίδιο προπονητή, ο ροδιακός σύλλογος επέστρεψε στα γήπεδα το επόμενο φθινόπωρο για τις υποχρεώσεις του στο θεσμό του Κυπέλλου. Γνώρισε αμέσως τον αποκλεισμό εφόσον ηττήθηκε εκτός έδρας από το φιναλίστ εκείνη τη χρονιά Φάρο Κερατσινίου με σκορ 70-66.
Στη διάρκεια της Κανονικής Περιόδου του Πρωταθλήματος της χρονιάς 2015-16 ο Κολοσσός συνέλεξε 11 νίκες σε 26 αγωνιστικές. Παρά τη φτωχότερη συγκομιδή σε σχέση με την προηγούμενη περίοδο, τερμάτισε εκ νέου στην 7η θέση, ανανεώνοντας την παρουσία του στα Play-Offs. Το ζευγάρι του Κολοσσού στην επόμενη φάση ήταν ξανά ο Παναθηναϊκός, ο οποίος είχε καταταγεί στη 2η θέση της βαθμολογίας. Στον πρώτο αγώνα, που έλαβε χώρα στην Αθήνα, το «τριφύλλι» πήρε το προβάδισμα επικρατώντας με σκορ 91-63. Ακολούθως ο Κολοσσός έχασε και στη δική του έδρα με σκορ 71-80 και εν τέλει η πορεία του τερματίστηκε στην 7η θέση.
Τους περισσότερους πόντους για λογαριασμό του Κολοσσού σημείωσε την περίοδο αυτή ο Αμερικανός Τρέβορ Ρέλεφορντ (377 πόντοι σε 28 αγώνες, 13,46 κατά μ.ό.). Επίσης διακρίθηκαν ο Έλληνας Γιαννούλης Λαρεντζάκης (320 πόντοι σε 27 αγώνες, 11,85 κατά μ.ό.), ο Αμερικανός Κέλβιν Λιούις (258 πόντοι σε 27 αγώνες, 9,56 κατά μ.ό.) και ο Αμερικανός Γκάρι Μακ Γκι (232 πόντοι σε 27 αγώνες, 8,59 κατά μ.ό.). Ο Ρέλεφορντ διακρίθηκε επίσης σε αρκετές κατηγορίες στατιστικών για το σύνολο των αθλητών που έλαβαν μέρος στο Πρωτάθλημα (Κανονική Περίοδος): ήταν τρίτος στη συλλογή πόντων, τέταρτος στην παραγωγή Ασίστ (105 σε 26 αγώνες, 4,04 κατά μ.ό.), δεύτερος στα Κλεψίματα (45 σε 26 αγώνες, 1,73 κατά μ.ό.) και τέταρτος στην Αξιολόγηση (401). Στα Κοψίματα στην κορυφαία πεντάδα βρέθηκαν οι Αμερικανοί Ουίλ Ντέιβις (22 σε 26 αγώνες, 0,85 κατά μ.ό.) και Γκάρι Μακ Γκι (20 σε 25 αγώνες, 0,80 κατά μ.ό.).
Περίοδος 2016 - 2017.
Τον Ιούνιο του 2016 οι ιθύνοντες του συλλόγου ανανέωσαν το συμβόλαιο του Λυκογιάννη έχοντας μείνει ευχαριστημένοι με τα αποτελέσματα της εργασίας του.
Η αγωνιστική πορεία της ομάδας ξεκίνησε τη χρονιά αυτή δύο εβδομάδες αργότερα, απευθείας από τη «Φάση των 8» του Κυπέλλου Ελλάδος. Εκεί η κληρωτίδα την έφερε αντιμέτωπη εκτός έδρας με τον Ολυμπιακό. Ο σύλλογος του Πειραιά αναδείχθηκε εύκολα νικητής με σκορ 99-48, κρατώντας για τον εαυτό του την πρόκριση στην τετράδα.
Στο Πρωτάθλημα της αγωνιστικής περιόδου 2016-17 ο Κολοσσός αναδείχθηκε νικητής 13 φορές και ισάριθμες γνώρισε την ήττα. Ισοβάθμισε με το Ρέθυμνο, ωστόσο η ομάδα της Κρήτης υπερείχε στα μεταξύ τους αποτελέσματα. Στον βαθμολογική πίνακα της 26ης και τελευταίας αγωνιστικής, ο ροδιακός σύλλογος τοποθετήθηκε στην 7η θέση για τρίτη συνεχόμενη χρονιά. Τα Play-Offs την περίοδο αυτή διοργανώθηκαν διαφορετικά, με τις ομάδες που κατέλαβαν τις θέσεις 5 έως 8 να αγωνίζονται μεταξύ τους προτού οι νικητές αντιμετωπίσουν τους πρωτοπόρους τέσσερις. Συνεπώς ο Κολοσσός διασταυρώθηκε με το Ρέθυμνο. Στο πρώτο μεταξύ τους παιχνίδι στην έδρα του Ρεθύμνου, ο Κολοσσός γνώρισε την ήττα με σκορ 84-71. Στη συνέχεια κατάφερε να υπερασπιστεί το «Βενετόκλειο» παίρνοντας τη νίκη με σκορ 78-73. Στο τελευταίο και καθοριστικό παιχνίδι δεν κατάφερε να «σπάσει» την αντίπαλη έδρα, ολοκληρώνοντας τη χρονιά στην 7η θέση οριστικά, κατόπιν ήττας με σκορ 69–55.
Κορυφαίος σκόρερ για τον Κολοσσό την περίοδο αυτή αναδείχθηκε ο Αμερικανός Ρέντικ Τζουβόντε (335 πόντοι σε 29 αγώνες, 11,55 κατά μ.ό.). Ακολούθησαν ο Αμερικανός Τρέβορ Ρέλεφορντ (323 πόντοι σε 26 αγώνες, 12,42 κατά μ.ό.), ο Αμερικανός Λάνγκστον Χολ (307 πόντοι σε 29 αγώνες, 10,59 κατά μ.ό.), ο Έλληνας Παναγιώτης Βασιλόπουλος (241 πόντοι σε 29 αγώνες, 8,31 κατά μ.ό.) και ο Φινλανδός Ρούπε Άχονεν (213 πόντοι σε 29 αγώνες, 7,34 κατά μ.ό.). Στο σύνολο των ομάδων της διοργάνωσης, στην Κανονική Περίοδο, ο Τζουβόντε πρώτευσε στη συλλογή διπόντων (118 στον αριθμό), ενώ ήταν και τρίτος στα Κοψίματα (24 σε 26 αγώνες, 0,93 κατά μ.ό.). Ο Χολ βρέθηκε στην τέταρτη θέση σε ό,τι αφορά τις Ασίστ (99 σε 26 αγώνες, 3,81 κατά μ.ό.), ενώ ο Βασιλόπουλος τέταρτος στα Ριμπάουντ (153 σε 26 αγώνες, 5,88 κατά μ.ό.).
Συγχώνευση με τον Χολαργό (2019).
Στις 20 Ιουλίου 2019 συγχωνεύτηκε με την ομάδα του Χολαργού και παρέμεινε στην Α1 Εθνική παρότι υποβιβάστηκε αγωνιστικά στο πρωτάθλημα της σεζόν 2018-19.
Σήματα.
Το σήμα του Α.Ο. Κολοσσού Ρόδου μεταβάλλεται ανάλογα με την εκάστοτε χορηγία. Έως την περίοδο 2013-14, κύριος χορηγός της ομάδας ήταν η Β.Α.Π. Παντελής Κούγιος Α.Β.Ε.Ε., έπειτα όμως βασικός της χορηγός έγινε η «Η Hotels Collection» του Ομίλου Χατζηλαζάρου.
Τρέχουσα αγωνιστική περίοδος.
Κατά την τρέχουσα αγωνιστική περίοδο, 2017-18, ο Α.Ο. Κολοσσός Ρόδου έλαβε μέρος στο Πρωτάθλημα της Α1 Εθνικής Κατηγορίας (χορηγική ονομασία: Stoiximan.gr Basket League) που διοργανώνει ο Ε.Σ.Α.Κ.Ε. Σύμφωνα με τον αθλητικό νόμο το ανδρικό τμήμα καλαθοσφαίρισης του σωματείου απέκτησε νομική μορφή Κ.Α.Ε. κατά την άνοδό του στο κορυφαίο αυτό επίπεδο. Για χορηγικούς λόγους εμφανίζεται τη χρονιά αυτή με την επίσημη ονομασία «Κ.Α.Ε. Κολοσσός Η Hotels» (βασικός της χορηγός είναι ο Όμιλος Χατζηλαζάρου).
Μετά την ολοκλήρωση των αγωνιστικών του υποχρεώσεων για την Κανονική Περίοδο ο σύλλογος είχε συλλέξει 11 νίκες και 15 ήττες. Στην τελική βαθμολογική κατάταξη βρέθηκε στην 8η θέση, λαμβάνοντας το δικαίωμα συμμετοχής στη διαδικασία των Play-offs. Τα τελευταία επέστρεψαν μετά από ένα χρόνο πειραματισμού στον προγενέστερο τρόπο διεξαγωγής, κατά τον οποίο ο 8ος διασταυρώθηκε με τον πρωτοπόρο, που τη χρονιά αυτή ήταν ο Παναθηναϊκός. Στον πρώτο μεταξύ τους αγώνα στην έδρα των «πρασίνων», ο Κολοσσός ηττήθηκε με μεγάλη διαφορά, 96-65. Στη συνέχεια, γνώρισε και εντός έδρας την ήττα, με σκορ 69-87, με αποτέλεσμα να αποκλειστεί από τους Ημιτελικούς και να κλείσει τη χρονιά οριστικά στην 8η θέση.
Παραγωγικότερος σκόρερ της ομάδας την περίοδο αυτή αναδείχθηκε ο Αμερικανός Τι Τζέι Μπρέι. Επίσης διακρίθηκαν οι Αμερικανοί Ραμόν Χάρις, Μάρβιν Τζόουνς και Μάλκολμ Γκρίφιν.
Στο θεσμό του Κυπέλλου Ελλάδος ο Κολοσσός συμμετείχε και στις τρεις αγωνιστικές της Β' Φάσης κατακτώντας ισάριθμες νίκες. Αρχικά απέκλεισε εκτός έδρας τον Αμύντα Δάφνης-Υμηττού με σκορ 55-83, στη συνέχεια εκτός έδρας την Καβάλα με σκορ 43-81 και, τέλος, εντός έδρας τον Προμηθέα Πατρών με σκορ 78-58. Στη «Φάση των 8» διασταυρώθηκε με τον Παναθηναϊκό ο οποίος και σταμάτησε την πορεία του στη διοργάνωση νικώντας στη Ρόδο με σκορ 54-84.
Έδρα του συλλόγου είναι το «Βενετόκλειο» Κλειστό Γυμναστήριο Ρόδου, χωρητικότητας 1.242 καθήμενων. Πρόεδρος του διοικητικού συμβουλίου είναι ο Μιχάλης Κόκκινος και Γενικός Διευθυντής ο Γιώργος Γκοτζογιάννης. Καθήκοντα πρώτου προπονητή διατηρούσε από το Νοέμβριο του 2014 ο Άρης Λυκογιάννης με άμεσο συνεργάτη το Στάθη Νεραντζάκη. Στα τέλη Μαΐου 2018 έληξε η συνεργασία της ομάδας με το προπονητικό τιμ, ενώ η διοίκηση ανακοίνωσε την πρόσληψη του Νίκου Βετούλα για την επόμενη χρονιά. Το ρόστερ του Κολοσσού Ρόδου για την αγωνιστική περίοδο 2017-18 συνέθεσαν οι παρακάτω αθλητές:
Τμήμα καλαθοσφαίρισης γυναικών.
Ο σύλλογος διατηρεί επιπλέον γυναικείο τμήμα καλαθοσφαίρισης. Το τελευταίο κατέκτησε την αγωνιστική περίοδο 1999-00 το Πρωτάθλημα Γυναικών της Τοπικής Επιτροπής Ε.Ο.Κ. Δωδεκανήσου. Τα τελευταία χρόνια ο Κολοσσός διατηρούσε μόνο τμήματα νεαρών αθλητριών, χωρίς να συμμετάσχει στο γυναικείο Πρωτάθλημα της Επιτροπής.
Την αγωνιστική περίοδο 2017-18, ωστόσο, δήλωσε συμμετοχή στο Πρωτάθλημα Γυναικών από κοινού με πέντε ακόμη ομάδες. Προπονητής ήταν ο Στάθης Βλαχοδήμος. Μετά την ολοκλήρωση των αγωνιστικών του υποχρεώσεων βρέθηκε στην 3η θέση, έχοντας συμμετάσχει στο Final-4 που διεξήχθη στο Κλειστό Γυμναστήριο της Σύμης.
Το καλοκαίρι του 2018 καθήκοντα πρώτου προπονητή ανέλαβε ο Μάριος Γρεμμενάς.
Τμήμα ποδηλασίας.
Το τμήμα ποδηλασίας του Κολοσσού ήταν ένα από τα πρώτα δημιουργήθηκαν τη δεκαετία του 1960 και λειτουργεί έκτοτε με διάφορα διαλείμματα. Σήμερα έφορος του τμήματος είναι ο Κώστας Κωσταρίδης.

</doc>
<doc id="60530" url="https://el.wikipedia.org/wiki?curid=60530" title="Πεδίο">
Πεδίο

Η λέξη πεδίο μπορεί να αναφέρεται σε:
Καθομιλουμένη.
Η λέξη πεδίο αναφέρεται σε κάποιο χώρο που έχει μια ιδιότητα, όπως π.χ.: 

</doc>
<doc id="60534" url="https://el.wikipedia.org/wiki?curid=60534" title="Τζακ Λόντον">
Τζακ Λόντον

Ο Τζακ Λόντον ("Jack London") (12 Ιανουαρίου 1876 - 22 Νοεμβρίου 1916) ήταν Αμερικανός συγγραφέας που έγραψε πάνω από 50 βιβλία, όπως "Το κάλεσμα της άγριας φύσης", "Μάρτιν Ήντεν", "Ο θαλασσόλυκος",και άλλα. Πρωτοπόρος στην αγορά της εμπορικής μυθιστοριογραφίας σε λαϊκά περιοδικά, υπήρξε από τους πρώτους Αμερικανούς συγγραφείς που μπόρεσε να ζήσει μόνο από τη συγγραφή και να κάνει μια όχι ευκαταφρόνητη περιουσία.. Γεννήθηκε στις 12 Ιανουαρίου 1876 στο Σαν Φρανσίσκο και πέθανε στις 22 Νοεμβρίου 1916.
Τα νεότερα χρόνια.
Ο Τζακ Λόντον πιθανότατα να είχε στην αρχή της ζωής του το επώνυμο Chaney, επειδή ως βιολογικός πατέρας του φέρεται ο αστρολόγος Γουίλιαμ Τσάνεϋ. Εντούτοις τα μητρώα του Σαν Φρανσίσκο και το σπίτι των γονιών του καταστράφηκαν σε σεισμό και δεν υπάρχουν πιστοποιητικά γάμου των γονέων του αλλά ούτε και πιστοποιητικό γέννησης του ίδιου. Μητέρα του ήταν πάντως η μουσικός και πνευματίστρια Φλώρα Γουέλμαν, μια ατίθαση και προοδευτική προσωπικότητα, με πολλές ανησυχίες και ενδιαφέροντα. Η Γουέλμαν έμεινε έγκυος και σύμφωνα με την ίδια, ο Τσάνεϋ της ζήτησε να προχωρήσει σε άμβλωση επειδή δεν ήθελε παιδιά. Εκείνη αρνήθηκε, και όταν ο Τσάνεϋ αποποιήθηκε οποιασδήποτε ευθύνης για το παιδί, η Γουέλμαν πάνω στην απελπισία της αυτοπυροβολήθηκε. Εντούτοις ούτε η απόπειρα αυτοκτονίας έφερε αποτέλεσμα και ο Τσάνεϋ την εγκατέλειψε. Τον Ιανουάριου του 1876 η Γουέλμαν γέννησε ένα γιο και την ίδια χρονιά παντρεύτηκε το χήρο Τζον Λόντον, βετεράνο του Αμερικανικού Εμφυλίου Πολέμου και μερικώς ανάπηρο, μεγαλώνοντας πλέον μαζί το νεογέννητο αγόρι της. Αυτός είχε δύο μικρές κόρες και αρκετά οικονομικά προβλήματα. Εντούτοις, αναγνώρισε το γιο της Γουέλμαν και τον κατέγραψαν στα μητρώα ως Τζόνι Λόντον (ο ίδιος άλλαξε το Τζόνι σε Τζακ όταν ενηλικιώθηκε).
Από τα παιδικά του χρόνια, ο Τζακ Λόντον ήταν φορτωμένος με ευθύνες και έπρεπε να αγωνιστεί σκληρά για το ψωμί του, αφού η μητέρα του και ο Τζον Λόντον ήταν φτωχοί και δεν μπορούσαν να εξασφαλίσουν στον ανήσυχο γιο τους μια καλή εκπαίδευση, για την οποία τόσο λαχταρούσε. Ο Τζακ Λόντον τελείωσε το Δημοτικό Σχολείο στο Όκλαντ της Καλιφόρνια, όπου είχε μετακομίσει εν τω μεταξύ η οικογένεια.
Στις "Πρώτες Αναμνήσεις" του ο Λόντον γράφει: "Δεν θυμάμαι πότε έμαθα να γράφω ή να διαβάζω. Θαρρώ πως ήξερα και τα δύο πριν κλείσω τα πέντε. Πάντως θυμάμαι πως πρώτη φορά πήγα σχολείο στην Αλαμέντα, πριν εγκατασταθώ σε ένα αγρόκτημα με τους γονείς μου. Εκεί στο αγρόκτημα δούλεψα σκληρά, από 8 χρονών. Στα 15 ήμουν σωστός άνδρας και αν μου βρίσκονταν κανένα ψιλό, αγόραζα μπίρα και όχι γλυκά. Τώρα που έχω τα διπλάσια χρόνια, κυνηγάω την παιδική ηλικία που δεν είχα, και γι' αυτό μ' αρέσουν οι περιπέτειες".
Ο Λόντον είχε ζωηρή φαντασία και μια μεγάλη αγάπη στις περιπέτειες. Στα 15 χρόνια του έφυγε από το σπίτι του. Υπογραμμίζει πως δεν "το 'σκασε", αλλά πως "έφυγε". Πήγε στο Σαν Φρανσίσκο και εκεί μπλέχτηκε με κάποιους "πειρατές στρειδιών". Είχε πολλές περιπέτειες με την αστυνομία, ώσπου βρέθηκε στο στρατόπεδο του Νόμου εναντίον των "πειρατών". Αργότερα μπάρκαρε σε ένα πλοίο που έφευγε να κυνηγήσει φώκιες, κι όταν ξαναγύρισε στις Ηνωμένες Πολιτείες άλλαξε πολλά επαγγέλματα: ανθρακωρύχος, ακτοφύλακας, δημοσιογράφος κ.λπ. Αλήτευε στις Ηνωμένες Πολιτείες, πήγε φυλακή επί αλητεία και τέλος γύρισε στο Όκλαντ.
Στα 19 μπήκε στο Γυμνάσιο, στην τελευταία τάξη. Δούλευε και σπούδαζε. Τον χρόνο που σπούδαζε έγραφε στο περιοδικό του σχολείου κι έτσι περνούσε τις μέρες του με μελέτη, δουλειά και γράψιμο. Η πρώτη ιστορία που δημοσίευσε είχε τίτλο "Τυφώνας στις ακτές της Ιαπωνίας". Σε αυτήν περιέγραφε τις εμπειρίες του ως ναυτικός. Μελέτησε ακόμη 3 μήνες και έδωσε εισαγωγικές εξετάσεις για το Πανεπιστήμιο Μπέρκλεϋ (Καλιφόρνια). Έτσι, το καλοκαίρι του 1896, έπειτα από εξοντωτικό διάβασμα τα κατάφερε. Ύστερα από τους πρώτους 6 μήνες του πρώτου του πανεπιστημιακού έτους, λόγω οικονομικών δυσκολιών, ο Τζακ Λόντον δούλευε την ημέρα σε ένα πλυντήριο, τη νύχτα έγραφε και έτσι σπανίως έβρισκε καιρό να παρακολουθεί μαθήματα. Το 1897 αναγκάστηκε να αφήσει το Πανεπιστήμιο χωρίς να κατορθώσει ποτέ να αποφοιτήσει. Ο Κίνγκμαν έγραψε: «δεν υπάρχουν αναφορές ότι ο Λόντον είχε δραστηριοποιηθεί συγγραφικά σε κάποιο φοιτητικό περιοδικό». 
Σε ηλικία περίπου 20 χρόνων πληροφορήθηκε για πρώτη φορά ότι ο Λόντον δεν ήταν ο βιολογικός του πατέρας και απευθύνθηκε στον Τσάνεϋ. Αυτός υποστήριξε ότι δεν είχε παντρευτεί τη Γουέλμαν (παρ' ότι παντρεύτηκε πάνω από 4 φορές στη ζωή του) και ότι την εποχή που συζούσαν ήταν στείρος και δεν μπορούσε κατά συνέπεια να είναι ο πατέρας του. Υπαινίχθηκε επίσης ότι η Φλώρα Γουέλμαν στο ίδιο διάστημα διατηρούσε παράλληλες ερωτικές σχέσεις. Εντούτοις μία βιογράφος του Τζακ Λόντον, η Clarice Stasz σημειώνει ότι στα απομνημονεύματά του, ο Τσάνεϋ αναφέρεται στη Γουελμαν "ως σύζυγό του". Επίσης, ότι σε ένα δημοσίευμα της εποχής η μητέρα του συγγραφέα αποκαλείται "Φλώρα Γουέλμαν Τσάνεϋ". Ο Τσάνεϋ σύμφωνα με την Stasz, ήταν μια πολυδιάστατη και αμφιλεγόμενη προσωπικότητα που ασχολήθηκε κυρίως με την αστρολογία, αλλά και τη συγγραφή, τη δημιοσογραφία και πολλά άλλα επαγγέλματα.
Νομίζοντας πως είχε αποτύχει σε όλα, ο Τζακ Λόντον στις 25 Ιουλίου του 1897 έφυγε για το Κλοντάικ μαζί με τον κουνιάδο του, Τζέιμς Σέπαρντ, για να ψάξουν για χρυσό. Εκεί, στο μακρινό Βορρά, ο Λόντον είχε όλο τον καιρό να σκεφτεί. Στο Κλοντάικ μάζεψε υλικό για πολλά βιβλία του, μεταξύ των οποίων και το περίφημο "Το Κάλεσμα της Άγριας Φύσης". Όμως η περίοδος αυτή αποδείχθηκε επιβλαβής για την υγεία του Τζακ Λόντον. Όπως και τόσοι άλλοι που έζησαν την περίοδο αυτή του «πυρετού του χρυσού» σε συνθήκες υποσιτισμού, ο Λόντον προσβλήθηκε από σκορβούτο. Τα ούλα του άρχισαν να πρήζονται με αποτέλεσμα τελικά να χάσει τέσσερα από τα μπροστινά του δόντια. Ταυτόχρονα είχε επίμονο πόνο στην κοιλιά και στους μυς των ποδιών και το πρόσωπό του είχε γεμίσει με πληγές και έλκη. Ευτυχώς για κείνον, αλλά και για άλλους που είχαν προσβληθεί από διάφορες ασθένειες, ο ιερωμένος Ουΐλιαμ Τζατζ, «Ο άγιος του Ντόσον» όπως τον αποκαλούσαν, παρείχε καταφύγιο, τροφή και κάθε δυνατή ιατρική φροντίδα. Έτσι, ο Λόντον μπόρεσε να αναρρώσει και μπορεί να πει κανείς ότι η ζωή του σώθηκε χάρη στον Ιησουίτη ιερέα. Ο Τζακ Λόντον όπως είχε έλθει αιφνιδιαστικά στο Κλοντάικ έτσι και έφυγε. Ο δρόμος ήταν ανοικτός μπροστά του. Ήξερε πως έπρεπε να γράψει ό,τι είχε σκεφτεί, ό,τι αισθάνθηκε, ό,τι είχε κάνει και ό,τι είχε δει. Μέχρι τότε είχε στρέψει τη φλογερή του ενεργητικότητα στη δράση. Τώρα θα την έστρεφε στο γράψιμο.
Επιστρέφοντας στο Όκλαντ το 1898 ο Λόντον ενέτεινε τις προσπάθειές του για να μπει δυναμικά στο χώρο των εκδόσεων, κάτι που περιέγραψε αργότερα στο αυτοβιογραφικό μυθιστόρημά του «Μάρτιν Ήντεν». Ο Τζακ Λόντον υπήρξε στην πραγματικότητα αυτοδίδακτος, κυρίως διαβάζοντας βιβλία στην δημόσια βιβλιοθήκη του Σαν Φρανσίσκο. Το 1885 διάβασε το μυθιστόρημα "Signa" της Ουίντα, που περιέγραφε τις περιπέτειες ενός ατίθασου αγροτόπαιδου, που κατόρθωσε να γίνει φημισμένος καλλιτέχνης της Όπερας. Η επιτυχία αυτού του αγοριού τού ενέπνευσε τη λαχτάρα να πετύχει κι ο ίδιος στη λογοτεχνία.
Ένα ακόμη σημαντικό γεγονός υπήρξε η επαφή του με τη βιβλιοθήκη του Όκλαντ και με την επιμελήτρια της βιβλιοθήκης, Ίνα Κούλμπριθ, η οποία αργότερα έγινε ένα από τα πλέον σημαντικά πρόσωπα στο λογοτεχνικό κύκλο του Σαν Φρανσίσκο. Επιπλέον, την περίοδο που ο Λόντον ζούσε στο Όκλαντ, συνάντησε τον ποιητή Τζωρτζ Στέρλινγκ και από εκείνη τη στιγμή οι δυο τους έγιναν οι καλύτεροι φίλοι.
Το πρώτο αφήγημα του Τζακ Λόντον που δημοσιεύθηκε ήταν το «Πάνω στα ίχνη του ανθρώπου». Το περιοδικό "Overland Monthly" του πρόσφερε 5$ και ο Λόντον άρχισε να σκέφτεται σοβαρά τη συγγραφική του καριέρα, βιοποριστικά πλέον. Όταν οι εκδόσεις "The Black Cat" δέχονται το αφήγημά του «Χίλιοι θάνατοι» πληρώνοντας 40$, λέει "κυριολεκτικά και λογοτεχνικά ήταν σωτηρία για μένα εκείνα τα πρώτα χρήματα που κέρδισα".
Ο Λόντον ευτυχώς βρισκόταν στην καταλληλότερη εποχή για τη συγγραφική του καριέρα. Ξεκίνησε τη στιγμή που έκανε την εμφάνιση της μία νέα τυπογραφική τεχνολογία που μείωνε το κόστος στην έκδοση των περιοδικών. Αυτό είχε ως αποτέλεσμα την εκρηκτική ανάπτυξη στις πωλήσεις των περιοδικών ευρείας κυκλοφορίας ενώ έκανε περιζήτητα τα αφηγήματα. Το 1900 ο Τζακ Λόντον κέρδισε 2.500$ από την πώληση των αφηγημάτων του. Η καριέρα του βρισκόταν πλέον σε πολύ καλό δρόμο.
Μεταξύ των αφηγημάτων που πώλησε σε περιοδικά, ήταν και τα «Batard» ή «Diable», δύο διαφορετικές εκδόσεις της ίδιας ιστορίας. Ένας σκληρός Γαλλοκαναδός φέρεται βάναυσα στο σκύλο του, ο οποίος αντεπιτίθεται και τον σκοτώνει. Ο Λόντον έλεγε άλλωστε ότι οι ενέργειες του ανθρώπου είναι η κύρια αιτία των αντιδράσεων των ζώων κι αυτό θα το αναδείκνυε και μέσα από τα έργα του.
Το 1902 ο Στέρλινγκ βοήθησε τον Λόντον να βρει σπίτι κοντά στο Piedmont. Στην αλληλογραφία που διατηρούσαν οι Λόντον και Στέρλινγκ, ο Λόντον τον προσφωνούσε «Έλληνα» εξ αιτίας της γαμψής μύτης του και του κλασικού του προφίλ, υπογράφοντας ως «Λύκος». Ο Λόντον αργότερα περιέγραψε τον φίλο του ως "Russ Brissenden" στο αυτοβιογραφικό του μυθιστόρημα «Μάρτιν Ήντεν» (1909) και ως "Mark Hall" στην «Κοιλάδα του Φεγγαριού» (1913).
Προς το τέλος της ζωής του ο Λόντον ήταν πλέον κάτοχος μιας μεγάλης βιβλιοθήκης αποτελούμενης από 15.000 τίτλους. Κάνοντας λόγο για αυτήν ανέφερε ότι «ήταν το μέσον της επιτυχίας» του."
Ο Λόντον είχε μεγάλη αυτοπειθαρχία παρά την αλήτικη ζωή του, τη φαινομενική της αταξία και την αγάπη του για την ελευθερία. Είχε ένα αυστηρό πρόγραμμα εργασίας, που το τηρούσε και εργαζόταν διαρκώς. Δεν εξαρτούσε την εργασία του από την έμπνευση. Είχε ένα καταπληκτικό ταλέντο στη ζωντανή περιγραφή. Στα διηγήματά του, μπορεί κανείς πραγματικά να ακούσει τον αναστεναγμό του ανέμου και το γαύγισμα του αγριόσκυλου στην ερημιά του χιονισμένου δάσους. Οι ιστορίες του είναι γεμάτες από τη μαγεία της πρωτόγονης φύσης. Και πολλά από τα επεισόδια που αναφέρει είναι αληθινά και τα μάζεψε στη γεμάτη περιπέτειες ζωή του.
Τα ενδιαφέροντα, όμως, του Τζακ Λόντον ήταν πολλά και δεν εξαντλούνταν στη δουλειά που είχε διαλέξει. Του άρεσε ο αθλητισμός και λάτρευε την πυγμαχία, τη ξιφασκία, την κολύμβηση, την ιππασία και τη ναυσιπλοΐα.
Ο πρώτος του γάμος (1900-1904).
Ο Τζακ Λόντον παντρεύτηκε την Μπες Μάντερν στις 7 Απριλίου 1900 την ίδια μέρα που δημοσιευόταν το αφήγημά του «Ο γιος του λύκου». Την Μπες την ήξερε πολλά χρόνια καθώς ήταν στο φιλικό του περιβάλλον. Η Stasz γράφει: «"και οι δύο ήξεραν ότι δεν παντρεύονταν από αγάπη, αλλά από φιλία και από την πίστη ότι θα έκαναν υγιή παιδιά."» Ο Κίνγκμαν έλεγε: «"ένοιωθαν άνετα όταν βρίσκονταν μαζί. Ο Τζακ το είχε ξεκαθαρίσει στην Μπες ότι δεν την αγαπούσε αλλά την συμπαθούσε τόσο ώστε του ήταν αρκετό για να την παντρευτεί"»
Κατά τη διάρκεια του γάμου του, ο Τζακ Λόντον συνέχισε τη φιλία του με την συγγραφέα Άννα Στράνσκι, τη συνδημιουργό του «Οι επιστολές των Κέμπτον-Γουέις», μιας νουβέλας που είχε ως θέμα την ανταλλαγή επιστολών μεταξύ δύο γυναικών, που συζητούν φιλοσοφικά για την αγάπη. Η Άννα έγραφε σαν «Ντέιν Κέμπτον» που υποστήριζε τη ρομαντική πλευρά του γάμου και ο Τζακ σαν «Χέρμπερτ Γουέις», όπου υπερασπιζόταν την επιστημονική άποψη, επηρεασμένος από τον Δαρβινισμό και την Ευγονική.
Στο μυθιστόρημα αυτό οι φανταστικοί αυτοί αντίθετοι χαρακτήρες των δυο γυναικών, περιγράφονται ως:
"[Η πρώτη γυναίκα είναι] τρελή, ακόλαστη, θαυμάσια, ανήθικη και γεμάτη ζωή. Το αίμα μου σφυροκοπά καυτό ακόμα τώρα που δημιουργώ το χαρακτήρα αυτής της γυναίκας [η δεύτερη είναι] η περήφανη γυναίκα, η τέλεια μητέρα, το ζεστό αγκάλιασμα για ένα παιδί. Ξέρετε τον χαρακτήρα των γυναικών που όλοι τις ξέρουμε κι εγώ τις αποκαλώ σαν «μητέρες των ανθρώπων». Και όσο υπάρχουν στη γη τέτοιες γυναίκες θα συνεχίσουμε να πιστεύουμε στους ανθρώπους. Η μία είναι η ερωτική γυναίκα, αλλά η άλλη είναι η γυναίκα μητέρα, το υψηλότερο και το ιερότερο στην ιεραρχία της ζωής."
Η Γουέϊς δηλώνει: 
"«Σκοπεύω να εξετάσω την υπόθεσή μου με λογική … για ποιον λόγο παντρεύομαι τον Χέστερ Στέμπινς. Δεν με ωθεί μια αρχέγονη κτηνώδης σεξουαλική παρόρμηση, ούτε κάποια παρωχημένη ρομαντική τρέλα. Ο λόγος αυτής της σχέσης είναι βασισμένος στη λογική, στην υγεία και τη συμβατότητα. Ο νους μου θα απολαύσει αυτή τη σχέση»"
Ο Λόντον εξηγώντας γιατί οδηγήθηκε σε ένα γυναικείο χαρακτήρα που σκοπεύει να παντρευτεί, εξηγεί μέσω της Γουέις:
"«ήταν η φύση της Μητέρας που φωνάζει μέσα μας, στον κάθε άντρα και στην κάθε γυναίκα, ακατάπαυτα και αιώνια: «ΑΠΟΓΟΝΟΙ, ΑΠΟΓΟΝΟΙ, ΑΠΟΓΟΝΟΙ»"
Στη συζυγική τους ζωή, ο Τζακ, αποκαλούσε την Μπες χαϊδευτικά σαν «μητέρα-κορίτσι» κι εκείνη τον φώναζε «μπαμπά-αγόρι».
Το πρώτο τους παιδί, η Τζόαν, γεννήθηκε στις 15 Ιανουαρίου 1901 και το δεύτερο η Μπέσυ (αργότερα την φώναζαν Μπέκυ) στις 20 Οκτωβρίου 1902.
Σε ένα φωτογραφικό λεύκωμα, του οποίου η Τζόαν Λόντον δημοσίευσε κάποια τμήματα στα απομνημονεύματά της, «Ο Τζακ Λόντον και οι κόρες του», που δημοσιεύτηκε μετά το θάνατό του, είναι εμφανής η ευτυχία που ένοιωθε ο Λόντον μαζί με τα παιδιά του. Ο γάμος του ήταν κάτω από συνεχές άγχος. Ο Κίνγκμαν (1979) λέει ότι από το 1903 «"Η αποσύνθεση (…) φαινόταν αναπόφευκτη (…). Η Μπέσυ εξαιρετική γυναίκα αλλά οι δυο τους ήταν εξαιρετικά αταίριαστοι. Δεν υπήρχε αγάπη. Ακόμα και η συντροφικότητα και ο σεβασμός είχαν φύγει μετά το γάμο"». Παρόλ' αυτά, «"Ο Τζακ εξακολουθούσε να είναι τόσο καλός και ευγενικός με τη Μπέσυ, ώστε ο Τζον Κλούντσλεϊ, που ήταν φιλοξενούμενος στο σπίτι τους το Φεβρουάριο του 1903, δεν υποψιάστηκε τη διάλυση του γάμου τους."» 
Σύμφωνα με τον Ιωσήφ Νόελ (1940) «"Η Μπέσυ ήταν η αιώνια μητέρα. Στην αρχή είχε αφοσιωθεί στον Τζακ, διορθώνοντας τα χειρόγραφά του και τις αδυναμίες του στη χρήση της γραμματικής, αλλά όταν ήρθαν τα παιδιά δόθηκε ολοκληρωτικά σ’ αυτά. Αυτά ήταν η πρώτη της επιλογή και αυτό ήταν το πρώτο της σφάλμα. Ο Τζακ παραπονέθηκε στον Νόελ και στον Τζωρτζ Στέρλινγκ ότι «εκείνη είχε αφιερωθεί στην αγνότητα. Όταν της λέω ότι η ηθική της είναι η μόνη απόδειξη της χαμηλής της πίεσης, εκείνη με μισεί. Για χάρη της καταραμένης της αγνότητας, είναι ικανή να πουλήσει εμένα και τα παιδιά. Είναι φοβερό. Κάθε φορά που επιστρέφω σπίτι έπειτα από ξενύχτι, δεν με αφήνει να είμαι στο ίδιο δωμάτιο μαζί της."» Η Σταζ πίστευε αυτός ήταν ένας τρόπος της Μπέσυ να δείξει ότι φοβόταν μήπως ο Τζακ της μετέδιδε κάποια αφροδίσια αρρώστια από τις πόρνες με τις οποίες εκείνος κοιμόταν.
Στις 24 Ιουλίου 1903, ο Τζακ είπε στην Μπέσυ ότι θα έφευγε και έφυγε. Σε όλη τη διάρκεια του 1904 ο Τζακ και η Μπέσυ διαπραγματεύονταν τους όρους του διαζυγίου και στις 11 Νοεμβρίου 1904 υπέγραψαν το διαζύγιο.
Ο δεύτερος γάμος.
Μετά από το διαζύγιο με τη Μπέσυ, ο Τζακ παντρεύτηκε το 1905 την Τσάρμιαν Κίτρετζ. Ο βιογράφος Ρας Κίνγκμαν έγραψε ότι η Τσάρμιαν ήταν «"η αδελφή ψυχή του Τζακ, το ιδανικό ταίριασμα"».
Ο Τζακ σύγκρινε τη «γυναίκα μητέρα» και τη «γυναίκα σύντροφο» στο βιβλίο του «Οι επιστολές των Κέμπτον-Γουέις». Αποκαλούσε χαϊδευτικά την Μπέσυ «μητέρα-κορίτσι» και την Τσάρμιαν «γυναίκα-σύντροφο» Η θεία και θετή μητέρα της Τσάρμιαν, Βικτώρια Γούντχολ, την είχε αναθρέψει χωρίς σεμνοτυφία. Σχεδόν όλοι οι βιογράφοι υπαινίσσονται την ασυγκράτητη σεξουαλικότητα της Τσάρμιαν. Ο Νόελ γράφει πονηρά ""a young woman named Charmian Kittredge began running out to Piedmont with foils, still masks, padded breast plates, and short tailored skirts that fitted tightly over as nice a pair of hips as one might find anywhere". Η Stasz λέει ξεκάθαρα «"η διαπίστωση ότι η κομψή και ευπρεπής κυρία ήταν, στις ιδιωτικές τους στιγμές, γεμάτη πάθος και σεξουαλικότητα ήταν σαν την ανακάλυψη ενός μυστικού θησαυρού."» και ο Κέρσοου με χυδαίο τρόπο "At last, here was a woman who adored fornication, expected Jack to make her climax, and to do so frequently, and who didn't burst into tears when the sadist in him punched her in the mouth."
Ο Νόελ (Noel) (1940) αποκαλεί τα γεγονότα από το 1903 ως το 1905 «"ένα οικογενειακό δράμα που θα συγκινούσε την πένα του Ίψεν"». "Σε γενικές γραμμές ο Τζακ δεν υπήρξε πιστός στους γάμους του και συχνά επιζητούσε τις εξωγαμιαίες σεξουαλικές σχέσεις. Στην Τσάρμιαν βρήκε όχι μόνο μια τολμηρή, δραστήρια και σεξουαλική σύντροφο, αλλά και σύντροφο της ζωής του μέχρι τον θάνατό του.""
Προσπάθησαν να κάνουν παιδιά. Παρ΄όλα αυτά, ένα παιδί πέθανε κατά τη διάρκεια του τοκετού και μία άλλη εγκυμοσύνη διακόπηκε με αποβολή.
Το Ιδανικό Ράντσο (1910-1916).
Το 1910 ο Τζακ Λόντον αγόρασε ένα αγρόκτημα 1.000 στρεμάτων (4 χλμ²) στο Γκλεν Έλεν της Καλιφόρνια για 26.000$. Ο ίδιος έλεγε γι’ αυτό, ότι «"μετά τη σύζυγό μου, το αγρόκτημα είναι για μένα το πιο αγαπημένο πράγμα στον κόσμο"».
Πάσχισε πολύ για να καταστήσει το αγρόκτημα μια πετυχημένη οικονομικά επιχείρηση. Η συγγραφή ήταν πάντοτε επικερδής για το Λόντον, αλλά τώρα πλέον έγινε ο μοναδικός του σκοπός: «"Δεν γράφω για κανέναν άλλο λόγο πέρα από το να προσθέσω περισσότερη ομορφιά σ' αυτό. Τώρα πια γράφω ένα βιβλίο με μοναδικό σκοπό να προσθέσω τρία ή τετρακόσια στρέμματα στο θαυμάσιο κτήμα μου."»
Μετά το 1910 τα λογοτεχνικά έργα του Λόντον ήταν συνήθως έργα εμπορικά, που γράφτηκαν από την ανάγκη του να εξασφαλίσει τα κατάλληλα έσοδα για την συντήρηση του αγροκτήματος. Η Τζόαν Λόντον έγραψε ότι μετά το 1910 «"λίγοι κριτικοί ασχολήθηκαν για να ασκήσουν κριτική πάνω στο έργο του Λόντον, γιατί πλέον ήταν ολοφάνερο ότι ο Τζακ δεν προσπαθούσε πια να γράψει καλά."»
Η Stasz έχει γράψει ότι ο Λόντον «"είχε βαθειά μέσα του το αγροτικό όραμα το οποίο εξέφρασε στα λεγόμενα «αγροτικά» μυθιστορήματά του, και σε νεότερη έκδοση του «Μάρτιν Ήντεν». Αυτοδίδακτος στους τρόπους καλλιέργειας της γης, μελετώντας τα διάφορα επιστημονικά εγχειρίδια και γεωργικά βιβλία, συνέβαλε στην ανάπτυξη ενός συστήματος για την αγροτική εξέλιξη τέτοιο, ώστε σήμερα θα επιδοκιμάζονταν για την οικολογική του θεώρηση»".
Ένοιωθε περήφανος για την δημιουργία του πρώτου σιλό (αποθήκη σιτηρών) στην Καλιφόρνια, το οποίο σχεδίασε μόνος του, μετατρέποντάς το σε αποθήκη, από ένα πρώην κυκλικό χοιροστάσιο. Ήλπιζε να κατορθώσει και να προσαρμόσει τη με φρόνηση καλλιέργεια ασιατικής γης, στις Ηνωμένες Πολιτείες.
Το αγρόκτημα ήταν, από κάθε πλευρά μια κολοσσιαία αποτυχία. Αναλυτές που είδαν με συμπάθεια την προσπάθειά του αναφέρουν ως αιτίες της αποτυχίας την κακή τύχη και τα ξεπερασμένα μέσα που χρησιμοποιούσε.
Όσοι ήταν επικριτικοί μαζί του, όπως ο Κέβιν Σταρ, πιστεύουν ότι ο Λόντον υπήρξε απλά ένα κακός διαχειριστής της επιχείρησης, γεγονός που γινόταν περισσότερο έντονο εξαιτίας του αλκοολισμού του. Μεταξύ του 1910 και 1916, έλειπε από το αγρόκτημα 6 μήνες τον χρόνο εξαιτίας διαφόρων δραστηριοτήτων. Ήθελε να δείχνει μεγάλος και δυνατός διευθυντής, αλλά ήταν ανεπαρκής στις λεπτομέρειες. Όσοι δούλευαν για τον Λόντον, οι εργάτες του, γελούσαν με τις προσπάθειές του να δείξει ότι ήταν μεγάλος γαιοκτήμονας ενώ δεν ήταν τίποτε περισσότερο από το χόμπι ενός πλούσιου ανθρώπου.
Ο Τζακ Λόντον έζησε ολοκληρωτικά τη ζωή του και ήταν πάντα πρόθυμος να προσφέρει τον εαυτό του και την περιουσία του σ' εκείνους που συμπαθούσε. Πέθανε στις 22 Νοεμβρίου 1916, σε ηλικία 40 ετών. Το ιδανικό αγρόκτημα του Τζακ Λόντον είναι τώρα το National Historic Landmark.
Κατηγορίες για λογοκλοπή.
Ο Τζακ Λόντον κατηγορήθηκε πολλές φορές για λογοκλοπή κατά τη διάρκεια της καριέρας του. Γινόταν στόχος για τέτοιες κατηγορίες όχι μόνο επειδή ήταν επιτυχημένος συγγραφέας αλλά και λόγω του τρόπου με τον οποίο εργαζόταν.
Σε μια επιστολή που έγραψε στον Έλβιν Χόφμαν, του έλεγε «"expression, you see—with me—is far easier than invention."» Αγόραζε την πλοκή για τις ιστορίες του από το νεαρό Σίνκλαιρ Λιούις και χρησιμοποιούσε στοιχεία που συνέλλεγε από εφημερίδες και περιοδικά για να βασίσει τις ιστορίες.
Ο Γιανγκ Έγκερτον υποστήριξε ότι η ιστορία του Λόντον «Το κάλεσμα της άγριας φύσης» ήταν αντιγραφή από το βιβλίο του ίδιου με τίτλο «My Dogs in the Northland». Ο Λόντον απάντησε ότι είχε πράγματι χρησιμοποιήσει το βιβλίο του Έγκερτον ως πηγή άντλησης στοιχείων και του έγραψε μια επιστολή ευχαριστώντας τον.
Τον Ιούλιο του 1902 δημοσιεύτηκαν τον ίδιο μήνα δυο μυθιστορήματα. Το «Moon-Face» του Τζακ Λόντον στο περιοδικό San Francisco Argonaut και το «The Passing of Cock-eye Blacklock» του Φρανκ Νόρις στο περιοδικό Century. Οι εφημερίδες σύγκριναν τις δύο ιστορίες τις οποίες ο Λόντον χαρακτήριζε ως «"αρκετά διαφορετικές στον τρόπο που είχαν δουλευτεί, αλλά προφανώς ίδιες στην κεντρική ιδέα"». Ο Τζακ Λόντον διευκρίνισε ότι και οι δυο συγγραφείς είχαν βασίσει την ιστορία τους στις ίδιες περιγραφές των εφημερίδων. Στη συνέχεια αποκαλύφθηκε ότι ακόμη ένας συγγραφέας, ο Τσαρλς Φόρεστ Μακλάρεν, είχε δημοσιεύσει ένα μυθιστόρημα βασισμένο στο ίδιο γεγονός.
Οι πολιτικές ιδέες.
Ο Τζακ Λόντον έγινε σοσιαλιστής σε ηλικία 20 ετών. Πριν απ' αυτό, ήταν γεμάτος αισιοδοξία που προερχόταν από τη δύναμη και την υγεία που τον κατέκλυζε. Ήταν ένας τραχύς ατομιστής, που αγωνίστηκε σκληρά για να τα καταφέρει σε κάθε βήμα της ζωής του. Αλλά, όπως περιγράφει στο δοκίμιό του «Πώς έγινα Σοσιαλιστής», τα μάτια του άνοιξαν καθώς ανακατεύτηκε και συναναστράφηκε με τον κόσμο, τους φτωχούς και τους άπορους. Η αισιοδοξία που ένοιωθε εξανεμίστηκε και ορκίστηκε ότι δεν θα ξαναδούλευε πιο σκληρά απ' όσο έπρεπε.
Γράφει ότι σταμάτησε να είναι ατομιστής και αναγεννήθηκε σε σοσιαλιστή προσχωρώντας αρχικά στο Σοσιαλιστικό Εργατικό Κόμμα για πρώτη φορά τον Απρίλιο του 1896. 
Το 1901 άφησε το Σοσιαλιστικό Εργατικό Κόμμα και προσχώρησε στο Σοσιαλιστικό κόμμα της Αμερικής.
Το 1896, στα «Χρονικά του Σαν Φρανσίσκο», εξιστορεί ότι όταν ήταν 20 ετών έδινε ομιλίες μπροστά σε κόσμο για τον Σοσιαλισμό, τις νύχτες στο πάρκο του Όκλαντ και ότι συνελήφθη γι' αυτές τις δραστηριότητες το 1897.
Έθεσε, ανεπιτυχώς, υποψηφιότητα ως Σοσιαλιστής υποψήφιος δήμαρχος στις εκλογές του 1901 στο Όκλαντ, λαμβάνοντας μόνο 245 ψήφους, και το 1905, σε επόμενη υποψηφιότητα, έλαβε 981 ψήφους. Έκανε περιοδείες σε ολόκληρη την χώρα μιλώντας για τον σοσιαλισμό και δημοσίευσε αυτές τις ομιλίες σε μια συλλογή δοκιμίων (Ο Πόλεμος των Τάξεων το 1905 και Επανάσταση και άλλα δοκίμια το 1910).
Συχνά υπέγραφε τις επιστολές του με το «Ημέτερος για την Επανάσταση».
Εξωτερικοί σύνδεσμοι.
Έργα (διαθέσιμα online)
Sites για Jack London

</doc>
<doc id="60535" url="https://el.wikipedia.org/wiki?curid=60535" title="Γουλβερχάμπτον Γουόντερερς">
Γουλβερχάμπτον Γουόντερερς

Η Γούλβερχαμπτον Γουόντερερς (αγγλικά: "Wolverhampton Wanderers") ή απλά Γουλβς ("Wolves", μετάφραση: "Λύκοι"), είναι επαγγελματική ποδοσφαιρική ομάδα της Αγγλίας, με έδρα την πόλη του Γούλβερχαμπτον. Είναι γνωστή για τη μεγάλη ιστορία της. Έδρα της είναι το Στάδιο Μολινό.
Ιστορία.
Το Ευρωπαϊκό Κύπελλο (σημερινό "Champions League") πρωτοξεκίνησε με αιτία την ευρωπαϊκή κυριαρχία των Γουλβς και των παιχνιδιών τους με κορυφαίες ευρωπαϊκές ομάδες στη δεκαετία του '50.
Η Γούλβερχαμπτον Γουόντερερς ήταν ιδρυτικό μέλος της Αγγλικής ποδοσφαιρικής λίγκας και πριν από το ξέσπασμα του Α' Παγκόσμιου Πολέμου είχε κερδίσει το Κύπελλο Αγγλίας δύο φορές. Οι Λύκοι καθιερώθηκαν πραγματικά ως κορυφαία ομάδα με προπονητή τον Σταν Κούλις (αγγλ.: Stan Cullis) μετά από το Δεύτερο Παγκόσμιο Πόλεμο. Μεταξύ του 1949 και του 1960 βγήκαν τρεις φορές πρωταθλητές και δύο φορές κυπελλούχοι. Το 1972 έπαιξαν στον τελικό του Κυπέλλου ΟΥΕΦΑ, ενώ το 1974 και το 1980 κέρδισαν το Λιγκ Καπ. 
Η βασική ανταγωνίστρια ομάδα των Γούλβς είναι η Γουέστ Μπρόμιτς Άλμπιον. Οι αγώνες μεταξύ των δύο ομάδων αποκαλούνται ντέρμπι του Μπλακ Κάντρυ.
Οικονομικά προβλήματα.
Τον Αύγουστο του 1979 ο σύλλογος είχε κάνει τα αποκαλυπτήρια της νέας εξέδρας του Μολινό, την εξέδρα "Τζον Άιρλαντ", έργο που κόστισε εκατομμύρια λίρες και αποτέλεσε καταλύτη για την οικονομική καταστροφή του συλλόγου.
Όταν η ομάδα υποβιβάστηκε στην 2η κατηγορία το 1982, τα χρέη άρχιζαν να αυξάνονται σε επικίνδυνο βαθμό και ο σύλλογος σώθηκε από πτώχευση όταν αγοράστηκε από μια κοινοπραξία με μπροστάρη τον πρώην παίκτη, Ντέρεκ Ντάγκαν. Η εξαγορά αρχικά χρηματοδοτήθηκε από δύο Σαουδάραβες αδελφούς, τον Μαχμούντ και τον Μοχαμάντ Μπχάτι και οδήγησε στην άμεση επιστροφή της ομάδας στην πρώτη κατηγορία το 1983.
Η εποχή Χέιγουορντ.
Το Μάιο του 1990 η Γουλβς αγοράστηκε από τον οπαδό της ομάδας Τζακ Χέιγουορντ. Με τη χρηματική βοήθεια που αυτός παρείχε το πεπαλαιωμένο γήπεδο της ομάδας σταδιακά ανοικοδομήθηκε έτσι ώστε να τηρεί τους νέους προβλεπόμενους όρους που είχε θεσπίσει η κυβέρνηση στην αρχή της δεκαετίας του 1990,με το ομοίωμα του Σταν Κούλις να ξηλώνεται απ´την πλευρά της «Νορθ Μπανκ» το 1992, και το ομοίωμα του Μπίλυ Ράιτ να αντικαθιστά το ομοίωμα το «Βατερλού Ρόουντ» τον Αύγουστο του 1993. Το Δεκέμβρη του έτους αυτού το ανακαινισμένο στάδιο άνοιξε και επισήμως, μετά την αντικατάσταση της «Σάουθ Μπάνκ» με το ομοίωμα του Τζακ Χάρις και την ανακατασκευή του ομοιώματος του Τζων Άιρλαντ (μετονομάστηκε ως ομοίωμα του Στηβ Μπουλ το καλοκαίρι του 2003).
Με την ολοκλήρωση της ανοικοδόμησης του σταδίου, ο Χέιγουορντ έκανε την πρώτη του σημαντική επένδυση όσο αφορά το έμψυχο δυναμικό της ομάδας κάτι που είχε να συμβεί σχεδόν απ΄το τέλος της δεκαετίας το 1970. Ενώ οι εργασίες για το στάδιο είχαν προτεραιότητα στην αρχή της δεκαετίας του 1990, ο σύλλογος κατά τη διάρκεια που ο Γκράχαμ Τέρνερ ήταν προπονητής του, τελείωσε τη σαιζόν στη μέση της βαθμολογίας αλλά δεν κατάφερε να διεκδικήσει την άνοδο η οποία και θα σήμαινε πολλά για την εποχή του Χέιγουορντ.
Χρώματα και έμβλημα.
Οι Γουλβς έχουν μία από τις διασημότερες και πιο αναγνωρίσιμες εμφανίσεις στο Βρετανικό ποδόσφαιρο. Τα παραδοσιακά χρώματα τους είναι χρυσές φανέλες και μαύρα σορτς. Το παραδοσιακό εκτός έδρας χρώμα είναι το λευκό.
Το πρώτο έμβλημα που χρησιμοποιήθηκε στις εμφανίσεις των Λύκων ήταν ο Λόφος της πόλης του Γουλβερχάμπτον και φορέθηκε κυρίως σε ειδικές περιπτώσεις όπως τελικούς κυπέλλων. Προς το τέλος της δεκαετίας του '60, οι Γουλβς εισήγαγαν ένα έμβλημα που απεικόνιζε έναν λύκο σε άλμα, ενώ αργότερα ο αριθμός των λύκων αυξήθηκε σε τρεις. Το 1979, οι Γουλβς επέλεξαν το σημερινό διάσημο σήμα τους που απεικονίζει το κεφάλι ενός λύκου. Το απλό και όμορφο σχέδιό του το έχει κάνει ένα από τα πλέον αναγνωρίσιμα σήματα στο Βρετανικό ποδόσφαιρο.
Υποστηρικτές.
Οι Γουλβς έχουν λέσχες υποστηρικτών ("supporters clubs") σε Αυστραλία, ΗΠΑ, Σουηδία, Γερμανία, Ισλανδία και Νορβηγία, οι οποίες είναι συμβεβλημένες με το επίσημο Wolves Supporters club, καθώς επίσης και λέσχες σε ολόκληρο το Ηνωμένο Βασίλειο.
Το φανζίν των Λύκων ονομάζεται "A Load Of Bull" ("ALOΒ"). Ο τίτλος του έχει να κάνει με τον παίχτη των Λύκων, Στηβ Μπουλ. Πρωτοεκδόθηκε το 1989. Σήμερα ο εκδότης του είναι ο Τσάρλι Ρος και γράφεται από υποστηρικτές των Γουλβς. Το A Load Of Bull πωλείται έξω από Στάδιο Μολινό τις ημέρες των αγωνιστικών αναμετρήσεων.

</doc>
<doc id="60537" url="https://el.wikipedia.org/wiki?curid=60537" title="Zdravko Čolić">
Zdravko Čolić



</doc>
<doc id="60539" url="https://el.wikipedia.org/wiki?curid=60539" title="Γούλβς">
Γούλβς



</doc>
<doc id="60540" url="https://el.wikipedia.org/wiki?curid=60540" title="Θεοί του Ολύμπου">
Θεοί του Ολύμπου



</doc>
<doc id="60543" url="https://el.wikipedia.org/wiki?curid=60543" title="Advanced Micro Devices">
Advanced Micro Devices

Η Advanced Micro Devices, Inc., γνωστή και σαν AMD είναι αμερικανική εταιρεία κατασκευής ολοκληρωμένων κυκλωμάτων. Η AMD ιδρύθηκε το 1969 από μια ομάδα πρώην ανώτερων υπαλλήλων της Fairchild Semiconductor, συμπεριλαμβανομένου του Jerry Sanders, ΙΙΙ.
Είναι ο δεύτερος στον κόσμο προμηθευτής επεξεργαστών βασισμένων στην αρχιτεκτονική x86, ο μεγαλύτερος προμηθευτής προϊόντων που έχουν σχέση με τα γραφικά των υπολογιστών, μετά τη συγχώνευσή της με την ATI Technologies το 2006, και κατέχει το 37% της Spansion, ενός προμηθευτή προϊόντων μνήμης flash. Η εταιρία απασχολεί 16.000 εργαζόμενους, διαθέτει εργοστάσιο παραγωγής στη Δρέσδη της Γερμανίας, ενώ ορισμένα προϊόντα της κατασκευάζονται στην Ταϊβάν.
Γνωστή επίσης είναι η μόνιμη διαμάχη της με τον άλλο μεγάλο προμηθευτή επεξεργαστών, την εταιρία Intel, που αρκετές φορές οδήγησε στα δικαστήρια. Η AMD έχει γίνει γνωστή για μια σειρά προϊόντων όπως οι σειρές επεξεργαστών Amd386, Κ6, A-Series, FX, Athlon &amp; Athlon 64, όπως επίσης και για τη σειρά Phenom, Οpteron, Sempron, Ryzen 3/5/7/9 και Ryzen Threadripper.
Ιστορικό της εταιρίας.
Τα πρώτα δώδεκα χρόνια.
Η AMD ενσωματώθηκε επίσημα την 1η Μαΐου, το 1969, από τον Jerry Sanders, μαζί με επτά από τους συναδέλφους του από την Fairchild Semiconductor. Ο Sanders, ένας ηλεκτρολόγος μηχανικός ο οποίος ήταν ο διευθυντής μάρκετινγκ της Fairchild, είχε όπως και πολλοί Fairchild στελέχη που καλλιεργούνται απογοητευμένοι με την αυξανόμενη έλλειψη υποστήριξης, ευκαιρία, και την ευελιξία εντός της εν λόγω εταιρείας, και αποφάσισε να φύγει για να ξεκινήσει τη δική του εταιρεία ημιαγωγών. Το προηγούμενο έτος Robert Noyce, ο οποίος είχε εφεύρει το πρώτο πρακτικό ολοκληρωμένο κύκλωμα ή μικροτσίπ το 1959 σε Fairchild, είχε αφήσει Fairchild μαζί με τον Gordon Moore και ίδρυσε την εταιρεία ημιαγωγών Intel, τον Ιούλιο του 1968.
Τον Νοέμβριο του 1969, η εταιρία κατασκεύασε το πρώτο της προϊόν, το Am9300, ένα 4-bit MSI καταχωρητή μετατόπισης, η οποία άρχισε να πωλεί το 1970. Επίσης το 1970, η AMD παρουσίασε την πρώτη ιδιόκτητη προϊόντων της, τη λογική μετρητή Am2501, η οποία ήταν άκρως επιτυχημένη. Τα προϊόντα με τις μεγαλύτερες πωλήσεις της το 1971 ήταν η Am2505, ο ταχύτερα διαθέσιμος πολλαπλασιαστής.
Το 1971, η AMD εισήλθε στην αγορά τσιπ μνήμης RAM, αρχίζοντας με την Am3101, ένα 64-bit διπολική RAM. Εκείνη τη χρονιά, η AMD αύξησε σημαντικά τον όγκο των πωλήσεων των γραμμικών ολοκληρωμένων κυκλωμάτων της, και με το χρόνο οι συνολικές ετήσιες πωλήσεις της εταιρείας ανήλθαν σε 4,6 εκατομμύρια δολλάρια.
Η AMD έγινε δημόσια το Σεπτέμβριο του 1972. Η εταιρεία ήταν μια δεύτερη πηγή για τα κυκλώματα της Intel MOS / LSI από το 1973, με προϊόντα όπως Am14 / 1506 και Am14 / 1507, διπλή μητρώα δυναμική στροφή 100-bit. Μέχρι το 1975, η AMD είχε παράγει 212 προϊόντα - εκ των οποίων 49 ήταν ιδιόκτητα, συμπεριλαμβανομένης της Am9102 (στατική Ν-καναλιού 1024-bit RAM) και τρεις Schottky χαμηλής ισχύος κυκλωμάτων MSI: Am25LS07, Am25LS08 και Am25LS09.
Η Intel είχε δημιουργήσει το πρώτο μικροεπεξεργαστή, που είναι 4-bit, ο 4004, το 1971. Μέχρι το 1975, η AMD εισήλθε στην αγορά μικροεπεξεργαστών με την Am9080, μια αντίστροφη μηχανικής κλώνος του Intel 8080, και η Am2900 λίγο-φέτα οικογένεια μικροεπεξεργαστή. Όταν η Intel ξεκίνησε την εγκατάσταση μικροκώδικα σε μικροεπεξεργαστές της το 1976, συνήψε συμφωνίες αμοιβαίας αδειοδότησης με AMD, τη χορήγηση AMD άδεια πνευματικών δικαιωμάτων για το μικροκώδικα σε μικροεπεξεργαστές και τα περιφερειακά του, αποτελεσματική Οκτώβριο του 1976.
Το 1977, η AMD εισέλθει σε μια κοινή επιχείρηση με τη Siemens, ένα γερμανικό όμιλο ετερογενών δραστηριοτήτων μηχανικής που επιθυμούν να ενισχύσουν την τεχνολογία τεχνογνωσία της και να εισέλθουν στην αγορά των ΗΠΑ. Η Siemens αγόρασε το 20% των μετοχών της AMD, δίνοντας και μια έγχυση των μετρητών για την αύξηση στις σειρές των προϊόντων της. Εκείνη τη χρονιά οι δύο εταιρείες που είναι εγκατεστημένες επίσης από κοινού Advanced Micro Computers, που βρίσκεται στη Silicon Valley και στη Γερμανία, δίνοντας AMD την ευκαιρία να εισέλθουν στην ανάπτυξη μικροϋπολογιστή και στον τομέα της μεταποίησης ιδίως με βάση την δεύτερη πηγή της AMD Zilog Z8000 μικροεπεξεργαστές.
 Όταν οι δύο εταιρείες «όραμα για την Advanced Micro Υπολογιστές απέκλιναν, η AMD αγόρασε από τη Siemens» μερίδιο στην κατανομή των ΗΠΑ το 1979.Η AMD έκλεισε Advanced Micro Computers θυγατρικής της στα τέλη του 1981, μετά την αλλαγή εστίασης για την κατασκευή δεύτερης πηγής μικροεπεξεργαστών Intel x86.
Οι συνολικές πωλήσεις κατά το οικονομικό έτος 1978 Topps, ήταν 100 εκατομμύρια δολλάρια, και το 1979, έκανε το ντεμπούτο του στο Χρηματιστήριο της Νέας Υόρκης. Το 1979, η παραγωγή άρχισε επίσης σε νέα fab ημιαγωγών της AMD στο Ώστιν? η εταιρεία είχε ήδη εγκαταστάσεις στο εξωτερικό συναρμολόγησης στο Penang και τη Μανίλα, και άρχισε την κατασκευή σε ένα εργοστάσιο ημιαγωγών στο Σαν Αντόνιο το 1981. Το 1980, η AMD άρχισε να τροφοδοτεί τα προϊόντα ημιαγωγών για τις τηλεπικοινωνίες, μια βιομηχανία που υποβάλλεται σε ταχεία επέκταση και με την καινοτομία.
Συμφωνία ανταλλαγής τεχνολογίας με την Intel.
Η Intel εισήγαγε τους πρώτους μικροεπεξεργαστές x86 το 1978 Το 1981, η IBM δημιούργησε το PC του και ήθελε επεξεργαστές x86 της Intel, αλλά μόνο υπό την προϋπόθεση ότι η Intel παρέχει επίσης μία δεύτερη πηγή του κατασκευαστή για δίπλωμα ευρεσιτεχνίας μικροεπεξεργαστών x86.Η Intel και η AMD τέθηκε σε μια συμφωνία ανταλλαγής τεχνολογίας 10 ετών. Η πρώτη υπογράφηκε τον Οκτώβριο του 1981 και επισήμως εκτελέστηκε τον Φεβρουάριο του 1982. Οι όροι της συμφωνίας ήταν ότι κάθε επιχείρηση θα μπορούσε να αποκτήσει το δικαίωμα να γίνει ένας κατασκευαστής δεύτερη πηγή για τα προϊόντα ημιαγωγών που αναπτύχθηκε από την άλλη? Δηλαδή, κάθε μέρος θα μπορούσε να "κερδίσει" το δικαίωμα να κατασκευάζει και να πωλεί ένα προϊόν που αναπτύχθηκε από την άλλη, εάν συμφωνηθεί, με την ανταλλαγή των δικαιωμάτων παραγωγής για ένα προϊόν ισοδύναμης τεχνικής πολυπλοκότητας. Οι τεχνικές πληροφορίες και τις άδειες που απαιτούνται για να κάνουν και να πωλούν ένα μέρος θα ανταλλάσσονταν με δικαιώματα εκμετάλλευσης στην ανάπτυξη της εταιρείας. Η συμφωνία του 1982 παρατάθηκε επίσης στη συμφωνία του 1976 AMD-Intel μέχρι το 1995. Η συμφωνία περιελάμβανε το δικαίωμα να προσφύγει στη διαιτησία των διαφωνιών, και μετά από πέντε χρόνια το δικαίωμα των μερών να τερματίσει τη συμφωνία με προειδοποίηση ενός έτους. Το κύριο αποτέλεσμα της συμφωνίας του 1982 ήταν ότι η AMD έγινε ένας κατασκευαστής δεύτερη πηγή των μικροεπεξεργαστών x86 της Intel και των σχετικών τσιπ, και η Intel παρέχονται AMD με ταινίες βάσης δεδομένων για του 8086, 80186 και 80286 chips.
Ξεκινώντας το 1982, η AMD ξεκίνησε η δεύτερη πηγή του όγκου παραγωγής της Intel με άδεια 8086, 8088, 80186 και 80188 επεξεργαστές, και από το 1984 τη δική Am286 κλώνος του 80286 επεξεργαστή της Intel, για την ταχέως αναπτυσσόμενη αγορά της IBM PC και τους κλώνους της IBM. It also continued its successful concentration on proprietary bipolar chips. In 1983, it introduced INT.STD.1000, the highest manufacturing quality standard in the industry.
The company continued to spend greatly on research and development, and in addition to other breakthrough products, created the world's first 512K EPROM in 1984. That year AMD was listed in the book "The 100 Best Companies to Work for in America", and based on 1984 income it made the "Fortune" 500 list for the first time in 1985.
Μέχρι τα μέσα του 1985, ωστόσο, η αγορά μικροτσίπ γνώρισε μια σοβαρή ύφεση, κυρίως λόγω μακροπρόθεσμων επιθετικών εμπορικών πρακτικών (dumping) από την Ιαπωνία, αλλά και λόγω της ένα γεμάτο και μη καινοτόμου αγοράς chip στις Η.Π.Α. Η AMD οδήγησε έξω από την κρίση μέσα της δεκαετίας του 1980 από επιθετικά την καινοτομία και τον εκσυγχρονισμό, την εκπόνηση του προγράμματος Liberty Chip της σχεδιασμό και την κατασκευή ενός νέου chip ή chip set ανά εβδομάδα για 52 εβδομάδες στην χρήση, του 1986, και σε μεγάλο βαθμό την άσκηση πίεσης στην κυβέρνηση των ΗΠΑ μέχρι κυρώσεις και περιορισμούς τέθηκαν σε ισχύ για να προληφθεί η επιθετική ιαπωνική τιμολόγηση. Κατά τη διάρκεια αυτής της χρονικής περιόδου, και απέσυρε από την DRAM της αγοράς, και την ίδια στιγμή έκανε κάποια πρόοδο στην CMOS της αγοράς, η οποία έχει μείνει στην είσοδο, αφού επικεντρώθηκε αντί για διπολική μάρκες.
Η AMD είχε κάποια επιτυχία στα μέσα της δεκαετίας του 1980 με την AMD7910 και AMD7911 "World Chip" FSK modem, μία από τις πρώτες πολλαπλών προτύπων συσκευές που καλύπτονται τόσο Bell και ήχους CCITT σε ποσοστό μέχρι και 1200 baud half duplex ή 300/300 full duplex. Ξεκινώντας το 1986, η AMD αγκαλιάζει την αντιληπτή μετατόπιση προς RISC με δική τους AMD Am29000 (29K) επεξεργαστή (;) η 29K επέζησε ως ενσωματωμένος επεξεργαστής. Η εταιρεία αύξησε επίσης το μερίδιο αγοράς της μνήμης EEPROM στα τέλη της δεκαετίας του 1980. Καθ 'όλη τη δεκαετία του 1980, ήταν ένας προμηθευτής δεύτερη πηγή επεξεργαστές x86 της Intel. Το 1991, εισήγαγε το δική της συμβατό Am386, ένα σχεδιασμένο τσιπ από την AMD. Δημιουργώντας τις δικές της μάρκες, η AMD άρχισε να ανταγωνίζεται άμεσα με την Intel.
Η AMD είχε μια μεγάλη και επιτυχημένη επιχείρηση με μνήμες flash, ακόμα και κατά τη διάρκεια της προτομής dotcom. Το 2003, για να εκποιήσει κάποια κατασκευή και να βοηθήσει τη συνολική ταμειακή ροή της, το οποίο ήταν κάτω από την απειλή από τον επιθετικό ανταγωνισμό μικροεπεξεργαστή της Intel, AMD απόσχιση των επιχειρήσεων μνήμη flash της και την κατασκευή σε Spansion, μια κοινοπραξία με την Fujitsu, η οποία είχε συν-κατασκευής μνήμη flash με AMD από το 1993. Η ίδια η AMD έχει εκχωρήσει Spansion το Δεκέμβριο του 2005, προκειμένου να επικεντρωθεί στην αγορά μικροεπεξεργαστών και Spansion πήγε κοινό με δημόσια εγγραφή.
Η AMD ανακοίνωσε την εξαγορά της εταιρείας επεξεργαστή γραφικών ATI Technologies στις 24 Ιουλίου 2006. Η AMD κατέβαλε 4.3 εκατομμύρια δολλάρια σε μετρητά και 58 εκατομμύρια μετοχές της μετοχής της, για ένα σύνολο περίπου 5,4 εκατομμύρια δολλάρια. Η συναλλαγή ολοκληρώθηκε στις 25 Οκτωβρίου 2006. Στις 30 Αυγούστου 2010, η AMD ανακοινώνει ότι θα αποσυρθεί την επωνυμία ATI για τα chipset γραφικών της υπέρ του brand name της AMD.
Τον Οκτώβριο του 2008, η AMD ανακοίνωσε τα σχέδιά της να spin off εργασίες κατασκευής υπό τη μορφή ενός πολλών δισεκατομμυρίων δολαρίων κοινοπραξία με την Advanced Technology Investment Co., μια εταιρεία επενδύσεων που σχηματίζεται από την κυβέρνηση του Abu Dhabi. Το νέο εγχείρημα ονομάζεται η Globalfoundries Inc. Η συνεργασία και spin-off έδωσε AMD μια έγχυση των μετρητών και επέτρεψε την AMD να επικεντρωθεί αποκλειστικά στο σχεδιασμό των chip. Να διαβεβαιώσει τους επενδυτές του Άμπου Ντάμπι για την επιτυχία της νέας επιχείρησης, Διευθύνων Σύμβουλος Hector Ruiz παραιτήθηκε από διευθύνων σύμβουλος της AMD τον Ιούλιο του 2008, ενώ παραμένει Εκτελεστικός Πρόεδρος, στο πλαίσιο της προετοιμασίας για να γίνει πρόεδρος της Global Χυτήρια το Μάρτιο του 2009. Πρόεδρος και COO Dirk Meyer έγινε CEO της AMD. Η απώλεια από την ύφεση ήταν αναγκαία για την AMD, με μείωση 1.100 θέσεων εργασίας το 2009.
Τον Αύγουστο του 2011, η AMD ανακοίνωσε ότι ο πρώην εκτελεστικός Lenovo Rory Read θα ενώνει την εταιρεία ως διευθύνων σύμβουλος, αντικαθιστώντας Meyer. Η AMD ανακοίνωσε το Νοέμβριο του 2011 ότι σχεδιάζει να απολύσει πάνω από το 10% (1.400) των υπαλλήλων της από ολόκληρα τα τμήματα σε όλο τον κόσμο. Τον Οκτώβριο του 2012, ανακοίνωσε τα σχέδιά της να απολύσει ένα επιπλέον 15% του εργατικού δυναμικού της για τη μείωση του κόστους για την αντιμετώπιση της μείωσης των εσόδων από τις πωλήσεις.
Η AMD απέκτησε τον κατασκευαστή του διακομιστή χαμηλής ισχύος SeaMicro στις αρχές του 2012, με ένα μάτι για την ανάδειξη ενός τσιπ του server αρχιτεκτονική ARM.
Στις 8 Οκτωβρίου, 2014, η AMD ανακοίνωσε ότι ο Rory Read παραιτήθηκε μετά από τρία χρόνια ως πρόεδρος και διευθύνων σύμβουλος. Τον διαδέχθηκε ο Lisa Su, ένα κλειδί υπολοχαγός που υπηρετούσε ως γενικός διευθυντής από τον Ιούνιο.
Στις 16 Οκτωβρίου του 2014, η AMD ανακοίνωσε ένα νέο σχέδιο αναδιάρθρωσης μαζί με τα αποτελέσματα Q3 του. Από την 1η Ιουλίου, το 2014, η AMD αναδιοργανώθηκε σε δύο επιχειρηματικούς ομίλους: Πληροφορική και γραφικών, η οποία περιλαμβάνει κατά κύριο λόγο desktop και notebook επεξεργαστές και chipsets, διακριτές GPUs και επαγγελματικά γραφικά? και Enterprise, Ενσωματωμένα και ημι-συνήθειας, η οποία περιλαμβάνει κατά κύριο λόγο server και ενσωματωμένοι επεξεργαστές, πυκνή servers, ημι-έθιμο προϊόντων SoC, υπηρεσίες μηχανικού και δικαιώματα. Ως μέρος αυτής της αναδιάρθρωσης AMD ανακοίνωσε ότι το 7% του παγκόσμιου εργατικού δυναμικού της θα απολυθούν μέχρι το τέλος του 2014.

</doc>
<doc id="60546" url="https://el.wikipedia.org/wiki?curid=60546" title="Παππάς">
Παππάς

Παππάς (θηλ. Παππά) είναι ελληνικό επώνυμο, από τα πιο συνηθισμένα, προερχόμενο από τη λέξη "παπ(π)άς" = ιερέας. Μπορεί να αναφέρεται σε κάποιο από τα παρακάτω πρόσωπα:
Άντρες
Γυναίκες

</doc>
<doc id="60547" url="https://el.wikipedia.org/wiki?curid=60547" title="EXtended Graphics Array">
EXtended Graphics Array

Το XGA (eXtended Graphics Array) αποτελεί ένα πρότυπο απεικόνισης οθονών της ΙΒΜ, που εισήχθη το 1990. 
Το αρχικό πρότυπο XGA προσέθεσε στο πρότυπο VGA τις ακόλουθες αναλύσεις:
Η εκδοχή XGA-2 προσέθεσε true color (24 bits / pixel) στην ανάλυση 640×480, high color στην ανάλυση 1024×768 και υψηλότερους ρυθμούς ανανέωσης εικόνας (refresh rates). Όλα τα XGA modes έχουν aspect ratio 4:3.

</doc>
<doc id="60548" url="https://el.wikipedia.org/wiki?curid=60548" title="Deutsche Reichsbahn">
Deutsche Reichsbahn



</doc>
<doc id="60550" url="https://el.wikipedia.org/wiki?curid=60550" title="Αργυροπούλι">
Αργυροπούλι



</doc>
<doc id="60551" url="https://el.wikipedia.org/wiki?curid=60551" title="Δημητρόφ">
Δημητρόφ



</doc>
<doc id="60553" url="https://el.wikipedia.org/wiki?curid=60553" title="Δαμάσι">
Δαμάσι



</doc>
<doc id="60555" url="https://el.wikipedia.org/wiki?curid=60555" title="Ασπασία Μάνου">
Ασπασία Μάνου

Η Ασπασία Μάνου (1896-1972), σύζυγος του Βασιλιά Αλέξανδρου Α΄ των Ελλήνων, γεννήθηκε στην Αθήνα στις 4 Σεπτεμβρίου 1896. Ήταν κόρη του Πέτρου Μάνου και της Ελένης Αργυροπούλου, εγγονής του Περικλή Αργυρόπουλου. Η οικογένεια της Ασπασίας είχε τίτλους που την κατέτασσαν στην τότε αριστοκρατία. Και από τις δύο πλευρές είχε ρίζες Φαναριώτικες (με απώτερη καταγωγή από την Καστοριά της Μακεδονίας), που έφθαναν μέχρι τη Βυζαντινή Αυτοκρατορία. Η μητέρα της είχε διαζευχθεί τον Πέτρο Μάνο, από τον οποίο είχε αποκτήσει και μία άλλη κόρη, τη Ρωξάνη. Πολύ αργότερα ο Μάνος θα νυμφευτεί -για δεύτερη φορά- μία καλλονή της Αθήνας, τη Σοφία Τομπάζη, εγγονή του Γεωργίου Τομπάζη. Απέκτησαν την κατά είκοσι χρόνια νεότερη ετεροθαλή αδελφή της Ασπασίας, την κορυφαία χορογράφο Ραλλού Μάνου.
Αλέξανδρος και Ασπασία.
Το ειδύλλιό της με τον μετέπειτα Βασιλιά Αλέξανδρο άρχισε το 1915. Τον Σεπτέμβριο του επόμενου έτους, όταν εκείνος της υποσχέθηκε γάμο, πολύ τολμηρό για την εποχή, δεν φανταζόταν ότι επρόκειτο να γίνει Βασιλιάς. Εκείνος όμως ήταν αποφασισμένος να τηρήσει την υπόσχεσή του, παρά την άρνηση του πατέρα του Κωνσταντίνου Α', ο οποίος τότε βρισκόταν στην εξορία, αλλά και στους δισταγμούς του Ελευθερίου Βενιζέλου, ο οποίος επιδίωκε τον γάμο του Αλέξανδρου με την Βασιλική Πριγκίπισσα της Αγγλίας. Η τέλεση του μοργανατικού γάμου έγινε το φθινόπωρο του 1919. Η ρομαντική ιστορία είχε δραματικό τέλος με τον τραγικό θάνατο του Βασιλιά Αλέξανδρου στις 25 Οκτωβρίου 1920. Η μητέρα του Βασίλισσα Σοφία εθλίβη βαθύτατα, είναι δε χαρακτηριστικό ότι χάρη στην επιμονή της η τελευταία πράξη που υπέγραψε ο Βασιλιάς Κωνσταντίνος Α΄ και από τα πρώτα διατάγματα του Βασιλιά Γεωργίου Β΄ το 1922 ήταν η αναγνώριση του γάμου εκείνου. Χρειάστηκε εν τούτοις να περάσουν δέκα και πλέον έτη για την νομική τακτοποίηση στα τέλη του 1936.
Χήρα του Βασιλιά Αλέξανδρου Α΄.
Απέκτησε με τον Βασιλιά Αλέξανδρο μία θυγατέρα (γεννήθηκε πέντε μήνες μετά τον θάνατό του), την Πριγκίπισσα Αλεξάνδρα (25 Μαρτίου 1921 - 30 Ιανουαρίου 1993), η οποία παντρεύτηκε τον Βασιλιά Πέτρο Β΄ της Γιουγκοσλαβίας (1923-1970), ο οποίος βασίλευσε μετά από τη δολοφονία του πατέρα του (1934), Βασιλιά Αλέξανδρου Α΄ της Γιουγκοσλαβίας, με Αντιβασιλέα τον Πρίγκιπα Παύλο. Όταν ο Αντιβασιλέας το 1941 συνεννοήθηκε με τον Χίτλερ, προκάλεσε εξέγερση του λαού. Ο Πέτρος ανέλαβε τότε επίσημα ως Βασιλιάς (είχε συμπληρώσει τα 18 έτη), αλλά μετά τη γερμανική εισβολή αναγκάστηκε να καταφύγει στην Αγγλία. Εκεί, το 1944, νυμφεύθηκε την κόρη της Ασπασίας Μάνου και του Βασιλιά Αλέξανδρου Α΄ και απέκτησαν τον σημερινό διεκδικητή του σερβικού θρόνου, Πρίγκιπα Διάδοχο Αλέξανδρο Β΄ της Σερβίας.
Η Ασπασία με την επιβολή της Δικτατορίας το 1967, έφυγε μαζί με τη κόρη της και έζησε στην Ιταλία και την Αγγλία.
Πέθανε στη Βενετία της Ιταλίας στις 7 Αυγούστου 1972 και τα οστά της, μαζί με αυτά της κόρης της Αλεξάνδρας, μεταφέρθηκαν και ενταφιάστηκαν στο βασιλικό κοιμητήριο στο Τατόι, το 1993, από τον εγγονό της, Πρίγκιπα Διάδοχο της Σερβίας, Αλέξανδρο Β΄.

</doc>
<doc id="60556" url="https://el.wikipedia.org/wiki?curid=60556" title="Καρράς (αποσαφήνιση)">
Καρράς (αποσαφήνιση)

Καρράς (θηλ. Καρρά) είναι ελληνικό επώνυμο. Μπορεί να αναφέρεται σε κάποιο από τα παρακάτω πρόσωπα:
Άνδρες
Γυναίκες

</doc>
<doc id="60557" url="https://el.wikipedia.org/wiki?curid=60557" title="Καρράς">
Καρράς



</doc>
<doc id="60559" url="https://el.wikipedia.org/wiki?curid=60559" title="ISSN">
ISSN



</doc>
<doc id="60560" url="https://el.wikipedia.org/wiki?curid=60560" title="Symbian OS">
Symbian OS

Τo Symbian OS είναι λειτουργικό σύστημα για φορητές συσκευές, αποτελεί εξέλιξη του λειτουργικού συστήματος EPOC από την Psion. To Symbian OS δημιουργήθηκε με τη γλώσσα προγραμματισμού C++ από τη Symbian Ltd.
Το λειτουργικό σύστημα Symbian OS «τρέχει» σε κινητά της Nokia, Sony Ericsson, Benq-Siemens, Samsung, Motorola, NTT DoCoMo. Επίσης στο Symbian OS έχουν βασιστεί αρκετές πλατφόρμες όπως Nokia Series 60, Series 80, Series 90, UIQ και η FOMA. 
Ιστορια του Symbian OS.
• Το 1981, ιδρύεται η εταιρεία Psion από τον David Potter.
• Το 1992, η Psion λανσάρει τους υπολογιστές παλάμης Psion Series 3 με λειτουργικού σύστημα EPOC16 OS (αλλιώς SIBO), διατεθήκαν ως 1998.
• Το 1997, λανσάρει υπολογιστές παλάμης Psion Series 3 με λειτουργικού σύστημα EPOC32. 
• Το 1999, ιδρύεται η εταιρεία Symbian από τις Ericsson, Nokia, Motorola και Psion.
• Το 1999, διατίθεται το EPOC Release 5 OS, γνωστό και σαν Symbian OS 5.0.
• Το 2000, διατίθεται το EPOC Release 5u OS (το γράμμα u έχει προέλθει από τη λέξη unicode), γνωστό και σαν Symbian OS 5.1.
• Το 2001, διατίθεται το EPOC Release 6, γνωστό και σαν Symbian OS 6.0 και 6.1.
• Το 2003, λανσάρει το Symbian OS 7.0 και 7.0s.
• Το 2004, η Psion απορροφάται από τις εταιρείες που ανήκουν στον όμιλο Symbian. Διατίθενται οι εκδόσεις 8.0, 8.1a και 8.1b του Symbian OS. Η έκδοση 8.1b ήταν η πρώτη όπου ο πυρήνας χρησιμοποιούσε τον EKA2.
• Το 2005, δημιουργείται το Symbian OS 9.0, το οποίο όμωςδεν δόθηκε σε δημόσια χρήση, αλλά χρησιμοποιήθηκε εσωτερικά από τη Symbian για λόγους δοκιμών. Αρχές του 2006 διατέθηκε στην αγορά το λειτουργικό σύστημα Symbian OS 9.1. 
• Το 2006, διατίθεται το λειτουργικό σύστημα Symbian OS 9.2, με κύρια νέα χαρακτηριστικά την υποστήριξη Bluetooth 2.0 (από 1.2 στην προηγούμενη έκδοση), OMA Device Management 1.2 (από 1.1.2) και βελτιώσεις στον προεγκατεστημένο web browser.
• 12 Ιουλίου 2006, διατίθεται το λειτουργικό Symbian OS 9.3, υποστηρίζει καλύτερη διαχείριση μνήμης, Wi-Fi 802.11.
• Η έκδοση Symbian OS 9.5, ανακοινώθηκε για το Μάρτιο του 2007, οι εφαρμογές αναμένεται να ξεκινούν κατά 75% γρηγορότερα. Υποστηρίζει ψηφιακή τηλεόραση, μετάδοση σε DVB-Η και ISDB-T , και υποστηρίζει SQL μεσω του SQLite.

</doc>
<doc id="60561" url="https://el.wikipedia.org/wiki?curid=60561" title="Δημητρίου (αποσαφήνιση)">
Δημητρίου (αποσαφήνιση)

Δημητρίου (θηλ. Δημητρίου) είναι ελληνικό επώνυμο.
Μπορεί να αναφέρεται σε ένα από τα παρακάτω πρόσωπα:
Άντρες
Γυναίκες

</doc>
<doc id="60563" url="https://el.wikipedia.org/wiki?curid=60563" title="Δημητρίου">
Δημητρίου



</doc>
<doc id="60566" url="https://el.wikipedia.org/wiki?curid=60566" title="Κατάλογος νοσοκομείων της Ελλάδας">
Κατάλογος νοσοκομείων της Ελλάδας

Αυτός είναι ένας κατάλογος νοσοκομείων της Ελλάδας, ενεργών και παλαιότερων, ταξινομημένων ανά περιφέρεια.

</doc>
<doc id="60568" url="https://el.wikipedia.org/wiki?curid=60568" title="Ζάν Ντ’ Υμπελέν">
Ζάν Ντ’ Υμπελέν



</doc>
<doc id="60570" url="https://el.wikipedia.org/wiki?curid=60570" title="Ιωάννης του Ιμπελέν, νομικός">
Ιωάννης του Ιμπελέν, νομικός

Ο Ιωάννης ντ'Ιμπελέν ("Jean d'Ibelin", 1215 - Δεκέμβριος 1266) από τον Οίκο του Ιμπελέν ήταν κόμης της Γιάφφας (Ιόππης) και της Ασκαλώνος και ο σημαντικότερος και γνωστότερος δικαστικός και νομικός του Βασιλείου της Ιερουσαλήμ.
Καταγωγή και πρώτα χρόνια.
Ο Ιωάννης ήταν γιος του Φιλίππου βαΐλου του Βασιλείου της Κύπρου την περίοδο 1218-1227 και της Αλίκης του Μονμπελιάρ (Alix de Montbéliard). Για να διακρίνεται από το θείο του Ιωάννη Ιμπελέν, "τον αυθέντη της Βηρυτού", τον αποκαλούσαν συχνά Ιωάννη της Γιάφας. Πιθανότατα γεννήθηκε στην Κύπρο, αλλά μετά τη δήμευση των κτήσεων της οικογένειάς του από τον Φρειδερίκου Χοενστάουφεν το 1229 αναγκάστηκε να την εγκαταλείψει και να κατευθυνθεί στη βόρειο Παλαιστίνη, στις εκεί οικογενειακές κτήσεις. Το 1232 έλαβε μέρος στη μάχη του Καζάλ Ιμπέρτ, όπου η οικογένειά του νίκησε τους οπαδούς του Φρειδερίκου στην Παλαιστίνη. Τελικά, μετά την αποτυχία των διαπραγματεύσεων με τον αυτοκράτορα, το 1242 οι Ιμπελέν κατέλαβαν την Τύρο. Ο Ιωάννης είχε μετάσχει ενεργά στις διαπραγματεύσεις και έπειτα στην πολιορκία της Τύρου.
Οικογένεια.
Νυμφεύτηκε τη Μαρία των Χετουμιδών, κόρη του Κωνσταντίνου κυρίου του Μπαμπερόν και είχε τέκνα:
Το συγγραφικό του έργο.
Το γνωστότερο έργο του Ιωάννη Ιμπελέν, για το οποίο και έχει μείνει στην Ιστορία είναι το "Livre des Assises", στο οποίο καταγράφει το πρωτόκολλο, τα διοικητικά και νομικά έθιμα του Ανωτάτου Συμβουλίου της Ιερουσαλήμ. Το νομικό αυτό κείμενο, καταγραφή των εθίμων του Βασιλείου της Ιερουσαλήμ γνώρισε μεγάλη διάδοση στις Φραγκοκρατούμενες χώρες της Ανατολής με το όνομα Συνήθειες (Ασσίζες) της Ιερουσαλήμ.

</doc>
<doc id="60573" url="https://el.wikipedia.org/wiki?curid=60573" title="Ουαλία">
Ουαλία

Η Ουαλία (ουαλική γλώσσα: "Cymru", "Κάμρι", αγγλική γλώσσα: "Wales", "Ουέιλς") είναι χώρα που αποτελεί μέρος του Ηνωμένου Βασιλείου και της νήσου της Μεγάλης Βρετανίας. Βρίσκεται στο νοτιοδυτικό τμήμα της Μεγάλης Βρετανίας και συνορεύει ανατολικά με την Αγγλία, νότια με το Κανάλι του Μπρίστολ (Môr Hafren) και δυτικά και βόρεια με την Ιρλανδική θάλασσα.
Η πρωτεύουσα της Ουαλίας είναι η μεγαλύτερη πόλη της, το Κάρντιφ, από το 1955. 
Ετυμολογία.
Το αγγλικό όνομα Wales προέρχεται από τη γερμανική λέξη Walha, που σημαίνει "ξένος, αλλότριος". Οι Ουαλοί αυτοαποκαλούνται «Cymry» στα Ουαλικά, το οποίο πιθανότατα σήμαινε "συμπατριώτες", και το οποίο εντοπιζόταν στην ουαλική λογοτεχνία παράλληλα με τον όρο Brythoniaid. Και οι δυο όροι χρησιμοποιούνταν όχι μόνο για τους κατοίκους της Ουαλίας, αλλά γενικά για τους ομιλητές της βρυθονικής γλώσσας και τους απογόνους τους, που έμεναν στο «Βορρά». Τα τοπωνύμια Cymru και Κάμπρια (Cumbria) προέρχονται από την ίδια ρίζα. Οι Άγγλοι, οι Σάξωνες και οι Γιούτοι αποκαλούνται στα ουαλικά "Saeson" (Σάξωνες).
Ιστορία.
Μέχρι το 1000 μ.Χ..
Οι πρώτες πηγές καταγεγραμμένης ιστορίας παρατηρούνται κατά τη ρωμαϊκή κατοχή της Βρετανίας. Την Ουαλία οι Ρωμαίοι την κατέκτησαν το 78 μ.Χ. με τους στρατηγούς Φροντίνο και Αγρικόλα. Οι Ρωμαίοι έχτισαν μια σειρά φρούρια κατά μήκος της τωρινής Νότιας Ουαλίας, δυτικά μέχρι το Καρμάρθεν ("Caerfyrddin"). Επίσης, έχτισαν το θρυλικό κάστρο Καϊρλέον, το οποίο έχει το καλύτερα διατηρημένο αμφιθέατρο στη Βρετανία. Κατά τον 4ο αιώνα, εισήχθη ο χριστιανισμός στην Ουαλία. 
Μετά την αποχώρηση των Ρωμαίων από τη Βρετανία το 410, και οι Ουαλοί απέκτησαν ξανά τους δικούς τους βασιλείς. Γύρω στο 400 με 500 μ.Χ. η χώρα καταλήφθηκε από Ιρλανδούς αποίκους και αργότερα κατακλύστηκε από τους Βρετανούς που έφευγαν μπροστά στους Αγγλοσάξωνες. Οι Βρετανοί βρήκαν τους συγγενείς τους Κέλτες στην Ουαλία, βρήκαν επίσης Κέλτες από την Ιρλανδία και αναμιγνυόμενοι μεταξύ τους πήραν την ονομασία Κίμβροι.
Η κοινωνική οργάνωση της ζωής τους στηρίχθηκε όπως σε όλους τους κελτικούς λαούς, στην οργάνωση της φυλής. Είχαν βασιλείς και βάρδους, τους οποίους, σαν ποιητική και ιερατική κάστα, εκτιμούσαν πολύ. Οι βάρδοι ασχολούνταν με τη διαφύλαξη και τη μελέτη των παραδόσεων της φυλής τους. Οι βάρδοι ζούσαν στην αυλή του βασιλιά και στηρίζονταν οικονομικά από αυτόν. Οι Αγγλοσάξωνες σταμάτησαν μπροστά στο φράγμα των ουαλικών βουνών,και εγκαταστάθηκαν εκεί.
Μετά την απώλεια των πεδινών περιοχών, τα βασίλεια της Μερκίας (Mersey) και της Νορθουμβρίας (Northumbria) στην Αγγλία, και μετά του Ουέσσεξ (Wessex), καθόρισαν τα σύνορα μεταξύ των δυο λαών. Μέχρι τον 8ο αιώνα, είχαν καθοριστεί και τα ανατολικά σύνορα με τους Αγγλοσάξωνες. 
Οι ακτές της Ουαλίας και τα μοναστήρια της άρχισαν να υφίστανται τις ερημώσεις των Νορμανδών πειρατών μέχρι το 850 που ο βασιλιάς τους Ρόντερικ ο Μέγας (820-878) έδιωξε τους Βίκινγκς από τη χώρα σκοτώνοντας μάλιστα τον αρχηγό τους, Χομ, και ίδρυσε ισχυρή δυναστεία. Ακολουθώντας το παράδειγμα της Κορνουάλης το 722, οι Βρετόνοι της Ουαλίας έκαναν ειρήνη με τους Βίκινγκς και ζήτησαν από τους Νορμανδούς να τους βοηθήσουν στον πόλεμο με τους Αγγλοσάξωνες, προκειμένου να αποτρέψουν την κατάκτηση της Ουαλίας, κάτι που κατάφεραν προσωρινά.
Ο Χάρολντ, (1022-1066) ο τελευταίος Αγγλοσάξωνας βασιλιάς τους κήρυξε το πόλεμο και το 1063 κατέλαβε τη χώρα.
Η νορμανδική επέκταση στην Ουαλία άρχισε λίγο μετά την αγγλική, το 1066, από τον ίδιο τον Γουλιέλμο τον Κατακτητή, τον οποίο τον έσπρωξαν προς τα εκεί η βοήθεια που προσέφεραν οι Ουαλοί στους Άγγλους επαναστάτες, που πολεμούσαν εναντίον της νορμανδικής κατάκτησης.
Μεσαίωνας.
Οι νότιες και ανατολικές περιοχές υπό αγγλική κυριαρχία έγιναν γνωστές με το όνομα Lloegyr, το οποίο αρχικά αναφερόταν στο βασίλειο της Μερκίας κι έπειτα γενικότερα στην Αγγλία. Τα γερμανικά φύλα που κυριαρχούσαν στις περιοχές αυτές ονομάζονταν γενικά "Saeson", δηλαδή Σάξωνες, ενώ οι Αγγλοσάξωνες αποκαλούσαν τους Ρωμαιο-Βρετανούς Walha, που, όπως αναφέρθηκε πιο πάνω, σήμαινε "ξένος". Κατά τη διάρκεια του Μεσαίωνα, επικράτησε μεταξύ των Ουαλών και η ονομασία Cymry έναντι του "Brythoniaid".
Το 1216, ο Λιουέλιν ο Μέγας (Llywelyn Fawr), εγγονός του Όουεν Γκουίνεθ (Owain Gwynedd), έγινε ο πρώτος Πρίγκιπας της Ουαλίας. Ο εγγονός του, Λιουέλιν Β΄, διασφάλισε τον τίτλο από τον Ερρίκο Γ΄ της Αγγλίας με τη Συνθήκη του Μοντγκόμερι το 1267. Ωστόσο, λίγο αργότερα εισέβαλε στη χώρα ο Εδουάρδος Α΄ της Αγγλίας και έθεσε τέλος στην εξουσία των Ουαλών πριγκίπων το 1282. Το κεφάλι του Λιουέλιν περιφερόταν πάνω σε ένα ακόντιο μέχρι το Λονδίνο, ενώ η κόρη του, Γκουενίλιαν, βρέφος, μπήκε σε περιορισμό και κλειδώθηκε στο κοινόβιο του Σέμπρινχαμ, όπου και πέθανε σε ηλικία 44 ετών. 
Το 1301 ο Εδουάρδος Α΄ παραχώρησε τη χώρα ως φέουδο στο γιο του Εδουάρδο Β΄ και τον ονόμασε πρίγκιπα της Ουαλίας. Οι Ουαλοί εξεγέρθηκαν πολλές φορές εναντίον της αγγλονορμανδικής κατοχής, αλλά τελικά το 1536 με διάταγμα του Ερρίκου Η΄ έγινε η πλήρης ενσωμάτωση με την Αγγλία.
Εθνικιστικές τάσεις.
Το 1925 ιδρύθηκε το κόμμα Πλάιντ Κάμρι, που αναζητούσε μεγαλύτερη αυτονομία και ανεξαρτησία από το υπόλοιπο Ηνωμένο Βασίλειο. Το 1955, οι όροι "Αγγλία και Ουαλία" χρησιμοποιούνταν κοινώς για την περιοχή εφαρμογής του αγγλικού νόμου και αναγνωρίστηκε ως ουαλική πρωτεύουσα το Κάρντιφ. Το 1962, ιδρύθηκε η Εταιρεία της Ουαλικής Γλώσσας ("Cymdeithas yr Iaith Gymraeg"), ως απάντηση στους φόβους για τον πιθανό «θάνατο» της ουαλικής γλώσσας. 
Το 1979 πραγματοποιήθηκε δημοψήφισμα για τη δημιουργία Ουαλικής Εθνοσυνέλευσης, το οποίο αποφάσισε αρνητικά με μεγάλη πλειοψηφία. Ωστόσο, για το ίδιο ζήτημα υπήρξε θετική απόκριση στο δημοψήφισμα του 1997, αν και με πολύ μικρή πλειοψηφία. Κατά συνέπεια, η Ουαλική Εθνοσυνέλευση ("Cynulliad Cenedlaethol Cymru") καθιερώθηκε το 1999 και κατέχει την εξουσία να καθορίζει τον τρόπο διανομής και χρήσης του προϋπολογισμού της κεντρικής κυβέρνησης για την Ουαλία.
Γεωγραφία.
Η Ουαλία είναι πεδινή χώρα με έκταση 20.779 τετραγωνικά χιλιόμετρα. Το μεγαλύτερο μέρος της Ουαλίας είναι πεδιάδα και υπάρχουν μόνο λίγα και χαμηλά βουνά, κυρίως βόρεια και κεντρικά στη χώρα, ενώ το μήκος της ακτογραμμής της φτάνει τα 1.200 χιλιόμετρα. Έχει, επίσης, μερικά νησιά, από τα οποία μεγαλύτερο είναι το Άνγκλεσι (Anglesey) στα βορειοδυτικά.
Οι κυριότερες βιομηχανικές περιοχές με το μεγαλύτερο πληθυσμό βρίσκονται στη Νότια Ουαλία και αποτελούνται από τις πόλεις του Κάρντιφ ("Caerdydd"), του Σουόνσι ("Abertawe") και του Νιούπορτ ("Casnewydd") και τις γύρω περιοχές.
Κλίμα.
Το κλίμα της Ουαλίας είναι ψυχρό το χειμώνα και ήπιο το καλοκαίρι. Η μέση θερμοκρασία τον Ιανουάριο είναι -1 βαθμοί Κελσίου και τον Ιούλιο είναι 18 βαθμοί Κελσίου.
Δημογραφικά στοιχεία.
Η Ουαλία έχει πληθυσμό 2.903.085 κατοίκους (2001). Ο ρυθμός αύξησης του πληθυσμού είναι 1,23%. Υπάρχουν 4 θάνατοι ανά 1000 κατοίκους και 5,23 γεννήσεις ανά 1000 κατοίκους. Ο μέσος όρος ζωής είναι 82 χρόνια. Ο αναλφαβητισμός κυμαίνεται στο 2%.
Η Ουαλία έχει μεγάλες εθνικές ασιατικές μειονότητες κυρίως στο Κάρντιφ, το Νιούπορτ και το Σουόνσι λόγω της μετανάστευσης μετά το Β΄ Παγκόσμιο Πόλεμο και, πιο πρόσφατα, λόγω της διεύρυνσης της Ευρωπαϊκής Ένωσης προς την Ανατολική Ευρώπη. 
Σε έρευνα του 2001 το 72% των Ουαλών σαν εθνική ταυτότητα θεωρούσαν τους εαυτούς τους εντελώς Ουαλούς, ενώ το 7% θεωρούνταν μισοί Ουαλοί (και μισοί Βρετανοί, κυρίως). Σύμφωνα με άλλη πρόσφατη έρευνα, εκτιμάται πως το 35% του πληθυσμού έχει επίθετα με ουαλικές ρίζες, κάποια αγγλικά επίθετα μπορεί να αποτελούν παραφθορές αντίστοιχων ουαλικών, ενώ ουαλικά επίθετα είναι πολύ κοινόχρηστα στην Αγγλία. 
Γλώσσες.
Οι επίσημες γλώσσες είναι τα Αγγλικά και τα Ουαλικά. Περίπου το 22% του πληθυσμού μιλά και καταλαβαίνει την ουαλική γλώσσα, ενώ υπάρχουν πολύ λίγοι κάτοικοι, κυρίως στις αγροτικές περιοχές, που μιλούν μόνο Ουαλικά. Δημόσια έγγραφα, καθώς και σήματα στις οδικές αρτηρίες εκδίδονται και εμφανίζονται και στις δυο γλώσσες. 
Θρησκεία.
Το 72% του πληθυσμού στην Ουαλία είναι Χριστιανοί, κυρίως Πρεσβυτεριανοί που προήλθαν από το κίνημα των Μεθοδιστών το 18ο αιώνα και αποκόπηκαν από την Αγγλικανική Εκκλησία το 1811 και Ρωμαιοκαθολικοί. Το 18% του πληθυσμού δεν δηλώνουν κάποια θρησκεία. 
Το Ισλάμ αποτελεί τη μεγαλύτερη μη-χριστιανική θρησκεία στην Ουαλία. Υπάρχουν επίσης κοινότητες Ινδουιστών, Πιστών Σιχ και Βουδιστών. Ο Ιουδαϊσμός ήταν η πρώτη θρησκεία, εκτός του Χριστιανισμού και του προρωμαϊκού ανιμισμού, που καθιερώθηκε στην Ουαλία, αλλά λόγω αντισημιτικών επιθέσεων, η κοινότητα αριθμούσε περίπου 2.000 μέλη το 2001. 
Προστάτης άγιος της Ουαλίας είναι ο Άγιος Δαβίδ, ο οποίος εορτάζεται την 1η Μαρτίου.
Διοικητική υποδιαίρεση.
Οι Κομητείες της Ουαλίας είναι οι ακόλουθες:
Οι Κομητείες της Ουαλίας ιστορικά ήταν οι ακόλουθες:
Χάρτες:

</doc>
<doc id="60574" url="https://el.wikipedia.org/wiki?curid=60574" title="Ρενάτο Ζέρο">
Ρενάτο Ζέρο

Ο Ρενάτο Τζέρο ("Renato Zero", 30 Σεπτεμβρίου 1950 - ...) είναι Ιταλός τραγουδοποιός.

</doc>
<doc id="60575" url="https://el.wikipedia.org/wiki?curid=60575" title="Symbian os">
Symbian os



</doc>
<doc id="60577" url="https://el.wikipedia.org/wiki?curid=60577" title="Μπέρτολντ Μπρεχτ">
Μπέρτολντ Μπρεχτ



</doc>
<doc id="60578" url="https://el.wikipedia.org/wiki?curid=60578" title="Lockheed EP-3">
Lockheed EP-3

Το Lockheed EP-3E ARIES II είναι μια έκδοση του P-3C Orion προοριζόμενη για ηλεκτρονικό πόλέμο και υποκλοπή σημάτων και επικοινωνιών, που χρησιμοποιείται από το Αμερικανικό Ναυτικό. Υπάρχουν 11 EP-3E σε υπηρεσία, το τελευταίο από τα οποία παραδόθηκε το 1997. Συνολικά τροποποιήθηκαν 12 αεροσκάφη με σκοπό να αντικαταστήσουν παλαιότερες εκδόσεις του αεροσκάφους, που είχαν τροποποιηθεί στα τέλη της δεκαετίας του 1960 και στις αρχές του 1970. 
Τα EP-3E υπηρετούν μόνο σε δύο πτέρυγες του Αμερικανικού Ναυτικού, την VQ-1 και την VQ-2. Σήμερα και οι 2 πτέρυγες εδρεύουν στην αεροπορική βάση Whidbey Island της Ουάσινγκτον, μέχρι πρόσφατα όμως η VQ-2 έδρευε στην Rota της Ισπανίας. Από το 1960 μέχρι το 1991, οι πτέρυγες που χρησιμοποιούν σήμερα τα EP-3E είχαν χρησιμοποιηθεί από τα Douglas EA-3B Skywarrior Seawing.
Το επεισόδιο της νήσου Χαϊνάν.
Την 1η Απριλίου 2001 ένα EP-3E του Αμερικανικού Ναυτικού αναχαιτίστηκε από Κινεζικά μαχητικά J-8 σε απόσταση περίπου 70 μιλίων (110 χλμ) από την Κινεζική νήσο Χαϊνάν. Παρόλο που το EP-3E βρισκόταν σε διεθνή εναέριο χώρο, η Κινεζική πλευρά ισχυρίστηκε ότι κατασκόπευε στρατιωτικές της εγκαταστάσεις. Ένα από τα κινεζικά μαχητικά προσέκρουσε στην πτέρυγα του αμερικανικού αεροσκάφους, το οποίο αναγκάστηκε να πραγματοποιήσει αναγκαστική προσγείωση στο νησί. Το κινέζικο μαχητικό καταστράφηκε από την πρόσκρουση, ενώ η σορός του πιλότου του, Wang Wei, δεν βρέθηκε ποτέ. 
Το πλήρωμα των 24 Αμερικανών κρατήθηκε από τις Κινεζικές αρχές και ελευθερώθηκε στις 11 Απριλίου, αφότου η Αμερικανική κυβέρνηση εξέδωσε το λεγόμενο "γράμμα των δύο απολογιών". Οι Κινέζοι δεν επέτρεψαν την επισκευή του αμερικανικού αεροσκάφους, ώστε να επιστρέψει πετώντας στις ΗΠΑ, αλλά μεταφέρθηκε στην αεροπορική βάση Dobbins της Τζόρτζια στις 3 Ιουλίου του 2001 από ένα μεταγωγικό αεροσκάφος Antonov An-124.

</doc>
<doc id="60581" url="https://el.wikipedia.org/wiki?curid=60581" title="Κενάν Ντογουλού">
Κενάν Ντογουλού

Ο Κενάν Ντογουλού (τουρκικά: "Kenan Doğulu", Κωνσταντινούπολη, 31 Μαΐου 1974) είναι Τούρκος τραγουδιστής. Το Δεκέμβριο του 2006 επιλέχθηκε να εκπροσωπήσει την Τουρκία στо Διαγωνισμό Τραγουδιού της Γιουροβίζιον του 2007 με το τραγούδι "Shake it up Şekerim", το οποίο προκρίθηκε στον τελικό, όπου κατέλαβε την 4η θέση.
Προσωπική Ζωή.
ΤΤο καλοκαίρι του 2014, παντρεύτηκε την ηθοποιό Μπερέν Σαάτ, στο Λος Άντζελες.
Δισκογραφία.
 kenan dogulu aska turlu seyler (2012)

</doc>
<doc id="60582" url="https://el.wikipedia.org/wiki?curid=60582" title="Ρασταφαριανισμός">
Ρασταφαριανισμός

Ο Ρασταφαριανισμός είναi θρησκευτικό και πολιτικό κίνημα που συνδυάζει στοιχεία του προτεσταντισμού με το μυστικισμό και μία παναφρικανική πολιτική συνείδηση. Τα μέλη του αποδέχονται τον πρώην αυτοκράτορα της Αιθιοπίας Χαϊλέ Σελασιέ Α' (1892-1975) ως μεσσία και ενσάρκωση του Θεού, ο οποίος αποκαλείται Γιαχ ("Jah"), όνομα που χρησιμοποιείται στην Παλαιά Διαθήκη. Οι οπαδοί του ονομάζονται "Ρασταφάρι" ("Rastafari" ή "Ras Tafari"), σύμφωνα με το όνομα που κατείχε ο Χαϊλέ Σελασιέ Α', "Ras Tafari Makonnen" (Ρας Ταφάρι Μακόνεν), πριν την ενθρόνισή του. Συχνά αποκαλούνται και «Ρασταφαριανοί» ("rastafarians") ή απλούστερα «Ράστας» ("Rastas"). Στην Αμχαρική γλώσσα, η λέξη "Ras" σημαίνει κυριολεκτικά την "κεφαλή" αλλά αποτελεί και τίτλο, ισοδύναμο με εκείνο του "Δούκα" ή του "Βασιλιά". Το κίνημα αναπτύχθηκε στη Τζαμάικα στις αρχές της δεκαετίας του 1930 και εξελίχθηκε σε παγκόσμιο φαινόμενο, ιδιαίτερα χάρη στη διάδοσή του μέσα από το μουσικό είδος της ρέγγε κατά τις δεκαετίες του 1960 και 1970 και τον ασπασμό του από καλλιτέχνες διεθνούς εμβέλειας, όπως ο Μπομπ Μάρλεϊ και ο Πήτερ Τος. 
Οι ρίζες του εντοπίζονται στη διδασκαλία του πολιτικού ακτιβιστή Μάρκους Γκάρβεϊ (1887-1940), ο οποίος προώθησε μία αφροκεντρική ιδεολογία, πιστεύοντας στην επιστροφή των μαύρων στην Αφρική. Εκτός από την πίστη στον αυτοκράτορα Χαϊλέ Σελασιέ Α', κεντρικά σημεία των δοξασιών και των αντιλήψεων των Ρασταφάρι, τουλάχιστον όπως εκφράστηκαν κατά την πρώιμη περίοδο του κινήματός τους, ήταν η πεποίθηση πως οι μαύροι λαοί είναι οι γνήσιοι απόγονοι των Ισραηλιτών, που εξαιτίας της καταπίεσης λευκών δυνάμεων έχουν εξοριστεί από την Αφρική, όπου στο μέλλον θα επιστρέψουν για να κυριαρχήσουν επί των λευκών. Από τα μέσα της δεκαετίας του 1970 και ειδικότερα μετά το θάνατο του Χαϊλέ Σελασιέ το 1975, πολλές από τις πεποιθήσεις των Ρασταφάρι υπέστησαν τροποποιήσεις ή αποδόθηκαν με περισσότερο συμβολικό τρόπο, απορρίπτοντας εν μέρει τον αφροκεντρισμό και την αυστηρή τοποθέτηση σε ζητήματα φυλετικής ταυτότητας. Εξαιτίας της απουσίας μίας κεντρικής διοίκησης ή επίσημης εκκλησίας, δεν υπάρχει ένα ρασταφαριανό δόγμα "per se", αλλά στη βάση ενός πυρήνα βασικών πεποιθήσεων υφίστανται αποκλίσεις ως προς τις δοξασίες ή το βαθμό προσήλωσης στην καθεμία από αυτές.
Τα πρώτα μέλη του Ρασταφαριανισμού ήταν κατά το μεγαλύτερο ποσοστό Αφρικανικής καταγωγής και πρώην μέλη άλλων χριστιανικών δογμάτων. Ο προσδιορισμός του αριθμού των μελών του κινήματος παγκοσμίως είναι δύσκολος καθώς δεν υπάρχουν επίσημες στατιστικές. Διαφορετικές εκτιμήσεις αναφέρονται σε συνολικά 200.000-1.000.000 Ρασταφάρι στον κόσμο. Παραδοσιακά, προέρχονται κυρίως από το χώρο των κατώτερων οικονομικών τάξεων, αν και σήμερα έχουν διεισδύσει σε σημαντικό βαθμό στη μεσαία τάξη. Στις καθημερινές πρακτικές τους περιλαμβάνονται αυστηρές διατροφικές συνήθειες που περιλαμβάνουν κυρίως τη χορτοφαγία, η χρήση της κάνναβης για θρησκευτικούς σκοπούς καθώς και η υιοθέτηση χαρακτηριστικής κόμμωσης των μαλλιών σε πλεξίδες («ράστα»).
Ιστορική εξέλιξη.
Προδρομικές του κινήματος των Ρασταφάρι θεωρούνται οι αφροκεντρικές ιδέες που εξέφρασε ο πολιτικός ακτιβιστής Μάρκους Γκάρβεϊ, γεννημένος στη Τζαμάικα και ιδρυτής της Παγκόσμιας Ένωσης για την Πρόοδο των Νέγρων ("Universal Negro Improvement Association", UNIA) το 1914. Ο Γκάρβεϊ άσκησε κριτική στον αποικιοκρατισμό και ταυτίστηκε με το «μαύρο εθνικισμό», επιχειρώντας να εξυψώσει το αίσθημα των μαύρων με απώτερο στόχο την επιστροφή τους στην Αφρική. Στα γραπτά και στις ομιλίες του, αναφερόταν στην ενθρόνιση ενός μαύρου βασιλιά στην Αφρική, γεγονός που αν συνέβαινε θα αποτελούσε οιωνό της απελευθέρωσης των Αφρικανών από τη δουλεία και την καταπίεση των λευκών. Η πίστη στην έλευση ενός μαύρου μεσσία ήταν μέρος της κατήχησης τής UNIA και η ανακήρυξη του Ρας Ταφάρι Μακόνεν σε αυτοκράτορα της Αιθιοπίας ερμηνεύτηκε ως εκπλήρωση της προφητείας του Γκάρβεϊ. Με ανάλογο τρόπο, η Αιθιοπία, ως ο τόπος ενθρόνισης του Χαϊλέ Σελασιέ, ταυτίστηκε με τη Σιών. Μέλη του κινήματος του Γκάρβεϊ ξεκίνησαν να κηρύττουν τη θεϊκή υπόσταση του νέου αυτοκράτορα διαμορφώνοντας σταδιακά τη θεολογία του Ρασταφαριανισμού, αρχικά συμπυκνωμένη σε δύο βασικές πεποιθήσεις: την αγιότητα του μαύρου μεσσία Χαϊλέ Σελασιέ και τον επικείμενο επαναπατρισμό στην Αφρική. Η επιστροφή στη γενέτειρα Αφρική δεν αποτελούσε πάντα ένα κάλεσμα μαζικής μετανάστευσης στην αφρικανική ήπειρο, παρά το γεγονός πως ορισμένοι Ρασταφάρι όντως εγκαταστάθηκαν εκεί, αλλά περισσότερο αναφορά σε μία πολιτισμική επάνοδο, διαμέσου μίας πνευματικής σχέσης με την Αφρική.
Κατά την πρώτη περίοδο της διαμόρφωσης του ρασταφαριανισμού, από τις αρχές του 1930 μέχρι τα τέλη της δεκαετίας του 1950, κεντρική φυσιογνωμία του κινήματος υπήρξε ο Λέοναρντ Χάουελ (1898-1981), ο οποίος αναφέρεται συχνά και ως ιδρυτής του. Εκτός από την πίστη στον Χαϊλέ Σελασιέ Α' και την επιστροφή στην Αφρική, ο Χάουελ υποστήριξε και κήρυξε την ανωτερότητα της μαύρης φυλής σε συνδυασμό με το μίσος και την εκδικητικότητα έναντι των λευκών. Τα κοινωνικά μηνύματα που εξέφραζαν οι Ρασταφάρι συνέπεσαν χρονικά με μία περίοδο κατά την οποία επικρατούσαν εξαιρετικά δυσμενείς κοινωνικές και οικονομικές συνθήκες στη Τζαμάικα, ενώ συχνά ερμηνεύονται ως μία αντίδραση σε αυτές. Ο Χάουελ υπήρξε επίσης ιδρυτής της πρώτης οργανωμένης κοινότητας Ρασταφάρι που ονομάστηκε "Pinnacle" ("Απόγειο") και αριθμούσε περίπου 500-1600 μέλη. Η κοινότητα οργανώθηκε στην ενορία της Αγίας Αικατερίνης, κοντά στην πρωτεύουσα της Τζαμάικα, και υπήρξε ιδιαιτέρως σημαντική στα πρώιμα στάδια εξέλιξης του ρασταφαριανισμού καθώς καθιερώθηκαν μέσα από αυτή ορισμένες πρακτικές και τελετουργίες που μέχρι σήμερα χαρακτηρίζουν τους Ρασταφάρι, όπως η χρήση της κάνναβης και η κόμμωση που υιοθετήθηκε. Η δράση της κοινότητας, όπως μεταξύ άλλων η καλλιέργεια της κάνναβης, προκάλεσε την επέμβαση των αστυνομικών αρχών, για πρώτη φορά τον Ιούλιο του 1941 και αργότερα στις αρχές του 1954, οδηγώντας στη συλλήψη του Χάουελ και άλλων μελών της, και εν τέλει στην οριστική διάλυσή της.
Τα επόμενα χρόνια, μέχρι το 1959, χαρακτηρίζονται ως μία περίοδος ανασύνταξης της ομάδας των Ρασταφάρι, οι οποίοι μετά τη διάλυση της κοινότητας "Pinnacle" εγκαταστάθηκαν στο Κίνγκστον, ειδικότερα στις περισσότερο φτωχικές συνοικίες, δυτικά της πρωτεύουσας. Σταδιακά οργανώθηκαν διαφορετικές ομάδες, ενώ αξιοσημείωτη δημοσιότητα δόθηκε στο κίνημα τους το 1958, όταν διοργανώθηκε το πρώτο «Παγκόσμιο Συνέδριό» τους, υπό την καθοδήγηση του Τσαρλς Έντουαρντς και συνοδευόμενο από νέες συμπλοκές με τις αστυνομικές αρχές. Τον επόμενο χρόνο, η δράση του αιδεσιμότατου Claudius Henry, ιδρυτή της Αναθεωρημένης Αφρικανικής Εκκλησίας, προσέλκυσε πολυάριθμους Ρασταφάρι, στα πλαίσια μίας γενικής πρόσκλησης επιστροφής στην Αφρικανική ήπειρο. Ο Henry, εξέδωσε εικονικά εισιτήρια που θα επέτρεπαν στους κατόχους τους – έναντι ενός χρηματικού ποσού – να ταξιδέψουν στην Αφρική, ορίζοντας ως ημερομηνία του ταξιδιού την 5η Οκτωβρίου του ίδιου έτους. Εκατοντάδες άνθρωποι από τη Τζαμάικα συγκεντρώθηκαν για το σκοπό αυτό, που ουδέποτε πραγματοποιήθηκε, γεγονός που οδήγησε τελικά στη σύλληψη του Henry, ο οποίος επιχείρησε να το αποδώσει σε παρερμηνεία των εξαγγελιών του, υποστηρίζοντας πως είχαν συμβολικό χαρακτήρα. Αργότερα, ο ίδιος συνελήφθη και καταδικάστηκε σε έξι χρόνια φυλάκισης, όταν μετά από επέμβαση της αστυνομίας στο αρχηγείο του, ανακαλύφθηκε πως είχε στην κατοχή του βαρύ οπλισμό, ενώ ανάλογη δράση ανέπτυξε και ο γιος του, Ronald Henry, ο οποίος τελικά καταδικάστηκε σε θάνατο. Οι εξελίξεις αυτές, που συνδέονταν με τους Ρασταφάρι, είχαν σημαντική επίδραση στο κίνημά τους αλλά και στην κοινή γνώμη της χώρας, η οποία αντιλαμβανόταν τους Ρασταφάρι ως μία «βίαιη σέκτα». Οδήγησαν επίσης στη διενέργεια μιας αναλυτικής μελέτης των κοινοτήτων τους, εκ μέρους της Τζαμαϊκανής κυβέρνησης και κατόπιν πρότασης των Ρασταφάρι. Αυτή η εκτεταμένη έρευνα που εκπονήθηκε στο Πανεπιστήμιο των Δυτικών Ινδιών αποτέλεσε την πρώτη συστηματική εξέταση των κοινωνικοπολιτικών συνθηκών που διαμόρφωναν το κίνημά τους, αλλά και την πρώτη επίσημη καταγραφή των πεποιθήσεων τους, αναγνωρίζοντας μεταξύ άλλων πως η πλειοψηφία των οπαδών του ρασταφαριανισμού ήταν φιλειρηνική. Στα πλαίσια της μελέτης, προτάθηκε επίσης στη Τζαμαϊκανή κυβέρνηση η αποστολή διπλωματικής αποστολής σε Αφρικανικές χώρες, με συμμετοχή των ηγετικών μορφών του κινήματος των Ρασταφάρι. Η επαφή των τελευταίων με τις ιδιαίτερες συνθήκες που επικρατούσαν στην Αφρικανική ήπειρο συνέβαλε ενδεχομένως στο μετριασμό της τάσης των Ρασταφάρι για εγκατάσταση στην Αφρική.
Κατά τη δεκαετία του 1960, ο Ρασταφαριανισμός εδραιώθηκε σταδιακά στην κοινωνική και θρησκευτική ζωή της Τζαμάικα. Σημαντικό ρόλο σε αυτό διαδραμάτισε η συμμετοχή του ποιητή και σημαντικού μέλους του κινήματος των Ρασταφάρι, Σάμουελ Μπράουν, στην ενεργό πολιτική, συμμετέχοντας στις εκλογές του 1961 ως επικεφαλής πολιτικού σχηματισμού. Παρά το γεγονός πως δεν κατόρθωσε να αποσπάσει περισσότερες από 100 ψήφους, μετέδωσε τη φιλοσοφία του κινήματος σε ένα ευρύ κοινωνικό φάσμα συμπυκνώνοντας τη σε ένα σύνολο από διακηρύξεις, γνωστές ως «21 σημεία», απομακρυνόμενος εν μέρει από ορισμένες παραδοσιακές αρχές του ρασταφαριανισμού. Η ίδια η υποψηφιότητά του ήταν αντίθετη στην πρακτική των Ρασταφάρι να απέχουν από την πολιτική και να μην ψηφίζουν. Ιδιαίτερα σημαντικό γεγονός στην ιστορία του Ρασταφαριανισμού υπήρξε επίσης η επίσκεψη του Χαϊλέ Σελασιέ στη Τζαμάικα, στις 21 Απριλίου του 1966, ημέρα που εορτάζεται από τους Ρασταφάρι μέχρι σήμερα ως θρησκευτική εορτή. Σε επαφή με τον αυτοκράτορα της Αιθιοπίας, διαμορφώθηκε η πεποίθηση πως η αδελφότητα των Ρασταφάρι δεν θα έπρεπε να επιδιώκει την άμεση επιστροφή στην Αφρική πριν την «απελευθέρωση» των Τζαμαϊκανών, όπως είχε υποστηρίξει νωρίτερα και ο Μπράουν. Η νέα ιδεολογία της «απελευθέρωσης πριν τη μετανάστευση» λειτούργησε ευεργετικά ως προς την ενσωμάτωση και αφομοίωση των Ρασταφάρι στις συνθήκες ζωής της Τζαμάικα. Στη δεκαετία του 1970, η δημοφιλία του κινήματος των Ρασταφάρι αυξήθηκε σημαντικά, κυρίως μέσα από την εμβέλεια της προσωπικότητας του Μπομπ Μάρλεϊ, οπαδού του Ρασταφαριανισμού από το 1975, αλλά και εν γένει μέσω της διάδοσης τής ρέγγε. Παράλληλα, ευεργετική για την εξάπλωση του ήταν και η πολιτική που ακολούθησε ο πρωθυπουργός της Τζαμάικα, Μάικλ Μάνλεϊ, δίνοντας περισσότερες ελευθερίες στους Ρασταφάρι. Τα επόμενα χρόνια χαρακτηρίστηκαν ως μία περίοδος σημαντικής εξάπλωσης του Ρασταφαριανισμού, τόσο στη Τζαμάικα όσο και σε άλλες χώρες όπως στις Ηνωμένες Πολιτείες της Αμερικής (ειδικά με τη μετανάστευση αρκετών Τζαμαϊκανών στην Αμερική) και στην Αγγλία. 
Ομάδες Ρασταφάρι υπάρχουν σήμερα σε πολλές χώρες του κόσμου. Κατά τη δεκαετία του 1980, αρκετά από τα σύμβολα του Ρασταφαριανισμού έχασαν τη θρησκευτική ή ιδεολογική σημασία τους, ενώ ορισμένα από αυτά υιοθετήθηκαν μαζικά.
Πεποιθήσεις.
Κοινή πεποίθηση των περισσότερων παλαιών Ρασταφάρι είναι πως ο πρώην αυτοκράτορας της Αιθιοπίας, «Βασιλεύς των Βασιλέων» Χαϊλέ Σελασιέ Α', είναι η ενσάρκωση του Θεού (Γιαχ) και ο μαύρος μεσσίας που θα οδηγήσει στο μέλλον τη μαύρη φυλή στη γη της επαγγελίας, η οποία ταυτίζεται με την Αφρική ή ειδικότερα με την Αιθιοπία. Υπό αυτό το πρίσμα, αρκετοί εντάσσουν το ρασταφαριανισμό στα μεσσιανικά μιλλεναριακά κινήματα, ωστόσο πιστεύεται επίσης ότι ο μιλλεναριακός χαρακτήρας του έχει ατονήσει κατά τα νεότερα χρόνια, όπως και οι ιδέες περί επαναπατρισμού στην Αφρική. Η ονομασία τους, «Ρασταφάρι», αποτελεί άμεση αναφορά στο πραγματικό όνομα του Χαϊλέ Σελασιέ, γεγονός που αντανακλά την πεποίθηση τους πως ο Θεός ενυπάρχει σε όλους τους ανθρώπους. Οι Ρασταφάρι συνέδεσαν τους τίτλους του Χαϊλέ Σελασιέ («Βασιλεύς των Βασιλέων», «Κύριος Κυρίων») με εδάφια της Αποκαλύψεως, ταυτίζοντας τον κατ' επέκταση με το Θεό. Σύμφωνα με την κεντρική πεποίθηση των Ρασταφάρι, ο Χαϊλέ Σελασιέ θα απελευθέρωνε τους μαύρους από το σύστημα καταπίεσής τους από τους λευκούς, το οποίο συχνά αποκαλείται από τους ίδιους και «Βαβυλώνα». Ακόμα και μετά το θάνατο του αυτοκράτορα της Αιθιοπίας, η πίστη αυτή παραμένει ζωντανή, καθώς αρκετοί πιστεύουν πως στην πραγματικότητα ο Σελασιέ δεν πέθανε ποτέ ή κατά άλλους θα επιστρέψει στο μέλλον για τη σωτηρία των ανθρώπων από την καταπίεση. Σύμβολο του μεσσία Σελασιέ αποτελεί ο λέοντας, που συναντάται επίσης σε σημαίες του κινήματος, αλλά και σε μορφές τέχνης, στην ποίηση και στη μουσική. Ο ίδιος αρνήθηκε πολλές φορές δημοσίως πως φέρει ρόλο μεσσία, μάλιστα συνιστούσε στους οπαδούς του να αποδεχτούν το χριστιανό ορθόδοξο δόγμα αφού ήταν μέλος και ο ίδιος της Χριστιανής Ορθόδοξης Εκκλησίας της Αιθιοπίας. 
Η Βίβλος θεωρείται ιερό βιβλίο, ωστόσο δεν είναι αποδεκτή στο σύνολό της. Για τους Ρασταφάρι, το περιεχόμενό της είναι συμβολικό και απαιτείται η κριτική ερμηνεία της για την άντληση των πραγματικών μηνυμάτων που περιέχει, καθώς εξαιτίας διαδοχικών μεταφράσεών της από την αμχαρική γλώσσα έχει υποστεί στρεβλώσεις. Υπό αυτή τη θεώρηση, οι Ρασταφάρι χρησιμοποιούν σχεδόν αποκλειστικά τη μετάφραση του Βασιλέως Ιακώβου ("King James Version") και στηρίζουν αρκετές δοξασίες και πρακτικές τους επί συγκεκριμένων βιβλικών εδαφίων. Άλλα κείμενα που στηρίζουν ή διαμορφώνουν τις δοξασίες των Ρασταφάρι είναι το Αιθιοπικό έπος "Kebra Nagast" (Γκιζ: ክብረ ነገሥት, «Η Δόξα των Βασιλέων») καθώς και η «Βίβλος των Μαύρων» ("Holy Piby") του Robert Athlyi Rogers. Το πρώτο αφηγείται την επίσκεψη της Μακέδα, Βασίλισσας του Σαβά, στο Βασιλέα Σολομώντα, με τον οποίο απέκτησε σύμφωνα με το θρύλο, τον Μενελίκ Α', ιδρυτή του βασιλείου της Αιθιοπίας. Η «Βίβλος των Μαύρων» ολοκληρώθηκε κατά την περίοδο 1913-17 και εκδόθηκε το 1924 για να ακολουθήσει σύντομα η απαγόρευσή της στη Τζαμάικα και άλλα νησιά της Καραϊβικής. Αποτελεί κατεξοχήν θρησκευτικό βιβλίο που δίνει έμφαση στην επιστροφή των μαύρων στην Αφρική και αναγνωρίζει μεταξύ άλλων τον Μάρκους Γκάρβεϊ ως απόστολο του Θεού.
Οι Ρασταφάρι πρεσβεύουν πως κάθε άνθρωπος αντιλαμβάνεται με το δικό του τρόπο την αλήθεια, γεγονός που εξηγεί εν μέρει το ευρύ φάσμα πεποιθήσεων που παρατηρείται στις τάξεις τους. Τα ηθικά πρότυπα που ακολουθούν διαφέρουν, αν και έχουν παράλληλα ορισμένα κοινά χαρακτηριστικά. Οι περισσότεροι υιοθετούν το ιδανικό της «μιας αγάπης», δηλαδή της ανιδιοτελούς αγάπης προς τον πλησίον, και πιστεύουν πως κάθε άνθρωπος οφείλει να συμπεριφέρεται με ανεκτικότητα, ειλικρίνεια και ακεραιότητα και να αντιστέκεται ειρηνικά σε κάθε μορφή καταπίεσης. Αρκετοί ζουν σύμφωνα με την ερμηνεία που οι ίδιοι δίνουν στους βιβλικούς κανόνες, όπως αυτοί συναντώνται στην Παλαιά και στην Καινή Διαθήκη.
Πρακτικές.
Κόμμωση.
Ένα από τα κύρια εξωτερικά χαρακτηριστικά των Ρασταφάρι είναι η κόμμωση που υιοθετούν, συνηθίζοντας να αφήνουν μακριά μαλλιά, με τα οποία αργότερα δημιουργούν πλεξίδες ("dreadlocks"). Η εμφάνιση αυτή πιστεύεται από τους ίδιους πως εναρμονίζεται με το εδάφιο 21:5 από το "Λευιτικόν" της Παλαιάς Διαθήκης («») και το εδάφιο 6:5 του Βιβλίου του Αριθμών («»), ενώ συχνά συνδέεται και με τη βιβλική αναφορά στις επτά «σειρές» της κεφαλής του Σαμψών ("Κριταί", ). Η κόμμωση των Ρασταφάρι έχει συνδεθεί επίσης με ευρύτερους συμβολισμούς, έχοντας χαρακτηριστεί ως πράξη επιθετικής κοινωνικής αντίδρασης και κοινωνικής απομόνωσης. Οι Ρασταφαριανοί έχουν αντιδράσει σε οποιαδήποτε απόπειρα για αλλαγή της εμφάνισης αυτής, ακόμα και όταν υποχρεώνονταν διά νόμου να κόψουν τις πλεξίδες, όπως σε περιπτώσεις κρατουμένων στις ΗΠΑ.
Κάνναβη.
Η χρήση της κάνναβης ("ganja") για θρησκευτικούς σκοπούς υιοθετείται από τους Ρασταφάρι και αποτελεί μέρος των θρησκευτικών μυστηρίων τους. Η κάνναβη θεωρείται φυτό εξαιρετικής θρησκευτικής σημασίας και χρησιμοποιήθηκε από τα πρώιμα στάδια της εξέλιξης του ρασταφαριανισμού, αρχικά ως μέσο κοινωνικής αντίδρασης και σύμβολο αυθεντικής ελευθερίας, με δεδομένο το γεγονός πως ήταν απαγορευμένη ουσία, αποκτώντας σταδιακά ιδιαίτερο ρόλο στις τελετουργίες τους. Η χρήση της στηρίζεται στη βάση συγκεκριμένων εδαφίων της Παλαιάς Διαθήκης, όπως αυτά ερμηνεύονται από τους ίδιους:
Οι Ρασταφάρι αναγνωρίζουν στην κάνναβη τόσο μία αναζωογονητική δράση όσο και ευρύτερες θεραπευτικές ιδιότητες, θεωρώντας παράλληλα πως ενισχύει τη σοφία και τη δυνατότητα κατανόησης τού ανθρώπου. Χρησιμοποιείται κατά κύριο λόγο στη διάρκεια των θρησκευτικών συγκεντρώσεών τους. Σε αντιδιαστολή, είναι αντίθετοι στη χρήση αλκοόλ ή καπνού, θεωρώντας πως η χρήση των ουσιών αυτών είναι περισσότερο επιβλαβής, ενώ συγχρόνως συνδέεται με την ενίσχυση μεγάλων οικονομικών βιομηχανιών. 
Διατροφή ("I-tal").
Οι Ρασταφάρι ακολουθούν συγκεκριμένες διατροφικές συνήθειες στα πλαίσια των καθημερινών πρακτικών τους. Δίνουν έμφαση στην κατανάλωση αποκλειστικά φυσικών προϊόντων ("ital food" ή απλά "ital", από τον όρο "vital") και είναι κατά κύριο λόγο χορτοφάγοι, αποκλείοντας μεταξύ άλλων τη χρήση αλκοόλ, αλατιού ή εν γένει τροφών που έχουν υποστεί χημική επεξεργασία. Η πρακτική αυτή εναρμονίζεται με μία ευρύτερη τάση των Ρασταφάρι για τη διατήρηση της «πίστης στη Γη και στη φύση», υποδηλώνοντας παράλληλα μία αποποίηση άλλων Αφρικανικών παραδόσεων, ενώ στηρίζεται στα βιβλία "Λευιτικόν" και "Δευτερονόμιον" της Παλαιάς Διαθήκης.
Μουσική.
Η μουσική διαδραμάτισε σημαντικό ρόλο στο κίνημα των Ρασταφάρι και υπήρξε άρηκτα συνδεδεμένη με αυτό, αποτελώντας αναπόσπαστο τμήμα των θρησκευτικών τελετουργιών του όσο και μέσο διάδοσής του. Το πιο αυθεντικό είδος που ταυτίζεται με το Ρασταφαριανισμό είναι η θρησκευτική μουσική "νιαμπίνγκι" ("Nyabingi" ή "nyabinghi") που χαρακτηρίζεται από το έντονα ρυθμικό της στοιχείο, αφρικανικής καταγωγής. Αποτελεί τη βάση του μεγαλύτερου μέρους της σύγχρονης τζαμαϊκανής μουσικής και περιλαμβάνει κυρίως ύμνους υπό τον επιβλητικό ήχο τυμπάνων και άλλων κρουστών, που συνοδεύουν τις θρησκευτικές συγκεντρώσεις των πιστών, οι οποίες περιλαμβάνουν συχνά συνοδευτικό χορό και τη χρήση κάνναβης. Η μουσική των ρασταφάρι αντανακλά τις πεποιθήσεις τους και διαπνέεται από βαθύτερους συμβολισμούς, ενώ χαρακτηρίζεται ως ένα είδος μουσικής επίκλησης, σε αντίθεση με άλλά θρησκευτικά μουσικά είδη που είναι κυρίως λατρευτικού χαρακτήρα. Συνδυάζει στοιχεία της μουσικής γκόσπελ του 19ου αιώνα και του είδους "burru" της αφρικανικής μουσικής παράδοσης. Σημαντική συμβολή στη διαμόρφωση και εξάπλωση της μουσικής των Ρασταφάρι είχε ο Όσβαλντ Γουίλιαμς, γνωστός ως "Count Ossie", εισάγοντας τον τελετουργικό τυμπανισμό που τη χαρακτηρίζει. 
Από τα τέλη της δεκαετίας του 1960, ο ρασταφαριανισμός συνδέθηκε στενά και με τη ρέγγε, η οποία με τη σειρά της ενίσχυσε σε μεγάλο βαθμό τη δημοφιλία του και συνέβαλε στη διάδοσή του, ειδικότερα στις Ηνωμένες Πολιτείες της Αμερικής, στον Καναδά και σε χώρες της Ευρώπης. Διακεκριμένοι μουσικοί και οπαδοί του Ρασταφαριανισμού, όπως ο Μπομπ Μάρλεϊ, χρησιμοποίησαν σύμβολα των Ρασταφάρι, ενσωμάτωσαν στοιχεία της θρησκευτικής μουσικής τους στη ρέγγε, ενώ μέσα από τους στίχους τους εξέφρασαν τις κοινωνικοπολιτικές πεποιθήσεις τους και υιοθέτησαν το λεξιλόγιο τους. Σήμερα, καθώς εξελίσσεται ο ρασταφαριανισμός ιδεολογικά και πολιτισμικά είναι εμφανές πως τοποθετείται σε μια νέα σειρά μουσικών όπως η μουσική dub, jungle, στο χιπ-χοπ, στη σύγχρονη reggae κ.α.

</doc>
<doc id="60583" url="https://el.wikipedia.org/wiki?curid=60583" title="Κίνημα Ρασταφάρι">
Κίνημα Ρασταφάρι



</doc>
<doc id="60584" url="https://el.wikipedia.org/wiki?curid=60584" title="Καρλόττα της Κύπρου">
Καρλόττα της Κύπρου

Η Καρλόττα (28 Ιουνίου 1444 - 16 Ιουλίου 1487) από τον Οίκο των Πουατιέ-Λουζινιάν ήταν Βασίλισσα της Κύπρου, Τιτουλάρια βασίλισσα της Ιερουσαλήμ (1458 - 1464) και Τιτουλάρια βασίλισσα του Αρμενικού βασιλείου της Κιλικίας (1458 - 1467).
Βιογραφία.
Ήταν κόρη και διάδοχος του Ιωάννη Β΄ της Κύπρου και της δεύτερης συζύγου του Ελένης Παλαιολογίνας. Η μητέρα της ήταν κόρη του Θεόδωρου Β΄ Παλαιολόγου Δεσπότη του Μωριά του δεύτερου γιου του Μανουήλ Β΄ Παλαιολόγου και της Κλεόπας Μαλατέστα της κόρης του Μαλατέστα Δ΄ Μαλατέστα κόμη του Πέζαρο και του Φάνο και της Ελισάβετ ντε Βαράνο που πέθανε μυστηριωδώς (1433).
Η Καρλόττα διαδέχθηκε τον πατέρα της σε ηλικία 14 ετών (1458) αλλά συγκρούστηκε με τον νόθο ετεροθαλή αδελφό της Ιάκωβο Β΄ της Κύπρου που αμφισβήτησε τα δικαιώματά της επειδή ήταν γυναίκα, ο Ιάκωβος με την βοήθεια του Σουλτάνου της Αιγύπτου τη νίκησε, την απέκλεισε στην Κερύνεια (1460), την ανάγκασε να δραπετεύσει στην Ιταλία (1463) και στέφτηκε βασιλιάς (1464). Οι προσπάθειες της Καρλόττας να πάρει πίσω τον θρόνο της ήταν ανεπιτυχείς, πέθανε άτεκνη στην Ρώμη.
Πρώτα χρόνια.
Η Καρλόττα είχε μια μικρότερη αδελφή την Κλεόπα που πέθανε τον Ιούνιο του 1448 σε βρεφική πριν κλείσει η Καρλόττα τα τέταρτα γενέθλια της, παρέμεινε μοναδική διάδοχος του θρόνου και των τίτλων του Ιωάννη Β΄. Η Καρλόττα είχε και ένα νόθο μικρότερο αδελφό τον Ιάκωβο με την ερωμένη του πατέρα της Μαριέττα της Πάτρας. Ανατράφηκε από τη μητέρα της με την Ελληνική γλώσσα και τα Βυζαντινά έθιμα, ήξερε να γράφει Γαλλικά, Ιταλικά, Λατινικά αλλά τα Ελληνικά της ήταν άπταιστα. Ο Πάπας Πίος Β΄ την έλεγε χάρη στην ειλικρίνειά της "Ελληνική χείμαρρο". Διορίστηκε πριγκίπισσα της Αντιόχειας (1456) και την ίδια χρονιά παντρεύτηκε σε πρώτο γάμο τον Ιωάννη της Κοΐμπρα αλλά χήρεψε την επόμενη χρονιά (1457). 
Βασίλισσα της Κύπρου.
Ο πατέρας της πέθανε (28 Ιουλίου 1458) και τον διαδέχθηκε σε ηλικία 14 ετών, η στέψη της έγινε στον Καθεδρικό ναό της Αγίας Σοφίας στη Λευκωσία (7 Οκτωβρίου 1458). Η βασιλεία της ήταν σε μεγάλο βαθμό ανεπιτυχής και ασταθής, τα δικαιώματα της αμφισβητήθηκαν από τον ετεροθαλή αδελφό της Ιάκωβο. Η Καρλόττα παντρεύτηκε σε δεύτερο γάμο τον Λουδοβίκο της Γενεύης, ο γάμος ρυθμίστηκε από τους Γενουάτες που υποσχέθηκαν να υποστηρίξουν τα δικαιώματα της στον θρόνο της Κύπρου απέναντι στον Ιάκωβο.
Ανατροπή.
Ο Ιάκωβος Β΄ ξεκίνησε την πολιορκία της Αμμόχωστου και της Λευκωσίας με την βοήθεια Αιγυπτιακού στρατού, η Καρλόττα πολιορκήθηκε τρία χρόνια στο "κάστρο της Κερύνειας", δραπέτευσε στη Ρώμη (1463) και ο Ιάκωβος στέφτηκε νέος βασιλιάς ως Ιάκωβος Β΄ της Κύπρου. Ο πάπας Πίος Β΄ που ήταν στενά συνδεδεμένος μαζί της την περιγράφει "γυναίκα 40 ετών με μέσο ύψος, φωτεινά μάτια, απαλή και σκοτεινή επιδερμίδα, με Ελληνική ομιλία και τρόπους παρά την βασιλική Γαλλική της καταγωγή".
Δημιούργησε μια μικρή αυλή στη Ρόδο, προσπάθησε να ανακαταλάβει το θρόνο της Κύπρου με παπική υποστήριξη αλλά απέτυχε να ανατρέψει την βασίλισσα Αικατερίνη Κορνάρο. Τον Νοέμβριο του 1483 έγινε δεκτή στο Αποστολικό Παλάτι από τον πάπα Σίξτο Δ΄ και κάθισε σε μια καρέκλα "στο ίδιο ύψος και διακριτικότητα με τον πάπα". Διέμεινε στη Ρώμη σαν φιλοξενούμενη από την Αικατερίνη της Βοσνίας. 
Το τέλος της.
Πέθανε άτεκνη (16 Ιουλίου 1487) λίγο μετά τα 43α γενέθλια της. Υιοθέτησε τον νόθο γιο του Φερδινάνδου Β΄ της Νεαπόλεως Αλφόνσο της Αραγωνίας που παντρεύτηκε την κόρη του ετεροθαλούς αδελφού της Καρλόττα των Λουζινιάν. Τον Φεβρουάριο του 1485 δέχτηκε μια ετήσια σύνταξη 4.300 φιορίνια και παραχώρησε τα δικαιώματα της στο θρόνο της Κύπρου στον γιο του ξαδέλφου της Κάρολο τον Πολεμιστή.
Η Καρλόττα τάφηκε στη Βασιλική του Αγίου Πέτρου στο παρεκκλήσι του Αγίου Ανδρέα και του Αγίου Γρηγορίου, η ταφική της πομπή πληρώθηκε από τον πάπα Ιννοκέντιο Η΄.
Οικογένεια.
Παντρεύτηκε πρώτα τον Ιωάννη των Αβίς, δεύτερο γιο του Πέτρου δούκα της Κοΐμπρα (γιου του Ιωάννη Α΄ της Πορτογαλίας). Στον Ιωάννη δόθηκε ο τίτλος του πρίγκιπα της Αντιόχειας.
Το 1457 απεβίωσε ο Ιωάννης και η Καρλόττα έκανε δεύτερο γάμο με τον Λουδοβίκο, γιο του Λουδοβίκου δούκα της Σαβοΐας και της Άννας της Κύπρου (που ήταν κόρη του Ιανού της Κύπρου). Ο σύζυγος της Λουδοβίκος απέκτησε έτσι διπλά δικαιώματα διαδοχής στην Κύπρο: από τη μητέρα του Άννα, που ήταν αδελφή τού Ιωάννη Β΄ της Κύπρου και από τη σύζυγό του Καρλόττα, που ήταν κόρη του Ιωάννη Β΄ της Κύπρου. Οι απόγονοί του θα είναι τιτουλάριοι βασιλείς της Κύπρου, της Ιερουσαλήμ και της Αρμενίας ως τον τελευταίο βασιλιά της Ιταλίας. Είχε τέκνο:

</doc>
<doc id="60585" url="https://el.wikipedia.org/wiki?curid=60585" title="Καρλότα της Κύπρου">
Καρλότα της Κύπρου



</doc>
<doc id="60586" url="https://el.wikipedia.org/wiki?curid=60586" title="Jack London">
Jack London



</doc>
<doc id="60589" url="https://el.wikipedia.org/wiki?curid=60589" title="Tales of a Librarian">
Tales of a Librarian

Το Tales of a Librarian είναι το πρώτο άλμπουμ – συλλογή της τραγουδίστριας και δημιουργού Tori Amos. Κυκλοφόρησε από την προηγούμενη δισκογραφική της εταιρία, την Atlantic, και περιλαμβάνει είκοσι από τις μεγαλύτερες επιτυχίες της. Τα 18 κομμάτια του άλμπουμ είχαν κυκλοφορήσει σε προγενέστερα έτη σε διάφορα άλμπουμ της, ενώ τα υπόλοιπα δύο, τα "Angels" και "Snow Cherries from France", είναι καινούρια και γράφτηκαν για χάρη της συλλογής. Ορισμένες εκδόσεις περιλαμβάνουν μπόνους DVD με τρεις ζωντανές ερμηνείες και φωτογραφίες της καλλιτέχνιδας.
Στο συνοδευτικό βιβλιαράκι των στίχων, περιέχεται ένας κατάλογος βάσει του οποίου κατηγοριοποιούνται τα βιβλία σε μια πραγματική βιβλιοθήκη, σύμφωνα με το λεγόμενο Δεκαδικό σύστημα του Dewey. Κατόπιν τα τραγούδια ανάλογα με το θέμα που πραγματεύονται κατατάσσονται στις κατηγορίες αυτές.
Τα τραγούδια θεματικά αντιπροσωπεύουν τις βασικότερες στιγμές στη ζωή και την καριέρα της Έιμος: την παιδική της ηλικία, τη σχέση της με τη θρησκεία, τον βιασμό που υπέστη, τον γάμο της, τις αποβολές της, τα πολιτικά της πιστεύω, την αίσθηση που έχει για τις σχέσεις που αναπτύσσουν οι γυναίκες μεταξύ τους.
Τα Κομμάτια του Άλμπουμ.
Όλα τα τραγούδια έχουν γραφτεί και ερμηνευθεί από την Tori Amos.
Charts.
Album 
 

</doc>
<doc id="60590" url="https://el.wikipedia.org/wiki?curid=60590" title="Ιωάννης Υμπελέν">
Ιωάννης Υμπελέν



</doc>
<doc id="60591" url="https://el.wikipedia.org/wiki?curid=60591" title="Ιωάννης Ιμπελέν">
Ιωάννης Ιμπελέν

Το Ιωάννης Ιμπελέν ήταν όνομα Σταυροφόρων, απογόνων του Μπαλιάν Ιμπελέν και της Μαρίας Κομνηνής της Ιερουσαλήμ.

</doc>
<doc id="60592" url="https://el.wikipedia.org/wiki?curid=60592" title="Ρασταφαριανοί">
Ρασταφαριανοί



</doc>
<doc id="60594" url="https://el.wikipedia.org/wiki?curid=60594" title="Ανδρέας Σ. Λόντος">
Ανδρέας Σ. Λόντος

Ο Ανδρέας (Σωτηράκη) Λόντος (1786-1845) ήταν προεστός του Αιγίου, με σημαντική στρατιωτική και πολιτική δράση στην Επανάσταση του 1821, καθώς και έπειτα από αυτή.
Βιογραφικά στοιχεία.
Τα πρώτα χρόνια.
Γεννήθηκε το 1786 στη Βοστίτσα (Αίγιο) από ισχυρή οικογένεια προυχόντων της πόλης. Ήταν γιος του προεστού Σωτηράκη Λόντου, που αποκεφαλίστηκε το 1812 στην Τριπολιτσά. Παππούς του ήταν ο Γκολφίνος, ο οποίος συμμετείχε στην Εξέγερση του 1770. 
Σπούδασε στο Σχολαρχείο της Βοστίτσας, το οποίο διηύθυνε ο Ευστάθιος Παλαμάς, πρόγονος του μετέπειτα ξακουστού ποιητή Κωστή Παλαμά. Ο Ανδρέας έζησε για ένα διάστημα στην Κωνσταντινούπολη και επανήλθε στην Πελοπόννησο το 1816. Συνήψε φιλία με τον νέο Μόρα-Βαλεσή Σακήρ Αχμέτ και το 1818 αναγορεύτηκε επίσημα σε προεστό με έγγραφο των εκπροσώπων του καζά Βοστίτσας, επικυρωμένο από τον επίσκοπο Κερνίτσης, Προκόπιο.
Προεπαναστατικά μυήθηκε στη Φιλική Εταιρεία από τον Πελοπίδα, και εργάστηκε για την προπαρασκευή της Επανάστασης.
Στην Επανάσταση.
Μετείχε ενεργά στην Επανάσταση, όπως και οι αδελφοί του Αναστάσιος και Λουκάς. Στις 23 Μαρτίου κήρυξε την επανάσταση στο Αίγιο, εκδίωξε τους Τούρκους χωρίς μάχη και ύψωσε την πρώτη ελληνική επαναστατική σημαία. Στη διάρκεια της επανάστασης διοικούσε δικό του στρατιωτικό σώμα, με το οποίο πήρε μέρος στην πολιορκία της Πάτρας και του Μεσολογγίου.
Κατά τον Καλλίνικο Καστόρχη, ο Ανδρέας Λόντος σε συνεννόηση με τον Παλαιών Πατρών Γερμανό εκφώνησε την 25 Μαρτίου του 1821 προς συμπατριώτες του τον ίδιο λόγο που εκφώνησε και ο Γερμανός στην Αγία Λαύρα Καλαβρύτων. Μετά από αυτό επικεφαλής ενόπλων συμμετείχε στην πολιορκία της Πάτρας και του Ρίου.
Στην Απελευθέρωση.
Μετά την Απελευθέρωση ο Λόντος παραγκωνίστηκε από τον Ιωάννη Καποδίστρια, γι' αυτό και πρωτοστάτησε στα αντικαποδιστριακά κινήματα. Το 1833 μετακόμισε στο Ναύπλιο, προκειμένου να συναντήσει τον βασιλιά Όθωνα κατά την άφιξή του. Το 1835 ο Όθων τον διορίζει συνταγματάρχη και στη συνέχεια στρατιωτικό επιθεωρητή. Κατά την Επανάσταση της 3ης Σεπτεμβρίου ο Λόντος έλαβε ενεργά μέρος, όντας αρχηγός του Αγγλικού κόμματος. Μετά την Επανάσταση της 3ης Σεπτεμβρίου διορίστηκε αντιπρόεδρος της Εθνοσυνέλευσης, ενώ στη συνέχεια χρημάτισε Υπουργός Στρατιωτικών &amp; Εσωτερικών στην επαναστατική κυβέρνηση. Με την άνοδο όμως του Ιωάννη Κωλέττη, ο Λόντος εκδιώχθηκε και έχασε όλα του τα αξιώματα.
Τα οικονομικά προβλήματα και το τέλος.
Τα οικονομικά του προβλήματα αλλά και η μεγάλη πίκρα του για την πολιτική του αποτυχία τον οδήγησαν στην αυτοκτονία. Έθεσε τέλος στη ζωή του στις 24 Σεπτεμβρίου 1845 στο σπίτι του στην Αθήνα. Η σορός του μεταφέρθηκε στο Αίγιο και συγκεκριμένα στο σπίτι του αδερφού του Λουκά στις 15 Οκτωβρίου, αλλά δεν τάφηκε με εκκλησιαστικό τελετουργικό εξαιτίας της απαγόρευσης που είχε επιβληθεί από την Κυβέρνηση Κωλέττη. Τελικά η κηδεία του πραγματοποιήθηκε το Σεπτέμβριο του 1847, αμέσως μετά το θάνατο του Κωλέττη.

</doc>
<doc id="60597" url="https://el.wikipedia.org/wiki?curid=60597" title="Εθνόσημο του Εκουαδόρ">
Εθνόσημο του Εκουαδόρ



</doc>
<doc id="60598" url="https://el.wikipedia.org/wiki?curid=60598" title="Σημαία του Εκουαδόρ">
Σημαία του Εκουαδόρ



</doc>
<doc id="60601" url="https://el.wikipedia.org/wiki?curid=60601" title="Άλκηστις Πρωτοψάλτη">
Άλκηστις Πρωτοψάλτη

Η Άλκηστις Πρωτοψάλτη, (πραγματικό όνομα: Άλκηστις Σεβαστή Αττικιουζέλ,) (Αλεξάνδρεια Αιγύπτου, 18 Οκτωβρίου 1954) είναι Ελληνίδα τραγουδίστρια. Διετέλεσε επίσης αναπληρώτρια υπουργός Τουρισμού το 2015.
Πρώτα χρόνια.
Γεννήθηκε στις 18 Οκτωβρίου του 1954 στην Αλεξάνδρεια της Αιγύπτου από Έλληνες ομογενείς. Ο πατέρας της ήταν χειρουργός. Αρχές της δεκαετίας του 1960 η οικογένεια της εξάχρονης τότε Αλκήστιδος μετακομίζει, λόγω των πολιτικών γεγονότων που λάμβαναν χώρα στην Αίγυπτο της περιόδου εκείνης, στην Αθήνα. Στην εφηβεία της θα ασχοληθεί με τον αθλητισμό και περισσότερο συγκεκριμένα με το στίβο. Ενώ φαινότανε ότι θα ακολουθήσει μια καριέρα στον αθλητισμό, μετά από προτροπές φίλων κάνει μια ακρόαση με το Δήμο Μούτση, ο οποίος αναγνωρίζει το ταλέντο της στο τραγούδι και σύντομα κυκλοφορεί δίσκος με την πρώτη της δισκογραφική εμφάνιση, το 1975. Το όνομά του "Τετραλογία", περιέχοντας τραγούδια βασισμένα σε ποιήματα των Καβάφη, Σεφέρη, Ρίτσου και Καρυωτάκη μελοποιημένα από το Μούτση, ο οποίος θα δώσει στην τραγουδίστρια και το καλλιτεχνικό ψευδώνυμο "Πρωτοψάλτη" με το οποίο και θα γίνει πλέον γνωστή. Πρώτη εμφάνιση της Πρωτοψάλτη σε συναυλία γίνεται το 1975 στο Παλαί ντε Σπορ στη Θεσσαλονίκη.
Επόμενες συνεργασίες.
Ακολουθούν σύντομα κι άλλοι δίσκοι και συνεργασίες με καταξιωμένους μουσικούς και συνθέτες της τότε εποχής, όπως τον Ηλία Ανδριόπουλο , Διονύση Σαββόπουλο, Σταύρο Ξαρχάκο, Γιάννη Σπανό. Το 1985 συνεργάζεται για πρώτη φορά με το συνθέτη Σταμάτη Κραουνάκη, παιδικό της φίλο και ο δίσκος "Κυκλοφορώ κι οπλοφορώ", σε στίχους Λίνας Νικολακοπούλου, γίνεται σταθμός στην καριέρα της. Θα ακολουθήσει ο δίσκος "Ανθρώπων έργα" αλλά κι άλλες τέτοιες συνεργασίες μαζί του τα επόμενα χρόνια , όπως στο "Δικαίωμα", "Τρίτο στεφάνι" , ο πολυσυλλεκτικός "Όταν έρχονται οι φίλοι μου" κ.ο.κ.
Οι πρώτες μουσικές παραστάσεις στην Ελλάδα είναι γεγονός . Η παράσταση στο Zoom και στην Λεωφόρο με τον σκηνοθέτη Ανδρέα Βουτσινά αποσπούν πάντα τις καλύτερες κριτικές. 
Ακολουθούν συνεργασίες με τον Γιάννη Σπανό, τον Σταμάτη Σπανουδάκη , τον Ηλία Ανδριόπουλο , και τον Goran Bregovic. Σταθμός στην μουσική της διαδρομή η συνεργασία της με το Νίκο Αντύπα η οποία θα δημιουργήσει τους δίσκους "Σαν ηφαίστειο που ξυπνά" , και "Υδρόγειες σφαίρες", σε στίχους Λίνας Νικολακοπούλου. Οι παραστάσεις στο Δημοτικό θέατρο Πειραιά σε σκηνοθεσία του Δημήτρη Παπαϊωάννου έγραψαν ιστορία στα μουσικά δρώμενα και δισκογραφήθηκαν με το "Σαν Ηφαίστειο που ξυπνά LIVE" . Καταγράφηκαν 300 και πλέον παραστάσεις εντός και εκτός συνόρων. Ακολουθεί ο δίσκος "Πες μου θάλασσα" με τη συνεισφορά διαφόρων συνθετών / στιχουργών, μεταξύ των οποίων ο Αντώνης Μιτζέλος και η Δήμητρα Γαλάνη μαζί με την οποία η Πρωτοψάλτη θα εμφανιστεί στο χώρο Vox την περίοδο 2004 - 2006. Ακολουθεί το "Να σε βλέπω να γελάς" (2004), που σε τρία τραγούδια η μουσική είναι του μουσικού Στέφανου Κορκολή με τον οποίο έκαναν live παραστάσεις για δύο χρόνια στο Gazarte με ιδιαίτερη επιτυχία. 
Μετέφερε την Ολυμπιακή φλόγα στην γέφυρα του Ρίο και τραγούδησε στην τελετή λήξης των Ολυμπιακών Αγώνων 2004. Σειρά έχει ο δίσκος "Στο ωραιότερο σημείο" του οποίου μεγάλη επιτυχία είχε το τραγούδι "Πάμε Χαβάη". Ακολούθησε τον Μάρτιο του 2010, ο δίσκος "Φανερά Μυστικά", ο πρώτος που δόθηκε στην κυκλοφορία μέσω εφημερίδας. Επίσης δάνεισε την φωνή της αλλά και τραγούδησε στο ρόλο της μητέρας Γκόθελ στην ταινία του Walt Disney Μαλλιά Κουβάρια αλλά τραγούδησε και το κυρίως τραγούδια στην Παναγία των Παρισίων, επίσης του Disney. Το καλοκαίρι του 2012 κυκλοφόρησε το "Για Που Τραβάς Ελπίδα "σε μουσικήΕυανθίας Ρεμπούτσικα με την οποία έκαναν παραστάσεις στο Παλλάς ενώ τελευταίος προσωπικός της δίσκος είναι το "Θέα Παραδείσου", που κυκλοφόρησε το 2014 σε μουσική Νίκου Αντύπα. Ακολούθησε το cd Μυστικό Τοπίο, ένα live από την συνεργασία της με την Συμφωνική του Δήμου Αθηναίων.
Πολιτική.
Κατά το χρονικό διάστημα από τις 28 Αυγούστου 2015 έως τις 23 Σεπτεμβρίου του ίδιου έτους, διετέλεσε αναπληρωτής υπουργός Τουρισμού στην υπηρεσιακή κυβέρνηση της Βασιλικής Θάνου. 

</doc>
<doc id="60605" url="https://el.wikipedia.org/wiki?curid=60605" title="Στέφανος Στρέιτ">
Στέφανος Στρέιτ

Ο Στέφανος Στρέιτ (6 Απριλίου 1835 ή 1837 – 13 Απριλίου 1920) ήταν Έλληνας νομομαθής, τραπεζίτης και πολιτικός. Διετέλεσε μεταξύ άλλων πρόεδρος της Εθνικής Τραπέζης της Ελλάδος και υπουργός Οικονομικών.
Βιογραφία.
Γεννήθηκε στις 6 Απριλίου του 1835 ή 1837 στην Πάτρα και ήταν γιος του Γερμανού φιλέλληνα και αξιωματικού Ιωάννη-Αλέξανδρου Στρέιτ, ο οποίος μετά την παραίτησή του από το στράτευμα εγκαταστάθηκε στην Πάτρα.
Αφού ολοκλήρωσε τις εγκύκλιες σπουδές του στη γενέτειρά του σπούδασε νομική στα Πανεπιστήμια Αθηνών και Λειψίας και με την επιστροφή του στην Ελλάδα διορίστηκε το 1861 πρωτοδίκης. Το 1865 προήχθη στο βαθμό του εφέτη, το ίδιο έτος όμως παραιτήθηκε και άσκησε τη δικηγορία στην Πάτρα μέχρι το 1872, χρονιά που διορίστηκε διευθυντής του υποκαταστήματος της Εθνικής τράπεζας στη Λαμία. Αργότερα διορίστηκε ως επιθεωρητής των επαρχιακών καταστημάτων της τράπεζας και στη συνέχεια μετατάχθηκε στο νομικό της τμήμα. Το 1875 αναγορεύτηκε υφηγητής του Πανεπιστημίου Αθηνών και το επόμενο έτος έγινε καθηγητής του συνταγματικού και διεθνούς Δικαίου ενώ το 1880 ορίστηκε από την ελληνική κυβέρνηση ως ο εκπρόσωπός της στην αποστολή που μετέβη στο Μόναχο για να διευθετήσει το χρέος του κράτους προς τη Βαυαρία.
Το 1889 εξελέγη με μεγάλο ποσοστό υποδιοικητής της Εθνικής Τραπέζης ενώ υπήρξε επίσης πρόεδρος του διοικητικού συμβουλίου της Εθνικής Ασφαλιστικής και της εταιρίας διώρυγας της Κορίνθου. Το 1896 ανέλαβε διοικητής της Εθνικής Τραπέζης, θέση στην οποία παρέμεινε μέχρι τις 7 Δεκεμβρίου 1910 όταν και παραιτήθηκε για λόγους υγείας.
Επί προεδρίας του επεκτάθηκε η δραστηριότητα της Εθνικής και πέραν των συνόρων της Ελλάδας με την ίδρυση της Τράπεζας Κρήτης και της Τράπεζας της Ανατολής. Παράλληλα ενισχύθηκαν ο Μακεδονικός αγώνας και το Ταμείο Εθνικής Άμυνας ενώ εκδόθηκαν δάνεια για την αποκατάσταση των Ελλήνων προσφύγων που προέρχονταν από τη Βουλγαρία και τη Ρουμανία. Το 1897 χρημάτισε υπουργός οικονομικών στην κυβέρνηση Αλέξανδρου Ζαΐμη. Κατά την υπουργική του θητεία επιτεύχθηκαν η ρύθμιση των χρεών του ελληνικού δημοσίου και η σύναψη νέου εξωτερικού δανείου. Διετέλεσε επίσης σύμβουλος του υπουργείου Εξωτερικών.
Απεβίωσε στην Αθήνα στις 13 Απριλίου του 1920. Η κηδεία του πραγματοποιήθηκε την επόμενη μέρα στην πρωτεύουσα. Ήταν παντρεμένος από το 1865 με τη Βικτωρία Λόντου, κόρη του πρώην δημάρχου Πατρέων Ανδρέα Λόντου, μαζί με την οποία απέκτησε έναν γιο, τον Γεώργιο.

</doc>
<doc id="60606" url="https://el.wikipedia.org/wiki?curid=60606" title="Λιμνοθάλασσα Προκόπου">
Λιμνοθάλασσα Προκόπου

Η Λιμνοθάλασσα Προκόπου βρίσκεται στη δυτική Αχαΐα και είναι ενταγμένη στο Εθνικό Πάρκο υγροτόπων Κοτυχίου Στροφυλιάς που πρόκειται για ένα δίκτυο λιμνοθαλασσών, λιμνών, ελών και δασών, κατά μήκος των βορειοδυτικών ακτών της Πελοποννήσου. 
Ονομασία.
Συχνά αναφέρεται, λανθασμένα, και ως λιμνοθάλασσα της Καλόγριας (ή Καλογριάς) λόγω της γειτονικής ομώνυμης παραλίας. Ως ονομασία απαντάει και το «λίμνη της Στροφυλιάς». Το ομώνυμο εκεί ιχθυοτροφείο ονομαζόταν παλιότερα «Ιχθυοτροφείο Προκοπονευροβίτσης».
Υδροβιότοπος.
Η λιμνοθάλασσα βρίσκεται στο Δάσος της Στροφυλιάς και μαζί με τη λιμνοθάλασσα του Πάπα (Αράξου), τη λίμνη-έλος Λάμια, τη Λιμνοθάλασσα Κοτυχίου και τα Μαύρα βουνά προστατεύεται από τη συνθήκη Ράμσαρ. Χωρίζει το δάσος από την θάλασσα και είναι φυσικό ιχθυοτροφείο με λαβράκια, κέφαλους και χέλια. Έχει γλυκό νερό. Γύρω την περιβάλλουν λόφοι από άμμο, οι οποίοι εμποδίζουν τα νερά των χειμάρρων να χυθούν στην θάλασσα και έτσι δημιουργείται η λίμνη. Εκεί φτάνουν πολλά υδρόβια και παροδικά πουλιά που φθάνουν να ξεχειμωνιάζουν. Επίσης υπάρχει και παρατηρητήριο πουλιών. Καλύπτει έκταση εμβαδού περίπου 1.500 στρέμματα με μικρά βάθη της τάξης των 0,5 μ. Μέσα σε όλη αυτή την έκταση υπάρχουν τρεις λεκάνες - λίμνες με βάθη περίπου 1,5 μ, οι "Παλάδες" (120 στρέμματα), "Χειροβολιά" (200 στρέμματα), "Μικρολίμνη" (30 στρέμματα). Η λίμνη επικοινωνεί με την θάλασσα μέσω αύλακα μήκους 2.300m με πλάτος 6-7 μ. και βάθος 0,8 μ. Στην λίμνη χύνονται τα νερά του Λάρισσου και του Φούσια.
Φωτοθήκη.
Ακολουθούν κάποιες φωτογραφίες της λιμνοθάλασσας:

</doc>
<doc id="60607" url="https://el.wikipedia.org/wiki?curid=60607" title="Άραξος ακρωτήριο">
Άραξος ακρωτήριο



</doc>
<doc id="60609" url="https://el.wikipedia.org/wiki?curid=60609" title="Γεώργιος Στρέιτ">
Γεώργιος Στρέιτ

Ο Γεώργιος Στρέιτ (1868-1948) ήταν Έλληνας νομικός και πολιτικός.
Βιογραφικά στοιχεία.
Γεννήθηκε στην Πάτρα στις 25 Σεπτεμβρίου 1868 και ήταν γιος του νομικού Στέφανου Στρέιτ και της Βικτωρίας Λόντου. Από την πλευρά της μητέρας του καταγόταν από την οικογένεια Λόντου και ήταν εγγονός του Ανδρέα Χ. Λόντου καθώς και πρώτος ξάδερφος του Δημήτριου Μάξιμου. Σπούδασε νομική στην Αθήνα και τη Γερμανία και σύντομα έγινε διδάκτορας της Νομικής στη Λειψία με την εναίσιμο διατριβή "Περί αντιστάσεως κατά της Αρχής". Το 1893 διορίστηκε υφηγητής του Διεθνούς Δικαίου στη Νομική Σχολή του πανεπιστημίου Αθηνών και το 1898 έγινε καθηγητής. Με προτάσεις και υπομνήματα, επισήμανε την εθνική ανάγκη ιδρύσεως Πανεπιστημίου στη Θεσσαλονίκη, που θα συντελούσε στην εξέλιξή της σε εθνικό και πολιτισμικό κέντρο, συμβάλλοντας έτσι στην ίδρυση του Αριστοτέλειου Πανεπιστημίου Θεσσαλονίκης. Εργάστηκε στο Υπουργείο Εξωτερικών ως νομικός σύμβουλος και διευθυντής του και το 1910 διορίστηκε πρεσβευτής της Ελλάδας στη Βιέννη επί τριετία. Το 1913 χρημάτισε υπουργός εξωτερικών (από 22 Δεκεμβρίου 1913 έως 31 Αυγούστου 1914), ενώ το 1927 αναγορεύτηκε μέλος της Ακαδημίας Αθηνών και ήταν πρόεδρος της το 1931, χωρίς να ασκήσει ποτέ τα καθήκοντά του. Από το 1929 ήταν μέλος του διεθνούς δικαστηρίου της Χάγης, και το 1933 εξελέγη τιμητικά γερουσιαστής.
Υπήρξε στενός φίλος του βασιλιά Κωνσταντίνου και διαδραμάτισε σημαντικό ρόλο ως σύμβουλός του στα γεγονότα του Εθνικού Διχασμού. Τον ακολούθησε στην εξορία του το 1917 για να προβάλλει τις βασιλικές θέσεις στο εξωτερικό, ενώ το 1922 ανέλαβε πρωτοβουλίες για τους πρόσφυγες στην Κοινωνία των Εθνών. Από τότε δεν ασχολήθηκε ενεργά με την πολιτική.
Πέραν των δημοσίων αξιωμάτων που κατείχε, ήταν ακόμη μέλος επιτροπών και συμβουλίων σε διάφορα υπουργεία. Ακόμη, ήταν μέλος της Διεθνούς Ένωσης Ναυτικών, νομικός σύμβουλος της Εθνικής Τράπεζας της Ελλάδας, της Εταιρείας Υδάτων Αθηνών-Πειραιώς-Περιχώρων και της εταιρείας εκμετάλλευσης της Κωπαΐδας. Επιπλέον, μεταξύ 1896 και 1906 υπήρξε μέλος των επιτροπών των Ολυμπιακών Αγώνων.
Απεβίωσε στις 27 Δεκεμβρίου 1948 στην Αθήνα. Ήταν παντρεμένος με την Ιουλία Καραθεοδωρή και είχε μια κόρη την Δέσποινα, σύζυγο Ιωάννη Γερουλάνου, και ένα γιο, τον Στέφανο. Δισέγγονός του είναι ο Παύλος Γερουλάνος.
Συγγράμματα.
Είχε εκδώσει αρκετά νομικά έργα όπως:
καθώς και διάφορες μελέτες όπως:
κ.α.

</doc>
<doc id="60610" url="https://el.wikipedia.org/wiki?curid=60610" title="Λιμνοθάλασσα Πάπα">
Λιμνοθάλασσα Πάπα

Η Λιμνοθάλασσα Πάπα βρίσκεται στην δυτική Αχαΐα στην περιοχή του ακρωτηρίου του Αράξου και είναι ενταγμένη στο Εθνικό Πάρκο υγροτόπων Κοτυχίου Στροφυλιάς που πρόκειται για ένα δίκτυο λιμνοθαλασσών, λιμνών, ελών και δασών, κατά μήκος των βορειοδυτικών ακτών της Πελοποννήσου. Στις δυτικές όχθες της βρίσκεται ο μικρός οικισμός Παραλίμνη ενώ στο βόρειο τμήμα της, εντός της απαγορευμένης περιοχής του «ναυτικού οχυρού Αράξου», υπάρχει και νησίδα.
Ονομασία.
Το όνομα προέρχεται από τις αρχές της βυζαντινής εποχής, οπότε κατά την παράδοση πήγαιναν από τη λίμνη τσιπούρες στον Πάπα της Ρώμης. Είναι περισσότερο γνωστή ως «λιμνοθάλασσα του Αράξου» ή ως λιμνοθάλασσα της «Καλόγριας» ή «Καλογριάς» ενώ ως ονομασία απαντάει και το «λιμνοθάλασσα Καλογερά». 
Το 12ο αιώνα αναφέρεται με το όνομα «Ασταλάρια» ενώ οι Τούρκοι ονόμαζαν την περιοχή με το ομώνυμο ιχθυοτροφείο ως «Μπαμπά». Σε βενετικό έγγραφο του 1645 το εκεί ιχθυοτροφείο αναφέρεται ως «Ιχθυοτροφεία του Μορέως».
Υδροβιότοπος.
Η λιμνοθάλασσα βρίσκεται στο Δάσος της Στροφυλιάς και μαζί με τη λιμνοθάλασσα του Προκόπου, τη λίμνη-έλος Λάμια, τη Λιμνοθάλασσα Κοτυχίου και τα Μαύρα βουνά προστατεύεται από τη συνθήκη Ράμσαρ. Στη λιμνοθάλασσα ξεχειμωνιάζουν πολλά σπάνια είδη πουλιών και η ίδια η λίμνη, η οποία έχει γλυκό νερό, είναι φυσικό ιχθυοτροφείο. Η λιμνοθάλασσα, όπως και η λιμνοθάλασσα Προκόπου, περιβάλλεται από λόφους με άμμο που εμποδίζουν τα νερά των χειμάρρων να πάνε στην θάλασσα και έτσι σχηματίστηκε. Η έκταση που καταλαμβάνει η λίμνη είναι 4.500 στρέμματα και το μέσο βάθος είναι 0,5 - 2,5 μ. ενώ το μέγιστο είναι 3,4 μ. Η περιοχή είναι προστατευόμενη τοποθεσία του δικτύου Natura 2000 με κωδικό GR2320001.

</doc>
<doc id="60613" url="https://el.wikipedia.org/wiki?curid=60613" title="Λιμνοθάλασσα Κοτυχίου">
Λιμνοθάλασσα Κοτυχίου

Η λιμνοθάλασσα Κοτύχι ή λίμνη Κοτύχι βρίσκεται στη βορειοδυτική Πελοπόννησο στο Νομό Ηλείας, ΒΑ. της κωμόπολης των Λεχαινών, ενώ το παραθαλάσσιο δάσος, ο υγρότοπος της Στροφυλιάς, είναι βορειότερα, στο Νομό Αχαΐας. Εντάσσεται στο Εθνικό Πάρκο υγροτόπων Κοτυχίου Στροφυλιάς που πρόκειται για ένα δίκτυο λιμνοθαλασσών, λιμνών, ελών και δασών, κατά μήκος των βορειοδυτικών ακτών της Πελοποννήσου.
Υδροβιότοπος.
Η λίμνη βρίσκεται στο Δάσος της Στροφυλιάς και μαζί με τις λιμνοθάλασσες του Προκόπου, τη λίμνη-έλος Λάμια και του Πάπα προστατεύεται από τη συνθήκη Ραμσάρ.
Αποτελεί ένα μωσαϊκό σημαντικών οικοτόπων, με σπάνια είδη χλωρίδας και πανίδας, μεγάλη φυσική ομορφιά αλλά και πλήθος ανθρώπινων δραστηριοτήτων. Η ιχθυοπανίδα της λιμνοθάλασσας αποτελείται από Λαβράκια ("Dicentrarchus labrax"), Κέφαλους ("Mugil cephalus"), Τσιπούρες ("Sparus auratus") και Χέλια ("Anguilla anguilla"). Είναι σημαντικός τόπος ξεκούρασης για πολλά αποδημητικά πουλιά, όπως ερωδιούς, χαλκόκοτες, χελιδόνια, τσαλαπετεινούς, γεράκια, τρυγόνια, γλαρόνια κ.ά.
Η μακροχλωριδική σύνθεση της περιοχής του Κοτυχίου περιλαμβάνει μεταξύ άλλων τα είδη: αλμυρίκι, άγρια σπανάκια, ήμερος φλωμός, αλειχηνόχορτο, βούρλο, κρίνος της θάλασσας, άσπρος κρίνος, αγριοκάλαμος, καλαμίθι, μαχαιρίδα, ξιφάρα, λάχαρι, αλμυρίκι, κρίθμος, καλιά, θαλασσόχορτο και βρίγκα.
Ο Υγρότοπος Κοτυχίου προστατεύεται από Εθνική, Ευρωπαϊκή και Διεθνή νομοθεσία.

</doc>
<doc id="60614" url="https://el.wikipedia.org/wiki?curid=60614" title="Μάλτα (αποσαφήνιση)">
Μάλτα (αποσαφήνιση)

Το τοπωνύμιο Μάλτα μπορεί να αναφέρεται:

</doc>
<doc id="60617" url="https://el.wikipedia.org/wiki?curid=60617" title="Μαύρα Βουνά">
Μαύρα Βουνά

Τα Μαύρα Βουνά βρίσκονται στην Αχαΐα κοντά στα σύνορα με νομό της Ηλείας και έχουν μέγιστο υψόμετρο 249 μέτρα. Είναι ενταγμένα στο Εθνικό Πάρκο υγροτόπων Κοτυχίου Στροφυλιάς που πρόκειται για ένα δίκτυο λιμνοθαλασσών, λιμνών, ελών και δασών, κατά μήκος των βορειοδυτικών ακτών της Πελοποννήσου.
Ονομασία.
Η ονομασία οφείλεται στο ότι κατά την αρχαιότητα πιστευόταν ότι από σπηλιά που βρισκόταν στα βουνά εξορμούσαν οι άρχοντες των θαλασσών, που τρόμαζαν τους ναυτικούς όταν περνούσαν από την εγγύς θαλάσσια περιοχή, ώστε ο τόπος της σπηλιάς να ονομαστεί Μαύρα Βουνά.
Υδροβιότοπος.
Τα βουνά αυτά προέρχονται από ασβεστολιθικά πετρώματα. Αποτελούν μέρος του οικοσυστήματος του Δάσους της Στροφυλιάς που προστατεύεται από την Συνθήκη Ραμσάρ. Εκεί βρίσκονται το χωριά Άραξος και Παραλίμνη, καθώς και οι Ιαματικές πηγές Αράξου και η δημοφιλής μικρή αμμώδης παραλία Γιανισκάρι. Εκτείνονται ανάμεσα στο Δάσος της Στροφυλιάς, τις λιμνοθάλασσες Αράξου (Πάπα) και Προκόπου, τον Πατραϊκό κόλπο και το Ιόνιο πέλαγος.
Λοιπά στοιχεία.
Στα Μαύρα βουνά υπάρχουν πολλά στρατιωτικά φυλάκια, ναυτικά οχυρά. Από τα πετρώματα τους βγαίνει άριστης ποιότητας άμμος, ενώ το χώμα είναι επίσης καλής ποιότητας για γκαζόν. Μέχρι τις αρχές του 20ου αιώνα καλυπτόντουσαν από πευκόδασος, όπου σήμερα διασώζεται μικρό τμήμα του κατεστραμμένο από πυρκαγιές. 

</doc>
<doc id="60618" url="https://el.wikipedia.org/wiki?curid=60618" title="Μουρζίμ">
Μουρζίμ

Με το όνομα Μουρζίμ ονόμαζαν οι Άραβες τον αστέρα β του αστερισμού του Μεγάλου Κυνός. Ο Μουρζίμ αναφέρεται στον κατάλογο της "Μεγάλης Σύνταξης" του Πτολεμαίου όπου προσδιοριζόταν ως "«ο επ΄ άκρω τω εμπροσθίω πόδι»" (του Κυνός).
Ο Μουρζίμ είναι ένας λαμπρός γίγαντας αστέρας, από τους λαμπρότερους του αστερισμού. Είναι ελαφρώς μεταβλητός αστέρας της κατηγορίας των παλλόμενων μεταβλητών (του τύπου «β Κηφέως»). Ο Μουρζίμ έχει απόλυτο μέγεθος -3,95 , που σημαίνει ότι στην πραγματικότητα εκπέμπει περί τις 19.000 φορές περισσότερο φως από ό,τι ο Ήλιος. Η επιφανειακή του θερμοκρασία ανέρχεται στους 22.000 K. Απομακρύνεται από τη Γη με μέση ταχύτητα 34 χιλιόμετρα το δευτερόλεπτο (122.000 χιλιόμετρα την ώρα).

</doc>
<doc id="60619" url="https://el.wikipedia.org/wiki?curid=60619" title="Λίμνη Λάμια">
Λίμνη Λάμια

Η λίμνη - έλος Λάμια βρίσκεται στην δυτική Αχαΐα και είναι ενταγμένη στο Εθνικό Πάρκο υγροτόπων Κοτυχίου Στροφυλιάς που πρόκειται για ένα δίκτυο λιμνοθαλασσών, λιμνών, ελών και δασών, κατά μήκος των βορειοδυτικών ακτών της Πελοποννήσου.
Ονομασία - Λαογραφία.
Για την λίμνη κυκλοφορεί η παράδοση ότι κάποιο τέρας εμφανίζεται κατά καιρούς στα νερά της, η "Λάμια", εξ ου και η ονομασία της.
Υδροβιότοπος.
Η λιμνοθάλασσα βρίσκεται στο Δάσος της Στροφυλιάς και μαζί με τη λιμνοθάλασσα του Πάπα (Καλόγριας), τη λιμνοθάλασσα του Προκόπου, τη Λιμνοθάλασσα Κοτυχίου και τα Μαύρα βουνά προστατεύεται από τη συνθήκη Ράμσαρ. Έχει επιφάνεια 0,562 (τ.χμ.), μέγιστο μήκος 1,188 (χλμ.) και μέγιστο πλάτος 0,650 (χλμ.). Μέσω του αύλακα "Κέντρος" επικοινωνεί με το Ιόνιο Πέλαγος. Στις δυτικές όχθες της έχει αναπτυχθεί τις τελευταίες δεκαετίες ο μικρός οικισμός των Σαμαραίικων.

</doc>
<doc id="60620" url="https://el.wikipedia.org/wiki?curid=60620" title="Amd">
Amd



</doc>
<doc id="60622" url="https://el.wikipedia.org/wiki?curid=60622" title="Ιμπελέν">
Ιμπελέν

Το Ιμπελέν γαλλ. Ibelin, παραφθορά του Yibna, ήταν κάστρο του Βασιλείου της Ιερουσαλήμ και έδωσε το όνομά του σε σημαντική οικογένεια των Σταυροφορικών κρατών της Ανατολής.
Το κάστρο χτίστηκε το 1141 μ.Χ., μεταξύ της Γιάφα και της Ασκαλόν.
Η οικογένεια των Ιμπελέν, της οποίας δεν είναι γνωστή η καταγωγή, έγινε πολύ ισχυρή και πολλά μέλη της πήραν σημαντικές θέσεις στο Βασίλειο της Ιερουσαλήμ και στο Βασίλειο της Κύπρου.

</doc>
<doc id="60623" url="https://el.wikipedia.org/wiki?curid=60623" title="Lordi">
Lordi

Οι Lordi είναι heavy metal συγκρότημα από τη Φινλανδία. Εκπροσώπησαν τη Φινλανδία στην Eurovision στην Αθήνα το 2006 με το τραγούδι "Hard Rock Hallelujah" όπου και ήρθαν πρώτοι με 292 βαθμούς. Ήταν η πρώτη νίκη στο διαγωνισμό για την Φινλανδία. 
Ιστορία.
Οι Lordi ξεκίνησαν επισήμως ως μπάντα το 1995 όταν ηχογράφησαν το πρώτο τους ντέμο με τον τίτλο "Bend Over And Pray The Lord" και το "Napalm Market" το 1997. Το 2000 μπήκε στην μπάντα και ο ντράμερ Kita και το 2002 κυκλοφόρησε το πρώτο τους άλμπουμ "Get Heavy", το οποιό πήγε σχετικά καλά σε πωλήσεις. Το 2004 με το "Monsterican Dream" ήρθαν αρκετά οικονομικά προβλήματα που τους έφεραν σε ακραίες καταστάσεις, και το καλοκαίρι του 2004 αποχωρεί από την μπάντα η keyboardist Enary και ο μπασίστας Kalma. Το Νοέμβριο του 2005 μπαίνουν στην μπάντα η keyboardist Awa και ο μπασίστας OX και αμέσως αρχίζουν οι ηχογραφήσεις για το νέο άλμπουμ-φαινόμενο στην Ευρώπη, "The Arockalypse". Τον Φεβρουάριο του 2006 ανακοινώθηκε ότι οι Lordi θα εκπροσωπούσαν την Φινλανδία στη Eurovision με το τραγούδι "Hard Rock Hallelujah". Το τραγούδι ήταν πραγματικά κορυφή στην Γιουροβίζιον και έτσι άρχισαν οι παγκόσμιες περιοδείες και άνοιξαν νέες διάπλατες πόρτες για την μπάντα.
Deadache Era (2008-10)
Το 2007 έπειτα από αρκετές επιτυχημένες περιοδείες οι Lordi θα πρωταγωνιστούσαν σε μια ταινία τρόμου και πράγματι, τον Φεβρουάριο του 2008 κυκλοφόρησε η ταινία "Dark Floors". Αμέσως άρχισαν οι ηχογραφήσεις του νέου άλμπουμ. Τον Οκτώβριο του 2008 κυκλοφορεί το Deadache. Ανανεώθηκαν τα κοστούμια και το συγκρότημα έκανε μια νέα Ευρωπαϊκή περιοδεία. Τον Σεπτέμβριο του 2009 ο Μr.Lordi πήγε στην Αμερική, και σε συνεργασία με τον πρώην κιθαρίστα των 'KISS', Βruce Kulick έγραψαν το Call Off The Wedding. 
Babez For Breakfast Era (2010-2012)
Τον Φεβρουάριο του 2010 όλη η μπάντα μεταφέρθηκε στην Αμερική και τέλη Απριλίου το νέο τους άλμπουμ "Babez For Breakfast", ήταν έτοιμο. Το πρώτο single απ'το άλμπουμ, το "This Is Heavy Metal" κυκλοφόρησε στις 9 Αυγούστου 2010, αφού είχε προηγηθεί η ανανέωση κοστουμιών στις 3 Αυγούστου 2010. Στις 15 Σεπτεμβρίου λοιπόν, το νέο άλμπουμ, Babez For Breakfast κυκλοφόρησε, και ανάμεσα στους φαν των Lordi κυμαίνεται στα πιο πετυχημένα άλμπουμ που έχει ηχογραφήσει ποτέ η μπάντα. Στις 18 Σεπτεμβρίου 2010 που πραγματοποιήθηκε το λεγόμενο "release gig", η συναυλία για την παρουσίαση του άλμπουμ. Στις 30 Σεπτεμβρίου ο ντράμερ Kita κλήθηκε να αντιπροσωπεύσει τη Φινλανδία με την μπάντα του, Stala &amp; So., και χωρίς να θέλει να βάλει την καριέρα του στους Lordi σε κίνδυνο, παραιτείται απ´τη θέση του ντράμερ στις 4 Οκτωβρίου, και ήρθε και η επίσημη ανακοίνωση από την μπάντα. Αμέσως την ίδια μέρα, ο αντικαταστάτης του Kita βρέθηκε. Σύμφωνα με δήλωση της μπάντας ο νέος ντράμερ έστειλε μήνυμα στον Mr.Lordi την μέρα της επίσημης ανακοίνωσης και στις 24 Οκτωβριου του 2010 ο ΟΧ έγραψε στο twitter πως υπάρχει νέος ντράμερ. Στις 26 έγινε η αποκάλυψη και επισήμως πια, ο νέος ντράμερ της μπάντας ήταν ο Otus (Tonmi Lillman). Στις 5 Νοεμβρίου ξεκίνησε η προκαθορισμένη περιοδεία και τελείωσε 22 Δεκεμβρίου του 2010 στην Γερμανία.
Στις 15 Φεβρουαρίου 2012, ήρθε μια σοκαριστική ανακοίνωση απ'το site της μπάντας. Ο ντράμερ Tonmi Lillman βρέθηκε νεκρός μέσα στο σπίτι του από μια οικογενειακή φίλη. Τα αίτια θανάτου παραμένουν αδιευκρίνιστα αν και σημειώνεται πως ο Tonmi έπασχε από μια ασθένεια. Τον Μάιο του 2012 έκανε την εμφάνιση του στη σκηνή, σε ένα live στην Ιταλία ο Jimmy "The Drummer" Hammer, ως session πριν αντικατασταθεί επίσημα. Στις 25 Ιουλίου 2012 ανακοινώθηκε μέσω του site ξανά ότι η Awa, θα φύγει απ΄το συγκρότημα. Η τελευταία της συναυλία με τους Lordi δόθηκε στις 11 Αυγούστου 2012, σε ένα επετειακό live για τα 20 χρόνια της μπάντας. Το Σεπτέμβριο του 2012 κυκλοφόρησε ένα επετειακό κουτί, Scarchives Vol. 1.
Το Beast or Not To Beast Era (2013-2014)
Τον Φεβρουάριο του 2013 κυκλοφόρησε το πρώτο σινγκλ του νέου δίσκου με τίτλο "The Riff" και το βίντεο που το συνόδευε. Ένα μήνα αργότερα κυκλοφόρησε ο νέος δίσκος "Το Βeast Or Not To Beast" και ακολούθησε η περιοδεία για την προώθησή του, μέχρι τις αρχές του 2014. Στο δίσκο παρουσιάζονται για πρώτη φορά τα δύο νέα μέλη, ο Mana και η Hella ως ο νέος drummer και η νέα keyboardist αντίστοιχα. 
Scare Force One (2014-2016) 
Τον Οκτώβρη του 2014 κυκλοφορεί το "Scare Force One", με το πρώτο single "Νailed by the Hammer of Frankenstein" να έχει κυκλοφορήσει ένα μήνα πριν σε μορφή lyric video. Λίγο καιρό αργότερα, κυκλοφορεί το βίντεο του ομώνυμου τραγουδιού, και αποσπά φοβερές κριτικές. Κατά τη διάρκεια της περιοδείας "Τour Force One" η Hella ανακοινώνει την εγκυμοσύνη της και πως στα συναυλιακά δρώμενα του καλοκαιριού θα υπάρχει ένα νέο τέρας σαν προσωρινός αντικαταστάτης, ο Nalle. Ο Nalle επανήλθε κατά τη διάρκεια της επόμενης περιοδείας τους επίσης, το 2017 στη δεύτερη εγκυμοσύνη της Hella. 
Monstereophonic (Theaterror vs. Demonarchy) (2016-2018) 
Ο επόμενος δίσκος των Lordi, "Monstereophonic" κυκλοφορεί στις 16 Σεπτεμβρίου 2016 και είναι χωρισμένος σε δυο μέρη, όπως ακριβώς και οι νέες ενδυμασίες της μπάντας. Το δεύτερο μέρος είναι περισσότερο μελωδικό και metal, σε αντίθεση με το πρώτο που φέρει τον κλασσικό ήχο των Lordi. Στα πλαίσια της προώθησής του, οι Lordi επιστρέφουν μετά από μια δεκαετία για μια σειρά συναυλιών στην Αμερική. Το βίντεο για το single του δίσκου, "Hug You Hardcore", σόκαρε το κοινό της μπάντας. 
Sexorcism (2018-2019) 
Τον Απρίλιο του 2018 κυκλοφορεί το πρώτο single του νέου δίσκου, "Your Tongue's Got the Cat", σε μορφή lyric video, και ακολουθεί το "Naked In my Cellar" με το αντίστοιχο videoclip. Έτσι, τέλη Μαίου κυκλοφορεί το "Sexorcism", το ένατο άλμπουμ της μπάντας. Στις αρχές του 2019, ανακοινώνεται πως ο ΟΧ αποχωρεί από το συγκρότημα μετά από περίπου 12 χρονια. Το καλοκαίρι του 2019 κυκλοφορεί το Live CD/DVD "Recordead", το οποίο η μπάντα ηχογράφησε στην Ελβετία και συγκεκριμένα στο Ζ7 κατά τη διάρκεια της περιοδείας τους το φθινόπωρο του 2018. Τον Οκτώβρη ανακοινώνεται η ένταξη του Hiisi ως το νέο μπασίστα της μπάντας, ο οποίος ανεβαίνει για πρώτη φορά στη σκηνή στην τελευταία συναυλία του "Sexorcism", τον Δεκέμβρη του 2019 στο Ελσίνκι, όπου οι Lordi εμφανίστηκαν στο Ηelsinki Ice Hall ως special guests στους Beast In Black. 
Killection (2020-) 
Το φθινόπωρο του 2019 κυκλοφορούν τα δυο πρώτα single του δίσκου "Killection", το "Shake The Baby Silent" σε μορφή lyric video και ακολουθεί το "I Dug A Hole In The Yard for You" με το επίσημο βίντεο κλιπ. Το "Killection" κυκλοφορεί στις 31 Ιανουαρίου του 2020 και χαρακτηρίζεται ως "fictional compilation album". Κάθε τραγούδι του είναι εμπνευσμένο από μια διαφορετική δεκαετία και αντίστοιχα ηχογραφημένο με τα εκάστοτε μέσα που αντιπροσωπεύουν την εποχή. Στο δίσκο συμπεριλαμβάνεται επίσης το single "Like A Bee To The Honey", το οποίο έγραψε ο Paul Stanley των Kiss. Η περιοδεία του δίσκου ξεκίνησε από τη Βουδαπέστη και το Barba Negra στις 16 Φεβρουαρίου, αλλά διακόπηκε σύντομα στις αρχές Μαρτίου λόγω του κορονοϊού. Η περιοδεία θα συνεχιστεί όπως ήταν προγραμματισμένη το καλοκαίρι του 2020. 

</doc>
<doc id="60624" url="https://el.wikipedia.org/wiki?curid=60624" title="Συνθήκη της Ρώμης (1957)">
Συνθήκη της Ρώμης (1957)



</doc>
<doc id="60630" url="https://el.wikipedia.org/wiki?curid=60630" title="Μίλτος Πασχαλίδης">
Μίλτος Πασχαλίδης

Ο Μίλτος (Μιλτιάδης) Πασχαλίδης (Καλαμάτα, 31 Ιουλίου 1969) είναι Έλληνας τραγουδιστής και τραγουδοποιός (συνθέτης &amp; στιχουργός) της έντεχνης και ροκ μουσικής. Επιπλέον έχει αναπτύξει συγγραφικό έργο, ενώ στο ξεκίνημά του υπήρξε μέλος του συγκροτήματος Χαΐνηδες.
Βιογραφία.
Γεννήθηκε στις 31 Ιουλίου του 1969 στην Καλαμάτα Μεσσηνίας και μεγάλωσε στην Αθήνα. Διδάχθηκε κλασική κιθάρα στο Ελληνικό Ωδείο. Οι σπουδές στο μαθηματικό τμήμα του Πανεπιστημίου Κρήτης, στο Ηράκλειο, αποτέλεσαν σταθμό στη ζωή και μουσική του καριέρα, με τη συμμετοχή του, αρχικά, στους Χαϊνηδες για να ακολουθήσει η προσωπική του καλλιτεχνική πορεία. Υπηρέτησε τη στρατιωτική του θητεία στη Λάρισα και ζει στην Αθήνα. Από τα μέσα της δεκαετίας του 1990 συμμετέχει σε συναυλίες σε όλη την Ελλάδα. 
'Εχει συνεργαστεί με πληθώρα ερμηνευτών της ελληνικής μουσικής: Γιώργος Νταλάρας, Δημήτρης Μητροπάνος,Σωκράτης Μάλαμας, Λαυρέντης Μαχαιρίτσας, Βασίλης Παπακωνσταντίνου, Χάρις Αλεξίου, Δήμητρα Γαλάνη, Γλυκερία, Γιώτα Νέγκα, Χρήστος Θηβαίος, Δημήτρης Μπάσης, Νατάσσα Μποφίλου, Μπάμπης Στόκας, Γιάννης Χαρούλης, Μιρέλα Πάχου. Επιπλέον έχει συνεργαστεί με ορισμένους από τους σημαντικότερους συνθέτες και στιχουργούς: Θάνος Μικρούτσικος, Μίκης Θεοδωράκης, Άλκης Αλκαίος, Μάνος Ελευθερίου, Μάριος Τόκας, Οδυσσέας Ιωάννου.
Ο πρώτος προσωπικός του δίσκος κυκλοφόρησε το 1995 (Παραμύθι με λυπημένο τέλος). Το 2020 κυκλοφόρησε ο δίσκος "Στη χώρα των αθώων". Εκτός από τη σύνθεση τραγουδιών έχει ασχοληθεί με τη συγγραφή.
Συμμετοχές ως συνθέτης/στιχουργός (ενδεικτικά).
""Απουσία", Στίχοι &amp; μουσική: Μίλτος Πασχαλίδης, (EMI: 24/1/1997)
"Άνοιξη", Στίχοι: Γιώτα Βασιλακοπούλου, Μουσική: Μίλτος Πασχαλίδης, (VIRGIN: 14/5/1997)
"Πεθαμένες Καλησπέρες", Στίχοι &amp; μουσική: Μίλτος Πασχαλίδης, (MINOS: 18/12/1998)
"Το Βαλσάκι Της Ησυχίας", Στίχοι: Μίλτος Πασχαλίδης, Μουσική: Θανάσης Ζαχαρόπουλος, (THESIS: 10/9/1998)
"Κι Αν Με Βγάλανε Ελένη", Στίχοι: Ισαάκ Σούσης, Μουσική: Μίλτος Πασχαλίδης, (SONY MUSIC: 30/11/1999)
"Νυχτώνει γύρω", Στίχοι: Νίκος Μωραΐτης, Μουσική: Μίλτος Πασχαλίδης, (POLYMUSIC: Μάρτιος 2006)
"Χόρεψε στην Καταιγίδα" Στίχοι: Πόλυ Κυριάκου, Μουσική: Μίλτος Πασχαλίδης (2017)
Συμμετοχές ως τραγουδιστής (ενδεικτικά).
"Μάσκες", Στίχοι &amp; μουσική: Βαγγέλης Γερμανός, (LYRA: 19/5/1998)
"Κομοτηνή και Αντιστέκομαι", Στίχοι &amp; μουσική: Θανάσης Γκαϊφύλλιας, (KITARO RECORDS: 21/4/1999)
"Ο Παπαγάλος", Στίχοι: Ζαχαρίας Παπαντωνίου, Μουσική: Μίλτος Πασχαλίδης (2000)
"Τσε Γκεβάρα - Hasta Siempre", Μουσική: Carlos Puebla, Ελληνικοί στίχοι: Δέσποινα Φορτσέρα (2000)
"Τσε Γκεβάρα" &amp; "Ο Γέρο Νέγρο Τζιμ", (MINOS: 2/8/2002)
"Βόλτα"", Στίχοι &amp; μουσική: Απόστολος Μπουλασίκης, (EMI: 8/7/2003) 

</doc>
<doc id="60631" url="https://el.wikipedia.org/wiki?curid=60631" title="Σωτηράκης Λόντος">
Σωτηράκης Λόντος

Ο Σωτηράκης Λόντος (Βοστίτσα, 1750 - Τρίπολη, 1812) ήταν Έλληνας πρόκριτος και μοραγιάνης.
Βιογραφία.
Γεννήθηκε στη Βοστίτσα (Αίγιο) και ήταν γιος του Γκολφίνου Λόντου, γενάρχη της ισχυρής οικογένειας των Λόντων. Έλαβε μέρος στα Ορλωφικά (1770) αλλά λόγω των φιλικών του σχέσεων με τους Οθωμανούς, κατάφερε να γλιτώσει από την οργή τους. Σταδιακά αναδείχθηκε σε έναν από τους ισχυρότερους προκρίτους της Πελοποννήσου. Το 1778 διορίστηκε "γενικός επίτροπος" των Πελοποννησίων και το 1778, κατάφερε να εξασφαλίσει το προνόμιο να εγκρίνει τους αρχιερείς της Πελοποννήσου που εκλεγόταν από το Πατριαρχείο Κωνσταντινουπόλεως. Το 1807 ο σατράπης Βελής, γιος του Αλή πασά, τον διόρισε "μοραγιάνη". Το 1812 όμως, ο Ιντζέλης Πασάς αντικατέστησε τον Βελή πασά και σχεδόν αμέσως ικανοποίησε τις απαιτήσεις του προκρίτου της Καρύταινας Ιωάννη Δεληγιάννη-Παπαγιαννόπουλου, αποκεφαλίζοντας τον Σωτηράκη Λόντο στην Τρίπολη.
Εκμεταλλευόμενος αυτό το πλήγμα κατά της οικογένειας των Λόντων, ο Ιωάννης Δεληγιάννης-Παπαγιαννόπουλος εγκαθίδρυσε νόθο κλάδο του δικού του οίκου στην περιοχή των Νεζεροχωρίων εντός των γαιών των Λόντων, οι οποίοι κατάγονται από τον Κάλανο Νεζερών, αποσκοπώντας έτσι αφενός στην διαρκή τριβή των κύριων ανταγωνιστών του με τους συγγενείς και συμμάχους του Παπαγιαννόπουλους, οι οποίοι εγκαταστάθηκαν με επίκεντρο την γειτονική Καλάνιστρα, και αφετέρου στην εν γένει εξουδετέρωση οποιασδήποτε εχθρικής επιρροής στην περιοχή βορείως της Γορτυνίας. 
Είχε τέσσερα παιδιά, τον Ανδρέα, το Λουκά, τον Αναστάσιο και τη Μαρία, την μετέπειτα σύζυγο του Λέοντος Μεσσηνέζη.

</doc>
<doc id="60633" url="https://el.wikipedia.org/wiki?curid=60633" title="Μετς (Αθήνα)">
Μετς (Αθήνα)

Το Μετς είναι ανατολική συνοικία της Αθήνας που βρίσκεται απέναντι και νοτιοανατολικά από το Ζάππειο επί του λόφου "Λογγίνου", που αποτελεί νότια συνέχεια του λόφου Αρδηττού.
Σύμφωνα με τα διαθέσιμα έως σήμερα ιστορικά στοιχεία η περιοχή πήρε το όνομα Μέτς ως ακολούθως: «Το Παράρτημα του ξενοδοχείου του Ν.Θ. Τσούχλου, το υπό την επωνυμίαν Μέτς και Παντεπόπτης ήρξατο των εργασιών αυτού. Οι προσερχόμενοι θέλουσι μείνει ευχαριστημένοι δια την εξαίρετον ποιότητα των φαγητών του, του Ρητινίτου και των άλλων εκλεκτών ποτών». 
Η συνοικία αυτή παλαιότερα ονομάζονταν και «παντρεμενάδικα». Εξυπηρετείται από το σταθμό του μετρό Ακρόπολη, τις στάσεις Αγία Φωτεινή, Κολυμβητήριο και Στάδιο, από τις γραμμές τρόλεϊ 2, 4, 11 και από τη στάση Ζάππειο του τραμ.
Τα νοητά όρια του Μετς αποτελούνται από το πολεοδομικό τετράγωνο που δημιουργείται από τις λεωφόρους Αρδηττού (βόρεια) και Ηλιουπόλεως(δυτικά), και τις οδούς Νικηφόρου Θεοτόκη (ανατολικά) και Τριβωνιανού (νότια). Πρόκειται για τη συνοικία που εκτείνεται μεταξύ της δυτικής πλαγιάς του Αρδηττού προ της εισόδου του Πρώτου Νεκροταφείου. και του Ιλισσού ποταμού, επί του Λόφου Λογγίνου.
Στη συνοικία Μετς παλαιότερα υπήρχαν ωραίες επαύλεις που κάποιες διατηρούνται ακόμη στο βόρειο τμήμα. Επί του λόφου Λογγίνου έχει διαμορφωθεί σήμερα ένα πάρκο αναψυχής. Ενορία της συνοικίας αυτής είναι ο Ιερός Ναός της Αγίας Φωτεινής παρά τον Ιλισσό ποταμό, στη γέφυρα της Καλλιρρόης.
Πρόκειται για την περιοχή που ορίζεται από το λόφο του Αρδηττού και το κομμάτι της κοίτης του Ιλισσού που έχει διασωθεί μέχρι σήμερα - εκεί όπου βρίσκεται η εκκλησία της Αγίας Φωτεινής. Τον καιρό της Τουρκοκρατίας στα ψηλά σημεία της στον Αρδηττό επάνω, υπήρχαν οι ανεμόμυλοι του Γεωργάκη, που τροφοδοτούσαν με αλεύρι την περιοχή της Αθήνας. Στη διάρκεια της Επανάστασης και της πολιορκίας της Ακρόπολης οι Τούρκοι αξιοποίησαν τους μύλους αυτούς - αναγκασμένοι όμως να τους φρουρούν με 80 έως 100 στρατιώτες τον καθένα. Ο τελευταίος από τους μύλους, που είχε σωθεί σε αρκετά καλή κατάσταση μέχρι τις μέρες μας, κατεδαφίστηκε το 1986 από τον ιδιοκτήτη του.
Στην πλαγιά του λόφου, έρημου ακόμα τότε από σπίτια, εγκαταστάθηκε στα 1870 η μπυραρία του Μετς, που αργότερα έδωσε το όνομά της στην περιοχή. Ο ιδιοκτήτης ήταν Βαυαρός και η μπύρα είναι ένας από τους νεωτερισμούς που οι Βαυαροί έφεραν στην Ελλάδα, φτάνοντας εδώ μαζί με τον Όθωνα. Αργότερα η μπυραρία μετατράπηκε σε καφέ-αμάν, με σαντούρια, βιολιά, κιθάρες και κοντραμπάσα. Κοντά στο Βατραχονήσι, όπως ονομαζόταν το νησάκι του Ιλισσού και κατ' επέκταση ολόκληρη εκείνη η κάτω περιοχή, εγκαταστάθηκαν και μερικά από τα πρώτα κέντρα διασκέδασης της Αθήνας. 
Πρώτα εμφανίζεται εκεί το "Αντρο των Νυμφών", ακολουθούν ο "Κήπος των Ιλισσίδων Μουσών", ο "Κήπος των Χαρίτων", καθώς και άλλα μικρά καφέ θέατρα, που μετακαλούν ξένες καλλιτέχνιδες και λειτουργούν σε αυτούς τους χώρους, προσελκύοντας πολλούς θεατές. Έτσι δημιουργείται η περιοχή των "παριλισσίων θεάτρων", που τις Κυριακές συγκέντρωναν ολόκληρες οικογένειες από διάφορες περιοχές της Αθήνας. 
Ταυτόχρονα άλλα κέντρα, λιγότερο οικογενειακά, αλλά και αυτοσχέδιες ξύλινες κατασκευές δίνουν σε αυτή την περιοχή το όνομα "Παντρεμενάδικα"...διότι προσφέρει καταφύγιο σε παράνομους ερωτικούς δεσμούς. Σιγά σιγά, καθώς η πόλη απλώνεται προς όλες τις κατευθύνσεις, η γειτονιά αρχίζει να πυκνοκατοικείται. Μικρά νεοκλασικά σπίτια καλύπτουν κυρίως τις πλαγιές του λόφου, δημιουργώντας έτσι μια από τις ακραίες αθηναϊκές γειτονιές όπου εμφανίζεται ο αρχιτεκτονικός αυτός ρυθμός - στα τέλη πια του ΙΘ' αιώνα.
Στις 25/8/1993 δημοσιεύτηκε το προεδρικό διάταγμα 1150Δ/93 το όποιο εισήγαγε αυστηρούς περιορισμούς στη λειτουργία καταστημάτων και χώρων διασκέδασης στη περιοχή, απαγορεύοντας επίσης τη χρήση καταστήματων επί της λεωφόρου Αρδηττού (Καλλιρρόης).

</doc>
<doc id="60634" url="https://el.wikipedia.org/wiki?curid=60634" title="Γόπα">
Γόπα

Η γόπα είναι μικρό ψάρι μήκους 20 – 35 εκατοστών και συγγενεύει με τη σάλπα, τον σπάρο και τον σαργό. Υπάγεται στα τελεόστεα ή υποβραχιόνια και έχει τα γενικά χαρακτηριστικά τους. Το επιστημονικό όνομά του είναι Βόωψ ο γνήσιος ("Boops boops") είναι ο αρχαίος «Bόωψ ο γνήσιος» και ανήκει στην οικογένεια των Σπαριδών (Sparidae). Οι γόπες ζουν κοπαδιαστά σε βραχώδεις ακτές και σε φυκιάδες, είναι δε άφθονες στις ελληνικές θάλασσες.
Το κρέας τους είναι εύγευστο παρά την κάπως βαριά οσμή τους.
Χαρακτηριστικά.
Το μήκος της μπορεί να φθάσει τα 35 εκατοστά. Το χρώμα της είναι γκριζογάλαζο στη ράχη, λίγο πιο ανοικτό ασημί στα πλευρά και στην κοιλιά και γυαλιστερό. Πίσω από τα μάτια αρχίζουν 4 κίτρινες γραμμές που καταλήγουν στη ρίζα της ουράς. Φέρει επίσης πλευρική γραμμή σκούρα καφέ. Το κεφάλι της γόπας έχει μήκος περίπου το 1/4 του συνολικού μήκους του ψαριού. Έχει μάτια σχετικά μεγάλα στο μισό ύψος του κεφαλιού και εξ αυτού ονομάστηκε «βόωψ» από το αρχαίο ελληνικό επίθετο «βοώπις» (= αυτή που έχει μεγάλα μάτια κυριολεκτικά «αυτή που έχει μάτια σαν του βοδιού»). Το ρύγχος της στρογγυλεύει και στο στόμα της, που φέρει κλίση προς τα πάνω, έχει στην πάνω σιαγόνα κοπτήρες ενώ στην κάτω κυνόδοντες, αν και θεωρείται φυτοφάγο ψάρι.
Αλιεία.
Οι γόπες ψαρεύονται με δίχτυα της τράτας και με γρι-γρί καθώς και με τσαπαρί και καθετή. Τον χειμώνα είναι παχιές και νόστιμες. Οι αυγωμένες ψαρεύονται τον Απρίλιο και Μάιο.
Είδη.
Στο γένος βόωψ, στο οποίο ανήκει η γόπα, ανήκει και το νόστιμο ψάρι σάρπα ή σάλπα. Το εν λόγω ψάρι είναι διαδεδομένο και στις ελληνικές θάλασσες.
Ετυμολογία.
Η λέξη «βόωψ» προέρχεται από τα αρχαία ελληνικά: "βους" και "ωψ" (μάτια σαν του βοδιού, δηλαδή μεγάλα μάτια). Η λέξη προτάθηκε από τον Αθήναιο το Ναυκρατίτη ο οποίος εξηγούσε ότι κακώς ο Αριστοφάνης ο Βυζάντιος αναφέρει το ψάρι ως «βώκα», ενώ έπρεπε να το λέει βώοπα, γιατί αν και μικρό έχει μεγάλα μάτια, δηλαδή βόωψ, αυτός που έχει μάτια σαν του βοδιού. Από τον Πατριάρχη Φώτιο, αναφέρεται ως βωψ, ενώ αργότερα αναφέρεται και ως ' (με κοινή προφορά '). Στην Κύπρο λέγεται και βόππα ή γόππα.

</doc>
<doc id="60635" url="https://el.wikipedia.org/wiki?curid=60635" title="Μεχμέτ">
Μεχμέτ

Πρόκειται για κύριο μουσουλμανικό όνομα που απαντάται ιδίως στους Τούρκους εκ του αραβικού «Μωχάμετ» ή «Μωχαμέτ» που αποδίδεται στην ελληνική γλώσσα ως «Μωάμεθ». Το επίθετο αυτό προερχόμενο από την αραβική γλώσσα, σημαίνει «αξιέπαινος», «διαπρεπής». Το όνομα Μεχμέτ φέρουν οι Τούρκοι ως ταυτόσημο του Μωάμεθ.
Το όνομα αυτό χρησιμοποιήθηκε και από τους Βυζαντινούς χρονογράφους με διάφορες παραλλαγές ως «Μεχμέτης» (που κατέληξε και «Μεμέτης»), «Μαχουμέτης», και «Μαχουμέντ».
Με το όνομα αυτό φέρονται επίσης έξι Σουλτάνοι της Οθωμανικής Αυτοκρατορίας οι:
Επίσης με το ίδιο όνομα φέρονται 14 Αυτοκράτορες των Ινδιών.

</doc>
<doc id="60637" url="https://el.wikipedia.org/wiki?curid=60637" title="Χώρα των Βάσκων (αυτόνομη κοινότητα)">
Χώρα των Βάσκων (αυτόνομη κοινότητα)

Η Χώρα των Βάσκων έχει μεγάλη ιστορία της οποίας οι ρίζες είναι ασαφείς. Αυτό το γεγονός, σε συνδυασμό με την ύπαρξη των βασκικών, μια απομονωμένη γλώσσα που δεν διατηρεί σχέση με καμία από τις υπόλοιπες γνωστές γλώσσες του κόσμου, προσέλκυσαν από νωρίς το ενδιαφέρον ιστορικών και γλωσσολόγων. Μετά τη ρωμαϊκή και βησιγοτθική κατάκτηση, απέφυγε τον μουσουλμανικό έλεγχο και τέθηκε μεταξύ των δύο σημαντικότερων κρατικών οντοτήτων της βόρειας Ιβηρικής, των βασιλείων της Ναβάρας και της Καστίλης, καταλήγοντας εν τέλει να ενσωματωθούν στη δεύτερη. Οι σχέσεις μεταξύ των κατοίκων της Βασκονίας και των ηγεμόνων τους ορίστηκαν βάσει των ιστορικών βασκικών νόμων οι οποίοι σε μεγάλο βαθμό καθορίζουν την βασκική ιδιαιτερότητα που αναγνωρίζεται και από το ισχύον ισπανικό σύνταγμα που χαρακτηρίζει τη Χώρα των Βάσκων ως ιστορική εθνότητα της Ισπανίας. Κατά τον 19ο και 20ό αιώνα, αποτέλεσε μαζί με την Καταλονία τις μοναδικές περιοχές του Ισπανικού κράτους που εκβιομηχανοποιήθηκαν, λόγω κυρίως της υψηλής ποιότητας του τοπικού σιδήρου. Η επεξεργασία σιδήρου και η αλιεία στον Ατλαντικό ωκεανό (με τους Βάσκους να φτάνουν μέχρι την Τερανόβα στον σημερινό Καναδά) αποτέλεσαν διαχρονικά τις πιο αποδοτικές ασχολίες των κατοίκων της. Την ίδια εποχή ο βασκικός εθνικισμός αναδείχθηκε σε κυρίαρχη πολιτική δύναμη και το 1936 πέτυχε το πρώτο καθεστώς αυτοδιοίκησης που ακυρώθηκε μετά την επικράτηση των εθνικιστών στον Ισπανικό Εμφύλιο. Μετά το πέρας της δικτατορίας του στρατηγού Φράνκο και την επαναφορά της δημοκρατίας στην Ισπανία, το Εουσκάδι απέκτησε ένα νέο καθεστώς αυτονομίας το 1979. Την ίδια εποχή γνώρισε μια μαζική αποβιομηχάνιση που προκάλεσε πολλά κοινωνικά προβλήματα, τα οποία όμως με την πάροδο του χρόνου ξεπεράστηκαν και σήμερα η περιφέρεια αποτελεί μία από τις πιο πλούσιες της Ισπανίας, με μέσο μισθό τα 1950€, τον υψηλότερο της χώρας.
Το καθεστώς αυτονομίας αναγνωρίζει δύο επίσημες γλώσσες, τα βασκικά και τα ισπανικά. Οι βασικοί θεσμοί της περιφέρειας είναι το βασκικό Κοινοβούλιο και η Κυβέρνηση, αμφότερες με έδρα τη Βιτόρια-Γκαστέις που λειτουργεί ως εκ των πραγμάτων πρωτεύουσα. Σε ένα παρόμοιο επίπεδο με αυτό της Ναβάρας, η Χώρα των Βάσκων διαθέτει ένα ιδιαίτερο φορολογικό καθεστώς που το επιτρέπει να δρα με μεγαλύτερη αυτονομία σε τέτοια θέματα στις σχέσεις του με το Ισπανικό κράτος.
Γεωγραφία.
Η Αυτόνομη Κοινότητα της Χώρας των Βάσκων περιτριγυρίζεται από την Κανταβρική Θάλασσα (τον Βισκαϊκό κόλπο, στα βασκικά "Bizkaiko golkoa"), την Γαλλία (Ακουιτανία), την Καστίλλη και Λεόν, την Ναβάρρα, την Λα Ριόχα και την Κανταβρία. Πρόκειται για μια κυρίως ορεινή περιοχή της οποίας τα όρη θεωρούνται γεωμορφολογική μετάβαση μεταξύ της οροσειρά των Πυρηναίων και των Κανταβρικών ορέων. Το ήπιο ωκεάνιο κλίμα της και ταυτόχρονα εξαιρετικά υγρό (περισσότερα από 1000 mm βροχοπτώσεων ετησίως) και τα πράσινα τοπία της, έρχονται σε αντιπαράθεση με ένα μεγάλο τμήμα της Ιβηρικής Χερσονήσου.
Καλύπτει έκταση μεγέθους 7.234 τ.χλμ. αλλά διαθέτει μια υψηλότατη πληθυσμιακή πυκνότητα (291 κάτοικοι/τ.χλμ.), κάτι που την καθιστά μία από τις πλέον αστικοποιημένες περιοχές της Ισπανίας, με τις μητροπόλεις του Μπιλμπάο (παραπάνω από 800.000 κάτοικοι), του Σαν Σεμπαστιάν και της Βιτόρια-Γαστέις (περίπου 250.000 κάτοικοι), καθώς και ένα ολόκληρο δίκτυο μεσαίων ή μικρών πόλεων.
Αποτελείται από τρεις επαρχίες (επισήμως "territorios históricos", ιστορικές περιοχές) :
Ιστορία.
Όσον αφορά την προϊστορία, στη σημερινή Χώρα των Βάσκων έχουν εντοπιστεί σπήλαια με τοιχογραφίες στο Σαντιμαμίνε και το Αλτσέρι και Εκάιν (και τα τρία σπήλαια αποτελούν Μνημεία Παγκόσμιας Κληρονομιάς). Η εισβολή κελτικών φύλων θεωρείται δεδομένη κατά την πρώτη χιλιετία π.Χ. που σηματοδότησαν την έναρξη της Εποχής του Σιδήρου, γεγονός που αποδεικνύουν τόσο οι αρχαιολογικοί χώροι όπως τα "castros" της Αρόλα, Μαλμασίν ή Μπολύμπουρου. Τα ονόματα των κύριων φύλων του σημερινού Εουσκάδι την εποχή της ενσωμάτωσής του στη Ρωμαϊκή Αυτοκρατορία ήταν Καρίστιοι και Αυτριγόνες (Βισκαΐα), Βερόνες (Άλαβα) και Βάρδουλοι και Βασκώνες στη Γκιπούθκοα και τη γειτονική Ναβάρα (η Οιασσώ ήταν πόλη τους). Σύμφωνα με τις τελευταίες θεωρίες, εκείνη την εποχή οι κάτοικοι της περιοχής ήταν πιθανότατα στην πλειοψηφία τους γλωσσολογικά Ινδοευρωπαίοι και παρουσίαζαν ένα ιδιαίτερα αυξημένο βαθμό εκρωμαϊσμού ενώ ως επικράτεια ήταν ενταγμένη πλήρως στο συγκοινωνιακό σύστημα της αυτοκρατορίας. Τη διαπερνούσε η οδός που ένωνε το Βριγάντιο με τα Βουρδιγαλά και η οδός που ακολουθούσε την πορεία του ποταμού Έβρου προς την Ταραγόνα. Δευτερεύουσες οδοί έκαναν προσβάσιμα τα ρωμαϊκά λιμάνια της ακτής (που ήταν συνδεδεμένα και μέσω θαλάσσης κατά μήκος του Κανταβρικού πελάγους) και τα ορυχεία σιδήρου του εσωτερικού της σημερινής Βισκαΐας.
Με την πτώση της Ρωμαϊκής αυτοκρατορίας, φαίνεται πως λαμβάνει χώρα μια ρήξη στα οικιστικά πρότυπα της περιοχής και σύμφωνα με την θεωρία της ύστερης βασκοποίησης, μόλις τον 3ο-4ο αιώνα μ.Χ. τα βασκικά αναδεικνύονται σε κυρίαρχη γλώσσα χάρη στην εισβολή βασκόφωνων από την τέως ρωμαϊκή Ακουιτανία βόρεια των Πυρηναίων. Πέραν τούτου, κατά την ύστερη αρχαιότητα, δεν φαίνεται να εγκαταστάθηκαν στο σημερινό Εουσκάδι ούτε οι Βησιγότθοι ούτε και οι μουσουλμάνοι μετά την κατάκτηση της Ιβηρικής μεταξύ 711 και 714. Το Βησιγοτθικό βασίλειο, κατά της διάρκεια των τριών αιώνων ύπαρξής του, έφερε εις πέρας διάφορες εκστρατείες εναντίον των Βάσκων δίχως ωστόσο να κυριαρχήσει ποτέ ολοκληρωτικά. Από την άλλη πλευρά, μοναδική περιοχή που υπήρξε μουσουλμανική επικράτεια κατά τον 8ο αιώνα και μόνο ήταν η Άλαβα. Θεωρείται ακόμη ότι οι μικροί λιμένες της περιοχής έπεσαν θύματα σποραδικών επιδρομών των Βίκινγκς κατά τον 8ο αιώνα και ότι Νορμανδοί εγκαταστάθηκαν εκεί λόγω της ενσωμάτωσης της ακτής στο ευρύτερο σύστημα πλεύσης, πειρατείας και εμπορίου της βορειοδυτικής Ευρώπης. Από την πλευρά τους, ήδη από το 600 οργανώθηκε στα βόρεια το Δουκάτο της Βασκωνίας, αρχικά από τους βάρβαρους εισβολείς και στη συνέχεια υπό της μεροβίγγειας Φραγκίας.
Από τις τρεις σημερινές επαρχίες, τόσο η Άλαβα όσο και η Βισκαΐα εξαρχής φαίνεται να ενσωματώθηκαν στη σφαίρα επιρροής του βασιλείου των Αστουριών και των διαδόχων του, βασίλειο του Λεόν και βασίλειο της Καστίλης από το 900 κι έπειτα. Αντίθετα, η Γκιπούθκοα υπήρξε μέχρι το 1200 μέρος του βασιλείου της Ναβάρρας αποτελώντας τη φυσική του έξοδο στη θάλασσα. Από τον 12ο αιώνα κατοχυρώνονται τα δικαιώματα των αστικών πυρήνων και καθορίζονται οι νομικές υποχρεώσεις τους έναντι του βασιλείου της Καστίλης. Για τη Βισκαΐα (μεγάλο μέρος της οποίας είχε οργανωθεί ως Κυριότητα της Βισκαΐας) τόπος σύγκλισης της γενικής συνέλευσης αποτέλεσε η Γκερνίκα ενώ οι έτερες επαρχίες υιοθέτησαν σε μεγάλο βαθμό τους νόμους της Καστίλης.
Κατά την ευρύτερη κρίση του 14ου αιώνα στη δυτική Ευρώπη, τα βασκικά εδάφη είδαν να αναπτύσσεται το φαινόμενο των πολέμου των φατριών που επηρέασε και τη γειτονική Ναβάρα. Η έλλειψη τροφίμων και η αύξηση της θνησιμότητας λόγω και της μαύρης πανώλης επέφεραν μείωση του πληθυσμού των υποτελών των φεουδαρχικών κυρίων οι οποίοι, στην προσπάθειά τους να βρουν νέους τρόπους αύξησης των εσόδων τους, επιδόθηκαν σε συγκυριακές επιδρομές στις κτήσεις των γειτόνων τους. Το φαινόμενο αυτό διατηρήθηκε μέχρι τον 15ο αιώνα και οι παράγοντες που συνέβαλαν στην εκρίζωσή του υπήρξαν η αύξηση του ελέγχου της καστιλιανικής μοναρχίας στις βασκικές πόλεις και η παραχώρηση της ευγενικής ιδιότητας στο σύνολο των κατοίκων της Βισκαΐας και της Γκιπούθκοα.
Η Χώρα των Βάσκων υπήρξε μαζί με τη γειτονική Κανταβρία η περιοχή που τροφοδότησε το ναυτικό της Καστίλης με έμπειρους ναυτικούς. Οι κύριοι λιμένες του Κανταβρικού πελάγους ήταν οργανωμένοι στην Ναυτική Αδελφότητα που συγκέντρωνε το βασκικά λιμάνια Μπερμέο, Γκετάρια, Σαν Σεμπαστιάν, Ονταρίμπια και τη Βιτόρια μαζί με τα κανταβρικά Λαρέδο, Κάστρο Ουρδιάλες και Σανταντέρ (Hermandad de las Villas de la Marina de Castilla con Vitoria o Hermandad de las Marismas). Βάσκοι ναυτικοί συμμετείχαν έκτοτε τόσο στην κατάκτηση της Ανδαλουσίας κατά τον 13ο και 15ο αιώνα και στην επάνδρωση των καστιλιανικών στόλων για την Αμερική από τον 1492 κι έπειτα. 
Παράλληλα, οι Βάσκοι αμφότερων των πλευρών των Πυρηναίων σταδιακά αναδείχθηκαν σε κυρίαρχους της αλιείας στον Ατλαντικό, φτάνοντας να διατηρούν περιοδικές αποικίες στη Νέα Γη του Καναδά, όπου επιδίδονταν στην αλιεία φαλαινών.
Νεότερη εποχή.
Μετά το πέρας του Πολέμου της Ισπανικής Διαδοχής το 1714, οι βασκικές επαρχίες υπήρξαν οι μοναδικές από το σύνολο των ιστορικών βασιλείων της Ισπανίας που διατήρησαν τα μεσαιωνικά τους προνόμια. Σε αντίθεση με το τέως Στέμμα της Αραγωνίας, οι τέσσερις επαρχίες συνέχισαν να απολαμβάνουν το ίδιο καθεστώς μέχρι τον 19ο αιώνα, εποχή κατά την οποία το σύστημα υπέφερε μια σημαντική κρίση. Πριν από αυτήν, είναι σημειωτέον ότι οι νέες ιδέες περί προόδου προερχόμενες από τη Γαλλία, είδαν τους Βάσκους να οργανώνουν την Βασιλική Βασκική Εταιρεία Φίλων της Χώρας που πρότεινε μέτρα για τη βελτίωση της οικονομίας των επαρχιών και για πρώτη φορά προώθησε τη στενή συνεργασία τους. Ο Ιβηρικός πόλεμος κατά των ναπολεόντειων δυνάμεων είχε στη μάχη της Βιτόρια ένα από τα σημαντικότερα γεγονότα του αλλά ήταν οι Καρλικοί πόλεμοι αυτοί που αδιαμφισβήτητα αποτέλεσαν το κύριο πολεμικό γεγονός στη Χώρα των Βάσκων από το 1830 μέχρι και την επιβολή του Ισπανικού κράτους οριστικά τη δεκαετία του 1870. Οι υποστηρικτές των καρλιστών διεκδικητών του ισπανικού θρόνου προκάλεσαν στο σύνολό τους τρεις πολέμους και βρήκαν στην παραδοσιαρχική μη αστική βασκική κοινωνία τη σημαντικότερη πηγή στρατιωτών και ανώτατων αξιωματούχων όπως τον στρατηγό Τομάς ντε Σουμαλακάρεγι. Οι παράγοντες που συνέβαλαν στην απόρριψη των ιδεών του φιλελευθερισμού που προωθούσε το Ισπανικό κράτος από τους Βάσκους έξω από τα αστικά κέντρα ήταν το έντονο θρησκευτικό συναίσθημα και η προσκόλληση στους παραδοσιακούς νόμους των επαρχιών που απειλούντο από την επιβολή κοινών νόμων στο σύνολο της Ισπανίας από τους φιλελεύθερους.
Η αποτυχία των Καρλιστών επέφερε την μετατροπή των παραδοσιακών νόμων σε μια οικονομική συμφωνία που όρισε ότι οι βασκικές επαρχίες υποχρεούντο να πληρώνουν μόνο ένα συγκεκριμένο ποσό στο Ισπανικό κράτος (η αξία του οποίου καθοριζόταν ανάλογα με βάση διάφορες μεταβλητές όπως η οικονομική ανάπτυξη) και από εκεί και πέρα ήταν ελεύθερες να διαχειρίζονται τα υπολειπόμενα κεφάλαια κατά το δοκούν. Μια τέτοια φορολογική αυτονομία προώθησε την ανάπτυξη στην περιοχή και διατηρείται μέχρι σήμερα. Στα τέλη του 19ου αιώνα η περιοχή του Μπιλμπάο εκβιομηχανίστηκε μαζικά και προσέλκυσε μεγάλο αριθμό μεταναστών από τις πτωχότερες περιφέρειες της Ισπανίας. Η προσέλευση των ισπανικού προλεταριάτου συνέβαλε στην άνθηση δύο πολιτικών κινημάτων, του σοσιαλισμού και του βασκικού εθνικισμού, ο μεν ως μέσο πολιτικοποίησης των προλετάριων και ο δεν ως πολιτική έκφραση της αναδυόμενης μέσης τάξης που διατηρούσε στενές επαφές με την παραδοσιακή ταυτότητα της χώρας. Με πρωταγωνιστικό κόμμα το Βασκικό Εθνικιστικό Κόμμα το 1936 επετεύχθη η ψήφιση από τη Δεύτερη Ισπανική Δημοκρατία του πρώτου βασκικού καθεστώτος αυτοδιοίκησης που εντούτοις δεν πρόλαβε να τεθεί σε ισχύ για μεγάλο διάστημα λόγω της κατάκτησης της Χώρας των Βάσκων από τα στρατεύματα του στρατηγού Φράνκο κατά τον Ισπανικό Εμφύλιο. Η επακόλουθη ήττα των δημοκρατικών και η επιβολή της δικτατορίας επέφερε την καταδίκη των επαρχιών της Βισκαΐας και της Γκιπούθκοα και τον χαρακτηρισμό τους ως «προδοτικές επαρχίες» από το νέο καθεστώς λόγω ακριβώς της αντίστασής τους στις δυνάμεις του Φράνκο και είχε ως αποτέλεσμα την παύση των φορολογικών προνομίων τους, σε αντίθεση με την Άλαβα και τη Ναβάρα που τα διατήρησαν. Η μαζική καταπίεση της βασκικής ιδιαιτερότητας κατά τη διάρκεια της δικτατορίας είδε την άνθηση διαφόρων αντιστασιακών οργανώσεων, η γνωστότερη των οποίων υπήρξε η ΕΤΑ που επέφερε σημαντικό πλήγμα στο καθεστώς με τη δολοφονία του υπουργού και στενού συνεργάτη του δικτάτορα, Καρέρο Μπλάνκο. 
Εντούτοις, παρά την κανονικοποίηση και θεσμοποίηση της αυτοδιοίκησης της Χώρας των Βάσκων με την ισπανική μεταπολίτευση από το 1975 και τη θέσπιση ενός νέου καθεστώτος αυτοδιοίκησης το 1979, η ΕΤΑ συνέχισε την τρομοκρατική της δράσης αποτελώντας ένα από τα κύρια προβλήματα της περιφέρειας (που επεκτάθηκε και στο υπόλοιπο κράτος) μέχρι την διάλυσή της το 2011. Το έτερο πρόβλημα ήταν η αποβιομηχάνιση που προκάλεσε ιδιαίτερα υψηλούς δείκτες ανεργίας και κοινωνικά προβλήματα όπως την εξάπλωση των ναρκωτικών. Παρά ταύτα, σταδιακά, με το πέρας των δεκαετιών του 1980 και 1990, η περιοχή αναδείχθηκε εκ νέου σε μία από τις πλουσιότερες του Ισπανικού κράτους, μειώνοντας την ανεργία και επικεντρώνοντας την οικονομία είτε σε σύγχρονες βιομηχανίες είτε στον τουρισμό. Επίκεντρο της τουριστικής δραστηριότητας της Χώρας των Βάσκων είναι το Μπιλμπάο (που από το 1997 διαθέτει ένα μουσείο Guggenheim) και το Σαν Σεμπαστιάν.
Πολιτική.
Διοίκηση.
Πρόεδρος της περιφερειακής κυβέρνησης είναι ο Ινίγο Ουρκούλου από τις 15 Δεκεμβρίου 2012. Οι τελευταίες εκλογές για την εκλογή του κοινοβουλίου της αυτόνομης κοινότητας διεξήχθησαν στις 12 Ιουλίου 2020. 
Πολιτισμός.
Λογοτεχνία.
Στη λογοτεχνία η Χώρα των Βάσκων έχει αναδείξει σημαντικούς συγγραφείς τόσο στα ισπανικά όσο και στα βασκικά. Πολλοί Βάσκοι πρωταγωνίστησαν στη σύγχρονη ισπανική λογοτεχνία αποτελώντας τον κύριο πυρήνα της γενιάς του 1898 (Μιγέλ ντε Ουναμούνο, Πίο Μπαρόχα, ως πεζογράφοι), του δοκιμίου (ο ίδιος ο Ουναμούνο και ο Ραμίρο ντε Μαέθτου μέχρι τον Εμφύλιο και ο φιλόσοφος Φερνάντο Σαβατέρ σήμερα) και της μεταπολεμικής ποίησης (Μπλας ντε Οτέρο). Στη σύγχρονη βασκική πεζογραφία κύριες αναφορές αποτελούν οι Κίρμεν Ουρίμπε, Ουνάι Ελοριάγα και Μπερνάρδο Ατσάγα ενώ πατέρας της σύγχρονη βασκικής ποίησης θεωρείται ο Γκαμπριέλ Αρέστι.
Τέχνες.
Αναφορικά με την τέχνη, η Χώρα των Βάσκων παρουσίασε μια αξιόλογη σχολή στα τέλη του 19ου αιώνα γύρω από τον ζωγράφο Ιγνάθιο Θουλοάγα ενώ στον 20ό τα κυρίαρχα ονόματα είναι ο Χόρχε Οτέιθα και Εδουάρδο Τσιγίδα.
Σχετικά με την αρχιτεκτονική, στο σύνολο της ιστορικής Χώρας των Βάσκων κυριαρχεί η παραδοσιακή μορφή παραδοσιακού οίκου της επαρχίας γνωστή ως "baserri" (βασκικά, στα ισπανικά: caserío), κατασκευές ιδιαίτερα μεγάλες όπου συγκεντρώνονταν το σύνολο της οικογένειας μαζί με τα ζώα. 
Αθλητισμός.
Αναφορικά με τα σύγχρονα αθλήματα, η Χώρα των Βάσκων κυριαρχείται τόσο από την ποδηλασία (άθλημα αρκετά δημοφιλές στο σύνολο του βασκικού πληθυσμού) όσο και από το ποδόσφαιρο. Κύριες ποδοσφαιρικές ομάδες είναι η Αθλέτικ Μπιλμπάο, η Ρεάλ Σοσιεδάδ (Σαν Σεμπαστιάν) και η Ντεπορτίβο Αλαβές (Βιτόρια).

</doc>
<doc id="60640" url="https://el.wikipedia.org/wiki?curid=60640" title="Περιοχή της Μούρθια">
Περιοχή της Μούρθια

Η αυτόνομη Κοινότητα της Μούρθια (ισπανικά: "Comunidad Autónoma de la Región de Murcia, "προφ." Κομουνιδάδ Αουτόνομα δε λα Ρεχιόν ντε Μούρθια") είναι μια από τις 17 αυτόνομες κοινότητες στις οποίες διαιρείται η Ισπανία. Βρίσκεται μεταξύ Ανδαλουσίας και Βαλένθιας. Βρέχεται από τη Μεσόγειο Θάλασσα και η κατάληψή της από το Βασίλειο της Καστίλης το 1266 του επέτρεψε για πρώτη φορά να έχει πρόσβαση σε αυτήν. Καταλαμβάνει έκταση 11.313 τ.χλμ και έχει 1.424.063 κατοίκους. Πρωτεύουσά της είναι η Μούρθια που συγκεντρώνει το 1/3 του πληθυσμού της κοινότητας. Η Μούρθια είναι ευρέως γνωστή για τη μεγάλη παραγωγή της σε φρούτα και λαχανικά. 
Διοίκηση.
Πρόεδρος της περιφερειακής κυβέρνησης είναι ο Φερνάντο Λόπεθ Μίρας από τις 3 Μαΐου 2017. Οι τελευταίες εκλογές για την εκλογή του κοινοβουλίου της αυτόνομης κοινότητας διεξήχθησαν στις 26 Μαΐου 2019.

</doc>
<doc id="60641" url="https://el.wikipedia.org/wiki?curid=60641" title="Κωνσταντίνου (αποσαφήνιση)">
Κωνσταντίνου (αποσαφήνιση)

Κωνσταντίνου (θηλ. Κωνσταντίνου) είναι ελληνικό επώνυμο.
Μπορεί να αναφέρεται σε ένα από τα παρακάτω πρόσωπα:
Άντρες
Γυναίκες

</doc>
<doc id="60642" url="https://el.wikipedia.org/wiki?curid=60642" title="Κωνσταντίνου">
Κωνσταντίνου



</doc>
<doc id="60643" url="https://el.wikipedia.org/wiki?curid=60643" title="Οι Κωμωδίες του Αριστοφάνη (Κόμικς)">
Οι Κωμωδίες του Αριστοφάνη (Κόμικς)

Οι Κωμωδίες του Αριστοφάνη ήταν σειρά κόμικς που πρωτοεκδόθηκε στις αρχές της δεκαετίας του 1980 από τις Αγροτικές Συνεταιριστικές Εκδόσεις, βασισμένη στις 11 σωζόμενες κωμωδίες του Αριστοφάνη. Τα κείμενα επεξεργάστηκε ο Τάσος Αποστολίδης και τα σκίτσα φιλοτέχνησε ο Γιώργος Ακοκαλίδης. Η σταδιακή έκδοση των κωμωδιών, οι οποίες επανεκδίδονται τα τελευταία χρόνια από τις Εκδόσεις Μεταίχμιο, είχε ευμενέστατη υποδοχή από το αναγνωστικό κοινό, ώστε πολλά από τα τεύχη να μεταφραστούν και σε άλλες γλώσσες (αγγλικά, γαλλικά και γερμανικά). Συνολικά πούλησε περισσότερα από 700.000 τεύχη. Η μεγάλη του επιτυχία οφείλεται στο ότι χωρίς να ξεφεύγει από το αρχικό κείμενο κατάφερε να μεταφέρει την κριτική στη σύγχρονη πολιτική κατάσταση.

</doc>
<doc id="60644" url="https://el.wikipedia.org/wiki?curid=60644" title="Οι Κωμωδίες του Αριστοφάνη (Κόμιξ)">
Οι Κωμωδίες του Αριστοφάνη (Κόμιξ)



</doc>
<doc id="60646" url="https://el.wikipedia.org/wiki?curid=60646" title="Μεταξοτυπία">
Μεταξοτυπία

Η µεταξοτυπία είναι τεχνική εκτύπωσης για την δημιουργία μιας εικόνας με τη χρήση ενός πλαισίου με τεντωμένο πάνω σε αυτό ένα πλέγμα. Μεταξοτυπία ονομάζεται, επίσης, και η εικόνα που εκτυπώνεται με αυτή την τεχνική.
Ξεκίνησε ως βιομηχανική εφαρμογή και υιοθετήθηκε από Αμερικανούς καλλιτέχνες στις αρχές του 20ου αιώνα. Το κίνημα της Ποπ Αρτ (Pop Art) τη δεκαετία του ΄60 έκανε ευρύτερα γνωστή την τεχνική. Πολλές απ΄ τις πιο γνωστές δουλειές του Άντι Γουόρχολ (Andy Warhol) δημιουργήθηκαν με τη χρήση αυτής της τεχνικής. Πλέον είναι μια δημοφιλής τεχνική τόσο στις Καλές Τέχνες όσο και στη βιομηχανία, στην οποία χρησιμοποιείται κυρίως για εκτύπωση διαφόρων θεμάτων πάνω σε μπλούζες, καπέλα, κεραμικά, γυαλί, πολυουρεθάνη, πολυπροπυλένιο, χαρτί, μέταλλο και ξύλο.
Η Μεταξοτυπία συχνά προτιμάται έναντι της κλασικής εκτύπωσης λόγω χαμηλότερου κόστους αλλά και επειδή με αυτή την τεχνική μπορούμε να τυπώσουμε σε μια μεγάλη γκάμα επιφανειών και υλικών.
Ιστορικά Στοιχεία.
Η Μεταξοτυπία έχει τις ρίζες της στα απλά στένσιλ που χρησιμοποιούνταν στην Ιαπωνική τεχνοτροπία του Καταζούμι για την διακόσμηση υφασμάτων. Επίσης μια παραπλήσια τεχνική “πρόγονος” της μεταξοτυπίας χρησιμοποιήθηκε από ιθαγενείς της Ινδονησίας οι οποίοι χρησιμοποιώντας στένσιλ κατασκευασμένα από φύλλα μπανανιάς διακοσμούσαν τα κανό τους. Παρόμοια είναι και οι τεχνική που χρησιμοποιείται από του αρχαίους Έλληνες και Αιγύπτιους από το 2500 π.Χ. Η σύγχρονη Μεταξοτυπία χρονολογείται από τις αρχές του 20ου αιώνα βασιζόμενη σε τεχνικές του Άγγλου Σάμουελ Σάιμον (Samuel Simon). Αυτές οι τεχνικές υιοθετήθηκαν από τον Τζον Πίλσγουορθ (John Pilsworth) το 1914 στο Σαν Φρανσίσκο της Καλιφόρνια για την εκτύπωση πολύχρωμων εικόνων.
Χρησιμοποιήθηκε και στη βιομηχανική παραγωγή κατά τη διάρκεια του 1ου Παγκοσμίου Πολέμου για την εκτύπωση σημαιών. Η χρήση πλέγματος με φωτοευαίσθητη επίστρωση εκείνη την περίοδο έκανε την τεχνική της μεταξοτυπίας πιο εύχρηστη και διέδωσε την εφαρμογή της. Από τον 2ο Παγκόσμιο Πόλεμο και μετά σταματά η χρήση του μεταξιού για την κατασκευή του πλέγματος αφού το μετάξι χρησιμοποιείται στον πόλεμο για κατασκευή αλεξιπτώτων, με αποτέλεσμα να υπάρχει μεγάλη έλλειψη, οπότε οι τεχνίτες της μεταξοτυπίας αναγκάζονται να στραφούν σε άλλα υλικά. Αρχικά χρησιμοποιούνται πλέγματα με ίνες από νάιλον, λύση που είχε αρκετές τεχνικές δυσκολίες. Αργότερα τα πλέγματα άρχισαν να κατασκευάζονται από πολυεστερικές ίνες, λύση που χρησιμοποιείται μέχρι σήμερα.
Τεχνική.
Στη μία πλευρά ενός πλαισίου κολλάμε και τεντώνουμε καλά ένα πλέγμα από πολυεστερικές ίνες. Στη συνέχεια απλώνουμε πάνω στο πλέγμα μια φωτοευαίσθητη αλοιφή και την αφήνουμε να στεγνώσει με τη βοήθεια ζεστού αέρα. Δημιουργούμε το θέμα που θέλουμε να εκτυπώσουμε πάνω σε μία διάφανη επιφάνεια (διάφανο πλαστικό, ρυζόχαρτο κ.τ.λ) είτε με το χέρι είτε με χρήση ενός εκτυπωτή. Τοποθετούμε πάνω σε ισχυρό φως τη διαφάνεια με το θέμα μας και από πάνω το πλαίσιο. Στα σημεία που υπάρχει το θέμα το φως δεν φτάνει στη φωτοευαίσθητη αλοιφή ενώ στα σημεία που δεν υπάρχει η αλοιφή σκληραίνει. Πλένουμε το πλαίσιο και η αλοιφή που δεν πολυμερίστηκε και δεν έχει σκληρύνει ξεπλένεται αφήνοντας πάνω στο πλέγμα ένα αντίγραφο του θέματός μας. Στη συνέχεια τοποθετούμε το πλαίσιο πάνω στην επιφάνεια που θέλουμε να εκτυπώσουμε απλώνουμε χρώμα και με τη βοήθεια μιας σπάτουλας πιέζουμε το χρώμα για να περάσει μέσα από τα τμήματα του πλέγματος που είναι ανοιχτά. Αν θέλουμε πολύχρωμη εκτύπωση για κάθε χρώμα χρησιμοποιούμε και διαφορετικό πλαίσιο ενώ για φωτογραφικές εκτυπώσεις χρησιμοποιούμε την τεχνική της τετραχρωμίας.
Εφαρμογές.
Η Μεταξοτυπία έχει βρει εφαρμογή σε μια σειρά από καλλιτεχνικές και εμπορικές εργασίες. Πολλαπλά αντίγραφα πόστερ ή πινάκων ζωγραφικής, εκτύπωση θεμάτων σε ύφασμα (μπλούζες, χαλιά, τέντες κτλ.), εκτύπωση οργάνων ενδείξεων (καντράν) οχημάτων και ρολογιών, αναπτήρων, στυλό, CD, ντοσιέ κ.τ.λ.
Κύριο χαρακτηριστικό της μεταξοτυπίας είναι ότι με τη χρήση του κατάλληλου χρώματος μπορεί να εκτυπώσει μια σειρά από υλικά (χαρτί, πλαστικό, μέταλλο, ξύλο, ύφασμα κτλ.) αλλά και μια σειρά από επιφάνειες, λείες ή όχι, αφού για την εκτύπωση δεν απαιτείται πίεση ή κάποιος άλλος περιοριστικός παράγοντας.
Σήμερα υπάρχουν μια σειρά αυτόματων αλλά και χειροκίνητων μηχανών που μπορούν να φέρουν εις πέρας μια σειρά εκτυπώσεων με χαμηλό κόστος και υψηλή ταχύτητα. Στην καλλιτεχνική, όμως, μεταξοτυπία χρησιμοποιούνται πιο παραδοσιακές μέθοδοι με μικρότερη συμμετοχή της μηχανής και της τεχνολογίας και μεγαλύτερη συμμετοχή του «χεριού του καλλιτέχνη».

</doc>
<doc id="60647" url="https://el.wikipedia.org/wiki?curid=60647" title="Το Όνομα του Ρόδου">
Το Όνομα του Ρόδου

Το Όνομα του Ρόδου (ιταλ: "Il nome della rosa") είναι το πρώτο μυθιστόρημα του Ουμπέρτο Έκο. Μετά από αρκετή επεξεργασία εκδόθηκε στην Ιταλία το 1980 (εκδόσεις Bompiani), η επιτυχία του δε ήταν τόση που το 1983 μεταφράστηκε στα Αγγλικά, ενώ το 1986 μεταφέρθηκε στον κινηματογράφο από τον σκηνοθέτη Ζαν-Ζακ Ανό. Το έργο έχει μεταφραστεί σε πολλές γλώσσες.
Τίτλος.
Ο τίτλος του έργου έχει συγκεντρώσει αρκετές απορίες, καθώς δεν είναι σαφές σε τι αναφέρεται. Στην πραγματικότητα, ο Έκο έχει δηλώσει ότι πρόθεσή του ήταν να βρει έναν «τελείως ουδέτερο τίτλο». Ο Έκο έγραψε ότι του άρεσε ο συγκεκριμένος τίτλος «γιατί το ρόδο είναι ένα σύμβολο τόσο πλούσιο σε νοήματα, που είναι ζήτημα εάν έχει μείνει κάποιο νόημα που να μην του έχει αποδοθεί». Σύμφωνα με τα γραφόμενά του στο «Επιμύθιο στο Όνομα του Ρόδου», ο τίτλος δεν έχει σχέση με το περιεχόμενο του έργου, καθώς ο τίτλος πρέπει να συγχέει τα νοήματα (του βιβλίου) και όχι να τα συγκροτεί.
Περιεχόμενο.
Το μυθιστόρημα μεταφέρει τον αναγνώστη σε ένα ιταλικό μοναστήρι των Βενεδικτίνων και, γύρω από την αναζήτηση ενός χειρογράφου του Αριστοτέλη, αναπτύσσεται η πλοκή του, με φόνους, άνομες σχέσεις μεταξύ μοναχών και το κυνήγι των αιρετικών εν έτει 1327. Το όλο έργο παρουσιάζεται ως καταγραφή των αναμνήσεων ενός γηραιού βενεδικτίνου μοναχού, του αδελφού Άντσο (Adso) της Μελκ, ο οποίος έζησε τα περιγραφόμενα γεγονότα ως νεαρός δόκιμος μοναχός. Κεντρικό πρόσωπο στο έργο είναι ο αδελφός Γουλιέλμος της Μπάσκερβιλ, ο οποίος είναι φανταστικό πρόσωπο, υποκαθιστώντας, σύμφωνα με τον συγγραφέα, τον Γουλιέλμο Όκαμ. Στο έργο εμπλέκονται τόσο φανταστικά όσο και ιστορικά πρόσωπα, όπως ο ιεροεξεταστής Μπερνάρντο Γκι και ο μοναχός Ουμπερτίνο της Καζάλε. Μέσα από αυτό το έργο ο Έκο βρίσκει την ευκαιρία να κάνει μια εκτενή παρουσίαση της Σχολαστικής Μεθόδου, η οποία κυριαρχούσε στη μεσαιωνική σκέψη. Εδώ πρέπει να αναφερθεί ότι στο έργο αυτό του Έκο γίνεται εκτενής αναφορά σε πρόσωπα όπως ο Φραγκίσκος της Ασίζης, ο Ρογήρος Βάκων και ο Άγιος Θωμάς Ακινάτης, άνθρωποι που υπήρξαν όλοι στο παρελθόν μελετητές και υποστηρικτές του Σχολαστικισμού. Ταυτόχρονα, όμως, αυτά τα πρόσωπα υπήρξαν και άτομα με τα οποία ο Έκο ασχολήθηκε και σε ακαδημαϊκό επίπεδο με τα έργα και τις ιδέες τους, ιδιαίτερα στην περίπτωση του Θωμά Ακινάτη, συνδυάζοντας έτσι με αριστουργηματικό τρόπο την επιστημονική με τη λογοτεχνική εργασία του. 
Κινηματογραφική μεταφορά.
Το 1986, το μυθιστόρημα μεταφέρθηκε στον κινηματογράφο υπό την σκηνοθεσία του Ζαν-Ζακ Ανό και πρωταγωνιστές τους Σον Κόνερι (Γουλιέλμος της Μπάσκερβιλ) και Κρίστιαν Σλέιτερ (Άντσο).

</doc>
<doc id="60648" url="https://el.wikipedia.org/wiki?curid=60648" title="Ψηφιακό πιστοποιητικό">
Ψηφιακό πιστοποιητικό

Το ψηφιακό πιστοποιητικό είναι ένα ηλεκτρονικό έγγραφο που χρησιμοποιείται για την αναγνώριση μίας οντότητας (φυσικό πρόσωπο, εξυπηρετητής, οργανισμός κοκ) και την ανάκτηση του δημοσίου κλειδιού αυτής.
Έκδοση.
Η έκδοση ενός ψηφιακού πιστοποιητικού γίνεται μετά από αίτηση του ενδιαφερομένου σε μία Αρχή Πιστοποίησης. Η Αρχή Πιστοποίησης επιβεβαιώνει την ταυτότητα του αιτούντος και εκδίδει το πιστοποιητικό, το οποίο συνοπτικά περιλαμβάνει τα εξής στοιχεία:
Το πιο διαδεδομένο πρότυπο ψηφιακών πιστοποιητικών είναι το Χ.509.
Χρήσεις.
Τα ψηφιακά πιστοποιητικά χρησιμοποιούνται ευρέως για διάφορες κρυπτογραφημένες ηλεκτρονικές συναλλαγές μέσω του διαδικτύου. Παραδείγματα τέτοιων συναλλαγών είναι: Σύνοδοι με βάση το πρωτόκολλο SSL (Client/Server SSL Certificates), κρυπτογραφημένο και υπογεγραμμένο ηλεκτρονικό ταχυδρομείο (S/MIME Certificates), υπογραφή αντικειμένων (Object-signing Certificates) κοκ.

</doc>
<doc id="60651" url="https://el.wikipedia.org/wiki?curid=60651" title="Στέφανος Κορκολής">
Στέφανος Κορκολής

Ο Στέφανος Κορκολής (12 Σεπτεμβρίου 1960) είναι Έλληνας συνθέτης, πιανίστας και ερμηνευτής.
Αρχικα χρόνια.
Γεννήθηκε στην Αθήνα στις 12 Σεπτεμβρίου 1960 και μεγάλωσε στα Πατήσια. Θείος του είναι ο μεγάλος Έλληνας μουσικοσυνθέτης Μίμης Πλέσσας ενώ παππούς του ο Διονύσιος Κορκολής. Ο Στέφανος δεν χρειάστηκε πολύ χρόνο, για να αποκαλύψει το μουσικό του ταλέντο, αφού από την ηλικία των τεσσάρων χρονών είχε την ικανότητα να απομνημονεύει με μεγάλη ευκολία κομμάτια κλασικής μουσικής και να τα αναπαράγει στο πιάνο σχεδόν αυτούσια.
Σπουδές.
Ξεκίνησε τις σπουδές του στο Ωδείο Αθηνών υπό την καθοδήγηση της αείμνηστης Μαρίκας Παπαϊωάννου και υπό τη διδασκαλία της Φοίβης Βάλληνδα, απ’ όπου απέκτησε το δίπλωμα πιάνου και αμέσως μετά ταξίδεψε στο Παρίσι για να συνεχίσει τις σπουδές του –με υποτροφία του Γαλλικού κράτους– δίπλα στην διεθνούς φήμης πιανίστρια Υβόν Λεφεμπούγ (Yvonne Lefébure). Εκεί παρακολούθησε ταυτόχρονα μαθήματα σύνθεσης, ενορχήστρωσης, διεύθυνσης ορχήστρας και μουσικής κινηματογράφου, ενώ είχε τη χαρά και την τιμή να παρακολουθήσει σεμινάρια με τους σπουδαίους συνθέτες Πιερ Μπουλέζ και Άστορ Πιατσόλα αλλά και με άλλους φημισμένους δασκάλους της μουσικής. Κατά τη διάρκεια της παραμονής του στο Παρίσι γνώρισε τη διάσημη Αργεντίνα πιανίστρια Μάρτα Άρχεριτς (Martha Argerich), με την οποία τον ένωσαν δεσμοί φιλίας και αμοιβαίας καλλιτεχνικής εκτίμησης. Χάρη στη Μάρθα γνώρισε τον Βλαντίμιρ Χόροβιτς και κατά τη διάρκεια της σύντομης μαθητείας του δίπλα του ο Στέφανος έμαθε για την πραγματική αξία της μουσικής, διδάχτηκε τεχνικές που μόνο ένας μουσικός αυτού του επιπέδου θα μπορούσε να του μεταγγίσει.
Στο μεταξύ ο Στέφανος ολοκλήρωσε τις σπουδές του στο Ωδείο των Παρισίων (Conservatoire de Paris) και στην École Normale de Μusique και επιπλέον κέρδισε το πρώτο βραβείο καλύτερης μουσικής σύνθεσης για σύγχρονο μπαλέτο στο Διεθνές Φεστιβάλ της Βαλ-ντε-Μαρν (Val-de-Marne).
Επαγγελματική καριέρα.
Ανήκει στο δυναμικό της Panik Entertainment Group, στο label της Panik Oxygen, από την οποία, το 2018, κυκλοφόρησε το δίσκο «Θαθελα αυτήν την μνήμη να την πω», με 21 συνθέσεις σε ποιήματα του Κωνσταντίνου Π. Καβάφη. Ο δίσκος, που απέσπασε εξαιρετικά σχόλια από κριτικούς και μελετητές του σπουδαίου Αλεξανδρινού ποιητή, έγινε χρυσός.
ς.

</doc>
<doc id="60652" url="https://el.wikipedia.org/wiki?curid=60652" title="Σπύρος Κωνσταντόπουλος">
Σπύρος Κωνσταντόπουλος

Ο Σπύρος Κωνσταντόπουλος (Αθήνα 28 Οκτωβρίου 1925 - 28 Μαρτίου 2007) ήταν Έλληνας ηθοποιός του θεάτρου, του κινηματογράφου και της τηλεόρασης.
Βιογραφία.
Αποφοίτησε από τη σχολή του Θεάτρου Τέχνης. Διακρίθηκε σε όλα τα θεατρικά είδη και συνεργάστηκε σχεδόν με όλους τους μεγάλους ηθοποιούς της εποχής του όπως την Αλίκη Βουγιουκλάκη, την Τζένη Καρέζη, τον Κώστα Καζάκο, την Μελίνα Μερκούρη, τον Νίκο Κούρκουλο, τον Δημήτρη Χορν, την Έλλη Λαμπέτη, τον Μάνο Κατράκη και άλλους.
Ήταν παντρεμένος με την επίσης ηθοποιό Μαρία Ζαφειράκη και απέκτησαν ένα γιο. Πέθανε στις 28 Μαρτίου του 2007. Κηδεύτηκε στις 30 Μαρτίου του 2007 από το νεκροταφείο Αγίας Παρασκευής.
Θεατρικές Παραστάσεις.
Συμπληρωματικός κατάλογος παραστάσεων στις οποίες συμμετείχε ο Σπ. Κωνσταντόπουλος, ως ηθοποιός.

</doc>
<doc id="60654" url="https://el.wikipedia.org/wiki?curid=60654" title="Καλλιόπη Παπαλεξοπούλου">
Καλλιόπη Παπαλεξοπούλου

Η Καλλιόπη Παπαλεξοπούλου (1809-1899) ήταν μια από τις αξιολογότερες γυναικείες φυσιογνωμίες της νεότερης Ελλάδας.
Βιογραφία.
Γεννήθηκε στην Αθήνα και ήταν κόρη του προκρίτου Ανδρέα Καλαμογδάρτη. Κατά την έναρξη της επανάστασης κατέφυγε στη Πάτρα με τη μητέρα της και στη συνέχεια στην Ανκόνα της Ιταλίας. Εκεί σπούδασε και έμαθε ιταλικά, αλβανικά και αγγλικά. Το 1824 η οικογένεια της μετακόμισε στο Ναύπλιο, όπου παντρεύτηκε τον Σπύρο Παπαλεξόπουλο, δήμαρχο Ναυπλίου και γερουσιαστή. Σύντομα η Καλλιόπη ξεχώρισε για το πνεύμα της ενώ το σπίτι της είχε μετατραπεί σε φιλολογικό σαλόνι. Προσέφερε μεγάλο μέρος της περιουσίας της στους φτωχούς και στους πρόσφυγες. Τάχθηκε φανερά εναντίον του Όθωνα και έλαβε μέρος σε όλες τις αντι-Οθωνικές αντιδράσεις. Μετά τον θάνατο του συζύγου της, το 1850, αποσύρθηκε από την ενεργό δράση για ένα μεγάλο διάστημα. Πρωτοστάτησε στην αποτυχημένη εξέγερση του Ναυπλίου, την 1η Φεβρουαρίου του 1862 γι' αυτό και καταδιώχθηκε από το παλάτι. Όταν ο Όθων εκθρονίστηκε κατέπλευσε το πλοίο «Ελλάς» στο Ναύπλιο και την μετέφερε στην Αθήνα ως προσκεκλημένη της Κυβέρνησης, όπου την τίμησαν για την δράση της και της απένειμαν τιμητική σύνταξη 500 δρχ.
Απεβίωσε πάμφτωχη στις 8 Φεβρουαρίου του 1899. Στο Ναύπλιο υπάρχει οδός, έξω από το αρχοντικό της, που φέρει το όνομα της καθώς και προτομή της στο αναγνωστήριο της δημόσιας βιβλιοθήκης του Ναυπλίου, έργο του Χαριάτη. Επίσης εξυμνήθηκε από γνωστούς ποιητές της εποχής όπως από τον Ηλία Καλαμογδάρτη, πρώτο ξάδελφό της, και τον Παναγιώτη Σούτσο. 
Για την Παπαλεξοπούλου έχει γραφτεί και το παρακάτω δημοτικό τραγούδι: 

</doc>
<doc id="60657" url="https://el.wikipedia.org/wiki?curid=60657" title="Ηλίας Καλαμογδάρτης">
Ηλίας Καλαμογδάρτης

Ο Ηλίας Καλαμογδάρτης (1817 - 1848) ήταν Έλληνας ποιητής.
Γεννήθηκε στην Πάτρα και ήταν γιος του Γεωργίου Καλαμογδάρτη. Έγινε δημόσιος υπάλληλος στο Υπουργείο Εσωτερικών, όπου έφθασε μέχρι το αξίωμα του τμηματάρχη. Το 1845 ο Κωλέττης τον έπαυσε από ταγματάρχη, γι' αυτό και συνάντησε τον Όθωνα, από τον οποίο ζήτησε συγχώρεση κλαίγοντας. Από τότε ο βασιλιάς έλαβε υπό την προστασία του τους αδερφούς του, Περικλή και Παναγιώτη. 
Ο Ηλίας Καλαμογδάρτης έγραψε αρκετά ποιήματα, τα οποία δημοσιεύθηκαν σε περιοδικά και ανθολογίες, και στη συνέχεια μελοποιήθηκαν και τραγουδήθηκαν στην Ελλάδα του 19ου αιώνα. Επίσης είχε μεταφράσει από τα ιταλικά σε απλή καθαρεύουσα το ιστορικό σύγγραμμα του Φώσκολου "«Αι τελευταίαι επιστολαί του Ιακώβου Όρτις»". Ήταν ένας από τους πρώτους που χρησιμοποίησαν εκείνα τα χρόνια τη δημοτική γλώσσα στην ποίησή τους. 
Αρρώστησε από φυματίωση και απεβίωσε στο Κάιρο, όπου είχε πάει για θεραπεία.

</doc>
<doc id="60658" url="https://el.wikipedia.org/wiki?curid=60658" title="Μεχμέτ Α΄">
Μεχμέτ Α΄



</doc>
<doc id="60659" url="https://el.wikipedia.org/wiki?curid=60659" title="Μεχμέτ Γ΄">
Μεχμέτ Γ΄



</doc>
<doc id="60660" url="https://el.wikipedia.org/wiki?curid=60660" title="Μεχμέτ Ε΄">
Μεχμέτ Ε΄



</doc>
<doc id="60661" url="https://el.wikipedia.org/wiki?curid=60661" title="Καβάφης">
Καβάφης



</doc>
<doc id="60662" url="https://el.wikipedia.org/wiki?curid=60662" title="Μεχμέτ ΣΤ΄">
Μεχμέτ ΣΤ΄



</doc>
<doc id="60663" url="https://el.wikipedia.org/wiki?curid=60663" title="Μεχμέτ Β΄">
Μεχμέτ Β΄



</doc>
<doc id="60664" url="https://el.wikipedia.org/wiki?curid=60664" title="Παναγιώτης Καλαμογδάρτης">
Παναγιώτης Καλαμογδάρτης

Ο Παναγιώτης Καλαμογδάρτης (1820-1864) ήταν στρατιωτικός και πολιτικός από την Αχαία.
Γεννήθηκε στην Πάτρα και ήταν γιος του Γεωργίου Καλαμογδάρτη, γόνου της ισχυρής πατρινής οικογένειας των προυχόντων. Φορούσε για όλη την ζωή φουστανέλα με πέντε φούντες και του είχε μείνει το παρατσούκλι "πεντεφούντης".
Ήταν γεωμέτρης και σύντομα ασχολήθηκε με την πολιτική. Είχε εκλεγεί δημοτικός σύμβουλος και βουλευτής Πατρών. Το 1854 συνόδευσε τον αδερφό του, Αντώνιο, στην επανάσταση της Ηπείρου, όπου και πολέμησε. Τα τελευταία χρόνια της ζωής του ήταν τυφλός.

</doc>
<doc id="60667" url="https://el.wikipedia.org/wiki?curid=60667" title="Φράγμα Πείρου - Παραπείρου">
Φράγμα Πείρου - Παραπείρου

Η ονομασία Φράγμα Πείρου - Παραπείρου περιγράφει ένα μεγάλο και σημαντικό τεχνικό έργο στην Αχαΐα. Πρόκειται στην ουσία για δύο ξεχωριστά φράγματα: α) το μικρό Φράγμα Βαλματούρας και β) το εκτενές χωμάτινο Φράγμα Αστερίου με την ομώνυμη τεχνητή λίμνη να αποτελεί την τεχνητή λίμνη αυτή καθαυτήν. Η τεχνική κατασκευή του ξεκίνησε το 2006 και ολοκληρώθηκε το 2019 δρομολογώντας τις διαδικασίες πλήρωσης του ταμιευτήρα στο κύριο φράγμα. Η διαδικασία πλήρωσης του ταμιευτήρα της Τεχνητής Λίμνης Αστερίου ολοκληρώθηκε την άνοιξη του 2021.
Ταυτότητα έργου.
Το κυρίως Φράγμα Παραπείρου αποφασίστηκε να κατασκευαστεί στις ανατολικές απολήξεις του Κομποβουνίου κοντά στις νότιες περιοχές του κάμπου των Φαρών. Το φυσικό αντικείμενο του όλου έργου περιλάμβανε την κατασκευή μεγάλου χωμάτινου φράγματος ταμίευσης κοντά στο χωριό Αστέρι, χαμηλό φράγμα υδροληψίας κατασκευασμένο από σκυρόδεμα στην περιοχή της Βαλματούρας και κατασκευασμένο από χαλυβδοσωλήνες με εσωτερική και εξωτερική προστασία αγωγό μεταφοράς της συλλεγόμενης ποσότητα νερού από τον Πείρο ποταμό και το Φράγμα της Βαλματούρας στον ταμιευτήρα του φράγματος Παραπείρου .
Γενικά στοιχεία.
Η ιδέα για την κατασκευή αυτού του μεγαλεπήβολου φράγματος ήρθε στο προσκήνιο για πρώτη φορά το 1963 από τον Γεώργιο Παπανδρέου. 
Δημοπρατήθηκε το 2005 και η κατασκευή του ξεκίνησε το 2006 από την "Μηχανική Α.Ε." και ο αρχικός προϋπολογισμός του έργου ανήλθε σε 130 εκατομμύρια ευρώ. Το έργο κατά τη διάρκεια κατασκευής του συνάντησε πολλά εμπόδια και προβλήματα που καθυστέρησαν αρκετά χρόνια την ολοκλήρωσή του. Στις 26 Αυγούστου 2019 πραγματοποιήθηκε η έμφραξη της σήραγγας εκτροπής του ποταμού Παραπείρου, οπότε ο ταμιευτήρας Παραπείρου ξεκίνησε να γεμίζει. Απομένει τυπικά μία σειρά προγραμματισμένων εργασιών που πρέπει να πραγματοποιηθούν μετά την έμφραξη, ώστε να θεωρηθεί το έργο πλήρως ολοκληρωμένο. 
Με την αποπεράτωση του φράγματος, την έμφραξη του ποταμού και την κατάκλυση του ταμιευτήρα ξεκίνησε η σταδιακή δημιουργία της τεχνητής λίμνης Αστερίου με χρονικό ορίζοντα πλήρους διαμόρφωσής της την άνοιξη του 2021. Σύμφωνα με τις προβλέψεις ο ταμιευτήρας θα πληρωθεί από περίπου 50 εκατομμύρια κυβικά νερού πλημμυρίζοντας το χώρο στον οποίο βρισκόταν και το παλιό, απαλλοτριωμένο και ερημωμένο ήδη από το 2009 χωριό Τόσκες. Στη λίμνη του φράγματος Παραπείρου δημιουργήθηκε προσωρινά, κατά τη διαδικασία πλήρωσή της, πολύ μικρή νησίδα με το ξωκλήσι των Αγίων Θεοδώρων (πλησίον των οικισμών Σουβαλιωταίικα και Παπακωσταίικα της Κοινότητας Μιτοπόλεως) να στέκει ερημικά σε αυτή το οποίο προβλέπεται να βυθιστεί. Νέο ξωκλήσι αφιερωμένο στους Αγίους Θεοδώρους κτίστηκε σε παρακείμενη τοποθεσία. Τα χωριά που βρίσκονται δίπλα και γύρω από τον χώρο της λίμνης είναι το Αστέρι, τα Σουβαλιωταίικα και τα Κριθαράκια.
Με την εκμετάλλευση των νερών του ποταμού Πείρου και του παραπόταμου του Παραπείρου -τα οποία θα διοχετεύονται στο φράγμα- αναμένεται να λυθεί οριστικά το πρόβλημα υδροδότησης περιοχών της Πάτρας, της ΒΙ.ΠΕ. Πάτρων, της βορειοδυτικής και δυτικής Αχαΐας. Η διαχείριση του Φράγματος Πείρου-Παραπείρου, τα συμπληρωματικά έργα και η λειτουργία και η συντήρηση του έργου της υδροδότησης της Πάτρας και της ευρύτερης περιοχής ανατέθηκαν στον ιδιωτικό τομέα κατόπιν σχετικής διαδικασίας.
Οικοτουριστική ανάπτυξη.
Η δημιουργία της τεχνητής λίμνης Αστερίου αναμένεται να αποτελέσει εστία ανάπτυξης για τη γύρω περιοχή ενώ ήδη γίνονται μελέτες οικοτουριστικής αξιοποίησης του έργου και ανάδειξης του φυσικού τοπίου. Το όμορφο φυσικό τοπίο και η σημαντική αισθητική αλλαγή που πραγματοποιήθηκε στην περιοχή με τη δημιουργία της τεχνητής λίμνης ώθησε στην αύξηση της επισκεψιμότητας και στην ανάπτυξη φυσιολατρικών δραστηριοτήτων όπως η πεζοπορία και η φωτογραφία τοπίου. Ίδια αύξηση επισκεψιμότητας παρατηρείται και στο κοντινό Φράγμα Βελιμαχίου Τριταίας.
Φωτοθήκη.
Παρατίθενται ενδεικτικές φωτογραφίες από την περίοδο δημιουργίας του τεχνικού έργου του φράγματος Πείρου-Παραπείρου:

</doc>
<doc id="60674" url="https://el.wikipedia.org/wiki?curid=60674" title="Γεώργιος Σαββίδης">
Γεώργιος Σαββίδης

Ο Γιώργος Πάνου Σαββίδης, ευρύτερα πιο γνωστός με την υπογραφή Γ.Π. Σαββίδης (Αθήνα, 11 Μαρτίου 1929 - Λόγγος Αχαΐας, 11 Ιουνίου 1995), ήταν μελετητής και καθηγητής της νεοελληνικής λογοτεχνίας. 
Βιογραφία.
Ο Γ.Π. Σαββίδης ξεκίνησε τις σπουδές του στην Φιλοσοφική Αθηνών, αλλά τις συνέχισε στο King's College του Cambridge και στο Αριστοτέλειο Πανεπιστήμιο Θεσσαλονίκης, όπου και αναγορεύτηκε διδάκτωρ Φιλολογίας το 1966 με την διατριβή "Οι Καβαφικές Εκδόσεις (1891-1932)". Έκτακτος αυτοτελής καθηγητής Νεότερης Ελληνικής Φιλολογίας στο Πανεπιστήμιο Θεσσαλονίκης από το 1966, παραιτήθηκε για λόγους ακαδημαϊκής και ηθικής τάξεως το 1971 και επανήλθε το 1974 ως τακτικός καθηγητής για άλλα εννέα χρόνια (εθελουσία έξοδος). Διετέλεσε μόνιμος επισκέπτης καθηγητής της Έδρας Νεοελληνικών Σπουδών Γιώργου Σεφέρη, Harvard University από το 1977 έως το 1984 (οικειοθελής παραίτηση).
Τα επιστημονικά του δημοσιεύματα ξεκίνησαν από το 1951, ενώ παράλληλα συνεργάστηκε με πολλά έντυπα (κυρίως Το Βήμα και Τα Νέα). Επιμελήθηκε με υποδειγματικό τρόπο εκδόσεις ποιημάτων του Σεφέρη, του Καβάφη, του Καρυωτάκη, του Σικελιανού, του Βαλαωρίτη και του Δαπόντε και άλλων.

</doc>
<doc id="60675" url="https://el.wikipedia.org/wiki?curid=60675" title="Γ. Π. Σαββίδης">
Γ. Π. Σαββίδης



</doc>
<doc id="60676" url="https://el.wikipedia.org/wiki?curid=60676" title="Γιώργος Π. Σαββίδης">
Γιώργος Π. Σαββίδης



</doc>
<doc id="60678" url="https://el.wikipedia.org/wiki?curid=60678" title="Sabaku no Gaara">
Sabaku no Gaara

Ο Sabaku no Gaara (που σημαίνει Gaara της Ερήμου), ή απλώς Gaara, είναι φανταστικός χαρακτήρας στη σειρά anime και manga "Naruto". Κατάγεται από το Sunagakure no Sato (Κρυμμένο Χωριό της Άμμου) στη Χώρα του Αέρα και είναι γιος του αρχηγού του, του Τέταρτου Kazekage και αδελφός των Kankurou και Temari.
Παιδική ηλικία.
Στη γέννησή του ο πατέρας του διέταξε την Chiyo να σφραγίσει μέσα στο σώμα του Gaara τον Δαίμονα Με Την Μία Ουρά, τον Shukaku, επειδή ήλπιζε ότι θα γινόταν το τέλειο όπλο για το χωριό. Για να γίνει όμως αυτό, χρειαζόταν μια θυσία, και η μητέρα του Gaara, Karura, χρησιμοποιήθηκε για αυτό τον σκοπό. Πριν πεθάνει, η Karura καταράστηκε το Sunakagure, ελπίζοντας οτι, κάποτε, ο Gaara θα εκδικούνταν για τον θάνατο της. Εκτός των άλλων επιπτώσεων λόγω του Shukaku, ο Gaara δεν μπορεί να κοιμηθεί, επειδή ο δαίμονας θα καταφάει την προσωπικότητα του αν το κάνει. 
Ο Gaara εκπαιδεύτηκε από τον πατέρα του, αλλά τον μεγάλωσε ο θείος του, Yashamaru. Λόγω του δαίμονα, όλοι στο Sunakagure μισούσαν και φοβούνταν τον Gaara, βλέποντας όχι τον ίδιο, αλλά το τέρας μέσα του. Για καιρό, ο Yashamaru έμοιαζε να είναι ο μόνος που νοιαζόταν για τον Gaara: όταν εκείνος κατα λάθος τραυμάτιζε κάποιον, ο Yashamaru ήταν ο μόνος που υποστήριζε ότι ο Gaara δεν ήθελε να κάνει κακό. Του μιλούσε επίσης συνεχώς για την αγάπη, και ότι ήταν το μόνο πράγμα το οποίο μπορούσε να θεραπεύσει τις πληγές που δεν θεραπεύονταν αλλιώς: τις πληγές της καρδιάς. Ο πατέρας του Gaara, όμως, δεν τον έβλεπε έτσι, και τον θεωρούσε απλώς ένα αποτυχημένο πείραμα, το οποίο ήταν απειλή για την γαλήνη του χωριού.
Επειδή ο Gaara στα μάτια του πατέρα του αντιπροσώπευε κίνδυνο, ο Kazekage ζήτησε από τον Yashamaru να σκοτώσει τον Gaara. Και έτσι, ο Yashamaru προσπάθησε να τον δολοφονήσει, όμως οι ικανότητες του Gaara τον νίκησαν με ευκολία. Παρόλο που ο Gaara προσπάθησε να εκλάβει το όλο θέμα ως άλλη μία εντολή του Kazekage, ο Yashamaru τον διόρθωσε λέγοντας ότι δέχτηκε την αποστολή χωρίς ενδοιασμούς. Ο Yashamaru πίστευε οτι, σκοτώνοντας τον Gaara, θα εκδικούνταν τον θάνατο της μεγάλης του αδελφής (δηλαδή της μητέρας του Gaara, η οποία όπως ξέρουμε θυσιάστηκε για να σφραγιστεί ο Shukaku στο σώμα του Gaara) . Αποδείχτηκε δηλαδή ότι δεν αγάπησε ποτέ τον Gaara αληθινά, και αποκάλυψε ότι ούτε και η αδελφή του (δηλαδή ούτε η ίδια η μητέρα του) τον αγάπησε ποτέ. Σε μια τελευταία προσπάθεια, ο Yashamaru "πυροδότησε" μερικές εκρηκτικές καρτέλες (tags) στο σώμα του, λέγοντας «Αυτό είναι το τέλος. Σε παρακαλώ, πέθανε», πιστεύοντας ότι ο Gaara θα πέθαινε όπως και εκείνος στην έκρηξη. Ο Gaara επέζησε χωρίς ούτε μια γρατσουνιά και έχασε το μοναδικό άτομο που πίστευε ότι τον αγαπούσε. Αμέσως μετά, χρησιμοποίησε την άμμο του για να δημιουργήσει το ιδεόγραμμα "αγάπη" στο μέτωπο του. Επίσης, από εκείνη την στιγμή και μετά, αποφάσισε οτ ήταν μόνος του, και ότι υπήρχε μόνο για να αποδεικνύει την ύπαρξη του. Από την ηλικία των έξι έως δώδεκα ετών, ο Gaara αντιμετώπισε πολλούς δολοφόνους σταλμένους από τον πατέρα του, τους οποίους και "καθάρισε" με ευκολία.
Προσωπικότητα.
Ενώ ο Gaara προσπαθούσε να είναι φιλικός προς τους άλλους παρά τον φόβο τους για το πρόσωπο του, οι πράξεις και τα λόγια του Yashamaru τον άλλαξαν (προς το χειρότερο). Συνειδητοποιώντας ότι κανείς δεν τον αγαπούσε, ο Gaara χρησιμοποίησε τις ικανότητες του για να φτιάξει το kanji στο μέτωπο του (το οποίο σημαίνει "Αγάπη") ως σύμβολο ενός "δαίμονα που αγαπά μόνο τον εαυτό του". Έγινε αντικοινωνικός συναισθηματικά και σιωπηλός, με μια πικρή αντιπάθεια για τον οποιονδήποτε εκτός από τον εαυτό του (ακόμα και για τα αδέρφια του). Έμαθε να βρίσκει ευχαρίστηση και λόγο να ζει στο να αφανίζει τους αμέτρητους δολοφόνους που ήταν σταλμένοι για να τον σκοτώσουν-και κατ'επέκταση, όποιον απειλούσε την ύπαρξη του. Η αϋπνία του Gaara, την οποία επέβαλε στον εαυτό του με τον φόβο ότι ο δαίμονας μέσα του θα "έτρωγε" την προσωπικότητα του αν κοιμόταν, μόνο μεγάλωσε την αστάθεια και την επιθυμία του να σκοτώνει. Κάποια στιγμή, ο πατέρας του Gaara αποφάσισε να εκτιμήσει τον Gaara και τους τρόπους χρήσης του, και σταμάτησε τις επιθέσεις εναντίον του με την ελπίδα ότι θα γινόταν τελικά αυτό για το οποίο προοριζόταν από την αρχή: ένα αποτελεσματικό όπλο και εργαλείο για το Sunakagure.
Στην πρώτη του "αποστολή" ως το όπλο του χωριού, ο Gaara εισχώρησε στην Chuunin Exam που λάμβανε μέρος στο Konoha για να παίξει σημαντικό ρόλο στην εισβολή που θα γινόταν αργότερα. Ενώ απολαμβάνει την δυνατότητα να σκοτώνει άλλους στα αρχικά στάδια, αναμετρήθηκε με τον Rock Lee στους προκριματικούς αγώνες. Με την δύναμη και την ταχύτητα του, ο Lee μπόρεσε να υπερνικήσει πολλές άμυνες του Gaara επιτυχώς, έγινε το πρώτο άτομο που μπόρεσε ποτέ να χτυπήσει τον Gaara. Ενώ ο Lee μπορούσε να καταφέρει πολλές λογικά εξουθενωτικές επιθέσεις και χτυπήματα, η άμμος του Gaara του επέτρεψε να επιβιώσει κάθε επίθεση και τελικά να πάρει το πάνω χέρι. Ενώ ο αγώνας τερματίστηκε για να μην τραυματιστεί κι άλλο ο Lee, ο Gaara άλλαξε ιδανικά: αντί να προσδιορίζει την ύπαρξη του σκοτώνοντας όποιον βρίσκει, αποφάσισε να σκοτώνει όποιον ήταν δυνατότερος από τον ίδιο.
Οι ευχές του Gaara πραγματοποιήθηκαν όταν βρέθηκε εναντίον του Uchiha Sasuke στα τέλη της Chuunin Exam. Με το Chidori του, ο Sasuke κατάφερε να τραυματίσει άσχημα τον Gaara κοντά στον ώμο, τόσο πολύ που ο Gaara δεν θα μπορούσε να πάρει μέρος στην εισβολή στο Konoha όπως ήταν τα σχέδια. Πέρα από αυτό, η πληγή του Gaara μεγενθύνει την επιθυμία του να σκοτώσει τον Sasuke και σύντομα ξαναρχίζουν τη μάχη. Με την ενθάρρυνση του Gaara, ο Sasuke κατάφερε να κάνει κι άλλους τραυματισμούς στον Gaara, παρόλο που η ραγδαία αλλαγή του σε Shukaku του επέτρεπε να μην πληγώνεται πολύ. Όταν ο Sasuke δεν μπορούσε πια να πολεμήσει και ο Gaara ετοιμάστηκε να τον σκοτώσει, ο Uzumaki Naruto εμφανίζεται για να τον σώσει. Με την επιθυμία να σώσει τους φίλους του από τον Gaara, ο Naruto τον αντιμετωπίζει σε μάχη και τελικά τον νικάει, παρόλο που είχε αλλάξει στην ολοκληρωμένη Shukaku μορφή του. Συνειδητοποιώντας ότι η δύναμη του Naruto προερχόταν από την επιθυμία του να προστατεύει τους άλλους, ο Gaara εγκαταλείπει τελείως τα παλιά του ιδανικά και αποφασίζει να αποκτήσει δύναμη με το να νοιάζεται για τους άλλους. Το πρώτο που έκανε για αυτό ήταν το ότι απολογήθηκε στην Temari και τον Kankurou για όλα όσα τους είχε κάνει.
Η αλλαγή του Gaara πρωτοφαίνεται όταν βοηθάει τον Rock Lee κατα τη διάρκεια του Sasuke Retrieval arc. Όταν είδε ότι οι τραυματισμοί του Lee από την προηγούμενη τους μάχη δεν είχαν ακόμα τελείως επουλωθεί, ο Gaara τον αποτρέπει από το να πολεμά, γνωρίζοντας ότι ο Lee μπορούσε μόνο να βλάψει τον εαυτό του περισσότερο. Αυτή η αλλαγή φαίνεται επίσης και στα filler arcs του anime, όπου ο Gaara αποκτά μια μαθήτρια με το όνομα Matsuri. Όταν η Matsuri αρχίζει να εκπαιδεύεται, ο Gaara ανησυχεί ότι όλα τα εκπαιδευτικά όπλα θα μπορούσαν να την τραυματίσουν, και γι' αυτό την βάζει να εκπαιδευτεί με το πιο ακίνδυνο. Όταν, αργότερα, η Matsuri απάγεται, ο Gaara και τα αδέλφια του πηγαίνουν να την σώσουν, και με τη βοήθεια των ninja του Konoha πετυχαίνουν τον σκοπό τους.
Στο "Naruto:Shippuden" η προσωπικότητα του Gaara αλλάζει για τα καλά. Ενώ στο παρελθόν ήταν υπερβολικά εχθρικός προς τα αδέλφια του (σε σημείο που και οι δύο τον φοβούνταν, αν και είναι μικρότερος τους), τώρα τους έχει σε βαθιά εκτίμηση και μιλάει πια στον Kankurou για τα προβλήματα και τα όνειρα του. Ως αποτέλεσμα του ότι έγινε ο Πέμπτος Kazekage, ο Gaara τώρα συμπεριφέρεται ως η πηγή προστασίας του χωριού του και θεωρεί τις ζωές τους πολυτιμότερες από την δική του. Οι κάτοικοι του χωριού, με την σειρά τους, τον σέβονται περισσότερο, ειδικά οι νεότερες γενιές. Παρ'όλα αυτά, οι Ηλικιωμένοι, ειδικά αυτοί σε υψηλές βαθμίδες, ακόμα έχουν κακία για τον Gaara, και πιστεύουν ότι οι νεότεροι είναι αφελείς που πιστεύουν σε αυτόν. Αυτό όμως αλλάζει στο Rescue Gaara arc.

</doc>
<doc id="60679" url="https://el.wikipedia.org/wiki?curid=60679" title="Harvard University">
Harvard University



</doc>
<doc id="60680" url="https://el.wikipedia.org/wiki?curid=60680" title="Gaara">
Gaara



</doc>
<doc id="60682" url="https://el.wikipedia.org/wiki?curid=60682" title="Norah Jones">
Norah Jones



</doc>
<doc id="60683" url="https://el.wikipedia.org/wiki?curid=60683" title="Geetali Norah Jones-Shankar">
Geetali Norah Jones-Shankar



</doc>
<doc id="60690" url="https://el.wikipedia.org/wiki?curid=60690" title="Βότσης (Περιπολικό)">
Βότσης (Περιπολικό)



</doc>
<doc id="60691" url="https://el.wikipedia.org/wiki?curid=60691" title="Βλαχάβας ΙΙ (Περιπολικό)">
Βλαχάβας ΙΙ (Περιπολικό)



</doc>
<doc id="60693" url="https://el.wikipedia.org/wiki?curid=60693" title="Λέων Μεσσηνέζης">
Λέων Μεσσηνέζης

Ο Λέων Μεσσηνέζης (1787-1851) ήταν Έλληνας έμπορος και πολιτικός.
Βιογραφία.
Γεννήθηκε στην Κωνσταντινούπολη και ήταν γιος του μεγαλεμπόρου Ιωάννη Μεσσηνέζη, γόνου πλούσιας χιώτικης οικογένειας εμπόρων. Ασχολήθηκε νωρίς με το εμπόριο και κατάφερε να αποκτήσει μεγάλη περιουσία. Εγκαταστάθηκε το 1811 στη Βοστίτσα (σήμερα "Αίγιο"), όπου και παντρεύτηκε την Μαρία Λόντου, κόρη του Σωτηράκη Λόντου. Οι συγγενικοί του δεσμοί με την οικογένεια Λόντου και με τον γαμπρό επ'αδελφής, τραπεζίτη, Λεβίδη τον καθιστούν έναν από τους πιο πλούσιους εμπόρους της εποχής. Το 1819 μυήθηκε από τον Ανδρέα Λόντο στην Φιλική Εταιρεία και ήταν ένας από τους προκρίτους που πήρε μέρος στην μυστική συνάντηση της Βοστίτσας υπό τον Παλαιών Πατρών Γερμανό. Κατά τη διάρκεια της Επανάστασης πήρε μέρος σε διάφορες μάχες, ενώ συμμετείχε και στην πολιορκία του Μεσολογγίου. Με έγγραφο του στο Βουλευτικό σώμα προειδοποίησε για μελλοντικές εμφύλιες διενέξεις αλλά αγνοήθηκε πλήρως. Εκπροσώπησε την Αιγιαλεία ως πληρεξούσιος στις συνελεύσεις της Τροιζήνας και του Επιδαύρου. Το 1836 οι ληστές Χονδρογιανναίοι επιτέθηκαν στην οικεία του, στην οποία ακολούθησε πραγματική μάχη. Τελικά οι ληστές συνελήφθησαν αλλά τραυματίστηκαν σοβαρά δύο γιοί του. Το 1847 διετέλεσε πρόεδρος του δημοτικού συμβουλίου Αιγίου.
Απεβίωσε το 1851 και είχε τέσσερα παιδιά, τον Σωτήριο, τον Μιλτιάδη, τον Ιωάννη και την Ζωή. Δισέγγονος του είναι ο ποιητής Νύσης Μεσσηνέζης.

</doc>
<doc id="60696" url="https://el.wikipedia.org/wiki?curid=60696" title="Μαθουσάλας">
Μαθουσάλας



</doc>
<doc id="60699" url="https://el.wikipedia.org/wiki?curid=60699" title="Ιωάννης Μεσσηνέζης">
Ιωάννης Μεσσηνέζης

Ο Ιωάννης Μεσσηνέζης (1821-18 Φεβρουαρίου 1896) ήταν βουλευτής Αιγιαλείας και πρόεδρος της Β' Εθνοσυνέλευσης.
Βιογραφία.
Γεννήθηκε στο Αίγιο και ήταν γιος του μεγαλεμπόρου και ήρωα της επανάστασης Λέοντα Μεσσηνέζη ενώ η μητέρα του καταγόταν από την Οικογένεια Λόντου. Σπούδασε σε ελβετικό λύκειο και έμαθε τη γαλλική και την αγγλική γλώσσα. Στη συνέχεια, σπούδασε νομικά στο Παρίσι, όπου αναγορεύθηκε διδάκτωρ του Δικαίου. 
Επέστρεψε στην Ελλάδα στις 3 Σεπτεμβρίου 1843 την ημέρα της επανάστασης που είχε ως αποτέλεσμα την παραχώρηση συντάγματος από τον Όθωνα. Συμμετείχε μάλιστα στη διαδήλωση που έγινε γι' αυτό και τραυματίστηκε. Άσκησε τη δικηγορία στην Πάτρα και εντάχθηκε στον δικαστικό κλάδο. Υπηρέτησε ως πρωτοδίκης Σύρου , ειρηνοδίκης και εφέτης Αθηνών . Κατά τη διάρκεια της δικηγορίας του στην Πάτρα έγινε ανεπιτυχής δολοφονική απόπειρα εναντίον του από τον Ταμπακόπουλο, επειδή υπερασπίστηκε το δημόσιο εναντίον του και κέρδισε τη δίκη. Παραιτήθηκε όμως από τη θέση του και ασχολήθηκε με την πολιτική. 
Το 1861 εξελέγη για πρώτη φορά βουλευτής Αιγιαλείας ενώ το 1862 εξελέγη πληρεξούσιος στην εθνοσυνέλευση, της οποίας διετέλεσε πρόεδρος. Κατά τη διάρκεια των ταραχών που κατέληξαν στην έξωση του Όθωνα τραυματίστηκε σοβαρά. Υπέγραψε το σύνταγμα του Βασιλιά Γεωργίου Α΄ ως πρόεδρος της Εθνοσυνέλευσης. Αρθρογραφούσε σε διάφορες εφημερίδες εναντίον του Γεωργίου Α΄, γι' αυτό και περιέπεσε στη δυσμένεια του παλατιού. 
Το 1867 διορίστηκε Υπουργός Εσωτερικών και των κκλησιαστικών και της δημοσίας εκπαιδεύσεως στην κυβέρνηση Μωραϊτίνη και κατόπιν πρόεδρος του Συμβουλίου της Επικρατείας. Εκλεγόταν συνεχώς βουλευτής Αιγιαλείας από το 1872 έως το 1894. Τα τελευταία χρόνια της ζωής του διέμενε μόνιμα στην Αθήνα. Το σπίτι του ήταν στο σημείο όπου χτίστηκε αργότερα το "«Ιλίου Μέλαθρον»".
Απεβίωσε στην Πάτρα το 1896 και τον επικήδειο λόγο του τον εκφώνησε ο γυμνασιάρχης Ρούγκας. Ήταν παντρεμένος με τη Μαρία Δούμα και είχαν έναν γιο, τον Λέοντα Μεσσηνέζη, μετέπειτα νομάρχη και μια κόρη, τη Μαρία Σωτηριάδη.
Πηγές.
&lt;br&gt;

</doc>
<doc id="60702" url="https://el.wikipedia.org/wiki?curid=60702" title="Ψαροκωστούλα">
Ψαροκωστούλα



</doc>
<doc id="60705" url="https://el.wikipedia.org/wiki?curid=60705" title="Αλκυόνη Ι (Τορπιλλοβόλο)">
Αλκυόνη Ι (Τορπιλλοβόλο)



</doc>
<doc id="60708" url="https://el.wikipedia.org/wiki?curid=60708" title="Αίολος ΙΙ (Τορπιλλάκατος)">
Αίολος ΙΙ (Τορπιλλάκατος)



</doc>
<doc id="60709" url="https://el.wikipedia.org/wiki?curid=60709" title="Ανδρομέδα ΙΙ (Τορπιλλάκατος)">
Ανδρομέδα ΙΙ (Τορπιλλάκατος)



</doc>
<doc id="60710" url="https://el.wikipedia.org/wiki?curid=60710" title="Τορπιλλάκατος">
Τορπιλλάκατος



</doc>
<doc id="60711" url="https://el.wikipedia.org/wiki?curid=60711" title="Αστραπή (Τορπιλλάκατος)">
Αστραπή (Τορπιλλάκατος)



</doc>
<doc id="60712" url="https://el.wikipedia.org/wiki?curid=60712" title="Βατικιώτης (Τορπιλλάκατος)">
Βατικιώτης (Τορπιλλάκατος)



</doc>
<doc id="60714" url="https://el.wikipedia.org/wiki?curid=60714" title="Αιγαίον ΙΙΙ (Αντιτορπιλλικό)">
Αιγαίον ΙΙΙ (Αντιτορπιλλικό)



</doc>
<doc id="60716" url="https://el.wikipedia.org/wiki?curid=60716" title="Αποστόλης ΙΙΙ (Αντιτορπιλλικό)">
Αποστόλης ΙΙΙ (Αντιτορπιλλικό)



</doc>
<doc id="60717" url="https://el.wikipedia.org/wiki?curid=60717" title="Ασπίς ΙΙ (Αντιτορπιλλικό)">
Ασπίς ΙΙ (Αντιτορπιλλικό)



</doc>
<doc id="60718" url="https://el.wikipedia.org/wiki?curid=60718" title="Αιγαίον ΙΙ (Αντιτορπιλλικό)">
Αιγαίον ΙΙ (Αντιτορπιλλικό)



</doc>
<doc id="60719" url="https://el.wikipedia.org/wiki?curid=60719" title="Βέλος Ι (Αντιτορπιλλικό)">
Βέλος Ι (Αντιτορπιλλικό)



</doc>
<doc id="60720" url="https://el.wikipedia.org/wiki?curid=60720" title="Βέλος ΙΙ (Αντιτορπιλλικό)">
Βέλος ΙΙ (Αντιτορπιλλικό)



</doc>
<doc id="60721" url="https://el.wikipedia.org/wiki?curid=60721" title="Βασίλισσα Σοφία ΙΙ (Αντιτορπιλλικό)">
Βασίλισσα Σοφία ΙΙ (Αντιτορπιλλικό)



</doc>
<doc id="60726" url="https://el.wikipedia.org/wiki?curid=60726" title="Νικόλαος Μαυροκορδάτος (1837-1903)">
Νικόλαος Μαυροκορδάτος (1837-1903)

Ο Νικόλαος Μαυροκορδάτος (1837 - 31 Ιανουαρίου 1903) ήταν Έλληνας βουλευτής και υπουργός.
Βιογραφία.
Γεννήθηκε στη Τεργέστη και ήταν γιος του Αλέξανδρου Μαυροκορδάτου και της Χαρίκλειας Αργυροπούλου. Σπούδασε νομικά στην Αθήνα και στο Παρίσι και τον Αύγουστο του 1858 διορίστηκε β΄ γραμματέας της Ελληνικής πρεσβείας στην Κωνσταντινούπολη. Το 1866 διορίστηκε νομάρχης Κερκύρας, θέση στην οποία παρέμεινε μέχρι το 1869. Στη συνέχεια κατάφερε να εκλεγεί βουλευτής με το Τρικουπικό κόμμα ενώ χρημάτισε υπουργός Εκκλησιαστικών &amp; Δημόσιας Εκπαίδευσης στην Κυβέρνηση Χαριλάου Τρικούπη του 1878 και στην κυβέρνηση του 1880. Διετέλεσε πρεσβευτής της Ελλάδας στο Παρίσι (1882-1885), στην Αγία Πετρούπολη (1886-1889) και στην Κωνσταντινούπολη (1889-1902). Το 1895 συμμετείχε στις διαπραγματεύσεις συμβιβασμού στο Λονδίνο ενώ το 1897 υπέγραψε ως πληρεξούσιος της Ελλάδας την συνθήκη ειρήνης στην Κωνσταντινούπολη μεταξύ Ελλάδας και Τουρκίας. Το 1902 παραιτήθηκε από τη θέση του πρεσβευτή για να ξαναεκλεγεί βουλευτής. Σε περίπτωση παραίτησης του Αλέξανδρου Ζαΐμη θεωρείτο ως επικρατέστερος διάδοχος του για την αρχηγία του Τρικουπικού κόμματος. Επίσης είχε χρηματίσει πρόεδρος του συλλόγου "«προς διάδοσιν των ελληνικών γραμμάτων»" την περίοδο 1871-1882.
Απεβίωσε ξαφνικά στην Αθήνα στις 31 Ιανουαρίου του 1903. Ήταν παντρεμένος με την ρουμάνικης καταγωγής Ελένη Μπαλς και είχε τέσσερα παιδιά, τον Αλέξανδρο, την Σοφία, μετέπειτα σύζυγο του στρατηγού Αλέξανδρου Σούτσου, με τον οποίο απέκτησε μεταξύ άλλων την Ελένη, σύζυγο του Βασίλειου Μελά, την Χαρίκλεια, μετέπειτα σύζυγο του Γεωργίου Μπαλτατζή και τον Γεώργιο.

</doc>
<doc id="60727" url="https://el.wikipedia.org/wiki?curid=60727" title="Γεώργιος Μπαλτατζής">
Γεώργιος Μπαλτατζής

Ο Γεώργιος Μπαλτατζής (1868 - 15 Νοεμβρίου 1922) ήταν Έλληνας πολιτικός. Άρχισε την καριέρα του ως διπλωμάτης και άρχισε να εκλέγεται βουλευτής από το 1902. Είχε γίνει αρκετές φορές υπουργός. Μετά τη Μικρασιατική Καταστροφή δικάστηκε στη «δίκη των έξι» ως ένας από τους υπαιτίους για την ήττα της Ελλάδας κατά τη διάρκεια της θητείας του ως υπουργού εξωτερικών, καταδικάστηκε και εκτελέστηκε το 1922 στο Γουδή.
Βιογραφία.
Γεννήθηκε στη Σμύρνη το 1868. Μετά τις εγκύκλιες σπουδές του στην Ευαγγελική Σχολή Σμύρνης σπούδασε νομικά στο Πανεπιστήμιο Αθηνών απ' όπου και αργότερα μετέβη στη Γαλλία για ευρύτερες σπουδές. Επανερχόμενος ακολούθησε το διπλωματικό κλάδο όπου και υπηρέτησε για μικρό χρονικό διάστημα στη Κωνσταντινούπολη με ιδιαίτερη διάκριση στη διπλωματική δεξιότητα. Στη συνέχεια αναμίχθηκε στην πολιτική και το 1902 πρωτοεξελέγη βουλευτής Αλμυρού με το κόμμα του Γ. Θεοτόκη και ομοίως το 1905 και 1906. Το 1908 διορίστηκε υπουργός εξωτερικών (21/061908-07/07/1909) στην κυβέρνηση Θεοτόκη. Μετά τη προσάρτηση των λεγομένων Νέων Χωρών πολιτεύθηκε στη Δράμα όπου και εκλέχθηκε βουλευτής στη περίοδο 1915 και μετά. Το 1915 ανέλαβε υπουργός συγκοινωνιών και το 1921 υπουργός εξωτερικών (από 26/03/1921-03/05/1922) στην κυβέρνηση Γούναρη. Πήρε μέρος στις διασκέψεις των Παρισίων και του Λονδίνου μαζί με τον Δημήτριο Γούναρη. Το 1922 χρημάτισε πάλι υπουργός εξωτερικών (από 09/05/1922-28/08/1922) στη κυβέρνηση Γούναρη και Πρωτοπαπαδάκη. 
Μετά την Μικρασιατική άτακτη υποχώρηση και την επανάσταση που εκδηλώθηκε μετά τη Μικρασιατική καταστροφή από τους φυγάδες αυτής, συνελήφθη μαζί με άλλους πολιτικούς και τον αρχιστράτηγο και καταδικάστηκε κατά τη "«δίκη των έξι»" από το έκτακτο επαναστατικό στρατοδικείο Αθηνών σε θάνατο. 
Τουφεκίστηκε στις 15 Νοεμβρίου του 1922 στο Γουδί.
Ογδόντα οκτώ χρόνια αργότερα, το 2010, μετά από αίτηση του Μιχάλη Πρωτοπαπαδάκη από το 2008, εγγονού του πρώην πρωθυπουργού Πέτρου Πρωτοπαπαδάκη, παύθηκε οριστικά από τον Άρειο Πάγο η δίωξη των έξι (ανάμεσά τους και του Γεωργίου Μπαλτατζή) λόγω παραγραφής.
Ήταν παντρεμένος με την Χαρίκλεια Μαυροκορδάτου, κόρη του πολιτικού Νικολάου Μαυροκορδάτου, και είχαν αποκτήσει έναν γιο, τον Νικόλαο Μπαλτατζή - Μαυροκορδάτο.

</doc>
<doc id="60728" url="https://el.wikipedia.org/wiki?curid=60728" title="Τζένγκις Χαν">
Τζένγκις Χαν

Ο Τσίνγκις Χαν ("Чингис Хаан", που σημαίνει «καθολικός κυβερνήτης», 1162 - 18 Αυγούστου 1227), σήμερα εκ παραφθοράς γνωστός ως Τζένγκις Χαν, ήταν Μογγόλος πολιτικός και στρατιωτικός ηγέτης. Ένωσε τις μογγολικές φυλές και ίδρυσε την Αυτοκρατορία των Μογγόλων (1206 - 1368), μια από τις μεγαλύτερες αυτοκρατορίες στην ιστορία. Γεννημένος στη φυλή Μποργιτζήν, δημιούργησε έναν ισχυρό στρατό και έγινε ένας απο τους σημαντικότερους και πλέον επιτυχημένους στρατιωτικούς ηγέτες στην ιστορία.
Παρά το γεγονός ότι ο Τζένγκις Χαν σε πολλές περιοχές του κόσμου θεωρείται διαχρονικά ένας κατ' εξοχήν αιμοβόρος κατακτητής, στη Μογγολία είναι μια αγαπητή προσωπικότητα και θεωρείται ως ο πατέρας του μογγολικού έθνους. Η σύγχρονη και πιο ψύχραιμη ιστορική έρευνα μας λέει ότι στην πραγματικότητα οι Μογγόλοι κυβέρνησαν τις περιοχές που κατάκτησαν με μεθόδους πολύ προοδευτικές για την εποχή τους, ενώ επέβαλλαν θρησκευτική ανεξιθρησκεία και προστάτευσαν τους εμπορικούς δρόμους της Ασίας. Πριν γίνει Χαν (Хаан, ελλ. Κυβερνήτης), εξόντωσε και κατόπιν ένωσε πολλές από τις νομαδικές φυλές της ανατολικής και κεντρικής Ασίας και τους έδωσε ταυτότητα ως Μογγόλους.
Το πραγματικό του όνομα ήταν Τεμουζίν, και σε ηλικία δεκατριών χρονών έγινε αρχηγός τριάντα μογγολικών φυλών, μετά το θάνατο του πατέρα του.
Συνάντησε βίαιη αντίδραση από το μέρος των υποτελών του φυλών, αλλά όταν παντρεύτηκε την κόρη του μεγάλου Χαν των Κοραϊτών Μογγόλων Ουνγκ και πήρε βοήθεια και υποστήριξη από αυτόν, γρήγορα επιβλήθηκε κι απέδειξε τις έξοχες στρατιωτικές του ικανότητες. Τόση μεγάλη ήταν η δύναμη που απέκτησε, ώστε ο πεθερός του άρχισε να φοβάται για την αρχή του και διέταξε να τον σκοτώσουν. Ο Τζένγκις Χαν όμως δραπέτευσε και κατόρθωσε μετά από πολλές συγκρούσεις να ανακηρυχθεί Χαν και να στραφεί ενάντια στην Κίνα. Κατέλαβε το Πεκίνο κι ύστερα τη Μπουχάρα και τη Σαμαρκάνδη και έφτασε μέχρι τη Ρωσία. Πέθανε αφού νίκησε ολοκληρωτικά το βασιλιά της βορειοδυτικής Κίνας.
Τα πρώτα χρόνια.
Λόγω της έλλειψης γραπτών αρχείων, υπάρχουν λίγα στοιχεία σχετικά με την πρόωρη ζωή του Τεμουζίν. Οι λίγες πηγές που παρέχουν πληροφορίες σε αυτό το χρονικό διάστημα είναι συχνά αντικρουόμενες.
Ο Τεμουζίν γεννήθηκε το 1162 ή το 1155 στο Ντελούουν Μπολντόγκ κοντά στο όρος Μπουρχάν Χαλντούν και τα ποτάμια Ονόν και Χερλέν στη σύγχρονη βόρεια Μογγολία, που δεν απέχει πολύ από την σημερινή πρωτεύουσα, Ουλάν Μπατόρ. Στο έργο Η Μυστική Ιστορία των Μογγόλων αναφέρεται ότι ο Τεμουζίν γεννήθηκε με έναν θρόμβο αίματος στη γροθιά του, ένα παραδοσιακό σημάδι ότι αυτός έμελλε να γίνει ένας μεγάλος ηγέτης. Ήταν ο τρίτος μεγαλύτερος γιος του πατέρα Γιεσούγκεϊ, ο μεγάλος επικεφαλής μιας φυλής Μογγόλων της Κιγιάντ και σύμμαχος της Τογκρούλ Χαν της φυλής Κεράιτ, και ο μεγαλύτερος γιος της Χοελούν, της μητέρας του. Σύμφωνα με τη Μυστική Ιστορία, ο Τεμουζίν πήρε το όνομά του από τον οπλαρχηγό Τεμουζίν-UGG, τον οποίο ο πατέρας του είχε μόλις αιχμαλωτίσει. Το όνομα υποδηλώνει, επίσης, ότι μπορεί να έχουν καταγωγή από οικογένεια σιδηρουργών.
Η φυλή του Γιεσούχεϊ, του πατέρα του, ονομαζόταν Μποριτζγκίν και η η μητέρα του Χοελούν ήταν από την φυλή Ολχουνούτ, κλάδο της φυλής Χονγκιράντ. Όπως και οι άλλες φυλές, ήταν νομάδες. Επειδή ο πατέρας του ήταν οπλαρχηγός, όπως και οι προκάτοχοί του, ο Τεμουζίν είχε ευγενή καταγωγή. Αυτή η υψηλότερη κοινωνική θέση κατέστησε ευκολότερο να ζητήσει βοήθεια και τελικά να συγχωνεύσει τις άλλες φυλές Μογγόλων.
Τα παιδικά χρόνια.
Ο Τεμουζίν είχε τρία αδέλφια που ονομάζονταν Χάσαρ, Χατσιούν και Τεμούγκε, μια αδελφή που ονομαζόταν Τεμούλεν, καθώς και δύο ετεροθαλείς αδελφούς που ονομάζονταν Μπεχτέρ και Μπελγκουτέι. Όπως για πολλούς από τους νομάδες της Μογγολίας, τα παιδικά χρόνια του Τεμουζίν ήταν δύσκολα. Ο πατέρας του κανόνισε γάμο γι' αυτόν, και σε εννέα ετών, είχε παραδοθεί στην οικογένεια της μελλοντικής του συζύγου Μπόρτε, η οποία ήταν μέλος της φυλής Ονγκιράτ. Ο Τεμουζίν θα ζούσε εκεί μέχρι να φθάσει στην ηλικία γάμου των 12.
Ενώ κατευθυνόταν στο σπίτι, ο πατέρας του συνάντησε τη γειτονική φυλή, τους Τάταρους, οι οποίοι ήταν από καιρό εχθροί των Μογγόλων, και δηλητηριάστηκε από τα τρόφιμα που του προσέφεραν. Μόλις το έμαθε αυτό ο Τεμουζίν, επέστρεψε στο σπίτι για να διεκδικήσει τη θέση του πατέρα του ως αρχηγός της φυλής. Ωστόσο,η φυλή του πατέρα του αρνήθηκε να καθοδηγείται από ένα αγόρι τόσο νέο. Έτσι εγκατέλειψαν την Χοελούν και τα παιδιά της, αφήνοντας τους χωρίς προστασία.
Για τα επόμενα χρόνια, η Χοελούν και τα παιδιά της ζούσαν σε συνθήκες φτώχειας, επιβιώνοντας κυρίως με άγρια ​​φρούτα και κουφάρια βοδιών και άλλα μικρά θηράματα τα οποία έπιαναν ο Τεμουζίν και τα αδέρφια του. Η μητέρα του η Χοελούν, ήταν μια δυναμική και ικανή γυναίκα που φρόντισε για την επιβίωση της οικογένειάς της σε ένα περιβάλλον εξαιρετικά δύσκολο για μια γυναίκα χωρίς την προστασία κάποιου άντρα. Ο Τεμουζίν δέχτηκε από νωρίς την επίδρασή της, πράγμα που τον εφοδίασε με τον δυναμισμό που θα ήταν χαρακτηριστικός για το υπόλοιπο της ζωής του αλλά και του εμφύσησε έναν βαθύ σεβασμό για την γυναίκα που θα χαρακτήριζε την μετέπειτα πορεία του. Σε μια κυνηγετική εξόρμηση ο δεκατετράχρονος Τεμουζίν σκότωσε τον ετεροθαλή αδελφό του Μπεχτέρ σε τσακωμό που προέκυψε από μια διαφωνία για την μοιρασιά της λείας. Το περιστατικό αυτό εδραίωσε την θέση του. 
Σε ένα άλλο περιστατικό, γύρω στο 1177, συνελήφθη σε μια επιδρομή από τους πρώην συμμάχους του πατέρα του και κρατήθηκε αιχμάλωτος. Όμως με την βοήθεια ενός φρουρού (και μελλοντικού στρατηγού) ο Τεμουζίν κατάφερε να δραπετεύσει μέσα στην νύχτα και να κρυφτεί σε έναν ποταμό. Ήταν σε αυτό το διάστημα που οι Τζελμέ και Μπο'ορτσού, δύο από τους μελλοντικούς στρατηγούς του Τζένγκις Χαν, ένωσαν τις δυνάμεις τους μαζί του.
Εκείνη την εποχή, καμία από τις φυλές της Μογγολίας δεν ήταν ενωμένες πολιτικά και γάμοι κανονίζονταν για να δημιουργηθούν προσωρινές συμμαχίες. Ο Τεμουζίν μεγάλωσε παρατηρώντας το σκληρό πολιτικό κλίμα της Μογγολίας, το οποίο περιελάμβανε φυλετικές διαμάχες, κλεψιά, επιδρομές, τη διαφθορά και τις συνεχόμενες πράξεις εκδίκησης που πραγματοποιούνται μεταξύ των διαφόρων φυλών, με όλα να επιδεινώνονται με παρεμβολές από ξένες δυνάμεις, όπως από την κινέζικη δυναστεία στο νότο. Η μητέρα του Τεμουζίν, η Χοελούν, του δίδαξε πολλά μαθήματα για το ασταθές πολιτικό κλίμα της Μογγολίας, ιδιαίτερα για την ανάγκη για συμμαχίες.
Γάμος με την Μπόρτε.
Όπως έχει ήδη κανονιστεί από τον πατέρα του, ο Τεμουζίν παντρεύτηκε την Μπόρτε όταν ήταν περίπου 16, προκειμένου να παγιώσει την συμμαχία μεταξύ των αντίστοιχων φυλών τους. Ο γάμος τους, όμως δεν ήταν μια απλή πολιτική κίνηση, αλλά ευτυχώς εδραιώθηκε και πάνω σε μια βαθιά αγάπη που θα κρατούσε όλη τους τη ζωή. Λίγο μετά το γάμο, η Μπόρτε απήχθη από τους Μέρχιτς. Ο Τεμουζίν την έσωσε με τη βοήθεια του φίλου του και μελλοντικού εχθρού του, Τζαμούχα, της φυλής Κέραιτ. Εννέα μήνες αργότερα, γέννησε έναν γιο, τον Τζότσι (1185-1226). Όταν κάποιοι άρχισαν να αφήνουν υπόνοιες ότι το παιδί δεν ήταν του Τεμουζίν αλλά κάποιου μερκίδα στρατηγού που είχε πάρει την Μπόρτε σαν παλλακίδα του κατά την διάρκεια της αιχμαλωσίας της, ο Τεμουζίν φρόντισε να βάλει τέλος στα κουτσομπολιά δηλώνοντας ότι πέρα από την μητέρα δεν είναι δουλειά κανενός να γνωρίζει πως έγινε η σύλληψη του παιδιού και ότι σημασία δεν έχει η πατρότητα αλλά το ποια είναι η μητέρα του παιδιού. Αμέσως μετά φρόντισε να αναγνωρισθεί το παιδί ως δικό του και δεν έδειξε ποτέ κανένα σημάδι ότι το ξεχωρίζει με κάποιον τρόπο από τα υπόλοιπα παιδιά του. Αν και ο Τεμουζίν ακολούθησε την μογγολική παράδοση και έκανε πολλούς γάμους κατά την διάρκεια της ζωής του με σκοπό να δημιουργήσει ένα δίκτυο συμμαχιών με άλλες φυλές, η Μπόρτε ήταν η μοναδική γυναίκα που αγάπησε και μετά τον θάνατό του ήταν μόνο τα δικά της παιδιά που κληρονόμησαν την αυτοκρατορία του. Έδειξε σεβασμό όμως σε κάθε σύζυγό του αλλά και σε κάθε νύφη του.
Η Μπόρτε έκανε τρεις γιους με τον Τζένγκις Χαν, τον Τσαγκατάι (1187-1241), τον Ογκοντέι (1189-1241), και τον Τολούι (1190-1232) και κάποιες κόρες που όμως σήμερα δεν γνωρίζουμε τον ακριβή τους αριθμό. Κάποιες από αυτές ήταν η Χοτσέν, η Αλαχάι, η Τουμελούν, η Αλαλτούν και η Τσετσεγικέν Ο Τζένγκις Χαν είχε επίσης πολλά άλλα παιδιά με τις άλλες συζύγους του, αλλά αποκλείστηκαν από τη διαδοχή. Ενώ τα ονόματα των γιων ήταν καταγεγραμμένα, των κορών δεν ήταν. Τα ονόματα τουλάχιστον έξι κορών είναι γνωστά, και ενώ έπαιξαν σημαντικό ρόλο κατά τη διάρκεια της ζωής του, δεν έχουν επιζήσει έγγραφα που παρέχουν οριστικά τον αριθμό ή τα ονόματα από τις κόρες που γεννήθηκαν από τις συζύγους του Τζένγκις Χαν.
Ο Τεμουζίν ήταν πιστός πάνω απ' όλα, αλλά και έδινε αξία στην αδελφότητα. Ο Τζαμούχα ήταν ένας από τους καλύτερους φίλους του Τεμουζίν όταν μεγάλωνε. Αλλά η φιλία τους δοκιμάστηκε αργότερα στη ζωή τους, όταν ο Τεμουζίν πάλευε να γίνει Χαν. Ο Τζαμούχα είπε αυτό στον Τεμουζίν πριν πεθάνει «Τι σκοπιμότητα θα είχα να γινόμουν σύντροφός σου; Αντιθέτως, ορκισμένε αδερφέ, στη μαύρη νύχτα θα στοίχειωνα τα όνειρά σου, στη φωτεινή μέρα θα προβλημάτιζα την καρδιά σου. Θα ήμουν η ψείρα στο γιακά σου, θα γινόμουν η σκλήθρα στην πόρτα σου ... όπως υπήρχε χώρος μόνο για έναν ήλιο στον ουρανό, υπήρχε χώρος μόνο για έναν Μογγόλο άρχοντα».
Άνοδος στην εξουσία.
Η πορεία προς την εξουσία δεν ήταν εύκολη ούτε ξεκάθαρα ανοδική. Ο Τεμουζίν πέρασε πολλές περιπέτειες μέχρι να λάβει τον τίτλο του Χαν. Η μεγαλύτερη δοκιμασία τόσο για εκείνον όσο και για το μογγολικό έθνος ήρθε το 1203 όταν ήρθε σε σύγκρουση με τον ισχυρότερο άρχοντα της περιοχής, τον Όνγκ Χαν, που διοικούσε την φυλή των Κερεγίδων. Αυτή η απόφαση του Τεμουζίν αποδείχθηκε τραγικά λανθασμένη γιατί πολύ σύντομα αποδείχθηκε ότι κανένας πολέμαρχος δεν ήταν πρόθυμος να τον βοηθήσει και να εναντιωθεί στον Όνγκ Χαν, που τότε είχε την μεγαλύτερη εξουσία. Έτσι σε μια αποφασιστική μάχη οι Κερεγίδες κατατρόπωσαν τους Μογγόλους και τους εκδίωξαν ανατολικά προς την Λίμνη Μπαλτζούνα όπου αφέθηκαν να πεθάνουν χωρίς εφόδια και τρόφιμα. Τότε ο Τεμουζίν ήταν ήδη 42 ετών και καθώς δεν του είχε απομείνει κανένας σύμμαχος, είχε χάσει όλα του τα εδάφη και δεν είχε εξασφαλίσει για τα παιδιά του κανέναν πολιτικά σημαντικό γάμο, θεωρούνταν ένας μεσήλικας αποτυχημένος.
Μία σύμπτωση, όμως, ήταν αρκετή για να διασώσει την φυλή των Μογγόλων, να αλλάξει την ιστορία, αλλά να σημαδέψει και την θρησκευτική και πολιτική συνείδηση του Τεμουζίν. Ενώ οι Μογγόλοι είχαν παραδοθεί στην εξάντληση, τις αρρώστιες και την ασιτία, εμφανίστηκε ένα εμπορικό καραβάνι που δέχτηκε να τους ανεφοδιάσει χωρίς αντάλλαγμα. Αυτό το περιστατικό, όχι μόνο διέσωσε τους Μογγόλους, αλλά θεωρήθηκε και ως ένα ξεκάθαρο σημάδια θεϊκής παρέμβασης και εύνοιας στο πρόσωπο του Τεμουζίν που έκανε το αδιανόητο. Έφυγε ηττημένος και με αποδεκατισμένο στρατό και επέστρεψε ισχυρός και με ανεβασμένο ηθικό. Αυτό το περιστατικό ήταν η αρχή της σταδιακής μεταστροφής όλων των υπόλοιπων πολέμαρχων που άρχισαν ένας ένας να τον υποστηρίζουν.
Μέσα στα επόμενα δύο χρόνια ο Τεμουζίν κατάφερε να εξουδετερώσει τους περισσότερους αντιπάλους του και να κυριαρχήσει στο μεγαλύτερο μέρος της Ευρασιατικής στέπας. Τότε ήταν που συγκάλεσε μια γενική συνέλευση όλων των πολέμαρχων με σκοπό να ζητήσει την επίσημη υποταγή τους σε εκείνον. Σε αυτή την συνέλευση ο Τεμουζίν έλαβε και επίσημα τον τίτλο Τζένγκις Χαν και ήταν η αρχή της ηγεμονίας τους και της αυτοκρατορίας του.
Θρησκευτικά πιστεύω.
Ο Τζένκις Χαν ανατράφηκε με τα πιστεύω του μογγολικού σαμανισμού που στηρίζονται στην αδιαίρετη και συμπληρωματική φύση των στοιχείων. Ο ουρανός και η γη, που συμβόλιζαν το αρσενικό και το θηλυκό, αποτελούσαν για του Μογγόλους τις κυρίαρχες δυνάμεις του σύμπαντος που βρίσκονταν σε αδιατάρακτη ισορροπία. Στην ζωή του, όμως, όπως και στην οικογενειακή του παράδοση, θεωρούσε κρίσιμης σημασίας για την πορεία του και την επιτυχία του τις θηλυκές δυνάμεις του σύμπαντος. Αυτό οφειλόταν σε μία σειρά γεγονότων, συμπτώσεων και συγκυριών. 
Αρχικά ήταν η εγκατάλειψή του από την οικογένεια του πατέρα του. Ο νεαρός τότε Τεμουζίν είδε ότι η μητέρα του και η φυλή της ήταν εκείνη που τον βοήθησαν στην πιο δύσκολη στιγμή του και η φυλή της μητέρας του, οι Ολχουνούτ, θεωρούσαν ότι προστατεύονταν από το υγρό στοιχείο, που για τους Μογγόλους ήταν θηλυκό. Από τότε ο Τεμουζίν θεωρούσε ότι προερχόταν από τη γενιά της μητέρας του και όχι του πατέρα του και προς τιμήν της, όταν έγινε Χαν, ονόμασε την φυλή του Αλτάν Ουρούγκ, δηλαδή Χρυσή Μήτρα. 
Επίσης, όπως κάθε Μογγόλος, είχε αδυναμία στα κυνηγετικά γεράκια, που ήταν αποκλειστικά θηλυκά γιατί ήταν πιο μεγαλόσωμα και πιο κατάλληλα για το κυνήγι και θεωρούνταν εκφράσεις των θηλυκών δυνάμεων του σύμπαντος. Όμως, ειδικά ο Τεμουζίν είχε έναν ακόμα λόγο να τα αγαπάει γιατί είχαν σώσει κάποιον πρόγονό του από βέβαιο θάνατο καθώς του έφερναν τροφή ενώ εκείνος βρισκόταν εγκαταλελημένος στην έρημο. Την εποχή της ακμής του λέγεται ότι ο Τζένκις Χαν διατηρούσε μέχρι και 800 γεράκια.
Όμως η καθοριστική στιγμή που έκανε τον Τζένκις Χαν να αισθανθεί ότι κατέχει την εύνοια των θηλυκών δυνάμεων του σύμπαντος έγινε στην πιο κρίσιμη για εκείνον στιγμή όπου κινδύνεψε όχι μόνο η ζωή του, αλλά και η ύπαρξη όλης της μογγολικής φυλής. Ήταν το 1203 όταν οι Κερεγίδες κατατρόπωσαν του Μογγόλους που βρίσκονταν υπό την ηγεσία του Τζένκις Χαν. Οι αποδεκατισμένοι και περιφρονημένοι Μογγόλοι αναγκάστηκαν να φύγουν κυνηγημένοι από τα εδάφη τους και ο μόνος διαθέσιμος δρόμος διαφυγής ήταν προς τα ανατολικά, προς τα εδάφη από όπου καταγόταν η μητέρα του, και έρεε ο Χάλκας ποταμός και βρισκόταν η λίμνη Μπαλτζούνα. Εκείνη η περιοχή ήταν γεμάτη έλη και ποτάμια και γι' αυτό θεωρούνταν ότι εκεί ήταν ισχυρό το θηλυκό στοιχείο της φύσης που εκπροσωπούνταν από τη γη και το νερό. Μέσα σε αυτό το άγνωστο, υγρό και γεμάτο θηλυκή ενέργεια μέρος οι ηττημένοι Μογγόλοι σταμάτησαν μετά από την πολυήμερη πορεία τους εξαντλημένοι, τραυματισμένοι και χωρίς τρόφιμα. Εκεί, γεμάτοι απελπισία, θεώρησαν ότι θα άφηναν την τελευταία τους πνοή μέσα στην αγκαλιά της Μητέρας Γης. Μέσο σε αυτό το καθεστώς απόλυτης απελπισίας και κατάρρευσης οι Μογγόλοι είδαν να καταφτάνει αναπάντεχα ένα εμπορικό καραβάνι γεμάτο εφόδια που είχε διασχίσει την έρημο Γκόμπι και κατευθυνόταν στις αγορές της Μέσης Ανατολής. Ο έμπορος δέχτηκε να βοηθήσει τους Μογγόλους χωρίς αντάλλαγμα δίνοντάς τους φαγητό και εφόδια προσβλέποντας σε κάποια μελλοντική χάρη. Έτσι οι Μογγόλοι επέστρεψαν δυνατοί και ανανεωμένοι από ένα άγονο μέρος που όλοι πίστευαν ότι θα γίνει ο τάφος τους. Αυτό θεωρήθηκε τόσο εξωφρενικό που ήταν αρκετό για να πείσει τις υπόλοιπες φυλές ότι οι Μογγόλοι είχαν κάποια θεϊκή προστασία. Αυτή ήταν και η αρχή της πορείας του Τζένκις Χαν προς την απόλυτη εξουσία. Συγκεκριμένα, η ξαφνική και σωτήρια εμφάνιση του εμπόρου θεωρήθηκε ότι ήταν απόδειξη της παρέμβασης της θηλυκής θεϊκής δύναμης. Από εκείνη την ημέρα και για να τιμήσουν τις θηλυκές δυνάμεις που τους έσωσαν και τους προστάτεψαν οι Μογγόλοι αποκαλούν τον εαυτό τους «Μογγόλους του Νερού» παρά το γεγονός ότι η θάλασσα βρίσκεται πολύ μακριά από την γη τους. Αυτός ο χαρακτηρισμός προβλημάτισε πολύ τους δυτικούς ταξιδευτές που δεν καταλάβαιναν την προέλευσή του, αλλά εμφανίζεται στους χάρτες μέχρι τα τέλη του 17ου αιώνα.
Η εμπειρία του στην λίμνη Μπαλτζούνα έκανε τον Τζένκις Χαν να αποκτήσει μια κάπως διαφορετική πνευματική θεώρηση που στηριζόταν στην συμπληρωματικότητα του αρσενικού και τη θηλυκού. Η εξισορρόπηση του θηλυκού και του αρσενικού στοιχείου έγινε η βάση πάνω στην οποία δομήθηκε η πολιτική και στρατηγική του θρυλικού στρατηλάτη. Από τα πρώτα πράγματα που έκανε όταν απέκτησε εξουσία ήταν να απαγορεύσει την αγοραπωλησία των γυναικών, να επιβάλει την ισότητα στον γάμο και εφάρμοσε ένα πολιτικό σύστημα όπου οι γυναίκες αναλάμβαναν την πολιτική εξουσία της φυλής απελευθερώνοντας έτσι τους άντρες από αυτά τα καθήκοντα έτσι ώστε να μπορούν να καταταχθούν στον στρατό του Τζένκις Χαν που από τότε άρχισε να αυξάνει συνεχώς. 
Χαρακτηριστικό των θρησκευτικών αυτών πεποιθήσεών του είναι το γεγονός ότι όταν συγκάλεσε για πρώτη φορά το 1205 το συμβούλιο των πολέμαρχων στο οποίο τους ζήτησε να δηλώσουν την υποταγή τους σε εκείνον, απέφυγε να ορίσει ως σημείο συνάντησης εκείνο που χρησιμοποιούνταν παραδοσιακά μέχρι τότε. Αντίθετα η συνάντηση ορίστηκε να γίνει στην περιοχή ανάμεσα στην θηλυκή Μπλέ Λίμνη και το αρσενικό Όρος της Μαύρης Καρδιάς που θεωρούνταν ότι είχε ουδέτερη και εξισορροπημένη θεϊκή δύναμη. Ο λόγος που επέλεξε αυτό το μέρος ήταν για να δηλώσει ότι επρόκειτο να ηγηθεί με έναν εντελώς διαφορετικό τρόπο από τους προκατόχους του και σκόπευε να το κάνει με απόλυτη δικαιοσύνη και ισορροπία ανάμεσα στο θηλυκό και το αρσενικό.
Κατά την διάρκεια της εξουσίας του έδειξε ανοχή για τις θρησκείες και τις συνήθειες των φυλών που κατακτούσε ενώ είχε ανοιχτό μυαλό και ενδιαφερόταν να μάθει φιλοσοφικά και ηθικά διδάγματα από άλλες θρησκείες. Για να το καταφέρει, συμβουλεύτηκε βουδιστές μοναχούς, Μουσουλμάνους, Χριστιανούς ιεραπόστολους, και τον ταοϊστική μοναχό Τσίου Τσουζί. Η Μυστική Ιστορία των Μογγόλων εξιστορεί τον Τζένγκις να προσεύχεται στο βουνό Μπουρχάν Χαλντούν που θεωρούνταν ότι ήταν το κατάλληλο μέρος για να απευθύνει τις προσευχές του ένας άντρας.
Στρατιωτική τακτική.
Ο Τζένγκις Χαν στο πεδίο της μάχης εφάρμοσε μια ιδιαίτερη τακτική που αποτελούσε ένα ιδιαίτερο μείγμα τρομοκρατίας και μεγαλοθυμίας. Φρόντιζε να κυκλοφορούν τρομακτικές φήμες για εκείνον και τον στρατό του έτσι ώστε να ρίχνει το ηθικό του αντιπάλου πριν καν την έναρξη της μάχης. Έχουν υπάρξει περιπτώσεις όπου αντίπαλοί του παραδόθηκαν αμαχητί μόνο και μόνο για να αποφύγουν την τρομερή οργή του. Αυτές τις φήμες φρόντιζε να τις τροφοδοτεί με κανονικές γενοκτονίες και μαζικές εκτελέσεις όσων του αντιστέκονταν ή τον πρόδιδαν. 
Αντίθετα, όταν καταλάμβανε μία περιοχή, το πρώτο πράγμα που έκανε ήταν να αντικαθιστά την τοπική ελίτ με δικούς του ευγενείς, συνήθως βάζοντας επικεφαλής κάποια από τις κόρες του ή τις νύφες του, δίνοντας την εντολή να διοικήσουν δίκαια και φιλεύσπλαχνα έτσι ώστε η νέα διοίκηση να θεωρείται από τον κατακτημένο λαό πιο επιθυμητή από την παλιά και να αποφεύγονται οι εξεγέρσεις. Αυτός ήταν και ο βασικός λόγος που έδειχνε τεράστια ανοχή στις θρησκευτικές και πολιτιστικές συνήθειες των κατακτημένων λαών που βρίσκονταν στην αυτοκρατορία του. Αν, όμως, κάποια περιοχή που βρίσκονταν υπό τον έλεγχο του αποφάσιζε να εξεγερθεί τότε φρόντιζε να πατάξει την εξέγερση με ιδιαίτερα σκληρό και αιματηρό τρόπο για να συντηρήσει και την εικόνα του ως τρομερός και αδίστακτος Χαν. 
Σύστημα διακυβέρνησης.
Ο Τζένγκις Χαν είναι γνωστός σήμερα ως ένας αιμοδιψής κατακτητής που δεν δίστασε να κάνει τις μεγαλύτερες θηριωδίες προκειμένου να εγκαθιδρύσει την αυτοκρατορία του. Αν και οι στρατιωτικές του επιχειρήσεις συχνά ήταν όντως σκληρές και αδίστακτες, στο εσωτερικό της αυτοκρατορίας του επέβαλλε μία σειρά από μεταρρυθμίσεις που ακόμα και σήμερα θα θεωρούνταν εξαιρετικά προοδευτικές. 
Δημιούργησε μία από τις μεγαλύτερες και πιο οργανωμένες ζώνες ελεύθερου εμπορίου στον δρόμο του μεταξιού, επέβαλε την θρησκευτική ανοχή προκειμένου να κρατάει τις τριβές στο εσωτερικό της αυτοκρατορίας του στο ελάχιστο και ανακήρυξε διπλωματική ασυλία και προστασία για κάθε διπλωματική αποστολή που βρισκόταν στο έδαφός του. Αντί να προσπαθήσει να επιβάλλει τον δικό του πολιτισμό, ενθάρρυνε και υιοθέτησε επιλεκτικά τα έθιμα και τις συνήθεις των περιοχών που κατακτούσε με αποτέλεσμα να δημιουργήσει μια πραγματικά πολυπολιτισμική αυτοκρατορία που λειτουργούσε ως μέσο μετάδοσης της ανοχής, των ιδεών, της τέχνης της επιστήμης και των εφευρέσεων ανάμεσα στην Κίνα, την Μέση Ανατολή και την Ευρώπη. Απαγόρευσε επίσης την αγοραπωλησία των γυναικών και επέβαλλε την ισότητα των συζύγων στον γάμο.
Αντίθετα από την μέχρι τότε συνήθεια των Μογγόλων να τοποθετούνται στην κορυφή της στρατιωτικής ιεραρχίας άτομα ευγενικής καταγωγής, ο Τζένγκις Χαν είχε διαφορετική στρατηγική. Αντί να κρίνει του άντρες τους στην βάση της καταγωγής τους και της φήμης τους επέλεγε να έχει κοντά του και να βρίσκονται σε καίριες θέσεις άτομα που θεωρούσε ικανά, αξιόπιστα και γενναία. Αυτό σήμαινε ότι ακόμα και άντρες ταπεινής καταγωγής μπορούσαν με την αξία τους να διεκδικήσουν σημαντική θέση στο στρατό του και στην αυλή του. Αυτή η τακτική έφερε τον Τζένγκις Χαν σε μεγάλη σύγκρουση με το κατεστημένο που στηριζόταν στις ακριβώς αντίθετες αξίες, δηλαδή την υποτιθέμενη φυσική ανωτερότητα των ευγενών και των πολεμιστών. 
Η έννοια του "μπαατάρ".
Ο Τζένγκις Χαν, όπως και κάθε Μογγόλος, πίστευε πολύ στην έννοια του «"μπαατάρ"», δηλαδή του ήρωα. Για τους Μογγόλους ένας "μπαατάρ" ήταν κάποιος που ήταν ικανός να δράσει άμεσα και αποτελεσματικά κάτω από συνθήκες κινδύνου ή αντιξοότητας και αυτός μπορούσε να είναι οποιοσδήποτε: άντρας ή γυναίκα, ηλικιωμένος ή παιδί. Αυτή η πεποίθηση σε συνδυασμό με την συμπληρωματικότητα και την αρμονία του θηλυκού με το αρσενικό που πρέσβευε ο μογγολικός σαμανισμός ήταν ο λόγος που από την αρχαιότητα οι γυναίκες είχαν πολύ σημαντική θέση στην μογγολική κοινωνία, καταλάμβαναν αξιώματα όπως οι άντρες και συχνά πολεμούσαν στο πλευρό των αντρών καθώς ήταν ικανότατες αμαζόνες και τοξότριες. Για τον Τζένγκις Χαν η ιδιότητα του "μπαατάρ" ήταν πολύ πιο σημαντική από την ευγενική καταγωγή ή την εμπειρία ή το φύλο ή ακόμα και τις πολεμικές δεξιότητες και γι΄αυτό είχε φροντίσει να στελεχώσει τον στρατό του και την διοίκησή του με άτομα που θεωρούσε ότι είχαν αυτό το χαρακτηριστικό. 
Η θέση της γυναίκας και ο ρόλος των "χατούν".
Ιδανικά ο Τζένγκις Χαν θα είχε μία σειρά από αρσενικούς απογόνους που θα μπορούσαν να κυβερνήσουν την τεράστια αυτοκρατορία του, αλλά η πραγματικότητα ήταν διαφορετική. Οι γιοί του αποδείχθηκαν πολλές φορές ανεπαρκείς καθώς περνούσαν τον καιρό τους πίνοντας και τζογάροντας αντί να ενδιαφερθούν πραγματικά για την διακυβέρνηση. Ο Τζένγκις Χαν γνώριζε πως για να κατακτηθούν χώρες με πολλαπλάσιους πληθυσμούς και πολλαπλάσιους στρατούς από τον δικό του δεν έφταναν απλώς τα άλογα, τα τόξα και οι πολεμιστές. Αυτά υπήρχαν και πριν την εποχή του. Αυτό που χρειαζόταν ήταν να χρησιμοποιήσει τις ικανότητες όλων των υπηκόων του, αντρών και γυναικών, και μάλιστα στο έπακρο. Και ήξερε ότι ο καλύτερος τρόπος για να το πετύχει αυτό ήταν να τους κρατάει όλους ικανοποιημένους και να τους δώσει ελευθερίες. Επίσης, γνώριζε πολύ καλά την ζωή του μεγάλου Αλεξάνδρου και το τέλος του και την τύχη της αυτοκρατορίας του και κατάλαβε πολύ νωρίς ότι χρειαζόταν να βρει άτομα που ενσάρκωναν το ιδανικό του "μπαατάρ" πάνω στα οποία να στηρίξει την αυτοκρατορία του και θεώρησε ότι αυτά ήταν οι κόρες του. Αυτό σήμαινε πρακτικά ότι έπρεπε να τις χειραφετήσει, να τις εκπαιδεύσει και να τους εμπιστευθεί σημαντικές θέσεις. Αυτή η ανάγκη όπως και ο βαθύς σεβασμός που είχε στην έννοια του θηλυκού, τον οδήγησε στο να εφαρμόσει μία σειρά κοινωνικών μεταρρυθμίσεων που μαζί με τις κόρες του ευνόησε και όλες τις γυναίκες των νομαδικών φυλών. 
Ένας από τους πρώτους νόμους που πέρασε ο Τζένγκις Χαν όταν κατέλαβε την εξουσία ήταν η απαγόρευση της αγοραπωλησίας των γυναικών και επέβαλε την ισότητα των συζύγων στον γάμο. «"Ο γάμος είναι σαν μία άμαξα με δύο τροχούς. Αν σπάσει ο ένας άξονας, αυτό είναι αρκετό να μην μπορεί να κινηθεί η άμαξα"» είπε κάποτε χαρακτηριστικά. Αυτό επέτρεψε στον Τζένγκις Χαν να διατηρήσει την εξουσία παντρεύοντας τις κόρες του με άλλους ευγενείς καθώς με το νέο καθεστώς εκείνες ήταν ισότιμες με τους συζύγους τους και είχαν ίση δύναμη και εξουσία.
Μια άλλη ουσιαστική αλλαγή που επέβαλε ήταν στην οργάνωση της διακυβέρνησης. Μέχρι την εποχή του η εξουσία μοιραζόταν ανάμεσα στους άντρες που ισχυρίζονταν ότι είχαν αδελφικούς δεσμούς. Ο Τζένκις Χαν όμως άλλαξε την εικόνα των αδελφοποιτών στην εξουσία και την αντικατέστησε με την εικόνα ενός ζευγαριού. Με αυτόν τον τρόπο οι γυναίκες αναλάμβαναν την πολιτική εξουσία και την διακυβέρνηση των φυλών ή των οίκων και οι άντρες ήταν ελεύθεροι να πάνε στον πόλεμο και να καταταγούν στον στρατό του Τζένγκις Χαν. 
Όταν πάντρεψε τις κόρες του ο Τζένγκις Χαν φρόντισε να κάνει και κάποιες άλλες αλλαγές για να εξασφαλίσει την δυναστεία του. Οι κόρες του ονομάζονταν αυτόματα "μπέκι", δηλαδή πριγκίπισσες, αλλά οι γαμπροί του δεν ονομάζονταν πρίγκιπες. Έπαιρναν τον τίτλο του "γκουρεγκέν", δηλαδή του «συζύγου της πριγκίπισσας», που ήταν ένας εξαιρετικά σημαντικός και αξιοζήλευτος τίτλος αλλά δεν ήταν ισάξιος της πριγκίπισσας. Οι "γκουρεγκέν" καταλάμβαναν μια αξιοζήλευτη θέση στην προσωπική φρουρά του Τζένγκις Χαν και απολάμβαναν στάτους και εξουσία, αλλά ήταν υποχρεωμένοι να πηγαίνουν μπροστά στην μάχη, δίπλα στον ίδιο τον στρατηλάτη και να προστατεύουν τα σύνορα της αυτοκρατορίας που δέχονταν συνεχώς επιθέσεις. Αυτό πρακτικά σήμαινε ότι οι "γκουρεγκέν" δεν επιβίωναν και πολύ και πρακτικά δεν είχαν μεγάλες ελπίδες να αναρριχηθούν στην ιεραρχία. Αυτό εξουδετέρωνε τους γαμπρούς του Τζένγκις Χαν και εξασφάλιζε την εξουσία στις κόρες του.
Αντίθετα με τους γαμπρούς του, οι νύφες του Τζένγκις Χαν βρίσκονταν σε πολύ καλύτερη μοίρα. Μόλις παντρεύονταν κάποιο από τους γιους του στρατηλάτη αποκτούσαν αυτόματα τον τίτλο "μπέκι" ή ονομάζονταν "χατούν", δηλαδή βασίλισσες. Αν και αυτές οι νύφες-"χατούν" ζούσαν μακριά από την φυλή της οικογένειάς τους λειτουργούσαν σαν πρέσβειρες για αυτήν και θεωρούνταν κανονικές βασίλισσες στην αυλή του Τζένγκις Χαν. Κατά την διάρκεια της ζωής του η ισχύς και η εξουσία αυτών των βασιλισσών θα αύξανε όλο και περισσότερο και μάλιστα μετά τον θάνατό του θα έφταναν στο σημείο ακόμα και να διεκδικήσουν την αυτοκρατορία του.
Χρησιμοποιώντας, λοιπόν, αυτό το εκτεταμένο οπλοστάσιο που λεγόταν κόρες και νύφες, ο Τζένγκις Χαν κατάφερε μέσω μίας σειράς στρατηγικών γάμων να τοποθετήσει τις γυναίκες της οικογένειάς του σε σημαντικές θέσεις εξουσίας που έλεγχαν τον Δρόμο του Μεταξιού και άλλα καίρια σημεία. Αυτά τα στρατηγικά σημεία διατηρούσαν τον έλεγχο και την εποπτεία των γύρω περιοχών και σε περιόδους στρατιωτικών επιχειρήσεων λειτουργούσαν ως βάσεις ανεφοδιασμού και πληροφοριακοί κόμβοι. Ταυτόχρονα αυτές οι "χατούν", που ήταν εκπαιδευμένες από νεαρή ηλικία να διοικήσουν με διπλωματία και στρατηγική, αποτελούσαν τα κομβικά σημεία ενός πολύπλοκου εμπορικού, οικονομικού και πολιτισμικού δικτύου που φρόντιζε να δημιουργεί, όχι εχθρούς, αλλά εμπορικούς συνεργάτες με αμοιβαίο συμφέρον. Υπό την ηγεσία αυτών των "χατούν" ο δρόμος του μεταξιού αναπτύχθηκε και τα καραβάνια μεγάλωσαν σε μέγεθος και πλούτο καθώς το εμπόριο μπορούσε πια να λειτουργήσει κάτω από συνθήκες ασφάλειας και σταθερότητας. Αυτή η εποχή ευημερίας και σταθερότητας έχει ονομαστεί από τους σύγχρονους ερευνητές Pax Mongolica.
Ο Τζένγκις Χαν έδειχνε συχνά την εύνοιά του, τον σεβασμό του και την προτίμησή του στις γυναίκες γύρω του και φρόντιζε να τις κρατά ευτυχισμένες ενώ εκείνες τον περιποιούνταν και τον εμψύχωναν. Χαρακτηριστικά της αγάπης του για αυτές είναι τα λόγια του που καταγράφονται στην μυστική ιστορία των Μογγόλων: «"Οι γυναίκες μου, οι νύφες μου και οι κόρες μου είναι τόσο φλογερές και λαμπερές όπως η φωτιά. Μοναδικός σκοπός μου είναι να τους γλυκαίνω το στόμα κάνοντάς του τα χατίρια, να τις ντύνω με ρούχα γεμάτα χρυσάφια, να τις ανεβάζω σε άτια γρήγορα σαν τον άνεμο, να τους δίνω να πιουν γλυκό, καθάριο νερό, να δίνω καταπράσινα βοσκοτόπια στα κοπάδια τους και να απομακρύνω όλα τα αγκάθια και τα χαλίκια από τον δρόμο τους και να καθαρίζω τα βοσκοτόπια τους από τα αγριόχορτα και τα ζιζάνια".»
Ο θάνατός του.
Τον Αύγουστο του 1227 ο Τζένγκις Χαν σε ηλικία 66 ετών έφυγε για την τελευταία του εκστρατεία με σκοπό να υποτάξει το βασίλειο του Τανγκούτ. Όπως συνήθιζε πήρε μαζί του μία από τις συζύγους του, την Γεσούι Χατούν που ήταν γνωστή για την ευφυΐα της και την μόρφωσή της. Ο Τζένγκις Χαν τραυματίστηκε στην μάχη και έπεσε από το άλογό του, αλλά παρά το γεγονός ότι ήταν τραυματισμένος και άρρωστος και δεν μπορούσε να διοικήσει το στράτευμά του, αρνήθηκε να φύγει και έβαλε την Γεσούι να διοικεί αντί για εκείνον. Τα τραύματά του, όμως, ήταν πολύ βαριά και η παραμονή του στο πεδίο της μάχης χωρίς σωστή ιατρική φροντίδα οδήγησε σε σοβαρή μόλυνση με αποτέλεσμα, λίγες ώρες μόλις μετά την κατάκτηση του Τανγκούτ, ο στρατηλάτης να πεθάνει. 
Λίγο πριν να πεθάνει ζήτησε να ταφεί σε ένα μέρος που θα παρέμενε μυστικό και θα συνδύαζε τις αρσενικές και τις θηλυκές δυνάμεις. Μέχρι σήμερα δεν έχει ανακαλυφθεί ο τάφος του, αλλά λέγεται ότι βρίσκεται στους πρόποδες κάποιου βουνού αλλά είναι αδύνατον να βρεθεί γιατί έχει εκτραπεί κάποιος ποταμός για να περνάει από πάνω του. 
Οι κληρονόμοι του.
Μετά τον θάνατό του άφησε το μεγαλύτερο κομμάτι της αυτοκρατορίας στις κόρες και τις νύφες του, ενώ μοίρασε το κεντρικό κομμάτι των εδαφών που είχε κατακτήσει στους τέσσερις γιους του με σκοπό να αφήσει τα πολυτάραχα σύνορα στην διακυβέρνηση των γυναικών της οικογένειάς του. Κεντρική στην διοίκηση της αυτοκρατορίας άφησε την σύζυγό του, Τορεγκέν Χατούν, με σκοπό να επιβλέπει τις έριδες που είχαν ξεσπάσει ανάμεσα στους γιους του. Το 1229, δύο χρόνια μετά τον θάνατο του Τζένκινς Χαν, κλήθηκε για άλλη μια φορά το συμβούλιο των πολέμαρχων στο οποίο ανακηρύχθηκε Χαν σχεδόν ομόφωνα ο τρίτος γιος του Τζένγκις Χαν, ο Ογκοντέι. Αν και η παράδοση ήθελε τον πρωτότοκο γιο να κληρονομεί την εξουσία, το κληρονομικό δικαίωμα του μεγαλύτερου γιου, του Τζόσι, βρισκόταν υπό αμφισβήτηση καθώς υπήρχαν αμφιβολίες για το ποιος ήταν ο πατέρας του πραγματικά. Ο δεύτερος γιος, ο Τσαγκατάι, θεωρούνταν ακατάλληλος για την θέση γιατί ήταν ασταθής, βίαιος και τζογαδόρος. Ο μικρότερος γιος, ο Τολούιν, αποκλειόταν αυτόματα λόγω διαδοχικής σειράς. Έτσι διάδοχος του Τζένγκις Χαν ορίστηκε ο Ογκοντέι Χαν που θεωρούνταν πιο ήπιος, εν μέρει και λόγω της αγάπης του για το ποτό που τον έκανε ράθυμο και αδιάφορο. 
Παρά την μέτρια ηγεσία του Ογκοντέι η Μογγολική Αυτοκρατορία συνέχισε να αυξάνει σε μέγεθος καθώς οι προσεκτικά επιλεγμένοι στρατηγοί του Τζένγκις Χαν εξακολουθούσαν να διοικούν τον στρατό και προσάρτησε την Ρωσία, την Κορέα και τον Καύκασο, ενώ κέρδισε και σημαντικά κινέζικα εδάφη. Η Αυτοκρατορία των Μογγόλων δεν είχε φτάσει ακόμα στο ζενίθ της σε όρους εδαφικών κατακτήσεων και μέσα στις επόμενες δεκαετίες θα συνέχιζε να επεκτείνεται, αλλά στην πραγματικότητα είχε ήδη ξεκινήσει η παρακμή της από το εσωτερικό καθώς ξέσπασε ένας πολιτικός, και συχνά στρατιωτικός, πόλεμος ανάμεσα στους γιους, τις κόρες και τις νύφες του Τζένγκις Χαν με τρόπαιο την εξουσία και την επιρροή. Όλη αυτή η εσωτερική διαμάχη, οι δολοπλοκίες και η πάλη για την εξουσία οδήγησαν τελικά την αυτοκρατορία στην κατάρρευση και μέχρι το 1368 οι Μογγόλοι είχαν χάσει τα εδάφη που είχαν κερδίσει και είχανε επιστρέψει στα πάτρια εδάφη τους όπου άρχισαν να αναλώνονται σε τοπικές διαμάχες και λεηλασίες. 
Επιρροή στη Δύση.
Η κληρονομία του Τζένγκις Χαν ήταν κάτι πολύ περισσότερο από μία τεράστια εδαφική κυριαρχία. Ο τρόπος διακυβέρνησής του, η φιλοσοφία του και η στάση του απέναντι στις γυναίκες έμειναν ανεξίτηλα στην συλλογική μνήμη των Μογγόλων μέχρι σήμερα, αλλά άφησαν και το στίγμα τους σε όλους τους πολιτισμούς με τους οποίους ήρθαν σε επαφή. Τα διάφορα χανάτα που δημιουργήθηκαν μετά τον θάνατό του επηρέασαν πολιτισμικά την Κίνα, την Ρωσία, ακόμα και την Ευρώπη. Η άνθιση του εμπορίου μέσω του δρόμου του μεταξιού επέτρεψε την δημιουργία ενός «δρόμου ταχείας κυκλοφορίας» όχι μόνο για τα εμπορεύματα αλλά και για τις ιδέες και τον πολιτισμό.  
Εκείνη την εποχή οι φραγκισκανοί μοναχοί είχαν αρχίσει μία σειρά εκστρατειών προς την ανατολή που έφτανε μέχρι την Κίνα με σκοπό των προσηλυτισμό. Τα ταξίδια τους αναπόφευκτα τους έφερναν σε επαφή με τους Μογγόλους και συγκεκριμένα με τον Τζένγκις Χαν και τους απογόνους του. Μέσω αυτών των θρησκευτικών αποστολών, αλλά και του δρόμου του μεταξιού και των πολυάριθμων εμπόρων που ταξίδευαν σε αυτές τις περιοχές, πολλές από τις συνήθειες και τις ιδέες των Μογγόλων ταξίδεψαν μέχρι την Ευρώπη όπου βρήκαν γόνιμο έδαφος, διατηρήθηκαν και εξελίχθηκαν με τρόπους που σήμερα θεωρούμε εντελώς ευρωπαϊκούς και δυσκολευόμαστε να αναγνωρίσουμε την μογγολική προέλευσή τους. 
Το πρώτο πράγμα όπως ήταν φυσικό που ταξίδεψε μέχρι την Ευρώπη ήταν η μόδα και τα είδη πολυτελείας. Μετά ήταν η τέχνη και η επιστήμη και σταδιακά οι τρόποι διακυβέρνησης. Ο 13ος και 14ος αιώνας στην Ευρώπη χαρακτηρίστηκε από μία προτίμηση σε οτιδήποτε μογγολικό. Οι πλούσιοι φορούσαν μεταξωτά ρούχα κεντημένα με μογγολικά σύμβολα και οι κυρίες φορούσαν καπέλα που ήταν μια παραλλαγή των εντυπωσιακών καπέλων που φορούσαν οι Χατούν. Καλλιτέχνες όπως ο Τζιότο ντι Μποντόνε και οι μαθητές του άρχισαν να ζωγραφίζουν παραδοσιακά ευρωπαϊκά θέματα, όπως η Παρθένος Μαρία, οι άγιοι και διάφοροι ιερωμένοι αλλά στις ζωγραφιές τους συμπεριλάμβαναν και μογγολικά γράμματα, σύμβολα, επιγραφές, ακόμα και φορεσιές. Προφανώς η μογγολική γραφή «Φαγκς - πα» που καθιέρωσε ο Τζένγκις Χαν έκανε πολύ μεγάλη εντύπωση στους Ευρωπαίους που εξέταζαν με μεγάλο ενδιαφέρον τα χαρτονομίσματα που έφερε από τα ταξίδια του ο Μάρκο Πόλο καθώς και τα ταξιδιωτικά έγγραφα που του είχαν εκδώσει οι μογγολικές αρχές.

</doc>
<doc id="60729" url="https://el.wikipedia.org/wiki?curid=60729" title="Νικόλαος Μαυροκορδάτος">
Νικόλαος Μαυροκορδάτος

Το όνομα Νικόλαος Μαυροκορδάτος είχαν τα εξής μέλη της οικογένειας Μαυροκορδάτου: 

</doc>
<doc id="60732" url="https://el.wikipedia.org/wiki?curid=60732" title="Έρεντιβιζι">
Έρεντιβιζι

Το Ολλανδικό πρωτάθλημα ποδοσφαίρου ή Έρεντιβιζι (ολλανδικά "Eredivisie", , μεταφράζεται ως "Τιμητική κατηγορία") είναι η ανώτερη ποδοσφαιρική κατηγορία στην Ολλανδία. Η κατηγορία αυτή ιδρύθηκε το 1956, δύο χρόνια μετά την καθιέρωση του επαγγελματικού ποδοσφαίρου στην Ολλανδία, διαδεχόμενη την Χούφτκλασε, που τότε ήταν η πρώτη κατηγορία της χώρας. Υπεύθυνη για τη διεξαγωγή του πρωταθλήματος είναι η εταιρεία Eredivisie CV (Eredivisie Commanditaire Vennootschap). Το πρωτάθλημα χαρακτηρίζεται από την σχεδόν καθολική κυριαρχία τριών ομάδων, του ΑΦΚ Άγιαξ, της ΠΣΦ Αϊντχόφεν και της Φέγενορντ, οι οποίες δεν έχουν υποβιβαστεί ποτέ και κατέκτησαν όλα τα πρωταθλήματα από το 1965 μέχρι το 2008, εκτός από το 1981, χρονιά που κατακτήθηκε από την ΑΖ Άλκμααρ. Εκτός από τις τρεις αυτές ομάδες, η τέταρτη ομάδα που δεν έχει υποβιβαστεί είναι η Ουτρέχτη.
Από το 1990 έως το 1999 η επίσημη ονομασία του πρωταθλήματος ήταν "PTT Telecompetitie" (από τον χορηγό "PTT Telecom"), η οποία άλλαξε σε "Telecompetitie KPN" όταν η εταιρία "PTT Telecom" μετονομάστηκε σε "KPN Telecom" το 1999 και σε "Eredivisie KPN" το 2000. Από το 2002 έως το 2005 το πρωτάθλημα είχε την ονομασία "Holland Casino Eredivisie". Από την περίοδο 2005-06 το πρωτάθλημα έχει χρηματοδοτηθεί από την "Sponsorloterij lottery", αλλά για νομικούς λόγους το όνομά της δεν συνδέθηκε με το πρωτάθλημα. Στις 8 Αυγούστου του 2012 δόθηκε στη δημοσιότητα η είδηση ότι ο αμερικανικής καταγωγής Αυστραλός μεγιστάνας Ρούπερτ Μέρντοχ είχε εξασφαλίσει τα δικαιώματα του Ολλανδικού Πρωταθλήματος (Eredivisie) για 12 χρόνια έναντι ενός δις ευρώ, αρχής γενομένης από την περίοδο 2013-14. Αυτό σημαίνει ότι όλα τα αθλητικά σωματεία του Ολλανδικού Πρωταθλήματος θα κερδίζουν πάνω από 4 εκατομμύρια ευρώ ετησίως καθ' όλη τη διάρκεια της σύμβασης.
Δομή πρωταθλήματος.
Η κατηγορία αποτελείται από 18 ομάδες, που αγωνίζονται εντός και εκτός έδρας με κάθε αντίπαλο. Στο τέλος της σεζόν η πρωταθλήτρια ομάδα κερδίζει το εισιτήριο για τους ομίλους του Τσάμπιονς Λιγκ, η 2η πηγαίνει στον 3ο προκριματικό γύρο της ίδιας διασυλλογικής διοργάνωσης, η 3η στα πλέι-οφ του Γιουρόπα Λιγκ και η 4η στον 3ο προκριματικό γύρο. Οι ομάδες που τερμάτισαν στις θέσεις 5 ως 8 αγωνίζονται στα πλέι-οφ για να κερδίσουν την είσοδο στα πλέι-οφ του Γιουρόπα Λιγκ. Παράλληλα η τελευταία ομάδα υποβιβάζεται αυτόματα στην Ίιρστε Ντιβίζι, ενώ η 16η και η 17η δίνουν αγώνες στο δεύτερο γύρο των πλέι-οφ ανόδου/υποβιβασμού με τις νικήτριες ομάδες του πρώτου γύρου και τις ομάδες που τερμάτισαν από την 2η θέση ως την 5η στην κατάταξη της Ίιρστε Ντιβίζι. Προβιβάζονται στην Έρεντιβιζι η πρωταθλήτρια ομάδα της Ίιρστε Ντιβίζι και οι ομάδες που κέρδισαν στον τρίτο γύρο των πλέι-οφ ανόδου/υποβιβασμού.

</doc>
<doc id="60739" url="https://el.wikipedia.org/wiki?curid=60739" title="Μαρίγια Σέστιτς">
Μαρίγια Σέστιτς

Η Μαρίγια Σέστιτς (σερβικά Marija Šestić / Марија Шестић), γεννημένη στις 5 Μαΐου 1987 στη Μπάνια Λούκα, είναι Σερβοβόσνια τραγουδίστρια και μουσικός. Εκπροσώπησε τη Βοσνία &amp; Ερζεγοβίνη στο Διαγωνισμό της Eurovision του 2007 με το τραγούδι "Rijeka bez imena" "(Ποταμός χωρίς όνομα)", καταλαμβάνοντας την 11η θέση. Ο πατέρας της, Ντούσαν Σέστιτς, είναι ο συνθέτης του εθνικού ύμνου της Βοσνίας &amp; Ερζεγοβίνης, του οποίου ο τίτλος είναι Državna himna Bosne i Hercegovine.

</doc>
<doc id="60740" url="https://el.wikipedia.org/wiki?curid=60740" title="Ελληνικές βουλευτικές εκλογές 1951">
Ελληνικές βουλευτικές εκλογές 1951

Οι Ελληνικές βουλευτικές εκλογές του 1951 έγιναν στις 9 Σεπτεμβρίου 1951 από την κυβέρνηση του Σοφοκλή Βενιζέλου. Ακολουθήθηκε το σύστημα της ενισχυμένης αναλογικής. Έτσι σε αυτές τις εκλογές μετείχαν 4 συνασπισμοί και 12 μεμονωμένα κόμματα.
Από το εκλογικό σύστημα ευνοούνται οι τρεις πρώτοι συνασπισμοί, που είναι ο Ελληνικός Συναγερμός, η νεοσύστατη τότε ΕΔΑ και τα ΚΦ και ΕΠΕΚ που τηρούν μεταξύ τους υπόσχεση. Αξιοσημείωτο είναι πως το κόμμα του Γεωργίου Παπανδρέου εξαφανίζεται από το κοινοβούλιο, αποσπώντας ποσοστό μόλις 2,10%. Επίσης. το Λαϊκό Κόμμα απέτυχε να μπει στη Βουλή, μιας και γνώρισε συντριπτική ήττα από τον Ελληνικό Συναγερμό. Έκτοτε περιορίζεται σε μικρά ποσοστά, ώσπου διαλύεται στις αρχές της δεκαετίας του 1960. 
Σε αυτές τις εκλογές κατέρχεται για πρώτη φορά υποψήφιος ο Στρατάρχης Αλέξανδρος Παπάγος ως επικεφαλής του νεοσύστατου Ελληνικού Συναγερμού και παίρνει τις περισσότερες ψήφους, αν και δεν αποκτά όαυτοδυναμία στη Βουλή. Και τούτο διότι με την συμφωνημένη συμμαχία του Κόμματος των Φιλελευθέρων και της ΕΠΕΚ του Πλαστήρα σχηματίστηκε κυβέρνηση συνασπισμού εξ αυτών όπου μαζί είχαν την απόλυτη πλειοψηφία των εδρών στη Βουλή (131 από 258 έδρες). 
Στις 27 Οκτωβρίου 1951, ο Νικόλαος Πλαστήρας ανέλαβε Πρωθυπουργός.
Παρατηρήσεις.
Άξιο ιδιαίτερης προσοχής υπήρξε το γεγονός ότι ενώ η Κυβέρνηση Πλαστήρα - Βενιζέλου ορκίσθηκε στις 27 Οκτωβρίου του 1951 μόλις οκτώ ημέρες πριν, στις 19 Οκτωβρίου αιφνίδια αρχίζει στο έκτακτο στρατοδικείο Αθηνών η δίκη του Νίκου Μπελογιάννη και των συντρόφων του.

</doc>
<doc id="60747" url="https://el.wikipedia.org/wiki?curid=60747" title="Ελληνικές βουλευτικές εκλογές 1952">
Ελληνικές βουλευτικές εκλογές 1952

Βουλευτικές εκλογές έγιναν στην Ελλάδα στις 16 Νοεμβρίου 1952 από την υπηρεσιακή κυβέρνηση Κιουσόπουλου. Ο αριθμός των εδρών του κοινοβουλίου είναι τώρα σταθερός μη μεταβαλλόμενος (300). Ο Γεώργιος Παπανδρέου συνεργάζεται με τον Ελληνικό Συναγερμό, εξασφαλίζοντας έτσι την παρουσία του στη νέα Βουλή.
Το σύστημα, ύστερα από συμφωνία Παπάγου και Πλαστήρα, είναι πλειοψηφικό. Ο Παπάγος έχει την υποστήριξη του Αμερικανικού παράγοντα αλλά κυρίως του Τύπου. Λόγω της ακυβερνησίας και της συχνής εναλλαγής κυβερνήσεων τα τελευταία χρόνια, ακόμα και εφημερίδες του φιλελεύθερου κεντρώου χώρου υποστήριξαν τον Παπάγο. Εναντίον της καθόδου του Παπάγου στη πολιτική ήταν οι βασιλείς.
Στις εκλογές αυτές είναι που η ΕΔΑ, που εκπροσωπούσε το παράνομο ΚΚΕ, έριξε το σύνθημα «Τι Παπάγος, τι Πλαστήρας». Λόγω του πλειοψηφικού συστήματος, ο Ελληνικός Συναγερμός πέτυχε μία από τις μεγαλύτερες κοινοβουλευτικές πλειοψηφίες. Επί 300 εδρών έλαβε 247, το 82,33% των εδρών. Η ΕΔΑ έμεινε εκτός κοινοβουλίου.
Στις 19 Νοεμβρίου 1952 ορκίζεται Πρωθυπουργός ο Αλέξανδρος Παπάγος.
Εξαιτίας του πλειοψηφικού συστήματος, δεν υπήρχαν επιλαχόντες βουλευτές και χρειάστηκε να γίνουν επαναληπτικές εκλογές σε ορισμένες εκλογικές περιφέρειες το 1953 και το 1954. Ειδικότερα, αναπληρωματικές εκλογές έγιναν το 1953 στις περιφέρειες Έβρου, Θεσσαλονίκης, Καρδίτσας-Τρικάλων, Γρεβενών, Ρεθύμνου, Πειραιά και Επιδαύρου-Λιμηράς και το 1954 στη Θεσσαλονίκη, τη Δράμα και τη Φθιώτιδα. Σε 5 περιπτώσεις οι επαναληπτικές εκλογές διεξήχθησαν λόγω θανάτου των βουλευτών εν ενεργεία. Αποτέλεσμα ήταν όλες οι έδρες να κερδηθούν από υποψηφίους του Ελληνικού Συναγερμού. 
Επαναληπτικές εκλογές.
1953.
Θεσσαλονίκης.
Η Ελένη Σκούρα, υποψήφια του Ελληνικού Συναγερμού κέρδισε την έδρα στη Θεσσαλονίκη με 47.112 ψήφους, επικρατώντας του Ιωάννη Πασαλίδη της ΕΔΑ (43.034) και της Βιργινίας Ζάννα του Κέντρου (24.046). Η αναπληρωματική εκλογή έγινε στις 18 Ιανουαρίου 1953 λόγω του θανάτου του βουλευτή Βασίλειου Μπακονίκα (Ελληνικός Συναγερμός) στις 7 Δεκεμβρίου 1952.
Καρδίτσας-Τρικάλων.
Στην εκλογική περιφέρεια Καρδίτσας-Τρικάλων έγιναν επαναληπτικές εκλογές στις 29 Μαρτίου 1953 μετά την ακύρωση της εκλογής του Θανόπουλου με τον Ελληνικό Συναγερμό με απόφαση του Εκλογοδικείου. Νικητής της έδρας αναδείχθηκε τελικά ο Αθανάσιος Ταλιαδούρος με τη μαζική χρήση ψηφοδελτίων της ΕΔΑ καθώς ο τότε εκλογικός νόμος επέτρεπε και την χειρόγραφη προσθήκη του ονόματος και του επωνύμου ενός ακόμα υποψηφίου από άλλο κόμμα (διαφορετικό από εκείνο που επέλεγε ο ψηφοφόρος). Αυτή η προσθήκη λειτουργούσε ως σημαδεμένο ψηφοδέλτιο .
Γρεβενών, Πειραιά, Ρεθύμνου.
Επαναληπτικές εκλογές έγιναν επίσης την ίδια ημέρα (29 Μαρτίου) στις εκλογικές περιφέρειες των Γρεβενών, του Ρεθύμνου και του Πειραιά. Στο Ρέθυμνο και στα Γρεβενά ψήφισαν και οι γυναίκες.
Στον Πειραιά κέρδισε την έδρα ο Κωνσταντίνος Βοβολίνης.
Στα Γρεβενά η εκλογή του βουλευτή Παπαπαναγιώτου του Ελληνικού Συναγερμού ακυρώθηκε λόγω ελλείψεως εννόμων προσόντων, σύμφωνα με απόφαση Ειδικού Δικαστηρίου. Ο ίδιος κέρδισε την αναπληρωματική εκλογή για την έδρα. Παρόμοια στο Ρέθυμνο, μετά την ακύρωση της εκλογής του 
Αντώνιου Λύτινα για τους ίδιους λόγους με εκείνους του Παπαπαναγιώτου, διατάχθηκε επαναληπτική εκλογή και την έδρα κέρδισε ο Γεώργιος Βουλγαράκης.
Έβρου.
Ο βουλευτής Έβρου με τον Ελληνικό Συναγερμό Στέφανος Πρόκος απεβίωσε τον Αύγουστο του 1953. Η έδρα του αποφασίστηκε σε επαναληπτική εκλογή που διεξήχθη στις 27 Σεπτεμβρίου 1953 και την κέρδισε ο Χρήστος Γκαργκάνας.
Επιδαύρου-Λιμηράς.
Μετά το θάνατο του βουλευτή Ηρακλή Ζουμπουλάκη τον Οκτώβριο του 1953, έγινε αναπληρωματική εκλογή για 1 έδρα στην περιφέρεια της Επιδαύρου-Λιμηράς στις 6 Δεκεμβρίου 1953. Στις εκλογές του 1952 στην περιφέρεια Επιδαύρου-Λιμηράς, δεν ψήφισαν οι γυναίκες, σε αντίθεση με την αναπληρωματική εκλογή. Την έδρα κέρδισε ο Ιωάννης Λύρας από τον Ελληνικό Συναγερμό με 10.730 ψήφους, επικρατώντας του Δημητρίου Παπαμιχαλόπουλου από το Κόμμα Φιλελευθέρων, ο οποίος πήρε 4.656 ψήφους. Οι μεμονωμένοι συνυποψήφιοί τους, Κωνσταντίνος Μπούτος και Αναστάσιος Κονδύλης πήραν μόνο μία (1) ψήφο.
1954.
Αιτία όλων των αναπληρωματικών εκλογών του 1954 ήταν ο θάνατος των βουλευτών εν ενεργεία. 
Θεσσαλονίκης και Δράμας.
Η πρώτη αναπληρωματική εκλογή του 1954 έγινε στις 24 Ιανουαρίου στην εκλογική περιφέρεια Θεσσαλονίκης (9η συνολικά και 2η στη Θεσσαλονίκη) μετά το θάνατο του βουλευτή του Ελληνικού Συναγερμού Σταμάτιου Παπάζη στις 23 Δεκεμβρίου 1953. Την έδρα κέρδισε ο υποψήφιος του Ελληνικού Συναγερμού, Μιχαήλ Μαυρογορδάτος (ή Μικές) επικρατώντας με 53.631 ψήφους του Ιωάννη Πασαλίδη της ΕΔΑ με 50.452. Την ίδια ημέρα έγινε και αναπληρωματική εκλογή στη Δράμα, έπειτα από το θάνατο στις 13 Δεκεμβρίου 1953 του βουλευτή και υπουργού Λάμπρου Λαμπριανίδη με την έδρα να κερδίζει ο Κωνσταντίνος Λαμπριανίδης του Ελληνικού Συναγερμού με 23.046 ψήφους επικρατώντας του Αλέξανδρου Μπαλτατζή, ο οποίος έλαβε 19.123 ψήφους.
Φθιώτιδας.
Στις 14 Μαρτίου 1954 διεξήχθη αναπληρωματική εκλογή για μία έδρα στη Φθιώτιδα, που ήταν κενή μετά το θάνατο του βουλευτή Ιωάννη Μακρόπουλου τον Ιανουάριο της ίδιας χρονιάς. Εξελέγη ο Στέφανος Μακρόπουλος με τον Ελληνικό Συναγερμό με 17.513 ψήφους έναντι 6.806 για τον Ευστάθιο Μαλαμίδα από το Κόμμα Φιλελευθέρων.

</doc>
<doc id="60749" url="https://el.wikipedia.org/wiki?curid=60749" title="Μύρκινος Σερρών">
Μύρκινος Σερρών

Ο Μύρκινος (γνωστός και ως η Μύρκινος ή Δοξόμπος) (Βυζαντινά Ελληνικά: "Δοξόμπους") είναι πεδινό χωριό της Περιφερειακής Ενότητας Σερρών με υψόμετρο 90 μέτρα.
Γεωγραφία.
Ο Μύρκινος βρίσκεται στα νότια του κάμπου των Σερρών, περίπου 500 μ ανατολικά από τις όχθες του ποταμού Στρυμόνα στο σημείο που καταλήγει ο παραπόταμός του Αγγίτης. Απέχει 21 χλμ. Ν. από τη Νέα Ζίχνη και 49 χλμ. ΝΑ. από τις Σέρρες. Στα βορειοανατολικά και σε απόσταση περίπου 300 μέτρα ανατολικά του ποταμού Αγγίτη έχει εντοπιστεί αρχαίο νεκροταφείο. Η πλειοψηφία των κατοίκων του ασχολούνται με την γεωργία - κυρίως βαμβακοκαλλιέργειες, αλλά και σιτηρά.
Ιστορία.
Η Μύρκινος ήταν αξιόλογη θρακική πόλη, πρωτεύουσα των Ηδωνών (από τον 8ο έως τον 5ο π.Χ. αιώνα), που η θέση της ταυτίζεται με το σημερινό ομώνυμο χωριό, όπου αρχαιολογικά ευρήματα μαρτυρούν την ύπαρξη αρχαίας πόλης. Κατά την εποχή της εκστρατείας του Δαρείου κατά των Ελλήνων, ο Δαρείος δώρησε το 513 π.Χ. την πόλη στον Ιστιαίο τον Μιλήσιο, σαν ανταμοιβή για τις υπηρεσίες του και να φυλάττει την γέφυρα του Στρυμόνα.
Αργότερα ο Αρισταγόρας επιχείρησε να δημιουργήσει αποικία στην πόλη, αλλά αυτή ανακαταλήφθηκε από τους Ηδωνούς και έγινε πρωτεύουσά τους. Έναν χρόνο αργότερα, το 497 π.Χ., ο Αρισταγόρας ο Μιλήσιος επιχείρησε και πάλι να πάρει την πόλη και έπεσε πολεμώντας στα τείχη της, ενώ ο στρατός του καταστράφηκε. Στη συνέχεια, και μετά τον φόνο του Ηδωνού βασιλιά Πιττακού από την γυναίκα του Βραυρού και τον γιο του Γοαξό, η πόλη έμεινε ελεύθερη ως το 424 π.Χ. οπότε παραδόθηκε στον Σπαρτιάτη στρατηγό Βρασίδα.
Όπως μαρτυρεί η μνεία της από τον Αππιανό και το Διόδωρο, καθώς και η ανεύρεση τριών επιγραφών, η Μύρκινος επέζησε ως τη ρωμαϊκή (αυτοκρατορική) εποχή. Στα Βυζαντινά χρόνια αναφέρεται με το όνομα Δοξόμπος ή Δοξόμπους και πιθανολογείται ως ένας από τους παράλιους οικισμούς της αρχαίας Κερκινίτιδας λίμνης (σήμερα αποξηραμένης λίμνης Αχινού).
Το χωριό έγινε πανελλήνια γνωστό το 1988 μέσα από την ταινία "Δοξόμπους", η οποία υποτίθεται ότι διαδραματίζεται στον Μύρκινο του 14ου αιώνα.
Στον οικισμό λειτουργούσε παλαιότερα ο Σιδηροδρομικός Σταθμός Μυρκίνου.
Ονομασία - Διοικητικά.
Το χωριό αναφέρεται επίσημα μετά την απελευθέρωση ως "Δοξόμπος" το 1920 στο ΦΕΚ 2Α - 04/01/1920 να προσαρτάται στην τότε κοινότητα Κοτσακίου (Μυρρίνης). Το 1927 με το ΦΕΚ 76Α - 02/05/1927 μετονομάστηκε σε Μύρκινος και το 1946 με το ΦΕΚ 373Α - 31/12/1946 συστάθηκε κοινότητα Μυρκίνου με έδρα τον οικισμό. Σύμφωνα με το σχέδιο Καλλικράτης αποτελεί την Τοπική Κοινότητα Μυρκίνου που υπάγεται στη Δημοτική Ενότητα Νέας Ζίχνης του Δήμου Νέας Ζίχνης και σύμφωνα με την απογραφή του 2011 έχει πληθυσμό 199 κατοίκους.

</doc>
<doc id="60750" url="https://el.wikipedia.org/wiki?curid=60750" title="Μουσείο">
Μουσείο

Με τον όρο Μουσείο εννοείται σύμφωνα με τον επίσημο ορισμό της ICOM (International Council of Museums) «ένα μόνιμο ίδρυμα, μη κερδοσκοπικού χαρακτήρα, στην υπηρεσία της κοινωνίας και της ανάπτυξής της, ανοικτό στο κοινό, που έχει ως έργο του τη συλλογή, τη μελέτη, τη διατήρηση, τη γνωστοποίηση και την έκθεση τεκμηρίων του ανθρώπινου πολιτισμού και περιβάλλοντος, με στόχο τη μελέτη, την εκπαίδευση και την ψυχαγωγία». 
Ο ορισμός του ICOM τροποποιήθηκε και από το 2007 το Μουσείο ορίζεται ως εξής: "Το Μουσείο είναι ένας μη-κερδοσκοπικός, μόνιμος θεσμός/ οργανισμός, στην υπηρεσία της κοινωνίας και της ανάπτυξής της, ανοιχτός στο κοινό, ο οποίος αποκτά, συντηρεί, ερευνά, προβάλλει και εκθέτει την υλική και άυλη κληρονομιά της ανθρωπότητας και του περιβάλλοντός της, με στόχο την εκπαίδευση, μελέτη και ψυχαγωγία". Το 2019, προτάθηκε νέος ορισμός του Μουσείου (07/09/2019, Κιότο- Ιαπωνία). 
Βάσει του σύγχρονου ορισμού τους τα μουσεία ικανοποιούν μια ιδιαίτερη ανθρώπινη ανάγκη, τη δημιουργία ενός μόνιμου αρχείου για το πώς έζησαν οι άνθρωποι και τι πέτυχαν σε έναν αλληλεξαρτώμενο κόσμο. Η παγκοσμιοποίηση έχει διαφοροποιήσει σαφώς τον ρυθμό της αλλαγής του κόσμου μας και σε ένα βαθμό έχει συνδέσει πλέον το τοπικό, εθνικό στοιχείο με το παγκόσμιο. Μέσα σε αυτό το εννοιολογικό πλαίσιο τα μουσεία είναι χώροι στους οποίους οι άνθρωποι μπορούν να εξερευνήσουν τις προσωπικές τους πεποιθήσεις εν τω μέσω καθολικών αληθειών. Εν ολίγοις, μπορούν να επιδείξουν στο πλατύ κοινό πώς διαμόρφωσαν τα γεγονότα και οι πεποιθήσεις των ανθρώπων του παρελθόντος την εμπειρία του παρόντος.
Η ιστορία του όρου.
Ο παραπάνω ορισμός δεν συνιστούσε εξαρχής το πλαίσιο μέσα στο οποίο καθορίζονται οι λειτουργίες ενός μουσείου, ούτε συνδεόταν με τη συλλογή και την έκθεση αντικειμένων. Στην αρχαιότητα το μουσείο περιγράφεται ως "τέμενος" αφιερωμένο στη λατρεία των Μουσών. Τούτο σημαίνει πως στο συγκεκριμένο χώρο καλλιεργούνταν οι τέχνες, τα γράμματα, η μουσική, η ποίηση, η φιλοσοφία και ο χορός. Στην περίοδο της ρωμαϊκής αυτοκρατορίας ο όρος χρησιμοποιείται κυρίως για χώρους στους οποίους διεξάγονταν φιλοσοφικές συζητήσεις.
Κατά την περίοδο της Αναγέννησης ο όρος παραπέμπει στις ιδιωτικές συλλογές της ευρωπαϊκής αριστοκρατίας, ενώ στον 17ο αιώνα σχετίζεται με την πληρότητα των εγκυκλοπαιδικών γνώσεων και την «ευρεία κάλυψη ενός γνωστικού αντικειμένου». Στα μέσα του ίδιου αιώνα στην Ευρώπη χρησιμοποιείται ο λατινικός όρος "musaeum" για τον προσδιορισμό συλλογών με περίεργα αντικείμενα (cabinets des curiosités). Στα τέλη του 17ου, αρχές του 18ου, αιώνα καθιερώθηκε ο όρος για συγκεκριμένα κτήρια που στέγαζαν συλλογές αντικειμένων και χρησιμοποιήθηκε για πρώτη φορά στην περιγραφή της έκθεσης αντικειμένων του Ηλάιας Άσμολ (Elias Ashmol) στην Οξφόρδη. Επίσης ο πρώτος ορισμός για το τί είναι το μουσείο δόθηκε από τον George Groove Brown τo 1889, ο οποίος τον ολοκλήρωσε το 1895. Υπάρχει πλέον και σχετικός νόμος (3028 του 2002 αρθρ.45 παράγραφος 1) που ορίζει τί ακριβώς είναι εν τέλει το μουσείο.
Κατηγορίες μουσείων.
Τα μουσεία κατηγοριοποιούνται βάσει των συλλογών που διαθέτουν, των φορέων που τα ιδρύουν και τα διαχειρίζονται, βάσει του βεληνεκούς της συλλογής τους, βάσει του κοινού που εξυπηρετούν και του εκθεσιακού τους χώρου:
Κτηριακές εγκαταστάσεις, συνθήκες συντήρησης, προσωπικό.
Συνήθως ο σχεδιασμός νέων, ή η μουσειακή αξιοποίηση παλαιών κτηριακών εγκαταστάσεων αναλαμβάνεται από ομάδες αρχιτεκτόνων-μηχανικών, οι οποίες φροντίζουν για την ένταξη του μουσείου στο φυσικό αστικό ή ημιαστικό τοπίο της περιοχής. Ιδιαίτερα στις εργασίες ανακαίνισης, δίνεται έμφαση στην κατάλληλη ένταξη ειδικών συσκευών κλιματισμού, προαπαιτούμενων για τη συντήρηση και καλή κατάσταση των μουσειακών αντικειμένων να ανταποκρίνεται στις ιδιαίτερες ανάγκες των μουσειακών συλλογών που πρόκειται να εκτεθούν. Στις σύγχρονες μουσειακές εγκαταστάσεις αφιερώνεται ιδιαίτερη μέριμνα στις βοηθητικές εγκαταστάσεις, σε διαδραστικά τεχνοπάρκα, σε εργαστήρια συντήρησης, σε γραφεία διοικητικού προσωπικού και κατάλληλους χώρους αποθήκευσης, έτσι ώστε να αποφευχθούν κατά το δυνατόν οι ανθρωπογενείς και οι περιβαλλοντικές αιτίες καταστροφής των μουσειακών αντικειμένων.
Επίσης, δίνεται ιδιαίτερη μέριμνα στην καθαριότητα των χώρων αποθήκευσης και την κατηγοριοποίηση των αντικειμένων ανά υλικό, έτσι ώστε να είναι ευκολότερος ο περιβαλλοντικός τους έλεγχος και ο περιορισμός της καταστροφής των μουσειακών αντικειμένων από φυσικά αίτια. Ορισμένοι τύποι αντικειμένων, ιδιαίτερα εκείνα που ανήκουν στην κατηγορία των οργανικών υλικών, αν και απαντώνται σπάνια, έχει προβλεφθεί να αποθηκεύονται σε συγκεκριμένες συνθήκες υγρασίας και θερμοκρασίας ως ακολούθως:
Ο άνθρωπος θεωρείται μια από τις εξωγενείς αιτίες καταστροφής των μουσειακών αντικειμένων. Οι ανθρωπογενείς αιτίες προέρχονται κυρίως από την αμέλεια στο χειρισμό, τη συντήρηση, την αποθήκευση και τη μεταφορά των αντικειμένων μουσείων, γεγονός που απαιτεί διαρκή εκπαίδευση του υπεύθυνου προσωπικού στις νέες μεθόδους και τεχνολογίες συντήρησης και αποκατάστασης.
Ένα πολύ μεγάλο μέρος του έργου του μουσείου στηρίζεται αποκλειστικά στην αξιοπιστία των ανθρώπων που εργάζονται σε όλους τους τομείς δραστηριότητάς του. Όπως έχει επισημάνει η D. Mariner στη μελέτη της για τους εργαζόμενους στα μουσεία υπάρχουν έξι κρίσιμοι παράγοντες στους οποίους συμφωνούν οι κοινωνιολόγοι για την αξιολόγηση της επαγγελματικής αξιοπιστίας ενός επαγγέλματος. Ο πρώτος και βασικότερους από αυτούς τους παράγοντες είναι «η γνώση της πολιτισμικής παράδοσης σε μουσειολογική βάση, που είναι η βάση της γνώσης και της πείρας του επαγγέλματος». Παρά την καθιέρωση ενώσεων μουσείων και διαφόρων επιμορφωτικών προγραμμάτων, οι συζητήσεις για την επαγγελματική εκπαίδευση των εργαζομένων στα μουσεία επιστρέφουν διαρκώς στο θέμα της βιωσιμότητας της μουσειολογίας ως επιστήμης ή στις μουσειολογικές σπουδές, χωρίς να ενισχύουν την επαγγελματική κατάρτιση των εργαζομένων στα μουσεία.
Δυναμικός και διαρκώς εξελισσόμενος τομέας για την ελληνική πραγματικότητα η μουσειολογία είναι δυνατόν να προσφέρει όχι μόνο το κατάλληλο ανθρώπινο δυναμικό, αλλά ταυτόχρονα να διεκδικήσει τον εκσυγχρονισμό της υποδομής των μουσείων και τη στελέχωσή τους με εξειδικευμένο προσωπικό.
Συλλογές και πρακτικές ταξινόμησης υλικού – ICOM.
«Είναι μια σημαντική επαγγελματική ευθύνη η εξασφάλιση ότι όλα τα στοιχεία που υποδέχεται ένα μουσείο είναι ορθά και πλήρως τεκμηριωμένα, έτσι ώστε να είναι γνωστή η προέλευση, η ταυτότητα, η κατάσταση και η επεξεργασία του υλικού» .
Η υποδοχή του αντικειμένου στο μουσείο ακολουθεί τους κανόνες καλής πρακτικής της ICOM και χρησιμοποιεί, ημερολογιακές καταγραφές, έτσι όπως προτείνονται από τη "Διεθνή Επιτροπή για την τεκμηρίωση του Διεθνούς Συμβουλίου Μουσείων" (ICOM-CIDOC). Τα αντικείμενα, εφόσον προορίζονται για μόνιμη έκθεση στο Μουσείο, εκτιμώνται από τον υπεύθυνο συλλογών και τους συνεργάτες του, φωτογραφίζονται και καταγράφεται το υλικό και η τεχνική κατασκευής τους, η κατάστασή του, οι όποιες πολιτισμικές και ιστορικές αναφορές, ο τόπος και η ημερομηνία παραγωγής –ανεξάρτητα από τη στρωματογραφική τους ημερομηνία- η/οι φωτογραφήσεις τους και η πιθανή τους συντήρηση.
Οι κανόνες καλής πρακτικής, σε συνδυασμό με τη συνεργασία ειδικών επιστημόνων (αρχαιολόγων, εθνολόγων, ανθρωπολόγων, ειδικών της τέχνης, βοτανολόγων κ.λπ.) διαμορφώνει μια νέα αντίληψη για τον όρο μουσείο και το βοηθά να απαγκιστρωθεί από την έννοια της απλής έκθεσης, καθιστώντας το χώρο επιστημονικής έρευνας, εκπαίδευσης και τεκμηρίωσης. Για παράδειγμα, ένα εθνολογικό νησιωτικό μουσείο χρησιμοποιεί την εθνολογική μέθοδο έρευνας πεδίου, τη συλλογή και τεκμηρίωση αντικειμένων και την ερμηνευτική παρουσίαση της τοπικής νησιωτικής κοινωνίας σε αρκετές από τις λειτουργίες του ως ερευνητικός φορέας.
Παρουσίαση στο κοινό, ζητήματα πληροφόρησης.
Στόχος του μουσείου δεν είναι η απλή έκθεση αντικειμένων, αλλά η παρουσίαση και η σύνθεση συλλογών , με τέτοιο τρόπο ώστε να αναδεικνύεται ο καλλιτεχνικός χαρακτήρας των εκθεμάτων όποτε αυτό απαιτείται, αλλά και το γνωστικό πολιτισμικό τους περιεχόμενο. Έτσι, απαιτείται ειδική μέριμνα για τα κείμενα που συνοδεύουν τα εκθέματα, εξαρχής στον σχεδιασμό της λειτουργίας του μουσείου Τα κείµενα περιλαµβάνουν στοιχεία για όλες τις κατηγορίες επισκεπτών και αναπτύσσονται βάσει παραµέτρων που ενισχύουν τις αρχές της εκπαιδευτικής και επικοινωνιακής πολιτικής του μουσείου. Τα κείµενα αποτελούν σηµαντικό τµήµα τόσο της επικοινωνίας των επισκεπτών µε την έκθεση, οι οποίοι σε πολλές περιπτώσεις βασίζονται στη γλώσσα για καλύτερη κατανόηση και ερµηνεία των εκθεμάτων που βλέπουν. Έτσι ενισχύεται ο κοινωνικός παράγοντας που σε κάθε περίπτωση υποστηρίζει την άντληση γνωστικού περιεχομένου από την επιτόπια επίσκεψη.
Έχει παρατηρηθεί πως ενίοτε οι γονείς χρησιµοποιούν τα κείµενα, για να µεταφέρουν πληροφορίες στα παιδιά τους και τα θεωρούν απαραίτητα, προκειµένου να καλύψουν τα δικά τους γνωστικά κενά. Υπό αυτές τις προϋποθέσεις τα κείμενα που συνοδεύουν τα εκθέματα είναι γραμμένα σε απλή και κατανοητή γλώσσα, χωρίς ωστόσο να υποβιβάζουν την αξία της πληροφορίας.
Αλληλεπίδραση με την τοπική κοινωνία, εκπαιδευτικά προγράματα, διαδίκτυο.
Βασική παράμετρο των εργασιών ενός σύγχρονου μουσείου αποτελεί και η κοινωνική διάσταση της λειτουργίας του, η επικοινωνία με το κοινό, η ερμηνεία και η μετάδοση του περιεχομένου των συλλογών του. Εκτός, λοιπόν, από τις ξεναγήσεις, το μουσείο θα έπρεπε να παρέχει εκπαιδευτικές δυνατότητες σε ειδικά διασκευασμένα τεχνοπάρκα του, επιμορφωτικά σεμινάρια και προγράμματα εκπαίδευσης από απόσταση με εκδόσεις CD-ROM και εκπαιδευτική παρουσία στο διαδίκτυο.
Μέ αυτόν τον τρόπο, πέραν των επιτόπιων επισκέψεων στις συλλογές ενός μουσείου, ο περιηγητής του Διαδικτύου μπορεί να πλοηγηθεί σε επιλεγμένες περιοχές ενός τόπου που παρουσιάζουν πολιτισμικό ενδιαφέρον ή να αντλήσει πληροφορίες για εικονικές εκθέσεις. Οι σύγχρονες εφαρμογές παρέχουν στον χρήστη τη δυνατότητα αλληλεπίδρασης με τρισδιάστατα μοντέλα εδάφους και την άντληση δεδομένων για μνημεία οχυρωματικής αρχιτεκτονικής, για παράδειγμα, ή χώρους πολιτισμικού και ιστορικού ενδιαφέροντος.
Διαχείριση Καταστροφών στα Μουσεία.
Εισαγωγή.
Δεν είναι λίγες οι φορές που υπεύθυνοι και υπάλληλοι μουσείων, από την ίδρυση κιόλας των ιδρυμάτων σε διάφορες χώρες του κόσμου, έχουν έρθει αντιμέτωποι με τις καταστροφές που προκάλεσαν ποικίλοι φυσικοί, περιβαλλοντικοί, ανθρωπογενείς ή άλλοι παράγοντες στα ίδια τα μουσεία και τις συλλογές που φυλάσσουν.
Το ζήτημα της προστασίας των μουσείων και της διαχείρισης των εν λόγω κινδύνων που είναι σε θέση να προκαλέσουν καταστροφές, τόσο στις συλλογές τους, όσο και στους επισκέπτες ή το προσωπικό τους, προβάλει έντονο στη σημερινή εποχή. Η αναγκαιότητα αυτή σχετίζεται άμεσα, τόσο με τη σύγχρονη πολιτική διαχείρισης των ιδρυμάτων αυτών, και το νέο ρόλο του σύγχρονου μουσείου, όσο και των αρνητικών επιπτώσεων που επιφέρει η επιβάρυνση του περιβάλλοντος. Οι δυνητικοί αυτοί κίνδυνοι θέτουν έτσι, επιβεβλημένο το ζήτημα της πολιτιστικής κληρονομιάς και την άμεση λήψη μέτρων για την αποφυγή των πιθανών καταστροφών στα μουσεία.
Κίνδυνος και Καταστροφή: Ορισμοί.
Κίνδυνος σύμφωνα με το Γενικό Σχέδιο Πολιτικής Προστασίας: «ΞΕΝΟΚΡΑΤΗΣ» είναι "η πιθανότητα εκδήλωσης ενός φυσικού φαινομένου ή τεχνολογικού συμβάντος ή και λοιπών καταστροφών σε συνδυασμό με την ένταση των καταστροφών, που μπορεί να προκληθούν στους πολίτες, στα αγαθά, στις πλουτοπαραγωγικές πηγές και στις υποδομές μιας περιοχής".
Καταστροφή "θεωρείται μια επείγουσα κατάσταση που εμφανίζεται συνήθως ξαφνικά, δύναται να προκαλέσει μεγάλων διαστάσεων ζημιές και να ακυρώσει τις διαδικασίες ελέγχου του μουσείου, έτσι που να μην μπορεί να αντιμετωπίσει τις προκύπτουσες καταστάσεις με τους χρηματικούς ή άλλου είδους πόρους που διαθέτει".
Κατηγοριοποίηση κινδύνων και καταστροφών στα μουσεία.
Οι πιθανοί κίνδυνοι που ενδέχεται να πλήξουν ένα μουσείο μπορούν να ταξινομηθούν στις εξής τέσσερις μεγάλες κατηγορίες:
Εργαλεία διαχείρισης κινδύνων και καταστροφών στα μουσεία.
Ένα μουσείο για να μπορέσει να διαχειριστεί κατάλληλα τους πιθανούς κινδύνους που μπορεί να προκύψουν πρέπει πρωτίστως να γνωρίζει ποιοι είναι αυτοί οι κίνδυνοι. Η αναγνώριση και η ταυτοποίηση των κινδύνων προϋποθέτει έτσι, τη συλλογή δεδομένων για αυτούς, δηλαδή με άλλα λόγια, το μουσείο χρειάζεται μια συνεχή πληροφόρηση για ό,τι συμβαίνει μέσα, αλλά και έξω από αυτό.
Πλέον, η πληροφόρηση αποτελεί συστατικό μέρος της διαχείρισης κινδύνων και για να επιτευχθεί η συλλογή της πληροφορίας έχουν αναπτυχθεί σύγχρονα και αξιόπιστα πληροφοριακά συστήματα. Δύσκολη όμως ενασχόληση παραμένει η ανάλυση των δεδομένων, έτσι ώστε να δοθούν μετά από αξιολόγηση, χρήσιμες πληροφορίες, όπως για παράδειγμα, πληροφορίες για την κατάσταση των συλλογών ή τις περιβαλλοντικές συνθήκες εντός και εκτός του μουσείου.
Για την ανάλυση των δεδομένων, η διοίκηση του μουσείου έχει υιοθετήσει και εφαρμόζει σήμερα ποικίλες μεθόδους του επιχειρηματικού μάνατζμεντ, όπως ποσοτικές και μη – ποσοτικές αναλυτικές μεθόδους. Στις ποσοτικές, μπορούν να αναφερθούν, η Ανάλυση Κόστους – Κέρδους, ο Στρατηγικός Σχεδιασμός και η Ανάλυση Κινδύνου, ενώ στις μη – ποσοτικές/ποιοτικές μπορούν να εφαρμοστούν οι γνωστές τεχνικές ανάλυσης SWOTκαι PEST.

</doc>
<doc id="60754" url="https://el.wikipedia.org/wiki?curid=60754" title="Ελληνικές βουλευτικές εκλογές 1956">
Ελληνικές βουλευτικές εκλογές 1956

Οι ελληνικές βουλευτικές εκλογές του 1956 έγιναν στις 19 Φεβρουαρίου. Είναι οι πρώτες βουλευτικές εκλογές στην Ελλάδα που ψήφισαν και οι γυναίκες.
Σε αυτήν την εκλογική αναμέτρηση συνασπίστηκαν 7 κόμματα στην Δημοκρατική Ένωση, για να αντιμετωπίσουν την ΕΡΕ που είχε ιδρύσει το 1955 ο Κωνσταντίνος Καραμανλής. Αξιοσημείωτο είναι ότι για πρώτη φορά τα αστικά κόμματα δέχονται να συμμαχήσουν με την ΕΔΑ, η οποία κατηγορούνταν από την ίδρυση της το 1951 πως κυριαρχείται από κομμουνιστές. Στόχος της Δημοκρατικής Ένωσης, με την τόσο ετερογενή σύσταση, ήταν να καταλάβει την εξουσία και να διεξαγάγει εκ νέου εκλογές με αναλογικό σύστημα. Παρόλα αυτά η ΕΡΕ κατέλαβε 165 έδρες, δηλαδή το 55% επί του συνόλου των εδρών, κατορθώνοντας να σχηματίσει αυτοδύναμη κυβέρνηση. 
Το εκλογικό σύστημα, που έγινε από τη κυβέρνηση Καραμανλή, σκοπό είχε τον περιορισμό της δύναμης της Δημοκρατικής Ένωσης.Στις εκλογικές περιφέρειες όπου η ΕΡΕ ήταν αδύναμη (κυρίως στα αστικά κέντρα) ίσχυε η απλή αναλογική. Στην επαρχία όπου η ΕΡΕ είχε σημαντική δύναμη ίσχυε το πλειοψηφικό. Αποτέλεσμα ήταν η ΕΡΕ με λιγότερες ψήφους πανελλαδικά (στην Ηλεία δεν εξελέγη ούτε ένας βουλευτής από την ΕΡΕ και 2ο κόμμα ήταν το κόμμα του Στεφανόπουλου), να λάβει περισσότερες έδρες στη Βουλή και να σχηματίσει μάλιστα αυτοδύναμη κυβέρνηση.
Στην εκλογική περιφέρεια Ροδόπης κατατέθηκε ένσταση στο Εκλογοδικείο από τους ηττημένους υποψηφίους αναφορικά με τον τρόπο ψηφοφορίας των Μουσουλμάνων κατοίκων στην εν λόγω περιφέρεια.
Εκλογικό Σύστημα.
Το εκλογικό σύστημα, που εφαρμόστηκε, όπως περιγράφεται στο Ν.3457/1955 (ΦΕΚ 340/22-12-1955), ονομάστηκε "τριφασικό" επειδή συνδύαζε το πλειοψηφικό, το ημιανολογικό και το αναλογικό σύστημα.
Σύμφωνα με το σύστημα αυτό, οι έδρες κάθε εκλογικής περιφέρειας παραχωρούνταν στον πρώτο (επιτυχόντα) συνδυασμό με συμμετοχή και του δεύτερου (επιλαχόντα) συνδυασμού (Άρθρο 15, Παρ. 1). 
Ως επιτυχών σε κάθε εκλογική περιφέρεια θεωρούνταν κάθε συνδυασμός κόμματος ή συνασπισμού κομμάτων ή ανεξαρτήτων, που εξασφάλιζε τη σχετική πλειοψηφία, δηλαδή τις περισσότερες έγκυρες ψήφους (Άρθρο 15, Παρ. 1 εδ. α') καθώς και κάθε μεμονωμένος υποψήφιος, που απολάμβανε τη σχετική πλειοψηφία καταλαμβάνοντας (φυσικά) μία έδρα (Άρθρο 15, Παρ. 1 εδ. β').
Προϋπόθεση κατακύρωσης εδρών στον επιλαχόντα συνδυασμό ήταν η συγκέντρωση ενός ελάχιστου εκλογικού ποσοστού σε περιφερειακό και εθνικό επίπεδο, το οποίο ορίστηκε στο 15% εφόσον ο συνδυασμός ήταν ένα κόμμα (Άρθρο 15. Παρ. 3, εδ. α') και στο 25% εφόσον ο συνδυασμός ήταν συνασπισμός κομμάτων (Άρθρο 15. Παρ. 3, εδ. β').
Η κατανομή των εδρών γινόταν ως εξής:
Α. Στις περιφέρειες μικρότερων ή ίσων των δέκα εδρών εφαρμόστηκε το πλειοψηφικό σύστημα με περιορισμένη εκπροσώπηση της μειοψηφίας, με το δεύτερο συνδυασμό να καταλαμβάνει ποσοστιαία (ανεξάρτητα από την τοπική εκλογική του δύναμη) το 30% των διαθέσιμων εδρών κάθε περιφέρειας, με στρογγυλοποίηση προς τον κατώτερο ακέραιο αριθμό (Άρθρο 15. Παρ. 4). Ως εκ τούτου:
Β. Για τις περιφέρειες άνω των δέκα εδρών, παραχωρούνταν στον επιλαχόντα συνδυασμό ο αριθμός εδρών, που αναλογούσε στην τοπική εκλογική του δύναμή σε σχέση με το άθροισμα των εκλογικών δυνάμεων του επιτυχόντος και επιλαχόντος (Άρθρο 15. Παρ. 5).
Τυχόν έδρες που δικαιούνταν επιλαχόντες συνδυασμοί, που δεν πληρούσαν την προηγούμενη προϋπόθεση, κατακυρώνονταν στους επιτυχόντες συνδυασμούς (Άρθρο 15. Παρ. 6, εδ. α').
Επίσης, σε περίπτωση, που επιλαχόντες συνδυασμοί πληρούσαν την προϋπόθεση, αλλά δεν είχαν επαρκείς υποψηφίους για τις κερδισμένες έδρες, τότε οι κενές έδρες περιέρχονταν στον επιτυχόντα συνδυασμό (Άρθρο 15. Παρ. 6, εδ. β').
Και στην περίπτωση επιτυχόντων μεμονωμένων υποψηφίων ή συνδυασμών χωρίς επαρκείς υποψηφίους για τις κερδισμένες έδρες, τότε οι κενές έδρες παραχωρούνταν κατά σειρά και μέχρις εξαντλήσεως στους επόμενους μεμονωμένους υποψηφίους ή συνδυασμούς, ακόμη και αν δεν πληρούσαν την παραπάνω προϋπόθεση (Άρθρο 15. Παρ. 7).
Βεβαίως, οι κερδισμένες έδρες κάθε συνδυασμού παραχωρούνταν στους υποψηφίους τους κατά τη φθίνουσα σειρά προτίμησης αυτών (Άρθρο 15. Παρ. 8).
Στην εξαιρετική περίπτωση ισοψηφίας δύο ή περισσότερων επιτυχόντων συνδυασμών, τότε όλες οι διαθέσιμες έδρες της περιφέρειας κατακυρώνονταν εξ ίσου μεταξύ των συνδυασμών, που ισοψήφησαν, και καταλαμβάνονταν από τους υποψηφίους τους κατά φθίνουσα σειρά προτίμησης (Άρθρο 16, Παρ. 1, εδ α'), ενώ όσες έδρες δε μπορούσαν να ισομοιραστούν, παραχωρούνταν κατά φθίνουσα σειρά ψήφων προτίμησης μεταξύ των υπολοίπων ανεξαιρέτως υποψηφίων των ισοψηφούντων συνδυασμών (Άρθρο 16, Παρ. 1, εδ β').
Στην επίσης εξαιρετική περίπτωση ισοψηφίας δύο ή περισσότερων επιλαχόντων συνδυασμών, τότε οι εν λόγω έδρες κατανέμονταν μόνο μεταξύ των ισοψηφούντων συνδυασμών, που επιπλέον πληρούσαν την παραπάνω προϋπόθεση, εφαρμόζοντας αντίστοιχα την παραπάνω διαδικασία. Εάν ένας μόνο από τους ισοψηφούντες συνδυασμούς πληρούσε την προϋπόθεση, τότε οι έδρες παραχωρούνταν σε εκείνο μόνο το συνδυασμό (Άρθρο 16, Παρ. 2).
Πιο συγκεκριμένα, για την κατανομή των εδρών σε περιφέρειες άνω των δέκα εδρών, σε καθέναν από τους δύο συνδυασμούς παραχωρούνταν τόσες έδρες όσες φορές περιέχεται το πηλίκο (στρογγυλοποιημένο προς τον κατώτερο ακέραιο αριθμό) του αθροίσματος των εκλογικών δυνάμεων δια του πλήθους των εδρών στην εκλογική δύναμη εκάστου εκ των δύο συνδυασμών. Εάν μετά από αυτή τη διαδικασία υπήρχε αδιάθετη έδρα, τότε η έδρα παραχωρούνταν στον συνδυασμό με το μεγαλύτερο υπόλοιπο εκλογικής δύναμης από τη διαίρεση (Άρθρο 17, Παρ. 1).
Σε περίπτωση ισοψηφίας δύο ή περισσότερων επιλαχόντων σε περιφέρειες άνω των δέκα εδρών, τότε στο άθροισμα δε λαμβάνονταν οι εκλογικές δυνάμεις όλων των ισοψηφούντων, αλλά μόνο του ενός μαζί με εκείνη του επιτυχόντος. Έπειτα, οι κατανομή των εδρών, που δικαιούνταν οι επιλαχόντες, γινόνταν μεταξύ τους, με την παραπάνω διαδικασία για τους ισοψηφούντες επιλαχόντες (Άρθρο 17, Παρ. 2).
Τέλος, σε περίπτωση κρίσιμης ισοψηφίας, όπως αναφέρθηκε παραπάνω, μεταξύ υποψηφίων είτε επιτυχόντος είτε επιλαχόντος συνδυασμού, προβλεπόταν κλήρωση μεταξύ των ισοψηφούντων σε δικαστήριο. Το όνομα, που αναδείκνυε η κληρωτίδα, ανακηρύσσονταν βουλευτής (Άρθρο 18).

</doc>
<doc id="60755" url="https://el.wikipedia.org/wiki?curid=60755" title="Λοιπές ταχυδρομικές υπηρεσίες">
Λοιπές ταχυδρομικές υπηρεσίες

Λοιπές ταχυδρομικές υπηρεσίες, σύμφωνα με τον Νόμο Υπ' αριθ. 2668/98 (ΦΕΚ 282/18-12-98) είναι: Οι υπηρεσίες που δεν ανήκουν στις Βασικές Ταχυδρομικές υπηρεσίες και έχουν σχέση κυρίως, με ειδικής επείγουσας διαβίβασης αντικείμενα, παρακολουθούμενα από ειδικό σύστημα παρακολούθησης και εντοπισμού ΕΣΠΕΤΑ, με διαφημιστικά αντικείμενα χωρίς διεύθυνση, με την προετοιμασία των ταχυδρομικών αντικειμένων και ανταλλαγή εγγράφων.
Αναφέρεται δηλαδή ο νομοθέτης κατά κύριο λόγο στις Ταχυμεταφορές και άλλες ειδικές περιπτώσεις, όπως διανομή διαφημιστικών κλπ.
Ορισμένες διατάξεις έχουν εφαρμογή μόνον στις Βασικές Ταχυδρομικές υπηρεσίες, ενώ κάποιες άλλες διατάξεις εφαρμόζονται μόνον στις Λοιπές ταχυδρομικές υπηρεσίες.

</doc>
<doc id="60756" url="https://el.wikipedia.org/wiki?curid=60756" title="Α.Π.Σ. Εθνικός Σαγέϊκων">
Α.Π.Σ. Εθνικός Σαγέϊκων



</doc>
<doc id="60757" url="https://el.wikipedia.org/wiki?curid=60757" title="Ακέφαλοι">
Ακέφαλοι

Με τον όρο ακέφαλος χαρακτηρίζεται η ομάδα η οποία στερείται προσωποπαγούς ηγεσίας. Έχει αποκτήσει όμως συγκεκριμένη σημασία, ως το όνομα μιας από τις αυστηρότερες ομάδες μονοφυσιτών, η οποία αποσχίστηκε από τους υπόλοιπους επί πατριαρχείας Πέτρου του Μογκού. Δήλωναν ότι "δεν έχουν ούτε βασιλιά ούτε επίσκοπο", δηλαδή ότι στερούνταν πολιτικής ή εκκλησιαστικής κεφαλής (=ηγεσίας) και γι’ αυτό χαρακτηρίζονταν ακέφαλοι. Στις αρχές του 9ου αιώνα συμφιλιώθηκαν με την εκκλησιαστική ηγεσία των Μονοφυσιτών της Αιγύπτου.

</doc>
<doc id="60758" url="https://el.wikipedia.org/wiki?curid=60758" title="Μπουρίνα">
Μπουρίνα

Ο όρος μπουρίνα είναι κοινός ναυτικός όρος που σημαίνει "πλαγιαστήρα". Χρησιμοποιείται στην ιστιοφορία. Προκειμένου τα τετράγωνα ιστία (πανιά) δεχθούν τον ισχυρό άνεμο με την οξείτερη γωνία ως προς το διάμηκες επίπεδο έλκονται οι πλαγιαστήρες (=ζεύγη σχοινιών που κρατούν τα κάτω άκρα των ιστίων), προς πλώρη. Ο δε όρος "αρμενίζω - τάκα μπουρίνα" ή απλούστερα "αρμενίζω στη μπουρίνα" σημαίνει "πλέω την εγγυτάτη" (επίσημος όρος) ή "τραβώ τους πλαγιαστήρες όσο παίρνει" (στη κοινή γλώσσα).&lt;br&gt; 
Ο όρος "μπουρινάρει" αναφέρεται μόνο στη κατάσταση του καιρού όταν επίκειται μπουρίνι (απότομη κακοκαιρία).

</doc>
<doc id="60762" url="https://el.wikipedia.org/wiki?curid=60762" title="Δημόσιο ταχυδρομικό δίκτυο">
Δημόσιο ταχυδρομικό δίκτυο

Δημόσιο ταχυδρομικό δίκτυο, ονομάζεται σύμφωνα με τον τον Νόμο Υπ' αριθ. 2668/98 (ΦΕΚ 282/18-12-98), το σύνολο της οργάνωσης και των, κάθε είδους, μέσων και προσώπων που χρησιμοποιεί ο φορέας παροχής της καθολικής υπηρεσίας και επιτρέπουν μεταξύ άλλων:
4.1 Την περισυλλογή των ταχυδρομικών αντικειμένων για τα οποία προβλέπεται υποχρέωση παροχής καθολικής υπηρεσίας από τα σημεία πρόσβασης σε όλη την επικράτεια.
4.2 τη μεταφορά και διεκπεραίωσή τους από το σημείο πρόσβασης στο ταχυδρομικό δίκτυο ως το κέντρο διανομής.
4.3 τη διανομή τους στη διεύθυνση που αναγράφεται στο αντικείμενο.

</doc>
<doc id="60764" url="https://el.wikipedia.org/wiki?curid=60764" title="Ταχυδρομικό αντικείμενο">
Ταχυδρομικό αντικείμενο

Ταχυδρομικό αντικείμενο, σύμφωνα με τον Νόμο Υπ' αριθ. 2668/98 (ΦΕΚ 282/18-12-98), ονομάζεται ένα αντικείμενο με συγκεκριμένο παραλήπτη, αποστελλόμενο υπό την τελική του μορφή, στην οποία το αναλαμβάνει ο φορέας παροχής της καθολικής υπηρεσίας. Στην κατηγορία αυτή ανήκουν - πέραν των αντικειμένων αλληλογραφίας - βιβλία, κατάλογοι, εφημερίδες, περιοδικά, ταχυδρομικά δέματα μέχρι 20 χιλιογράμμων που περιέχουν εμπορεύματα - με ή χωρίς εμπορική αξία - καθώς και τα κείμενα που έχουν διαβιβαστεί μέσω της διαδικασίας του ηλεκτρονικού ταχυδρομείου από τη στιγμή που, υπό την τελική τους μορφή, εγκλείονται σε φάκελο προς επίδοση.

</doc>
<doc id="60765" url="https://el.wikipedia.org/wiki?curid=60765" title="Γκοτζίλα (αποσαφήνιση)">
Γκοτζίλα (αποσαφήνιση)

Η λέξη Γκοτζίλα μπορεί να αναφέρεται στα:

</doc>
<doc id="60766" url="https://el.wikipedia.org/wiki?curid=60766" title="Βασικές απαιτήσεις παροχής ταχυδρομικής υπηρεσίας">
Βασικές απαιτήσεις παροχής ταχυδρομικής υπηρεσίας



</doc>
<doc id="60770" url="https://el.wikipedia.org/wiki?curid=60770" title="Μπουρίνι">
Μπουρίνι

Μπουρίνι κατά την κοινή ναυτική γλώσσα και όχι μόνο, χαρακτηρίζεται γενικά η απότομη μεταβολή του καιρού, σχετικά μικρής διάρκειας, με αύξηση της έντασης του ανέμου, που συνοδεύεται όμως με καταιγίζουσα βροχόπτωση, αστραπές, βροντές και κεραυνούς. Το "μπουρίνι" είναι ταυτόσημος όρος με τον επίσημο λαίλαψ ή λαίλαπα και με τον αρχαίο Αριστοτελικό όρο "εκνεφίας".
Το μπουρίνι είναι το συνηθέστερο μετεωρολογικό φαινόμενο, σημείο προγνωστικό ιδιαίτερα στους ναυτικούς, της μετάπτωσης του νοτίου ανέμου σε σφοδρό βόρειο. Σε πολλά νησιά ονομάζεται "προβέντζα". Πολλές φορές το μπουρίνι μπορεί να ξεσπάσει χωρίς να υπάρχουν νέφη ή υετός.
Μεταφορικά.
Σε δημώδεις εκφράσεις, μεταφορικά, ο όρος "μπουρίνι" σημαίνει "θυμός", "νεύρα". Για παράδειγμα: "Έχει τα μπουρίνια του" ή "έχει μπορουνιάσει".

</doc>
<doc id="60778" url="https://el.wikipedia.org/wiki?curid=60778" title="Χάρις Αλεξίου">
Χάρις Αλεξίου

Η Χάρις Αλεξίου (πραγματικό όνομα: Χαρίκλεια Ρουπάκα) (Θήβα, 27 Δεκεμβρίου 1950) είναι Ελληνίδα τραγουδίστρια, μία από τις σημαντικότερες του ελληνικού τραγουδιού και η πρώτη γυναίκα τραγουδίστρια σε πωλήσεις δίσκων στην ιστορία του ελληνικού τραγουδιού.
Είναι μία από τις δημοφιλέστερες Ελληνίδες τραγουδίστριες και βρίσκεται στην πρώτη γραμμή του ελληνικού τραγουδιού από τη δεκαετία του 1970. Έχει συνεργαστεί με όλους σχεδόν τους μεγάλους τραγουδιστές, μουσικοσυνθέτες και στιχουργούς, παλαιότερους και νεότερους, είτε δισκογραφικά είτε σε μουσικές σκηνές, πίστες και συναυλίες. Έχει εμφανιστεί στις κορυφαίες αίθουσες του κόσμου και έχει τιμηθεί με σημαντικές διακρίσεις.
Έχει ηχογραφήσει πάνω από 30 προσωπικούς δίσκους. Παρότι η ίδια δε συνηθίζει να αναφέρεται στις πωλήσεις των δίσκων της, σύμφωνα με την έρευνα του Πέτρου Δραγουμάνου (2009), η Χάρις Αλεξίου είναι στην πρώτη θέση μεταξύ των τραγουδιστριών και συνολικά στην τρίτη πίσω από τους Γιώργο Νταλάρα και Γιάννη Πάριο στην κατάταξη με τις περισσότερες πωλήσεις προσωπικών δίσκων που έχουν γίνει χρυσοί ή πλατινένιοι από το 1970 έως το 2009. Σύμφωνα με την ίδια πηγή, οκτώ από τους προσωπικούς της δίσκους έχουν ξεπεράσει τις 11.000.000 πωλήσεις, ούσα η μόνη γυναίκα τραγουδίστρια που το έχει καταφέρει στην ελληνική δισκογραφία. Το γεγονός ότι οι προαναφερόμενοι προσωπικοί δίσκοι χαρακτηρίζονται από διαφορετικά μουσικά στυλ (δημοτικά, ρεμπέτικα, παλιά, σύγχρονα και έντεχνα λαϊκά, μπαλάντες), εμπεριέχουν τραγούδια διαφόρων συνθετών και έχουν εκδοθεί μεταξύ σχεδόν σταθερών χρονικών διαστημάτων από το 1977 έως το 2003 αποδεικνύει αφενός την αδιαμφισβήτητη προσφορά της Αλεξίου στα μουσικά πράγματα του τόπου και αφετέρου τη συνεπή και αδιάλειπτη επαφή της με τον κόσμο όλα αυτά τα χρόνια. Καθολική είναι και η αποδοχή της από τους συναδέλφους της στο χώρο του ελληνικού τραγουδιού. Ο Στέλιος Καζαντζίδης στη συνέντευξή του στον Θανάση Λάλα στην εκπομπή "Φάρμα των Ανθρώπων" στον τηλεοπτικό σταθμό ΣΚΑΪ το 1993 είχε χαρακτηρίσει τη φωνή της Αλεξίου ως "μεγάλη φωνή, ό,τι καλύτερο έχει βγάλει αυτός ο τόπος", "η Χαρουλα κάνει τα τραγούδια ιστορία προσωπική του καθενός, την φωνή της Χάρουλας την λατρεύω. Για μένα είναι η καλύτερη φωνή που έχουμε στο τραγούδι σήμερα, την ακούς να τραγουδάει και νιώθεις το τραγούδι να έχει γραφτεί για σένα προσωπικά. Αυτός είναι μεγάλος ερμηνευτής, κάνει με την φωνή του το γενικό προσωπικό, σε κάνει να ταυτίζεσαι, να σε αφορά αυτό που ακούς." Ο Μάνος Χατζιδάκις θα δηλώσει για εκείνη "«Η Αλεξίου είναι πολύ μεγάλη καλλιτέχνις και οπωσδήποτε είχε τη θέση της σ’ αυτό το χώρο. Μου θυμίζει την Μπάρμπαρα Στρέιζαντ, δεν είναι ντόπια υπόθεση"», η Ελένη Βιτάλη θα δηλώσει στον Τάσο Τρύφωνος στην εκπομπή Τετ α τετ "είναι μεγάλη καλλιτέχνις , δώρο θεού" , ο Θάνος Μικρούτσικος έχει δηλώσει ""έγινε η συνισταμένη της συνείδησης του νεοέλληνα"." Ο Γρηγόρης Μπιθικώτσης όταν πρώτο ακούει την Αλεξίου θα πει στον Μάκη Μάτσα ""αυτή η φωνή έχει στασίδι στην εκκλησία"." Ο Ζυλ Ντασέν ο Αμερικάνος σκηνοθέτης της ταινίας "Ποτέ την Κυριακή" έχει δηλώσει για εκείνη ""«Έχω ακούσει τις μεγαλύτερες τραγουδίστριες στον κόσμο. Μία από τις δυο-τρεις καλύτερες είναι Ελληνίδα, και είναι η Χάρις Αλεξίου.»" 
Βιογραφικό.
Γεννήθηκε στη Θήβα το 1950 και από το 1958 ζει στην Αθήνα. Ο πατέρας της ήταν αγρότης από τη Θήβα και η μητέρα της μοδίστρα Μικρασιάτισσα.
Δεκαετία '70.
Το 1970 είναι η χρονιά που η 20χρονη Χάρις Αλεξίου παρουσιάζεται στη δισκογραφία με δίσκο 45 στροφών και το τραγούδι "Οταν πίνει μια γυναίκα" των Βασίλη Βασιλειάδη και Πυθαγόρα.
Το 1971 και 1972 ηχογραφεί, πάντα σε δίσκους 45 στροφών, τραγούδια των Απόστολου Καλδάρα, Γιώργου Χατζηνάσιου, Τ. Βοσκόπουλου και Μάνου Χατζιδάκι.
Το 1972 έρχεται ο πρώτος σημαντικός σταθμός στη δισκογραφία της με τη συμμετοχή της στον δίσκο "Μικρά Ασία" των Απόστολου Καλδάρα και Πυθαγόρα, με τον Γιώργο Νταλάρα. Μουσικό έργο ιστορικής αξίας που τη δεκαετία του '70 θα μπει σε κάθε ελληνική δισκοθήκη, θα σημειώσει ρεκόρ πωλήσεων και αυτοδίκαια θα ενταχθεί στις "100 Μεγαλύτερες Ηχογραφήσεις του Αιώνα" της MINOS - EMI. Για το δίσκο αυτό ερμηνεύει τρία τραγούδια, τα «Δυο παλικάρια απ' το Αϊβαλί», «Μαρμαρωμένος βασιλιάς"»" και «Πήρε φωτιά το Κορδελιό». Την ίδια χρονιά κάνει και τη μία και μοναδική εμφάνισή της στον κινηματογράφο, στην ταινία "Ο άγνωστος εκείνης της νύχτας "του Οδυσσέα Κωστελέτου, ερμηνεύοντας το τραγούδι «Ήτανε τ' όνειρο μικρό (Δυο καημοί)» των Μίμη Πλέσσα και Λευτέρη Παπαδόπουλου. Παράλληλα εμφανίζεται στα μεγάλα νυχτερινά κέντρα της Αθήνας στο πλευρό των Τόλη Βοσκόπουλου και Στράτου Διονυσίου.
Το 1973 συμμετέχει στον δίσκο "Βυζαντινός Εσπερινός" των Απόστολου Καλδάρα και Λευτέρη Παπαδόπουλου, ξανά με τον Γιώργο Νταλάρα, με τραγούδια όπως τα «Καμπάνα του εσπερινού» και «Βάρα νταγερέ».
Το 1974 έρχεται η πρώτη δισκογραφική συνεργασία με τον Μάνο Λοΐζο με τη συμμετοχή της Χάριτος Αλεξίου στο δίσκο "Καλημέρα Ήλιε" των Μάνου Λοΐζου, Δ. Χριστοδούλου, με τέσσερα τραγούδια, μεταξύ των οποίων τα «Μια καλημέρα» και «Ποιος το ξέρει». Η συνάντηση με τον Μάνο Λοΐζο αποτελεί την αρχή μιας ουσιαστικής φιλίας και μιας σπουδαίας συνεργασίας. Την ίδια χρονιά συμμετέχει στο δίσκο "Οδός Αριστοτέλους" των Γιάννη Σπανού και Λευτέρη Παπαδόπουλου, με τους Γιάννη Πάριο και Γιάννη Καλατζή, με τέσσερα τραγούδια. Από αυτά θα ξεχωρίσει το ομώνυμο, το οποίο θα αποτελέσει και ορόσημο για την πορεία της Αλεξίου, καθώς, όπως θα δηλώσει η ίδια αργότερα, σε αυτό το τραγούδι αισθάνθηκε ότι «βρήκε τη φωνή της», στους τόνους του κοντράλτο. Επίσης, τη χρονιά αυτή συμμετέχει στους δίσκους "Προδομένος λαός "του Μίκη Θεοδωράκη, "Ω! Τι κόσμος μπαμπά" του Βασίλη Δημητρίου και "Άσπρο-Μαύρο" του Γιώργου Χατζηνάσιου. Τέλος, συμμετέχει και στους δίσκους "Για ρεμπέτες και για φίλους "και "Ροβινσώνες" του Καλδάρα, με τραγούδια όπως τα «Μια στεναχώρια» και «Δυο ποτήρια».
Το 1975 ηχογραφεί τον πρώτο προσωπικό της δίσκο, "12 λαϊκά τραγούδια", με τραγούδια διαφόρων συνθετών, όπως τα «Δημητρούλα μου» που γίνεται μεγάλη επιτυχία, «Η Ρόζα», «Ελενίτσα», «Λένγκω-Λένγκω», ενώ συμπεριλαμβάνεται και το «Όταν πίνει μια γυναίκα», σε μια καινούργια εκτέλεση . Επίσης συμμετέχει στο δίσκο "Πάνος Τζαβέλλας: Τραγούδια απ'το αντάρτικο λημέρι του "του Πάνου Τζαβέλλα, με το τραγούδι «Μάη Μάη».
Το 1976 ηχογραφεί τον προσωπικό δίσκο "Λαϊκές Κυριακές "με τραγούδια αποκλειστικά του Σταύρου Κουγιουμτζή, όπως τα «Μάτια μου μάτια μου», «Θά 'ταν 12 του Μάρτη», «Χρόνια σαν βροχή», «Τα σκούρα μάτια». Την ίδια χρονιά ηχογραφεί τον προσωπικό δίσκο "Χάρις Αλεξίου 2 "με τραγούδια διαφόρων συνθετών, όπως «Η Γκαρσόνα», «Κίτρινη πόλη», «Ένα παλιό ζεϊμπέκικο», «Πώς να σε λησμονήσω». Επίσης συμμετέχει στον δίσκο "Αναφορά στον Καζαντζάκη "του Κ. Μουντάκη.
Το 1977 ηχογραφεί τον διπλό προσωπικό δίσκο "24 και 1 τραγούδια" " με τραγούδια διαφόρων συνθετών, όπως τα «Τι γλυκό να σ' αγαπούν», «Χρόνια χελιδόνια», «Οι Κυριακές στην Κατερίνη», «Όλες του κόσμου οι Κυριακές», «Χάθηκα», «Το Ανεστάκι», «Μη χαράζεις, βλέφαρό μου», «Μανταλιώ», «Μινόρε της αυγής», «Ούζο όταν πιεις», «Πουλάκι ξένο», «Όμορφη που 'ναι η Λειβαδιά», ενώ συμπεριλαμβάνεται και το «Οδός Αριστοτέλους», που είχε ηχογραφηθεί για τον ομώνυμο δίσκο των Γιάννη Σπανού και Λευτέρη Παπαδόπουλου το 1974.
Το 1979 έρχεται η στιγμή που ηχογραφεί προσωπικό δίσκο με τον Μάνο Λοΐζο σε στίχους Μανώλη Ρασούλη και Πυθαγόρα. Είναι "Τα τραγούδια της Χαρούλας". Το τραγούδι «Ο φαντάρος» ξεχωρίζει αμέσως, ενώ το «Όλα σε θυμίζουν» θα καταγραφεί με το πέρασμα του χρόνου ως μία από τις κλασικές ελληνικές μπαλάντες. Άλλα τραγούδια του δίσκου είναι τα «Τίποτα δεν πάει χαμένο», «Πες μου πώς γίνεται», «Τέλι τέλι τέλι», «Σε πέντε ώρες ξημερώνει Κυριακή», «Την όγδοη μέρα», «Γύφτισσα τον εβύζαξε». Ο δίσκος αυτός θα αποτελέσει ορόσημο για την πορεία της Αλεξίου. Την ίδια χρονιά συμμετέχει στο δίσκο "Οι Προστάτες" του Θωμά Μπακαλάκου με χαρακτηριστικό τραγούδι «Το γράμμα».
Κατά τη δεκαετία του '70 η Χάρις Αλεξίου εμφανίζεται σε μπουάτ στην Πλάκα ανοίγοντας τον δρόμο σε έναν νέο τρόπο παρουσίασης των τραγουδιών, τελείως διαφορετικό από τη συμβατική λογική των νυχτερινών κέντρων. Συμπίπτει με την περίοδο της μεταπολίτευσης, του πολιτικού τραγουδιού και της αναβίωσης του ρεμπέτικου, που τη βρίσκει να τραγουδά μπαλάντες, λαϊκά και έντεχνα, δημοτικά και ρεμπέτικα. Τραγουδά για μεγάλο διάστημα με τον Γιώργο Νταλάρα. Τραγουδά επίσης με τους Δήμητρα Γαλάνη, Αντώνη Καλογιάννη, Βασίλη Παπακωνσταντίνου, Γιάννη Πάριο. Οι συναυλίες που δίνει σε στάδια και θέατρα με τραγούδια γνωστών δημιουργών σημειώνουν μεγάλη επιτυχία.
Δεκαετία '80.
Κατά τη δεκαετία του '80 ανέδειξε ίσως περισσότερο από πριν το "λαϊκό της προφίλ" μέσα από συνεργασίες με συνθέτες όπως ο Αντώνης Βαρδής, ο Χρήστος Νικολόπουλος, ο Θάνος Μικρούτσικος κ.ά. Δεν παρέλειψε όμως να χαρίσει ιδιαίτερα ευαίσθητες ερμηνείες στον δίσκο "Τα τραγούδια της χτεσινής μέρας" με τη Δήμητρα Γαλάνη. Με το δίσκο "Τα τραγούδια της γης μου" επέστρεψε στις "ρίζες" της (δημοτικό τραγούδι), αλλά και με τα «Τσίλικα», έκανε μια ζωντανή συνεργασία-έκπληξη με τον Ιταλό τροβαδούρο Πάολο Κόντε, τραγούδησε με τον Κώστα Χατζή και συνεργάστηκε με τον Μάνο Χατζιδάκι στην παραγωγή ενός από τους πιο αξιόλογους δίσκους στην καριέρα της, στο "Η Χάρις Αλεξίου σε απρόβλεπτα τραγούδια". Τα τραγούδια: «Φεύγω», «Πόλη τουρκεμένη», «Οι μάγκες δεν υπάρχουν πια», «Αν πεθάνει μια αγάπη», «Ζήλεια μου», «Μία είναι η ουσία», «Η διαθήκη», «Η μπαλάντα της Ιφιγένειας» (αυτοβιογραφικό τραγούδι σε μουσική και στίχους της ίδιας), «Ελένη», «Ερωτικό», «Η αγάπη είναι ζάλη», «Όποια και να 'σαι», «Μ' έμπλεξε ένας μόρτης», «Η νύχτα θέλει έρωτα», «Τηλεφωνητής», «Μια πίστα από φώσφορο" είναι μερικά μόνο από εκείνα που θεωρούνται πλέον κλασσικά.
Δεκαετία '90.
Στις αρχές της δεκαετίας του '90 βγάζει το δίσκο "Δι' ευχών" σε μουσική του Νίκου Αντύπα, πρώην μέλους του συγκροτήματος Socrates, και στίχους -κυρίως- της Λίνας Νικολακοπούλου, εγκαινιάζοντας την ενασχόλησή της με ένα διαφορετικό ύφος μουσικής, με σαφείς τις ροκ, έντεχνες, αλλά και έθνικ επιρροές. Ο δίσκος αυτός συζητήθηκε, επικρίθηκε και εν τέλει αγαπήθηκε όσο λίγοι στην καριέρα της. Επόμενος μεγάλος σταθμός αυτής της δεκαετίας είναι ο δίσκος "Οδός Νεφέλης '88", όπου η Αλεξίου μάς συστήνεται πλέον ως ολοκληρωμένη δημιουργός, αφού έχει γράψει η ίδια τη μουσική και τους στίχους σε δέκα από τα δώδεκα κομμάτια του άλμπουμ: «Το μινοράκι», «Οι φίλοι», οι «Δεκατρείς φωτιές», το «Ψυχές και σώματα», η «Πανσέληνος», το «Στις δώδεκα» (δισκογραφημένο aπο την Άλκηστη Πρωτοψάλτη στο δίσκο «Δικαίωμα»), ο «Άνθρωπος του κάβου» ξεχωρίζουν και συντροφεύουν την περιοδεία-μαμούθ που κάνει η Αλεξίου τα επόμενα χρόνια. Ακολουθούν τα CD των ζωντανών ηχογραφήσεων και η δεκαετία κλείνει με έναν ακόμη δίσκο με δικά της κομμάτια, "Το παιχνίδι της αγάπης", ο οποίος δεν είχε όμως την ίδια εμπορική επιτυχία (ίσως ούτε την ίδια καλλιτεχνική αρτιότητα) με τον προηγούμενο, με τα τραγούδια "Οι δικοί μου ξένοι" και "Δωσ' Μου Μια Μέρα" να ξεχωρίζουν.
Δεκαετία του 2000.
Το 2000 ένας πολυσυλλεκτικός δίσκος, το "Παράξενο φως," και ένας με επανεκτελέσεις σε απέριττες ενορχηστρώσεις, οι "Ψίθυροι" αποτελούν τις πρώτες παραγωγές της Εστίας, της εταιρείας που συστήνει η ίδια η Αλεξίου, μέσω της οποίας πρόκειται να εκδίδει τους δίσκους της από εδω και πέρα. Το "Ως την άκρη του ουρανού σου" (2003) γίνεται δις πλατινένιο, ενώ σε καινούργια τραγούδια την ακούμε πάλι το 2006 με το νεο-δημοτικού ύφους άλμπουμ "Βύσσινο και νεράντζι". Το 2007 συμμετέχει στον δίσκο "Δρόμοι" του Σωκράτη Μάλαμα όπου η ίδια έγραψε και τους στίχους για το τραγούδι "Μην πολεμάς". Το 2005 αναλαμβάνει την παραγωγή του πρώτου προσωπικού CD της νέας τραγουδίστριας Ζωής Παπαδοπούλου και το 2008 κάνει το ίδιο για τον τραγουδοποιό Μάκη Σεβίλογλου. Το καλοκαίρι του 2008 η Χάρις Αλεξίου δίνει τη μεγαλύτερη συναυλία των τελευταίων χρόνων στο Καλλιμάρμαρο Στάδιο με περισσότερους από 20.000 θεατές, μαζί με τους Μπάμπη Στόκα και Ανδριάνα Μπάμπαλη.Το καλοκαίρι του 2009 περιοδεύει σε όλη την Ελλάδα. Την ίδια χρονιά επιστρέφει στη δισκογραφία με τον νέο δίσκο "Η αγάπη θα σε βρει όπου και να 'σαι" με πωλήσεις άνω των 70.000 αντιτύπων. Μαζί με το νέο άλμπουμ της εκδίδει ένα λεύκωμα όπου καταγράφεται η μουσική διαδρομή της και η ζωή της στο τραγούδι . Το λεύκωμα περιέχει φωτογραφίες της από το αρχείο της και αποσπάσματα απο συνεντεύξεις. Το λέυκωμα επιμελείται ο Γιώργος Τσάμπρας ως αφηγητής και εκδίδεται απο την Κ.Γ. Αδάμ εκδοτική. Τραγούδια που ξεχωρίζουν την δεκαετία αυτή : "Να 'μαι καλά", "Εδώ σε θέλω", "Απόψε θέλω να πιω", "Οι φίλοι μου χαράματα", "Το κύμα", "Ίσως", "Ο άνθρωπός μου".
Δεκαετία του 2010.
Το 2010 εμφανίζεται τον Ιανουάριο μέχρι τέλη Μαρτίου στο Παλλάς και τον Απρίλιο στο Μέγαρο Μουσικής Θεσσαλονίκης. Το καλοκαίρι περιοδεύει μαζί με τη Μάρθα Φριντζήλα σε όλη την Ελλάδα και δυο συναυλίες στη Κύπρο. Τον Μάιο του 2011 βραβεύεται με το βραβείο "«Una vita per la musica - Giglio d’Oro»" («Μια ζωή για τη μουσική») από το Ίδρυμα «Premio Galileo 2000» και πραγματοποιεί ευρωπαϊκή περιοδεία. Τον Οκτώβριο παρουσιάζει ένα αφιέρωμα στον μεγάλο ιταλό συνθέτη Νίνο Ρότα με τίτλο "Η Χάρις Αλεξίου στο Σινεμα του Νίνο Ρότα" στο "ΘΕΑΤΡΟΝ" του Κέντρου Πολιτισμού "Ελληνικός Κόσμος" για πέντε παραστάσεις και τον Νοέμβριο επισκέπτεται τους Έλληνες ομογενείς στην Αυστραλία για τρεις συναυλίες σε Αδελαΐδα, Μελβούρνη και Σίδνεϋ. 
Τον Ιανουάριο του 2012, έπειτα απο τριάντα χρόνια από τα "Τραγούδια της χθεσινής μέρας", ξανασυνεργάζεται με τη Δήμητρα Γαλάνη, με επιτυχημένες κοινές τους εμφανίσεις στο θέατρο "Παλλάς" και στο "Μέγαρο Μουσικής Θεσσαλονίκης" για τέσσερις παραστάσεις. Οι μουσικές αυτές βραδιές ηχογραφούνται και τον Ιούλιο του 2012 βγαίνουν σε διπλό CD, με 36 τραγούδια. Ταυτόχρονα οι δυο ερμηνεύτριες, το καλοκαίρι, ξεκινούν περιοδεία στην Ελλάδα και στην Κύπρο με πρώτο σταθμό την Αθήνα στο θέατρο Βράχων με δύο συναυλίες. Την ίδια στιγμή, εμφανίζεται στο Φεστιβάλ Sete της Γαλλίας, με τίτλο "Kalispera". Η συνεργασία με τη Δήμητρα Γαλάνη τελειώνει με μια συναυλία στο Olympia του Παρισιού.
Το Φθινόπωρο του 2012, επιστρέφει στην δισκογραφία με 14 καινούρια τραγούδια σε ανέκδοτους στίχους του Μανώλη Ρασούλη.Το άλμπουμ ονομαζεται "Η Τρίπλα" και μουσική συνέθεσαν οι Βάσω Αλλαγιάννη, Πέτρος Βαγιόπουλος, Χρήστος Νικολόπουλος, Ορφέας Περίδης , Leon Y.Poliker και η ίδια η Χάρις Αλεξίου (διασκευή σε μουσική του Μάνου Λοΐζου). Ο δίσκος κυκλοφόρησε στις 10 Δεκεμβρίου. Τον Απρίλιο του 2013 παρουσίασε τη νέα της δουλειά στο Gazarte για "Επτά και Μία Νύχτες" μαζί με μία νέα μουσική μπάντα, τους "Nouveau Sextette" (κορυφαίους Έλληνες σολίστες). Ερμηνεύει καινούρια τραγούδια και παλαιότερα δοσμένα με ένα καινούργιο τρόπο. Μαζί τους θα εμφανιστεί τον Μάιο στην Θεσσαλονίκη στο Love Casual Living, καθώς και το καλοκαίρι δίνοντας συναυλίες, οι οποίες τιτλοφορούνται "Δυο κόσμους έχει η ψυχη μου" σε πολλές πόλεις της Ελλάδας και της Κύπρου. Παράλληλα εμφανίζεται στο Τελ Αβίβ στις 26 και 27 Ιουνίου συμπράτοντας με την φιλαρμονική ορχήστρα του Ισραήλ στο ανακαινισμένο Mann Auditorium. Η συναυλία της επαναλαμβάνεται τον Νοέμβριο στο Τελ Αβίβ .Το καλοκαίρι το τραγούδι της "«Για ενα Τανγκό»" ταξιδεύει στο Χόλυγουντ καθώς θα ντύσει ως μουσικό θέμα την ταινία "Before Midnight", η οποία είχε γυριστεί στην Μεσσηνία. 
Το 2014 ξεκινά κοινές εμφανίσεις με την Τάνια Τσανακλίδου στο "Anodos Live Stage" μαζί με τους Nouveau Sextet και φίλους, παρουσιάζοντας ένα σχεδόν τετράωρο πρόγραμμα. Το ίδιο πρόγραμμα παρουσιάζουν το καλοκαίρι με συναυλίες σε πόλεις της Ελλάδας και της Κύπρου. Στις 3 Απρίλου εμφανίζεται με το γνωστό τουρκικό μουσικό συγκρότημα Ιντζέσαζ (Incesaz) στην Κωνσταντινούπολη στο Κέντρο Παραστάσεων και Καλλιτεχνικών Εκδηλώσεων του Εμπορικού Κέντρου Ζορλού.
Τον Ιούνιο συνεργάζεται με τη δισκογραφική εταιρεία Heaven music, από την οποία κυκλοφορεί το καινούριο τραγούδι "Ένα φιλί", που φέρει την υπογραφή του Rous στη μουσική και του Νίκου Μωραΐτη στους στίχους. Το τραγούδι σημειώνει μεγάλη ραδιοφωνική επιτυχία και ξεπερνάει συνολικά τα 7 εκατομμύρια views στο youtube, εισάγοντας την Αλεξίου για μία ακόμη φορά σε μία νέα γενιά ακροατών. Τον Οκτώβριο κυκλοφορεί ο δίσκος "Τα όνειρα γίνονται πάλι", στον οποίο εκτός από το "Ένα φιλί" συμπεριλαμβάνονται τραγούδια "σε" μουσική συνθετών και τραγουδοποιών της νεότερης γενιάς (Στάθης Δρογώσης, Rous, Ανδριάνα Μπάμπαλη, Βασίλης Γαβριηλίδης), όλα σε στίχους του Νίκου Μωραΐτη, καθώς και ένα τραγούδι σε μουσική - στίχους της ίδιας της Αλεξίου. Το cd γίνεται πλατινένιο.
Τον Μάη του 2015 πραγματοποιεί ευρωπαϊκή περιοδεία ξεκινώντας από δυο ελληνικές πόλεις την Βέροια και την Πάτρα. Επίσης συμμετέχει σε αφιερώματα όπως για τον Χρήστο Νικολόπουλο στο Μέγαρο Μουσικής , για την Βάσω Αλλαγιάννη στο θέατρο Badminton.
Τον Φεβρουάριο του 2016 η Χάρις Αλεξίου ανεβαίνει για πρώτη φορά στο θεατρικό σανίδι σε δικό της κείμενο , το "Χειρόγραφο" σε σκηνοθεσία του Γιώργου Νανούρη στο Νέο θέατρο Κατερίνα Βασιλάκου . Η Αλεξίου παρουσιάζει σημαντικές στιγμές της προσωπικής και της επαγγελματικής της ζωής. Το έργο λαμβάνει διθυραμβικά σχόλια απο κοινό και κριτικούς με sold out παραστάσεις. Το έργο ανεβαίνει για δεύτερη χρονιά τον Οκτώβρη , τον Νοέμβριο στη Θεσσαλονίκη και στο Ισραήλ , τον Δεκέμβρη στην Πάτρα. Ταυτόχρονα κυκλοφορεί το ψηφιακό single "Ένα ναι κρύβει ενα όχι" για την παράσταση του Λάκη Λαζόπουλου "Αποχαιρετιστήριο Δείπνο" και δύο τραγούδια για την ταινία "η Ρόζα της Σμύρνης" του Γιώργου Κορδέλλα.
Τον Νοέμβριο του 2017 ξανανεβαίνει στο θεατρικό σανίδι στην παράσταση του εθνικού θεάτρου (Rex) "Οπερέττα" του Βίτολντ Γκομπρόβιτς, σε σκηνοθεσία Νίκου Καραθάνου. Το καλοκαίρι συμμετέχει στο αφιέρωμα για τον Θάνο Μικρούτσικο στο θέατρο Βράχων και στο αφιέρωμα για τον Δημήτρη Μητροπάνο στο Ωδείο Ηρώδου του Αττικού. Τον Δεκέμβριο του 2018 συναντά τον Στάυρο Ξαρχάκο στην σκηνή του Gazarte σε ένα εφ' όλης της ύλης αφιέρωμα στον σπουδαίο συνθέτη Γιώργο Ζαμπέτα, οι παραστάσεις στέφονται με επιτυχία καθώς είναι όλες sold out.
Τον Απρίλιο του 2020 κυκλοφορεί μέσω της δισκογραφικής εταιρείας Minos EMI "Τα τραγούδια της ξενιτιας" ένα άλμπουμ που θα μπορούσε να είχε κυκλοφορήσει το 1987. Δέκα τραγούδια του Θόδωρου Δερβενιώτη και του Κώστα Βίρβου, του Στέλιου Καζαντζίδη και της Ευτυχίας Παπαγιαννοπούλου, του Παναγιώτη Τούντα, του Βασίλη Τσιτσάνη, του Μίκη Θεοδωράκη και του Δημήτρη Χριστοδούλου, του Μάνου Λοΐζου και του Φώντα Λάδη, του Γιάννη Κυριαζή και του Δημήτρη Ρουμελιώτη, του Γεράσιμου Κλουβάτου και του Χαράλαμπου Βασιλειάδη, του Νάκη Πετρίδη, του Γιάννη Βασιλόπουλου και του Βαγγέλη Ατραΐδη και το Παραδοσιακό «Τζιβαέρι», κυκλοφορούν σε cd για πρώτη φορά, τριάντα τρία χρόνια μετά την ηχογράφησή τους.
Τον Ιούνιο του 2020 δήλωσε ότι σταματάει τις ζωντανές εμφανίσεις ύστερα από πενήντα χρόνια παρουσίας στο ελληνικό τραγούδι γιατί "δεν την ακούει πια η φωνή της και δεν καταδέχεται να τραγουδάει αν δεν το κάνει καλά". Στην ίδια συνέντευξη δηλώνει πως έχει ηχογραφήσει ένα αποχαιρετιστήριο τραγούδι , ένα ντουέτο μαζί με την σπουδαία Yasmin Levy. Το τραγούδι This Shadow κυκλοφορεί τον Ιούλιο από την Minos Emi .
Έπειτα από την ανακοίνωση της ότι αποσύρεται από το τραγούδι και τις ζωντανές εμφανίσεις, στρέφεται στο θέατρο, όπως είχε ήδη κάνει το 2016 με την παράσταση "Χειρόγραφο" και το 2017 με την "Οπερέτα". Έτσι, τον Οκτώβριο του 2020 πρωταγωνιστεί στον μονόλογο του Βαγγέλη Χαζτηγιαννίδη "Μεταμφίεση" στο θέατρο Μικρό Παλλάς.. Οι εμφανίσεις, ωστόσο, διακόπτονται λόγω της πανδημίας του Covid-19 και του γενικού lockdown. Συνεχίζει την θεατρική στροφή στην καριέρα της και το καλοκαίρι του 2021 εμφανίζεται στην παράσταση "Ιφιγένεια η εν Ταύροις" σε σκηνοθεσία του Γιώργου Νανούρη στον ρόλο της Θεάς Αθηνάς, περιοδεύοντας σε όλη την Ελλάδα . Την ίδια στιγμή ανακοινώνεται η συμμετοχή της στην νέα τηλεοπτική σειρά του Χριστόφορου Παπακαλιάτη "Ο Δάσκαλός" με γυρίσματα στους Παξούς και στην Αθήνα .
Διακρίσεις.
Έχει τιμηθεί με σημαντικές διακρίσεις: 
Στις 15 Μαΐου του 2010, ο δήμαρχος της Σμύρνης , δίνει το όνομα της Χάριτος Αλεξίου σε μια λεωφόρο της πόλης: Ηaris Αleksiou Dostluk Caddesi (Λεωφόρος Φιλίας) , τιμώντας την καταγωγή της και την προσφορά της στην τέχνη 
Προσωπική ζωή.
Έχει παντρευτεί δύο φορές, με τον Αχιλλέα Θεοφίλου (παραγωγό) και τον Σωτήρη Μπασιάκο (μάνατζέρ της). Έχει υιοθετήσει έναν γιο, τον Μάνο Θεοφίλου, ο οποίος πήρε το όνομά του από τον αγαπημένο της φίλο, Μάνο Λοΐζο.
Δισκογραφία.
LPs/CDs.
Στον παρακάτω πίνακα φαίνονται οι πωλήσεις, κατά φθίνουσα ταξινόμηση, των προσωπικών δίσκων που έγιναν χρυσοί (G) ή πλατινένιοι (P) της συγκεκριμένης αναγραφόμενης έκδοσης, σύμφωνα με το Ελληνική Δισκογραφία 1950-2009 του Πέτρου Δραγουμάνου. Στους αριθμούς δεν συμπεριλαμβάνονται οι πωλήσεις από επανεκδόσεις. Η IFPI σταμάτησε να διπλασιάζει τις πωλήσεις των διπλών δίσκων από το 2005. Όσοι διπλοί δίσκοι κυκλοφόρησαν μέχρι και το 2004 έχουν διπλάσιες πλασματικές πωλήσεις.

</doc>
<doc id="60779" url="https://el.wikipedia.org/wiki?curid=60779" title="Δημήτριος Παπαδιαμαντόπουλος">
Δημήτριος Παπαδιαμαντόπουλος

Ο Δημήτριος Παπαδιαμαντόπουλος (1816-1877) ήταν αξιωματικός του στρατού.
Βιογραφία.
Γεννήθηκε στην Πάτρα και ήταν γιος του Ιωάννη Παπαδιαμαντόπουλου. Αποφοίτησε από τη σχολή Ευελπίδων και το 1862 διετέλεσε διοικητής του πυροβολικού στην Αθήνα. Πρωτοστάτησε στη στάση εναντίον του Όθωνα και ήταν αρχηγός των πεδινών στις εμφύλιες διαμάχες που ακολούθησαν στην Αθήνα. Ονομάστηκε από τον λαό "«στρατόλαος»" γιατί κατά την εξέγερση εναντίον του Όθωνα, ο Δημήτριος Παπαδιαμαντόπουλος παρήλασε με τον στρατό στους δρόμους της πόλης καλώντας τους σε επανάσταση. Έφθασε μέχρι το αξίωμα του υποστράτηγου και διετέλεσε υπασπιστής του βασιλιά Γεωργίου Α΄ μέχρι το τέλος της ζωής του.
Απεβίωσε στην Αθήνα το 1877 και είχε τρία παιδιά, τον Γεώργιο, τον Ανδρέα και τον Ιωάννη.

</doc>
<doc id="60784" url="https://el.wikipedia.org/wiki?curid=60784" title="Γεώργιος Παπαδιαμαντόπουλος">
Γεώργιος Παπαδιαμαντόπουλος

Ο Γεώργιος Παπαδιαμαντόπουλος (1845 - 23 Αυγούστου 1908) ήταν Έλληνας στρατιωτικός και βουλευτής Αχαΐας.
Γεννήθηκε στην Πάτρα, ήταν γιος του Δημητρίου Παπαδιαμαντόπουλου. Αποφοίτησε από την Στρατιωτική Σχολή Ευελπίδων και κατατάχθηκε στον στρατό ως αξιωματικός εύζωνας. Έφτασε μέχρι το βαθμό του συνταγματάρχη, οπότε και αποστρατεύθηκε. Από το 1895 έως το 1899 διετέλεσε βουλευτής Αχαΐας.
Απεβίωσε στην Πάτρα στις 23 Αυγούστου του 1908. Αδέρφια του ήταν οι Ανδρέας και Ιωάννης Παπαδιαμαντόπουλος.

</doc>
<doc id="60789" url="https://el.wikipedia.org/wiki?curid=60789" title="Νικόλαος Δεληγιώργης">
Νικόλαος Δεληγιώργης

Ο Νικόλαος Δεληγιώργης (γεννημένος στον Πειραιά στις 14 Μαΐου 1937) είναι Έλληνας εκδότης περιοδικών και συν-δημιουργός, μαζί με τον δημοσιογράφο Κώστα Μπαζαίο, δύο εκ των πιο δημοφιλών κόμικς στις δεκαετίες του '70 και '80, των "Μανίνα" (για κορίτσια) και "Δυναμικό Αγόρι".
Ιστορικό εκδόσεων.
Το 1971 ο Νίκος Δεληγιώργης εξασφάλισε από την «"Ελλάς Πρες"» του κ. Γιώργου Σγούρα (που διέθετε δικαιώματα εικονογραφημένων) βρετανικές ποδοσφαιρικές σειρές και συνδημιούργησε το «Γκολ» (που επανεκδόθηκε και πολύ αργότερα).
Τον Ιούνιο του 1972 εξέδωσε μαζί με τον δημοσιογράφο Κώστα Μπαζαίο τη "Μανίνα", αρχικά σε μεγάλο σχήμα, που έφθασε να πουλάει περισσότερα από 100.000 φύλλα εβδομαδιαίως.
Ακολούθησαν το εβδομαδιαίο "Αγόρι" και τα 15θήμερα Τρουένο και "Πάττυ".
Επίσης, στα τέλη της δεκαετίας του 1980 εξέδωσε τη "Βαβούρα", (εβδομαδιαίο για παιδιά με ανεπτυγμένο χιούμορ) και τη δεκαετία του 1990 το "Γκάρφιλντ".

</doc>
<doc id="60790" url="https://el.wikipedia.org/wiki?curid=60790" title="Έλβα (νήσος)">
Έλβα (νήσος)

Η νήσος Έλβα (ιταλ. "Elba", λατ. "Ilva", αρχ. "Αιθαλίς" ή "Αιθαλία") είναι το μεγαλύτερο νησί του Τοσκανικού αρχιπελάγους και το τρίτο μεγαλύτερο στην Ιταλία μετά τη Σικελία και τη Σαρδηνία.
Το νησί έχει πληθυσμό 31.572, έκταση 224 τ.χλμ και ακτογραμμή μήκους 147 χλμ. Το μεγαλύτερο αστικό κέντρο είναι το Μαγγατζίνι. Το τοπίο είναι άγριο με πολλούς λόφους και χαμηλά όρη. Το ψηλότερο σημείο είναι η κορυφή του όρους Καπάνε με υψόμετρο 1.018 μέτρα και βρίσκεται στη δυτική πλευρά του νησιού. Απέχει περίπου 10 χλμ. από την ηπειρωτική Ιταλία. Μπορεί κανείς να πάει στο νησί είτε με πλοίο, με ταξίδι περίπου μίας ώρας, είτε αεροπορικώς.
Ιστορία.
Το νησί είναι γνωστό από την αρχαιότητα για τα πλούσια κοιτάσματα σιδήρου. Τα πρώτα ορυχεία φτιάχτηκαν από τους Ετρούσκους και αργότερα από τους Ρωμαίους. Μετά την πτώση της Ρωμαϊκής Αυτοκρατορίας έπεσε θύμα επιδρομών από διάφορα βαρβαρικά φύλα και Σαρακηνούς.
Από τις αρχές του 11ου αιώνα υπήρξε υπό την κυριαρχία Βενετών και Μεδίκων. Το λιμάνι του Πορτοφερράιο υπήρξε η πρώτη έδρα του Τάγματος των Ιπποτών του Αγίου Στεφάνου που ιδρύθηκε το 1561 από τον Κόζιμο Α΄ των Μεδίκων. Το 1603 καταλήφθηκε από τον Φίλιππο Β' της Ισπανίας. Το 1802 βρέθηκε υπό γαλλική κυριαρχία και είδε μεγάλη οικονομική άνθιση.
Μετά από την αναγκαστική παραίτησή του ο Ναπολέων Α΄ Βοναπάρτης εξορίστηκε στο νησί όπου και έμεινε για 9 μήνες και 21 μέρες μέχρι την δραπέτευση του την 26 Φεβρουαρίου, 1815. Κατά την περίοδο αυτή του δόθηκε το αξίωμα του αυτοκράτορα της νήσου με προσωπική φρουρά 600 ανδρών.
Το 1860 η νήσος ενώθηκε με το Βασίλειο της Ιταλίας.
Πιο πρόσφατα έχει γίνει γνωστή για το κρασί της, επίσης είναι δημοφιλές τουριστικό θέρετρο.
Εξωτερικοί σύνδεσμοι.
Ιστορικοί χάρτες από το Ίδρυμα Αικατερίνης Λασκαρίδη 

</doc>
<doc id="60791" url="https://el.wikipedia.org/wiki?curid=60791" title="Ιωάννης Δ. Παπαδιαμαντόπουλος">
Ιωάννης Δ. Παπαδιαμαντόπουλος

Ο Ιωάννης Παπαδιαμαντόπουλος (1841-1909) ήταν αξιωματικός του στρατού.
Βιογραφικά στοιχεία.
Γεννήθηκε στην Πάτρα και ήταν γιος του Δημήτριου Παπαδιαμαντόπουλου και αδελφός του Γεωργίου Παπαδιαμαντόπουλου. Μαθήτευσε στο Πούπλικο (δημοτικό σχολείο Πάτρας) και το 1860 αποφοίτησε από την σχολή Ευελπίδων. Ήταν παντρεμένος με την Ελένη κι είχε τέσσερα παιδιά. Αποστρατεύθηκε με τον βαθμό του στρατηγού , χρημάτισε υπουργός στρατιωτικών στην Κυβέρνηση Νικολάου Δηλιγιάννη 1895. Είχε επίσης διατελέσει αρχηγός του στρατιωτικού &amp; πολιτικού οίκου του βασιλιά Γεώργιου. 
Απεβίωσε στις 27 Νοεμβρίου του 1909 και ο επικήδειος εκφωνήθηκε από τον Δημήτριο Γούναρη.
Συγγράμματα.
Το 1903 εξέδωσε στην Αθήνα ερμηνεία "«Περί της στρατιωτικής ποινικής νομοθεσίας»".

</doc>
<doc id="60792" url="https://el.wikipedia.org/wiki?curid=60792" title="Παναγιώτης Παπαδιαμαντόπουλος">
Παναγιώτης Παπαδιαμαντόπουλος

Ο Παναγιώτης Παπαδιαμαντόπουλος (1810 - 1898) ήταν κτηματίας και βουλευτής Πατρών.
Βιογραφία.
Γεννήθηκε στην Πάτρα και ήταν γιος του Ιωάννη Παπαδιαμαντόπουλου. Σπούδασε νομικά στην Ιταλία και το 1828 διετέλεσε γραμματέας του υπουργείου εσωτερικών. Το 1847 πρώτο εξελέγη βουλευτής Πατρών και συνέχισε να εκλέγεται για πολλά χρόνια ακόμα. Επίσης ήταν ένας από τους εννέα κτηματίες της Πάτρας που παρασημοφορήθηκαν το 1847 από τον Όθωνα. Είχε διατελέσει επαρχιακός σύμβουλος Αχαΐας το 1841.
Απεβίωσε το 1898 στην Πάτρα και ενταφιάστηκε στο Α΄ Νεκροταφέιο Πατρών. Ήταν παντρεμένος με την Κατίνα Πασχαλίγκου και είχε πέντε παιδιά, τον Ανδρέα, τον Χαρίλαο, την Ελένη, την Θεώνη και την Ιωάννα.

</doc>
<doc id="60795" url="https://el.wikipedia.org/wiki?curid=60795" title="Αδαμάντιος Παπαδιαμαντόπουλος">
Αδαμάντιος Παπαδιαμαντόπουλος

Ο Αδαμάντιος Παπαδιαμαντόπουλος (1815 - 1896) ήταν δικαστής και λόγιος που διετέλεσε εισαγγελέας του Αρείου Πάγου.
Βιογραφικά στοιχεία.
Γεννήθηκε στην Πάτρα και ήταν γιος του Ιωάννη Παπαδιαμαντόπουλου. Καταγόταν από την πλούσια και ισχυρή οικογένεια Παπαδιαμαντοπούλου και ήταν αδερφός των Παναγιώτη, κτηματία και βουλευτή, και Δημήτριου, υποστρατήγου. Ύστερα από πιέσεις του Γεωργίου Σισίνη επιλέχθηκε ως ένα από τα ορφανά αγωνιστών του 1821 και στάλθηκε στην Γερμανία για σπουδές με έξοδα των Φιλελλήνων. Σπούδασε νομικά και ακολούθησε τον δικαστικό κλάδο φτάνοντας στη θέση του εισαγγελέα του Αρείου Πάγου. Το 1837 μετέφρασε "«τας Ωδάς»" του Ανακρέοντος και το 1859 εξέδωσε ένα νομικό έργο "«Περι της υπέρ του απεριορίστου των τόκων νέας του Αρ. Πάγου νομολογίας»". Ασχολήθηκε με την ποίηση και ήταν ιδιαίτερα επηρεασμένος από τον Βηλαρά, τον Κάλβο και τον Σολωμό.
Απεβίωσε στην Αθήνα το 1896. Ήταν παντρεμένος με την Σκευώ Γιουρδή, εγγονή του Εμμανουήλ Τομπάζη και της Ξανθής Σαχίνη, και είχε τρία παιδιά: την Χριστίνα, την Μαρία και τον Ιωάννη, γνωστό και ως Ζαν Μορέα, ποιητή.

</doc>
<doc id="60796" url="https://el.wikipedia.org/wiki?curid=60796" title="Ηνωμένη Αντιπολίτευσις (1920)">
Ηνωμένη Αντιπολίτευσις (1920)

Ηνωμένη Αντιπολίτευσις ήταν η επωνυμία συνασπισμού πολιτικών κομμάτων (Κόμμα Εθνικοφρόνων, Συντηρητικό Κόμμα, Μεταρρυθμιστικό Κόμμα, κ.α. μικρότερα), που με επικεφαλής τον Δημήτριο Γούναρη διεκδίκησε και κέρδισε τις εκλογές του Νοεμβρίου του 1920, εκτοπίζοντας από την εξουσία το κόμμα των Φιλελευθέρων του οποίου ηγείτο ο Ελευθέριος Βενιζέλος. 
Η δεκαεξαμελής Επιτροπή "Ηνωμένη Αντιπολίτευσις" σχηματίσθηκε τον Μάρτιο 1920 μετά από πολλούς μήνες προσπάθειας του Καλογερόπουλου, του Στράτου, του Τσαλδάρη και άλλων τις αντιβενιζελικές και φιλοβασιλικές δυνάμεις. Ο ηλικιωμένος Δ. Ράλλης και ο εξόριστος Δ. Γούναρης αντιπροσωπεύονταν στην επιτροπή από συναδέλφους. 
Σύμβολο του συνασπισμού ήταν η ελιά, παραπέμποντας έτσι και στις προεκλογικές εξαγγελίες του περί ειρήνης με την κεμαλική Τουρκία. Η ιδεολογία του κόμματος ήταν ο εθνικισμός, ο αντιβενιζελισμός, ο φιλελευθερισμός, ο συντηρητισμός και ο μοναρχισμός. 
Το κόμμα διαλύθηκε το 1922. Βασικό του χρώμα ήταν το μπλε.

</doc>
<doc id="60799" url="https://el.wikipedia.org/wiki?curid=60799" title="Δημοτικό Γήπεδο Αιγάλεω «Σταύρος Μαυροθαλασσίτης»">
Δημοτικό Γήπεδο Αιγάλεω «Σταύρος Μαυροθαλασσίτης»

Το Δημοτικό Γήπεδο Αιγάλεω «Σταύρος Μαυροθαλασσίτης» είναι ποδοσφαιρικό γήπεδο που βρίσκεται στο Αιγάλεω, δυτικά του κέντρου της Αθήνας. 
Το γήπεδο ανήκει στο Δήμο Αιγάλεω και η χωρητικότητά του είναι 8.217 (καθήμενων) θεατών. Αποτελεί την μόνιμη έδρα του Α.Ο. Αιγάλεω. 
Επίσης, έχει χρησιμοποιηθεί και από την άλλη τοπική ομάδα Ορφέα Αιγάλεω, από τον Διαγόρα Δρυοπιδέων, το Θεμιστοκλή, τον Ιωνικό και από τον Ηλυσιακό.
Ιστορικό.
Θεμελιώθηκε στα 1963, επί δημαρχίας Σταύρου Μαυροθαλασσίτη (του οποίου το όνομα φέρει από το 1988) και τα εγκαίνιά του πραγματοποιήθηκαν στις 4 Φεβρουαρίου του 1968, πριν τον νικηφόρο αγώνα (1-0) του Α.Ο. Αιγάλεω εναντίον του ΠΑΟΚ ενώπιον 10.000 θεατών, για την πρώτη αγωνιστική του δευτέρου γύρου του πρωταθλήματος Α' Εθνικής κατηγορίας περιόδου 1967-68. 
Από τη θεμελίωση του, το γήπεδο διέθετε χωμάτινο αγωνιστικό χώρο, ο οποίος αντικαταστάθηκε με φυσικό χλοοτάπητα το 1980. 
Την Κυριακή 30 Μαρτίου 1980 εγκαινιάστηκε ο φυσικός χλοοτάπητας του γηπέδου σε αγώνα του Α.Ο. Αιγάλεω με αντίπαλο την Προοδευτική για την 29η αγωνιστική του πρωταθλήματος Β΄ Εθνικής της περιόδου 1979-80. 
Από τα τέλη του 2002 έχει ξεκινήσει η πλήρης ανακαίνισή του, που κρίθηκε απαραίτητη μετά τις φθορές τις οποίες υπέστη στο σεισμό του Σεπτεμβρίου 1999.
Εκτός των ποδοσφαιρικών αναμετρήσεων, στο παρελθόν έχει χρησιμοποιηθεί για διάφορες εκδηλώσεις, όπως μουσικές συναυλίες και επίσης, έχουν διοργανωθεί αγώνες κατς, κυρίως κατά τη δεκαετία του '80.
Ρεκόρ &amp; προσέλευση.
Το ρεκόρ προσέλευσης θεατών για ποδοσφαιρική συνάντηση στο γήπεδο είναι "18.100", όπου καταγράφηκε στην αναμέτρηση [[Ορφέας Αιγάλεω]] - [[Π.Σ. Καλαμάτα|Καλαμάτα]] (0-0) για το πρωτάθλημα [[Β΄ Εθνική ποδοσφαίρου ανδρών|Β΄ Εθνικής κατηγορίας]] περιόδου 1971-72. 
Επίσης μία από τις μεγαλύτερες προσελεύσεις θεατών για ποδοσφαιρική συνάντηση είναι "17.917", όπου καταγράφηκε στην αναμέτρηση [[Α.Ο. Αιγάλεω (ποδόσφαιρο)|Α.Ο. Αιγάλεω]] - [[Ολυμπιακός Σ.Φ.Π. (ποδόσφαιρο)|Ολυμπιακός Πειραιώς]] (0-0) στις 04/03/1973, για το πρωτάθλημα Α' Εθνικής κατηγορίας περιόδου 1972-73.
Εξωτερικοί σύνδεσμοι.
[[Κατηγορία:Αθλητικές εγκαταστάσεις στην Αθήνα]]
[[Κατηγορία:Στάδια ποδοσφαίρου στην Ελλάδα|Αιγαλεω Δημοτικο Σταδιο]]
[[Κατηγορία:Αιγάλεω]]
[[Κατηγορία:Αιγάλεω Α.Ο. (ποδόσφαιρο)]]

</doc>
<doc id="60800" url="https://el.wikipedia.org/wiki?curid=60800" title="Ανδρέας Φ. Ζαΐμης">
Ανδρέας Φ. Ζαΐμης

Ο Ανδρέας Ζαΐμης (5 Αυγούστου 1932) είναι Έλληνας πολιτικός, γόνος της ιστορικής οικογένειας των Ζαΐμηδων.
Βιογραφικά στοιχεία.
Γεννήθηκε στην Αθήνα και είναι γιος του Φωκίωνα Ζαΐμη και της Salome Unkersma. Από την πλευρά του πατέρα του κατάγεται από την αρχοντική οικογένεια Ζαΐμη και είναι εγγονός του Ασημάκη Ζαΐμη και δισέγγονος του Θρασύβουλου Ζαΐμη και του Φωκίωνος Νέγρη. Σπούδασε νομικά στο Πανεπιστήμιο Αθηνών. Διετέλεσε δικηγόρος στον Άρειο Πάγο μέχρι και το 1974 οπότε και πρωτοεκλέχτηκε βουλευτής Αχαΐας με τη Νέα Δημοκρατία και ανέλαβε Υφυπουργός Οικονομικών (1974 - 1976) και Εθνικής Αμύνης (1976 - 1977). Επανεξελέγη με το ίδιο κόμμα στις εκλογές του 1977, οπότε και ανέλαβε Υφυπουργός Εξωτερικών (28/11/1977-10/05/1980), καθώς και σ΄ εκείνες του 1985 και 1989.
Το 1994 έθεσε υποψηφιότητα για τη θέση του δημάρχου Πατρέων με την υποστήριξη της Νέας Δημοκρατίας αλλά συγκέντρωσε το 42,27% έναντι του 57,73% του Ανδρέα Καράβολα. Σήμερα είναι πρόεδρος της λέσχης «φίλων της βιβλιοθήκης της Αλεξάνδρειας».
Είναι παντρεμένος και έχει τέσσερα παιδιά μεταξύ των οποίων και ο Κωνσταντίνος Ζαΐμης, πολιτευτής στο νομό Αχαΐας.

</doc>
<doc id="60807" url="https://el.wikipedia.org/wiki?curid=60807" title="Ασπρονήσι Θήρας">
Ασπρονήσι Θήρας

Το Ασπρονήσι ή Άσπρο είναι μικρή ιδιόκτητη ακατοίκητη νησίδα, η οποία, μέχρι την Μινωική έκρηξη των προϊστορικών χρόνων που δημιούργησε την καλδέρα, αποτελούσε κομμάτι της νήσου Στρογγύλη, της οποίας σήμερα συμπληρώνει το κυκλικό περίγραμμα μαζί με τα νησιά Σαντορίνη και Θηρασία. Το όνομα του οφείλεται στο στρώμα άσπρης ελαφρόπετρας που το καλύπτει. Έχει μέγιστο υψόμετρο 74 μέτρα. Διοικητικά, ανήκει στο Τοπικό διαμέρισμα Θήρας του Δήμου Θήρας.

</doc>
<doc id="60810" url="https://el.wikipedia.org/wiki?curid=60810" title="Αλβανοί">
Αλβανοί

Ως Αλβανοί (αλβανικά: "Shqiptarët") αναφέρονται οι ανήκοντες στο αλβανικό έθνος ή οι πολίτες της Αλβανίας. Ο χώρος κατοίκησης της εθνοτικής ομάδας εντοπίζεται στην δυτική πλευρά της βαλκανικής χερσονήσου. Είχε υποστηριχθεί σε μια θεωρία ότι υπάρχει κάποια πιθανή φυλετική σύνδεση με αρχαία ιλλυρικά φύλλα, τα οποία αργότερα αναμείχθηκαν κυρίως με σλαβικά, ελληνικά και με θρακικά φύλακάτι το οποίο δεν ισχύει επειδή οι Αλβανοί δεν έχουν εθνική ταυτότητα. Η πλειοψηφία τους ομιλεί την Αλβανική γλώσσα. Οι Αλβανοί είναι συγκεντρωμένοι, κατά πλειοψηφία, στην σημερινή Αλβανία και το Κόσοβο. Μεγάλοι πληθυσμοί υπάρχουν επίσης στη Βόρεια Μακεδονία και στο Μαυροβούνιο. Αλβανική διασπορά έχει δημιουργήσει κοινότητες σε πολλές χώρες στον κόσμο όπως στην Ελβετία, τη Γερμανία, τη γειτονική Ελλάδα και Ιταλία, τις ΗΠΑ. Η πλειοψηφία των Αλβανών ακολουθεί το Σουνιτικό Ισλάμ, ύστερα από την άφιξη των Οθωμανών στην περιοχή ενώ, υπάρχουν πληθυσμοί Ορθοδόξων Χριστιανών, Καθολικών, Άθρησκων και Άθεων.
Ιστορία του όρου.
Ο όρος "Αλβανοί" συναντάται για πρώτη φορά στα Γεωγραφικά του Κλαύδιου Πτολεμαίου (2ος αι.). Πιστεύεται ότι αναφέρεται σε πληθυσμιακή ομάδα στην περιοχή της Ιλλυρίας, χωρίς να δίνει κάποιες πληροφορίες γι' αυτούς. Η επόμενη φορά που συναντάται στη βιβλιογραφία είναι σε χρονικό του Μιχαήλ Ατταλειάτη, (11ος αι.). Εκεί αναφέρονται Αλβανοί σε δύο περιπτώσεις. Η Ε. Βρανούση πιστεύει ότι στην πρώτη περίπτωση αναφέρονται ως "Αλβανοί" οι Νορμανδοί της Νότιας Ιταλίας και στη δεύτερη πληθυσμοί από την Αλβανία. Η ίδια αναφέρει ότι στη μετά το Μεσαίωνα εποχή, ο όρος σήμαινε επίσης "ξένος" και "αλλοδαπός". Κατά τον αλβανολόγο Όλιβερ Σμιτ τον Μεσαίωνα ο όρος "Αλβανός" σήμαινε είτε τον ομιλητή της αλβανικής γλώσσας, είτε κάποιον που κατάγεται από την "Αλβανία" (εισαγωγικά του συγγραφέα) ανεξάρτητα από τη γλώσσα που μιλάει, είτε άνθρωπο της υπαίθρου και των βουνών. Στην Ελλάδα κατά τον 19ο αιώνα ο όρος "Αλβανός" εναλλασσόταν με τον όρο "Αρβανίτης" και αυτός με το "Βλάχος". Και οι τρεις όροι χρησιμοποιήθηκαν με τη γενική σημασία του "ανθρώπου της υπαίθρου", του "χωρικού". Αυτή η σημασία βαθμιαία εγκαταλήφθηκε από τις αρχές του 20ού αιώνα.

</doc>
<doc id="60818" url="https://el.wikipedia.org/wiki?curid=60818" title="Μηχανοκάικο">
Μηχανοκάικο

Το μηχανοκάικο είναι τύπος αλιευτικού πλοιαρίου. Το όνομά του δεν προέρχεται από το μέσον πρόωσής του, που παλαιότερα ήταν ιστιοφόρο, αλλά από την ειδική μηχανή αεραντλία που φέρει στο κατάστρωμα όπου καταθλίβει και στέλνει αέρα στον περιβεβλημένο με σκάφανδρο δύτη που εργάζεται στο βυθό, κατά την σπογγαλιεία.
Στο ισχύο (πρυμναία πλευρά) του μηχανοκάικου, κατά την διάρκεια της κατάδυσης παραμένει ο "κολαουζιέρης" ναύτης, κρατώντας το "κολαούζο" δηλαδή το σχοινί με το οποίο ο δύτης τραβώντας ή τινάζοντας αυτό ζητάει την ανέλκυσή του.

</doc>
<doc id="60820" url="https://el.wikipedia.org/wiki?curid=60820" title="Τζοβάνι Μπορέλι">
Τζοβάνι Μπορέλι

Ο Τζοβάνι Αλφόνσο Μπορέλι (Giovanni Alfonso Borelli, 28 Ιανουαρίου 1608 - 31 Δεκεμβρίου 1679) ήταν Ιταλός μαθηματικός, αστρονόμος, φυσιολόγος και φιλόσοφος.
Βαθύς γνώστης των μαθηματικών επιχείρησε να εφαρμόσει τους νόμους της επιστήμης αυτής σε διάφορα φαινόμενα της ζωής και ειδικότερα στις κινήσεις των μυών. Υπήρξε ο ιδρυτής της καλούμενης «βιο-μηχανικής» σχολής στις εφαρμογές τεχνητών μελών.

</doc>
<doc id="60821" url="https://el.wikipedia.org/wiki?curid=60821" title="Αθηνάδης">
Αθηνάδης

Ο Αθηνάδης ήταν αυτός ο οποίος σκότωσε τον προδότη των Ελλήνων στις Θερμοπύλες, Εφιάλτη. Ο Εφιάλτης είχε οδηγήσει μέσω ενός ορεινού περάσματος τους Πέρσες στα νώτα του ελληνικού στρατοπέδου. Σύμφωνα με τον Ηρόδοτο ο Αθηνάδης τον σκότωσε για άλλο λόγο άσχετο με την προδοσία που είχε διαπράξει το θύμα του, παρ'όλα αυτά όμως «ἐτιμήθη μέντοι ὑπὸ Λακεδαιμονίων οὐδὲν ἧσσον» 

</doc>
<doc id="60822" url="https://el.wikipedia.org/wiki?curid=60822" title="Κολαουζιέρης">
Κολαουζιέρης



</doc>
<doc id="60823" url="https://el.wikipedia.org/wiki?curid=60823" title="Κολαούζο">
Κολαούζο



</doc>
<doc id="60826" url="https://el.wikipedia.org/wiki?curid=60826" title="Μεγάλες Δυνάμεις">
Μεγάλες Δυνάμεις

Γενικά ο όρος Δύναμις ή Δύναμη πολλές φορές στην Πολιτική επιστήμη χρησιμοποιείται ως συνώνυμο του Κράτους, Χώρας, κυρίως στις διακρατικές σχέσεις αυτής με άλλες Χώρες.
Παλαιότερα χρησιμοποείτο η λέξη αυτή σε συνθήκες, όπως για παράδειγμα: συμβαλόμενες «Δυνάμεις» ή «Προέχουσες Δυνάμεις», (Συνθήκη του Νεϊγύ), δίνοντας την έννοια των ισχυροτέρων.
Γενικά.
Παρότι όμως το Διεθνές Δίκαιο δεν κάνει επίσημα τέτοια διάκριση μεταξύ των εννοιών «Μεγάλες Δυνάμεις» και «Μικρές Δυνάμεις», γεγονός που αντιβαίνει άλλωστε στην αρχή της κυρίαρχης ισότητας μεταξύ των Χωρών, εντούτοις η συγκεκριμένη διάκριση εξακολουθεί να υφίσταται μέχρι και σήμερα.&lt;br&gt;
Κύρια κριτήρια προσδιορισμού μιας Χώρας σε Δύναμη «Μικρή» ή «Μεγάλη» δεν είναι μόνο η στρατιωτική υπεροχή (π.χ. ΗΠΑ, Μεγάλη Βρετανία) αλλά και ο πληθυσμός (Κίνα, Ινδία), η γεωγραφική έκταση (Ρωσία) καθώς και ο εθνικός πλούτος ή ο πυρηνικός εξοπλισμός (Σαουδική Αραβία) κ.λπ.
Ιστορία.
Με την είσοδο του προηγούμενου αιώνα, στο τέλος του έτους 1900, οι Μεγάλες Δυνάμεις που είχαν διαμορφωθεί τότε ήταν οι ακόλουθες οκτώ: η Μεγάλη Βρετανία, η Ρωσία, η Γαλλία, οι ΗΠΑ, η Γερμανία, η Αυστροουγγαρία, η Ιαπωνία και η Ιταλία. Δεν συμπεριλαμβανόταν η Οθωμανική Αυτοκρατορία που χαρακτηριζόταν ο «μεγάλος ασθενής», όπως επίσης ομοίως χαρακτηριζόταν και η Αυστροουγγαρία. Λαμβάνοντας δε υπόψη ότι και οι ΗΠΑ κατ' επίφαση αποτελούσαν μέρος του ευρωπαϊκού κόσμου τόσο από φυλετική, πολιτική, πολιτιστική και θρησκευτική, όσο και από οικονομική και θεσμική άποψη, δικαιολογημένη καθίσταται η κρίση ότι η Ευρώπη την εποχή εκείνη ήταν ο «Αφέντης όλου του κόσμου». Σημειώνεται ότι τότε οι μόνες περιοχές στον κόσμο που έμεναν έξω από κάθε ευρωπαϊκή επίδραση ήταν το Θιβέτ στην Ασία και η Αιθιοπία στην Αφρική στην οποία είχαν μόλις εισδύσει κάποιοι Έλληνες από την Αίγυπτο.
Ο λόγος του Άλμπερτ Χωλ για τις μεγάλες δυνάμεις.
Τον Μάιο του 1898 ο τότε πρωθυπουργός της Μ. Βρετανίας Λόρδος Σώλσμπερυ, (αρχηγός των Συντηρητικών), σε έναν βαρυσήμαντο λόγο του, που εκφώνησε στο Άλμπερτ Χωλ του Λονδίνου, κάνοντας μια επισκόπηση της τότε παγκόσμιας πολιτικής σκηνής, έκανε λόγο για ζωντανά και ετοιμοθάνατα έθνη. Συγκεκριμένα μεταξύ άλλων φέρεται να είπε:
Η αναφορά αυτή παρέχει ίσως την καλύτερη θεώρηση του κόσμου στη χαραυγή του 20ού αιώνα, όπου συνυπάρχουν οι ανταγωνισμοί, αλλά και ο φόβος από τους κινδύνους που γεννιούνται παράλληλα με μια προφητεία επί της τακτοποίησης αυτών. Όταν δήλωνε τα παραπάνω ο λόρδος Σώλσμπερυ για ετοιμοθάνατα έθνη είχε κυρίως στον νου του τις άλλοτε μεγάλες αυτοκρατορίες της Κίνας και της μετέπειτα Τουρκίας.

</doc>
<doc id="60828" url="https://el.wikipedia.org/wiki?curid=60828" title="DVI">
DVI



</doc>
<doc id="60829" url="https://el.wikipedia.org/wiki?curid=60829" title="HDMI">
HDMI



</doc>
<doc id="60831" url="https://el.wikipedia.org/wiki?curid=60831" title="XGA">
XGA



</doc>
<doc id="60832" url="https://el.wikipedia.org/wiki?curid=60832" title="IQ">
IQ



</doc>
<doc id="60834" url="https://el.wikipedia.org/wiki?curid=60834" title="OPC">
OPC



</doc>
<doc id="60835" url="https://el.wikipedia.org/wiki?curid=60835" title="Shadow hearts">
Shadow hearts



</doc>
<doc id="60841" url="https://el.wikipedia.org/wiki?curid=60841" title="Κογκό (Κινσάσα)">
Κογκό (Κινσάσα)



</doc>
<doc id="60845" url="https://el.wikipedia.org/wiki?curid=60845" title="Ο Ιησούς από τη Ναζαρέτ (μίνι σειρά)">
Ο Ιησούς από τη Ναζαρέτ (μίνι σειρά)

Ο Ιησούς από τη Ναζαρέτ (Jesus of Nazareth) είναι τηλεοπτική μίνι σειρά βρετανικής και ιταλικής παραγωγής συνολικής διάρκειας 371 λεπτών. Θεωρείται ως η μεγαλύτερη θρησκευτική παραγωγή στην ιστορία της μικρής και της μεγάλης οθόνης, που αναφέρεται στη Γέννηση, τη Ζωή, τα Πάθη και την Ανάσταση του Ιησού Χριστού. Ο Ιταλός σκηνοθέτης Φράνκο Τζεφιρέλι απέδωσε με ευλάβεια τα Πάθη του Ιησού, αναπαριστώντας τα γεγονότα με πίστη στις Γραφές και απόλυτο σεβασμό στην ιερότητα του θέματος. Τα γυρίσματα κράτησαν σχεδόν έναν χρόνο, έγιναν σε αυθεντικούς χώρους και ο Τζεφιρέλι εξασφάλισε ένα επιτελείο διάσημων ηθοποιών και κομπάρσων.
Παραγωγή.
Τα γυρίσματα της σειράς ξεκίνησαν τον Σεπτέμβριο του 1975 και ολοκληρώθηκαν τον Μάιο του 1976 και έγιναν στο Μαρόκο και την Τυνησία. Οι σκηνές των συναγωγών τραβήχτηκαν στο νησί Djerba, ενώ οι σκηνές της Ιερουσαλήμ τραβήχτηκαν στην πόλη της Τυνησίας Μοναστήρι (το όνομα της πόλης παραμένει Ελληνικό μέχρι και σήμερα). Λόγω των κάκιστων Αγγλικών κάποιων κομπάρσων που επιλέχθηκαν από τον ντόπιο πληθυσμό, όλες οι ομιλίες τους ηχογραφήθηκαν ξανά σε στούντιο. Η σειρά προβλήθηκε για πρώτη φορά από το ιταλικό κανάλι RAI 1 στις 27 Μαρτίου 1977. Ο προϋπολογισμός της ήταν 180.000.000 δολάρια και η κινηματογράφησή της έγινε από την RAI Radiotelevisione Italiana.
Βραβεύσεις.
Το έργο του Τζεφιρέλι ήταν υποψήφιο σε πέντε κατηγορίες στα σημαντικά βρετανικά βραβεία BAFTA-Award, δίχως όμως να καταφέρει να κερδίσει ένα. Επίσης ήταν υποψήφιο σε τρεις κατηγορίες στα αμερικανικά Emmy. Βραβεύτηκε σε τρεις τεχνικές κατηγορίες από το Εθνικό Ιταλικό Συνδικάτο Κινηματογραφικών Δημοσιογράφων (Sindacato Nazionale Giornalisti Cinematografici Italiani) με το βραβείο "Nastro d’Argento".
Άλλα.
Sindacato Nazionale Giornalisti Cinematografici Italiani 1978

</doc>
<doc id="60848" url="https://el.wikipedia.org/wiki?curid=60848" title="Τα δελφινάκια του Αμβρακικού (ταινία)">
Τα δελφινάκια του Αμβρακικού (ταινία)

Τα δελφινάκια του Αμβρακικού είναι δραματική, ηθογραφική, αλλά και ρομαντική ελληνική ταινία, βασισμένη στο ομώνυμο παιδικό μυθιστόρημα (1989) του σκηνοθέτη της, Ντίνου Δημόπουλου. Το 1995 προβλήθηκε ως τηλεοπτική σειρά από την ΕΤ1. 
Πλοκή.
Η υπόθεση της ταινίας εκτυλίσσεται την περίοδο του Μεσοπολέμου. Σε Κοχύλι, ένα παραθαλάσσιο χωριουδάκι στον κόλπο του Αμβρακικού, δύο παιδιά, ο Πέτρος (οκτώ χρόνων) και η Ανθούλα (επτά) περνoύν τις καλοκαιρινές διακοπές τους. Ο Πέτρος είναι γιος του τελωνοφύλακα στο Κοχύλι, ενώ η Ανθούλα είναι κόρη του νέου τελώνη. 
Με τον αυθορμητισμό και την αθωότητα της τρυφερής ηλικίας τους, ανακαλύπτουν σιγά σιγά το θαύμα του κόσμου που τα περιβάλλει. Ώσπου, στο πρόσωπο ενός άλλου παιδιού, απόβλητου από την κοινωνία (και τη ζωή) επειδή έχει φυματίωση, γνωρίζουν τη σκληρότητα των μεγάλων, που δεν συγχωρούν εύκολα τη διαφορά ή την εξαίρεση. Τα παιδιά αποφασίζουν να αντισταθούν. 
Παραγωγή και παραλειπόμενα.
Η ταινία προβλήθηκε τη σαιζόν 1993-1994 κόβοντας 70.000 εισιτήρια και κατατάχθηκε στην 3η θέση ανάμεσα σε 13 ταινίες της ίδιας σεζόν. Απέσπασε τα παρακάτω βραβεία:
Ακολουθεί ένας χαρακτηριστικός διάλογος ανάμεσα στα δύο παιδιά: "Πέτρος": Έχεις ακουστά για τ' αθάνατο νερό;
"Ανθούλα": Ναι, κάτι θυμάμαι από ένα παραμύθι.
"Πέτρος": Δεν είναι παραμύθι, μου το είπε ο καπτάν Μελέτης, ο φαροφύλακας.
"Ανθούλα": Πώς υπάρχει;
"Πέτρος": Ναι και πως αν το βρεις και το πιεις δεν θα πεθάνεις ποτέ.
"Ανθούλα": Εμ γι' αυτό το λένε αθάνατο νερό.
"Πέτρος": Αλλά και να το βρεις, δύσκολο να το πάρεις. Το φυλάει λέει ένας γίγαντας, θεόρατος με σιδερένια χέρια και κόκκινα μάτια σαν την φωτιά. Και άμα πας κοντά, χλαπ, σε κάνει μια χαψιά.
"Ανθούλα": Ωχ αν είναι έτσι, να τ' αφήσουμε λέω τ' αθάνατο νερό.
Εξωτερικοί σύνδεσμοι.
MHN TO DEITE

</doc>
<doc id="60852" url="https://el.wikipedia.org/wiki?curid=60852" title="Πεζόπουλος (πυραυλάκατος)">
Πεζόπουλος (πυραυλάκατος)

Η ΤΠΚ Πεζόπουλος P 73, τύπου La Combattante IIa, ναυπηγήθηκε στα ναυπηγεία Construction Mechaniques de Normandie στο Χερβούργο της Γαλλίας και εντάχθηκε στη δύναμη του γερμανικού ναυτικού στις 8 Ιανουαρίου 1973 ως STORCH P6152. Παραχωρήθηκε στην Ελλάδα στα πλαίσια της γερμανικής στρατιωτικής βοήθειας. Η ύψωση της Ελληνικής Σημαίας έγινε στο Ναύσταθμο Σαλαμίνας στις 28 Απριλίου 1995.
Ομοίου τύπου πλοία του πολεμικού ναυτικού είναι τα Βότσης (P 72), Βλαχάβας (P 74), Μαριδάκης (P 75), Τουρνάς (P 76) και Σακίπης (P 77).
Η ΤΠΚ Πεζόπουλος P 73 έλαβε την ονομασία αυτή προς τιμήν του Αντιπλοιάρχου Θ. Πεζόπουλου, Κυβερνήτη του Α/Τ ΥΔΡΑ που σκοτώθηκε όταν βυθίστηκε το πλοίο του, στον Σαρωνικό, στις 22 Απριλίου 1941.

</doc>
<doc id="60855" url="https://el.wikipedia.org/wiki?curid=60855" title="Μαριδάκης (πυραυλάκατος)">
Μαριδάκης (πυραυλάκατος)

Η ΤΠΚ Μαριδάκης Ρ-75, τύπου La Combattante IIa, ναυπηγήθηκε στα ναυπηγεία Construction Mechaniques de Normandie στο Χερβούργο της Γαλλίας και εντάχθηκε στη δύναμη του γερμανικού ναυτικού στις 12 Ιουνίου 1973 ως "ΗΑΗΕR P6151". Παραχωρήθηκε στην Ελλάδα στα πλαίσια της γερμανικής στρατιωτικής βοήθειας. Η ύψωση της Ελληνικής Σημαίας έγινε στο Ναύσταθμο Σαλαμίνας στις 28 Απριλίου 1995.
Ομοίου τύπου αδελφά πλοία του πολεμικού ναυτικού είναι τα Βότσης (P 72), Πεζόπουλος (P 73), Βλαχάβας Ρ-74, Τουρνάς (P 76) και Σακίπης (P 77).
Η ΤΠΚ Μαριδάκης Ρ-75 έλαβε την ονομασία αυτή προς τιμήν του Υπχου Γ. Μαριδάκη, που χάθηκε με την αύτανδρο βύθιση του Υ/Β ΠΡΩΤΕΥΣ στην Αδριατική, στις 29 Δεκεμβρίου 1940.

</doc>
<doc id="60859" url="https://el.wikipedia.org/wiki?curid=60859" title="Τουρνάς (πυραυλάκατος)">
Τουρνάς (πυραυλάκατος)

Η ΤΠΚ Τουρνάς Ρ-76, τύπου La Combattante IIa, ναυπηγήθηκε στα ναυπηγεία Construction Mechaniques de Normandie στο Χερβούργο της Γαλλίας και εντάχθηκε στη δύναμη του γερμανικού ναυτικού στις 21 Αυγούστου 1973 ως "LEOPARD". Παραχωρήθηκε στην Ελλάδα στα πλαίσια της γερμανικής στρατιωτικής βοήθειας. Η ύψωση της Ελληνικής Σημαίας έγινε στο Ναύσταθμο Σαλαμίνας στις 28 Σεπτεμβρίου 2000.
Ομοίου τύπου αδελφά πλοία του πολεμικού ναυτικού είναι τα Βότσης (P 72), Πεζόπουλος (P 73), Βλαχάβας Ρ-74, Μαριδάκης (P 75)και Σακίπης (P 77).
Η ΤΠΚ Τουρνάς Ρ-76 έλαβε την ονομασία αυτή προς τιμήν του φονευθέντος, κατά την βύθιση του Υ/Β ΠΡΩΤΕΥΣ Υπχου Α. Τουρνά, στην Αδριατική, στις 29 Δεκεμβρίου 1940.

</doc>
<doc id="60860" url="https://el.wikipedia.org/wiki?curid=60860" title="Αμβρακικός">
Αμβρακικός



</doc>
<doc id="60863" url="https://el.wikipedia.org/wiki?curid=60863" title="Σακίπης (πυραυλάκατος)">
Σακίπης (πυραυλάκατος)

Η ΤΠΚ Σακίπης Ρ-77, τύπου La Combattante IIa, ναυπηγήθηκε στα ναυπηγεία Construction Mechaniques de Normandie στο Χερβούργο της Γαλλίας και εντάχθηκε στη δύναμη του γερμανικού ναυτικού στις 13 Νοεμβρίου 1973 ως "JAGUAR". Παραχωρήθηκε στην Ελλάδα στα πλαίσια της γερμανικής στρατιωτικής βοήθειας. Η ύψωση της Ελληνικής Σημαίας έγινε στο Ναύσταθμο Σαλαμίνας στις 28 Σεπτεμβρίου 2000.
Ομοίου τύπου αδελφά πλοία του πολεμικού ναυτικού είναι τα Βότσης (Ρ-72), Πεζόπουλος (P 73), Βλαχάβας (P 74), Μαριδάκης (P 75) και Τουρνάς (P 76).
Η ΤΠΚ Σακίπης Ρ-77 έλαβε την ονομασία αυτή προς τιμήν του Πχη Α. Σακίπη που σκοτώθηκε κατά την βύθιση του Βασίλισσα Όλγα στη Λέρο, στις 26 Σεπτεμβρίου του 1943.

</doc>
<doc id="60867" url="https://el.wikipedia.org/wiki?curid=60867" title="Έλβα">
Έλβα



</doc>
<doc id="60868" url="https://el.wikipedia.org/wiki?curid=60868" title="Νικολαϊδης Θεμιστοκλής">
Νικολαϊδης Θεμιστοκλής



</doc>
<doc id="60878" url="https://el.wikipedia.org/wiki?curid=60878" title="Παρκούρ">
Παρκούρ

Ένας "τρασέρ" πραγματοποιώντας μεγάλο άλμα σε παρκούρ.]]
Το παρκούρ (γαλλ. και αγγλ. "parkour"), γνωστό και ως τέχνη της κίνησης, είναι μια -γαλλικής προέλευσης- μη ανταγωνιστική, σωματική και πνευματική "τεχνική άσκησης" που έχει ως στόχο την ταχύτατη και βέλτιστη δυνατή μετακίνηση από οποιοδήποτε σημείο του χώρου Α σε διαφορετικό χώρο Β, χρησιμοποιώντας μόνο τις ανθρώπινες σωματικές ικανότητες. Οι μαθητές του παρκούρ ονομάζονται "traceurs" (τρασέρ) και οι μαθήτριες "traceuses" (τρασέζ).
Σύνοψη.
Στόχος του παρκούρ είναι ουσιαστικά η υπερπήδηση εμποδίων, φυσικών και τεχνητών, όπου ως εμπόδια μπορούν να θεωρηθούν τα πάντα, από βράχοι, ποτάμια, ή κλαδιά μέχρι τοίχοι, πεζούλια ή κάγκελα. Ένας "τρασέρ" καλλιεργεί την ικανότητα να εντοπίζει εναλλακτικούς τρόπους κίνησης και πορείας, τους οποίους ενδέχεται να χρησιμοποιήσει τόσο στην καθημερινή του ζωή, όσο και σε καταστάσεις εκτάκτων αναγκών. Γι'αυτό το λόγο η κατηγοριοποίηση του παρκούρ ως δραστηριότητα είναι δύσκολη, αφού κάποιοι το θεωρούν "extreme άθλημα" ενώ κάποιοι "πολεμική τέχνη". Πολλοί, ωστόσο, είναι ευχαριστημένοι με το να τοποθετούν το παρκούρ στη δική του κατηγορία: "«Το παρκούρ είναι παρκούρ»".
Ρίζες.
Το παρκούρ καθιερώθηκε από το David Belle (Νταβίντ Μπελ) τη δεκαετία του '80, και ως γενέτειρά του θεωρείται η Lisses, ένα προάστιο του Παρισίου της Γαλλίας. Εμπνευστής του παρκούρ, ωστόσο, είναι ο Βιετναμέζικης καταγωγής Raymond Belle στρατιώτης, πυροσβέστης, μαθητής της Méthode Naturelle και θεωρείται πατέρας και μέντορας του David Belle. Ο όρος "παρκούρ" προκύπτει από το "Parcours du Combattant", ένα είδος στρατιωτικού αγωνίσματος δρόμου μετ' εμποδίων. Ο Hubert Koundé, φίλος του David Belle, είχε την ιδέα να δανειστούν τη λέξη parcours (διαδρομή), να αντικαταστήσουν το γράμμα "c" με "k" για να υποδηλώνει μαχητικότητα και να αφαιρέσουν το άηχο "s", γιατί ήταν αντίθετο με τη φιλοσοφία του παρκούρ περί ελάχιστης κατανάλωσης ενέργειας..
Φιλοσοφία.
Ένα μεγάλο μέρος του παρκούρ χαρακτηρίζεται από το ρητό "être et durer" που μεταφράζεται κυριολεκτικά σε "είναι και διαρκείν". Αυτό σημαίνει ότι η κίνηση ενός traceur δεν πρέπει να είναι αποτελεσματική μόνο ως προς τον άμεσο στόχο του, δηλαδή τη μεταφορά από το σημείο Α στο Β, αλλά και ως προς τη "διάρκεια ζωής" του traceur. Η εξάσκηση πρέπει να τελείται έτσι, ώστε να μην υπάρχουν τραυματισμοί και καταπόνηση του σώματος, κυρίως των αρθρώσεων. Ένα άλλο μέρος του παρκούρ χαρακτηρίζεται από την ανάπτυξη της ικανότητας να βρίσκει κανείς (εναλλακτικές) λύσεις στα προβλήματα και τα εμπόδια της καθημερινής του ζωής. Συγκεκριμένα, ο Andi Kalteis, Αυστριακός traceur με εκτεταμένη εμπειρία, δηλώνει στο ντοκιμαντέρ "Parkour Journeys":
"Όταν αρχίσεις να κινείσαι με το δικό σου προσωπικό τρόπο, τότε θα συνειδητοποιήσεις πώς το παρκούρ αλλάζει και άλλα πράγματα στη ζωή σου. Βλέπεις ότι προσεγγίζεις προβλήματα - για παράδειγμα, στη δουλειά σου - διαφορετικά, επειδή έχεις εξασκηθεί στο να υπερπηδάς εμπόδια με το βέλτιστο τρόπο. [...] Αυτό σε κάποιους έρχεται νωρίς, σε κάποιους έρχεται αργά. [...] Πλέον, δε λέω 'κάνω παρκούρ', αλλά 'ζω παρκούρ', γιατί η φιλοσοφία του έχει γίνει ζωή μου, ο τρόπος με τον οποίο κάνω τα πάντα."
Άλλοι μιλούν για την ικανότητα κίνησης χωρίς σκέψη. Όπως ένας άνθρωπος περπατά ή οδηγεί χωρίς να σκέφτεται τις κινήσεις του μία-μία, ένας traceur μπορεί να μάθει να υπερπηδά εμπόδια χρησιμοποιώντας μόνο το υποσυνείδητό του. Κάποιοι ονομάζουν αυτή την κατάσταση "flow" ("ροή"), σύμφωνα με τη θεωρία του καθηγητή Ψυχολογίας Mihaly Csikszentmihalyi, αν και η χρήση του όρου αυτού αποδοκιμάζεται από αρκετούς, επειδή τη βρίσκουν κακόγουστη. Τέλος, σημειώνεται ότι το παρκούρ αποτελεί μια ευγενή δραστηριότητα που πρεσβεύει την αλληλεγγύη, την έλλειψη ανταγωνισμού, τον αλτρουϊσμό, το σεβασμό της ξένης ιδιοκτησίας και το νόμου γενικότερα, ανάμεσα σε πολλές άλλες αρετές.
Εκμάθηση.
Λόγω της δημοτικότητας του παρκούρ υπάρχουν πολλοί που θέλουν να διδαχτούν την τέχνη, έτσι δημιουργήθηκαν σχολές από τους πιο έμπειρους traceurs. Για να ξεκινήσει κάποιος παρκούρ πρέπει (όπως δηλώνουν οι παλαιότεροι traceurs) "να ξεκινήσουν με κάποιον όπου γνωρίζει τις τεχνικές, το πως να τις διδάξει και πως να προστατεύει τους μαθητές του". Οι πρώτες σχολές (περίπου από τις αρχές του 2000) έγιναν στο Ηνωμένο Βασίλειο από τους Majestic Force και από αυτόνομους traceurs με το όνομα Parkour Generations. Στην δεκαετία που ακολούθησε δημιουργήθηκαν σε όλο τον κόσμο σχολές, άλλες υπό την αιγίδα των Parkour Generation και άλλες όχι. Στην Ελλάδα έγιναν τα πρώτα βήματα από την ομάδα Parkour Action στην Θεσσαλονίκη το 2010, όπου η κοινότητα μεγαλώνει καθημερινά. 
Τεχνική ορολογία.
Η κίνηση του παρκούρ είναι πολυσύνθετη, αλλά στηρίζεται σε κάποιες θεμελιώδεις κινήσεις ή κατηγορίες κινήσεων, από τις οποίες πηγάζονται όλες οι δευτερεύουσες. Αυτές είναι οι παρακάτω:
Στην κατηγορία Passement ανήκουν αρκετές τεχνικές, όπως το Saut du Chat ("Αλμα του Γάτου"), Passement Rapide ("Ταχύ Πέρασμα"), Passement Reverse ("Ανάποδο Πέρασμα"), Demi Tour ("Μισή Τροχιά"), ανάμεσα σε άλλες.
Τραυματισμοί και θάνατοι.
Το πόσο επικίνδυνο είναι εξαρτάται κατά μέγιστο βαθμό άμεσα από τον ίδιο τον traceur. Αν προχωρεί κανείς υπομονετικά, μεθοδικά και πειθαρχημένα, οι πιθανότητες ατυχήματος μειώνονται δραματικά. Οι μικροτραυματισμοί στο παρκούρ (μελανιές, γρατσουνιές, γδαρσίματα, κτλ) είναι εξαιρετικά συχνοί, αλλά το πιο σημαντικό είναι ότι το αν τραυματιστείς εξαρτάται κυρίως από εσένα τον ίδιο, όχι από το αν σε κλαδέψει ένας αμυντικός με υπερβάλλοντα ζήλο. Ο λόγος που πολλοί νέοι τραυματίζονται συχνά είναι προφανείς. Βιάζονται υπερβολικά να βελτιωθούν, και καταλήγουν με ένα σωρό τραυματισμούς: από σπασμένα χέρια ή δόντια, μέχρι μόνιμες ζημιές στις αρθρώσεις.Γι'αυτό οι traceurs, εξασκούνται και στα rolls, ώστε να ελαχιστοποιούν τη ζημιά των πτώσεών τους. . 
Στις 30 Οκτώβρη 2014 σημειώθηκε θάνατος 13χρονου στην Θεσσαλονίκη όταν έπεσε στο κενό σε φωταγωγό από τον 7ο όροφο, επιχειρώντας να κάνει παρκούρ πηδώντας ανάμεσα ταράτσες πολυκατοικιών.
Απουσία ανταγωνισμού.
Ένα χαρακτηριστικό του παρκούρ αποτελεί η πλήρης απουσία ανταγωνισμού. Αυτό συμβαίνει για διάφορους λόγους. Πρώτα απ'όλα, το παρκούρ έχει δανειστεί ένα σημαντικό μέρος της φιλοσοφίας της Ανατολικής Ασίας και συγκεκριμένα του Μπουσίντο, και συνεπώς φέρει τη νοοτροπία της αυτοπειθαρχίας και της αυτοβελτίωσης, όπου το άτομο μαθαίνει πράγματα για τον εαυτό του, όχι για τους άλλους. Δεύτερον, επειδή το παρκούρ είναι δυνητικά επικίνδυνο και συχνά οι άνθρωποι υποκύπτουν στους πειρασμούς που τους παρουσιάζονται, ο ανταγωνισμός ενδέχεται να οδηγήσει σε υπερτίμηση του εαυτού ή υποτίμηση των εμποδίων, με αποτέλεσμα να υπάρχει κίνδυνος τραυματισμών, τόσο βραχυπρόθεσμων όσο και μακροπρόθεσμων. Επίσης, ο ανταγωνισμός - και πιο συγκεκριμένα, ο πρωταθλητισμός - έχει στο παρελθόν προκαλέσει τη φθορά διαφόρων άλλων σωματικών τεχνών, όπως οι πολεμικές τέχνες, οπότε η κοινότητα του παρκούρ ανησυχεί μήπως το παρκούρ βαδίσει στο ίδιο μονοπάτι. Οι δύο κύριες κοινότητες που προωθούν τον ανταγωνισμό στο παρκούρ είναι η "Urban Freeflow" (UF) και η "American Parkour" (APK) με επικεφαλής τους Paul "EZ" Corkery και Mark "M2" Toorock αντίστοιχα, και επειδή συνεχώς πληθαίνουν τα άτομα που υποστηρίζουν τον ανταγωνισμό λόγω οικονομικών συμφερόντων, η διεθνής κοινότητα του παρκούρ ξεκίνησε την 1η Μαΐου 2007 μια εκστρατεία κατά του ανταγωνισμού στο παρκούρ, η οποία αποκαλείται "Keeping Parkour Rivalry-Free" ("Διατηρώντας το Παρκούρ Χωρίς Ανταγωνισμό").
Parkour.NET.
Το Parkour.NET άνοιξε το 2001 από το Jerome Lebret, ως δίκτυο επικοινωνίας μεταξύ των μελών της διεθνούς κοινότητας του παρκούρ. Αποτέλεσε πρότυπο σωστής εκπροσώπησης του παρκούρ καθ'όλη τη διάρκεια ζωής του, μέχρι που έκλεισε στις 13 Ιουνίου 2008, λόγω νομικής απειλής από τον αδερφό του David Belle, Jean-Francois, προκαλώντας έντονη αντίδραση και αποξένωση ανάμεσα στον David Belle και την κοινότητα.
Ορίζοντας το παρκούρ.
Επειδή το παρκούρ είναι μια σχετικά νέα τέχνη, υπάρχουν αρκετές συζητήσεις εντός της διεθνούς κοινότητας πάνω στον ορισμό του τι είναι και τι δεν είναι παρκούρ. Ένα χαρακτηριστικό παράδειγμα είναι το αν η κολύμβηση είναι μέρος του παρκούρ. Η μια πλευρά υποστηρίζει ότι το νερό μπορεί να αποτελέσει εμπόδιο στην πορεία ενός traceur, ενώ η άλλη υποστηρίζει ότι το παρκούρ πρέπει να περιορίζεται στη στεριά. Ωστόσο, επειδή η φιλοσοφία του παρκούρ έχει αρκετές ομοιότητες με αυτή του Jeet Kune Do, πολλοί παραπέμπουν στα λόγια του Bruce Lee: "Αν κάποιοι αρχίσουν να λένε ότι το Jeet Kune Do είναι διαφορετικό από ένα ή το άλλο, τότε ας ξεχαστεί το όνομα Jeet Kune Do, γιατί δεν είναι τίποτε άλλο παρά αυτό, ένα όνομα. Σας παρακαλώ να μην το κάνετε θέμα." Με αυτό εννοούν ότι η υπερβολική αναζήτηση και η κατηγοριοποίηση όλων των δραστηριοτήτων ως παρκούρ ή μη-παρκούρ αποτελούν σπατάλη ενέργειας και χρόνου, που - όπως χαριτολογούν μέλη της κοινότητας - θα μπορούσαν να χρησιμοποιηθούν για προπόνηση.

</doc>
<doc id="60882" url="https://el.wikipedia.org/wiki?curid=60882" title="Πέτρος Παπαρρηγόπουλος">
Πέτρος Παπαρρηγόπουλος

Ο Πέτρος Παπαρρηγόπουλος (1817-1891) ήταν Έλληνας δικαστικός και πανεπιστημιακός.
Βιογραφικά στοιχεία.
Γεννήθηκε στην Κωνσταντινούπολη και ήταν αδερφός του μεγάλου Έλληνα ιστορικού Κωνσταντίνου Παπαρρηγόπουλου. Ήταν τεσσάρων ετών όταν οι Τούρκοι σκότωσαν τον πατέρα του Ιωάννη και τον θείο του Μιχαήλ με το ξέσπασμα της Ελληνικής Επανάστασης του 1821 όπου η μητέρα του παίρνοντας τα ζώντα μέλη της οικογένειας κατέφυγε με τη βοήθεια διπλωματών στην Οδησσό. Εκεί τέθηκε υπό την προστασία του Τσάρου της Ρωσίας Αλέξανδρου Γ΄, όπου και με υποτροφία αυτού, όπως και ο αδελφός του σπούδασε νομική στο Πανεπιστήμιο του Μονάχου και στο Πανεπιστήμιο της Χαϊδελβέργης, στην Γερμανία.
Επιστρέφοντας αργότερα στην Ελλάδα διορίστηκε το 1840 υφηγητής του Ρωμαϊκού Δικαίου, στο Πανεπιστήμιο Αθηνών. Επειδή όμως η θέση αυτή ήταν άμισθη διορίσθηκε το επόμενο έτος πρωτοδίκης όπου και ακολούθησε τον δικαστικό κλάδο, φτάνοντας έως το βαθμό του αρεοπαγίτη, (μέχρι το 1860). Παράλληλα ακολουθώντας την πανεπιστημιακή καριέρα, το 1845, διορίστηκε τακτικός καθηγητής του Αστικού Δικαίου. Το 1862, έχοντας ήδη από διετίας παραιτηθεί του δικαστικού κλάδου εκλέχτηκε πρύτανης του πανεπιστημίου Αθηνών.
Έγραψε διάφορα νομικά έργα όπως "«Περί της ιστορικής αναπτύξεως του κληρονομικού δικαίου των Ρωμαίων»", "«Το εν Ελλάδι ισχύον αστικόν δίκαιον»" (5 τόμοι), το οποίο εκδόθηκε για τρίτη φορά το 1884. Επίσης είχε μεταφράσει το ΜΔ΄ κεφάλαιο της "«Ιστορίας της παρακμής και πτώσεως του Ρωμαϊκού κράτους του Γίββωνα»" (1840) σε συνεργασία με τον καθηγητή Ερτσόγκ.
Απεβίωσε το 1891 στην Αθήνα.

</doc>
<doc id="60901" url="https://el.wikipedia.org/wiki?curid=60901" title="Χαρούλα Αλεξίου">
Χαρούλα Αλεξίου



</doc>
<doc id="60902" url="https://el.wikipedia.org/wiki?curid=60902" title="Βίκτωρ Σαριγιαννίδης">
Βίκτωρ Σαριγιαννίδης

Ο Βίκτωρ Σαριγιαννίδης ή Σαρηγιαννίδης ("Ви́ктор Ива́нович Сариани́ди", 23 Σεπτεμβρίου 1929 - 22 Δεκεμβρίου 2013) ήταν ποντιακής καταγωγής Έλληνας αρχαιολόγος. Γεννήθηκε το 1929 στην Τασκένδη του Ουζμπεκιστάν και πέθανε στις 22 Δεκεμβρίου 2013 στη Μόσχα. Κέρδισε τη διεθνή αναγνώριση για το ανασκαφικό του έργο στο Αφγανιστάν, όπου ανακάλυψε την αρχαία νεκρόπολη και τον θησαυρό του Τίλια Τεπέ, και στο Τουρκμενιστάν.
Βιογραφία.
Γεννήθηκε στην Τασκένδη, στις 23 Σεπτεμβρίου 1929. Γονείς του ήταν οι ποντιακής καταγωγής Έλληνες Ιωάννης και Αθηνά Σαριγιαννίδη, οι οποίοι είχαν μεταφερθεί από τη Γιάλτα στο Ουζμπεκιστάν. Σπούδασε στο Κρατικό Πανεπιστήμιο Κεντρικής Ασίας στην Τασκένδη, απ' όπου αποφοίτησε το 1952 ενώ Το 1961 πήρε το Master Αρχαιολογίας Εγγύς και Μέσης Ανατολής από το Ινστιτούτο Αρχαιολογίας της Ρωσικής Ακαδημίας Επιστημών στη Μόσχα. Το 1975, με την εργασία του "Το Αφγανιστάν στην Εποχή του Χαλκού και την Εποχή του Σιδήρου," ανακηρύχθηκε διδάκτωρ της Ιστορικής Επιστήμης της Ρωσικής Ακαδημίας Επιστημών. Από το 1955 μέχρι το τέλος της ζωής του εργαζόταν στο Ινστιτούτο Αρχαιολογίας της Ρωσικής Ακαδημίας Επιστημών.
Έγινε παγκοσμίως γνωστός από τις ανασκαφές του στον αρχαιολογικό χώρο Τίλια Τεπέ στο Αφγανιστάν, το 1978, στα πρόθυρα της σοβιετικής εισβολής και του εμφυλίου πολέμου που επακολούθησε. Εκεί ανακάλυψε νεκρόπολη, σε τύμβο που περιλάμβανε έξι τάφους (πέντε γυναικών και ενός άνδρα), με εξαιρετικά πλούσια κοσμήματα (περίπου 20.000 χρυσά αντικείμενα), τα οποία χρονολογούνται στον 1ο αιώνα π.Χ. Τα ευρήματα αυτά εκτίθονταν στο αρχαιολογικό μουσείο της Καμπούλ μέχρι το ξέσπασμα του εμφυλίου και την κατάληψη της εξουσίας από τους Ταλιμπάν. Από τότε θεωρούνταν οριστικά χαμένα, για να ξαναβρεθούν το 2003. Ο Σαριγιαννίδης επίσης ανέσκαψε και άλλες αρχαιολογικές θέσεις της Βακτριανής. 
Άλλη πολύ σημαντική του δραστηριότητα ήταν η ανασκαφή σειράς κυκλικών οχυρωμένων θέσεων, της εποχής του Χαλκού, στην όαση Ντασλί (Dashli) του βορείου Αφγανιστάν, στα σύνορα με το Τουρκμενιστάν. Εκεί βρήκε στοιχεία πολύ εκλεπτυσμένου πολιτισμού όπως εκτάσεις με αρδευόμενα περιβόλια και καλλιέργειες δημητριακών δίπλα σε καλά διαρρυθμισμένες πόλεις. Με τα ευρήματα αυτά ο Σαριγιαννίδης διαδραμάτισε μέγιστο ρόλο στη διεύρυνση των γνώσεων μας για τον Πολιτισμό του Ώξου. Ο πολιτισμός αυτός αναπτύχθηκε στην περιοχή της αρχαίας Μαργιανής (σημ. Τουρκμενιστάν), στην κοιλάδα του ποταμό Ώξου (σημ. Αμού Ντάρια) και εκεί όπου σήμερα βρίσκεται η έρημος Καρακούμ.
Ο ίδιος εχει αναφέρει σε συνέντευξή του πως, αν και μέχρι τότε πιστευόταν πως η έρημος Καρακούμ ήταν ακατοίκητη, ανακάλυψε εκεί αυτό που ο ίδιος αποκαλεί τον πέμπτο πολιτισμό του κόσμου (μετά τους αρχαίους πολιτισμούς της Κίνας, της Ινδίας, της Αιγύπτου και της Μεσοποταμίας), φέρνοντας στο φως επτά ναούς και ένα εντυπωσιακό ανάκτορο. Κατά τον Σαριγιαννίδη, ο πολιτισμός της Κεντρικής Ασίας ήταν μια μικρή Μεσοποταμία.
Με τις ανασκαφές του στο Γκονούρ Τεπέ (Gonur Tepe), θέση της εποχής του Χαλκού επίσης στο Τουρκμενιστάν, έφερε στο φως ανάκτορο και βωμούς με ενδείξεις πυρολατρείας (προφανώς σχετικής με τον Ζωροαστρισμό) κατά την τέλεση της οποίας γινόταν χρήση ναρκωτικής ουσίας κατασκευασμένης από όπιο, κάνναβη και εφέδρα.
Έχει χαρακτηριστεί «ποιητής της αρχαιολογίας» και αναδειχθεί σε ηρωική μορφή για τον ποντιακό Ελληνισμό, καθώς το έργο του ταυτίστηκε με την πορεία του Μεγάλου Αλεξάνδρου στα βάθη της Ανατολής.
Έλαβε την ελληνική υπηκοότητα το 1997. Έχοντας ήδη προβλήματα υγείας με τα πόδια του, αιτήθηκε στο ελληνικό Υπουργείο Πολιτισμού τη σύνταξη που τότε δινόταν σε παλιννοστούντες Έλληνες επιστήμονες. Ωστόσο η αίτησή του δεν έγινε δεκτή και μόνο μετά από αρκετά χρόνια ο Σαριγιανίδης έλαβε μικρή οικονομική ενίσχυση, ύψους 192 ευρώ μηνιαίως, με τη μορφή σύνταξης Ο.Γ.Α.
Ήταν πατέρας τριών κοριτσιών.
Τιμητικές διακρίσεις.
Ο Βίκτωρ Σαριγιαννίδης έχει λάβει τις παρακάτω τιμητικές διακρίσεις:
Συγγραφικό έργο.
Ο Σαριγιαννίδης συνέγραψε 20 βιβλία στα ρωσικά, τα οποία έχουν μεταφραστεί στα αγγλικά, γερμανικά, ιαπωνικά και ελληνικά. Πάνω από 200 άρθρα του έχουν δημοσιευτεί σε έγκυρα διεθνή επιστημονικά περιοδικά μερικά εκ των οποίων είναι τα παρακάτω:

</doc>
<doc id="60924" url="https://el.wikipedia.org/wiki?curid=60924" title="Σαριγιαννίδης">
Σαριγιαννίδης



</doc>
<doc id="60926" url="https://el.wikipedia.org/wiki?curid=60926" title="Ρασταφάρι">
Ρασταφάρι



</doc>
<doc id="60949" url="https://el.wikipedia.org/wiki?curid=60949" title="Γαριφαλόδενδρο">
Γαριφαλόδενδρο

Τροπικό αειθαλές δέντρο το γαριφαλόδεντρο ανήκει στην τάξη των Μυρτωδών και στην οικογένεια των Μυρτίδων.
Ετυμολογία.
Παραφθορά του βενετικού "garofolo", λατιν. "garofulum", ελλην. καρυόφυλλο (Ανδριώτης). Στην αρχή το έγραφαν με ύψιλον και δύο λάμδα, όπως ακριβώς και το λουλούδι γαρίφαλο. Συνώνυμες και οι λέξεις "girofle, clou de Girofle," καρενφίλ, καρυόφυλλο(ν). Γερμανιστί "gewürznelke". Γνωστό και με τα ονόματα μοσχοκάρφι ή καρυόφυλλο ή γαρόφαλο ή καραφίλι.
Καταγωγή.
Η καταγωγή του είναι από τις νήσους Μολούκες και καλλιεργείται στις τροπικές περιοχές για τους ξηρούς οφθαλμούς του από τους οποίους βγαίνει το μπαχαρικό γαρίφαλο.
Είναι γνωστό και με την ονομασία Συζύγιον το αρωματικόν (Syzygium aromaticum), ενώ υπήρχε ως αρωματικό και καλλωπιστικό φυτό στην Κίνα από τον 3ο π.Χ. αιώνα.
Ιστορία.
Τα παλιά χρόνια τα γαριφαλόδενδρα τα καλλιεργούσαν στην Ινδονησία και κυρίως σε κάποια μικρά νησιά με το όνομα νησιά των μπαχαρικών. Στις αρχές του 17ου αιώνα Ολλανδοί θαλασσοπόροι κατέστρεψαν φυτείες με γαριφαλόδενδρα για να ανεβάσουν την τιμή του μπαχαρικού, αφού έλεγχαν μονοπωλιακά τις περιοχές αυτές. Γάλλοι λαθρέμποροι μετέφεραν σπόρους γαριφαλόδεντρου στην Κεϋλάνη και σε άλλα νησιά του Ινδικού ωκεανού.
Είναι γνωστό ότι ο Αδόλφος Χίτλερ (1889-1945), το σιχαινόταν και ήταν της γνώμης ότι απ'όλες τις ράτσες των μπαχαρικών, η χειρότερη, ήταν η ράτσα του μοσχοκαρφιού: «Δεν άφησε γραπτά ίχνη σχετικά με το θέμα αυτό, αλλά όλοι οι οικείοι του γνώριζαν την απέχθειά του για το μπαχαρικό αυτό, που τόσο συχνά χρησιμοποιείται στο ψήσιμο των κρεάτων, που μπήγεται εύκολα στην ταπεινωμένη διαφάνεια του κρεμμυδιού, σωστή βόμβα Ορσίνι σε μινιατούρα, με απόκρυφες εκρήξεις στα βάθη της κατσαρόλας» "(Ανήθικες Συνταγές)".
Χαρακτηριστικά.
Το ύψος του δέντρου φτάνει τα 12 μέτρα, τα φύλλα του είναι μικρά με πολλούς αδένες και διατάσσονται αντίθετα.
Ως μπαχαρικό.
Το γαρίφαλο είναι ένα από τα πιο παλιά και σημαντικά μπαχαρικά με όμορφο καυτερό άρωμα και καυτερή δυνατή, αρωματική γεύση. Κάθε δέντρο παράγει γύρω στα 35 κιλά οφθαλμούς που μαζεύονται γύρω στα τέλη Αυγούστου με αρχές Σεπτεμβρίου και αποξηραίνονται το χειμώνα με έκθεση στο δυνατό ήλιο.
Είναι γνωστό ότι οι αρχαίοι Αιγύπτιοι το χρησιμοποιούσαν τριμμένο, στις μούμιες τους. Φαίνεται δε ότι χωρίς αυτό, δεν θα υπήρχαν έως σήμερα οι μούμιες των φαραώ.
Χιώτικο γαρίφαλο.
Ένα γαρίφαλο από τη Χίο. Το μνημονεύει ο ευτράπελος ποιητής Καισάριος Δαπόντες (1713-1784), ως κάτι μεταξύ των εκλεκτότερων γεύσεων και αρωμάτων της εποχής του:

</doc>
<doc id="60950" url="https://el.wikipedia.org/wiki?curid=60950" title="Γαρίφαλο">
Γαρίφαλο

Το γαρύφαλλο (ή γαρίφαλο) είναι ο αρωματικός ανθοφόρος οφθαλμός (μπουμπούκι) του δέντρου Συζύγιον το αρωματικόν "(Syzygium aromaticum)", από την οικογένεια Μυρτίδες "(Myrtaceae)" και δεν πρέπει να συγχέεται με το γνωστό λουλούδι. Είναι εγγενές στα νησιά Μολούκες στην Ινδονησία και χρησιμοποιείται ευρέως ως καρύκευμα. Τα γαρίφαλα συγκομίζονται εμπορικά κυρίως στην Ινδονησία, Ινδία, Μαδαγασκάρη, Ζανζιβάρη, Πακιστάν, Σρι Λάνκα και Τανζανία.
Το δέντρο γαρύφαλλο είναι ένα αειθαλές δέντρο που φτάνει σε 8-12 μ ύψος, με μεγάλα φύλλα και αιματόχρωμα λουλούδια, ομαδοποιημένα σε συστάδες ακροδεκτών. Οι ανθοφόροι οφθαλμοί, αρχικά έχουν χλωμό χρώμα, σταδιακά γίνονται πράσινοι και κατόπιν όταν είναι έτοιμοι για συγκομιδή, αλλάζουν σε ένα φωτεινό κόκκινο. Τα γαρύφαλλα συγκομίζονται όταν έχουν μέγεθος 1,5-2,0 εκ. και αποτελούνται από ένα μεγάλο κάλυκα που καταλήγει σε τέσσερα εξαπλώμενα σέπαλα (φύλλα κάλυκος άνθους) και τέσσερα μη ανοιγόμενα πέταλα που σχηματίζουν μια μικρή κεντρική μπάλα.
Ετυμολογία.
Παραφθορά του βενετικού "garofolo", λατιν. "garofulum", ελλην. καρυόφυλλο (Ανδριώτης). Στην αρχή το έγραφαν με ύψιλον και δύο λάμδα, όπως ακριβώς και το λουλούδι γαρύφαλλο. Συνώνυμες και οι λέξεις "girofle, clou de Girofle," καρενφίλ, καρυόφυλλο(ν). Γερμανιστί "gewürznelke". Γνωστό και με τα ονόματα μοσχοκάρφι ή καρυόφυλλο ή γαρόφαλο ή καραφίλι.
Ιστορία.
Οι αρχαιολόγοι έχουν βρει στην Συρία, γαρύφαλλα σε ένα κεραμικό αγγείο, με αποδείξεις που χρονολογούν το εύρημα συν-πλην μερικά χρόνια από το 1721 π.Χ. Στο τρίτο αιώνα π.Χ., ένας Κινέζος ηγέτης της δυναστείας των Χαν, απαιτούσε απ'όσους του απευθύνονταν, να μασούν γαρύφαλλο για να φρεσκάρουν την αναπνοή τους. Τα γαρύφαλλα διαπραγματεύονταν κατά τη διάρκεια του Μεσαίωνα, μεταξύ των μουσουλμάνων ναυτικών και των εμπόρων, στο κερδοφόρο εμπόριο του Ινδικού Ωκεανού. Το εμπόριο γαρύφαλλου αναφέρεται επίσης από τον Ιμπν Μπαττούτα "(Ibn Battuta)" και ακόμη διάσημοι χαρακτήρες από τις "Αραβικές Νύχτες", όπως του Σεβάχ του θαλασσινού είναι γνωστό ότι αγόραζαν και πωλούσαν γαρύφαλλα από την Ινδία.
Μέχρι τη σύγχρονη εποχή, τα γαρίφαλα αναπτύσσονταν μόνο σε λίγα νησιά, στις Νήσους Μολούκες (ιστορικά ονομάζονται τα νησιά των μπαχαρικών), συμπεριλαμβανομένων των "Bacan", "Makian", "Μότι", "Ternate" και "Tidore". Στην πραγματικότητα, το δέντρο γαρίφαλο, που οι ειδικοί πιστεύουν ότι είναι το παλαιότερο στον κόσμο, που ονομάζεται "Afo", είναι στο "Ternate". Οι ντόπιοι το έχουν βαφτίσει "Afo", χωρίς όμως να ενθυμούνται ποιος το ονομάτησε και γιατί έλαβε αυτή την ονομασία. Βρίσκεται σε υψόμετρο 1.800 μ. (6.000 ft). Έως πρόσφατα είχε φτάσει σε ύψος 40 μ. και ο κορμός του είχε διάμετρο 4 μ. Σήμερα, το δέντρο προστατεύεται από έναν τοίχο από τούβλα, καθώς οι χωρικοί στην προσπάθειά τους να βρουν καυσόξυλα, το τραυμάτισαν κόβοντάς του τα κλαδιά και αφήνοντάς το ένα ξερό κούτσουρο με ολίγα γυμνά κλαδιά. Το δέντρο είναι μεταξύ 350 και 400 ετών. Λένε στους τουρίστες, ότι το 1770, ένας Γάλλος ονόματι "Poivre", έκλεψε τα δενδρύλλια από το ίδιο δέντρο, τα μετέφερε στη Γαλλία και στη συνέχεια στη Ζανζιβάρη, η οποία κάποτε ήταν ο μεγαλύτερος παραγωγός γαρύφαλλου στον κόσμο.
Μέχρι τα γαρίφαλα να αναπτυχθούν έξω από τις νήσους Μολούκες, διαπραγματεύονταν όπως το λάδι, με το αναγκαστικό όριο κατά την εξαγωγή. Καθώς η Ολλανδική Εταιρεία Ανατολικών Ινδιών ενοποιούσε τον 17ο αιώνα, τον έλεγχό της επί του εμπορίου μπαχαρικών, προσπάθησαν να κερδίσουν το μονοπώλιο του γαρύφαλλου, όπως είχαν στο μοσχοκάρυδο. Ωστόσο, "σε αντίθεση με το μοσχοκάρυδο που περιορίζονταν στις μικρές νήσους "Bandas", τα δέντρα γαρύφαλλου μεγάλωναν σε όλες τις Νήσους Μολούκες και το εμπόριο γαρύφαλλου ήταν πολύ πέρα από τις περιορισμένες εξουσίες αστυνόμευσης της εταιρείας."
Είναι γνωστό ότι ο Αδόλφος Χίτλερ (1889-1945), το σιχαινόταν και ήταν της γνώμης ότι απ'όλες τις ράτσες των μπαχαρικών, η χειρότερη, ήταν η ράτσα του μοσχοκαρφιού: «Δεν άφησε γραπτά ίχνη σχετικά με το θέμα αυτό, αλλά όλοι οι οικείοι του γνώριζαν την απέχθειά του για το μπαχαρικό αυτό και που χρησιμοποιείται τόσο συχνά».
Χρήσεις.
Το αιθέριο έλαιό του, γνωστό ως γαρυφαλλέλαιο, εξάγεται από τα γαρύφαλλα με απόσταξη και χρησιμοποιείται στην οδοντιατρική, στον καθαρισμό των μικροσκοπίων, στην αρωματοποιία και στην παρασκευή διαφόρων σκευασμάτων για τον καθαρισμό του στόματος.
Τα γαρύφαλλα χρησιμοποιούνται στην κουζίνα της Ασίας, Αφρικής, Εγγύς και Μέσης Ανατολής, προσδίδοντας γεύση στα κρέατα, κάρυ και μαρινάδες καθώς και στα φρούτα όπως μήλα, αχλάδια ή ραβέντι (τα χοντρά κοτσάνια των φύλλων του καλλιεργούμενου φυτού της οικογένειας "dock", τα οποία είναι κοκκινωπά ή πράσινα και τρώγονται ως φρούτο μετά το μαγείρεμα). Το γαρύφαλλο μπορεί να χρησιμοποιηθεί για να δώσει αρωματικά και γευστικά χαρακτηριστικά στα ζεστά ροφήματα, συχνά σε συνδυασμό με άλλα συστατικά όπως λεμόνι και ζάχαρη. Το γαρύφαλλο μπορεί επίσης να χρησιμοποιηθεί ως συστατικό του μπαχαράτ.
Στη Μεξικανική κουζίνα, το γαρύφαλλο είναι περισσότερο γνωστό ως "clavos de olor" (Ισπαν. γαρίφαλο) και συχνά συνοδεύει κύμινο και κανέλα.
Ένα σημαντικό συστατικό της γεύσης του γαρύφαλλου, παρεχόμενη από τη χημική ευγενόλη "(eugenol)" και η ποσότητα του καρυκεύματος που απαιτείται είναι συνήθως μικρή. Συνδυάζεται καλά με την κανέλα, το μπαχάρι, τη βανίλια, το κόκκινο κρασί και το βασιλικό καθώς και το κρεμμύδι, τις φλούδες εσπεριδοειδών, τον αστεροειδή γλυκάνισο ή τους πιπερόκοκκους.
Μη μαγειρικές χρήσεις.
Το μπαχαρικό χρησιμοποιείται στην Ινδονησία, σε ένα είδος τσιγάρου που ονομάζεται "(kretek)". Η χρήση του ως συστατικού τσιγάρου είχε διαδοθεί καθ' όλη την έκταση της Ευρώπης, της Ασίας και των Ηνωμένων Πολιτειών. Το 2009, τα τσιγάρα γαρύφαλλου, (καθώς και τα αρωματισμένα τσιγάρα με φρούτα και με γεύση καραμέλας) είχαν τεθεί εκτός νόμου στις ΗΠΑ. Τα τσιγάρα που περιέχουν γαρύφαλλο, όταν πωλούνται στις ΗΠΑ,κατατάσσονται στα πούρα.
Το γαρύφαλλο μπορεί να χρησιμοποιηθεί ως απωθητικό μυρμηγκιών.
Είναι γνωστό ότι οι αρχαίοι Αιγύπτιοι το χρησιμοποιούσαν τριμμένο, στις μούμιες τους. Φαίνεται δε ότι χωρίς αυτό, δεν θα υπήρχαν έως σήμερα οι μούμιες των φαραώ.
Τα γαρύφαλλα χρησιμοποιούνται για να κάνουν άρωμα πομάδας (μια μπάλα ή διάτρητο δοχείο από μυρωδάτες ουσίες, όπως βότανα και μπαχαρικά, τοποθετημένο σε μια ντουλάπα, συρτάρι ή το δωμάτιο για να αρωματίσουμε τον αέρα ή (πρώην) που φέρεται ως υποτιθέμενη προστασία ενάντια στη μόλυνση) όταν συνδυάζεται με πορτοκάλι. Όταν στη βικτοριανή Αγγλία, δωριζόταν μια τέτοια πομάδα, δήλωνε "τη ζεστασιά του συναισθήματος."
Χρησιμοποιούνται επίσης σε ορισμένα τσιγάρα, καθώς επίσης και ως θυμίαμα καθώς και σε αρώματα.
Παραδοσιακές ιατρικές χρήσεις.
Τα γαρύφαλλα χρησιμοποιούνται στην ινδική ιατρική "Ayurveda", στην κινεζική ιατρική, στην δυτική βοτανοθεραπεία και στην οδοντιατρική όπου το αιθέριο έλαιο χρησιμοποιείται ως αναλγητικό (παυσίπονο) για τα έκτακτα οδοντιατρικά περιστατικά. Το γαρύφαλλο χρησιμοποιείται ως διαλύων τα αέρια του στομάχου "(carminative)", για την αύξηση του υδροχλωρικού οξέος στο στομάχι και τη βελτίωση του περισταλτισμού "(peristalsis)". Τα γαρύφαλλα λέγεται επίσης ότι είναι φυσικά αντισκωληκικά. Το αιθέριο έλαιο χρησιμοποιείται στην αρωματοθεραπεία, κυρίως για πεπτικά προβλήματα, όταν χρειάζεται διέγερση και αύξηση της θερμοκρασίας. Τοπική εφαρμογή πάνω από το στομάχι ή στην κοιλιά λέγεται ότι θερμαίνει τον πεπτικό σωλήνα. Τοποθετημένο στην κοιλότητα ενός σάπιου δοντιού, ανακουφίζει τον πονόδοντο.
Τα γαρύφαλλα μπορούν να χρησιμοποιηθούν εσωτερικά ως τσάι και τοπικά ως έλαιο για υποτονία, μεταξύ άλλων και για τη σκλήρυνση κατά πλάκας. Αυτό βρίσκεται επίσης στη Θιβετιανή ιατρική. Ορισμένοι συνιστούν την αποφυγή περισσότερο από περιστασιακή την εσωτερική χρήση του γαρύφαλλου με την παρουσία της πίτας "Ayurveda" τέτοια φλεγμονή απαντάται σε οξείες εξάρσεις αυτοάνοσων νόσων.
Πιθανές ιατρικές χρήσεις.
Η Αμερικανική Υπηρεσία Τροφίμων και Φαρμάκων (FDA) έχει αναταξινομήσει την ευγενόλη (μία από τις χημικές ουσίες που περιέχονται στο γαρυφαλλέλαιο), υποβαθμίζοντας την αξιολόγηση της αποτελεσματικότητάς του. Η "FDA" πιστεύει τώρα ότι δεν υπάρχουν αρκετά στοιχεία που να δείχνουν ότι το γαρυφαλλέλαιο ή η ευγενόλη είναι αποτελεσματική για τον πονόδοντο ή μία ποικιλία άλλων τύπων πόνου.
Μελέτες για τον προσδιορισμό της αποτελεσματικότητας του για τη μείωση του πυρετού, ως ένα κουνουπο-απωθητικό καθώς και για την πρόληψη της πρόωρης εκσπερμάτωσης, απέβησαν άκαρπες. Παραμένει να αποδειχθεί, αν το γαρύφαλλο μπορεί να μειώσει τα επίπεδα σακχάρου στο αίμα.
Επιπλέον, το έλαιο γαρίφαλου χρησιμοποιείται στην παρασκευή μερικών οδοντόκρεμων και διάλυμα "clovacaine", το οποίο είναι ένα τοπικό αναισθητικό που χρησιμοποιείται στη στοματική εξέλκωση και φλεγμονή. Η ευγενόλη (ή γενικά έλαιο γαρύφαλλου) αναμιγνύεται με οξείδιο του ψευδαργύρου, για να σχηματίσει μια προσωρινή πλήρωση κοιλότητας του δοντιού.
Το έλαιο γαρύφαλλου μπορεί να χρησιμοποιηθεί για την αναισθητοποίηση των ψαριών, ενώ η παρατεταμένη έκθεση σε υψηλότερες δόσεις (η συνιστώμενη δόση είναι 400 mg/l) θεωρείται ένα ανθρώπινο μέσο ευθανασίας.
Χιώτικο γαρύφαλλο.
Ένα γαρύφαλλο από τη Χίο. Το μνημονεύει ο ευτράπελος ποιητής Καισάριος Δαπόντες (1713-1784), ως κάτι μεταξύ των εκλεκτότερων γεύσεων και αρωμάτων της εποχής του:
Δραστικές ενώσεις.
Η ευγενόλη περιλαμβάνει το 72-90% του αιθέριου ελαίου που εξάγεται από τα γαρύφαλλα και είναι η ένωση που είναι πιο υπεύθυνη για το άρωμα στο γαρύφαλλο. Άλλα σημαντικά βασικά συστατικά από το έλαιο του γαρίφαλου περιλαμβάνουν ακετυλο ευγενόλη, β-καρυοφυλλένιο, βανιλλίνη, οξύ "crategolic", τανίνες, όπως η "bicornin", γαλλοταννικό οξύ, σαλικυλικό μεθύλιο (παυσίπονο), τα φλαβονοειδή ευγενίνη, καιμπφερόλη, ραμνετίνη και "eugenitin", τριτερπενοειδή όπως ολεανολικό οξύ, στιγμαστερόλη και καμπεστερόλη και πολλά σεσκιτερπένια.
Η ευγενόλη μπορεί να είναι τοξική σε σχετικά μικρές ποσότητες, όπου μια δόση των 5 - 10 ml, επηρεάζει σοβαρά ένα παιδί 2 χρόνων.

</doc>
<doc id="60951" url="https://el.wikipedia.org/wiki?curid=60951" title="Αντίγονος Β΄ Γονατάς">
Αντίγονος Β΄ Γονατάς

Ο Αντίγονος Β΄ Γονατάς (319 π.Χ. – 239 π.Χ.) ήταν ισχυρός Μακεδόνας ηγέτης κατά την ελληνιστική περίοδο που ενδιαφέρθηκε ιδιαίτερα για την πνευματική του καλλιέργεια επισκεπτόμενος πολλές φορές την Αθήνα, όπου έγινε μαθητής του στωικού φιλοσόφου Ζήνωνα, ενώ παράλληλα φρόντισε για την εδραίωση της μακεδονικής επιρροής στη νότια Ελλάδα. 
Καταγωγή.
Ο Αντίγονος γεννήθηκε γύρω στο 319 π.Χ., με πιθανό τόπο γέννησης τους Γόννους της Θεσσαλίας. Είχε δεσμούς με τα πιο ισχυρά πολιτικά πρόσωπα της εποχής, ανάμεσα στους οποίους οι σημαντικότεροι ήταν οι Επίγονοι του Μεγάλου Αλεξάνδρου, δηλαδή οι στρατηγοί που μοιράστηκαν την απέραντη αυτοκρατορία του μετά το θάνατό του. Πατέρας του Αντίγονου ήταν ο Δημήτριος ο Πολιορκητής και παππούς του ο Αντίγονος ο Μονόφθαλμος, που απέκτησε υπό τον έλεγχό του το μεγαλύτερο μέρος του ασιατικού τμήματος της αυτοκρατορίας. Μητέρα του ήταν η Φίλα, κόρη του Αντίπατρου. Ο τελευταίος ήταν ηγέτης της Μακεδονίας και της υπόλοιπης Ελλάδας και είχε αναγνωριστεί ως αντιβασιλέας της αυτοκρατορίας, η οποία θεωρητικά παρέμενε ενωμένη. Ο Αντίγονος ο Μονόφθαλμος, αφού έφθασε πιο κοντά από όλους να ενώσει την αυτοκρατορία, ηττήθηκε και σκοτώθηκε στη Μάχη της Ιψού το 301 π.Χ. και οι περιοχές υπό την κυριαρχία του μοιράστηκαν ανάμεσα στους εχθρούς του, τον Κάσσανδρο, τον Πτολεμαίο, τον Λυσίμαχο και το Σέλευκο.
Στρατηγός του Δημητρίου.
Οι Εκστρατείες.
Η μοίρα του Αντίγονου Γονατά, που τότε ήταν 18 ετών, ήταν συνυφασμένη με αυτή του πατέρα του, του Δημητρίου, που κατάφερε να διαφύγει από το πεδίο της μάχης με 9.000 άνδρες. Ο τελευταίος κατάφερε να ανακτήσει μέρος της δύναμης που έχασε ο πατέρας του. Κατέκτησε την Αθήνα και το 294 π.Χ. αξίωσε το θρόνο της Μακεδονίας από τον Αλέξανδρο το γιο του Κάσσανδρου. Επειδή ο γιος του ο Αντίγονος ήταν εγγονός του Αντίπατρου και ανιψιός του Κάσσανδρου, από την πλευρά της μητέρας του, η παρουσία του ενίσχυσε τις θέσεις του πατέρα του, μαλακώνοντας τις αντιδράσεις των υποστηρικτών των προηγούμενων βασιλέων. 
Το 292 π.Χ., κι ενώ ο Δημήτριος εξεστράτευσε στη Βοιωτία, έλαβε νέα πως ο Λυσίμαχος, βασιλιάς της Θράκης και εχθρός του πατέρα του, πιάστηκε αιχμάλωτος από τον Δρομιχαίτη, έναν βάρβαρο. Ελπίζοντας να καταλάβει τα εδάφη του Λυσίμαχου στην Θράκη και την Ασία, ο Δημήτριος, παρέδωσε την αρχηγία των δυνάμεών του στη Βοιωτία, στο γιο του Αντίγονο και προέλασε προς το Βορρά. Κατά τη διάρκεια της απουσίας του, οι Βοιωτοί ξεκίνησαν πόλεμο, μα νικήθηκαν από τον Αντίγονο που τους στρίμωξε στη Θήβα.
Μετά την αποτυχία της εκστρατείας του στη Θράκη, ο Δημήτριος επέστρεψε στο πλευρό του γιου του στην πολιορκία της Θήβας. Καθώς οι κάτοικοι της πόλης αμύνονταν πεισματικά, ο Δημήτριος ανάγκαζε επιπόλαια τους άνδρες του να επιτίθενται με μεγάλες απώλειες, κι ας υπήρχαν λίγες ελπίδες για την κατάληψη της πόλης. Λέγεται πως ο Αντίγονος ρώτησε τον πατέρα του γιατί άφηνε να πετιούνται τόσες ζωής άδικα. Εκείνος του απάντησε να μην τον νοιάζει γιατί δεν είναι υποχρεωμένοι να σιτίζουν τους νεκρούς. Ωστόσο έδειξε την ίδια αδιαφορία και για τη δική του ζωή καθώς τραυματίστηκε σοβαρά στο λαιμό κατά την πολιορκία.
Το 291 π.Χ. ο Δημήτριος κατέλαβε τελικά την πόλη χρησιμοποιώντας πολιορκητικές μηχανές για να ρίξει τα τείχη. Αργότερα είχε άλλες αψιμαχίες, κυρίως με τον Πύρρο της Ηπείρου. Αλλά η κατάκτηση της Μακεδονίας και του μεγαλύτερου μέρους του ελληνικού χώρου ήταν απλά ένα βήμα για τις επόμενες φιλοδοξίες του. Ήθελε να ξαναζωντανέψει την αυτοκρατορία του Αλεξάνδρου και έκανε προετοιμασίες μεγάλης κλίμακας, συγκεντρώνοντας 98.000 πεζικάριους, 12.000 ιππικό και διατάζοντας την κατασκευή 500 πλοίων, μερικά από τα οποία είχαν πρωτοφανές μέγεθος.
Η Πτώση.
Οι προετοιμασίες αυτές και το προφανές κίνητρο πίσω τους ανησύχησε τους άλλους βασιλείς, το Σέλευκο, τον Πτολεμαίο, το Λυσίμαχο και τον Πύρρο, που συμμάχησαν αμέσως. Την άνοιξη του 288 π.Χ. ο στόλος του Πτολεμαίου έκανε την εμφάνισή του, υποκινώντας τις πόλεις σε επανάσταση. Την ίδια στιγμή ο Λυσίμαχος επιτέθηκε στη Μακεδονία από την Ανατολή και ο Πύρρος από τη Δύση. Ο Δημήτριος άφησε στον Αντίγονο τον έλεγχο της Ελλάδας και επέστρεψε εσπευσμένα στη Μακεδονία.
Οι Μακεδόνες με τη σειρά τους, είχαν αγανακτήσει με την υπερβολή στη συμπεριφορά και την αλαζονεία του Δημητρίου και δεν ήταν προετοιμασμένοι να διεξάγουν ένα δύσκολο πόλεμο για χάρη του. Το 287 π.Χ., ο Πύρρος κατέλαβε τη Βέροια και ο στρατός του Δημητρίου λιποτάκτησε, πηγαίνοντας με το μέρος του αντιπάλου τους, τον οποίο και θαύμαζαν για τη γενναιότητα του. Η Μακεδονία στο μεταξύ διαιρέθηκε ανάμεσα στον Πύρρο και το Λυσίμαχο, ωστόσο χρόνια μετά μάλωσαν και ο Λυσίμαχος έδιωξε τον Πύρρο κρατώντας όλο το βασίλειο για τον εαυτό του. Ο Δημήτριος κατέφυγε στην Κασσάνδρεια. Μπροστά σε αυτή την κακοτυχία, η Φίλα, η μητέρα του Αντίγονου, αυτοκτόνησε με δηλητήριο. 
Ωστόσο ο Δημήτριος ανέκτησε τη δύναμή του και έκανε νέο γάμο. Εν τω μεταξύ στην νότια Ελλάδα, η Αθήνα ξεκίνησε πόλεμο. Ο Δημήτριος επέστρεψε και πολιόρκησε την πόλη, μα σύντομα έγινε ανυπόμονος, ζητώντας περισσότερη δράση. Για άλλη μια φορά άφησε τον Αντίγονο στη θέση του, μάζεψε το στόλο του και επιβιβάστηκε με 11.000 στρατό και το ιππικό του για να επιτεθεί στην Καρία και τη Λυδία, επαρχίες του Λυσίμαχου.
Ο θάνατος του Δημητρίου.
Αποχωριζόμενος το γιο του και αναχωρώντας για την Ασία, ο Δημήτριος φαίνεται να πήρε μαζί του και την κακή του τύχη. Καθώς τον καταδίωκαν κατά μήκος της Μικράς Ασίας προς τα βουνά του Ταύρου οι στρατοί του Λυσίμαχου και του Σέλευκου, ο Αντίγονος στην νότια Ελλάδα βγήκε νικητής. Ο στόλος του Πτολεμαίου υποχώρησε και η Αθήνα παραδόθηκε.
Το 285 π.Χ., ο Δημήτριος, εξαντλημένος από την χωρίς αποτέλεσμα εκστρατεία του, παραδόθηκε στο Σέλευκο. Στο σημείο αυτό έγραψε στο γιο του και στους ανθρώπους του στην Αθήνα και την Κόρινθο να τον θεωρούν νεκρό και να αγνοήσουν όσα γράμματα λάβουν με τη δική του σφραγίδα. 
Μετά την ήττα του πατέρα του, ο Αντίγονος αποδείχτηκε γιος αφιερωμένος στο καθήκον. Έγραψε σε όλους τους βασιλείς, ειδικά στο Σέλευκο, προτείνοντας την παράδοση εκ μέρους του όλων των εδαφών που ήλεγχε και τη δική του κράτηση ως ομήρου προκειμένου να απελευθερωθεί ο πατέρας του. Αλλά μάταια. Το 283 π.Χ., σε ηλικία 55 ετών, ο Δημήτριος πέθανε στην αιχμαλωσία στη Συρία. Όταν έμαθε πως το σώμα του πατέρα του αποστελλόταν πίσω σε αυτόν, έριξε στη θάλασσα όλο του το στόλο, συνάντησε τα πλοία του Σέλευκου στις Κυκλάδες, και πήγε τα λείψανα στην Κόρινθο με μια μεγάλη τελετή. Κατόπιν, τα μετέφερε στη Δημητριάδα, μια πόλη που ίδρυσε ο πατέρας του στη Θεσσαλία.
Η Περιπλάνηση.
Το 282 π.Χ., ο Σέλευκος κήρυξε τον πόλεμο στο Λυσίμαχο και τον επόμενο χρόνο τον νίκησε και το σκότωσε στη Μάχη του Κουροπεδίου. Τότε πέρασε στην Ευρώπη να διεκδικήσει τη Θράκη και τη Μακεδονία. Ωστόσο, ο Πτολεμαίος Κεραυνός, γιος του Πτολεμαίου, τον δολοφόνησε και διεκδίκησε τη Μακεδονία για τον εαυτό του. Ο Αντίγονος είδε να ανοίγεται μια ευκαιρία να διεκδικήσει το βασίλειο του πατέρα του. Εξεστράτευσε βόρεια, αλλά ηττήθηκε από τα στρατεύματα του Κεραυνού. 
Ωστόσο ο Πτολεμαίος Κεραυνός δεν χάρηκε την επιτυχία του για πολύ, καθώς το χειμώνα του 279 π.Χ. μια ισχυρή ορδή Γαλατών κατέβηκε στη Μακεδονία από το Δούναβη και διέλυσε το στρατό του, θανατώνοντας και τον ίδιο στο πεδίο της μάχης. Το βασίλειο βυθίστηκε σε δύο χρόνια απόλυτης αναρχίας, ενώ οι Γαλάτες συνέχισαν την εισβολή τους προς τα νότια. Ο Αντίγονος συνεργάστηκε με τους υπόλοιπους Έλληνες για την απόκρουση των βαρβάρων, μα ήταν οι Αιτωλοί αυτοί που πρωτοστάτησαν στην ήττα των Γαλατών. Το 278 π.Χ., ένας στρατός Ελλήνων με ένα μεγάλο σώμα Αιτωλών, αντιστάθηκε στους Γαλάτες στις Θερμοπύλες και στους Δελφούς, προκαλώντας τους μεγάλες απώλειες και τρέποντάς τους σε φυγή.
Τον επόμενο χρόνο (277 π.Χ.), ο Αντίγονος έπλευσε προς τον Ελλήσποντο και αποβιβάστηκε κοντά στην πόλη Λυσιμάχεια στη Θρακική Χερσόνησο. Όταν Γαλάτες με αρχηγό τον Κερέθριο έκαναν την εμφάνισή τους, ο Αντίγονος έστησε ενέδρα. Εγκατέλειψε το στρατόπεδό του και έκρυψε τους άνδρες του. Οι Γαλάτες λεηλάτησαν το στρατόπεδο, μα όταν άρχισαν να επιτίθενται στα πλοία, ο στρατός του Αντίγονου έκανε την εμφάνισή του και τους παγίδευσε με τη θάλασσα στα νώτα τους. Με τον τρόπο αυτό τους εκμηδένισε και διεκδίκησε το θρόνο της Μακεδονίας. Ήταν περίπου εκείνη την εποχή, κάτω από αυτούς τους ευνοϊκούς οιωνούς, που παντρεύτηκε τη σύζυγό του Φίλα, κόρη του Σέλευκου Α΄, και που γεννήθηκε ο δεύτερος γιος και κατοπινός του διάδοχος, ο Δημήτριος Β΄ ο Αιτωλικός.
Η Βασιλεία: Αντίγονος &amp; Πύρρος.
Απώλεια της Μακεδονίας.
Ο Πύρρος, του οποίου το βασίλειο βρισκόταν δυτικά της Μακεδονίας, ήταν ένας άντρας εξαιρετικών ικανοτήτων, ιδιαίτερα γνωστός για τη γενναιότητα του, μα που δεν χρησιμοποιούσε το ταλέντο του με σύνεση και που πιανόταν από φρούδες ελπίδες. Ο Αντίγονος τον παρομοίαζε με έναν παίκτη ζαριών, που είχε εξαιρετικές ρίψεις, μα δεν ήξερε πως να τις χρησιμοποιήσει. Όταν οι Γαλάτες εκθρόνισαν τον Πτολεμαίο Κεραυνό, ο Πύρρος βρισκόταν στις υπερπόντιες εκστρατείες του στη Δύση. Ελπίζοντας να κατακτήσει πρώτα την Ιταλία και μετά την Αφρική, ενεπλάκη σε πολέμους με τη Ρωμαϊκή Δημοκρατία και την Καρχηδόνα, τις δυο ισχυρότερες δυνάμεις της Δυτικής Μεσογείου. Με την υπεροψία του έχασε την υποστήριξη των ελληνικών πόλεων της Ιταλίας και της Σικελίας. Αναζητώντας ενισχύσεις, έγραψε στον Αντίγονο, ζητώντας στρατεύματα και χρήματα, αλλά έλαβε μια ευγενική άρνηση. Το 275 π.Χ., οι Ρωμαίοι νίκησαν τον Πύρρο στη Μάχη του Μπενεβέντουμ με αποτέλεσμα να εγκαταλείψει τις φιλοδοξίες του και να επιστρέψει στην Ήπειρο. 
Η ήττα του Πύρρου όμως, εξελίχτηκε σε κακοτυχία για τον Αντίγονο. Η επιστροφή του στην Ήπειρο με 8.000 πεζικάριους και 5.000 ιππικό, σήμαινε πως έπρεπε να βρει χρήματα να τους αποζημιώσει και να τους συντηρήσει για μελλοντικές εκστρατείες. Έπρεπε να καταφύγει εκ νέου σε πόλεμο, οπότε τον επόμενο χρόνο, αφού προσέθεσε Γαλάτες μισθοφόρους στο στρατό του, εισέβαλε στη Μακεδονία το 273 π.Χ.. Η εκστρατεία του ήταν καλύτερη κι από το αναμενόμενο, πράγμα που ξύπνησε μέσα του το πάθος για κατακτήσεις, και κάνοντάς τον να προχωρήσει παραπέρα από τους αρχικούς του σκοπούς. Έχοντας καταλάβει πολλές πόλεις και συμμαχώντας με δύο χιλιάδες πρώην άντρες του Αντίγονου, οι ελπίδες του αναπτερώθηκαν και αποφάσισε να κυνηγήσει τον ίδιο τον Αντίγονο. Επιτέθηκε στο στρατό του σε μια στενή περιοχή, προκαλώντας σύγχυση. Ο μακεδονικός στρατός υποχώρησε, αφήνοντας μερικούς μισθοφόρους Γαλάτες. Παρόλο που αντιστάθηκαν γενναία, τελικά έπεσαν. Ανάμεσά τους ήταν και εκείνοι που ήταν υπεύθυνοι για τους ελέφαντες του Αντίγονου. Οι τελευταίοι στάθηκαν στη θέση τους, ώσπου περικυκλώθηκαν από τους άνδρες του Πύρρου και αναγκάστηκαν να παραδοθούν παραχωρώντας και τους ελέφαντες. Ο Πύρρος κυνήγησε και τους υπόλοιπους στρατιώτες του Αντίγονου, που έχοντας χάσει το ηθικό τους αρνήθηκαν να πολεμήσουν. Καθώς οι δύο στρατοί στάθηκαν αντιμέτωποι, ο Πύρρος κάλεσε ονομαστικά τους διάφορους αξιωματικούς πείθοντάς τους να φύγουν. Ο Αντίγονος διέφυγε με λίγους άντρες κρύβοντας την πραγματική του ταυτότητα. Ο Πύρρος είχε πλέον τον έλεγχο της Άνω Μακεδονίας και της Θεσσαλίας, ενώ ο Αντίγονος είχε υπό τον έλεγχό του παραθαλάσσιες πόλεις, όπως και την Θεσσαλονίκη στην οποία κατέφυγε. 
Μα όπως ο παίκτης ζαριών που χαραμίζει την καλή του τύχη, έτσι κι ο Πύρρος χαράμισε τη νίκη του. Καταλαμβάνοντας της Αιγές, την αρχαία πρωτεύουσα της Μακεδονίας, εγκατέστησε φρουρά Γαλατών. Οι τελευταίοι, άπληστοι και ξένοι στον τόπο, προσέβαλαν τους Μακεδόνες σκάβοντας τους πατρογονικούς τους τάφους σκορπίζοντας τα λείψανα καθώς έψαχναν για χρυσό. Ο Πύρρος αδιαφόρησε και ανέβαλε την τιμωρία. Ακόμη, αμέλησε να αποτελειώσει τον αντίπαλό του. Αφήνοντάς του τον έλεγχο των παραλιακών πόλεων, ικανοποιήθηκε με απλές προσβολές. Αποκάλεσε τον Αντίγονο ξεδιάντροπο που φορούσε ακόμη τα βασιλικά χρώματα, δηλαδή το μοβ των βασιλέων, μα δεν έκανε σχεδόν τίποτα για να καταστρέψει τα υπολείμματα της δύναμής του.
Στη Σπάρτη.
Πριν την ολοκλήρωση της εκστρατείας του, ο Πύρρος αναχώρησε για μια νέα. Το 272 π.Χ., ο Κλεώνυμος, ένας σημαντικός άνδρας στη Σπάρτη, τον προσκάλεσε να επιτεθεί στη Λακωνία. Ο Πύρρος βρήκε έτσι αφορμή για να κατακτήσει ολόκληρη την Πελοπόννησο. Αφού συγκέντρωσε έναν στρατό 25.000 πεζικάριων, 2.000 ιππικό, και 24 ελέφαντες, πέρασε στην Πελοπόννησο. Στη Μεγαλόπολη συνάντησε Σπαρτιάτες πρεσβευτές, τους οποίους και ξεγέλασε με ψεύτικες υποσχέσεις. Ο Αντίγονος αφού κατέλαβε εκ νέου κομμάτι της Μακεδονίας, μάζεψε όσες δυνάμεις μπορούσε και έπλευσε στην νότια Ελλάδα να αντιμετωπίσει τον Πύρρο. Καθώς ο βασιλιάς των Σπαρτιατών Αρεύς Α΄ και ένα μεγάλο μέρος των Σπαρτιατών ήταν στην Κρήτη εκείνη την εποχή, ο Πύρρος πίστευε πως θα ήταν εύκολο να κατακτήσει την πόλη, παραβιάζοντας τους όρκους του. Καθυστέρησε όμως περιμένοντας το ξημέρωμα, δίνοντας χρόνο στους λίγους υπερασπιστές της πόλης, κυρίως ηλικιωμένους και γυναίκες, να οργανωθούν και να κάνουν δύσκολη την επέλαση του εχθρού. Ήταν τόσο σθεναρή η αντίσταση από τους πολίτες, που έδωσαν την ευκαιρία σε έναν από τους διοικητές του Αντίγονου, τον Αμινία από τη Φωκίδα, να φτάσει στην πόλη από την Κόρινθο με τους άντρες του. Λίγο μετά ο Αρεύς επέστρεψε από την Κρήτη με 2.000 άνδρες, αντικαθιστώντας τους αμάχους που πολεμούσαν, με εκπαιδευμένους στρατιώτες. Αυτές οι ενισχύσεις έκαναν δύσκολα τα πράγματα για τον Πύρρο, που συνειδητοποίησε πως έχανε άντρες από λιποταξία κάθε μέρα και που ανακάλεσε την επίθεση και άρχισε να λεηλατεί τη χώρα με σκοπό να περάσει εκεί γύρω το χειμώνα.
Στο Άργος.
Η ισχυρότερη πόλη στην Πελοπόννησο μετά τη Σπάρτη ήταν το Άργος. Δυο επιφανείς άνδρες της, ο Αρίστιππος και ο Αριστέας ήταν πολιτικοί αντίπαλοι. Καθώς ο Αρίστιππος ήταν σύμμαχος του Αντίγονου, ο Αριστέας κάλεσε τον Πύρρο στο Άργος, να τον βοηθήσει να πάρει την εξουσία. Ο Σπαρτιάτης βασιλιάς ο Άρεος, χτυπούσε όπου κατάφερνε στη διαδρομή, προκαλώντας φθορές στο στρατό του Πύρρου. Στις αψιμαχίες αυτές ο Πύρρος έχασε το γιο του από την Αντιγόνη Πτολεμαίο, αλλά εκδικήθηκε συντρίβοντας τους εχθρούς του πάνω στην οργή του. Ο Αντίγονος, γνωρίζοντας πως ο Πύρρος κινούνταν προς το Άργος, κατεύθυνε και το δικό του στρατό προς αυτή την κατεύθυνση, παίρνοντας μια ισχυρή θέση σε κάποιο υψηλό σημείο κοντά στην πόλη. Όταν ο Πύρρος το έμαθε, στρατοπέδευσε στη Ναυπλία και την επόμενη ημέρα έστειλε κάποιον στον Αντίγονο, αποκαλώντας τον δειλό και προκαλώντας τον σε ανοιχτή μάχη στην πεδιάδα. Ο Αντίγονος απάντησε πως θα διάλεγε ο ίδιος το πότε θα πολεμήσει και πως αν ο Πύρρος είχε κουραστεί από τη ζωή, θα έβρισκε πολλούς τρόπους να πεθάνει.
Οι κάτοικοι του Άργους, φοβούμενοι πως η περιοχή τους θα γινόταν θέατρο πολέμου, έστειλαν πρεσβευτές στους δύο βασιλείς ζητώντας τους να μεταφέρουν αλλού τη διαμάχη τους, επιτρέποντας στην πόλη να κρατήσει ουδέτερη στάση. Και οι δύο συμφώνησαν, αλλά ο Αντίγονος κέρδισε την εμπιστοσύνη των κατοίκων του Άργους, παραδίδοντας το γιο του ως όμηρο, για να αποδείξει την αλήθεια των λόγων του. Ο Πύρρος, που πρόσφατα είχε χάσει το γιο του, δεν το έκανε. Αντίθετα με τη βοήθεια του Αριστέα, σκόπευε να κυριεύσει την πόλη. Μέσα στη νύχτα, οδήγησε το στρατό του στα τείχη της πόλης και μπήκε από μια πύλη που άνοιξε το προδοτικό χέρι του Αριστέα. Τα γαλατικά του στρατεύματα κατέλαβαν την αγορά, αλλά δυσκολεύτηκαν να βάλουν τους ελέφαντες μέσα στην πόλη, καθώς οι πύλες ήταν πολύ μικρές για κάτι τέτοιο. Αυτό έδωσε στους κατοίκους της πόλης χρόνο να αντιδράσουν. Κατέλαβαν νευραλγικά σημεία της πόλης και έστειλαν απεσταλμένους στον Αντίγονο ζητώντας βοήθεια. 
Η Μάχη.
Όταν έμαθε ο Αντίγονος πως ο Πύρρος επιτέθηκε στην πόλη με δόλο, κατέφθασε στα τείχη και έστειλε μέσα ισχυρή δύναμη με επικεφαλής το γιο του. Την ίδια ώρα ο Άρεος έκανε την άφιξή του με 1.000 Κρητικούς και Σπαρτιάτες με ελαφρύ οπλισμό. Αυτές οι δυνάμεις επιτέθηκαν στους Γαλάτες στο χώρο της Αγοράς. Ο Πύρρος συνειδητοποιώντας πως οι άντρες του δεν τα κατάφερναν, προέλασε προς την πόλη με περισσότερο στρατό, μα στα στενά σοκάκια της πόλης δημιουργήθηκε σύγχυση καθώς οι άντρες χάθηκαν και απλά τριγύριζαν εδώ κι εκεί. Έγινε παύση και οι δύο παρατάξεις περίμεναν το ξημέρωμα. Όταν ανέτειλε ο ήλιος, ο Πύρρος είδε την ισχύ της αντίστασης και αποφάσισε πως το καλύτερο που είχε να κάνει ήταν να υποχωρήσει. Ανησυχώντας μήπως οι πύλες της πόλης ήταν πολύ στενές για να βγουν εύκολα τα στρατεύματά του, έστειλε μήνυμα στο γιο του, τον Έλενο, που ήταν έξω με τον κύριο όγκο του στρατού, ζητώντας να γκρεμίσει ένα τμήμα των τειχών. Ο αγγελιοφόρος όμως δεν κατάφερε να μεταδώσει καθαρά τις εντολές. Παρεξηγώντας το αίτημα του πατέρα του, ο Ελενός πήρε τους υπόλοιπους ελέφαντες και μπήκε στην πόλη να βοηθήσει.
Με τους μισούς στρατιώτες του να προσπαθούν να βγουν από την πόλη, και με τους άλλους μισούς να προσπαθούν να μπουν, ο στρατός του Πύρρου έπεσε σε αναρχία. Την κατάσταση επιδείνωσε η παρουσία των ελεφάντων. Ο μεγαλύτερος έπεσε μπροστά στην έξοδο διαφυγής και ένας άλλος, ο Νίκων, έψαχνε να βρει τον αναβάτη του. Έπεσε πάνω στο κύμα των στρατιωτών που προσπαθούσαν να διαφύγουν, συντρίβοντας φίλους και εχθρούς, μέχρι που βρήκε το νεκρό του αφέντη, τον έβαλε στους χαυλιόδοντές του με την προβοσκίδα του και συνέχισε την ξέφρενη πορεία του. Οι στριμωγμένοι στρατιώτες είτε ποδοπατήθηκαν, είτε πέθαναν από φιλικό σπαθί καθώς ο συνωστισμός ήταν πολύ μεγάλος και δεν μπόρεσαν να αποτραπούν ατυχήματα. Σε αυτό το χάος, ο Πύρρος έπεσε ζαλισμένος από ένα κεραμίδι που του πέταξε μια ηλικιωμένη γυναίκα που προσπαθούσε να υπερασπιστεί το γιο της και θανατώθηκε από το Ζόφυρο, ένα στρατιώτη του Αντίγονου, με αποκεφαλισμό. Έτσι τελείωσε η ζωή ενός σπουδαίου στρατηλάτη.
Ο Αλκυονέας, γιος και διάδοχος του Αντίγονου, μαθαίνοντας για το θάνατο του Πύρρου, βρήκε το σώμα του και κρατώντας το κεφάλι κάλπασε προς την κατεύθυνση του πατέρα του. Αφού το εναπόθεσε στα πόδια του, διαπίστωσε πως ο Αντίγονος κάθε άλλο παρά ευχαριστημένος ήταν. Αντίθετα εξοργίστηκε και επέπληξε το γιο του αποκαλώντας τον βάρβαρο. Έπειτα κάλυψε το κεφάλι του και ξέσπασε σε κλάματα, καθώς ο θάνατος του Πύρρου του θύμισε το τέλος των φιλοδοξιών του πατέρα και του παππού του. Έπειτα φρόντισε να αποτεφρωθεί το σώμα του Πύρρου σε μια μεγαλόπρεπη τελετή. Τον γιο του Πύρρου, τον Έλενο, ανακάλυψε μεταμφιεσμένο επίσης ο Αλκιονεύς, ωστόσο του φέρθηκε καλά και τον οδήγησε στον πατέρα του. Αυτή τη φορά ο Αντίγονος ευχαριστήθηκε με τη συμπεριφορά του γιου του. Όσο για τον Έλενο, του φέρθηκε σαν σε φιλοξενούμενο και τον έστειλε κατόπιν με ασφάλεια στην Ήπειρο.
Μετά το θάνατο του Πύρρου, ο στρατός του παραδόθηκε και ενσωματώθηκε σε αυτόν του Αντίγονου αυξάνοντας τη δύναμή του. Τα προβλήματα του Αντίγονου με την Ήπειρο δεν είχαν όμως λάβει τέλος: λίγο αργότερα, ο γιος και διάδοχος του Πύρρου Αλέξανδρος Β΄, επανέλαβε το επίτευγμα του πατέρα του κατακτώντας τη Μακεδονία. Μα λίγα χρόνια μετά τον έδιωξε ο γιος του Αντίγονου, ο Δημήτριος. Μάλιστα έχασε και την Ήπειρο και εστάλη στην εξορία στην Ακαρνανία. Η εξορία αυτή δεν κράτησε για πολύ. Οι σύμμαχοι του οι Ακαρνάνες και οι Αιτωλοί έδιωξαν τους Μακεδόνες από την Ήπειρο. Ο Αλέξανδρος πέθανε το 260 π.Χ. αφήνοντας τη βασιλεία στη σύζυγό του, την Ολυμπιάδα. Εκείνη ήθελε καλές σχέσεις με τη γειτονική χώρα της Μακεδονίας και γι’ αυτό κανόνισε γάμο ανάμεσα στην κόρη της τη Φθία και στο γιο του Αντίγονου, το Δημήτριο.
Η Βασιλεία: ο Χρεμωνίδειος Πόλεμος.
Μετά την ανάκτηση των εδαφών που είχε καταλάβει ο Πύρρος, και με ευγνώμονες συμμάχους στη Σπάρτη και το Άργος, καθώς και με φρουρές στην Κόρινθο και σε άλλα μέρη, ο Αντίγονος έλεγχε με ασφάλεια τη Μακεδονία και τον υπόλοιπο ελλαδικό χώρο. Ο προσεκτικός τρόπος με τον οποίο πρόσεχε τα κεκτημένα του υποδηλώνει πως δεν ήθελε να επαναλάβει τα λάθη που διέπραξαν ο πατέρας και ο παππούς του. Γνωρίζοντας την αγάπη των νοτίων Ελλήνων για την ελευθερία και την αυτονομία, προσπάθησε να δημιουργήσει προσεγγιστικά μια τέτοια κατάσταση, όσο φυσικά αυτό δεν έθιγε την κυριαρχία του. Επίσης προσπάθησε να αποφύγει την απέχθεια που δημιουργεί ο απολυταρχισμός του ενός, χρησιμοποιώντας τοπικούς μεσάζοντες στη διοίκηση, που διοίκησαν τις πόλεις τους με την ιδιότητα του τύραννου. Ο Πολύβιος αναφέρει γι’ αυτό το λόγο πως κανένας άνδρας δεν έστησε πιο απόλυτους ηγεμόνες από ότι ο Αντίγονος. 
Το αμέσως επόμενο στάδιο της βασιλείας του Αντίγονου δεν είναι καταγεγραμμένο, αλλά ανασυντίθεται από ιστορικές αναφορές. Ο Αντίγονος φαίνεται να είχε ιδιαίτερα καλές σχέσεις με τον Αντίοχο, το βασιλιά των Σελευκιδών στην Ασία, του οποίου η αγάπη για την αδερφή του Αντίγονου, τη Στρατονίκη, είναι διάσημη. Μια τέτοια συμμαχία σίγουρα θορύβησε τον ηγεμόνα του βασιλείου των Πτολεμαίων στην Αίγυπτο. Στην νότια Ελλάδα, η Αθήνα και η Σπάρτη, κάποτε κυρίαρχοι των πολιτικών πραγμάτων, τώρα ένιωθαν καταπιεσμένες από την κυριαρχία του Αντίγονου. Η περηφάνια που κάποτε έκανε αυτές τις δύο πόλεις θανάσιμους εχθρούς, τώρα χρησίμεψε στο να τις ενώσει. Το 267 π.Χ., πιθανώς με την παρότρυνση των Πτολεμαίων, ένας Αθηναίος με το όνομα Χρεμωνίδης, έπεισε τους Αθηναίους να συμμαχήσουν με τους Σπαρτιάτες και να κηρύξουν πόλεμο στον Αντίγονο, που έμεινε γνωστός ως Χρεμωνίδειος πόλεμος. 
Ο Μακεδόνας βασιλιάς αντέδρασε ερημώνοντας την περιοχή της Αθήνας και κλείνοντας την πόλη από θαλάσσης. Σε αυτή την εκστρατεία κατέστρεψε επίσης το άλσος και το ναό του Ποσειδώνα που στέκονταν στα σύνορα της Αττικής με τα Μέγαρα. Για να υποστηρίξει τους Αθηναίους και να εμποδίσει την ενδυνάμωση του Αντίγονου, ο Πτολεμαίος Β΄ ο Φιλάδελφος, έστειλε ένα στόλο να σπάσει το μπλόκο. Ο ναύαρχός του, Πάτροκλος, αποβιβάστηκε σε ένα μικρό ακατοίκητο νησί κοντά στο Λαύριο και το οχύρωσε ως βάση ναυτικών επιχειρήσεων.
Οι Σελευκίδες είχαν υπογράψει συνθήκη ειρήνης με το βασίλειο των Πτολεμαίων στην Αίγυπτο, μα ο γαμπρός του Αντίοχου, ο Μάγας της Κυρήνης, έπεισε τον Αντίοχο να εκμεταλλευτεί τον πόλεμο στην νότια Ελλάδα και να επιτεθεί στην Αίγυπτο. Για να το αντιμετωπίσει αυτό, ο Πτολεμαίος έστειλε μια στρατιά να λεηλατήσουν τα εδάφη και της επαρχίες του Αντίοχου, ενώ ο στρατός του αμυνόταν, κρατώντας πίσω τον ισχυρότερο στρατό των Σελευκιδών. Παρόλο που κατάφερε να υπερασπιστεί την Αίγυπτο, ο Πτολεμαίος δεν μπόρεσε παράλληλα να εμποδίσει τον Αντίγονο να καταλάβει την Αθήνα. Το 263 π.Χ., Αθηναίοι και Σπαρτιάτες, εξαντλημένοι από χρόνια πολέμου και καταστροφής, έκαναν ειρήνη με τον Αντίγονο που απέκτησε και πάλι τον έλεγχο της νότιας Ελλάδας.
Ο Πτολεμαίος Β΄ συνέχισε να παρεμβαίνει στις υποθέσεις της νότιας Ελλάδας και αυτό οδήγησε σε νέο πόλεμο το 261 π.Χ. Μετά από δύο χρόνια με ελάχιστα αποτελέσματα, ο νέος βασιλιάς τον Σελευκιδών ο Αντίοχος Β΄ ο Θεός, έκανε στρατιωτική συμφωνία με τον Αντίγονο, και έτσι ξεκίνησε ο Δεύτερος Συριακός Πόλεμος. Υπό την πίεση της συνδυασμένης επίθεσης, η Αίγυπτος έχασε εδάφη στην Ανατολία και τη Φοινίκη, καθώς και την πόλη της Μιλήτου, που την κρατούσε πριν ο σύμμαχός της, ο Τίμαρχος, και που κατέλαβε ο Αντίοχος Β΄. Το 255 π.Χ., ο Πτολεμαίος ηττήθηκε από τον Αντίγονο κοντά στην Κω. Την ίδια χρονιά έκανε ειρήνη δίνοντας εδάφη στους Σελευκίδες και αναγνωρίζοντας τον Αντίγονο ως κυρίαρχο της Μακεδονίας και του υπόλοιπου ελλαδικού χώρου. Κατά τον Τρίτο Συριακό Πόλεμο, γνωστό ως Λαοδίκειο Πόλεμο, οι Μακεδόνες επιτέθηκαν σε κτήσεις των Πτολεμαίων στο Αιγαίο (μάχη της Άνδρου).
Κατά τη διάρκεια κάποιας από τις μάχες που διεξήχθησαν αυτά τα χρόνια, ο γιος και διάδοχος του Αντίγονου, ο Αλκυονέας, έχασε τη ζωή του. Ως αποτέλεσμα η διαδοχή πέρασε στα χέρια του Δημητρίου, γιου του Αντίγονου και της Φίλας.
Αντίγονος και Άρατος.
Η Άνοδος του Άρατου.
Έχοντας απωθήσει με επιτυχία την εξωτερική απειλή, ο κύριος κίνδυνος για την εξουσία του Αντίγονου ήταν η αγάπη των ίδιων των νοτίων Ελλήνων για την ελευθερία. Το 251 π.Χ., ο Άρατος, ένας νεαρός ευγενής από τη Σικυώνα, ανέτρεψε τον τύραννο Νικοκλή, που κυβερνούσε με τη συγκατάθεση του Αντίγονου, ελευθέρωσε το λαό και κάλεσε πίσω όσους είχαν εξοριστεί. Αυτό οδήγησε την πόλη σε σύγχυση και διαίρεση. Φοβούμενοι πως ο Αντίγονος θα εκμεταλλευόταν τις διαμάχες αυτές για να επιτεθεί στην πόλη, ο Άρατος ζήτησε να ενταχθεί η πόλη του στην Αχαϊκή Συμπολιτεία, μια συμμαχία πόλεων στην Αχαΐα της Πελοποννήσου. 
Προτιμώντας να χρησιμοποιήσει αναίμακτες μεθόδους, ο Αντίγονος θέλησε να ανακτήσει την κυριαρχία της πόλης εξαγοράζοντας τον νεαρό Άρατο. Του έστειλε ένα δώρο 25 ταλάντων, αλλά, εκείνος, αντί να διαφθαρεί τα χάρισε στους συμπολίτες του. Με τα χρήματα και ένα συμπληρωματικό ποσό που έλαβε από τον Πτολεμαίο Γ΄ τον Ευεργέτη, κατάφερε να κατευνάσει τα πάθη στη Σικυώνα και να ενώσει τις αντιμαχόμενες παρατάξεις. 
Το γεγονός πως ο Άρατος γινόταν δημοφιλής προβλημάτιζε τον Αντίγονο. Αν ο Πτολεμαίος αποφάσιζε να στείλει οικονομική και στρατιωτική βοήθεια στον Άρατο ίσως ήταν για αυτόν μεγάλη απειλή. Αποφάσισε λοιπόν είτε να τον πάρει με το μέρος του, είτε να τον δυσφημίσει στον Πτολεμαίο. Προκειμένου να το κάνει αυτό, του έδειξε μεγάλη ευμένεια. Κάποια φορά που έκανε θρησκευτικές προσφορές στην Κόρινθο έστειλε μεγάλες ποσότητες κρέατος στον Άρατο στη Σικυώνα και τον παίνευε στους καλεσμένους του. Τόνιζε επίσης πως ο Άρατος ήταν φιλικά διακείμενος προς αυτόν και δεν τον εντυπωσίασαν τα πλούτη της Αιγύπτου. Οι φήμες διαδόθηκαν φτάνοντας και στα αυτιά του Πτολεμαίου, που ως ένα σημείο τις πίστεψε.
Η Κατάληψη της Κορίνθου από τον Αντίγονο.
Ο Άρατος βέβαια δεν ήταν φίλος του Αντίγονου, αντίθετα τον θεωρούσε δυνάστη. Ως στρατηγός της Αχαϊκής Συμπολιτείας, επόμενο βήμα του ήταν να καταλάβει την Κόρινθο. Η Κόρινθος βρίσκεται σε νευραλγικό σημείο στον ελλαδικό χώρο, καθώς έλεγχε τον ισθμό που ένωνε την Πελοπόννησο με την υπόλοιπη Ελλάδα. Κατά συνέπεια αυτός που την είχε υπό τον έλεγχό του όριζε τις μετακινήσεις και το εμπόριο. Ο ίδιος ο Αντίγονος έδινε μεγάλη σημασία στο να την εξουσιάζει κανείς. Και μιας και η μέθοδός του δεν ήταν να νικά τους αντιπάλους του με τη στρατιωτική δύναμη, αλλά με υπομονή και πονηριά, επινόησε ένα σχέδιο.
Ο επικεφαλής της πόλης Αλέξανδρος είχε μόλις πεθάνει, αφήνοντας την αρχηγία στη σύζυγό του τη Νίκαια. Ο Αντίγονος έστειλε το γιο του το Δημήτριο να ζητήσει το χέρι της, πράγμα που την κολάκευε αφάνταστα μιας και ίδια ήταν κάποιας ηλικίας, ενώ ο Δημήτριος ένας νεαρός πρίγκιπας. Εκείνη δέχτηκε την πρόταση, αλλά δεν παρέδωσε την πόλη και δεν χαλάρωσε την άμυνά της. Ο Αντίγονος προσποιήθηκε πως δεν το πρόσεξε και γιόρτασε το γάμο με μεγαλόπρεπες γιορτές και θεάματα. Έπινε και διασκέδαζε, δίνοντας την εντύπωση ανθρώπου βυθισμένου στη χαρά και στο γλέντι, χωρίς άλλες σκέψεις. Μια μέρα που διοργανώθηκε μια σπουδαία παράσταση στο θέατρο, προσφέρθηκε να μεταφέρει τη Νίκαια στο φορείο του, πράγμα που ήταν τιμή. Εκείνη ανυποψίαστη μπήκε. Σε κάποιο σημείο ο Αντίγονος κατέβηκε, χαιρέτησε και διέταξε τους άντρες του να συνεχίσουν προς το θέατρο. Παρά την προχωρημένη ηλικία του, έτρεξε ταχύτητα στο οχυρό. Βρήκε την πόρτα αμπαρωμένη, χτύπησε όμως με το ραβδί του, ζητώντας από τους άντρες να του ανοίξουν. Εκείνοι σαστισμένοι το έκαναν, κι έτσι ο Αντίγονος κυρίευσε το μέρος. Έπειτα πανηγύρισε στους δρόμους, με γυναίκες μουσικούς, στεφανωμένος με λουλούδια. Έτσι ο Αντίγονος έγινε κύριος της Κορίνθου και όρισε κυβερνήτη το φιλόσοφο Περσέα.
Η Κατάληψη της Κορίνθου από τον Άρατο.
Το 243 π.Χ., σε μια νυκτερινή επίθεση ο Άρατος κατέλαβε την Ακροκόρινθο, που όπως αναφέρθηκε, ήταν ένα οχυρό στρατηγικής συμμαχίας χάρις στο οποίο ο Αντίγονος έλεγχε τον Ισθμό και κατ' επέκταση την Πελοπόννησο. Όταν τα νέα έφτασαν στους Κορίνθιους, αυτοί αποφάσισαν να πολεμήσουν, ανέτρεψαν την παράταξη του Αντίγονου και ενώθηκαν με την Αχαϊκή Συμπολιτεία. Έπειτα ο Άρατος κατέλαβε το λιμάνι στο Λέχαιο και αιχμαλώτισε 25 από τα πλοία του Αντίγονου.
Αυτή η ατυχία του Αντίγονου άναψε τη σπίθα μιας γενικευμένης σύρραξης απέναντι στη Μακεδονία. Οι Μεγαρείς ξεκίνησαν πόλεμο από κοινού με τους κατοίκους της Τροιζήνας και της Επιδαύρου και εισχώρησαν στη Συμπολιτεία. Μάλιστα αναφέρεται οτι οι Μεγαρείς στην άμυνά τους κατα του Αντίγονου ο οποίος διέθετε ελέφαντες εφάρμοσαν την εξής τακτική, πληροφορούμενοι ότι οι ελέφαντες φοβούνται τα γουρούνια, άλειψαν γουρούνια με λίπος, τους έβαλαν φωτιά και τα έστειλαν όπως γρύλιζαν με υστερία ανάμεσα στα πόδια των ελεφάτων. Με τη νέα του δύναμη, ο Άρατος εισέβαλε στην περιοχή της Αθήνας και λαφυραγώγησαν τη Σαλαμίνα. Όλοι οι Αθηναίοι πολίτες που πιάστηκαν στάλθηκαν πίσω στην Αθήνα ασφαλείς και χωρίς λύτρα για να ενθαρρυνθούν να ενωθούν με την επανάσταση. Οι Μακεδόνες , ωστόσο κατάφεραν για άλλη μια φορά να κρατήσουν την Αθήνα και την υπόλοιπη Ελλάδα.
Θάνατος και διαδοχή.
Το 239 π.Χ., ο Αντίγονος πέθανε στην ηλικία των 80 ετών και άφησε το βασίλειο στο γιο του Δημήτριο Β΄ τον Αιτωλικό, που βασίλεψε για τα επόμενα 10 χρόνια.

</doc>
<doc id="60954" url="https://el.wikipedia.org/wiki?curid=60954" title="Μύρκινος">
Μύρκινος



</doc>
<doc id="60955" url="https://el.wikipedia.org/wiki?curid=60955" title="Ανασάζι">
Ανασάζι

Οι Ανασάζι ήταν μία φυλή Ινδιάνων στη Βόρεια Αμερική ( περιοχή ανάμεσα στην Νοτιοανατολική Γιούτα, Βορειοανατολική Αριζόνα, Βορειοδυτικό Νέο Μεξικό και Νοτιοδυτικό Κολοράντο), που έχτισαν ακροπόλεις, φρούρια, δρόμους, αμφιθέατρα και αρδευτικά έργα. Η λέξη Ανασάζι στην γλώσσα των Ναβάχο (οι οποίοι δεν είναι απόγονοί τους) σημαίνει "οι αρχαίοι". Σήμερα οι κάτοικοι των περιοχών των Ανασάζι είναι οι Χόπι, οι οποίοι εθνικά και πολιτιστικά διαφέρουν από τους υπόλοιπους ινδιάνους. Οι Ανασάζι έκαναν ηλιακές και αστρονομικές παρατηρήσεις και κατασκεύαζαν πήλινα αγγεία και σκεύη.

</doc>
<doc id="60956" url="https://el.wikipedia.org/wiki?curid=60956" title="Γεγονότα Απριλίου 2007">
Γεγονότα Απριλίου 2007



</doc>
<doc id="60957" url="https://el.wikipedia.org/wiki?curid=60957" title="Καστίλλη-Λα Μάντσα">
Καστίλλη-Λα Μάντσα

Η Καστίλλη-Λα Μάντσα (ισπανικά: "Castilla-La Mancha") είναι μια από τις 17 αυτόνομες κοινότητες (περιφέρειες) της Ισπανίας. Βρίσκεται ανάμεσα στις κοινότητες Μαδρίτης, Βαλένθιας, Μούρθιας, Εξτρεμαδούρας, Ανδαλουσίας, Καστίλης και Λεόν και της Αραγωνίας.
Η πρωτεύουσα της κοινότητας αυτής είναι το Τολέδο ενώ η πιο μεγάλη πόλη είναι η Αλμπαθέτε.
Παλαιότερα, η Καστίλλη-Λα Μάντσα αποτελούσε κοινότητα της Μαδρίτης, και λεγόταν Νέα Καστίλλη ή στα ισπανικά "Castilla la Nueva". Αργότερα όμως χωρίστηκαν αναμεταξύ τους και από τότε θεωρείται ως αυτόνομη κοινότητα όπως και οι υπόλοιπες.
Η Καστίλλη είναι γνωστή για το παιδικό μυθιστόρημα του Δον Κιχώτη αλλά και για τους μεγάλους ανεμόμυλους, για το τυρί "Μαντσένκο", για τα ηλιοτρόπια και για την παραγωγή ελαιολάδου.
Ιστορία.
Η ιστορία της Καστίλλης ξεκινά μεταξύ του 8ου και 14ου αιώνα, όπου γίνονταν μάχες με τους Χριστιανούς και τους Μουσουλμάνους. Οι Μουσουλμάνοι κατείχαν τις περιοχές στις οποίες αντιστοιχούν οι σημερινές κοινότητες της Αραγωνίας και της Καστίλλης-Λα Μάντσα, οι οποίες αργότερα απελευθερώθηκαν σταδιακά από τους Ισπανούς, ενώ το 1085 κατακτήθηκε από τον Αλφόνσο ΣΤ´ και η πρωτεύουσα του μουσουλμανικού βασιλείου Τάιφα του Τολέδο, Τολέδο, το οποίο έπειτα μετασχηματίστηκε στο χριστιανικό πλέον Βασίλειο του Τολέδο υποταγμένο στο Βασίλειο της Καστίλης. Ωστόσο τα εδάφη της περιοχής συνέχισαν να διεκδικούνται από μουσουλμάνους και χριστιανούς τα επόμενα χρόνια. Οι Ισπανοί το 1177 κατέκτησαν την Κουένκα, ενώ κατέλαβαν και τις δυτικές περιοχές Καλατράβα, Αλκούδια και Αλκαράθ. Υπεύθυνος ήταν ο Αλφόνσο ο 8ος τις χρονιές 1158-1214. Το 1212 ξέσπασε πόλεμος στην Λας Νάβας ντε Τολόσα.
Το 1605 ο Μιγκέλ Θερβάντες γράφει το βιβλίο του «Δον Κιχώτης», στο οποίο αφηγείται την ιστορία ενός ιππότη που θέλει να σώσει τον Κόσμο.
Αυτόνομη Κοινότητα έγινε στις 15 Νοεμβρίου 1978 και χωρίστηκε από τη Μαδρίτη.
Πόλεις.
Οι κυριότερες πόλεις είναι:
Διοίκηση.
Πρόεδρος της περιφερειακής κυβέρνησης είναι ο Εμιλιάνο Γκαρθία Πάχε από τις 4 Ιουλίου 2015. Οι τελευταίες εκλογές για την εκλογή του κοινοβουλίου της αυτόνομης κοινότητας διεξήχθησαν στις 26 Μαΐου 2019.

</doc>
<doc id="60960" url="https://el.wikipedia.org/wiki?curid=60960" title="Κατοχή Αιτωλοακαρνανίας">
Κατοχή Αιτωλοακαρνανίας

Η Κατοχή είναι πεδινή κωμόπολη του δήμου Ιεράς Πόλεως Μεσολογγίου στο νομό Αιτωλοκαρνανίας με υψόμετρο 20 μέτρα.
Γεωγραφία.
Η Κατοχή βρίσκεται στη μια όχθη του Αχελώου, 26 χιλιόμετρα Δ.-ΒΔ. από το Μεσολόγγι. 28 χιλιόμετρα ΝΑ. από τον Αστακό και 38 χιλιόμετρα ΝΔ. από το Αγρίνιο. Σύμφωνα με την απογραφή του 2011 έχει πληθυσμό 2.829 κατοίκων. Το κυριότερο μέρος του σημερινού χωριού είναι χτισμένο πάνω σε μικρό λόφο που οι πρόποδες αγγίζουν τη δεξιά όχθη του Αχελώου. Στο σημείο αυτό το ποτάμι στενεύει περισσότερο και σχηματίζει κάποιο φυσικό πόρο που διευκολύνει τη διάβαση του. Η Κατοχή ανήκε έως το 1997 στην επαρχία Βονίτσης και Ξηρομέρου του νομού Αιτωλοακαρνανιας, εντάχθηκε στο Δήμο Οινιάδων με το σχέδιο Καποδίστριας και από το 2011 στο Δήμο Ιεράς Πόλεως Μεσολογγίου.
Για το όνομα του χωριού δεν είναι σαφές από πού προέρχεται. Ασφαλώς πάντως δεν έχει σχέση με κατοχές στρατιωτικού ή πολεμικού τύπου. Μια εκδοχή είναι να προέκυψε απ' την έκφραση «κάτω εκεί» (κατά το κάτσε Αντώνη = Κατσαντώνη), που ειπώθηκε από κάποιους περαστικούς που εν συνεχεία έκαναν κατοχή εκεί. Άλλη εκδοχή σχετίζεται με το πεδινό της περιοχής (κατωχώρι), που θα ταίριαζε όμως καλύτερα στο αντικριστό και πράγματι χαμηλό Νιοχώρι. Πάντως το σημερινό της όνομα το είχε κατά το Μεσαίωνα και αποτελούσε ένα από τα προπύργια τής μεσαιωνικής πόλης Αχελώος (ο ποταμός τότε λεγόταν Άσπρος) ή ακόμα και του Αγγελοκάστρου.
Αξιοθέατα.
Τα κυριότερα αξιοθέατα του χωριού είναι ο αρχαιολογικός χώρος των Οινιάδων στην τοποθεσία Τρίκαρδος, ο βιότοπος του Δέλτα του Αχελώου, που αποτελεί προστατευόμενη περιοχή, ο λόφος της Παναγίας και το εκκλησάκι του Άϊ-Νικόλα λίγο έξω απ' το χωριό. Ενδιαφέρον παρουσιάζει και το μοναστήρι της Παναγίας της Λεσινιώτισσας που βρίσκεται στην ευρύτερη περιοχή. Είναι κτίσμα του 16ου αιώνα και εδώ υπάρχει η περίφημη εικόνα της Παναγίας, την οποία κατά την παράδοση φιλοτέχνησε ο ευαγγελιστής Λουκάς. Το μοναστήρι ήταν απροσπέλαστο κατά την Τουρκοκρατία λόγω των βάλτων που το περιέβαλλαν, γι' αυτό και δεν πατήθηκε απ' τους Τούρκους. Επίσης έχει ένα από τα πιο αρχαία θέατρα στην Ελλάδα το "Αρχαίο θέατρο Οινιαδών" με μεγάλη ιστορία και πλέον με αναπτυγμένο τουρισμό.
Ιστορικά στοιχεία.
Κατά τα αρχαία χρόνια ο λόφος της Κατοχής πρέπει να ήταν κι αυτός Εχινάδα νήσος και αποτελούσε επίνειο και ποτάμιο προπύργιο των αρχαίων Οινιάδων. Ο Αχελώος ποταμός με τις προσχώσεις του αργότερα κατέστησε τον χώρο συνέχεια της ξηράς.
Με την περιοχή σχετίζεται και ο «μύθος» του Αλκμαίωνα. Όταν ο Πολυνείκης, γιος του Οιδίποδα οργάνωνε την περίφημη εκστρατεία των «7 επί Θήβαις» για να πάρει τη βασιλεία των Θηβών, που την είχε καταχραστεί ο αδελφός του Ετεοκλής, προσπάθησε να πάρει μαζί του και τον βασιλιά του Ορχομενού, μάντη Αμφιάραο. Ο Αμφιάραος όμως, επειδή είχε μαντεύσει το θλιβερό τέλος αυτής της εκστρατείας, κρυβόταν για να αποφύγει τη συμμετοχή του σ' αυτή. Η γυναίκα του Εριφύλη όμως τον πρόδωσε, με αποτέλεσμα να συμμετάσχει στην εκστρατεία και να σκοτωθεί, όπως άλλωστε όλοι. Ο γιος του Αμφιαράου, Αλκμαίων, σκότωσε τη μητέρα του για να εκδικηθεί το θάνατο του πατέρα του, σύντομα όμως άρχισε να βασανίζεται από τις Ερινύες για τη μητροκτονία. Απευθύνθηκε λοιπόν στο Μαντείο των Δελφών και ζήτησε χρησμό πώς θα απαλλαγεί από αυτές. Η Πυθία χρησμοδότησε ότι θα 'πρεπε να καταφύγει σε μέρος που δεν υπήρχε όταν έκανε το φονικό. Έτσι ο Αλκμαίων ήλθε στα μέρη που δημιούργησε ο Αχελώος μεταγενέστερα με τις προσχώσεις του, παντρεύτηκε την κόρη του Αχελώου, Καλλιρρόη, και έκανε τον Αμφότερο και τον Ακαρνάνα, εξ ου η Ακαρνανία και οι Ακαρνάνες.

</doc>
<doc id="60961" url="https://el.wikipedia.org/wiki?curid=60961" title="Κατοχή Οινιαδών">
Κατοχή Οινιαδών



</doc>
<doc id="60962" url="https://el.wikipedia.org/wiki?curid=60962" title="Καστίλλη και Λεόν">
Καστίλλη και Λεόν

Η Καστίλλη και Λεόν (ισπανικά: "Castilla y León", ), γνωστή παλαιότερα ως Κοινότητα της Καστίλλης και Λεόν, είναι μία από τις 17 Αυτόνομες Κοινότητες (περιφέρειες) της Ισπανίας. Δημιουργήθηκε από τη διοικητική ένωση της Παλαιάς Καστίλλης (Ισπανικά: "Castilla la Vieja") και της Λεόν το 1983, και σήμερα είναι η μεγαλύτερη σε έκταση διοικητική περιφέρεια της Ισπανίας. Η έκτασή της είναι 94.233 τετρ. χλμ. και ο πληθυσμός της με βάση τα επίσημα στοιχεία του 2005 ανέρχεται σε 2,5 εκατ. κατοίκους.
Γεωγραφία.
Η Καστίλλη και Λεόν συνορεύει βόρεια με τις Αυτόνομες Κοινότητες των Αστουριών και της Κανταβρίας, ανατολικά με την Αραγωνία, τη Χώρα των Βάσκων και τη Λα Ριόχα, νοτιοανατολικά με την Αυτόνομη Κοινότητα της Μαδρίτης και την Καστίλλη-Λα Μάντσα, με την Εστρεμαδούρα στο νότο, και την Πορτογαλία και την Γαλικία στα δυτικά.
Η Αυτόνομη Κοινότητα της Καστίλλης και Λεόν καταλαμβάνει το κύριο και το ισπανικό μέρος της λεκάνης του ποταμού Δούρου, καθώς και το βόρειο τμήμα του Μεσέτα Θεντράλ, ενός μεγάλου οροπεδίου στο κέντρο της Ιβηρικής χερσονήσου. Επίσης, περιλαμβάνει ορισμένες γειτονικές κοιλάδες, όπως την Ελ Μπιέρθο στη Λεόν και αρκετές απομονωμένες ορεινές κοιλάδες, όπως τις Λαθιάνα στη Λεόν, τη Βάγιε ντε Μένα στο Μπούργος και τη Βάγιε ντελ Τιέταρ στην Άβιλα.
Οδικό δίκτυο.
Η περιφέρεια έχει κεντρικό ρόλο στο οδικό δίκτυο της βόρειας Ισπανίας, καθώς από αυτή διέρχεται ο ευρωπαϊκός οδικός άξονας Ε80, που συνδέει την Πορτογαλία με την υπόλοιπη Ευρώπη.
Παράλληλα, η περιοχή διασχίζεται από δύο ιστορικές οδικές αρτηρίες:
Αεροδρόμια.
Τα τελευταία χρόνια η πρόσβαση με την υπόλοιπη Ευρώπη έχει βελτιωθεί σημαντικά, κυρίως με τη λειτουργία αεροπορικών εταιριών χαμηλού κόστους στο αεροδρόμιο της Βιγιανούμπλα στο Βαγιαδολίδ. Τρία ακόμα σημαντικά αεροδρόμια της περιοχής βρίσκονται, στο Λεόν, στη Σαλαμάνκα και στο Μπούργος. Επίσης, το κεντρικό αεροδρόμιο της Μαδρίτης, Μπαράχας, είναι σχετικά κοντά, αν και δεν υπάρχει άμεση συγκοινωνιακή σύνδεση.
Περιφερειακή διοίκηση και τοπική κυβέρνηση.
Η Αυτόνομη Κοινότητα της Καστίλλης και Λεόν χωρίζεται διοικητικά σε 9 επαρχίες:
Κάθε επαρχία έχει την ονομασία της αντίστοιχης πρωτεύουσας της.
Αν και το σύνταγμα της αυτονομίας της Καστίλλης και Λεόν δεν καθορίζει ποια πόλη είναι η πρωτεύουσα της Αυτόνομης Κοινότητας, η πόλη του Βαγιαδολίδ έχει αυτό το ρόλο στην πράξη, καθώς είναι η έδρα της τοπικής κυβέρνησης, των δικαστηρίων και αρκετών άλλων σημαντικών θεσμικών οργάνων της τοπικής βουλής και κυβέρνησης.
Τοπική Κυβέρνηση.
Η τοπική κυβέρνηση της Καστίλλης και Λεόν αναφέρεται στα ισπανικά και ως Χούντα ("Junta de Castilla y León"). Έχει έναν πρόεδρο σε ηγετική θέση ("Presidente de la Junta") και δώδεκα τμήματα, τα οποία διακρίνονται σε δύο αντιπροεδρίες ("Vicepresidencias") και δέκα υπουργεία ("Consejerías"). Η έδρα της κυβέρνησης είναι η πόλη του Βαγιαδολίδ, ενώ το ελεγκτικό συνέδρια εδρεύει στην Παλένθια.
Πρόεδρος της περιφερειακής κυβέρνησης είναι ο Αλφόνσο Φερνάντεθ Μανιουέκο από τις 11 Ιουλίου 2019. Οι τελευταίες εκλογές για την εκλογή του κοινοβουλίου της αυτόνομης κοινότητας διεξήχθησαν στις 26 Μαΐου 2019.

</doc>
<doc id="60964" url="https://el.wikipedia.org/wiki?curid=60964" title="Ναβάρρα">
Ναβάρρα

Η Ναβάρρα (ισπανικά: "Navarra", βασκικά: "Nafarroa") είναι μια από τις 17 αυτόνομες κοινότητες (περιοχές) της Ισπανίας. Πρωτεύουσά της είναι η Παμπλόνα. Οι κάτοικοι ομιλούν ισπανικά και βασκικά.
Ιστορία.
Την εποχή της Ρωμαϊκής Αυτοκρατορίας, το έδαφος της επαρχίας κατοικήθηκε από τους Βάσκονες, μια προ-Ρωμαϊκή φυλή που κατοικούσε τις νότιες πλαγιές των Πυρηναίων, απόγονοι των οποίων είναι οι σύγχρονοι Βάσκοι. Οι Βάσκονες κατάφεραν να διατηρήσουν την ιδιαίτερη Βασκική γλώσσα τους και τις παραδόσεις του ακόμη υπό τον Ρωμαϊκό ζυγό.
Η περιοχή ποτέ δεν κατακτήθηκε πλήρως είτε από τους Βησιγότθους είτε από τους Άραβες. Το 778 μ.Χ. οι Βάσκοι νίκησαν ένα Φραγκικό στρατό στην Μάχη του Περάσματος Ρονσεβώ. Δύο γενιές μετά, το 824, ο οπλαρχηγός Ίνιγο Αρίστα εκλέχθηκε Βασιλιάς της Παμπλόνα, αποτελώντας ένα θεμέλιο για το μεταγενέστερο Βασίλειο της Ναβάρρας. Αυτό το βασίλειο έφθασε στο ζενίθ του κατά τη βασιλεία του Σάντσο Γ' της Παμπλόνα όταν και κάλυπτε την περιοχή της σημερινής Ναβάρρας, της Χώρας των Βάσκων, και της Λα Ριόχα, μαζί με τμήματα της σύγχρονης Κανταβρίας, της Καστίλης και Λεόν, και της Αραγωνίας.
Όταν πέθανε ο Σάντσο Γ', το Βασίλειο της Ναβάρρας διαιρέθηκε μεταξύ των γιων του και έπειτα ποτέ δεν ανέκτησε ξανά πλήρως την αίγλη του. Ο στρατός της Ναβάρρας πολέμησε στο πλάι άλλων Χριστιανών Ισπανικών βασιλείων στην αποφασιστική Μάχη του Λας Νάβας ντε Τολόσα το 1212, μετά από την οποία οι Μουσουλμανικές κατακτήσεις στην Ιβηρική Χερσόνησο μειώθηκαν σταδιακά σε ένα μικρό έδαφος στο νότο.
Το 1515 μ. Χ., ο όγκος της Ναβάρρας νότια των Πυρηναίων —Άνω Ναβάρρα— απορροφήθηκε σε ένα επανενωμένο Βασίλειο των Ισπανιών αλλά διατήρησε κάποια ειδικά δικαιώματα του. Το μικρό τμήμα της Ναβάρρας στα βόρεια των Πυρηναίων —Κάτω Ναβάρρα— αργότερα τέθηκε υπό Γαλλικό έλεγχο, όταν Ουγενότος μονάρχης του έγινε ο Βασιλιάς Ερρίκος Δ' της Γαλλίας· με την διακήρυξη της Γαλλικής Δημοκρατίας και την εκτέλεση του Λουδοβίκου ΙΣΤ', ο τελευταίος Βασιλιάς της Γαλλίας και της Ναβάρρας, το βασίλειο συγχωνεύθηκε σε ένα ενωμένο Γαλλικό κράτος.
Κοινότητα, γεωγραφία, και κλίμα.
Η κοινότητα διοικείται ως αυτόνομη περιοχή με το δικό της κοινοβούλιο ("Parlamento de Navarra") και τη δική της κυβέρνηση ("Gobierno de Navarra"). Όπως σε άλλες αυτόνομες περιοχές στην Ισπανία, οι πολιτικές της υγείας, της εργασίας, της εκπαίδευσης, και οι κοινωνικές υπηρεσίες, μαζί με την στέγαση, της αστικής ανάπτυξης, και της περιβαλλοντική προστασίας είναι υπό την ευθύνη των δικών της ινστιτούτων. Αντίθετα από άλλες περιοχές (και όπως στην Χώρα των Βάσκων), έχει σχεδόν πλήρη ευθύνη για την συλλογή και την διανομή των φόρων η οποία πρέπει να ακολουθεί τις γενικές οδηγίες που έχει εγκαθιδρυθεί από την Ισπανική κυβέρνηση αλλά μπορεί να έχει κάποιες μικρές διαφορές.
Συνίσταται από 272 δήμους και έχει συνολικό πληθυσμό 601.874 (2006), από τον οποίο περίπου το ένα τρίτο ζει στην πρωτεύουσα, την Παμπλόνα, (πληθυσμός 195.769), και το μισό της μητροπολιτικής περιοχής της πρωτεύουσας (315,988 pop.). Δεν υπάρχουν άλλοι μεγάλοι δήμοι στην περιοχή. Ο επόμενος μεγαλύτερος είναι η Τουδέλα (32.802), Μπαρανιάιν (22.401), Μπουρλάδα (18.388), Εστέγια - Λιθάρρα (13.892), Θιθούρ Μαγιόρ (13.197), Ταφάγια (11.040), Βιγιάβα/Αταρράμπια (10.295), και Ανσοάιν (9.952).
Παρά το σχετικά μικρό της μέγεθος, η Ναβάρρα παρουσιάζει μεγάλες ποικιλίες στη γεωγραφία, από την οροσειρά των Πυρηναίων που κυριαρχεί στο έδαφος έως τις πεδιάδες της κοιλάδας του ποταμού Έβρου στα νότια.
Κλίμα.
Το κλίμα της Ναβάρρας αναμειγνύει επιρροές από τα Πυρηναία όρη και την κοιλάδα του ποταμού Έβρου, δημιουργώντας μεγαλύτερη διαφορά μεταξύ των κλιμάτων στα βόρεια (πολύ πιο υγρός και με συχνή βροχόπτωση) και στα νότια (πιο Μεσογειακό με υψηλότερες θερμοκρασίες και πιο σποραδική πτώση χιονιού ή βροχής). Κάποιος μπορεί να περάσει από τις υγρές Κανταβριανές πεδιάδες στα βόρεια προς τις άνυδρες, -σαν στέπες- Μπαρντένας Ρεάλες στις όχθες του ποταμού Έβρου σε μόλις μερικά χιλιόμετρα πιο μακρυά.
Πολιτιστική κληρονομιά.
Η Ναβάρρα είναι μια ανάμειξη της αρχαίας παράδοσης και των Μεσογειακών επιρροών από τον Έβρο. Η κοιλάδα του Έβρου είναι πρόσφορη για σιτάρι, λαχανικά, κρασί, ακόμη και ελαιόδεντρα όπως στην Αραγωνία και την Λα Ριόχα. Ήταν τμήμα της Ρωμαϊκής Αυτοκρατορίας, και το Μεσαίωνα έγινε το βασίλειο ταϊφά της Τουδέλα. Κατά την Ανακατάκτηση (Reconquista), οι Βόρειοι επεκτάθηκαν νότια. Τον Μεσαίωνα, η Παμπλόνα ήταν ένα σταυροδρόμι για τους Γασκώνους πέρα από τα Πυρηναία και για τους ομιλούντες Ρωμανικές γλώσσες.
Πολιτική ενέργειας.
Η Ναβάρρα ηγείται της Ευρώπης στην χρήση τεχνολογίας ανανεώσιμης ενέργειας και σχεδιάζει να φθάσει το 100% της γενιάς ανανεώσιμου ηλεκτρισμού το 2010. Το 2004, το 61% του ηλεκτρισμού της περιοχής δημιουργείτο από ανανεώσιμες πηγές και σύσταση 43,6% από 28 αιολικά πάρκα, 12% από περισσότερες από 100 μικρής ισχύος τουρμπίνες νερού, 5,3% από 2 εγκαταστάσεις βιομάζας και 2 βιοαερίου. Επιπροσθέτως, η περιοχή είχε αυτό που ήταν τότε η μεγαλύτερη εγκατάσταση φωτοβολταϊκής ενέργειας της Ισπανίας στο Μόντες ντε Θιέρθο ντε Τουδέλα (ισχύος 1,2 MWp) συν πολλές εκατοντάδες μικρότερες φωτοβολταϊκές εγκαταστάσεις.
Οι εξελίξεις από το 2004 έχουν συμπεριλάβει εκτενέστερα φωτοβολταϊκά πάρκα στη Λαρριόν (0.25 MWp) και στην Καστεχόν (2.44 MWp), που ήταν κάποτε το μεγαλύτερο της Ισπανίας.
Γλώσσες.
Τα Ισπανικά είναι η επίσημη γλώσσα στη Ναβάρρα, μαζί με τα Βασκικά τα οποία είναι επίσης μια επίσημη γλώσσα αλλά μόνο στην Βασκόφωνη περιοχή. Το βορειοδυτικό μέρος της κοινότητας είναι ευρέως Βασκόφωνο, ενώ το νότιο μέρος είναι σχεδόν τελείως Ισπανόφωνο. Η πρωτεύουσα Παμπλόνα είναι στην μικτή περιοχή. Η Ναβάρρα διαιρείται σε τρία μέρη γλωσσικά: τις περιοχές που τα Βασκικά είναι ευρέως διαδεδομένα (την Βασκόφωνη περιοχή), τις περιοχές όπου είναι παρόντα τα Βασκικά (την μικτή περιοχή), και τις περιοχές όπου τα Βασκικά απουσιάζουν (την Ισπανόφωνη περιοχή).
Διοίκηση.
Πρόεδρος της περιφερειακής κυβέρνησης είναι η Μαρία Τσιβίτε από τις 6 Αυγούστου 2019. Οι τελευταίες εκλογές για την εκλογή του κοινοβουλίου της αυτόνομης κοινότητας διεξήχθησαν στις 26 Μαΐου 2019.

</doc>
<doc id="60965" url="https://el.wikipedia.org/wiki?curid=60965" title="Βαλενθιανική Κοινότητα">
Βαλενθιανική Κοινότητα

Η Βαλενθιανική Κοινότητα (βαλενσιανικά: "Comunitat Valenciana", ισπανικά: "Comunidad Valenciana") ή Βαλενθιανική Χώρα (βαλενσιανικά: "País Valencià", ισπανικά: "País Valenciano") είναι μια αυτόνομη κοινότητα της Ισπανίας που εντοπίζεται στην κεντρική και νοτιοανατολική Ιβηρική Χερσόνησο. Η πρωτεύουσα της και μεγαλύτερη πόλη είναι η Βαλένθια. Η περιοχή διαιρείται σε τρεις επαρχίες: το Αλικάντε, το Καστεγιόν και τη Βαλένθια, και τριάντα τέσσερις φυσικές επαρχίες (κομάρκες). Το 2013 η Κοινότητα είχε πάνω από 4.900.000 κατοίκους. 
Συνορεύει στα βόρεια με την Καταλονία και την Αραγωνία, στα δυτικά με την Καστίλη-Λα Μάντσα και στα νότια με τη Μούρθια. Τα 644 χιλιόμετρα ακτών της βρέχονται από τη Μεσόγειο θάλασσα· ανοικτά της Βαλενσιανικής Κοινότητας εντοπίζονται οι Βαλεαρίδες Νήσοι. Στην αυτόνομη κοινότητα ανήκουν το αρχιπέλαγος των νήσων Κολουμπρέτες, στα ανοικτά της Καστελιό, η νήσος Νόβα Ταβάρκα, στα ανοικτά της Ντενία, και το εξκλάβιο του Αδεμούς. Κύριες πόλεις της είναι η Βαλένσια (797.654 κάτοικοι), το Αλικάντε (333.408 κάτ.), η Έλτσε (222.422 κάτ.), η Καστελιό δε λα Πλάνα και η Τορεβέλια (105.205 κάτ.).
Επίσημες γλώσσες της κοινότητας είναι τα καταλανικά, που στην επικράτειά της λαμβάνουν το όνομα των βαλενσιανικών, και τα ισπανικά που μιλιούνται στις δυτικές κομάρκες και στα μεγάλα αστικά κέντρα. Η παραδοσιακά καταλανόφωνη πλευρά αποτελεί μέρος των ευρύτερων καταλανικών χωρών ("Països Catalans").
Σύμφωνα με το Καταστατικό Χάρτη της περιφερειακής της Αυτονομίας θεωρείται μια ιστορική εθνικότητα που εμφανίζεται ως διακριτό μόρφωμα στην Ιβηρική από το 1239 με την κατάκτηση του μουσουλμανικού βασιλείου της "Balansiya" από τον Ιάκωβο Α΄ της Αραγώνας. Το επονομαζόμενο Βασίλειο της Βαλένσιας αποτέλεσε σημαντικότατο συστατικό στοιχείο του Στέμματος της Αραγώνας και η πρωτεύουσά, πόλη της Βαλένσιας, επιτέλεσε τον ρόλο της πολιτισμική του πρωτεύουσας κατά τον 15ο αιώνα, τον λεγόμενο και Χρυσό Αιώνα των Βαλενσιανικών Γραμμάτων. Η ενσωμάτωση του βασιλείου στην Ισπανική Μοναρχία επί Καρόλου Κουίντου επέφερε την σταδιακή παρακμή: το εμπόριο με τη Μεσόγειο ανακόπηκε και η βαλενσιανική ελίτ στράφηκε προς την Καστίλη. Ως αποτέλεσμα, από τον 16ο αιώνα κι έπειτα, οι ανώτερες τάξεις σταμάτησαν την καλλιέργεια των βαλενσιανικών, που περιορίστηκαν στην επαρχία. 
Η υποστήριξη του διεκδικητή Καρόλου κατά τον Πόλεμο της Ισπανικής Διαδοχής και η πρώιμη κατάκτηση του Βασιλείου της Βαλένθια από τον Φίλιππο Ε΄ το 1707 έθεσε τέλος στην αυτόνομη νομική, πολιτική και διοικητική ύπαρξή του. Οι τρεις επαρχίες της Κοινότητας ανέκτησαν περιφερειακή αυτονομία με την επιστροφή της δημοκρατίας στην Ισπανία το 1978 και την ψήφιση των Καταστατικών Χαρτών της Περιφερειακής Αυτονομίας για τη Βαλενσιανική Χώρα.
Ιστορία.
Αρχαιότητα.
Η Βαλενσιανική Κοινότητα διαθέτει αρκετούς αρχαιολογικούς χώρους όπου έχουν εντοπιστεί απομεινάρια οικισμών ήδη του 15ου π.Χ. αιώνα. Οι διάφορες ιβηρικές φυλές που διέμειναν στην περιοχή από τον 7ο π.Χ. αιώνα μέχρι τον εκρωμαϊσμό τους, μας άφησαν δείγματα προχωρημένης τέχνης όπως η Κυρία της Έλτσε και γραπτά κείμενα, που στην περιοχή του Αλικάντε είναι γραμμένα σε ένα ιβηροελληνικό αλφάβητο. Ο αυξανόμενος επεκτατισμός των Καρχηδόνιων κατά τον 3ο π.Χ. αιώνα επέφερε την έκρηξη του Β΄ Καρχηδονιακού Πολέμου εναντίον της Ρώμης, αφορμή του οποίου υπήρξε η πολιορκία και καταστροφή to 219 π.Χ. της συμμαχικής των Ρωμαίων πόλης του Σαγούντου. Ο εκρωμαϊσμός που ακολούθησε την ρωμαϊκή κατάκτηση της ιβηρικής χάρισε στην περιοχή τις πρώτες πόλεις· το 158 π.Χ. ιδρύθηκε η σημερινή Βαλένθια (ως Colonia Valentia Edetanorum) και κατά τον 1ο π.Χ. αι. η Έλτσε.
Μεσαίωνας.
Με την αποσάθρωση της ρωμαϊκής εξουσίας στην ιβηρική χερσόνησο, η ευρύτερη περιοχή της σημερινής Βαλενσιανικής Κοινότητας είδε την εγκατάσταση στα εδάφη της δύο ισχυρών δυνάμεων: του Βησιγοτθικού Βασιλείου και της Βυζαντινής Αυτοκρατορίας. Η δεύτερη έλεγξε για εκατό περίπου χρόνια (7ος αιώνας) την περιοχή της Έλτσε, που εντάχθηκε στην αυτοκρατορική επαρχία της Σπανίας. Στην ίδια επικράτεια εγκαταστάθηκε το βασίλειο του Θεωδομίρου, που επέζησε της μουσουλμανικής εισβολής της Ιβηρικής και διατηρήθηκε αυτόνομο μέχρι τα μέσα του 8ο αιώνα. 
Η μουσουλμανική Βαλένθια αναδείχθηκε σε σημαντικό κέντρο εμπορίου. Οι μουσουλμάνοι καλυτέρευσαν το αρδευτικό σύστημα της περιοχής και τη μετέτρεψαν σε πλούσια παραγωγό φρούτων και σίτου. Από το 1010, με την κατάρευση του Χαλιφάτου της Κόρδοβα, προέκυψαν δύο βασίλεια τάιφα, της Βαλένθια και της Ντένια. Η εκστρατεία του Ροδρίγο Ντίαθ δε Μπιβάρ, γνωστού και ως Ελ Σιντ το 1094, έφερε την πόλη της Βαλένθια υπό χριστιανικό έλεγχο για μερικά χρόνια μέχρι την μουσουλμανική ανάκτησή της από τους Αλμοραβίδες το 1103.
Ωστόσο, η σημερινή μορφή της Βαλενσιανικής Κοινότητας και η πολιτισμική της ταυτότητα, άρχισε να διαμορφώνεται μόνο από τη στιγμή της κατάκτησής της από τον Ιάκωβο Α΄, μονάρχη της Αραγώνας και κόμη της Βαρκελώνης το 1233. Η σύσταση του Βασιλείου της Βαλένσιας και η ίδρυση θεσμών διακυβέρνησης λειτούργησαν παράλληλα με τον επικοισμό από καταλανούς (στα μεγάλα αστικά κέντρα και τα παράλια) και αραγονέζους (στο εσωτερικό), που διέδωσαν την καταλανική γλώσσα και ενέταξαν την Βαλένθια στην νεογέννητη μεσογειακή αυτοκρατορία του Στέμματος της Αραγώνας. Ο Βαλενσιανικός χρυσός αιώνας, δείγμα της ακμής του Βασιλείου, έθεσε τις βάσεις για τη σημερινή καταλανική γλώσσα. 
Νεώτεροι χρόνοι.
Η παρακμή του Βασιλείου της Βαλένθιας και η ενσωμάτωση του Στέμματος της Αραγώνας στην Ισπανική Μοναρχία εξαφάνισαν την δυναμική της περιοχής. Κατακλείδα της παρακμής αυτής υπήρξε και η υποταγή του Βασιλείου στον Φίλιππο Ε΄ κατά τη διάρκεια του Πολέμου της Ισπανικής Διαδοχής, γεγονός που σήμανε την οριστική ενσωμάτωσή του στην συγκεντρωτική Ισπανία των Βουρβόνων, τόσο νομικά όσο και πολιτισμικά, με την απαγόρευση της χρήσης των βαλενσιανικών στις δημόσιες υπηρεσίες και την εκπαίδευση. Το φαινόμενο της καστελιανοποίησης των ανώτερων τάξεων της Βαλένθια ενισχύθηκε εις βάρος της βαλενσιανικής ιστορικής ταυτότητας.
Σύγχρονη εποχή.
Ο 19ος αιώνας έφερε την ανάπτυξη της γεωργίας και της βιομηχανίας στην Κοινότητα. Με την επιστροφή της δημοκρατίας το 1975 στην Ισπανία, το Καθεστώς των Αυτονομιών συγκέντρωσε τις τρεις βαλενσιανικές επαρχίες του Αλικάντε, της Βαλένθια και της Καστελιό στα πλαίσια της νέας Βαλενσιανικής Κοινότητας. Το σύνολο των θεσμών που συνθέτουν την κυβέρνηση της Αυτονομίας ονομάζεται Ζενεραλιτάτ. Παράλληλα ο τουρισμός ήρθε να αντικαταστήσει την γεωργία ως την κύρια πηγή εσόδων, με κύριους πυρήνες την πρωτεύουσα και την παραλιακή ζώνη του Αλικάντε και της Ντένια.
Διοίκηση.
Η Βαλενσιανική Χώρα αποτελείται από τρεις επαρχίες, της Καστελιό, της Βαλένθια και του Αλικάντε όπως ορίστηκαν ήδη από το 1833. Ανεπίσημα υφίστανται 35 υποεπαρχίες, γνωστές στα καταλανικά ως "comarques."
Διοίκηση.
Πρόεδρος της περιφερειακής κυβέρνησης είναι ο Ξίμο Πουίγκ ι Φερρέρ από τις 25 Ιουνίου 2015. Οι τελευταίες εκλογές για την εκλογή του κοινοβουλίου της αυτόνομης κοινότητας διεξήχθησαν στις 28 Απριλίου 2019.

</doc>
<doc id="60966" url="https://el.wikipedia.org/wiki?curid=60966" title="Εστρεμαδούρα">
Εστρεμαδούρα

Η Εστρεμαδούρα (ισπανικά: "Extremadura" ], εστρεμαδουρικά: "Εstremaura" ]) είναι μια από τις 17 αυτόνομες κοινότητες (περιφέρειες) της Ισπανίας.
Βρίσκεται κεντροδυτικά της χώρας και συνορεύει βόρεια, ανατολικά και νότια με τις αυτόνομες περιφέρειες της Καστίλλης και Λεόν, Καστίλλης-Λα Μάντσα και της Ανδαλουσίας αντίστοιχα, ενώ δυτικά συνορεύει με την Πορτογαλία. Η συνολική της έκταση είναι 41.602 τ.χλμ. και ο πληθυσμός υπερβαίνει το 1.050.000 κατοίκους (1984). Γεωφυσικά η περιφέρεια αυτή διαρρέεται από δύο σημαντικούς ποταμούς της Ισπανίας τον Τάγο και τον Γουαδιάνα, νοτιότερα του προηγουμένου, που με κατεύθυνση από Α. προς Δ. καταλήγουν αμφότεροι στον Ατλαντικό διερχόμενοι από την Πορτογαλία. Οι ποταμοί αυτοί χωρίζουν έτσι την περιφέρεια σε τρία γεωγραφικά μέρη τη βόρεια, την κεντρική και τη νότια Εστρεμαδούρα.
Η Εστρεμαδούρα διοικητικά περιλαμβάνει δύο επαρχίες, την Μπαδαχόθ ("Badajoz") και την Κάθερες ("Cáceres"). 
Πρωτεύουσα είναι η πόλη Μέριδα ("Mérida"). Άλλες σημαντικές πόλεις είναι: η Πλασένθια ("Plasencia") στο βόρειο τμήμα, η Βιγιανουέβα ντε λα Σερένα ("Villanueva de la Serena") ανατολικά της Μέριδα, και στη νότια περιοχή η Αλμεντραλέχο ("Almendralejo").
Διοίκηση.
Πρόεδρος της περιφερειακής κυβέρνησης είναι ο Γκιγιέρμο Φερνάντες Βάρα από τις 5 Ιουλίου 2015. Οι τελευταίες εκλογές για την εκλογή του κοινοβουλίου της αυτόνομης κοινότητας διεξήχθησαν στις 26 Μαΐου 2019.

</doc>
<doc id="60967" url="https://el.wikipedia.org/wiki?curid=60967" title="Αραγωνία">
Αραγωνία

Η Αραγωνία, ή Αραγώνα, ή Αραγονία, (ισπανικά: "Aragón", καταλανικά: "Aragó") είναι μια από τις αυτόνομες κοινότητες (περιφέρειες) της Ισπανίας. Ευρισκόμενη στην βορειοανατολική Ισπανία, η περιοχή περιλαμβάνει τρεις επαρχίες από τα βόρεια προς τα νότια: την Ουέσκα, τη Σαραγόσα, και το Τερουέλ. Η πρωτεύουσα της είναι η Σαραγόσα.
Η βορειότερη επαρχία, της Ουέσκας, συνορεύει με τη Γαλλία και βρίσκεται στο μέσο των Πυρηναίων. Μέσα στην Ισπανία, η περιοχή περικλείεται από την Καταλωνία στα ανατολικά, τη Βαλένθια και την Καστίλλη-Λα Μάντσα στα νότια, και την Καστίλλη και Λεόν, τη Λα Ριόχα, και τη Ναβάρρα στα δυτικά.
Καλύπτοντας μια περιοχή 47.719 τ.χλμ., το έδαφος της περιοχής κυμαίνεται ποικίλως από μόνιμους παγετώνες, ως χλοερές κοιλάδες, πλούσια βοσκοτόπια και περιβόλια, μέχρι τις άνυδρες στέπες-πεδιάδες των κεντρικών κάμπων. Στην Αραγωνία πηγάζουν πολλοί ποταμοί — περισσότερο γνωστός εξ' αυτών ο ποταμός Έβρος — ο μεγαλύτερος ποταμός της Ισπανίας σε όγκο, ο οποίος κυλά δυτικο-ανατολικά κατά μήκος όλης της περιοχής μέσα από την επαρχία της Σαραγόσας. Στην Αραγωνία βρίσκεται επίσης το Ανέτο, το υψηλότερο βουνό στα Πυρηναία.
Το 2006, ο πληθυσμός ήταν 1.277.471 με τους μισούς κατοίκους της περιοχής να ζουν στη Σαραγόσα, την πρωτεύουσα της.
Εκτός από τις τρεις επαρχίες της, η Αραγωνία υποδιαιρείται επίσης σε 33 κομάρκες ή κομητείες· όλες με μια πλούσια γεωπολιτική και πολιτισμική ιστορία από την προρωμαϊκή και Ρωμαϊκή εποχή· και από τους μετέπειτα τέσσερις αιώνες της Ισλαμικής περιόδου, όταν η περιοχή ήταν γνωστή ως "Marca Superior" της Αλ-Άνταλους ή ως βασιλείο (ή ταϊφά) της Σαρακούστα. Τα εδάφη αυτά αργότερα ανήκαν στην Φραγκική Ισπανική Παραμεθόριο ή Ισπανική Μαρκιωνία (Marca Hispanica) και στα οποία δημιουργήθηκαν κράτη που αργότερα σχημάτισαν το Βασίλειο της Αραγωνίας τα οποία στη συνέχεια ανήκαν στο Στέμμα της Αραγωνίας.
Πληθυσμός.
Το 2006, ο μισός πληθυσμός της Αραγωνίας, 50.8%, ζει στην πρωτεύουσα της Σαραγόσας. Η Ουέσκα είναι η μόνη άλλη πόλη στην περιοχή με πληθυσμό άνω των 50.000.
Η πλειοψηφία των Αραγωνέζων, 71,8%, ζει στην επαρχία της Σαραγόσας· το 17,1% στην Ουέσκα και το 11,1% στο Τερουέλ. Η πληθυσμιακή πυκνότητα της περιοχής είναι η δεύτερη χαμηλότερη της Ισπανίας: μόνο 26,8/τ.χλμ.· μετά την Καστίλλη-Λα Μάντσα. Οι πιο πυκνοκατοικημένες περιοχές είναι γύρω από την κοιλάδα του ποταμού Έβρου, ειδικά γύρω από τη Σαραγόσα, και στους Πυρηναϊκούς πρόποδες, ενώ οι περιοχές με τους λιγότερους κατοίκους τείνουν να είναι αυτές που είναι ψηλότερα στα Πυρηναία, και στο περισσότερο της επαρχίας του Τερουέλ.
Μόνο τέσσερις πόλεις έχουν περισσότερους από 20.000 κατοίκους: η Σαραγόσα 650.000· η Ουέσκα 50.000· το Τερουέλ 33.700 και η Καλαταγιούδ 20.000.
Οι αναλογία ξένων (μη Ισπανών) κατοίκων στην απογραφή του 2006 ήταν 8,25%, λίγο μικρότερη από τον εθνικό μέσο όρο ξένων (μη Ισπανών) κατοίκων που είναι 9,27%.
Γλώσσα.
Τα Ισπανικά είναι η μητρική γλώσσα των περισσότερων κατοίκων της Αραγωνίας. Παράλληλα με αυτή, η Αραγωνική γλώσσα συνεχίζει να ομιλείται στις ορεινές βόρειες κομάρκες των Πυρηναίων και συγκεκριμένα στην δυτική Ριβαγόρθα, το Σοβράρβε, την Χαθετάνια και το Σομοντάνο. Οι ανατολικότερες περιοχές της, κατά μήκος του συνόρου με την Καταλωνία, είναι παραδοσιακά καταλανόφωνες. Η Καταλανική γλώσσα ομιλείται σε ορισμένες κομάρκες όπως στην περιοχή της ανατολικής Ριβαγόρθα, της Λα Λιτέρα, της Μπάχο Θίνκα, της Μπάχο Αραγόν-Θάσπε, της Μπάχο Αραγόν και της Ματαρράνια. Η λωριδόσχημη Καταλανόφωνη περιοχή στην Αραγωνία συχνά καλείται "Λα Φράνχα".
Γεωγραφία.
Με μια τόσο χαμηλή πυκνότητα πληθυσμού μεγάλες περιοχές της Αραγωνίας παραμένουν άγριες και σχετικά παρθένες. Είναι μια περιοχή ακραίων φυσικών διαφορών, και στο κλίμα και γεωλογικά, από τις πράσινες κοιλάδες και τα χιονισμένες κορυφές των Πυρηναίων στις ξηρές πεδιάδες και τις μοναχικές λοφώδεις περιοχές στα νότια.
Διοίκηση.
Πρόεδρος της περιφερειακής κυβέρνησης είναι ο Χαβιέρ Λαμπάν από τις 5 Ιουλίου 2015. Οι τελευταίες εκλογές για την εκλογή του κοινοβουλίου της αυτόνομης κοινότητας διεξήχθησαν στις 26 Μαΐου 2019.

</doc>
<doc id="60968" url="https://el.wikipedia.org/wiki?curid=60968" title="Λα Ριόχα (Ισπανία)">
Λα Ριόχα (Ισπανία)

Η Λα Ριόχα (ισπ. "La Rioja") είναι μια από τις 17 αυτόνομες κοινότητες (Περιφέρειες) της Ισπανίας. Βρίσκεται στη βόρεια Ισπανία και πρωτεύουσά της είναι το Λογρόνιο. Υπολογίζεται ότι έχει 317.053 κατοίκους (2015).
Η περιοχή είναι διάσημη για τα κρασιά της.
Δήμοι.
Κατάλογος με τους 10 μεγαλύτερους δήμους της αυτόνομης κοινότητας Λα Ριόχα με βάση τον πληθυσμό σύμφωνα με την απογραφή του 2015:
Η αυτόνομη κοινότητα Λα Ριόχα είναι η 7η στην Ισπανία σε σχέση με τη συγκέντρωση του πληθυσμού της στην πρωτεύουσα Λογρόνιο (47,10 %, σε σχέση με το 31.96 % που αποτελεί το μέσο όρο στην Ισπανία).
Διοίκηση.
Πρόεδρος της περιφερειακής κυβέρνησης είναι η Κόντσα Αντρέου από τις 29 Αυγούστου 2019. Οι τελευταίες εκλογές για την εκλογή του κοινοβουλίου της αυτόνομης κοινότητας διεξήχθησαν στις 26 Μαΐου 2019.

</doc>
<doc id="60969" url="https://el.wikipedia.org/wiki?curid=60969" title="Αστούριες">
Αστούριες

Οι Αστούριες ή ακριβέστερα το Πριγκιπάτο των Αστουριών (αστουριανά: "Asturies" ή "Principáu d'Asturies" ισπανικά: "Asturias" ή "Principado de Asturias") είναι μια από τις 17 αυτόνομες κοινότητες (περιφέρειες) της Ισπανίας.
Οι πιο σημαντικές πόλεις είναι η πρωτεύουσα της περιφέρειας Οβιέδο ("Oviedo" ή "Uviéu"), το λιμάνι και μεγαλύτερη πόλη Χιχόν ("Gijón" ή "Xixón") και η βιομηχανική πόλη Αβιλές ("Avilés").
Η επαρχία των Αστουριών βρίσκεται στο βορρά της Ισπανίας και βρέχεται από τον Βισκαϊκό κόλπο (Κανταβρική Θάλασσα όπως ονομάζεται στην Ισπανία).
Δημογραφία.
Ο πληθυσμός της επαρχία των Αστουριών είναι 1.076.896 κάτοικοι, ποσοστό ίσο με το 2,38% του συνολικού πληθυσμού της Ισπανίας. Η πληθυσμιακή πυκνότητα είναι 98,50 κάτοικοι ανα τετραγωνικό χιλιόμετρο.
Οι πληθυσμός της επαρχίας έχει ένα από τα υψηλότερα ποσοστά θνησιμότητας της Ισπανίας "(12 ανά 1000 κατοίκους)" και το χαμηλότερο ποσοστό γεννήσεων στη χώρα "(6 ανά 1000 κατοίκους)", γι' αυτό και από το 1987 και μετά ο πληθυσμός βαίνει μειούμενος μια και οι θάνατοι είναι κατά 42% περισσότεροι από τις γεννήσεις. Αν και στις μεγάλες πόλεις ο πληθυσμός παραμένει σταθερός στις αγροτικές περιοχές και στο εσωτερικό της επαρχίας, ο αποπληθυσμός είναι ταχύτερος.
Οι αναλογία ξένων "(μη Ισπανών)" κατοίκων στην απογραφή του 2006 ήταν 2,81%, τρεις φορές μικρότερη από τον εθνικό μέσο όρο ξένων "(μη Ισπανών)" κατοίκων που είναι 9,27%. Οι κυριότερες κοινότητες ξένων "(μη Ισπανών)" κατοίκων είναι πολίτες από τον Ισημερινό (14.76% των ξένων κατοίκων), πολίτες από την Κολομβία (9,01%) και πολίτες από την Πορτογαλία (7,34%).
Διοίκηση.
Πρόεδρος της περιφερειακής κυβέρνησης είναι ο Αδριάν Μπαρμπόν από τις 16 Ιουλίου 2019. Οι τελευταίες εκλογές για την εκλογή του κοινοβουλίου της αυτόνομης κοινότητας διεξήχθησαν στις 26 Μαΐου 2019. 

</doc>
<doc id="60970" url="https://el.wikipedia.org/wiki?curid=60970" title="Βαλεαρίδες Νήσοι">
Βαλεαρίδες Νήσοι

Οι Βαλεαρίδες Νήσοι (καταλανικά "Illes Balears", ισπανικά "Islas Baleares") είναι σύμπλεγμα έντεκα νήσων στα ανατολικά της Ισπανίας, στη Μεσόγειο και σε διάταξη από ΝΔ. προς ΒΑ., οι οποίες συναποτελούν μια από τις 17 αυτόνομες κοινότητες (Περιφέρειες) της χώρας.
Σημαντικότερες εξ αυτών είναι οι εξής τέσσερις, η Μαγιόρκα, η Μενόρκα, η Ίμπιζα και η Φορμεντέρα. Πρωτεύουσά τους είναι η Πάλμα επί της Μαγιόρκας, που είναι και η μεγαλύτερη νήσος. Η συνολική τους έκταση φθάνει περίπου τα 4.992 τ.χλμ και ο πληθυσμός τους περίπου 1.100.000 κατοίκους (2011).
Ετυμολογία.
Οι Βαλεαρίδες Νήσοι είναι γνωστές με πολλά ονόματα σε διαφορετικές γλώσσες, ενώ υπάρχουν πολλές θεωρίες για την προέλευση των δύο αρχαίων ονομάτων στα αρχαία ελληνικά και τα Λατινικά (Γυμνάσιαι και Baleares), τα οποία είναι και αυτά που επιβιώνουν σήμερα από κλασσικές πηγές. Σύμφωνα με τους στίχους του Λυκόφρονος «Αλεξάνδρα», τα νησιά είχαν την ονομασία Γυμνάσιαι (από τη λέξη γυμνός), καθώς οι κάτοικοί τους ήταν συχνά γυμνοί, πιθανά λόγω του θερμού κλίματος όλο το χρόνο. Οι Έλληνες και Ρωμαίοι συγγραφείς έδιναν γενικά ονομασίες ανάλογα με τις ικανότητες και ιδιότητες των ανθρώπων. Η ονομασία Baleares προέρχεται από το ελληνικό ρήμα βάλλω, αν και ο Στράβωνας προσδίδει στο όνομα Φοινικικές ρίζες. Ο ίδιος παρατήρησε επίσης ότι ήταν το ισοδύναμο στη γλώσσα της Φοινίκης της ελληνικής λέξης για τους ελαφρά οπλισμένους στρατιώτες (γυμνῆτας) .
Η ρίζα ("bal") δεν έχει παρόλ' αυτά Φοινικική καταγωγή. Ίσως τα νησιά να ήταν αφιερωμένα στο θεό των Φοινίκων Βάαλ, ενώ η τυχαία ομοιότητα με την ελληνική ρίζα ΒΑΛ (βάλλω), σε συνδυασμό με την απασχόληση των κατοίκων, να αιτιολογεί τη ενσωμάτωση της ονομασίας στην Ελληνική γλώσσα. Είναι σαφές όμως ότι η πιο κοινή αρχαία ελληνική ονομασία των νησιών δεν ήταν Βαλεαρείς, αλλά Γυμνησίαι, ενώ η πρώτη ονομασία χρησιμοποιήθηκε τόσο από τους αυτόχθονες, όσο και από τους Ρωμαίους και τους Καρχηδονίους.
Ιστορία του αρχιπελάγους.
Σύντομη ιστορία.
Τα νησιά αυτά είναι γνωστά από την αρχαιότητα. Πρώτοι κάτοικοί τους ήταν οι Ίβηρες, ακολούθως οι Φοίνικες, οι Έλληνες, οι Καρθαγένοι, οι Ρωμαίοι και οι Βυζαντινοί. Τον 8ο αιώνα οι Βέρβεροι, καλούμενοι και «Μορίσκοι» (Moors), προερχόμενοι από τις αφρικανικές ακτές κατέλαβαν τα νησιά και τα μετέτρεψαν σε βάσεις πειρατικών επιχειρήσεων μέχρι το 1229 όπου ο Βασιλεύς της Αραγώνας Ιάκωβος Α΄ τους εκδίωξε θέτοντας πλέον τα νησιά υπό ισπανική κυριαρχία. Στη διάρκεια του Ισπανικού εμφυλίου πολέμου (1932-1939) η μεν Μαγιόρκα και η Ίμπιζα έγιναν βάση των εθνικών δυνάμεων, η δε Μινόρκα των αντιπάλων τους.
Αρχαία ιστορία.
Δεν υπάρχουν αρκετά στοιχεία για τους πρώτους κατοίκους των νησιών, αν και είναι γνωστοί αρκετοί θρύλοι. Σύμφωνα με τον Λυκόφρονα, ορισμένοι ναυαγοί από τη Βοιωτία διασώθηκαν γυμνοί στα νησιά, και σε αυτή την ιστορία αποδίδεται η ονομασία Γυμνησίαι. Υπάρχει, επίσης, η παράδοση ότι τα νησιά αποικήθηκαν από την πόλη της Ρόδου μετά τον πόλεμο της Τροίας.
Τα νησιά δεν είχαν αμιγή πληθυσμό, με συνέπεια να υπάρχουν πολλές διαφορετικές παραδόσεις. Σε ορισμένες από αυτές, αναφέρεται ότι οι κάτοικοι κυκλοφορούσαν γυμνοί ή φορώντας μόνο προβιές προβάτων, έως ότου οι Φοίνικες τους έντυσαν με τις δικές τους ενδυμασίες. Σε άλλες παραδόσεις, αναφέρεται ότι κυκλοφορούσαν γυμνοί μόνο κατά τους ζεστούς καλοκαιρινούς μήνες.
Άλλοι θρύλοι υποστηρίζουν ότι οι κάτοικοι κατοικούσαν σε σπηλιές (φυσικές ή τεχνητές) και ήταν γνωστοί για την αγάπη τους για τις γυναίκες, καθώς έδιναν τρεις ή τέσσερις άνδρες ως ανταλλαγή για μία γυναίκα. Επίσης, αναφέρεται ότι δεν είχαν χρυσά ή ασημένια νομίσματα, ενώ απαγόρευαν την εισαγωγή πολύτιμων μετάλλων. Έτσι, οι έμποροι πλήρωναν με γυναίκες ή κρασί αντί για χρήματα. Τα τοπικά έθιμα αναφορικά με τους γάμους και τις κηδείες ήταν ιδιαίτερα για τους Ρωμαίους, σύμφωνα με τον Διόδωρο.
Κατά την αρχαιότητα, οι κάτοικοι των Γυμνησιαίων νήσων ήταν γνωστοί για την ικανότητά τους στη σφεντόνα. Ως πολεμιστές με αυτά τα όπλα υπηρέτησαν αρχικά ως μισθοφόροι τους Καρχηδόνιους και στη συνέχεια τους Ρωμαίους. Μάχονταν μόνο με μία μικρή ασπίδα και ένα ακόντιο με συνήθως σιδερένια αιχμή. Η επιτυχία τους, όμως, οφειλόταν στη χρήση της σφεντόνας: Ο κάθε πολεμιστής συχνά διέθετε τρεις σφεντόνες, τυλιγμένες γύρω από το κεφάλι του, ή το κεφάλι, το σώμα και το ένα χέρι του. Οι τρεις σφεντόνες είχαν διαφορετικά μήκη, για πέτρινα βλήματα διαφορετικών μεγεθών. Η μεγαλύτερη απαιτούσε δύναμη, αλλά είχε έντονο αποτέλεσμα. Για τη χρήση τους εκπαιδεύονταν από μικροί, ώστε να υπηρετήσουν ως μισθοφόροι πολεμιστές. Αναφέρεται ότι οι μητέρες τάιζαν τα παιδιά τους ψωμί μόνο όταν πετύχαιναν στόχους με σφεντόνα.
Οι Φοίνικες κατέκτησαν τα νησιά αρκετά πρώιμα στην αρχαιότητα και σήμερα διατηρείται ακόμα ένα εντυπωσιακό δείγμα της αποικιακής εποχής τους στην πόλη Μάγο στη Μινόρκα. Μετά την πτώση της Καρχηδόνας, τα νησιά ήταν στην ουσία ανεξάρτητα. Αν και αρκετά επιτυχημένοι πολεμιστές, οι κάτοικοι παρέμεναν ήσυχοι και ειρηνιστές. Οι Ρωμαίοι κατηγόρησαν τους κατοίκους για συνεργασία με πειρατές της Μεσογείου, με συνέπεια να κατακτήσουν το 123 π.Χ. τα νησιά με την ηγεσία του Καεσίλιους Μέτελους, ο οποίος ονομάστηκε μετέπειτα Βαλεάρικους. Ο Μέτελους εγκατέστησε 3.000 Ρωμαίους και Ισπανούς αποίκους στο μεγαλύτερο νησί (Μαγιόρκα), ιδρύοντας τις πόλεις Πάλμα και Πογιέντια. Τα νησιά κατά τη Ρωμαϊκή κυριαρχία άνηκαν στην επικράτεια της Νέας Καρχηδόνας ("Carthago Nova") στην επαρχία Ταρρακωνική Ιβηρία ("Hispania Tarraconensis"). Αποτελούσαν την τέταρτη περιφέρεια της επαρχίας με κυβερνήτη πρεφέκτορα ("praefectus pro legato"). Επιγραφές της εποχής του Νέρωνα αναφέρουν την διακυβέρνηση ως "PRAEF. PRAE LEGATO INSULAR. BALIARUM." ("Orelli, No. 732"). Στη συνέχεια αποτέλεσαν ξεχωριστή επαρχία, πιθανότατα κατά τη διαίρεση της αυτοκρατορίας από τον Μεγάλο Κωνσταντίνο.
Τα δύο μεγαλύτερα νησιά (Μαγιόρκα και Μινόρκα), τα οποία και με την ιστορική σημασία της ονομασίας αποτελούσαν τις Βαλεαρίδες νήσους, παρείχαν αρκετά καταφύγια για τα πλοία, με όρμους και κολπίσκους, οι οποίοι είναι βραχώδεις και απαιτούν προσοχή κατά τη ναυσιπλοΐα. Και τα δύο νησιά ήταν αρκετά γόνιμα για όλα τα αγροτικά είδη, εκτός από κρασί και ελαιόλαδο. Ήταν γνωστά για την κτηνοτροφία τους, και ειδικότερα για τα μουλάρια του μικρότερου νησιού (Μινόρκα), για τους πολυάριθμους λαγούς τους, καθώς και για την απουσία ερπετών. Τα σαλιγκάρια, ιδιαίτερο στοιχείο της Ρωμαϊκής διατροφής, ήταν άφθονα στα νησιά, ενώ ένα τοπικό είδος με την ονομασία "cavaticae" διαβιούσε στα σπήλαια των νησιών. Το κύριο ορυκτό προϊόν ήταν η τερρακότα, αναφερόμενη ως σινώπη, το οποίο χρησιμοποιούνταν στη ζωγραφική. Το ρετσίνι και η πίσσα των νησιών αναφέρονται επίσης ως προϊόντα από τον Διόδωρο. Από την ίδια πηγή, ο πληθυσμός των νησιών εκτιμάται στις 30.000 κατοίκους.
Το τμήμα της Μεσογείου γύρω από τις Βαλεαρίδες και ανατολικά της Ισπανικής ακτής, ήταν γνωστό με τη ρωμαϊκή ονομασία «"Mare Balearicum"» ή «"Sinus Balearicus"».
Μεταρωμαϊκή εποχή και κατάκτηση από την Αραγωνία.
Μετά την πτώση της Ρωμαϊκής Αυτοκρατορίας και το χάος που ακολούθησε, τα νησιά κατακτήθηκαν από τους Βανδάλους. Στη συνέχεια ανακτήθηκαν από τη Βυζαντινή Αυτοκρατορία, αλλά σύντομα η κυριαρχία τους πέρασε στα χέρια των Μαυριτανών, παράλληλα με την κατάκτηση της Ιβηρικής χερσονήσου.
Μεταξύ του 1113 και του 1115, ένας στόλος από την Τοσκάνη και τη Λομβαρδία με αρχηγούς τον Ούγκο ντα Παρλάσκιο Εμπρίακο και τον Αρχιεπίσκοπο Πιέτρο Μορικόνι της Δημοκρατίας της Πίζας, επιτέθηκε με επιτυχία στις Βαλεαρίδες. Η εκστρατεία αυτή ξεκίνησε από το Πόρτο Τόρρες και είχε την υποστήριξη του Κωνσταντίνου του Α΄ του Λογκουντόρο.
Το 13ο αιώνα, ο βασιλιάς Ιάκωβος Α' της Αραγωνίας κατέκτησε τα νησιά και στη συνέχεια ίδρυσε το Βασίλειο της Μαγιόρκα, αλλά το 1344 το βασίλειο καταργήθηκε και ενσωματώθηκε στις κτήσεις του Στέμματος της Αραγωνίας. Με το γάμο της Ισαβέλλας της Καστίλλης με τον Φερδινάνδο τον Β΄ της Αραγωνίας τα νησιά πέρασαν, όπως και το σύνολο του Στέμματος, στην εξουσία του κληρονόμου των Καθολικών Βασιλέων, Καρόλου Κουίντου.
Οι Βαλεαρίδες δέχονταν συχνά τις επιθέσεις πειρατών από τη Βόρεια Αφρική. Το νησί Φορμεντέρα είχε εγκαταλειφθεί για ένα διάστημα από τους κατοίκους του ως συνέπεια των επιδρομών. Τα έτη 1514, 1515 και 1521, οι ακτές των νησιών και της ηπειρωτικής Ισπανίας δέχθηκαν τις επιδρομές Τουρκικών πειρατών και του Οθωμανικού στόλου του ναυάρχου Χαϊρεντίν Μπαρμπαρόσα.
Το νησί της Μινόρκα αποτέλεσε Βρετανική εξάρτηση του Στέμματος για το μεγαλύτερο μέρος του 18ου αιώνα, ως αποτέλεσμα της συνθήκης της Ουτρέχτης, κατά την οποία η Ισπανία παρέδωσε το Γιβραλτάρ και τη Μινόρκα στη Μεγάλη Βρετανία μετά την κατάκτησή τους κατά τον πόλεμο της Ισπανικής διαδοχής. Η Μινόρκα επέστρεψε στο Ισπανικό Στέμμα οριστικά με τη συνθήκη της Αμιένης το 1802 κατά τους πολέμους της Γαλλικής Επανάστασης.
Πληθυσμός των Νησιών.
Σύμφωνα με την απογραφή του 2011, τα νησιά έχουν ξεχωριστά τον εξής πληθυσμό:
Διοίκηση.
Πρόεδρος της περιφερειακής κυβέρνησης είναι η Φρανθίνα Αρμενγκόλ από τις 2 Ιουλίου 2015. Οι τελευταίες εκλογές για την εκλογή του κοινοβουλίου της αυτόνομης κοινότητας διεξήχθησαν στις 26 Μαΐου 2019.

</doc>
<doc id="60971" url="https://el.wikipedia.org/wiki?curid=60971" title="Κάρντιφ">
Κάρντιφ

Το Κάρντιφ (ουαλικά: "Caerdydd" «Καϊρντύδ», αγγλικά: "Cardiff") είναι η μεγαλύτερη πόλη και πρωτεύουσα της Ουαλίας. Βρίσκεται στη νότια ακτή της χώρας και κατοικείται από 350.000 ανθρώπους.
Μέχρι τον 19ο αιώνα ήταν μια μικρή πόλη, ώσπου η εισαγωγή της βιομηχανίας στην περιοχή την ανέδειξε σε ένα σημαντικό λιμάνι εξυπηρετώντας την μεταφορά κάρβουνου. Αναπτύχθηκε τόσο ώστε να καταλήξει στο να γίνει η μεγαλύτερη πόλη στην Ουαλία και σήμερα αντιπροσωπεύει ένα σημαντικό κέντρο πολιτισμού, αθλητισμού και ιστορίας στο Ηνωμένο Βασίλειο.
Το Κάρντιφ ανακηρύχτηκε πρωτεύουσα της Ουαλίας το 1955 και σήμερα είναι η 10η σε έκταση πόλη στο Ηνωμένο Βασίλειο.

</doc>
<doc id="60972" url="https://el.wikipedia.org/wiki?curid=60972" title="Θέουτα">
Θέουτα

Η Θέουτα (ισπανικά: "Ceuta") είναι αυτόνομη κοινότητα στη βόρεια ακτή της Αφρικής, ακριβώς απέναντι από το Γιβραλτάρ, η οποία είναι έδαφος της Ισπανίας. Αποτελεί μια από τις 17 αυτόνομες κοινότητες (Περιφέρειες) της χώρας και έχει χερσαία σύνορα στα νότια με το Μαρόκο.
Τα εδάφη της Μελίγια και της Θέουτα είναι σήμερα τα μοναδικά εδάφη Ευρωπαϊκών κρατών στην Αφρική. Το Μαρόκο θεωρεί ότι αυτά τα εδάφη καθώς και ορισμένες νησίδες (Περεχίλ) θα έπρεπε να του ανήκουν και συνεπώς αποτελούν σημείο τριβής μεταξύ των δύο κρατών.
Διοίκηση.
Πρόεδρος και δήμαρχος της περιφερειακής κυβέρνησης είναι ο Χουάν Χεσούς Βίβας από τις 7 Φεβρουαρίου 2001. Οι τελευταίες εκλογές για την εκλογή του κοινοβουλίου της αυτόνομης κοινότητας διεξήχθησαν στις 26 Μαΐου 2019.

</doc>
<doc id="60974" url="https://el.wikipedia.org/wiki?curid=60974" title="Μελίγια">
Μελίγια

Η Μελίγια (ισπανικά: "Melilla") είναι παράλια πόλη στη βόρεια ακτή της Αφρικής, η οποία αποτελεί έδαφος της Ισπανίας, πιθανώς το αρχαίο "Ρουσάδειρον", η Μλίλια των Μαυριτανών. Είναι κτισμένη επί της ανατολικής πλευράς της ομώνυμης χερσονήσου που καταλήγει στο ακρωτήριο Τρες Φόρκας. Αποτελεί μια από τις 17 αυτόνομες κοινότητες (Περιφέρειες) της χώρας (αυτόνομη πόλη) και έχει χερσαία σύνορα στα νότια με το Μαρόκο. Βρίσκεται σε απόσταση 15 περίπου χιλιομέτρων από την Μαροκινή πόλη Ναντόρ. Το 1945 αριθμούσε περίπου 77.000 κατοίκους. Ο λιμένας Μελίγια, μολονότι προστατεύεται από τους δυτικούς και βορείους ανέμους, μέχρι το 1950 δεν διέθετε κατάλληλες και σύγχρονες εγκαταστάσεις που όμως άρχισαν να εκτελούνται με ταχύ ρυθμό στη δεκαετία του 1970.
Η Μελίγια αν και αρχικά φοινικική πόλη υποτάχθηκε διαδοχικά από τους Ρωμαίους, τους Βανδάλους, τους Βυζαντινούς και τους Άραβες. Το 1496 καταλήφθηκε από τους Ισπανούς παραμένοντας έκτοτε υπό την κυριαρχία τους. Στην πόλη αυτή το 1936 κηρύχθηκε η επανάσταση από τον στρατηγό Φρανθίσκο Φράνκο, η οποία προκάλεσε τον ισπανικό εμφύλιο πόλεμο. Οι περισσότεροι σήμερα κάτοικοι είναι Ισπανοί.
Τα εδάφη της Μελίγια και της Θέουτα είναι σήμερα τα μοναδικά εδάφη Ευρωπαϊκών κρατών στην Αφρική. Το Μαρόκο θεωρεί ότι αυτά τα εδάφη καθώς και ορισμένες νησίδες (Περσίλ) θα έπρεπε να του ανήκουν και συνεπώς αποτελούν σημείο τριβής μεταξύ των δύο κρατών.
Διοίκηση.
Πρόεδρος της περιφερειακής κυβέρνησης και δήμαρχος είναι ο Εδουάρδο δε Κάστρο από τις 15 Ιουνίου 2019. Οι τελευταίες εκλογές για την εκλογή του κοινοβουλίου διεξήχθησαν στις 26 Μαΐου 2019.

</doc>
<doc id="60979" url="https://el.wikipedia.org/wiki?curid=60979" title="Ελισάβετ Β΄ του Ηνωμένου Βασιλείου">
Ελισάβετ Β΄ του Ηνωμένου Βασιλείου

Η Ελισάβετ Β΄ (αγγλικά: "Elizabeth II," 21 Απριλίου 1926) είναι η Βασίλισσα του Ηνωμένου Βασιλείου και άλλων Βασιλείων της Κοινοπολιτείας των Εθνών, της οποίας είναι και επικεφαλής, ενώ αποτελεί Υπέρτατη Κυβερνήτης της Εκκλησίας της Αγγλίας. Ανέβηκε στο θρόνο το 1952 και αποτελεί τη μακροβιότερη μονάρχη στην ιστορία του Ηνωμένου Βασιλείου και τη μακροβιότερη βασίλισσα στην παγκόσμια ιστορία.
Πρώιμα χρόνια.
Η "Ελισάβετ Αλεξάνδρα Μαρία" είναι το πρώτο παιδί του Αλβέρτου, Δούκα της Υόρκης (μετέπειτα "Γεωργίου ΣΤ΄"), και της συζύγου του Ελισάβετ, Δούκισσας της Υόρκης (μετέπειτα "Βασίλισσας Ελισάβετ"). Ο πατέρας της ήταν ο δεύτερος γιος του Γεωργίου Ε΄ του Ηνωμένου Βασιλείου και της Μαρίας του Τεκ. Η μητέρα της ήταν η νεότερη κόρη του Σκωτσέζου αριστοκράτη Κλωντ Μπόους-Λάιον, 14ος Κόμης του Στράθμορ και Κίνγκχορν, και της Σεσίλια Κάβεντις-Μπέντινκ. Η Ελισάβετ γεννήθηκε, με καισαρική τομή, την Τετάρτη 21 Απριλίου 1926 στις 2.40 π.μ., στο σπίτι των παππούδων της στο Λονδίνο. Βαπτίστηκε στις 29 Μαΐου από τον Αγγλικανό Αρχιεπίσκοπο της Υόρκης, Κόσμο Γκόρντον Λανγκ, στο παρεκκλήσι Ανακτόρων του Μπάκιγχαμ. Τα γενέθλιά της τα γιορτάζει και δεύτερη φορά, τον Μάιο ή τον Ιούνιο, χωρίς καθορισμένη ημερομηνία.
Πήρε τα ονόματα "Ελισάβετ", προς τιμήν της μητέρας της, "Αλεξάνδρα" προς τιμήν της μητέρας του παππού της Γεωργίου Ε΄ και "Μαρία" προς τιμήν της μητέρας του πατέρα της. Κατά τη διάρκεια της παιδικής της ηλικίας, η στενή της οικογένεια συνήθιζε να την φωνάζει "Λίλιμπετ".
Η Μαργαρίτα, η μοναδική αδερφή της Ελισάβετ, γεννήθηκε τέσσερα χρόνια μετά από εκείνη. Οι δύο πριγκίπισσες έλαβαν εκπαίδευση κατ' οίκον, υπό την επίβλεψη της μητέρας τους και της γκουβερνάντας τους, Μάριον Κρώφορντ, η οποία ήταν γνωστή ως "Κρόουφι". Τα μαθήματα εστιάζονταν στην ιστορία, τη γλώσσα, τη λογοτεχνία και τη μουσική. Το 1950 η Κρώφορντ δημοσίευσε μια βιογραφία της παιδικής ηλικίας της Ελισάβετ και της Μαργαρίτας, με τίτλο "Οι Μικρές Πριγκίπισσες". Το βιβλίο περιγράφει την αγάπη της Ελισάβετ για τα άλογα και τα σκυλιά, την μεθοδικότητα και νοοτροπία υπευθυνότητας του χαρακτήρα της. Ο Ουίνστον Τσώρτσιλ σημείωσε ότι η Ελισάβετ στην ηλικία των δύο ετών είχε ένα αέρα κύρους και αντανακλαστικότητας που προκαλούν έκπληξη σε ένα βρέφος. Η ξαδέρφη της Μάργκαρετ Ρόουντς την περιέγραψε ως ένα κεφάτο μικρό κορίτσι, αλλά ιδιαίτερα λογικό και καλότροπο.
Έλαβε το πρώτο της πόνυ σε ηλικία 4 ετών. Το όνομά της ήταν Πέτζι.
Το πρώτο επίσημο πορτραίτο της ολοκληρώθηκε σε ηλικία 7 ετών.
Διάδοχος του θρόνου.
Κατά τη διάρκεια της βασιλείας του παππού της η Ελισάβετ ήταν η τρίτη στη σειρά της διαδοχής στο θρόνο, πίσω από τον θείο της Εδουάρδο, Πρίγκιπα της Ουαλίας, και τον πατέρα της Αλβέρτο, Δούκα της Υόρκης. Μολονότι η γέννησή της δημιούργησε δημόσιο ενδιαφέρον, δεν αναμενόταν να γίνει βασίλισσα, καθώς ο θείος της ήταν νέος και πολλοί υπέθεταν ότι θα παντρευόταν και θα αποκτούσε παιδιά. Το 1936, όταν ο παππούς της Γεώργιος Ε΄ πέθανε και ο θείος της τον διαδέχτηκε στο θρόνο ως "Εδουάρδος Η΄", η Ελισάβετ πέρασε στη δεύτερη θέση στη γραμμή της διαδοχής, καθώς ο πατέρας της βρισκόταν στην πρώτη θέση. Αργότερα τον ίδιο χρόνο ο Εδουάρδος θα αναγκαστεί να παραιτηθεί, μετά την κρίση που θα ξεσπάσει ύστερα από πρόταση γάμου που έκανε στην διαζευγμένη Ουώλλις Σίμπσον. Κατά συνέπεια, ο πατέρας της Ελισάβετ έγινε βασιλιάς, και εκείνη έγινε διάδοχος του θρόνου. Αν οι γονείς της αποκτούσαν ένα γιο, κάτι που δεν έγινε, η Ελισάβετ θα έχανε την πρώτη θέση της διαδοχής.
Η Ελισάβετ έλαβε ιδιαίτερα μαθήματα στη συνταγματική ιστορία από τον Χένρυ Μάρτεν, αντιπρύτανη του Κολεγίου Ήτον, ενώ διδάχτηκε γαλλικά από γαλλόφωνες γκουβερνάντες που την είχαν αναλάβει.
Δεύτερος Παγκόσμιος Πόλεμος.
Τον Σεπτέμβριο του 1939 η Βρετανία εισήλθε στον Β' Παγκόσμιο Πόλεμο, ο οποίος διήρκεσε μέχρι το 1945. Κατά την διάρκεια του πολέμου, το Λονδίνο δέχτηκε ένα μεγάλο κύμα αεροπορικών βομβαρδισμών, και πολλά παιδιά απομακρύνθηκαν σε ασφαλέστερες τοποθεσίες. Η πρόταση του υψηλόβαθμου πολιτικού Ντάγκλας Χογκ για μεταφορά των δύο πριγκιπισσών στον Καναδά, απορρίφθηκε από τη μητέρα της Ελισάβετ, η οποία δήλωσε ότι η οικογένεια δεν θα φύγει ποτέ από τη Βρετανία. Ωστόσο οι πριγκίπισσες Ελισάβετ και Μαργαρίτα εγκαταστάθηκαν στο Κάστρο Μπαλμόραλ της Σκωτίας μέχρι τα Χριστούγεννα του 1939, όταν και μετακινήθηκαν στην Οικία Σάντριγχαμ στο Νόρφολκ. Από το Φεβρουάριο μέχρι το Μάιο του 1940 έζησαν στο Βασιλικό Οίκημα των Ουίνδσορ, ώσπου εγκαταστάθηκαν στο Κάστρο Ουίνδσορ, όπου και πέρασαν το μεγαλύτερο μέρος των επόμενων πέντε ετών του πολέμου. Στο Κάστρο Ουίνδσορ οι πριγκίπισσες ανέβαζαν έργα παντομίμας τα Χριστούγεννα προκειμένου να βοηθήσουν οικονομικά το έργο της μητέρας τους, η οποία είχε ιδρύσει ένα οργανισμό για τη δημιουργία στρατιωτικών ενδυμασιών. Το 1940 η 14χρονη Ελισάβετ έκανε την πρώτη της ραδιοφωνική εκφώνηση στο BBC, μέσω του οποίου απευθύνθηκε σε άλλα παιδιά που είχαν απομακρυνθεί από τις πόλεις. Σε ένα μέρος από αυτή την εκφώνηση είπε:
Το 1943, σε ηλικία 16 ετών, η Ελισάβετ πραγματοποίησε την πρώτη της δημόσια εμφάνισή, σε μια επίσκεψη στους φρουρούς Γρεναδιέρους, στους οποίους είχε διοριστεί συνταγματάρχης το προηγούμενο έτος. Καθώς πλησίαζαν τα 18α γενέθλιά της, η Ελισάβετ έγινε μέλος του Συμβουλίου του Κράτους, σύμφωνα με το οποίο σε περίπτωση ανικανότητας ή απουσίας του πατέρα της στο εξωτερικό μπορούσε να αναλάβει επίσημα καθήκοντα. Τον Φεβρουάριο του 1945 εντάχθηκε στη βοηθητική υπηρεσία γυναικών, ως επίτιμη ανθυπολοχαγός ("Second Subaltern"). Εκπαιδεύτηκε ως οδηγός και μηχανικός και προήχθη πέντε μήνες αργότερα σε σε επίτιμη λοχαγός ("Junior Commander").
Στο τέλος του πολέμου στην Ευρώπη, στις 8 Μαΐου 1945, οι πριγκίπισσες Ελισάβετ και Μαργαρίτα ανακατεύτηκαν ανώνυμα με τα πλήθη που πανηγύριζαν στους δρόμους του Λονδίνου. Η Ελισάβετ αργότερα δήλωσε σε μια συνέντευξη ότι η ίδια με την αδερφή της ήταν φοβισμένες μήπως αναγνωρίζονταν από τον κόσμο, ενώ όπως θυμάται όλοι γύρω της ήταν ευτυχισμένοι και ανακουφισμένοι για το τέλος του πολέμου.
Κατά τη διάρκεια του πολέμου, καταρτίστηκαν σχέδια για την καταστολή του Ουαλικού εθνικισμού συσχετίζοντας την Ελισάβετ στενότερα με την Ουαλία. Ουαλοί πολιτικοί πρότειναν να ονομαστεί η Ελισάβετ "Πριγκίπισσα της Ουαλίας" στο 18ο έτος της ηλικίας της. Η ιδέα αυτή υποστηρίχθηκε από τον υπουργό εσωτερικών Χέρμπερτ Μόρισσον, όμως απορρίφθηκε από τον Βασιλιά, επειδή θεωρούσε ότι ένας τέτοιος τίτλος μπορούσε να δοθεί αποκλειστικά σε αρσενικό διάδοχο του θρόνου και στη σύζυγό του. Το 1946 η Ελισάβετ επισκέφτηκε και συμμετείχε στο Ουαλικό φεστιβάλ Άιστεντφοντ στο οποίο ανακηρύχτηκε επίτιμη βάρδος.
Το 1947 η Πριγκίπισσα Ελισάβετ πραγματοποίησε το πρώτο της υπερπόντιο ταξίδι, συνοδεύοντας τους γονείς της στη Νότια Αφρική. Κατά τη διάρκεια του ταξιδιού, σε μια ραδιοφωνική εκπομπή προς την Βρετανική Κοινοπολιτεία για τα 21α γενέθλιά της, έκανε την ακόλουθη δέσμευση: 
Γάμος και οικογένεια.
Η Ελισάβετ συνάντησε το μελλοντικό σύζυγό της, Φίλιππο πρίγκιπα της Ελλάδας και της Δανίας το 1934 και το 1937. Οι δυο τους μάλιστα είναι τρίτα ξαδέλφια μέσω της συγγένειάς τους με τον Χριστιανό Θ΄ της Δανίας, αλλά και μέσω της συγγένειάς τους με τη Βασίλισσα Βικτωρία του Ηνωμένου Βασιλείου. Μετά από μία άλλη συνάντηση στο Βασιλικό Ναυτικό Κολλέγιο του Ντάρτμουθ τον Ιούλιο του 1939, η Ελισάβετ, αν και μόλις 13 ετών, δήλωσε ότι είχε ερωτευτεί τον Φίλιππο, ενώ έπειτα ξεκίνησαν να ανταλλάσσουν επιστολές, κάτι που συνεχίστηκε για τα επόμενα επτά έτη. Ο αρραβώνας τους ανακοινώθηκε επίσημα στις 9 Ιουλίου 1947.
Ο αρραβώνας τους τότε δημιούργησε διαμάχη, καθώς ο Φίλιππος δεν είχε οικονομική ισχύ, ήταν γεννημένος σε άλλη χώρα και είχε αδελφές που είχαν παντρευτεί Γερμανούς ευγενείς με ναζιστικές διασυνδέσεις. Σημαντικό ήταν επίσης το γεγονός ότι ο πατέρας του Φιλίππου, Ανδρέας πρίγκιπας της Ελλάδας, είχε κριθεί συνένοχος από στρατοδικείο στην Ελλάδα για πράξεις που προκάλεσαν τη Μικρασιατική Καταστροφή. Η γκουβερνάντα της Ελισάβετ, Μάριον Κρώφορντ, έγραψε: «"Μερικοί από τους συμβούλους του Βασιλιά δεν τον θεωρούν αρκετά καλό για εκείνη. Ήταν ένας πρίγκιπας χωρίς σπίτι ή βασίλειο...Πέρα από χαρούμενες, εκείνες οι φθινοπωρινές ημέρες πρέπει να ήταν για τη Λίλιμπετ γεμάτες από αμφιβολίες, γεμάτες από αμηχανίες, αβεβαιότητες και λύπες"». Η μητέρα της Ελισάβετ είχε αναφέρει, σε μετέπειτα βιογραφίες της, ότι είχε αντιταχθεί σε αυτόν τον γάμο αρχικά, ενώ είχε δώσει στον Φίλιππο τον τίτλο «"ο Ούνος"». Μετέπειτα όμως είπε στον βιογράφο Τιμ Χελντ ότι ο Φίλιππος ήταν «"ένας Άγγλος τζέντλεμαν"».
Πριν από τον γάμο ο Φίλιππος αποποιήθηκε τους ελληνικούς και δανικούς τίτλους ευγενείας που κατείχε, προσηλυτίστηκε στον Αγγλικανισμό από την Ορθοδοξία και υιοθέτησε τον τίτλο "Υπολοχαγός Φίλιπ Μαουντμπάττεν", λαμβάνοντας έτσι το επώνυμο της βρετανικής οικογένειας της μητέρας του. Λίγο πριν από τον γάμο πήρε τον τίτλο "Δούκας του Εδιμβούργου" και την προσφώνηση "Αυτού Βασιλική Υψηλότητα".
Η Ελισάβετ και ο Φίλιππος παντρεύτηκαν στις 20 Νοεμβρίου 1947 στο Αββαείο του Ουέστμινστερ. Έλαβαν 2.500 γαμήλια δώρα και 10.000 τηλεγραφήματα από όλο τον κόσμο. Επειδή η Βρετανία δεν είχε ακόμη ανακάμψει πλήρως από την καταστροφή του πολέμου, η Ελισάβετ ζήτησε να χρησιμοποιηθούν κουπόνια για να αγοραστούν τα υλικά για το νυφικό της, το οποίο σχεδιάστηκε από τον Νόρμαν Χάρτνελ. Στη μεταπολεμική Βρετανία, δεν ήταν αποδεκτό για τον Δούκα Φίλιππο να έχει γερμανικές σχέσεις, ακόμα και με τις τρεις αδελφές του, οι οποίες δεν προσκλήθηκαν στο γάμο. Στον γάμο δεν προσκλήθηκε ούτε ο θείος της Ελισάβετ και πρώην βασιλιάς της χώρας, Εδουάρδος Η΄.
Η Ελισάβετ και ο Φίλιππος απέκτησαν τέσσερα παιδιά:
Βασιλεία.
Άνοδος στο θρόνο και στέψη.
Κατά τη διάρκεια του 1951, η υγεία του Γεωργίου ΣΤ΄ είχε επιδεινωθεί και η Ελισάβετ συχνά τον αντικαθιστούσε σε δημόσιες εκδηλώσεις. Όταν εκείνη περιόδευσε τον Καναδά και έπειτα επισκέφθηκε τον Πρόεδρο των ΗΠΑ Χάρρυ Τρούμαν στην Ουάσινγκτον, τον Οκτώβριο του 1951, ο ιδιωτικός γραμματέας της, Μάρτιν Τσάρτερις, έφερε μαζί του μια πρόχειρη διακήρυξη ανόδου στο θρόνο της Ελισάβετ, σε περίπτωση που ο βασιλιάς πέθαινε ενώ εκείνη βρισκόταν στην περιοδεία. Στις αρχές του 1952 η Ελισάβετ και ο Φίλιππος σχεδίαζαν περιοδεία στην Αυστραλία και τη Νέα Ζηλανδία, ενώ βρίσκονταν στην Κένυα. Στις 6 Φεβρουαρίου του 1952 και ήταν ακόμα στην Κένυα, διαδόθηκε η είδηση για το θάνατο του Βασιλιά. Ο Φίλιππος ήταν αυτός που μετέφερε τα νέα στη νέα Βασίλισσα. Ο Μάρτιν Τσάρτερις της ζήτησε να επιλέξει όνομα για τη βασιλεία της, όμως εκείνη επέλεξε να κρατήσει το όνομα "Ελισάβετ". Λίγο αργότερα ανακηρύχτηκε βασίλισσα, ενώ πλέον η επίσημη κατοικία της θα ήταν τα ανάκτορα του Μπάκιγχαμ.
Με την άνοδο της Ελισάβετ φαινόταν πιθανό ο βασιλικός οίκος να φέρει το όνομα του συζύγου της "Μαουντμπάττεν", όπως είναι το έθιμο να λαμβάνει η σύζυγος το επώνυμο του άντρα της μετά το γάμο. Ο Βρετανός πρωθυπουργός Ουίνστον Τσώρτσιλ και η γιαγιά της Ελισάβετ, η Βασίλισσα Μαρία, ήταν υπέρ της διατήρησης του ονόματος "Ουίνδσορ" ως προσδιοριστικό του βασιλικού οίκου, πείθοντας έτσι την Ελισάβετ να εκδώσει μια διακήρυξη την 9η Απριλίου 1952 με την οποία υπογραμμιζόταν ότι το "Ουίνδσορ" θα συνέχιζε να υφίσταται ως όνομα του βασιλικού οίκου. Ο Φίλιππος έπειτα διαμαρτυρήθηκε καθώς δεν μπορούσε να δώσει το επώνυμό του στα δικά του παιδιά. Το 1960, μετά το θάνατο της Βασίλισσας Μαρίας το 1953 και την παραίτηση του Τσώρτσιλ το 1955, αποφασίστηκε το επώνυμο "Μαουντμπάττεν-Ουίνδσορ" να δίνεται στους αρσενικούς απογόνους του Φίλιππου και της Ελισάβετ που δεν φέρουν βασιλικούς τίτλους.
Παρά το θάνατο της Βασίλισσας Μαρίας στις 24 Μαρτίου, οι διαδικασίες για την ενθρόνιση της Ελισάβετ συνεχίζονταν, όπως είχε ζητήσει και η Μαρία πριν το θάνατό της. Έτσι, στις 2 Ιουνίου 1953, σε τελετή που έγινε στο Αββαείο του Ουεστμίνστερ, έγινε η ενθρόνιση, η οποία ήταν η πρώτη στέψη που μεταδόθηκε τηλεοπτικά σε όλο τον κόσμο, και η πρώτη απευθείας μετάδοση της EBU.
Οι πρώτες δεκαετίες.
Η Βασίλισσα έγινε μάρτυρας, κατά τα πρώτα χρόνια που ήταν στο θρόνο, του μετασχηματισμού της Βρετανικής Αυτοκρατορίας στην Κοινοπολιτεία των Εθνών. Όμως, τη στιγμή της ανόδου της στο θρόνο η μετάβαση είχε ήδη ξεκινήσει και η Ελισάβετ ήταν ανώτατος άρχοντας πολλαπλών ανεξάρτητων κρατών. Τα έτη 1953 -54, η Βασίλισσα και ο σύζυγός της, ξεκίνησαν μια εξάμηνη παγκόσμια περιοδεία. Κατά τη διάρκεια της περιοδείας, τα πλήθη που συνάντησε η Ελισάβετ ήταν τεράστια. Υπολογίζεται ότι τα τρία τέταρτα του πληθυσμού της Αυστραλίας την είχαν δει σε αυτήν την περιοδεία. Κατά τη διάρκεια της βασιλείας της, η Βασίλισσα έχει πραγματοποιήσει επίσημα ταξίδια σε ξένες χώρες και χώρες της Κοινοπολιτείας, κάνοντάς την έτσι ως την πιο πολυταξιδεμένη αρχηγό κράτους στην ιστορία.
Τον Νοέμβριο του 1956, η Βρετανία και η Γαλλία εισέβαλαν στην Αίγυπτο σε μια εν τέλει αποτυχημένη προσπάθεια να καταλάβουν Διώρυγα του Σουέζ. Ο ναύαρχος Λούις Μαουντμπάττεν ισχυρίστηκε ότι η Βασίλισσα ήταν αντίθετη στην εισβολή αυτή, κάτι που ο πρωθυπουργός της Βρετανίας Άντονυ Ήντεν αρνήθηκε. Δύο μήνες αργότερα όμως ο Ήντεν παραιτήθηκε εξαιτίας του αδιεξόδου στο μέτωπο της Αιγύπτου.
Η απουσία ενός επίσημου μηχανισμού εντός του Συντηρητικού Κόμματος για την επιλογή ενός νέου αρχηγού σήμαινε ότι, μετά την παραίτηση του Ήντεν, έπρεπε η Βασίλισσα να αποφασίσει σε ποιον να αναθέσει το σχηματισμό κυβέρνησης. Ο Ήντεν συνέστησε ότι εκείνη θα έπρεπε να συμβουλευτεί το Λόρδο Ρόμπερτ Σόλσμπερυ. Ο Λόρδος Σόλσμπερυ και ο Λόρδος Ντέιβιντ Μάξγουελ συμβουλεύτηκαν το Βρετανικό Υπουργικό Συμβούλιο, τον Ουίνστον Τσώρτσιλ και τον πρόεδρο της «"Επιτροπής 1922"» του Συντηρητικού Κόμματος, με αποτέλεσμα η βασίλισσα να διορίσει τον υποψήφιο που εκείνοι συνέστησαν, τον Χάρολντ Μακμίλαν.
Η κρίση στο Σουέζ και η επιλογή του διαδόχου του Ήντεν οδήγησε το 1957 στην πρώτη μεγάλη προσωπική επίκριση της βασίλισσας. Σε ένα περιοδικό, το οποίο κατείχε και επιμελούνταν ο Τζον Γκριγκ, κατηγορήθηκε έντονα για τις ικανότητές της που οδήγησαν στην επιλογή του Μακμίλαν. Ο Γκριγκ ωστόσο αποδοκιμάστηκε από δημόσια πρόσωπα για τις παρατηρήσεις του. Έξι χρόνια αργότερα, το 1963, ο Μακμίλαν παραιτήθηκε και συμβούλευσε τη βασίλισσα να διορίσει τον κόμη Άλεκ Ντάγκλας-Χομ ως πρωθυπουργό, συμβουλή που ακολούθησε. Όμως η βασίλισσα και πάλι βρέθηκε στο στόχαστρο κριτικής για το διορισμό του νέου πρωθυπουργού. Το 1965, ωστόσο, οι Συντηρητικοί υιοθέτησαν ένα επίσημο μηχανισμό για την εκλογή του νέου αρχηγού, μηδενίζοντας έτσι την ανάμιξη των ανακτόρων.
Το 1957 πραγματοποίησε επίσημη επίσκεψη στις Ηνωμένες Πολιτείες, όπου απευθύνθηκε στη Γενική Συνέλευση των Ηνωμένων Εθνών εξ ονόματος της Κοινοπολιτείας. Στην ίδια περιοδεία κήρυξε την έναρξη της 23ης περιόδου του Καναδικού Κοινοβουλίου, κάτι που δεν είχε ξανασυμβεί στην ιστορία του Καναδά. Δύο χρόνια αργότερα, υπό την ιδιότητά της ως Βασίλισσα του Καναδά, επισκέφτηκε ξανά τις Ηνωμένες Πολιτείες. Το 1961 περιόδευσε στην Κύπρο, την Ινδία, το Πακιστάν, το Νεπάλ, το Ιράν, την Γκάνα και άλλες χώρες.
Οι εγκυμοσύνες της Ελισάβετ με τους πρίγκιπες Ανδρέα και Εδουάρδο, το 1959 και το 1963 αντίστοιχα, καταγράφηκαν ως οι μόνες φορές που η βασίλισσα δεν πραγματοποίησε την έναρξη εργασιών του Βρετανικού Κοινοβουλίου κατά τη διάρκεια της βασιλείας της. Πέρα από την εκτέλεση των παραδοσιακών τελετών, εκείνη δημιούργησε νέες πρακτικές για τη μοναρχία της χώρας. Η σημαντικότερη ήταν η καθιέρωση περιπάτων, όπου σε αυτούς συναντούσε τυχαίους πολίτες, κάτι που ξεκίνησε στην περιοδεία της στην Αυστραλία και τη Νέα Ζηλανδία το 1970.
Τις δεκαετίες του 1960 και του 1970 σημειώθηκε επιτάχυνση στην αποαποικιοποίηση της Αφρικής και της Καραϊβικής. Τότε, πάνω από 20 χώρες απέκτησαν την ανεξαρτησία τους από τη Βρετανία ως μέρος της προγραμματισμένης μετάβασής τους σε καθεστώς αυτοδιοίκησης. Το 1965, ωστόσο, υπό την ηγεσία του Ίαν Σμιθ, η Ροδεσία, ανακήρυξε μονομερώς την πλήρη ανεξαρτησία της από τη Βρετανία, ενώ παράλληλα εξέφρασε την πίστη και αφοσίωση στην Ελισάβετ. Τότε, παρά το γεγονός ότι η Βασίλισσα τον απέπεμψε με επίσημο ανακοινωθέν και η διεθνής κοινότητα υπέβαλε κυρώσεις ενάντια στη Ροδεσία, το καθεστώς του επέζησε για πάνω από μια δεκαετία.
Τον Φεβρουάριο του 1974, και ενώ η βασίλισσα βρισκόταν σε περιοδεία, ο Βρετανός πρωθυπουργός Έντουαρντ Χιθ την συμβούλευσε να επιστρέψει στη Βρετανία και να προκηρύξει βουλευτικές εκλογές. Οι εκλογές δεν έδωσαν κοινοβουλευτική πλειοψηφία σε κάποιο κόμμα. Οι Συντηρητικοί του Χιθ μπορούσαν να παραμείνουν στην εξουσία μόνο με συνεργασία με το Φιλελεύθερο Κόμμα. Ο Χιθ παραιτήθηκε όταν οι συζητήσεις για το σχηματισμό κυβέρνησης συνασπισμού κατέρρευσαν. Η Βασίλισσα, έπειτα, ζήτησε από τον αρχηγό της αξιωματικής αντιπολίτευσης, τον Χάρολντ Ουίλσον να σχηματίσει κυβέρνηση.
Ένα χρόνο αργότερα, το 1975, προκλήθηκε συνταγματική κρίση στην Αυστραλία, καθώς ο πρωθυπουργός της Αυστραλίας Γκοφ Ουίτλαμ αποπέμφθηκε από τον Γενικό Κυβερνήτη Τζον Κερ, όταν η ελεγχόμενη από την αντιπολίτευση Γερουσία απέρριψε τις προτάσεις του προϋπολογισμού του Ουίτλαμ. Καθώς, όμως, ο Γουίτλαμ είχε την πλειοψηφία στη Βουλή των Αντιπροσώπων, ο πρόεδρός της Γκόρντον Σκολς έκανε έκκληση προς την Βασίλισσα να ανακαλέσει την απόφασή του Κερ. Εκείνη αρνήθηκε, δηλώνοντας ότι δεν παρεμβαίνει σε αποφάσεις που προβλέπονται στο Σύνταγμα της Αυστραλίας. Η κρίση αυτή τροφοδότησε έντονα αντιμοναρχικά αισθήματα στην Αυστραλία.
Ασημένιο Ιωβηλαίο.
Το 1977 η Ελισάβετ γιόρτασε το Ασημένιο Ιωβηλαίο, δηλαδή τα 25 χρόνια από την άνοδό της στο θρόνο. Εορτασμοί και άλλες εκδηλώσεις έλαβαν μέρος σε όλη την Κοινοπολιτεία, ενώ πολλές τέτοιες εκδηλώσεις συνέπεσαν με περιοδείες της στη Βρετανία και τις χώρες της Κοινοπολιτείας. Οι εορτασμοί επιβεβαίωσαν τη δημοτικότητα της Βασίλισσας, παρόλο που συνέπεσαν με την αρνητική κάλυψη από τον τύπο του χωρισμού της Πριγκίπισσας Μαργαρίτας από το σύζυγό της.
Το 1978 η Βασίλισσα έκανε δεκτό τον Ρουμάνο δικτάτορα Νικολάου Τσαουσέσκου, με τη σύζυγό του Έλενα. Η επίσκεψη προκάλεσε πολλά αρνητικά σχόλια. Λέγεται μάλιστα ότι ο δικτάτορας είχε φέρει μαζί του ένα δοκιμαστή τροφίμων, αλλά ακόμα και δικά του σεντόνια.
Την επόμενη χρονιά συνέβησαν δύο ιδιαίτερα αρνητικά γεγονότα. Το πρώτο ήταν η αποκάλυψη πως ο Άντονι Μπλαντ, πρώην επιθεωρητής των φωτογραφιών της Βασίλισσας, ήταν κομμουνιστής κατάσκοπος. Η δεύτερη ήταν η δολοφονία του συγγενή της Λούις Μαουντμπάττεν από ιρλανδική παραστρατιωτική οργάνωση.
Η Δεκαετία του 1980.
Στις 13 Ιουνίου 1981, κατά τη διάρκεια εθιμοτυπικής τελετής, έξι πυροβολισμοί εκτοξεύθηκαν από κοντινή απόσταση προς την Βασίλισσα, καθώς εκείνη βρισκόταν καθ' οδόν με το άλογό της. Η αστυνομία ανακάλυψε αργότερα ότι οι σφαίρες ήταν κενές. Ο 17χρονος τότε δράστης Μάρκους Σάρτζεντ καταδικάστηκε σε πέντε χρόνια φυλάκιση, αν και απελευθερώθηκε μετά από τρία. Από τον Απρίλιο ως το Σεπτέμβριο του 1982 η Βασίλισσα ήταν ιδιαίτερα ανήσυχη, εξαιτίας του Πολέμου των Φώκλαντ, στον οποίο μάλιστα συμμετείχε ο γιος της Ανδρέας. Στις 9 Ιουλίου του ίδιου έτους η Βασίλισσα ξύπνησε στην κρεβατοκάμαρά της στα Ανάκτορα του Μπάκιγχαμ διαπιστώνοντας ότι είχε εισέλθει εκεί ένας εισβολέας, ο Μάικλ Φέιγκαν, ο οποίος ήταν άνεργος πατέρας. Η Βασίλισσα παρέμεινε μαζί του για περίπου δέκα λεπτά μέχρι να καταφέρει να καλέσει την αστυνομία των ανακτόρων. Απ' ότι διαπιστώθηκε αργότερα, ο Φέιγκαν βρισκόταν αρκετή ώρα στο κτίριο των ανακτόρων, ενώ έκατσε και στο θρόνο της Βασίλισσας.
Στα τέλη του 1983 ο Αμερικανός πρόεδρος Ρόναλντ Ρήγκαν εξαπέλυσε επίθεση στη Γρενάδα για να ανατρέψει τον κομμουνιστή ηγέτη της. Αυτό όμως ενόχλησε ιδιαίτερα την Βασίλισσα Ελισάβετ, η οποία ήταν μονάρχης της Γρενάδας που αποτελούσε μέρος της Κοινοπολιτείας. Αργότερα η γενική συνέλευση του ΟΗΕ έκρινε την πράξη των ΗΠΑ ως παραβίαση του διεθνούς δικαίου.
Το έντονο ενδιαφέρον των μέσων ενημέρωσης για την ιδιωτική ζωή της βασιλικής οικογένειας, κατά τη διάρκεια της δεκαετίας του 1980, οδήγησε σε μια σειρά από πολύκροτες ιστορίες στον τύπο, εκ των οποίων αρκετές δεν ήταν απολύτως αληθινές. Ο συντάκτης της εφημερίδας "The Observer", Ντόναλντ Τρέλφορντ, έγραψε στις 21 Σεπτεμβρίου 1986: «"Η βασιλική σαπουνόπερα έχει φτάσει πλέον σε τέτοιο βάθος του δημόσιου ενδιαφέροντος που το όριο μεταξύ πραγματικότητας και φαντασίας έχει χάσει την όψη του...δεν είναι μόνο ότι μερικά έντυπα δεν ελέγχουν τα γεγονότα ή δέχονται διαψεύσεις' δεν τους νοιάζει αν οι ιστορίες είναι αληθινές ή όχι"».
Το 1987, στον Καναδά, η Ελισάβετ δήλωσε δημόσια την υποστήριξή της σε διατάξεις που αφορούσαν την αναθεώρηση του Συντάγματος του Καναδά, προκειμένου να αμβλυνθούν οι αποσχιστικές τάσεις στο Κεμπέκ. Η δήλωσή της όμως προκάλεσε έντονες επικρίσεις από τους αντιτιθέμενους στις συνταγματικές τροποποιήσεις, συμπεριλαμβανομένου του γαλλόφωνου πρώην πρωθυπουργού του Καναδά Πιερ Τρυντώ. Το ίδιο έτος, η εκλεγμένη κυβέρνηση των νησιών Φίτζι καθαιρέθηκε από ένα στρατιωτικό πραξικόπημα. Η Ελισάβετ, ως μονάρχης των νησιών, υποστήριξε τις προσπάθειες του Γενικού Κυβερνήτη, Ρατού Γκανιλάου, να διεκδικήσει την εκτελεστική εξουσία και να διαπραγματευθεί μια λύση. Ο πραξικοπηματίας, όμως, Σιτιβένι Ραμπούκα καθαίρεσε τον Γκανιλάου και κήρυξε τα Φίτζι δημοκρατία. Αυτήν την περίοδο, τα αντιμοναρχικά αισθήματα είχαν αυξηθεί στη Βρετανία, εξαιτίας των σχολίων του τύπου για τον πλούτο της Βασίλισσας, κάτι που προσπάθησε να διαψεύσει το παλάτι. Ωστόσο τα δημοσιεύματα για τις πολυτελείς εκδηλώσεις και τους υπερβολικούς γάμους της οικογένειας δεν σταματούσαν. Η συμμετοχή μελών της βασιλικής οικογένειας σε τηλεπαιχνίδι, τον Ιούνιο του 1987, για φιλανθρωπικό σκοπό γελοιοποιήθηκε με αποτέλεσμα η Βασίλισσα να γίνει στόχος σάτιρας.
Η Δεκαετία του 1990.
Το 1991, μετά το τέλος του Πολέμου του Κόλπου, η Ελισάβετ επισκέφτηκε και αγόρευσε στο Κογκρέσο των Ηνωμένων Πολιτειών, κάτι που συνέβαινε για πρώτη φορά από Βρετανό μονάρχη. Στην ομιλία της χαρακτήρισε τη βία στείρα, καθώς όπως είπε οι κοινωνίες βασίζονται σε αμοιβαίες συμφωνίες, σε συμβάσεις και στην ομοφωνία.
Σε ομιλία της στις 24 Νοεμβρίου 1992, με την ευκαιρία της 40ης επετείου της ανόδου της στο θρόνο, η Ελισάβετ ονόμασε το 1992 για εκείνη ως "απαίσιο έτος" (annus horribilis). Τον Μάρτιο του 1992 ο δεύτερος γιος της Ανδρέας και η σύζυγός του Σάρα Φέργκιουσον πήραν διαζύγιο. Τον Απρίλιο η κόρη της Άννα χώρισε με το σύζυγό της Μαρκ Φίλιπς. Κατά τη διάρκεια επίσημης επίσκεψης στη Γερμανία, τον Οκτώβριο, εξαγριωμένοι διαδηλωτές στη Δρέσδη της πέταξαν αυγά. Τελευταίο γεγονός ήταν το Νοέμβριο του ίδιου έτους η πυρκαγιά που ξέσπασε στο Κάστρο Ουίνδσορ, που προκάλεσε σοβαρές ζημιές. Εξαιτίας του γεγονότος ότι η μοναρχία λάμβανε αυξημένη κριτική και δημόσιο έλεγχο, στην ομιλία της στις 24 Νοεμβρίου είπε ότι κάθε θεσμός θα πρέπει να αναμένει κριτική, αλλά πρότεινε αυτή να γίνεται με μία δόση «χιούμορ, ευγένειας και κατανόησης». Δύο μέρες αργότερα ο Πρωθυπουργός Τζον Μέιτζορ ανακοίνωσε μεταρρυθμίσεις των οικονομικών της βασιλικής οικογένειας, όπως την πληρωμή φόρου εισοδήματος. Τον Δεκέμβριο, ο Κάρολος, Πρίγκιπας της Ουαλίας και η σύζυγός του, Νταϊάνα, Πριγκίπισσα της Ουαλίας, χωρίζουν, χωρίς να πάρουν διαζύγιο επί του παρόντος. Η επεισοδιακή χρονιά έκλεισε με μια αγωγή που απέστειλε η βασίλισσα στην εφημερίδα "The Sun", λόγω παραβίασης δικαιωμάτων πνευματικής ιδιοκτησίας, όταν η εφημερίδα δημοσίευσε το κείμενο του χριστουγεννιάτικου μηνύματος της βασίλισσας δύο μέρες πριν από την προγραμματισμένη εκπομπή του. Η εφημερίδα αναγκάστηκε να πληρώσει τα νομικά έξοδα, ενώ δώρισε £200.000 για φιλανθρωπικούς σκοπούς.
Στα χρόνια που ακολούθησαν, οι δημόσιες αποκαλύψεις σχετικά με την κατάσταση του γάμου του Καρόλου και της Νταϊάνα συνεχίστηκαν. Αυτήν την περίοδο τα αντιμοναρχικά αισθήματα στη Βρετανία φαίνονταν να έχουν φτάσει σε υψηλότερα από κάθε άλλη φορά επίπεδα. Η κριτική στο θεσμό της μοναρχίας βασιζόταν κυρίως στις συμπεριφορές και πράξεις της μελών της βασιλικής οικογένειας, παρά στο πρόσωπο της βασίλισσας. Στα τέλη του Δεκεμβρίου του 1995, σε συνεννόηση με τον σύζυγό της, τον πρωθυπουργό, τον αρχιεπίσκοπο του Καντέρμπουρυ και τον προσωπικό της γραμματέα, έδωσε στον Κάρολο και την Νταϊάνα την άδειά της για την έκδοση διαζυγίου. Ένα χρόνο μετά την έκδοση του διαζυγίου, το οποίο εκδόθηκε το 1996, η Νταϊάνα σκοτώθηκε σε αυτοκινητιστικό δυστύχημα στο Παρίσι στις 31 Αυγούστου 1997. Η βασίλισσα τότε βρισκόταν σε διακοπές με τον γιο και τα εγγόνια της στο Κάστρο Μπαλμόραλ της Σκωτίας. Εξαιτίας του εχθρικού κλίματος των μέσων ενημέρωσης, η βασίλισσα εξέδωσε διάγγελμα στις 5 Σεπτεμβρίου, μια ημέρα πριν από την κηδεία της Νταϊάνα. Στο διάγγελμα εξέφρασε τον θαυμασμό της για την Νταϊάνα και τα συναισθήματά της ως γιαγιά για τους πρίγκιπες Ουίλλιαμ και Χάρρυ. Μετά το διάγγελμα ένα μεγάλο μέρος της δημόσιας εχθρότητας εξατμίστηκε.
Χρυσό Ιωβηλαίο.
Το 2002 εορτάστηκε Χρυσό Ιωβηλαίο της Ελισάβετ ως Βασίλισσα, τα 50 χρόνια δηλαδή από την άνοδό της στο θρόνο. Η αδελφή και η μητέρα της πέθαναν το Φεβρουάριο και το Μάρτιο αντίστοιχα, κάτι που έκανε τα μέσα ενημέρωσης να εικάζουν ότι το Ιωβηλαίο θα είναι μια αποτυχία. Πραγματοποίησε όμως περιοδείες σε όλα τα βασίλεια της Κοινοπολιτείας, όπως είχε κάνει και το 1977, ενώ πολλές εκδηλώσεις και εορτασμοί συνέβησαν καθ' όλη τη διάρκεια του έτους. Στο Λονδίνο ένα εκατομμύριο άνθρωποι παρακολούθησαν τις εκδηλώσεις κάθε μέρα του τριήμερου εορτασμού του Ιωβηλαίου, ενώ ο δημόσιος ενθουσιασμός διάψευσε τις προβλέψεις των δημοσιογράφων.
Παρότι γενικά είναι υγιής σε όλη τη ζωή της, το 2003 πραγματοποίησε εγχείρηση και στα δύο της γόνατα. Τον Οκτώβριο του 2006 έχασε τα εγκαίνια του σταδίου Emirates Stadium, εξαιτίας μυικού πόνου στην πλάτη που την ταλαιπωρούσε από το καλοκαίρι.
Τον Μάιο του 2007 η εφημερίδα The Daily Telegraph ανέφερε σε άρθρο της από ανώνυμες πηγές ότι η βασίλισσα ήταν «"εξοργισμένη και απογοητευμένη"» από τις πολιτικές του Βρετανού Πρωθυπουργού Τόνυ Μπλαιρ, σχετικά με την παρουσία των Βρετανικών Ενόπλων Δυνάμεων στο Ιράκ και το Αφγανιστάν, αλλά και με άλλα εσωτερικά θέματα. Ωστόσο, σύμφωνα με το άρθρο, εκείνη αναγνώρισε τις προσπάθειες του Μπλερ για επίτευξη ειρήνης στη Βόρεια Ιρλανδία. Την Μεγάλη Πέμπτη 20 Μαρτίου 2008, η Βασίλισσα παρακολούθησε τη λειτουργία σε καθεδρικό ναό της Βόρειας Ιρλανδίας, κάτι που δεν είχε ξανασυμβεί ποτέ εκτός Αγγλίας και Ουαλίας. Μετά από πρόσκληση της Προέδρου της Ιρλανδίας Μαίρυ Μακ Αλίς, τον Μάιο του 2011, πραγματοποίησε την πρώτη επίσημη επίσκεψη Βρετανού μονάρχη στη Δημοκρατία της Ιρλανδίας.
Για δεύτερη φορά κατά τη βασιλεία της, η Ελισάβετ, απευθύνθηκε προς τη Γενική Συνέλευση των Ηνωμένων Εθνών το 2010. Ιδιαίτερη σημασία έθεσε κατά την ομιλία της στην αντιμετώπιση της τρομοκρατίας. Κατά τη διάρκεια της ίδιας επίσκεψης στη Νέα Υόρκη, κατέθεσε ένα στεφάνι στο σημείο των επιθέσεων της 11ης Σεπτεμβρίου 2001.
Διαμαντένιο Ιωβηλαίο.
Το 2012 εορτάστηκε το Διαμαντένιο Ιωβηλαίο της Βασίλισσας, καθώς ήταν η χρονιά της 60ης επετείου από την άνοδό της στο θρόνο. Σε διάγγελμά της, στις 6 Φεβρουαρίου 2012, δήλωσε μεταξύ άλλων: «"Σε αυτή την ξεχωριστή χρονιά, όπως εγώ αφιερώνω τον εαυτό μου εκ νέου στην υπηρεσία σας, ελπίζω ότι θα θυμόμαστε τη δύναμη της ομαδικότητας και της συλλογικής ισχύος της οικογένειας, της φιλίας και της καλής γειτονίας...Ελπίζω, επίσης, ότι αυτή η χρονιά του Ιωβηλαίου θα είναι μία ευκαιρία να δώσουμε ευχαριστίες για τις μεγάλες προόδους που έχουν γίνει από το 1952 και για να κοιτάξουμε προς το μέλλον με καθαρό μυαλό και ζεστή καρδιά"». Η Βασίλισσα και ο σύζυγός της πραγματοποίησαν μια εκτεταμένη περιοδεία στο Ηνωμένο Βασίλειο, ενώ τα παιδιά και τα εγγόνια της πραγματοποίησαν περιοδείες σε χώρες της Κοινοπολιτείας εκ μέρους της.
Η βασίλισσα στις 27 Ιουλίου 2012 κήρυξε την έναρξη των Θερινών Ολυμπιακών Αγώνων του Λονδίνου, καθώς και των Παραολυμπιακών στις 29 Αυγούστου του 2012. Στην τελετή έναρξης των Αγώνων συμμετείχε η ίδια σε μια ταινία μικρού μήκους, μαζί με τον Ντάνιελ Κρεγκ. Στις 4 Απριλίου του 2013 η βασίλισσα έλαβε τιμητικό βραβείο από την Βρετανική Ακαδημία Τεχνών Κινηματογράφου και Τηλεόρασης για τη συμμετοχή της στην ταινία της τελετής έναρξης των Ολυμπιακών Αγώνων του Λονδίνου.
Στις 18 Δεκεμβρίου 2012, για πρώτη φορά από την άνοδό της στο θρόνο, ήταν παρούσα στη συνεδρίαση του υπουργικού συμβουλίου της χώρας. Ήταν η πρώτη φορά από το 1781 που Βρετανός μονάρχης παρευρισκόταν στις εργασίες του υπουργικού συμβουλίου εν καιρώ ειρήνης.
Η Ελισάβετ εισήχθη στις 3 Μαρτίου 2013 στο νοσοκομείο "Βασιλιάς Εδουάρδος Ζ΄" του Λονδίνου, ως προφύλαξη μετά από την εκδήλωση συμπτωμάτων γαστρεντερίτιδας. Την επόμενη ημέρα όμως επέστρεψε στα Ανάκτορα του Μπάκιγχαμ. Εξαιτίας της ανάγκης της να περιορίσει τα ταξίδια, τον Νοέμβριο του 2013 δεν παρέστη στη συνάντηση των αρχηγών των κυβερνήσεων της Κοινοπολιτείας που πραγματοποιήθηκε στη Σρι Λάνκα. Ήταν η πρώτη φορά από το 1973 που δεν παρευρέθηκε στη συνεδρίαση. Στη συνάντηση την εκπροσώπησε ο γιος της Κάρολος.
Έγινε η μεγαλύτερη σε ηλικία μονάρχης του κόσμου μετά τον θάνατο του Αμπντουλάχ της Σαουδικής Αραβίας στις 23 Ιανουαρίου του 2015 και λίγους μήνες αργότερα η μακροβιότερη μονάρχης στην ιστορία του Ηνωμένου Βασιλείου, καθώς, στις 9 Σεπτεμβρίου 2015, ξεπέρασε την πρωτιά που κατείχε η Βασίλισσα Βικτώρια.
Το Σαββατοκύριακο 10-12 Ιουνίου του 2016 εορτάστηκαν τα 90α γενέθλια της Βασίλισσας. 
Η Ελισάβετ κατέστη η μακροβιότερη μονάρχης στον κόσμο, καθώς και μακροβιότερη αρχηγός κράτους, μετά τον θάνατο του 88χρονου βασιλιά της Ταϊλάνδης, Πουμιπόν Αντουνιαντέτ, ο οποίος βασίλευσε για περισσότερο από 70 χρόνια. 
Ζαφειρένιο Ιωβηλαίο.
Στις 6 Φεβρουαρίου του 2017 η Ελισάβετ έγινε η πρώτη Βρετανή μονάρχης που εόρτασε ζαφειρένιο ιωβηλαίο, δηλαδή την παραμονή της στον θρόνο για 65 χρόνια. Αντίθετα με το ασημένιο, το χρυσό και το αδαμάντινο ιωβηλαίο δεν υπήρξαν εκτεταμένοι δημόσιοι εορτασμοί για το γεγονός. Αντίθετα, όπως συνέβη και με το Ρουμπινένιο Ιωβηλαίο του 1992 η Βασίλισσα δεν ανέλαβε κάποια ιδιαίτερη επίσημη υποχρέωση. Προτίμησε να περάσει την ημέρα μακριά από τα φώτα της δημοσιότητας λόγω και της επετείου θανάτου του πατέρα της την ίδια ημέρα.Η Ελισάβετ στις 20 Νοεμβρίου του 2017 έγινε η πρώτη Βρετανή μονάρχης που εόρτασε την πλατινένια, δηλαδή 70η επέτειο γάμου της με τον σύζυγό της Φίλιππο, ο οποίος είχε παραιτηθεί των επίσημων υποχρεώσεων του τον Αύγουστο του ίδιου έτους λόγω της εξαιρετικά προχωρημένης του ηλικίας. 
Μετά την παραίτηση του προέδρου της Ζιμπάμπουε, Ρόμπερτ Μουγκάμπε, έγινε η πιο ηλικιωμένη αρχηγός κράτους στις 21 Νοεμβρίου του 2017. Τον τίτλο αυτό τον έχασε στις 10 Μαΐου 2018, μετά από την εκλογή του 92χρονου Μαχαθίρ Μοχάμαντ, ως νέου πρωθυπουργού της Μαλαισίας.
Τον Μάιο του 2018 η Ελισάβετ έκανε μία εγχείριση αφαίρεσης καταρράκτη στο μάτι. Τον Μάρτιο του 2019 αποφάσισε να σταματήσει να οδηγεί σε δημόσιους δρόμους, ως συνέπεια ενός τροχαίου ατυχήματος στο οποίο ενεπλάκη ο 97χρονος σύζυγός της, ενώ οδηγούσε ένα μαύρο Land Rover δύο μήνες νωρίτερα.
Στις 23 Απριλίου του 2019 έγινε μετά τον θάνατο του Ιωάννη του Λουξεμβούργου, σχεδόν 19 χρόνια μετά την παραίτησή του από τον θρόνο.
Στις 28 Αυγούστου του 2019 η Βασίλισσα έκανε δεκτό το αίτημα του πρωθυπουργού της Βρετανίας Μπόρις Τζόνσον να κλείσει η Βουλή των Κοινοτήτων μέχρι τις 14 Οκτωβρίου 2019, κίνηση που προκάλεσε γενική κατακραυγή από την αντιπολίτευση. Η Βουλευτής του Εργατικού Κόμματος, Κέιτ Οσάμορ, προειδοποίησε τη βασίλισσα ότι θα μπορούσε να έχει την τύχη του ξαδέρφου της, Κωνσταντίνου Β' της Ελλάδα, ο οποίος εξέπεσε του αξιώματός του. Πολλοί ωστόσο σχολίασαν ότι η Ελισάβετ δεν είχε άλλη επιλογή, μιας και οι εξουσίες της είναι ντε φάκτο περιορισμένες και ο ρόλος της περισσότερο συμβολικός. Τελικά η Βουλή άνοιξε μετά από απόφαση του ανώτατου δικαστηρίου την Τετάρτη, 25 Σεπτεμβρίου 2019, γεγονός που θεωρήθηκε πολιτική ήττα του Μπόρις Τζόνσον. Ορισμένοι βουλευτές τον κατηγόρησαν ότι παραπλάνησε τη βασίλισσα.
Στο χριστουγεννιάτικο μήνυμά της, η Ελισάβετ αναφέρθηκε στο 2019 ως «"ταραχώδη χρονιά"» και κάλεσε σε ενότητα ζητώντας από όλους τους Βρετανούς να ξεπεράσουν τις διαφορές τους.
Η ανακοίνωση στις 8 Ιανουαρίου 2020 μέσω των μέσων κοινωνικής δικτύωσης του Πρίγκιπα Χάρρυ και της συζύγου του, Μέγκαν, ότι σκοπεύουν να αποποιηθούν τον ρόλο των ανώτερων μελών της βασιλικής οικογένειας, απασχόλησε ιδιαίτερα τη βασίλισσα. Ο 98χρονος Φίλιππος αντιμετωπίζοντας ο ίδιος προβλήματα υγείας, κατηγόρησε το ζευγάρι ότι με τη στάση του δείχνει ασέβεια απέναντι στη βασίλισσα. Τελικά η Ελισάβετ δήλωσε ότι σέβεται την απόφαση του ζευγαριού:«"Σήμερα η οικογένειά μου είχε πολύ εποικοδομητικές συζητήσεις για το μέλλον του εγγονού μου και της οικογένειάς του. Η οικογένειά μου και εγώ στηρίζουμε απόλυτα την επιθυμία του Χάρι και της Μέγκαν να ξεκινήσουν μια καινούρια ζωή ως νέα οικογένεια"», αναφέρεται, μεταξύ άλλων, στην επίσημη ανακοίνωση της βασίλισσας. «"Παρότι θα προτιμούσαμε να παραμείνουν πλήρως ενεργά μέλη της βασιλικής οικογένειας, σεβόμαστε και κατανοούμε την επιθυμία τους να ζήσουν μια πιο ανεξάρτητη ζωή ως οικογένεια, ενώ παραμένουν πολύτιμο κομμάτι της οικογένειάς μου. Ο Χάρι και η Μέγκαν έκαναν σαφές ότι δεν θέλουν να βασίζονται στα κρατικά έσοδα στη νέα τους ζωή"».
Στις 9 Ιανουαρίου 2021, η Ελισάβετ και ο 99χρονος σύζυγός της έλαβαν την πρώτη δόση του εμβολίου κατά του κορωνοϊού. Τον επόμενο μήνα, σε βιντεοκλήση προέτρεψε σε εμβολιασμό, τονίζοντας ότι το εμβόλιο ήταν πολύ γρήγορο και δεν την πόνεσε καθόλου. 
Μετά από 73 χρόνια γάμου, στις 9 Απριλίου 2021, ο Πρίγκιπας Φίλιππος απεβίωσε και η Ελισάβετ έγινε η πρώτη μονάρχης του Ηνωμένου Βασιλείου που βασιλεύει ως χήρα, μετά τη Βασίλισσα Βικτώρια. Η ίδια είπε ότι ο θάνατος του άφησε ένα τεράστιο κενό. Δύο μήνες μετά, την ημέρα των εκατοστών του γενεθλίων απέτισε φόρο τιμής, φυτεύοντας ένα λουλούδι στο όνομά του. Παρά την πανδημία του κορωνοϊού, συμμετείχε στο άνοιγμα του κοινοβουλίου στις 11 Μαΐου 2021. Επίσης, ήταν η οικοδέσποινα στην υποδοχή των ηγετών της G7 στην Κορνουάλη. Ο Τζο Μπάιντεν, 13ος κατά σειρά πρόεδρος των ΗΠΑ που συναντά η Ελισάβετ, δήλωσε για εκείνη ότι του θύμισε τη μητέρα του, με το βλέμμα και τη γενναιοδωρία της. 
Πλατινένιο Ιωβηλαίο.
Εάν η βασίλισσα Ελισάβετ παραμείνει στο θρόνο μέχρι τις 6 Φεβρουαρίου 2022, θα είναι η πρώτη φορά που ένας Βρετανός μονάρχης γιορτάζει ένα πλατινένιο ιωβηλαίο (70 χρόνια στον θρόνο). Στο Ηνωμένο Βασίλειο προγραμματίζεται μια επιπλέον δημόσια αργία και το παραδοσιακό τριήμερο τραπεζικής αργίας του Μαΐου θα μεταφερθεί στις αρχές Ιουνίου, για να δημιουργηθεί ένα ειδικό τετραήμερο Σαββατοκύριακο Ιωβηλαίου. Η βρετανική κυβέρνηση έχει υποσχεθεί έναν εορτασμό «που συμβαίνει μια φορά σε κάθε γενιά», και ο οποίος «θα συνδυάσει τα καλύτερα στοιχεία βρετανικής τελετουργικής μεγαλοπρέπειας και θεάματος με κορυφαίες καλλιτεχνικές και τεχνολογικές επιδείξεις».
Δημόσια εικόνα και χαρακτήρας.
Δεδομένου ότι η Ελισάβετ δίνει σπάνια συνεντεύξεις, λίγα είναι γνωστά για τα προσωπικά της αισθήματα. Ως συνταγματική μονάρχης, δεν έχει εκφράσει προσωπικές πολιτικές απόψεις σε κάποιο δημόσιο χώρο. Θεωρείται ότι φέρει μια βαθιά αίσθηση των θρησκευτικών και των πολιτικών της καθηκόντων, ενώ λαμβάνει υπόψη της με σοβαρότητα τον όρκο που έδωσε κατά τη στέψη της. Εκτός από τον επίσημο θρησκευτικό της ρόλο ως Υπέρτατος Κυβερνήτης της Εκκλησίας της Αγγλίας, είναι μέλος αυτής της Εκκλησίας, καθώς επίσης και της εθνικής Εκκλησίας της Σκωτίας. Έχει υποστηρίξει τις διαθρησκευτικές σχέσεις και έχει συναντηθεί με ηγέτες άλλων εκκλησιών και θρησκειών, μεταξύ των οποίων με πέντε Πάπες: Πίος ΙΒ΄, Ιωάννης ΚΓ΄, Ιωάννης Παύλος Β΄, Βενέδικτος ΙΣΤ΄ και Φραγκίσκος. Η προσωπική της πίστη μαρτυρείται στο ετήσιο Χριστουγεννιάτικο Μήνυμά της προς τα βασίλεια της Κοινοπολιτείας. Το 2000, για παράδειγμα, ανέφερε:
Είναι προστάτης περισσότερων από 600 οργανώσεων και φιλανθρωπικών φορέων. Στα προσωπικά της ενδιαφέροντα περιλαμβάνονται η ιππασία και η φροντίδα των σκυλιών, ειδικότερα των Πέμπροκ Κόργκι Ουαλίας που κατέχει. Η διαχρονική αγάπη της για τα Κόργκι ξεκίνησε το 1933 με την «Ντούκι», το πρώτο Κόργκι σκυλί που απέκτησε η οικογένειά της. Σκηνές μιας χαλαρής, ανεπίσημης προσωπικής ζωής περιστασιακά γίνονται γνωστές.
Τη δεκαετία του 1950, στην αρχή της βασιλείας της, η Ελισάβετ αποτυπώνεται ως μια λαμπερή «"παραμυθένια βασίλισσα"». Μετά την καταστροφή του Δεύτερου Παγκοσμίου Πολέμου, υπήρξε μια εποχή ελπίδας, μια περίοδος προόδου και επιτευγμάτων, σηματοδοτώντας μια «"νέα Ελισαβετιανή Εποχή"». Οι κατηγορίες του Τζον Γκριγκ το 1957 ότι οι ομιλίες της ακούγονταν σαν μιας «στενοκέφαλης μαθήτριας» αποτελούν ένα δείγμα εξαιρετικά σπάνιας αρνητικής κριτικής. Στα τέλη της δεκαετίας του 1960, οι προσπάθειες απεικόνισης μιας πιο σύγχρονης εικόνας της μοναρχίας εμφανίζονται στο τηλεοπτικό ντοκιμαντέρ «"Βασιλική Οικογένεια"» και στην τηλεοπτική μετάδοση της αναγόρευσης του Καρόλου ως Πρίγκιπα της Ουαλίας. Σε δημόσιες εμφανίσεις της, η Ελισάβετ προτιμά να φοράει κυρίως μονοχρώματα παλτά και διακοσμημένα καπέλα, τα οποία της επιτρέπουν να γίνεται εύκολα ορατή από το πλήθος.
Κατά το Ασημένιο Ιωβηλαίο, το 1977, διεξήχθησαν πολυπληθείς και πραγματικά ενθουσιώδεις εορτασμοί, όμως κατά τη δεκαετία του 1980 η δημόσια κριτική κατά της βασιλικής οικογένειας αυξήθηκε, δεδομένου ότι η προσωπική και εργασιακή ζωή των παιδιών της Ελισάβετ βρέθηκε στο στόχαστρο των μέσων ενημέρωσης. Η δημοτικότητά της βυθίστηκε στο χαμηλότερό της σημείο κατά τη δεκαετία του 1990. Υπό την πίεση της κοινής γνώμης, άρχισε να καταβάλλει φόρο εισοδήματος για πρώτη φορά, ενώ τα Ανάκτορα του Μπάκιγχαμ άνοιξαν για το κοινό. Η δυσαρέσκεια με τη μοναρχία έφτασε στο αποκορύφωμά της με το θάνατο της Νταϊάνα, αν και η προσωπική δημοτικότητα και υποστήριξη προς την μοναρχία ανέκαμψε μετά το τηλεοπτικό διάγγελμα της Ελισάβετ προς το λαό πέντε ημέρες μετά το θάνατο της Νταϊάνα.
Το Νοέμβριο του 1999, ένα δημοψήφισμα για το μέλλον της μοναρχίας στην Αυστραλία κατέληξε σε μεγάλη νίκη για την Ελισάβετ. Δημοσκοπήσεις στη Βρετανία το 2006 και το 2007 αποκάλυψαν ισχυρή λαϊκή υποστήριξη για την μοναρχία, ενώ το 2012, το έτος του Διαμαντένιου Ιωβηλαίου, η αποδοχή του θεσμού έφθασε μέχρι το 90%. Τα δημοψηφίσματα στο Τουβαλού το 2008 και στον Άγιο Βικέντιο και τις Γρεναδίνες το 2009 απέρριψαν αμφότερα την επιλογή να γίνουν αβασίλευτες δημοκρατίες.
Η Ελισάβετ έχει απεικονιστεί σε διάφορα μέσα από πολλούς καλλιτέχνες, όπως οι ζωγράφοι Πιέτρο Ανιγκόνι, Πίτερ Μπλέικ, Τσίνουι Τσουκγούγκο-Ρόι, Τέρενς Κουένο, Λούσιαν Φρόιντ, Ρολφ Χάρις, Ντάμιεν Χιρστ, Τζούλιετ Πάνετ και Τάι-Σαν Σίρενμπεργκ. Αξιοσημείωτοι φωτογράφοι της Ελισάβετ περιλαμβάνουν τους Σέσιλ Μπίτον, Γιουσούφ Καρς, Άνι Λίμποβιτς, Πάτρικ Άνσον, Τέρι Ο'Νιλ, Τζον Σουόνελ και Ντόροθι Γουάλντινγκ. Η πρώτη επίσημη φωτογραφία-πορτρέτο της Ελισάβετ τραβήχθηκε από τον Μάρκους Άνταμς το 1926.
Οικονομικά στοιχεία.
Η προσωπική περιουσία της Ελισάβετ αποτελεί αντικείμενο εικασιών για πολλά χρόνια. Το 1971, ο Τζοκ Κόλβιλ, πρώην ιδιωτικός γραμματέας της και διευθυντής της τράπεζάς της, Coutts, εκτίμησε την περιουσία σε 2 εκατομμύρια στερλίνες (περίπου 28 εκατομμύρια στερλίνες του 2019). Το 1993, το Παλάτι του Μπάκιγχαμ διέψευσε δημοσιεύματα που ήθελαν τη Βασίλισσα να διαθέτει περιουσία ύψους 100 εκατομμυρίων στερλίνων. Το 2002 η Ελισάβετ κληρονόμησε ένα κτήμα αξίας 70 εκατομμυρίων στερλινών από τη μητέρα της. Η εφημερίδα "The Sunday Times" υπολόγισε το 2017 την περιουσία σε 360 εκατομμύρια στερλίνες, καθιστώντας την Ελισάβετ ως το 329ο πλουσιότερο πρόσωπο στο Ηνωμένο Βασίλειο.
Η Βασιλική Συλλογή, η οποία περιλαμβάνει χιλιάδες ιστορικά έργα τέχνης και τα Βρετανικά Βασιλικά Κοσμήματα, δεν ανήκει προσωπικά στην Βασίλισσα, αλλά βρίσκεται στην ιδιοκτησία ειδικού εμπιστεύματος («τραστ»), όπως συμβαίνει και με τις επίσημες κατοικίες της (Παλάτι του Μπάκιγχαμ, Κάστρο Ουίνδσορ, Δουκάτο του Λάνκαστερ). Το Σάντρινγκχαμ Χάουζ και το Κάστρο Μπαλμόραλ ανήκουν προσωπικά στη Βασίλισσα. Οι Κτήσεις του Στέμματος - με περιουσία 12 δισεκατομμυρίων στερλινών το 2016 - βρίσκεται υπό τη διαχείριση εμπιστεύματος και δεν μπορεί να πωλήσει ή να βρεθεί υπό την άμεση διαχείριση της Βασίλισσας.
Τίτλοι, προσφωνήσεις, διακρίσεις και θυρεοί.
Η Ελισάβετ φέρει διάφορους τίτλους και επίτιμες στρατιωτικές θέσεις στο Ηνωμένο Βασίλειο και στα υπόλοιπα βασίλεια της Κοινοπολιτείας. Είναι επικεφαλής σε πολλά βασιλικά τάγματα, ενώ και η ίδια έχει λάβει διακρίσεις και βραβεία από όλο τον κόσμο. Σε κάθε βασίλειο φέρει ένα ξεχωριστό τίτλο που ακολουθεί μια κοινή φόρμουλα: «"Βασίλισσα της Τζαμάικας και των άλλων βασιλείων και εδαφών της"» στη Τζαμάικα, «"Βασίλισσα της Αυστραλίας και των άλλων βασιλείων και εδαφών της"» στην Αυστραλία κλπ. Στα Νησιά της Μάγχης και στη Νήσο Μαν, που αποτελούν Κτήσεις του Στέμματος και όχι ξεχωριστά βασίλεια, είναι γνωστή ως Δούκας της Νορμανδίας και "Λόρδος του Μαν" αντίστοιχα. Πρόσθετοι τίτλοι περιλαμβάνουν το "Προστάτης της Πίστης" και Δούκας του Λάνκαστερ. Όταν κάποιος συνομιλεί με τη Βασίλισσα, η πρακτική είναι να απευθύνεται προς εκείνη με τον τίτλο «"Μεγαλειοτάτη"» και στη συνέχεια με το «"Κυρία"».
Θυρεοί.
Από τις 21 Απριλίου 1944 μέχρι την ενθρόνισή της, ο θυρεός της Ελισάβετ αποτελούνταν από ένα ρόμβο που έφερε το βασιλικό θυρεό του Ηνωμένου Βασιλείου, διαφοροποιούμενο ως προς μια ζώνη αργύρου, η οποία στο κεντρικό σημείο έφερε ένα ρόδο των Τυδώρ και στα δύο ακριανά σημεία το σταυρό του Αγίου Γεωργίου. Μετά την ενθρόνισή της, κληρονόμησε τους διάφορους θυρεούς που κατείχε ο πατέρας της ως μονάρχης. Η Βασίλισσα διαθέτει επίσης βασιλικά οικόσημα και προσωπικές σημαίες για χρήση στο Ηνωμένο Βασίλειο, τον Καναδά, την Αυστραλία, τη Νέα Ζηλανδία, την Τζαμάικα, τα Μπαρμπάντος και αλλού.

</doc>
<doc id="60980" url="https://el.wikipedia.org/wiki?curid=60980" title="Χανσεατική ένωση">
Χανσεατική ένωση



</doc>
<doc id="60981" url="https://el.wikipedia.org/wiki?curid=60981" title="Συμμετοχή της Ανδόρρας στη Eurovision">
Συμμετοχή της Ανδόρρας στη Eurovision

Η Ανδόρα έχει συμμετάσχει 6 φορές στο Διαγωνισμό Τραγουδιού της Eurovision, κάνοντας το ντεμπούτο της το 2004. Παρά το γεγονός πως οι τοπικοί τηλεοπτικοί σταθμοί (όπως ο εθνικός ραδιοτηλεοπτικός φορέας Ràdio i Televisió d'Andorra (RTVA), που άρχισε να δείχνει το διαγωνισμό τα τελευταία χρόνια) δεν προέβαλλαν το διαγωνισμό μέχρι πριν λίγα χρόνια, το ενδιαφέρον του κοινού ήταν μεγάλο (οι πολίτες μπορούσαν να τον παρακολουθήσουν από Ισπανικούς και Γαλλικούς σταθμούς). Η πλειοψηφία των τραγουδιών που έχει στείλει μέχρι σήμερα έχουν τραγουδηθεί στα Καταλανικά, την εθνική γλώσσα της Ανδόρας. Η Ανδόρρα, είναι πιθανό να λάβει μέρος στον διαγωνισμό του 2022, 12 χρόνια μετά την απόσυρση της.
Μέχρι το 2017, η Ανδόρα είναι η μόνη χώρα που έχει συμμετάσχει στο διαγωνισμό και δεν έχει προκριθεί ποτέ στον τελικό.
Ιστορία.
Παρά το ενδιαφέρον στο διαγωνισμό, η Ανδόρα δεν έχει προκριθεί ποτέ στον τελικό. Το 2007, είχε προβλεφθεί η πρόκριση για τον τελικό, αλλά στο ημιτελικό κατέλαβε τη 12η θέση, όπου και απέτυχε να προκριθεί. Στο παρελθόν, το RTVA πραγματοποίησε ένα μεγάλο διαγωνισμό σε στυλ reality show για να επιλέξει τη συμμετοχή της για την Eurovision. Από το 2006, το RTVA πραγματοποιήσε τη διαδικασία της εσωτερικής επιλογής για να επιλέξει τη συμμετοχή της Ανδόρας για το διαγωνισμό τραγουδιού της Eurovision.
Το RTVA επιβεβαίωσε τη συμμετοχή του στο διαγωνισμό του 2009 στη Μόσχα της Ρωσίας. Ανακοίνωσε ότι θα υπάρξει μια δημόσια διαδικασία επιλογής - κάτι που είχε να γίνει από το 2005. Για άλλη μια φορά, η συμμετοχή της Ανδόρας δεν κατάφερε να προκριθεί στον τελικό, καταφέρνοντας να πάρει μόνο 8 βαθμούς στον πρώτο ημιτελικό.
Στους τελικούς, η Ανδόρα έχει δώσει πάντα τους 12 βαθμούς της στην Ισπανία, με την εξαίρεση του 2007. Τον Δεκέμβριο του 2009, το RTVA ανακοίνωσε ότι η Ανδόρα θα αποχωρήσει από διαγωνισμό το 2010 λόγω έλλειψης χρηματοδότησης για τη συμμετοχή της. Αυτό ήρθε μετά από καιρό, αφού από πρίν το RTVA υπέβαλε μια καταχώρηση για τη χρηματοδότηση της συμμετοχής στο διαγωνισμό. Ωστόσο, δε βρέθηκε χρηματοδότης, και έτσι η Ανδόρα αναγκάστηκε να αποσυρθεί.
Η Ανδόρα δεν συμμετείχε στο διαγωνισμό του 2011 λόγω οικονομικών δυσχερειών, όπως και στο διαγωνισμό του 2012, για τον ίδιο λόγο. Η Ανδόρα δεν συμμετείχε στους επόμενους διαγωνισμούς.
Αποχώρηση από την EBU.
Στις 8 Νοεμβρίου 2011 ανακοινώθηκε από τον ανδορρανό ραδιοτηλεοπτικό φορέα RTVA ότι η χώρα θα αποχωρούσε από την EBU για οικονομικούς λόγους και εξαιτίας των περικοπών στη χρηματοδότηση από την κυβέρνηση της Ανδόρρας. Έπειτα από συνάντηση με τη διευθύντρια της EBU Ίνγκριντ Ντέλτενρε τον Ιούνιο του 2012 η RTVA αποφάσισε να παραμείνει στην EBU, ωστόσο δήλωσε ότι ήταν ακόμα απίθανη η συμμετοχή στη Eurovision.
Ιστορικό ψηφοφορίας.
Μέχρι το 2009, το ιστορικό ψηφοφορίας της Ανδόρας έχει ως εξής:
Οι μεγάλες βαθμολογίες που έδωσε η Ανδόρρα.
Στους τελικούς:
 → Κριτική Επιτροπή&lt;br&gt;
 → Τηλεψηφοφορία
Στους ημιτελικούς:
 → Κριτική Επιτροπή&lt;br&gt;
 → Τηλεψηφοφορία

</doc>
<doc id="60982" url="https://el.wikipedia.org/wiki?curid=60982" title="Αλκίνοος Ιωαννίδης">
Αλκίνοος Ιωαννίδης

Ο Αλκίνοος Ιωαννίδης (Αγλαντζιά Λευκωσίας, 19 Σεπτεμβρίου 1969) είναι Ελληνοκύπριος τραγουδιστής και τραγουδοποιός. Η μεγάλη καλλιτεχνική του οικογένεια (ο πατέρας του είναι ζωγράφος και ο αδερφός του ποιητής) αποτέλεσε πηγή έμπνευσης για τον ίδιο.
Βιογραφία.
Γεννήθηκε στη Λευκωσία από Ελληνοκύπριο πατέρα και Ελληνίδα μητέρα. Αρχικά, ήθελε να σπουδάσει ντραμς, αλλά δεν τα κατάφερε καθώς δεν υπήρχε κατάλληλος δάσκαλος στη Λευκωσία. Αντ' αυτού, σπούδασε κιθάρα.
Θεατρικές Δραστηριότητες.
Τα πρώτα 20 χρόνια της ζωής του τα πέρασε σε ένα προάστιο της Λευκωσίας. Μετά τη στρατιωτική του θητεία, φεύγει το 1989 για την Ελλάδα για να σπουδάσει με υποτροφία στη Δραματική Σχολή του Εθνικού Θεάτρου. Επίσης, περνάει στη Φιλοσοφική Σχολή του Πανεπιστημίου Αθηνών, την οποία όμως θα εγκαταλείψει αργότερα. Το 1993 εμφανίζεται για πρώτη φορά στο Αρχαίο Θέατρο της Επιδαύρου, ερμηνεύοντας το ρόλο του Μοσχίονα, στη "Σαμία" του Μενάνδρου. Το 1996 και πάλι στην Επίδαυρο ερμηνεύει το ρόλο του Απόλλωνα στην "Άλκηστη" του Ευριπίδη. Ακόμα, έχει εργαστεί στην τηλεόραση και τον κινηματογράφο.
Δραστηριότητες.
Εκτός από το θέατρο, ο Αλκίνοος ασχολείται παράλληλα και με τη μουσική. Κυκλοφορεί τον πρώτο του δίσκο το 1993 με τίτλο "Στην αγορά του κόσμου" σε στίχους και μουσική του Νίκου Ζούδιαρη και ενορχήστρωση του Τάκη Μπουρμά. Συμμετέχει και η Δήμητρα Γαλάνη, η οποία τον βοήθησε σημαντικά ώστε κυκλοφορήσει ο δίσκος αυτός. Ο δίσκος γνωρίζει επιτυχία με πιο γνωστό το τραγούδι «Στην αγορά του Αλ Χαλίλι».
Το 1995 κυκλοφορεί το δεύτερο δίσκο του, "Όπως μυστικά και ήσυχα". Οι στίχοι και η μουσική είναι και πάλι από το Νίκο Ζούδιαρη, ενώ η ενορχήστρωση από το Γιώργο Ανδρέου. Ξεχωρίζει το τραγούδι «Δεν μπορώ» και ο δίσκος αυτός, όπως και ο προηγούμενος, γίνεται χρυσός.
Ως τραγουδοποιός πρωτοεμφανίζεται το 1996 με το δίσκο "Ο δρόμος, ο χρόνος και ο πόνος". Η ενορχήστρωση γίνεται από τον ίδιο και το Γιάννη Σπάθα. Όπως και στους δίσκους που θα ακολουθήσουν, οι στίχοι και η μουσική είναι δικοί του, ενώ το εξώφυλλο είναι σχεδιασμένο από τον πατέρα του, Άντη Ιωαννίδη. Η δουλειά του αυτή δέχεται εξαιρετικές κριτικές. Το τραγούδι που γίνεται περισσότερο γνωστό είναι το «Όσα η αγάπη ονειρεύεται».
Το Μάιο του 1999 έρχεται ο καινούργιος του δίσκος με τίτλο "Ανεμοδείκτης". Στο δίσκο αυτό συμμετέχει ο Διονύσης Σαββόπουλος και η Ελευθερία Αρβανιτάκη στο τραγούδι «Αδιέξοδο». Άλλα γνωστά τραγούδια από τον ίδιο δίσκο είναι τα «Με τόσα Ψέματα» και «Θα 'μαι κοντά σου (όταν με θες)».
Ακολουθεί το 2000 το "Εκτός τόπου και χρόνου", που περιέχει ζωντανές ηχογραφήσεις από το Θέατρο Λυκαβηττού και το Θέατρο Παπάγου. Συμμετέχουν ο Διονύσης Σαββόπουλος, η Ελευθερία Αρβανιτάκη και η Δήμητρα Γαλάνη. Στο δίσκο αυτό ερμηνεύει εκτός από δικά του, τραγούδια και άλλων καλλιτεχνών, όπως του Χάρη &amp; του Πάνου Κατσιμίχα, του Μάνου Λοΐζου, του Μάνου Χατζιδάκι, του Διονύση Σαββόπουλου, του Τζίμη Πανούση και του Ορφέα Περίδη.
Τον Ιούνιο του 2003 κυκλοφόρησε ο έκτος του δίσκος, "Οι περιπέτειες ενός προσκυνητή", με τον τίτλο να είναι εμπνευσμένος από το βιβλίο "Οι περιπέτειες ενός προσκυνητού", αγνώστου συγγραφέως, το οποίο και έχει βραβευθεί από την Ακαδημία Αθηνών.
Τον Απρίλιο του 2006 κυκλοφόρησε μαζί με το συνεργάτη του Μιλτιάδη Παπαστάμου το δίσκο "’Που Δύσην ως Ανατολήν", ο οποίος περιέχει παραδοσιακά κυπριακά τραγούδια.
Τον Μάρτιο του 2009 κυκλοφόρησε ο δίσκος "Νεροποντή".
Εκτός από την προσωπική του δισκογραφική δουλειά, έχει συμμετάσχει σε αρκετές δισκογραφικές δουλειές συναδέλφων του ως ερμηνευτής, συνθέτης, στιχουργός, ενορχηστρωτής και παραγωγός. Αποτέλεσμα των συνεργασιών αυτών, αποτελεί ο δίσκος του "Συνάντηση", που περιέχει 31 τραγούδια από συμμετοχές του σε άλλους δίσκους την περίοδο 1994-2006, καθώς και το "Μπαξέ τσιφλίκι" του Βασίλη Τσιτσάνη ερμηνευμένο από τον ίδιο τον Αλκίνοο και μέχρι τότε ανέκδοτο τραγούδι.
Έχει συνεργαστεί με διάφορα σύνολα, όπως με την Καμεράτα-Ορχήστρα των Φίλων της Μουσικής, τη Λαϊκή Ορχήστρα Μίκης Θεοδωράκης, το Μουσικό Σύνολο Μάνος Χατζιδάκις, τη Συμφωνική Ορχήστρα της ΕΡΤ και την Κρατική Ορχήστρα της Ελλάδας. Επίσης έχει εμφανιστεί στο Ωδείο Ηρώδου του Αττικού, το Μέγαρο Μουσικής Αθηνών, το Θέατρο Λυκαβηττού, ενώ κατά καιρούς έχει εμφανιστεί σε διάφορες μουσικές σκηνές.
Τέλος, έχει δώσει πολλές συναυλίες στο εξωτερικό, όπως στη Νέα Υόρκη, την Ιντιάνα, το Σικάγο, το Λονδίνο, καθώς και στη Γερμανία, τη Μεγάλη Βρετανία, το Βέλγιο, την Ισπανία, τη Ρουμανία, τη Γαλλία, τη Γεωργία, την Αργεντινή και την Αίγυπτο στο πλαίσιο εκδήλωσης για τα εγκαίνια της Νέας Βιβλιοθήκης της Αλεξάνδρειας.

</doc>
<doc id="60983" url="https://el.wikipedia.org/wiki?curid=60983" title="Συμμετοχή του Μαρόκου στη Eurovision">
Συμμετοχή του Μαρόκου στη Eurovision

Το Μαρόκο συμμετείχε στο διαγωνισμό τραγουδιού της Eurovision για πρώτη και μοναδική μέχρι σήμερα φορά το 1980 με το τραγούδι "Bitaqat Hob", που εκτελέσθηκε από την Σαμίρα Μπενσαΐντ στην Αραβική γλώσσα.
Ιστορία.
Ο μαροκινός ραδιοτηλεοπτικός φορέας Société Nationale de Radiodiffusion et de Télévision (SNRT) επιμελήθηκε το ντεμπούτο της χώρας το 1980, κάνοντας έτσι το Μαρόκο την πρώτη αφρικανική, αλλά και αραβική χώρα που συμμετείχε στο διαγωνισμό, ενώ εκμεταλλεύτηκε το γεγονός ότι το Ισραήλ δεν συμμετείχε στο διαγωνισμό τραγουδιού της Eurovision εκείνη τη χρονιά. Η συμμετοχή του ήταν επίσης η πρώτη στην ιστορία του διαγωνισμού, που τραγουδήθηκε στα αραβικά.
Το τραγούδι του Μαρόκου στο διαγωνισμό ήταν το "Bitaqat Hob", που εκτελέσθηκε από τη διάσημη μαροκινή τραγουδίστρια Σαμίρα Μπενσαΐντ. Το τραγούδι έλαβε μόνο 7 βαθμούς, όλους από την Ιταλία και τερμάτισε στη 18η θέση, μπροστά μόνο από τη Φινλανδία.
Αποχώρηση.
Μετά το κακό αποτέλεσμα, το SNRT αποφάσισε να αποχωρήσει από το διαγωνισμό του 1981 και δεν έχει επιστρέψει από τότε.
Σχέδια επανόδου.
Το Μαρόκο, μετά από μακρόχρονη απουσία από το διαγωνισμό, σχεδιάζει να επιστρέψει, επειδή το 2Μ TV έχει εκφράσει ενδιαφέρον για συμμετοχή στο διαγωνισμό. Προϋπόθεση για αυτό αποτελεί το να γίνει μέλος της EBU. 
Ιστορικό ψηφοφορίας.
Μέχρι το 1980, το ιστορικό ψηφοφορίας του Μαρόκου έχει ως εξής:
Οι μεγάλες βαθμολογίες που έδωσε το Μαρόκο.
Στους τελικούς:
 → Κριτική Επιτροπή&lt;br&gt;
 → Τηλεψηφοφορία
Στους ημιτελικούς:
 → Κριτική Επιτροπή&lt;br&gt;
 → Τηλεψηφοφορία

</doc>
<doc id="60984" url="https://el.wikipedia.org/wiki?curid=60984" title="Βλάχος (ψάρι)">
Βλάχος (ψάρι)

Το ψάρι βλάχος θεωρείται πρωτοξάδελφος του ροφού, της σφυρίδας και της στήρας αφού ανήκει στην ίδια οικογένεια των σερανιδών. Το επίσημο όνομά του είναι "Polyprion americanum" (Πολυπρίων ο αμερικανός) ή "επινέφελος γίγας" αν και σε πολλά συγγράμματα υπάρχει σύγχυση με τον ροφό σαν να αγνοείται ο βλάχος.
Το μήκος του φθάνει το 1,5 μέτρο και το βάρος του τα 120 κιλά (στις ελληνικές θάλασσες φθάνει τα 80 κιλά).Το χρώμα του είναι καφέ ομοιόμορφο ή γκριζωπό με σκόρπιες βούλες κιτρινωπές που στα μικρότερης ηλικίας είναι πυκνότερες. Γενικά το σώμα του χαρακτηρίζεται χονδρό, με το κεφάλι να αποτελεί το 1/3 του μήκους του. Τα μάτια του είναι κοντά στη κορυφή του κεφαλιού και το στόμα του με το κάτω σαγόνι να προεξέχει. Τα χείλη του είναι παχειά και φέρει δόντια κοφτερά σε διπλή σειρά. Τα βραχιακά επικαλύμματά του φθάνουν πολύ πίσω από τα μάτια του. Τα λέπια του είναι πάμπολα σε σχήμα κτενοειδές. Το ραχιαίο πτερύγιο είναι μακρύ με σκληρές αγκαθωτές ακτίνες που καταλήγουν πίσω σε στρογγυλεμένες μαλακές. Το εδρικό πτερύγιο φέρει δύο σκληρές ακτίνες άνισες ενώ η ουρά του σχεδόν στρογγυλεύει.
Ο Βλάχος, σε αντίθεση με τον ροφό που είναι πετρόψαρο, ζει μοναχικό μεν αλλά σε αμμώδεις βυθούς είναι δηλαδή βυθόψαρο και σαρκοφάγο. Οι μικρότεροι κινούνται κοπαδιαστά και φθάνουν μέχρι την επιφάνεια. Οι βλάχοι όπως και όλα τα ψάρια της οικογένειας των σερανιδών θεωρούνται από κάποιους ερευνητές ως ερμαφρόδιτα, δηλαδή συμβαίνει ν΄ αυτογονιμοποιούνται και τα αυγά τους να πλέουν στην επιφάνεια.
Τρέφεται με κεφαλόποδα,και ψάρια που ζουν στα ίδια βάθη με αυτόν όπως μουσμούλια και με γαρίδες .
Ζει σε βάθη 120+ μέτρων .
Αλιεία.
Οι βλάχοι αλιεύονται κυρίως με τράτα, με χοντρό παραγάδι, και καμιά φορά πιάνονται καταλάθος σε βαθειές καθετές (μπαλαδοκαθετές)

</doc>
<doc id="60988" url="https://el.wikipedia.org/wiki?curid=60988" title="Πίγκα">
Πίγκα



</doc>
<doc id="60989" url="https://el.wikipedia.org/wiki?curid=60989" title="Πλατεία Εσταυρωμένου (Αιγάλεω)">
Πλατεία Εσταυρωμένου (Αιγάλεω)

Με την ονομασία Πλατεία Εσταυρωμένου είναι περισσότερο γνωστή η πλατεία ""Ελευθερίου Βενιζέλου", που βρίσκεται στο κέντρο του Αιγάλεω και επί της Ιεράς Οδού, στο μέσο της απόστασης μεταξύ των Λεωφόρων Κηφισού και Θηβών. Αιτία είναι η παρουσία του Ιερού Ναού Υψώσεως Τιμίου Σταυρού, ο οποίος είναι χτισμένος ακριβώς δίπλα της. Ουσιαστικά η πλατεία αποτελείται από δύο τμήματα, τα οποία διαχωρίζονται από την οδό Σμύρνης, που για κάποιο μικρό διάστημα είχε πεζοδρομηθεί σε εκείνο το σημείο της.
Ιστορικό.
Η αρχική ονομασία της ήταν "Πλατεία Ηρώων", η οποία δόθηκε το 1941 από τη διοίκηση της τότε Κοινότητας Νέων Κυδωνιών. Το σημερινό της όνομα καθιερώθηκε από τα μέσα της δεκαετίας του '60. Στην πλατεία βρισκόταν από το έτος 1949 έως και τα τέλη του 20ου αιώνα το άγαλμα της Ελευθερίας, έργο του γλύπτη Λαζάρου Λαμέρα που, λόγω των μετέπειτα έργων για τη διαμόρφωση σταθμού του Μετρό (η λειτουργία του οποίου ξεκίνησε επίσημα στις 26 Μαΐου 2007), έχει μεταφερθεί στο πλάι του Ναού, στο βόρειο τμήμα της πλατείας, γνωστό σαν "Πλατεία Εσταυρωμένου"". Απέναντι από το άγαλμα της Ελευθερίας υπάρχει προτομή του Ελευθερίου Βενιζέλου, έργο του γλύπτη Σταύρου Βαλασάκη. Η οριστική μορφή της πλατείας πραγματοποιήθηκε το 2007 μετά την έναρξη λειτουργίας του Μετρό (σταθμός Αιγάλεω) και την ανάδειξη του αρχαιολογικού χώρου με τα απομεινάρια του ίχνους της αρχαίας Ιεράς Οδού.
Η πλατεία θεωρείται το μεγαλύτερο κέντρο εμπορικής και επιχειρηματικής δραστηριότητας στην περιοχή.

</doc>
<doc id="60991" url="https://el.wikipedia.org/wiki?curid=60991" title="Βασίλισσα Ελισάβετ Β' του Ηνωμένου Βασιλείου">
Βασίλισσα Ελισάβετ Β' του Ηνωμένου Βασιλείου



</doc>
<doc id="60995" url="https://el.wikipedia.org/wiki?curid=60995" title="Στρογγύλη">
Στρογγύλη

Η Στρογγύλη ήταν ηφαιστειακό νησί, το οποίο δημιουργήθηκε κατά την περίοδο του πλειοτεταρτογενούς, και το οποίο χρωστούσε το όνομα του στο κυκλικό σχήμα του. Το ηφαιστειακό σύστημα που την δημιούργησε είναι το πιο ενεργό της Ελλάδας και ένα από τα πιο βίαια στον κόσμο. Τα τελευταία 400.000 χρόνια έχει δώσει 12 καταστροφικές εκρήξεις, οι οποίες κατά κανόνα προκαλούσαν καλδερικό βύθισμα. Στην συνέχεια γίνεται σταδιακά ανάδυση νέων ηφαιστειακών κώνων, μια διαδικασία που συνεχίζεται μέχρι την επόμενη καταστροφική έκρηξη. Μετά την Μινωική έκρηξη, γύρω στο 1613 π.Χ., στο κεντρικό τμήμα του νησιού δημιουργήθηκε "ελλειψοειδής καλδέρα", της οποίας ο άξονας από βορρά έως νότο είναι περίπου 11 χιλιόμετρα και ο άξονας από ανατολή προς δύση 7,5 χιλιόμετρα, ενώ απομεινάρια του προϊστορικού νησιού είναι η σημερινή Σαντορίνη, η Θηρασία και το Ασπρονήσι. 
Το ηφαιστειακό σύστημα της Στρογγύλης θεωρείται ότι έχει παραγάγει τουλάχιστον έξι με επτά ηφαιστειακούς κώνους, περιλαμβανομένων αυτών στην περιοχή της χερσονήσου Ακρωτηρίου, π.χ. κοντά στο σημερινό Μαυροραχίδι.
Μια μικρή δίοδος μεταξύ της θέσης που βρίσκεται σήμερα ο Φάρος του Ακρωτηρίου και του Ασπρονησίου επέτρεπε στην θάλασσα να εισέρχεται σε μία καλδέρα, στο κέντρο της οποίας χέρσευε η κορυφή ενός υποθαλάσσιου ηφαιστείου αντίστοιχου με τις σημερινές Καμένες. Ο κώνος της Μινωικής έκρηξης πρέπει να βρισκόταν κοντά στα σημερινά Φηρά, κάτι που αποδεικνύεται από το μεγαλύτερο πάχος στην περιοχή αυτή των πρώτων στρώσεων ηφαιστειακής κίσσηρης.
Η Στρογγύλη ήταν κατοικημένη ήδη από το 6.000 π.Χ., όπως αποδεικνύεται από ευρήματα που έχουν βρεθεί σε ορυχείο στα Φηρά, ενώ μέχρι σήμερα έχουν βρεθεί προεκρηξιακοί οικισμοί ή ενδείξεις οικισμών στην Θηρασιά, στο Ακρωτήρι και στο Μεγαλοχώρι της Σαντορίνης. Ειδικά στον προϊστορικό οικισμό του Ακρωτηρίου έχει βρεθεί μεγάλος αριθμός από τοιχογραφίες που μας δίνουν μία αρκετά καλή εικόνα του τοπίου πριν από την μεγάλη ηφαιστειακή καταστροφή. Χαρακτηριστικό παράδειγμα αποτελεί η τοιχογραφία της Άνοιξης. Θεωρείται ότι είχε από τις πλουσιότερες πανίδες και χλωρίδες στο Αιγαίο.

</doc>
<doc id="61002" url="https://el.wikipedia.org/wiki?curid=61002" title="Διάγραμμα Γκαντ">
Διάγραμμα Γκαντ

Το διάγραμμα Γκαντ είναι ένα οριζόντιο ιστόγραμμα που αναπτύχθηκε ως εργαλείο ελέγχου παραγωγής το 1917 από τον Χένρι Γκαντ. Το διάγραμμα Γκαντ παρέχει μια γραφική απεικόνιση ενός έργου που βοηθά το σχεδιασμό, τον συντονισμό και την εξειδίκευση των εργασιών σε ένα έργο. Ένα διάγραμμα Gantt κατασκευάζεται με έναν οριζόντιο άξονα που αντιπροσωπεύει τη συνολική χρονική έκταση του έργου, που χωρίζεται σε διαστήματα (π.χ., ημέρες, εβδομάδες, ή μήνες) και ένα κάθετο άξονα που αντιπροσωπεύει τις εργασίες που απαρτίζουν το έργο. Για παράδειγμα αν το πρόγραμμα εξοπλίζει τον υπολογιστή με νέο λογισμικό, οι σημαντικότερες εργασίες είναι: η έρευνα αγοράς, η επιλογή του λογισμικού, και η εγκατάσταση του.
Περιγραφή.
Μια από τις δημοφιλέστερες τεχνικές προγραμματισμού έργου, που είναι και απλή, είναι το διάγραμμα Gantt. Ονομάστηκε έτσι από τον Αμερικανό μηχανολόγο μηχανικό Henry Gantt (1869 – 1919), ο οποίος ήταν ο πρώτος που το επινόησε και το χρησιμοποίησε. Το διάγραμμα Gantt είναι ένα οριζόντιο ραβδόγραμμα που απεικονίζει στην ουσία την σχέση των διαφορετικών δράσεων του έργου, μέσα στον χρόνο. 
Τα διαγράμµατα Gantt είναι ένα πολύ σηµαντικό εργαλείο για την χρονική µελέτη ενός έργου. Πιο συγκεκριµένα βρίσκουν χρήση στον προγραµµατισµό µελλοντικών ενεργειών σε ένα έργο, στη διάθεση πόρων και στη διαχείριση της πορείας ενός έργου από την άποψη της ηµεροµηνίας ολοκλήρωσης του. Άρα η βασικότερη χρήση τους είναι η παρακολούθηση της προόδου ενός έργου. Μέσα από αυτά µπορούν να ελεγχθούν όλες οι δραστηριότητες και οποιαδήποτε στιγµή να λάβουν χώρα τυχόν απαραίτητες ενέργειες χρειαστούν να γίνουν αν κάποια δραστηριότητα ξεφύγει από τα χρονικά της πλαίσια. Για να σχεδιαστεί ένα διάγραμμα Gantt, πρέπει αρχικά να απαριθµηθούν όλες οι δραστηριότητες του έργου και οι αντίστοιχες διάρκειες τους. Στη συνέχεια γίνεται η χάραξη των δραστηριοτήτων πάνω σε ένα έντυπο γραφικών παραστάσεων, σχεδιάζονται όλες οι δραστηριότητες και τέλος παρουσιάζεται η ανάλυση. Στον οριζόντιο άξονα του διαγράμματος τοποθετείται ο χρόνος σε κατάλληλες υποδιαιρέσεις που ταιριάζουν με τις ανάγκες και την χρονική διάρκεια του έργου, ενώ στον κατακόρυφο άξονα τοποθετούνται οι τίτλοι των δράσεων του έργου. Η σειρά τοποθέτησής τους συνήθως είναι προς τα πάνω αυτές που αρχίζουν νωρίτερα και προς τα κάτω αυτές που αρχίζουν αργότερα, χωρίς αυτό να αποτελεί και απαράβατο κανόνα. Η τοποθέτηση μπορεί να είναι και τυχαία ή να ακολουθεί άλλα κριτήρια χωρίς αυτό να επηρεάζει την ορθότητα του διαγράμματος. Οι δράσεις περιγράφονται είτε με τους τίτλους τους είτε με χρήση κωδικών αριθμών που παραπέμπουν σε συγκεκριμένες εργασίες. Στο κύριο τώρα τμήμα του διαγράμματος τοποθετούνται για κάθε δράση και σε οριζόντια διάταξη οι ράβδοι αποτύπωσης του χρόνου, με μήκος ανάλογο με την χρονική διάρκεια που απαιτείται για την ολοκλήρωσή της. Κάθε ράβδος αρχίζει από το σημείο που στον οριζόντιο άξονα αντιστοιχεί με το χρονικό σημείο έναρξης της συγκεκριμένης δράσης. 
Ο Gantt διεύρυνε τη χρήση του διαγράμματος ώστε να απεικονίσει και την πρόοδο των εργασιών. Χάραξε μια δεύτερη ράβδο, κατά μήκος της ράβδου που απεικόνιζε την προγραμματισμένη εργασία (γραμμή προγραμματισμού). Η δεύτερη ράβδος (γραμμή προόδου) απεικονίζει το τμήμα της εργασίας που έχει ήδη εκτελεστεί. Η θέση της γραμμής προόδου σε σχέση με τη γραμμή προγραμματισμού υποδείκνυε το ποσοστό ολοκλήρωσης της εργασίας και την υπολειπόμενη διάρκεια μέχρι την αποπεράτωση της. Η σύγκριση αυτή γίνεται με μία κάθετη γραμμή που υποδηλώνει τη χρονική στιγμή που γίνεται ο έλεγχος προόδου του έργου. Η θέση της γραμμής προόδου σε σχέση με την ένδειξη “χρονική στιγμή ελέγχου” υποδήλωνε την πρόοδο του έργου που υλοποιήθηκε σε σχέση με τον αρχικό προγραμματισμό.
Εύκολα μπορεί να αντιληφθεί κανείς την απλότητα του σχηματικού μοντέλου όσον αφορά τα διαγράμματα Gantt.
Πλεονεκτήματα.
Τα πλεονεκτήματα από την χρήση της συγκεκριμένης τεχνικής είναι η σαφής απεικόνιση της χρονικής διάρκειας και της αλληλουχίας των δράσεων, η εύκολη και γρήγορη κατασκευή του, αλλά και η ευκολία με την οποία μπορεί να κατανοήσει ακόμα και κάποιο μη εξειδικευμένο
άτομο τις πληροφορίες που το διάγραμμα Gantt παρέχει στον χρήστη του. Είναι πολύ εύκολα κατανοητά και χαράσσονται εύκολα. Είναι χρήσιµα για στατικά περιβάλλοντα. 
Μειονεκτήματα.
Βέβαια τα διαγράμματα Gantt δεν έχουν μεγάλες δυνατότητες πληροφόρησης και έτσι συνήθως χρησιμοποιούνται σε λιγότερο πολυσύνθετα έργα. Αυτό συμβαίνει γιατί δεν επαρκούν για περίπλοκους σχεδιασμούς έργων, διότι δεν απεικονίζονται οι σχέσεις αλληλεξάρτησης των επιμέρους εργασιών. Δεν είναι δηλαδή εμφανές ποιες εργασίες πρέπει να αποπερατωθούν ώστε να καταστεί δυνατή η έναρξη εκτέλεσης μιας ορισμένης εργασίας και δεν παρουσιάζει την επίδραση μιας καθυστέρησης ή επίσπευσης σε κάποια φάση του έργου. Ένα ακόμη μειονέκτημά τους είναι η δυσκολία στην αναπροσαρμογή τους όταν παρουσιάζονται μεταβολές στην χρονική διάρκεια εκτέλεσης κάποιων δράσεων ή δραστηριοτήτων, καθώς επίσης και η δυσκολία της εφαρμογής τους σε έργα με μεγάλο αριθμό δράσεων, λόγω του σημαντικού χώρου που απαιτεί η απεικόνισή τους. Ακόμα υπάρχει αδυναμία στην απεικόνιση των αλληλεξαρτήσεων μεταξύ των δράσεων του έργου και τέλος αδυναμία για την παρουσίαση των κρίσιμων δράσεων ή δραστηριοτήτων για την επιτυχή ολοκλήρωση του συνολικού έργου.
Παρόλα αυτά τα διαγράμματα Gantt άντεξαν στην δοκιμασία του χρόνου. Έγιναν τροποποιήσεις και διορθώθηκαν αδυναμίες του. Προστέθηκαν ορόσημα (milestones) που δείχνουν συγκεκριμένα σημεία στο χρόνο (συνήθως εξάμηνο) που πρέπει να έχουν ολοκληρωθεί ορισμένες εργασίες και σταδιοδείκτες που παρουσιάζουν πότε άρχισε και πότε τελείωσε η συγκεκριμένη εργασία. Πάνω στις συμπαγείς ράβδους τοποθετούνται σημεία ενδεικτικά της σημασίας κάθε εργασίας (κρίσιμοι έλεγχοι, αναθεωρήσεις ). Στην περίπτωση αυτή οι μονάδες χρόνου αντικαθίστανται από ημερομηνίες. Οι σχέσεις αλληλεξάρτησης των επιμέρους εργασιών μπορούν να απεικονίζονται με βέλη που συνδέουν τις ράβδους (εργασίες) καθιστώντας έτσι το διάγραμμα Gantt ένα δίκτυο. Πολλές φορές όμως είναι απλούστερο να έχουμε χωριστά το διάγραμμα Gantt από το δίκτυο συσχέτισης των εργασιών του έργου.

</doc>
<doc id="61003" url="https://el.wikipedia.org/wiki?curid=61003" title="Διάγραμμα Gantt">
Διάγραμμα Gantt



</doc>
<doc id="61004" url="https://el.wikipedia.org/wiki?curid=61004" title="Διοίκηση και διαχείριση έργων">
Διοίκηση και διαχείριση έργων



</doc>
<doc id="61006" url="https://el.wikipedia.org/wiki?curid=61006" title="Project management">
Project management



</doc>
<doc id="61007" url="https://el.wikipedia.org/wiki?curid=61007" title="Μαρκ Τουέιν">
Μαρκ Τουέιν



</doc>
<doc id="61008" url="https://el.wikipedia.org/wiki?curid=61008" title="Νέα Καμένη Θήρας">
Νέα Καμένη Θήρας

 
Η Νέα Καμένη ή παλιότερα και "Νέα Καϋμένη", "το ηφαίστειο" για τους ντόπιους, είναι ηφαιστειογενές νησί στο κέντρο της καλδέρας της Σαντορίνης, το οποίο άρχισε να δημιουργείται το 1570 (ή 1573), με την δημιουργία αρχικά της Μικρής Καμένης και αποτελεί το πιο πρόσφατα δημιουργημένο τμήμα ξηράς στη Μεσόγειο Θάλασσα.Η έκταση του σήμερα είναι 340 εκτάρια και το ψηλότερο σημείο του είναι 127 μέτρα πάνω από την επιφάνεια της θάλασσας. Υπάρχουν δύο αγκυροβόλια στο νησί, ο όρμος Ταξιάρχης, στα νοτιοανατολικά του νησιού, και ο όρμος Ερινιά στα βόρεια.
Διοικητικά ανήκει στο τοπικό διαμέρισμα Θήρας του δήμου Θήρας.
Η Νέα και η Παλαιά Καμένη έχουν ενταχθεί στο κοινοτικό δίκτυο προστατευόμενων περιοχών NATURA 2000.
Σημερινή Κατάσταση.
Σήμερα στο νησί εκδηλώνεται ατμιδική δραστηριότητα, στην κορυφή και ανατολικά του κρατήρα του Γεωργίου, ενώ κατά μήκος των ακτών του υπάρχουν θερμές πηγές.
Έρευνα επιστημόνων του Πανεπιστημίου του Καίμπριτζ, η οποία διεξήχθη το 2006, έδειξε ότι σε περίπτωση που γινόταν ηφαιστειακή έκρηξη στην περιοχή των νησιών Παλαιά και Νέα Καμένη μέσα στο 2006, αυτή θα είχε αρκετή ενέργεια για να διαρκέσει περισσότερο από 2,7 χρόνια και να φτιάξει ηφαιστειακό θόλο με ύψος 115-125 μέτρα.
Στα δύο νησιά, Παλαιά και Νέα Καμένη, υπάρχει σήμερα ολοκληρωμένο σύστημα παρακολούθησης της σεισμικής δραστηριότητας και δεκάδων άλλων παραμέτρων, το οποίο έχει εγκατασταθεί από το Ινστιτούτο Μελέτης και Παρακολούθησης του Ηφαιστείου Σαντορίνης (Ι.Μ.Π.Η.Σ.).
Ιστορία.
Το ηφαίστειο και οι ξένοι.
Ο Abba Pegues ήταν ιησουίτης ιερωμένος που δημοσίευσε ένα βιβλίο για τη Σαντορίνη το 1840. Είναι ένα έργο ιδιάζον που διαπνέεται από ισχυρή θρησκευτικότητα και έντονα πολεμικό ύφος, επιμένει σε μια περιγραφή του νησιού κατά την παράδοση των περιηγητών των προηγούμενων αιώνων. Κύριο ενδιαφέρον του βιβλίου είναι η ιστορία και η συνεισφορά του Τάγματος των Ιησουιτών στη Σαντορίνη, το οποίο διαδέχτηκαν αργότερα οι Λαζαριστές. Στόχος του βιβλίου είναι να αποδείξει πως η πίστη των καθολικών είναι ανώτερη από αυτή των ορθοδόξων «σχησματικών» και ότι θα έπρεπε οι δεύτεροι να επιστρέψουν στην σωστό καθολικό δόγμα. Το ηφαίστειο και οι εκρήξεις του συσχετίστηκαν με τον φόβο, τη θρησκευτική συγκίνηση που αυτές προκαλούσαν, τη μεταφυσική απειλή, την τιμωρία του θεού για τις αμαρτίες των «σχισματικών». Ενδιαφέρον είναι το γεγονός ότι οι λεπτομερέστερες περιγραφές των εκρήξεων, από το 15ο αιώνα και εξής, έγιναν από πατέρες ιησουίτες – όπως του Richard (για το 1650) και του Père Gorée (για το 1707). Αξίζει να αναφερθεί ότι βρισκόμαστε σε μια εποχή που η Ελλάδα δεν αποτελεί ανεξάρτητο κράτος και οι ανταγωνισμοί μεταξύ των θρησκευτικών δογμάτων δεν είναι παρά αντανακλάσεις των γενικότερων ανταγωνισμών που υπήρχαν μεταξύ Δύσης και Ανατολής. 
Τα πράγματα αλλάζουν αισθητά το 1866 όταν καθολικοί και ορθόδοξοι προύχοντες και έμποροι συνεργάζονται με τους Έλληνες και ξένους επιστήμονες χωρίς εμφανείς εχθρότητες. Πιθανότερα η αλλαγή του τρόπου αντιμετώπισης να οφείλεται στο σταδιακό εξαστισμό της Θήρας, στις διεθνείς σχέσεις που έχουν στο μεταξύ αναπτυχθεί (μετά την ίδρυση του Ελληνικού Κράτους το 1833). 
Η ύπαρξη αυτού του γεωλογικού περιβάλλοντος, στη συγκεκριμένη περιοχή, έπαιξε καθοριστικό ρόλο σε όλους τους τομείς της ανθρώπινης δραστηριότητας. Η καλλιέργεια της γης, η αρχιτεκτονική, το λεξιλόγιο και η αυτοσυνείδηση των κατοίκων περνά μέσα από αυτή την ιδιαίτερη κατάσταση. Ακόμα και στις μακρές περιόδους ηρεμίας, η παρουσία αυτή σημάδευε θετικά ή αρνητικά τη ζωή των κατοίκων της περιοχής. 
Οι Θηραίοι και το ηφαίστειο.
«Μα κι ο καπετάνιος που την κουμαντάρει και την διαφεντεύει είναι ένας τζαναμπέτης και κακορίζικος αρχιπειρατής. Ένας κακομούτσουνος κι αιμοβόρος είνε και τονε λένε Βουρκάνο, που σαν τύχει κι ανάψει το τσιμπούκι του, βγάζει απ’ τα ρουθούνια του φλόγες πύρινες κι ατμίδες καπνού και σαν τεντωθεί τρέμει η γης κι η οικουμένη.
Για τούτο, σαν αγναντέψεις το παράξενο ετούτο νησί απ’ τη μεριά το πονέντε φόβος απερίγραπτος και δέος θανάτου σε κυριεύει, γιατί λες: ανή κάμει, πως ξυπνήσει ο τρομερός αυτός δράκοντας, δεν είσαι και τόσο σίγουρος για την ύπαρξή σου. Αφότις, μ’ όλη τη σοφία και γνώση, που απόχτησε ο άνθρωπος, δεν είνε σε θέση να προλάβει κι ούτε μπορεί να καταπονέσει το θυμό και την οργή αυτουνού του ανήμερου θηρίου, που λέγεται: σεισμός. »
Πάνδημες ήταν οι λιτανείες που λάμβαναν χώρα, όταν γινόταν σεισμοί, ο κλήρος πρωτοστατούσε σ'αυτές τις λαϊκές συγκεντρώσεις και συμμετείχε στη γενικότερη συγκίνηση του πλήθους. Μέσα και έξω από τους ναούς, με μορφή δεήσεων και μεταφορά λειψάνων, εικόνων, σταυρού κ.λ.π. και με τελετές ευχελαίου. Αίτιος του σεισμού θεωρούταν μόνο ο Θεός που επιβλέπει τον κόσμο. 
Είναι φανερό ότι προσπαθούσαν με κάποιους τρόπους να προβλέψουν τα έκτακτα φυσικά φαινόμενα και ιδίως τα απειλητικά, παρατηρώντας τους «οιωνούς» από το φως του ήλιου, το πέταγμα ή το κρώξιμο των πουλιών, το φεγγάρι, οι άκαιρες φωνές των ζώων, κτλ. Οι εκτεταμένοι θάνατοι ψαριών και πουλιών, αποτελούσαν σημεία που λάμβαναν πολύ σοβαρά υπ'όψη τους.
Λαογραφία.
Τα παλιά χρόνια, οι κάτοικοι της Σαντορίνης θεωρούσαν ότι η Παλαιά και η Νέα Καμένη ήταν κατοικίες δαιμόνων.
Τα Ηφαίστεια.
Τα Ηφαίστεια διοργανώνονται τον Αύγουστο από τον Δήμο Θήρας σε όλα τα Δημοτικά Διαμερίσματα του Δήμου και περιλαμβάνουν μουσικοχορευτικές και θεατρικές παραστάσεις, εκθέσεις, συναυλίες και αθλητικές δραστηριότητες. Αποκορύφωμα των εκδηλώσεων είναι η εικονική έκρηξη του ηφαιστείου με ρίψη χιλιάδων βεγγαλικών, την οποία ακολουθεί μεγάλο γλέντι στο χώρο μπροστά από τη Μητρόπολη των Φηρών με προσφορά παραδοσιακών μεζέδων (ντοματοκεφτέδες και φάβα) και άφθονου κρασιού.
Πρόκειται για μια ενδιαφέρουσα μορφή εξορκισμού του κακού και εξευμενισμού των υποχθόνιων στοιχείων της φύσης. Κάθε χρόνο ο εορτασμός των Ηφαιστείων σηματοδοτεί το επιτυχές πέρασμα της θερινής περιόδου χωρίς κανένα ξέσπασμα της φύσης. Είναι γεγονός ότι η αναγκαιότητα ρίψης βεγγαλικών κατά τον εορτασμό αυτόν δεν προκύπτει από καμία λογική, ο μόνος λόγος που ακούγεται από πολλούς ντόπιους είναι «για το καλό». Η εθιμική πλέον τήρηση αυτού του εορτασμού λαμβάνει χαρακτήρα ομοιοπαθητικής μαγείας. 
Διανύουμε ήδη το 2007 και το ηφαίστειο της Σαντορίνης, γνωστό για μεγάλες και θορυβώδεις εκρήξεις, παραμένει εδώ και 50 χρόνια σε κατάσταση εντυπωσιακής, αν και φαινομενικής, ηρεμίας και αδράνειας. Κανένας επιστήμονας σε κανένα Πανεπιστήμιο του κόσμου δεν πιστεύει πως η δράση του τελείωσε το 1950, τουναντίον μοιάζουν σκεπτικοί, προβληματισμένοι και μελετούν τη σχέση που τυχόν υπάρχει ανάμεσα στο χρονικό διάστημα ηρεμίας και την ένταση των εκρηκτικών φάσεων. Η τελειοποίηση των τεχνολογικών μέσων και η δυνατότητα ελέγχου και παρακολούθησης της παρούσας φάσης μπορούν να δώσουν περισσότερα στοιχεία στους μελετητές και να βοηθήσουν σε μια πιθανή πρόβλεψη της επόμενης εκρηκτικής φάσης.
Το ζήτημα είναι ότι όσο κι αν νιώθει κάποιος την προστατευτική σκέπη της τεχνολογίας, το δέος μπροστά στο άγνωστο ή το λίγο γνωστό είναι αξεπέραστο. Είναι δύσκολο να καταλάβει κάποιος τι σημαίνει η μυστηριώδης αυτή εκκρεμόητητα για κάποιον που έχει μια μικρή ή μεγάλη σχέση με τη Σαντορίνη. Όπως αναφέρει η συγγραφέας Μίτσα Μονιούδη – Συρίγου σε άρθρο της στην εφημερίδα «Θηραϊκά Νέα», πολλές οικογένειες εγκατέλειψαν το νησί κατά τα έτη 1925, 1939 και 1950 και την απόφασή τους ενίσχυσε η ηφαιστειακή δραστηριότητα. 
Σήμερα πολλοί είναι εκείνοι που επενδύουν τεράστια χρηματικά ποσά σε επιχειρήσεις και κατοικίες στη Σαντορίνη. Οι τιμές των ακινήτων έχουν ανέλθει σε εξαιρετικά υψηλά επίπεδα, γεγονός που αποτρέπει πολλούς καταγόμενους από το νησί να διατηρήσουν τις περιουσίες τους. Αντίθετα αρκετοί ξένοι καταφέρνουν να αγοράσουν εκτάσεις και κτίρια. Η αγορά ακινήτων στην περιοχή είναι βέβαιο ότι θα επηρεαστεί καθοριστικά από μια ενεργοποίηση του ηφαιστείου. Ακόμα και στην περίπτωση που το πρόδρομο στάδιο είναι αρκετά μακρόχρονο και η επιδείνωση των φαινομένων βραδύνει πολύ, η αγορά θα γνωρίσει εξαιρετική κρίση. Οι τιμές των ακινήτων θα πέσουν δραματικά, αλλά μπορεί να συμβεί και το αντίθετο. Είναι σίγουρο ότι το πλησίασμα ενός τέτοιου φαινομένου άλλους θα συγκινήσει κι άλλους θα τους τρομοκρατήσει.
Η εικόνα της περιοχής, χωρίς να λάβουμε υπόψη τα όσα λένε οι ειδικοί, δεν δείχνει ίδια. Τα νησιά Νέα και Παλαιά Καμμένη συχνά πλαισιώνονται από πράσινα ρεύματα, άλλοτε έντονα κι άλλοτε λιγότερο έντονα. Το στενό πέρασμα μεταξύ Νέας και Παλαιάς Καμμένης έχει ζωηρό πράσινο χρώμα και είναι εμφανής η ροή πράσινου νερού. Η κατάσταση γίνεται χειρότερη όταν πάμε στο έξω από την περίμετρο της καλδέρας Κολούμπο. Η σεισμική του δραστηριότητα είναι συνεχής και τα αναβλήματα έχουν θερμοκρασία 220ο C.

</doc>
<doc id="61009" url="https://el.wikipedia.org/wiki?curid=61009" title="Αδάμ Μπουσδούκος">
Αδάμ Μπουσδούκος

Ο Αδάμ Μπουσδούκος (Αμβούργο, 25 Ιανουαρίου 1974) είναι Γερμανός ηθοποιός ελληνικής καταγωγής που ζει και εργάζεται στη Γερμανία.
Βιογραφία.
Γιός Ελλήνων μεταναστών, ο Μπουσδούκος γεννήθηκε το 1974 στην Άλτονα, μια πολυεθνική περιοχή του Αμβούργου όπου μεγάλωσε μαζί με τον κατοπινό σκηνοθέτη Φατίχ Ακίν. 
Η καριέρα του Μπουσδούκου ως ηθοποιού είναι άμεσα συνδεδεμένη με τον Ακίν, ο οποίος παρέα με τον Μπουσδούκο παρουσίασε το 1993 το σενάριο της πρώτης του κινηματογραφικής επιτυχίας "Ακαριαίο χτύπημα" (γνωστό στα ελληνικά και ως "Βαθιά, κοφτά, ανθρώπινα") από την εταιρεία παραγωγής "Hamburger Wüste Film Produktion" γραμμένο σε μπλοκ σερβιτόρου. Με εξαίρεση την "Getürkt" ο Μπουσδούκος έχει εμφανίσεις σε όλες τις ταινίες του Ακίν. Η συνεργασία τους ξεκίνησε με την μικρού μήκους ταινία "Sensin - Du bist es!" και συνεχίστηκε μεταξύ άλλων με το πολυβραβευμένο κοινωνικό δράμα «"Ακαριαίο Χτύπημα"» και την βραβευμένη με τη Χρυσή Άρκτο ταινία "Μαζί ποτέ" στη Μπερλινάλε του 2004. Η ερμηνεία του Μπουσδούκου και των άλλων δυο πρωταγωνιστών της ταινίας "Ακαριαίο Χτύπημα" Μεχμέτ Κουρτουλούς και Αλεξάνταρ Τζοβάνοβιτς βραβεύτηκε με το Μπρούντζινο Λιοντάρι του Διεθνούς Φεστιβάλ του Λοκάρνο της Ελβετίας το 1998 και με το βραβείο Adolf-Grimme 2001. Κατόπιν ο Μπουσδούκος είχε διάφορες μικρές εμφανίσεις σε ταινίες του Ακίν όπως π.χ. στην "Η Ιουλία τον Αύγουστο" (2000) και στο "Σολίνο" (2002) αλλά και σε διάφορες τηλεοπτικές ταινίες και σειρές. Το 2009 ήταν ο πρωταγωνιστής της ταινίας "Κουζίνα με ψυχή", επίσης σε σκηνοθεσία Φατίχ Ακίν.

</doc>
<doc id="61011" url="https://el.wikipedia.org/wiki?curid=61011" title="Χρήστος Χατζησκουλίδης">
Χρήστος Χατζησκουλίδης

Ο Χρήστος Χατζησκουλίδης (Πειραιάς, 3 Δεκεμβρίου 1952 - Αθήνα, 19 Ιανουαρίου 2010) (προσωνύμια: ""ψηλός" και "το μαύρο διαμάντι"") ήταν Έλληνας ποδοσφαιριστής που αγωνίσθηκε στη θέση του κεντρικού επιθετικού, κάτοχος του τίτλου του δεύτερου σκόρερ στην ιστορία της Β' Εθνικής κατηγορίας όλων των εποχών, με 151 συνολικά τέρματα. Ο Χατζησκουλίδης ξεχώρισε λόγω του ύψους του (1,90 μ.) και της δεινότητάς του στο σκοράρισμα. Διέθετε μεγάλης ακρίβειας κεφαλιά, βαρύ εκτόπισμα (82 κιλ.) και ισχυρό σουτ. Στην εποχή του ήταν ένας από τους κλασσικότερους σέντερ φορ (αρκετοί τον παρομοίαζαν με τον Γκέσιο του Ηρακλή) και κατά τη διάρκεια του αγώνα απασχολούσε τουλάχιστον δύο αμυντικούς στην αντίπαλη περιοχή.
Τα πρώτα χρόνια.
Ξεκίνησε παίζοντας ποδόσφαιρο σε ηλικία 13 ετών το 1965 για ερασιτεχνικές ομάδες του Ρέντη ως δεξιός επιθετικός (αλλά και σαν κεντρικός αμυντικός). Σε ηλικία 16 ετών προωθήθηκε στην ανδρική ομάδα του Απόλλωνα Ρέντη και παρέμεινε σε αυτήν επί 4 συνεχόμενες σεζόν, από τις οποίες η ομάδα του συμμετείχε τις δύο πρώτες στη Β' κατηγορία Πειραιά και τις υπόλοιπες στην Α' Πειραιά. Η πορεία του ήταν ανοδική και συνδυάστηκε με την κατάκτηση του πρωταθλήματος από τον Απόλλωνα την περίοδο 1969-70 και την προαγωγή του συλλόγου στην κορυφαία τοπική κατηγορία. Το καλοκαίρι του 1972, σε ηλικία 19 ετών, μεταγράφηκε από τη νεοσύστατη Νίκη Ρέντη στον Ατρόμητο Πειραιώς, ως παίκτης του οποίου κλήθηκε στην Προ-Ολυμπιακή Ομάδα του 1975. Με την ομάδα των Καμινίων σκόραρε συνολικά 73 φορές στο πρωτάθλημα Β' Εθνικής τις πέντε χρονιές που έπαιξε
Καριέρα στο Αιγάλεω.
Τον Ιούλιο του 1977 ο Χατζησκουλίδης μεταπήδησε από το συγκρότημα των Καμινίων στην ομάδα του Α.Ο. Αιγάλεω, όπου και έπαιξε μέχρι το καλοκαίρι του 1984 . Με το Αιγάλεω σημείωσε 94 γκολ (16 στην Α' Εθνική κατηγορία και 78 στη Β' Εθνική) στις επτά χρονιές που συμμετείχε εκεί. Το πρώτο και το τελευταίο παιχνίδι πρωταθλήματος του παίκτη με τα χρώματα του Αιγάλεω δόθηκε εναντίον του Άρη Θεσσαλονίκης στο Δημοτικό Στάδιο Αιγάλεω (Περίοδος 1977-78, 1-0 υπέρ του Αιγάλεω με κεφαλιά του Χατζησκουλίδη και 1983-84, 1-0 υπέρ του Άρη με σουτ του Γιώργου Σεμερτζίδη). Το πρώτο του τέρμα για την Α' Εθνική σημειώθηκε με κεφαλιά, όμοια και το τελευταίο, και τα δύο σε ομάδα από τη Θεσσαλονίκη. Το τελευταίο ήταν ο αγώνας Αιγάλεω-Καλαμαριάς (1-0) που έλαβε χώρα το φθινόπωρο του 1983. Συνολικά με το Αιγάλεω, έλαβε μέρος σε 168 επίσημους αγώνες (159 για το πρωτάθλημα Α΄ και Β΄ Εθνικής και 9 για το Κύπελλο) επιτυγχάνοντας 99 τέρματα (16 στην Α΄ Εθνική, 78 στη Β΄ Εθνική και 5 στο Κύπελλο Ελλάδας).
Τιμωρία.
Την καριέρα του απείλησε να αμαυρώσει μια τιμωρία (6μηνος αποκλεισμός από κάθε επίσημο αγώνα, ο οποίος στη συνέχεια μειώθηκε στους 4 μήνες) που του επιβλήθηκε λόγω βιαιοπραγίας κατά του αρχηγού της Καστοριάς και σημερινού προπονητή Γιώργου Παράσχου σε αγώνα των δύο ομάδων στο Αιγάλεω, την άνοιξη του 1978. Συνέπεια της τιμωρίας ήταν να χάσει αρκετούς αγώνες της επόμενης χρονιάς και να «φρεναριστεί» έτσι η εξέλιξή του, αφού το 1977-78 είχε σημειώσει 11 γκολ περιλαμβανόμενος στους κορυφαίους σκόρερ της Α' Εθνικής και το 1978-79 έμεινε στα τέσσερα τέρματα, ενώ και η ομάδα του υποβιβάστηκε στο τέλος της περιόδου. Για την πράξη του παίκτη υπήρξε η δικαιολογία πως ο Παράσχος δεν είχε προστατεύσει, ως όφειλε, τους νεαρούς ερασιτέχνες που είχε στείλει το Αιγάλεω για τον αγώνα του α' γύρου, λόγω απεργίας του Π.Σ.Α.Π. την οποία δεν τήρησαν οι Καστοριανοί, που παρατάχθηκαν με τη βασική τους ομάδα (τελικό αποτέλεσμα 3-0). Η αποστολή του Αιγάλεω επέστρεψε από την ακριτική πόλη με πολλά παράπονα για τη συμπεριφορά των γηπεδούχων, κάτι που προκάλεσε τη μήνη του Χατζησκουλίδη.
Συνδικαλισμός.
Κατά τη διάρκεια της ακμής του συγκέντρωσε το ενδιαφέρον όλων των μεγάλων ομάδων όπως του ΠΑΟ, του ΟΣΦΠ, της ΑΕΚ, του ΠΑΟΚ, του Άρη αλλά και του ΟΦΗ κατά του οποίου είχε πραγματοποιήσει εντυπωσιακές εμφανίσεις σε διπλούς αγώνες για το κύπελλο Ελλάδας την περίοδο 1981-82, πλην όμως η διοίκηση του Αιγάλεω υπό τον Βίκτωρα Μητρόπουλο αρνήθηκε να τον παραχωρήσει. Η ηγεσία της ΠΑΕ είχε έρθει σε ρήξη με τον παίκτη, καταλογίζοντάς του διάφορα πειθαρχικά παραπτώματα και επιβάλλοντάς του κατά καιρούς κάποιες ποινές, που ώθησαν τον Χατζησκουλίδη να αγωνιστεί για την κατοχύρωση στοιχειωδών εργασιακών δικαιωμάτων, κόντρα στην περιοριστική σε βάρος των ποδοσφαιριστών νομοθεσία αλλά και τη συχνά καταπιεστική συμπεριφορά των διοικούντων των συλλόγων.
Έκτροπα εις βάρος του.
Σε όποιο εκτός έδρας γήπεδο και αν αγωνιζόταν, ειδικά στη Β' Εθνική, στον Χατζησκουλίδη εστίαζαν συχνά οι οπαδοί των αντιπάλων ομάδων και γινόταν αποδέκτης υβριστικών συνθημάτων λόγω του παρουσιαστικού του, της δύναμης που επεδείκνυε στους αγώνες και της ιδιαίτερης φήμης που είχε αποκτήσει, με στόχο να του καταβάλλουν το ηθικό. Το πιο σοβαρό περιστατικό, που προκάλεσε τη συμπάθεια των Ελλήνων ποδοσφαιρόφιλων για το πρόσωπό του, ήταν ο ξυλοδαρμός που υπέστη πριν από την έναρξη του αγώνα μπαράζ μεταξύ Αιγάλεω-Ρόδου στο γήπεδο του ΟΦΗ τον Ιούνιο του 1981. Παρά την κακοποίησή του, ο Χατζησκουλίδης συμμετείχε κανονικά στο παιχνίδι και παραλίγο να ισοφαρίσει το σκορ στο τελευταίο λεπτό της παράτασης, όταν ο γκολκίπερ Δοξάκης απέκρουσε δύσκολα την κεφαλιά του (τελικό αποτέλεσμα 1-0 υπέρ των Ρόδιων). Το όνομά του εμπλέχθηκε σε τρεις ακόμα περιπτώσεις, χωρίς ο ίδιος να το επιδιώξει. Την πρώτη φορά ήταν πριν τον αγώνα Αιγάλεω-Βέροια για την περίοδο 1977-78, όταν παράγοντες της φιλοξενούμενης επιχείρησαν να τον δωροδοκήσουν. Ο παίκτης κατήγγειλε την απόπειρα και η Βέροια τιμωρήθηκε με αφαίρεση 10 βαθμών. Το δεύτερο συμβάν αφορούσε στη συνάντηση Κορίνθου-Αιγάλεω για τη Β' Εθνική της σεζόν 1982-83. Άγνωστοι έκλεψαν το δελτίο υγείας του μέσα από τα αποδυτήρια, με αποτέλεσμα να προκληθεί αναταραχή στην ομαλή διεξαγωγή του παιχνιδιού. Τέλος, τον Οκτώβριο του 1983 ο παίκτης κατήγγειλε απόπειρα δωροδοκίας του απ' τον πρώην ποδοσφαιριστή του Απόλλωνα Καλαμαριάς Φουλατσικλή, πριν απ' τον μεταξύ των δυο ομάδων αγώνα στο Αιγάλεω, για το Επαγγελματικό πρωτάθλημα της Α΄ Εθνικής κατηγορίας. Στη δίκη, ωστόσο, που ακολούθησε, η κατηγορία δεν αποδείχθηκε. Την ίδια ημέρα, η ΠΑΕ Αιγάλεω διέκοψε για 6 μήνες το συμβόλαιο του Χατζησκουλίδη για πειθαρχικό παράπτωμα, αλλά και διότι δεν προσήλθε στην τελική εκδίκαση της υπόθεσης
Στις μικρότερες κατηγορίες.
Το 1984 αποδεσμεύθηκε οριστικά από το Αιγάλεω και αγωνίσθηκε σε μικρότερες κατηγορίες, με τα χρώματα των Α.Ο. Νεάπολης Νίκαιας (Γ' Εθνική), Ακράτητου Άνω Λιοσίων (Δ' Εθνική), Φλόγας Περιστερίου, Αγίας Ελεούσας και Ορφέα Αιγάλεω ως παίκτης-προπονητής (Α' κατηγορίας ΕΠΣΑ) έως και το 1991. Η τελευταία παρουσία του παίκτη σε αγώνα καταγράφηκε στις 26 Μαΐου 1997 σε ματς φιλανθρωπικού χαρακτήρα ο οποίος δόθηκε μεταξύ παλαιμάχων στο γήπεδο του Αιγάλεω με πρωτοβουλία του Συνδέσμου Βετεράνων Αιγάλεω (ΣΥ.ΒΕ.Π.Α.Π.), του οποίου ήταν μέλος και του Π.Σ.Α.Π.
Επιτεύγματα - διακρίσεις.
Έχει πετύχει γκολ σε κάθε Εθνική κατηγορία, συμπληρώνοντας τον αριθμό των 175 τερμάτων σε επίσημους αγώνες πρωταθλήματος (16 στην Α΄ Εθνική, 151 στη Β΄ Εθνική, 5 στη Γ΄ Εθνική και 3 στη Δ΄ Εθνική). Ακόμη, πέτυχε 10 γκολ στο Κύπελλο Ελλάδας, 10 γκολ στο Θερινό Πρωτάθλημα (Ο.Π.Α.Π.), 75 γκολ στο τοπικό πρωτάθλημα της Αθήνας (Ε.Π.Σ. Αθηνών) σε Α΄και Β΄κατηγορία, με τα χρώματα τριών διαφορετικών ομάδων (Φλόγας Περιστερίου, Αγίας Ελεούσας και Ορφέα Αιγάλεω) και 25 γκολ στις τοπικές διοργανώσεις της Ε.Π.Σ. Πειραιά. Συνολικά έχει πετύχει 295 τέρματα σε επίσημους αγώνες κάθε είδους διοργάνωσης. Το 1970 κατέκτησε το πρωτάθλημα της Β΄ κατηγορίας Ε.Π.Σ. Πειραιώς (Α' ομίλου) με τον Απόλλωνα Ρέντη, ενώ το 1973 αναδείχτηκε πρωταθλητής στο [[Θερινό πρωτάθλημα Ο.Π.Α.Π.]] (συλλόγων Β΄ Εθνικής, Νοτίου Ομίλου), με τα χρώματα του Ατρόμητου Πειραιά, στην πρώτη του σεζόν με το συγκρότημα των [[Καμίνια (Πειραιάς)|Καμινίων]]. Το 1983 ήταν πρωταθλητής Β΄ Εθνικής (Νότος) με το Αιγάλεω, το 1986 πρωταθλητής Β' Αθηνών με τη Φλόγα Περιστερίου και το 1990 υπέρ-πρωταθλητής στην Α΄κατηγορία Αθηνών, κατακτώντας την άνοδο στη Δ' Εθνική, με την ομάδα της [[Α.Π.Ε. Αγία Ελεούσα]]. Την περίοδο 1981-82 ο Χατζησκουλίδης αναδείχθηκε πρώτος σκόρερ Β' Εθνικής (Νότιου και Βορείου Ομίλου) με 28 τέρματα, επίτευγμα για το οποίο τιμήθηκε από τον [[Πανελλήνιος Σύνδεσμος Αμειβόμενων Ποδοσφαιριστών|Π.Σ.Α.Π.]] και την επόμενη χρονιά (1982-83) ήταν πρώτος σκόρερ του Νότιου Ομίλου (24 γκολ). Στα πολλά του ρεκόρ συμπεριλαμβάνονται τα πέντε γκολ που σημείωσε σε έναν αγώνα, εναντίον της ομάδας του Α.Ο. Χανιών (7-3) στο Αιγάλεω (περίοδος 1981-82, για τη Β' Εθνική). Στο συγκεκριμένο αγώνα, ο Χατζησκουλίδης υπερέβη τον αριθμό των 100 τερμάτων στην κατηγορία (που είχε πριν το παιχνίδι αυτό), ήταν δε ο 10ος ποδοσφαιριστής στα χρονικά που κατόρθωνε αυτό το στόχο. Έχει σημειώσει ακόμη αρκετές φορές «χατ-τρικ» (3 γκολ) αλλά και «καρέ» (4 γκολ) τερμάτων, όπως στον αγώνα Ατρόμητου Πειραιώς - Α.Ο. Κέρκυρας (5 - 0) της περιόδου 1973 (για το [[Θερινό πρωτάθλημα Ο.Π.Α.Π.]], στου οποίου δυο διοργανώσεις σημείωσε τουλάχιστον 10 τέρματα, 8 το 1973 και 2 επισήμως καταγεγραμμένα το 1974) και στο ματς Αιγάλεω - Εθνικού Αστέρα (6 - 1) της περιόδου 1981-82 (Β΄ Εθνικής).
Προπονητική εμπειρία.
Διετέλεσε προπονητής στον Ορφέα (1990-91, 1996-97, 1998-99, 2000) και το [[Α.Ο. Θεμιστοκλής|Θεμιστοκλή Αιγάλεω]] (2002, 2003, 2005-06), ενώ για μικρό διάστημα ([[2001]]) ήταν βοηθός του [[Γιώργος Χατζάρας|Γιώργου Χατζάρα]] στο [[Αιγάλεω]].
Προσωπική ζωή.
Ήταν νυμφευμένος και είχε αποκτήσει δυο παιδιά, ένα αγόρι (που αγωνίσθηκε ως [[καλαθόσφαιρα|καλαθοσφαιριστής]]) και ένα κορίτσι. Τον τελευταίο καιρό ήταν απομονωμένος λόγω του προβλήματος που αντιμετώπιζε με την υγεία του, εξαιτίας του οποίου έφυγε από τη ζωή σε ηλικία 57 ετών.
Εξωτερικοί σύνδεσμοι.
[[Κατηγορία:Έλληνες ποδοσφαιριστές]]
[[Κατηγορία:Ποδοσφαιριστές Ατρόμητου Πειραιώς]]
[[Κατηγορία:Ποδοσφαιριστές Αιγάλεω Α.Ο.]]
[[Κατηγορία:Ποδοσφαιριστές Ορφέα Αιγάλεω]]
[[Κατηγορία:Ποδοσφαιριστές Ακράτητου Άνω Λιοσίων]]
[[Κατηγορία:Προπονητές ποδοσφαίρου Ορφέα Αιγάλεω]]
[[Κατηγορία:Επιθετικοί ποδοσφαιριστές]]
[[Κατηγορία:Ποδοσφαιριστές Γ΄ Εθνικής Ελλάδας]]
[[Κατηγορία:Ποδοσφαιριστές Φούτμπολ Λιγκ (Ελλάδα)]]
[[Κατηγορία:Ποδοσφαιριστές Σούπερ Λιγκ Ελλάδας]]
[[Κατηγορία:Προπονητές ποδοσφαίρου Α.Ο. Θεμιστοκλή]]

</doc>
<doc id="61013" url="https://el.wikipedia.org/wiki?curid=61013" title="Δημήτρης Πηγαδίτης">
Δημήτρης Πηγαδίτης

Ο Δημήτρης Πηγαδίτης (γεν.Χατζηκυριάκειο, Πειραιάς 30 Οκτωβρίου 1954) είναι Έλληνας παλαίμαχος αριστεροπόδαρος, πρώην διεθνής ποδοσφαιριστής που αγωνίσθηκε στη μεσαία γραμμή και διακρίθηκε για τη δεξιοτεχνία του στις εκτελέσεις χτυπημάτων φάουλ και πέναλτι. Διέθετε τεχνική κατάρτιση, μακρινή πάσα ακρίβειας και διετέλεσε αρχηγός της ομάδας του Α.Ο. Αιγάλεω τόσο στην πρώτη όσο και στη δεύτερη Εθνική κατηγορία, κατά τη διάρκεια των δεκαετιών του '70 και του '80.
Τα πρώτα βήματα.
Ο Δημήτρης Πηγαδίτης γεννήθηκε στις 30-10-1954, γιος του Ευάγγελου Πηγαδίτη (1915 - 1984) και της Χρυσάνθης (1924 - 2017), ενώ έχει δυο αδερφές την Αγγελική και τη Μάρθα. Σε ηλικία 7 ετών -και αφού ήδη είχε γραφτεί στα "τσικό" του ΟΣΦΠ- η οικογένειά του μετακόμισε στο Αιγάλεω και ο ίδιος γράφτηκε στο 12ο Δημοτικό Σχολείο (της Οδού Ορυζομύλων) ενώ ξεκίνησε ουσιαστικά την καριέρα του στην ομώνυμη, τοπική ομάδα. Απόφοιτος του 1ου Γυμνασίου της πόλης (ή "Κεντρικό") έμενε με τους γονείς του στην Οδό Κεφαλληνίας. Η πρώτη, επίσημα επιβεβαιωμένη (από την εφημερίδα "Αθλητική Φωνή", στο φύλλο της 5 Ιουλίου του 1971) εμφάνισή του πραγματοποιήθηκε πριν συμπληρώσει τα 17 του χρόνια, κατά τον αγώνα του Θερινού πρωταθλήματος (Ο.Π.Α.Π.) Αιγάλεω - Εθνικός Πειραιώς (0-2) στις 4 Ιουλίου του 1971, στο γήπεδο των "Σφαγείων" Ταύρου. Το ντεμπούτο του στην Α΄ Εθνική κατηγορία έγινε στις 30 Οκτωβρίου του 1973 (ακριβώς 19 ετών) στον αγώνα Λάρισα - Αιγάλεω (1-0), με το νο6 στη φανέλα της ομάδας του και αγωνίσθηκε επί 90 λεπτά. Τέσσερις μέρες πριν, στις 26 Οκτωβρίου 1973, ο Πηγαδίτης είχε υπογράψει το πρώτο του επαγγελματικό συμβόλαιο ως ποδοσφαιριστής. Υπηρέτησε τη στρατιωτική του θητεία στα Τεθωρακισμένα επί 28 μήνες στην Καρωτή Διδυμότειχου (Ιούλιος 1977 - Νοέμβριος 1979) λόγω των αριστερών φρονημάτων του πατέρα του, ο οποίος υπήρξε μέλος του ΕΑΜ. Προπονητής του στον ΟΣΦΠ ήταν ο Ηλίας Υφαντής ενώ στο Αιγάλεω (στην εφηβική ομάδα) ο Μιχάλης Μπαλαξίδης και αργότερα ο Αλέξι Πέτροβιτς. Το 1976 συγκέντρωσε το ενδιαφέρον της ΑΕΚ αλλά η μετεγγραφή δεν ολοκληρώθηκε, λόγω της στράτευσής του. Την περίοδο 1976-77 αναδείχθηκε πρωταθλητής Νότιου Ομίλου στη Β΄ Εθνική κατηγορία.
Μετά το Αιγάλεω.
Το Δεκέμβριο του 1985 και ενώ προηγουμένως τον ζητούσε επίμονα ο Ολυμπιακός Πειραιώς, κάνοντας χρήση 12ετίας υπέγραψε στον Εθνικό Πειραιώς, όπου για ένα χρόνο συνέχισε την επιτυχημένη καριέρα του, ενώ στη συνέχεια μετεγγράφηκε στον Παναρκαδικό όπου έπαιξε 2 περιόδους (τη σεζόν 1987-88 ήταν ρέκορντμαν συμμετοχών στην ομάδα της Τρίπολης με 32 παρουσίες σε αγώνες πρωταθλήματος), για να επιστρέψει και να "κρεμάσει τα παπούτσια του" και πάλι στην ομάδα του Αιγάλεω (1990). Τη σεζόν 1990 - 91 ήταν παίκτης - προπονητής στον Ασκληπιό Επιδαύρου, τον οποίο οδήγησε από την Α΄ τοπική κατηγορία της Ε.Π.Σ. Αργολίδος στη Δ' Εθνική, έπειτα από νικηφόρο αγώνα κατάταξης (2 - 1 επί του Ερμή Ερμιόνης) που έγινε στις 20 Απριλίου του 1991 στην Τρίπολη. Την περίοδο 2012-13 ανέλαβε την τεχνική ηγεσία της ερασιτεχνικής ομάδας της Ε.Π.Σ. Εύβοιας "Α.Ο. Αναγέννησης Μονοδρίου", την οποία οδήγησε από την τρίτη στη δεύτερη τοπική κατηγορία.
Τα τελευταία χρόνια ζει μόνιμα στο Αλιβέρι της Εύβοιας, όπου και εργάζεται σαν οικοδόμος. Είναι νυμφευμένος δυο φορές και από τον πρώτο γάμο του απέκτησε δυο κόρες.
Επιτεύγματα.
Έως και τις 14 Ιανουαρίου του 2017 ήταν ο παίκτης με τις περισσότερες συμμετοχές στην ιστορία της ομάδας του Αιγάλεω, αφού αγωνίσθηκε σε 325 συνολικά επίσημους αγώνες πρωταθλημάτων και για τις τρεις Εθνικές κατηγορίες του Ελληνικού ποδοσφαίρου, σημειώνοντας, παράλληλα, 59 τέρματα. Το ρεκόρ του καταρρίφθηκε από τον Κ. Παπουτσή στις 15 Ιανουαρίου 2017. Ακόμη, ο Πηγαδίτης έλαβε μέρος σε 30 αγώνες Κυπέλλου Ελλάδας (πάντα με το Αιγάλεω) και σκόραρε 5 τέρματα. Τέλος, έχει αγωνισθεί σε 22 αγώνες του Θερινού Πρωταθλήματος ΟΠΑΠ Α΄ Εθνικής (τα έτη 1971, 1973 και 1974) σημειώνοντας τρία γκολ. Συνολικά με το Αιγάλεω έχει 377 επίσημες συμμετοχές (και 67 γκολ), ενώ σε όλη του την καριέρα με Αιγάλεω, Εθνικό και Παναρκαδικό ξεπέρασε τις 400 συμμετοχές στα Εθνικά Πρωταθλήματα. Την περίοδο 1978-79 κατόρθωσε να ευστοχήσει και στα οκτώ πέναλτι τα οποία εκτέλεσε, ένα ρεκόρ Α' Εθνικής που καταρρίφθηκε αρκετά χρόνια αργότερα από τον Ούγγρο Ίμρε Μπόντα του Ολυμπιακού Βόλου.
Διεθνής.
Έχει 4 συμμετοχές στην Εθνική Ελπίδων και 2 με την Εθνική Ανδρών, σε φιλικά ματς με Αυστραλία και Γιουγκοσλαβία.

</doc>
<doc id="61014" url="https://el.wikipedia.org/wiki?curid=61014" title="Μικρή Καμένη Θήρας">
Μικρή Καμένη Θήρας

Μικρό ηφαιστειογενές νησί, το οποίο είχε δημιουργηθεί βορειοανατολικά της Παλαιάς Καμένης, στο κέντρο της καλδέρας της Σαντορίνης, κατά την ηφαιστειακή δραστηριότητα του 1570 (ή 1573). Κατά την ηφαιστειακή δραστηριότητα της περιόδου 1925 - 1928 ενώθηκε με την Νέα Καμένη.
Σημείωση.
Σε πολλά παλιά κείμενα υπάρχει σύγχυση μεταξύ του νησιού Ιερά και της Παλαιάς Καμένης και του νησιού Θεία και της Μικρής Καμένης. Η επικρατούσα σήμερα άποψη είναι ότι το νησί "Ιερά" που εμφανίστηκε το 197 π.Χ. αργότερα καταβυθίστηκε και σήμερα ταυτίζεται με τον ύφαλο Μπάγκος που βρίσκεται ανατολικά της Νέας Καμένης, κοντά στον οποίο πολλά χρόνια αργότερα εμφανίστηκε η Μικρή Καμένη. Επίσης η νήσος "Θεία", που αναφέρεται από αρχαίους συγγραφείς, σήμερα ταυτίζεται με την Παλαιά Καμένη.

</doc>
<doc id="61015" url="https://el.wikipedia.org/wiki?curid=61015" title="Δήμος Αγίου Γεωργίου">
Δήμος Αγίου Γεωργίου

Με την ονομασία Δήμος Αγίου Γεωργίου υπάρχουν τρεις δήμοι της Ελλάδας:

</doc>
<doc id="61017" url="https://el.wikipedia.org/wiki?curid=61017" title="Γιάννης Σκοπελίτης">
Γιάννης Σκοπελίτης

Ο Γιάννης Σκοπελίτης (γενν. 2 Μαΐου 1978) είναι Έλληνας ποδοσφαιριστής. Διετέλεσε αρχηγός της ομάδας του Α.Ο. Αιγάλεω (προερχόμενος από τους ερασιτέχνες του Απόλλωνα Αθηνών) με τα χρώματα της οποίας αγωνίστηκε από το 1997 έως και το καλοκαίρι του 2007. Διακρίνεται για το παθιασμένο του παιχνίδι και τις ηγετικές του ικανότητες αγωνιζόμενος στη θέση του ανασταλτικού μέσου.
Ξεκίνησε από το πρωτάθλημα της Γ' Εθνικής και έφθασε να αγωνισθεί έως και το κύπελλο UEFA. Είναι ο πρώτος ποδοσφαιριστής στην ιστορία του συλλόγου που πήρε μετεγγραφή για το εξωτερικό και συγκεκριμένα την Αγγλική "Πόρτσμουθ", με τη φανέλα της οποίας συμμετείχε στο πρωτάθλημα της "Premier League" από τον Ιανουάριο του 2005 έως τον Ιανουάριο του 2006.
Στη συνέχεια επέστρεψε στο Αιγάλεω και από το φθινόπωρο του 2007 ο Σκοπελίτης αγωνίσθηκε στο κυπριακό πρωτάθλημα, με τα χρώματα του συλλόγου της Ανόρθωσης. 
Τον Ιανουάριο του 2008 υπέγραψε στον Ατρόμητο Αθηνών αλλά ύστερα από τον υποβιβασμό της ομάδας γύρισε και επανεντάχθηκε στο δυναμικό του κυπριακού σωματείου, με τη φανέλα του οποίου κέρδισε το δικαίωμα να λάβει μέρος στη φάση των ομίλων του Τσάμπιονς Λιγκ 2008-09. Σε ηλικία 39 ετών ο ποδοσφαιριστής υπέγραψε ξανά στο Αιγάλεω για να το ενισχύσει στο πρωτάθλημα της ερασιτεχνικής Γ΄ Εθνικής.

</doc>
<doc id="61018" url="https://el.wikipedia.org/wiki?curid=61018" title="Μικρή Καμένη">
Μικρή Καμένη



</doc>
<doc id="61019" url="https://el.wikipedia.org/wiki?curid=61019" title="Ακαριαίο χτύπημα">
Ακαριαίο χτύπημα

Ακαριαίο χτύπημα ή Βαθιά, κοφτά, ανθρώπινα (πρωτότυπος τίτλος στα γερμανικά "Kurz und schmerzlos", στα αγγλικά "Short Sharp Shock") είναι ο τίτλος κινηματογραφικής ταινίας, σε σκηνοθεσία του Φατίχ Ακίν, παραγωγή του 1998. Το κοινωνικό δράμα είναι η πρώτη μεγάλου μήκους ταινία του Ακίν. 
Περίληψη.
Πρόκειται για την ιστορία μιας συμμορίας της περιοχής Άλτονα του Αμβούργου: ο Τούρκος Γκάμπριελ, ο Έλληνας Κώστας και ο Σέρβος Μπόμπι έχουν περάσει μαζί αρκετές επικίνδυνες καταστάσεις στο παρελθόν τους. Τα πράγματα αλλάζουν για τον Γκάμπριελ όταν βγαίνει από τη φυλακή, αποφασισμένος να αλλάξει την ζωή του και να ωριμάσει, πράγμα αρκετά δύσκολο έχοντας κοντά τους φίλους του: ο Κώστας συνεχίζει να συντηρείται με κλοπές ενώ ο Μπόμπι προσπαθεί να γίνει μέλος της μαφίας. Έτσι γνωρίζει τον Αλβανό νονό Μουχαμέρ ("Ralph Herforth"), ο οποίος ασχολείται με το παράνομο εμπόριο όπλων. Σύντομα ο Μπόμπι συνειδητοποιεί ότι η μαφία έχει τους δικούς της νόμους. Στη συνέχεια, διάφορα περιστατικά θέτουν σε αναπάντεχη δοκιμασία τη φιλία των τριών.

</doc>
<doc id="61020" url="https://el.wikipedia.org/wiki?curid=61020" title="Short Sharp Shock">
Short Sharp Shock



</doc>
<doc id="61021" url="https://el.wikipedia.org/wiki?curid=61021" title="Kurz und schmerzlos">
Kurz und schmerzlos



</doc>
<doc id="61022" url="https://el.wikipedia.org/wiki?curid=61022" title="New Jewish Publication Society of America Version">
New Jewish Publication Society of America Version

Η New Jewish Publication Society of America Version (NJPS), δηλαδή Νέα Μετάφραση της Ιουδαϊκής Εκδοτικής Εταιρίας της Αμερικής, της Ιουδαϊκής Βίβλου (δηλαδή, των Εβραϊκών Γραφών ή Παλαιάς Διαθήκης) αποτελεί τη δεύτερη μετάφραση που εκδόθηκε από την Ιουδαϊκή Εκδοτική Εταιρία της Αμερικής (Jewish Publication Society of America, "JPS"). Αυτή η έκδοση αντικατέστησε την αντίστοιχη μετάφραση του 1917. Αποτελεί μια εντελώς ανανεωμένη μετάφραση στη σύγχρονη αγγλική γλώσσα, ανεξάρτητη από την προηγούμενη ή άλλη έκδοση.
Η μετάφραση αυτή ακολουθεί πιστά το Μασοριτικό κείμενο. Το κυρίως κείμενο αποφεύγει τις διορθώσεις που εμφανίζονται στις περισσότερες μεταφράσεις του 20ου αιώνα, αν και γίνεται αναφορά σε αυτές στις υποσημειώσεις. Ο επιμελητής του μεταφραστικού έργου ήταν ο Χάρι Ορλίνσκι (Harry Orlinsky), ο οποίος συμμετείχε επίσης στην μετάφραση της New Revised Standard Version (Νέας Αναθεωρημένης Στερεότυπης Μετάφρασης, "NRSV").
Η μεταφραστική εργασία ξεκίνησε το 1962 και ολοκληρώθηκε το 1982. Η πρώτη πλήρης μονότομη έκδοση της μετάφρασης "NJPS" εκδόθηκε το 1985, ενώ το 1999 δόθηκε στη δημοσιότητα η έκδοση που περιλαμβάνει κατά στήλες το αγγλικό κείμενο και το μασοριτικό κείμενο, όπως εμφανίζεται στον Κώδικα του Λένινγκραντ (Leningrad Codex).

</doc>
<doc id="61023" url="https://el.wikipedia.org/wiki?curid=61023" title="Νέα Μετάφραση της Ιουδαϊκής Εκδοτικής Εταιρίας της Αμερικής">
Νέα Μετάφραση της Ιουδαϊκής Εκδοτικής Εταιρίας της Αμερικής



</doc>
<doc id="61024" url="https://el.wikipedia.org/wiki?curid=61024" title="NJPS">
NJPS



</doc>
<doc id="61025" url="https://el.wikipedia.org/wiki?curid=61025" title="Ασκανιά Θήρας">
Ασκανιά Θήρας

Η Ασκανιά ή Ασκανία είναι μικρή ακατοίκητη ηφαιστειογενής βραχονησίδα νοτιοδυτικά της Σαντορίνης, η οποία ανήκει στο σύμπλεγμα των νησιών Χριστιανά και διοικητικά ανήκει στο Τοπικό διαμέρισμα Θήρας του Δήμου Θήρας. Το υψηλότερο σημείο της είναι 168 μέτρα από την επιφάνεια της θάλασσας.
Η Ασκανιά απέχει περίπου ένα μίλι βορειοδυτικά από τη βραχονησίδα Εσχάτη και 4 στάδια (περίπου 740 μ.) νότιο-νοτιοανατολικά από τη Χριστιανή. Είναι η μεσαία βραχονησίδα της συστάδας.&lt;br&gt; 
Η Ασκάνια ή Ασκανιά περικλείεται εγγύτατα από ξέρες. Στο μέσον και μόνο του διαύλου, μεταξύ αυτής και της Χριστιανής, το βάθος είναι μόλις 4 μέτρα, όπου και χρήζει ιδιαίτερης προσοχής.

</doc>
<doc id="61028" url="https://el.wikipedia.org/wiki?curid=61028" title="Άνυδρος Αμοργού">
Άνυδρος Αμοργού

Η νησίδα Άνυδρος ή Αμοργοπούλα είναι μικρή ακατοίκητη νησίδα των νοτιοανατολικών Κυκλάδων. Βρίσκεται στο κέντρο περίπου του θαλάσσιου χώρου που περικλύεται από τα νησιά Σαντορίνη, Αμοργός, Ίος, Ανάφη και Αστυπάλαια. Απέχει 10 ναυτικά μίλια από την Αμοργό και 20 από την Σαντορίνη. Διοικητικά, ανήκει στη Τοπική Κοινότητα Αρκεσίνης του δήμου Αμοργού ενώ πριν το 2011 ανήκε στο τοπικό διαμέρισμα Θήρας του Δήμου Θήρας. Η Αμοργοπούλα είναι ιδιόκτητο νησί από το 1860. Η έκτασή της είναι περίπου 1200 στρέμματα 
Το νησί είναι απομονωμένο και έχει χαρακτηριστεί βιότοπος CORINE. Στο νησί απαντόται φυτά ενδημικά των Κυκλάδων, όπως τα "Allium luteolum, Fibigia lunarioides, Origanum calcaratum, Pimpinella pretenderis" και "Trigonella rechingeri" και δύο σπάνια είδη ερπετών, το "Cyrtodactylus kotschyi solerii x saronicus" και το σιλιβούτι της Αμοργού
("Podarcis erhardii amorgensis").

</doc>
<doc id="61029" url="https://el.wikipedia.org/wiki?curid=61029" title="Πρύμνα (αστερισμός)">
Πρύμνα (αστερισμός)



</doc>
<doc id="61030" url="https://el.wikipedia.org/wiki?curid=61030" title="Όμπλαστ του Ορενμπούργκ">
Όμπλαστ του Ορενμπούργκ

Το Όμπλαστ του Ορενμπούργκ (ρωσικά: "Оренбу́ргская о́бласть") είναι ομοσπονδιακό υποκείμενο της Ρωσίας (Διαμέρισμα του Βόλγα), στα σύνορα με το Καζακστάν. Σημαντικότερες πόλεις της είναι η πρωτεύουσα Ορενμπούργκ (548.331 κάτοικοι - απογραφή 2010), το Ορσκ (239.800) και το Νοβοτρόιτσκ (106.315). Αν και η περιοχή ήταν ρωσική καθ' όλο το 18ο και 19ο αιώνα, τα πρώτα χρόνια της Σοβιετικής Ένωσης (1920 - 1925) υπαγόταν στο Καζακστάν.
Το Όμπλαστ του Ορενμπούργκ είναι ένα από τα μεγαλύτερα αγροτικά κέντρα της Ρωσικής Ομοσπονδίας. Το κλίμα της (εαρινές βροχοπτώσεις, ξηρά καλοκαίρια, μεγάλη ηλιοφάνεια) ευνοεί την καλλιέργεια πληθώρας γεωργικών προϊόντων όπως σιτηρά, ηλιάνθους, πατάτες, φασόλια, καλαμπόκι και κολοκύθια. Είναι επίσης βιομηχανικά ανεπτυγμένη - χάρη στην απόστασή της από το μέτωπο των συγκρούσεων και τα πετρελαϊκά της κοιτάσματα, μεταφέρθηκαν εκεί βιομηχανίες από τα δυτικά της Ρωσίας κατά τη διάρκεια του Β' Παγκοσμίου Πολέμου, ώστε να υποστηριχθεί η παραγωγή πολεμικού υλικού και καυσίμων για τον Κόκκινο Στρατό.
Σύμφωνα με την πανρωσική απογραφή του 2002, η πλειοψηφία των κατοίκων της περιφέρειας είναι ρωσικής καταγωγής (73,9%). Αρκετοί είναι επίσης οι Τάταροι (7,6%) και οι Καζάκοι (5,8%).
Από το 1938 έως το 1957 ονομαζόταν περιφέρεια Τσκάλοφ () προς τιμήν του Βαλέρι Τσκάλοφ. Στην απογραφή του 2010 είχε πληθυσμό 2.033.072 κατοίκων.
Γεωγραφία.
Συνορεύει με το Μπασκορτοστάν και το Ταταρστάν στο βορρά, την περιφέρεια Τσελιάμπινσκ στα βορειοανατολικά και με τις περιφέρειες Σαμάρας και Σαράτοφ στα δυτικά. Η περιφέρεια συνορεύει και με το Καζακστάν στα ανατολικά και νότια. Βρίσκεται στο σύνορο Ευρώπης-Ασίας και το μεγαλύτερο μέρος της περιφέρειας ανήκει στην Ευρώπη, αλλά κάποια τμήματα στα ανατολικά ανήκουν στην Ασία. Ο σημαντικότερος ποταμός είναι ο Ουράλης. Το Ορενμπούργκ διασχίζεται από την βορειοανατολική γραμμή του ίδιου γεωγραφικού μήκους και πλάτους. Το έδαφος είναι πεδινό.
Δημογραφία.
Το 2010 ο πληθυσμός ήταν 2.033.072 άτομα, μειωμένος από τους 2.179.551 κατοίκους το 2002 και τους 2.174.459 κατοίκους το 1989.
Εθνογραφία.
Σύμφωνα με την απογραφή του 2010 ο πληθυσμός της περιφέρειας Ορενμπούργκ αποτελούνταν από τις παρακάτω εθνότητες:
Τα στατιστικά στοιχεία ζωτικής σημασίας είναι τα παρακάτω:
Θρησκεία.
Σύμφωνα με έρευνα του 2012, το 40.2% του πληθυσμού της περιφέρειας Ορενμπούργκ ανήκει στην Ρωσική Ορθόδοξη Εκκλησία, το 3% είναι μη δογματικοί Χριστιανοί (εξαιρουμένων των Προτεσταντών), το 2% είναι Ορθόδοξοι που δεν ανήκουν στην ρωσική ορθόδοξη εκκλησία ή ανήκουν σε μη ρωσικές ορθόδοξες εκκλησίες. Το 13% του πληθυσμού είναι μουσουλμάνοι. Το 3% του πληθυσμού ανήκουν στην σλαβική θρησκεία (ροντνοβέρι), ενώ ένα 6.8% ανήκουν σε άλλες θρησκείες ή δεν απάντησαν στην έρευνα. Επίσης, το 20% του πληθυσμού δηλώνει "πνευματικοί αλλά μη θρησκευόμενοι" και ένα 12% είναι άθεοι.
Οικονομία.
Η περιφέρεια Ορενμπούργκ είναι μια από τις κύριες αγροτικές περιοχές στη Ρωσία. Έχει ευνοϊκό κλίμα για καλλιέργειες με υγρή άνοιξη, ξηρό καλοκαίρι και ηλιόλουστο καιρό, δημιουργώντας τέλειες συνθήκες για καλλιέργεια σιταριού, σίκαλης, πατάτας, ηλιοτροπίου, καλαμποκιού και πολλών άλλων. 
Η περιφέρεια εξάγει πετρέλαιο και πετρελαιοειδή, φυσικό αέριο και παράγωγα του, σιδηρούχα και μη σιδηρούχα μέταλλα, νικέλιο, ασβέστη, ενώσεις χρωμίου, χαλκό, ηλεκτρικές μηχανές και άλλα μηχανικά προϊόντα. 

</doc>
<doc id="61032" url="https://el.wikipedia.org/wiki?curid=61032" title="Η Τέχνη της Φυγής">
Η Τέχνη της Φυγής



</doc>
<doc id="61033" url="https://el.wikipedia.org/wiki?curid=61033" title="Traceur">
Traceur



</doc>
<doc id="61034" url="https://el.wikipedia.org/wiki?curid=61034" title="Traceuse">
Traceuse



</doc>
<doc id="61036" url="https://el.wikipedia.org/wiki?curid=61036" title="Ανδρέας Σταματιάδης">
Ανδρέας Σταματιάδης

Ο Ανδρέας Σταματιάδης (Αθήνα, 16 Αυγούστου 1935) είναι Έλληνας πρώην διεθνής ποδοσφαιριστής της Α.Ε.Κ. και προπονητής, με συνεισφορά ως βοηθός αλλά και ως πρώτος προπονητής στην ομάδα των "κιτρινόμαυρων" της διετίας 1977-79.
Ποδοσφαιρική καριέρα.
Σε συλλογικό επίπεδο.
Ξεκίνησε το ποδόσφαιρο από την ΑΕ Μελανδίας το 1947 και τον επόμενο χρόνο (1948) αγωνίστηκε στη Σπάρτα Αθηνών. Το 1950, σε ηλικία 15 ετών, εντάχθηκε στην ΑΕΚ, όπου παρέμεινε επί 19 συναπτά έτη, μέχρι το 1969 όταν αποσύρθηκε από την ενεργό δράση σε ηλικία 33 ετών.
Με την "Ένωση" κατάκτησε ως ποδοσφαιριστής δύο πρωταθλήματα Α' Εθνικής (1962-63, 1967-68) και τρία κύπελλα Ελλάδας (1955-56, 1963-64, 1965-66).
Στις εθνικές ομάδες.
Ο Σταματιάδης είχε 8 συνολικά συμμετοχές με τη γαλανόλευκη φανέλα. Το ντεμπούτο του πραγματοποιήθηκε στις 8 Μαρτίου 1954 στην εκτός έδρας νίκη με 2-0 εναντίον του Ισραήλ για τα προκριματικά του Μουντιάλ 1954. Τελευταία του συμμετοχή ήταν στις 27 Νοεμβρίου 1963 όταν η Ελλάδα αντιμετώπισε εκτός έδρας σε φιλικό αγώνα την Κύπρο.
Προπονητική καριέρα.
Η πρώτη ομάδα που ανέλαβε ο Ανδρέας Σταματιάδης ήταν η Ρόδος, την περίοδο 1969-70. Την πενταετία 1974-1979 εργάστηκε ως βοηθός προπονητή στην ΑΕΚ, αρχικά του Φράντισεκ Φάντρονκ και στη συνέχεια των Ζλάτκο Τσαϊκόφσκι και Φέρεντς Πούσκας, ενώ δύο φορές χρειάστηκε να προσφέρει τις υπηρεσίες του και ως πρώτος. Η αρχή έγινε το 1977 για δύο αγωνιστικές (3η-4η), καθώς και για 11 αγωνιστικές (24η-34η) πριν το τέλος της περιόδου 1978-79, όταν αντικατέστησε στην τεχνική ηγεσία του συλλόγου τον Πούσκας, για να διατηρήσει την ομάδα στην κορυφή, κάτι που τελικά επετεύχθη, ενώ παράλληλα έφτασε και στον τελικό του κυπέλλου. Κατά περιόδους εργάστηκε και στα τμήματα υποδομών της ΑΕΚ, ενώ για αρκετά χρόνια υπήρξε ο Διευθυντής των τμημάτων αυτών, θέση από την οποία αποχώρησε το 2013, όταν και αντικαταστάθηκε από τον Άκη Ζήκο. 
Το 1979, μετά τη θητεία του στην ΑΕΚ, ανέλαβε προπονητής του Ατρόμητου Αθηνών, με τον οποίο εξασφάλισε τον τίτλο στη Β' Εθνική, ενώ στα τέλη της περιόδου 1979-80 κάθισε για πρώτη φορά στον πάγκο του Αιγάλεω στη Β΄ Εθνική, διατηρώντας το στην κατηγορία. Την επόμενη χρονιά (1980-81), διεκδίκησε με το "Σίτι" την άνοδο στην Α' Εθνική, την οποία όμως δεν εξασφάλισε τελικά, καθώς ηττήθηκε από τη Ρόδο του Μιχάλη Μπέλλη σε αγώνα μπαράζ, στο γήπεδο του Ηρακλείου Κρήτης, με 1-0 στην παράταση (Ιούνιος 1981). Την περίοδο 1981-82 ο Σταματιάδης ήταν προπονητής στον Διαγόρα Ρόδου, αλλά το καλοκαίρι του 1982 επέστρεψε στο Αιγάλεω. Η ομάδα των δυτικών προαστίων κατέκτησε το τελευταίο πρωτάθλημα Νότου (1982-83) και προβιβάστηκε στην Α' Εθνική. Εργάσθηκε επίσης στους συλλόγους της Ρόδου, των Τρικάλων, της Λαμίας, της Αναγέννησης Καρδίτσας, της Χαλκίδας και του Αχαρναϊκού.
Υπήρξε επίσης ο προπονητής της εθνικής Ελπίδων επί μία εξαετία (1986-1992), την οποία το 1988 οδήγησε στον τελικό του [[Ευρωπαϊκό πρωτάθλημα ποδοσφαίρου U21|ευρωπαϊκού πρωταθλήματος Ελπίδων]], εναντίον της Γαλλίας.
Εξωτερικοί σύνδεσμοι.
[[Κατηγορία:Έλληνες ποδοσφαιριστές]]
[[Κατηγορία:Έλληνες προπονητές ποδοσφαίρου]]
[[Κατηγορία:Ποδοσφαιριστές Εθνικής Ελλάδος]]
[[Κατηγορία:Ποδοσφαιριστές Αθλητικής Ένωσης Κωνσταντινουπόλεως]]
[[Κατηγορία:Προπονητές ποδοσφαίρου Αθλητικής Ένωσης Κωνσταντινουπόλεως]]
[[Κατηγορία:Προπονητές ποδοσφαίρου Αιγάλεω Α.Ο.]]
[[Κατηγορία:Προπονητές ποδοσφαίρου Α.Σ. Αναγέννησης Καρδίτσας 1904]]
[[Κατηγορία:Προπονητές ποδοσφαίρου Α.Σ. Ρόδου]]
[[Κατηγορία:Προπονητές ποδοσφαίρου Α.Ο. Τρικάλων]]
[[Κατηγορία:Προπονητές ποδοσφαίρου Διαγόρα Ρόδου]]
[[Κατηγορία:Επιθετικοί ποδοσφαιριστές]]
[[Κατηγορία:Προπονητές ποδοσφαίρου Εθνικής Ελλάδας ανδρών U21]]

</doc>
<doc id="61037" url="https://el.wikipedia.org/wiki?curid=61037" title="Μιχάλης Αρναούτης">
Μιχάλης Αρναούτης

Ο Μιχάλης Αρναούτης (6 Σεπτεμβρίου 1979) είναι Έλληνας επαγγελματίας πυγμάχος.
Το παρατσούκλι του είναι Mighty Mike, έχει γεννηθεί στην Αθήνα (Ζεφύρι) στις 6 Σεπτεμβρίου του 1979 και ζει στο Νιου Τζέρσεϊ. Έχει αγωνιστεί με την ομάδα της ΑΕΚ. Το 2001 ταξίδεψε στις ΗΠΑ για να αγωνιστεί επαγγελματικά μαζί με τους πυγμάχους της ΑΕΚ Τιγκράν Ουζλιάν και Νίκο Ανδρεάδη.
Σήμερα αγωνίζεται επαγγελματικά στις ΗΠΑ στην κατηγορία ελαφρών βαρών και είναι κάτοχος του τίτλου WBO-NABO (παγκόσμιος τίτλος για αθλητές που έχουν στο ενεργητικό τους έως 20 αγώνες), ενώ διεκδίκησε το 2007 τον παγκόσμιο τίτλο της WBO.

</doc>
<doc id="61039" url="https://el.wikipedia.org/wiki?curid=61039" title="Τζέιμς Μόνροου">
Τζέιμς Μόνροου

Ο Τζέιμς Μόνροου (αγγλ."James Monroe", 28 Απριλίου 1758 – 4 Ιουλίου 1831), αναφερόμενος στην ελληνική βιβλιογραφία και ως Τζέιμς Μονρόε, ήταν ο 5ος Πρόεδρος των Ηνωμένων Πολιτειών. Η θητεία του διήρκεσε από τις 4 Μαρτίου 1817 έως τις 4 Μαρτίου 1825.
Ο Μόνροου γεννήθηκε στις 28 Απριλίου 1758 στη Βιρτζίνια των ΗΠΑ και σπούδασε νομικά υπό τον Τόμας Τζέφερσον από το 1780 έως το 1783. Το 1782 εκλέχθηκε βουλευτής. Ο Μονρόε ανήκε στο Δημοκρατικό-Ρεπουμπλικανικό κόμμα, το οποίο υποστήριζε το συγκεντρωτικό σύστημα και υπήρξε αντίπαλος του Ουάσινγκτον. Για ένα διάστημα διορίστηκε πρέσβης των ΗΠΑ στο Παρίσι και στο Λονδίνο. Το 1806 εκλέχθηκε διοικητής της Βιρτζινίας. Το 1811, ο Πρόεδρος Μάντισον τον τοποθέτησε υπουργό εξωτερικών. Το 1816 εκλέχθηκε Πρόεδρος της Συμπολιτείας και το 1820 εκλέχθηκε παμψηφεί, εκτός από μία ψήφο.
Το όνομα του Μόνροου έχει συνδεθεί με το δόγμα, που φέρει το όνομά του και καθιέρωνε την ουδετερότητα των Ηνωμένων Πολιτειών έναντι των Ευρωπαϊκών διενέξεων.
Ο Μόνροου πέθανε στις 4 Ιουλίου 1831 από καρδιακή ανεπάρκεια και φυματίωση. Με αυτό το τρόπο, έγινε ο τρίτος στη σειρά Πρόεδρος που πέθανε την ημέρα της εθνικής γιορτής της Διακήρυξης της Ανεξαρτησίας των ΗΠΑ.

</doc>
<doc id="61049" url="https://el.wikipedia.org/wiki?curid=61049" title="Εγωκεντρισμός">
Εγωκεντρισμός

Στην ψυχολογία εγωκεντρισμός είναι το χαρακτηριστικό τα οποίο ορίζει ένα πρόσωπο αναφερόμενο στις δικές του απόψεις και ενδιαφέροντα ως τα πιο σημαντικά. Ο όρος προέρχεται από το εγώ + κέντρο. 
Η αλλιώς, η τάση να αντιμετωπίζει κανείς τα πράγματα σαν να υπήρχαν μόνο γι΄ αυτόν, σύμφωνα με τη δική του άποψη και τα δικά του συμφέροντα· (πρβ."εγωπάθεια, εγωλατρία, εγωισμός"). 

</doc>
<doc id="61054" url="https://el.wikipedia.org/wiki?curid=61054" title="Ευρωπαϊκή Κοινότητα Ατομικής Ενέργειας">
Ευρωπαϊκή Κοινότητα Ατομικής Ενέργειας

Η Ευρωπαϊκή Κοινότητα Ατομικής Ενέργειας (ΕΥΡΑΤΟΜ) ιδρύθηκε με τη συνθήκη της Ρώμης στις 25 Μαρτίου 1957. Ο υπερεθνικός αυτός οργανισμός αποσκοπούσε στο να θέσει υπό κοινό έλεγχο και διαχείριση την παραγωγή και τη διάθεση της ατομικής ενέργειας. Μετά τη σύμβαση των Βρυξελλών, το 1967 τα όργανά της συγχωνεύτηκαν με τα αντίστοιχα της ΕΟΚ και της ΕΚΑΧ, ώστε να σχηματιστούν οι λεγόμενες Ευρωπαϊκές Κοινότητες. Η ΕΥΡΑΤΟΜ αποτελεί μαζί με την Ευρωπαϊκή Οικονομική Κοινότητα τον πρώτο πυλώνα της Ευρωπαϊκής Ένωσης.
Απώτερος σκοπός της είναι να δημιουργήσει μια κοινή αγορά ατομικής ενέργειας. Στόχος είναι να αναπτύξει την παραγωγή της στα κράτη μέλη, προκειμένου να καλυφθούν οι ενεργειακές τους ανάγκες και να εξάγεται το πλεόνασμα εκτός της Ένωσης, με την όλη διαδικασία να βρίσκεται υπό κοινή εποπτεία. Το πλέον αξιοσημείωτο αυτής είναι ότι είναι η μόνη από τις τρεις κοινότητες που δεν ιδρύθηκε με συγκεκριμένο χρονικό περιορισμό (οι άλλες δύο ιδρύθηκαν αρχικά με ορίζοντα τα 50 χρόνια). Στις συζητήσεις για το Ευρωσύνταγμα αποφασίστηκε να εξαιρεθεί η ΕΥΡΑΤΟΜ από τη νομική υπόσταση της ΕΕ, λόγω των αντιδράσεων κρατών που αντιτίθενται στην παραγωγή και χρήση της Ατομικής Ενέργειας.

</doc>
<doc id="61055" url="https://el.wikipedia.org/wiki?curid=61055" title="Ευρωπαϊκή Κοινότητα Άνθρακα και Χάλυβα">
Ευρωπαϊκή Κοινότητα Άνθρακα και Χάλυβα

Η Ευρωπαϊκή Κοινότητα Άνθρακα και Χάλυβα ιδρύθηκε το 1951 με τη θέση σε ισχύ της Συνθήκης των Παρισίων και αποτελείτο από το Βέλγιο, τη Δυτική Γερμανία, τη Γαλλία, την Ιταλία, το Λουξεμβούργο και την Ολλανδία. Σκοπός της ήταν να θέσει την παραγωγή και εμπορία του άνθρακα και του χάλυβα, δηλαδή των δύο κύριων πρώτων υλών της πολεμικής βιομηχανίας μέχρι και το Β' Παγκόσμιο Πόλεμο, υπό κοινή διαχείριση των πρώην εμπολέμων κρατών. Η Συνθήκη υπεγράφη στις 18 Απριλίου του 1951 και ετέθη σε ισχύ στις 23 Ιουλίου 1952, ορισμένη να διαρκέσει για πενήντα χρόνια. Έληξε στις 23 Ιουλίου 2002.
Διακήρυξη του Σουμάν.
Με τη Διακήρυξη του Γάλλου υπουργού εξωτερικών Ρομπέρ Σουμάν στις 9 Μαΐου 1950, εμπνευσμένη από τον Γάλλο αξιωματούχο και εν συνεχεία πρώτο Πρόεδρο της Ανωτάτης Αρχής της ΕΚΑΧ, Ζαν Μονέ, σηματοδοτήθηκε μία νέα περίοδος στην πορεία της ευρωπαϊκής ενοποίησης που ταυτίζεται με την έναρξη των Ευρωπαϊκών Κοινοτήτων. Το σχέδιο Schuman αφορούσε μία προοδευτική ενοποίηση με πρώτο στάδιο τον οικονομικό τομέα και πρώτο βήμα του σταδίου αυτού την κοινή διαχείριση της γαλλο-γερμανικής παραγωγής άνθρακα και χάλυβα υπό μία Ανώτατη Αρχή, στο πλαίσιο μάλιστα ενός οργανισμού που θα είναι ανοικτός στη συμμετοχή κι άλλων ευρωπαϊκών κρατών. Με αυτό τον τρόπο επιδίωκε να εξασφαλίσει την συλλογική ασφάλεια, το αίτημα της οποίας παραμένει πρωταρχικό ιδιαίτερα μετά από τον μακρόχρονο ανταγωνισμό μεταξύ Γαλλίας και Γερμανίας. Ευθέως δηλώνεται και η δημιουργία μιας Ευρωπαϊκής Ομοσπονδίας με στοιχεία υπερεθνικότητας.
Χαρακτηριστικά: "Η συσπείρωση των ευρωπαϊκών κρατών απαιτεί να εξαλειφθεί η προαιώνια αντίθεση μεταξύ Γαλλίας και Γερμανίας (...). Η από κοινού διαχείριση της παραγωγής άνθρακα και χάλυβα θα εξασφαλίσει άμεσα την εγκατάσταση κοινών βάσεων οικονομικής ανάπτυξης, πρώτου σταδίου της Ευρωπαϊκής Ομοσπονδίας και θα αλλάξει την μοίρα περιοχών, οι οποίες από μακρού προορίζονται για την κατασκευή πολεμικών όπλων, υπήρξαν δε και τα πιο σταθερά θύματα των τελευταίων (...). Η αλληλεγγύη που θα δημιουργηθεί στην παραγωγή θα καταδείξει ότι κάθε πόλεμος μεταξύ Γαλλίας και Γερμανίας καθίσταται όχι μόνον αδιανόητος αλλά και υλικά αδύνατος"
Η πρόταση του Σουμάν είχε απήχηση στις χώρες της Βenelux, την Ιταλία και την Ομοσπονδιακή Δημοκρατία της Γερμανίας, όχι όμως και στην Αγγλία.

</doc>
<doc id="61058" url="https://el.wikipedia.org/wiki?curid=61058" title="Όθων ντε Λα Ρος">
Όθων ντε Λα Ρος

Ο Όθων ντε Λα Ρος ("Otto de la Roche", πέθανε πριν το 1234) ήταν Γάλλος ευγενής από την επαρχία Φρανς-Κοντέ στην Βουργουνδία και γενάρχης του Οίκος ντε Λα Ρος. Συμμετείχε στην Δ΄ Σταυροφορία (1204) και έγινε ο πρώτος άρχοντας του Φραγκικού Δουκάτου των Αθηνών, διεκδίκησε επίσης την Βαρωνία της Θήβας (1211). Ο χρονικογράφος Αλμπερίκ του Τρουά - Φονταίν γράφει ότι ήταν γιος ενός "σημαντικού ευγενούς του Πονς από το Λα Ρος στην Βουργουνδία". Η θέση του Λα Ρος αμφισβητείται επειδή δεν είναι γνωστό αν το όνομα "Βουργουνδία" αναφέρεται στην ελεύθερη κομητεία ή στο Δουκάτο της Βουργουνδίας. Το χωριό Λα Ρος-συρ-Λ'Όνιον στην Ρίγκνεϊ της ελεύθερης κομητείας είναι η πιθανότερη θέση επειδή βρίσκεται δίπλα από το Φλάγκει, την Βενετία και τα υπόλοιπα εδάφη της οικογένειας του Όθωνος.
Δ΄ Σταυροφορία.
Ο Όθων επικύρωσε τις δωρεές των προγόνων του στο "αβαείο του Σαρλιέ" (1195). Συμμετείχε στην Δ΄ Σταυροφορία την χρονιά που έφτασε έξω από τα τείχη της Κωνσταντινούπολης (1203). Ο χρονικογράφος Γοδεφρείδος Βιλλεαρδουίνος αναφέρει ότι πολέμησε στην "Έκτη Μεραρχία" του Σταυροφορικού στρατού η οποία "δημιουργήθηκε από τον λαό της Βουργουνδίας". Οι Σταυροφόροι κατέλαβαν την Κωνσταντινούπολη (12 Απριλίου 1204) και τα υπόλοιπα εδάφη που ανήκαν στην Βυζαντινή Αυτοκρατορία υπό την ηγεσία του Βαλδουίνου Θ΄ της Φλάνδρας που εξελέγη πρώτος Λατίνος Αυτοκράτορας της Κωνσταντινούπολης (9 Μαΐου 1204).
Η διανομή των εδαφών έφερε μεγάλη σύγκρουση στους Σταυροφόρους, ένας από τους αρχηγούς της ο Βονιφάτιος ο Μομφερρατικός πολιορκούσε ακόμα την Αδριανούπολη αν και είχε κατακτηθεί πρόσφατα από τον Βαλδουίνο. Οι Σταυροφόροι ξεκίνησαν διαπραγματεύσεις με τον Βονιφάτιο, ο Όθων σύμφωνα με τον Βιλλεαρδουίνο ήταν ο ένας από τους τέσσερις "κύριους συμβούλους" του Βονιφάτιου.
Τον Οκτώβριο του 1204 ακολούθησε η τελική συμφωνία για την διανομή της Βυζαντινής Αυτοκρατορίας, ο Βονιφάτιος ο Μομφερρατικός αναγνωρίστηκε κυρίαρχος σε ολόκληρη τη Ελληνική χερσόνησο με έδρα την Θεσσαλονίκη. Ο Βονιφάτιος κατέκτησε τον Νοέμβριο την Θεσσαλία, την Βοιωτία και την Αττική και παραχώρησε τις νέες περιοχές στους στρατηγούς του. Ο Όθων ντε Λα Ρος δέχτηκε την Αθήνα, πολύ πιθανό πήρε και την Θήβα αν και ο ιστορικός Λόνγκνον αναφέρει ότι η Θήβα μετά την κατάκτηση της παραχωρήθηκε στον Αλμπερτίνο και στον Ρολαντίνο της Κανόσα.
Μέγας Κύρης των Αθηνών.
Ο Όθων δέχτηκε τον τίτλο του "Μέγα Κύρη των Αθηνών". Είναι αβέβαιο πότε δέχτηκε τον τίτλο του "Δούκα", σύμφωνα με την παράδοση όπως γράφει το Χρονικόν του Μορέως ο τίτλος απονεμήθηκε από τον Λουδοβίκο Θ΄ της Γαλλίας στον διάδοχο του Γκυ Α΄ ντε Λα Ρος (1259). Ο τίτλος δεν εμφανίζεται σε επίσημα έγγραφα πριν το 1260, σε μια επιστολή τον Ιούνιο του 1208 ο Πάπας Ιννοκέντιος Γ΄ τον προσφωνεί "Κύρη". Ο Όθων οχύρωσε την Ακρόπολη Αθηνών, όπως γράφει ο Λόνγκνον έκτισε έναν τετράγωνο πύργο στην κύρια είσοδο της Ακρόπολης ακολουθώντας τις συμβουλές του ειδικού Αντουάν Μπον. Ο Όθων είχε την υποστήριξη της Καθολικής εκκλησίας, ο πάπας Ιννοκέντιος Γ΄ καθόρισε με διάταγμα τον Λατίνο Μπεράρ πρώτο Καθολικό αρχιεπίσκοπο των Αθηνών σαν διάδοχο του Ορθόδοξου αρχιεπισκόπου Μιχαήηλ Χωνιάτη (27 Νοεμβρίου 1206). Ο Όθων είχε καλές σχέσεις με το Κιστερκιανό "αβαείο του Μπελεβώ" στην πατρίδα του Βουργουνδία, τοποθέτησε πολλούς μοναχούς του αβαείου στην Μονή Δαφνίου και ανήγειρε μια στήλη για να τους απομνημονεύσει. 
Σχέσεις με τον αυτοκράτορα Ερρίκο της Φλάνδρας.
Τον Σεπτέμβριο του 1207 ο επικυρίαρχος του Βονιφάτιος του Μομφερράτου έπεσε σε μάχη με τους Βούλγαρους, οι υποτελείς του επαναστάτησαν εναντίον του νέου Λατίνου αυτοκράτορα Ερρίκου της Φλάνδρας. Ο Όθων στάθηκε πιστός στον αυτοκράτορα, αυτό πιθανότατα του "κόστισε την Θήβα" επειδή την ίδια εποχή ο Αλμπερτίνο της Κανόσα έγινε κύριος στην Ακρόπολη της πόλης.
Ο Όθων ντε Λα Ρος παντρεύτηκε στα τέλη του 1208 την Ισαβέλλα ντε Ρέϋ από την οικογένεια των Βιλλεαρδουίνων. Την ίδια περίοδο παρουσιάζεται η πρώτη του σύγκρουση με την εκκλησία, απαγόρευσε στον πατριάρχη Μπεράρ να διορίσει τον θησαυροφύλακα του Καθεδρικού ναού, ο πάπας Ιννοκέντιος Γ΄ εξουσιοδότησε τον αρχιεπίσκοπο της Λάρισας να λύσει την διαφορά.
Ο αυτοκράτορας Ερρίκος της Φλάνδρας συγκάλεσε τις πρώτες μέρες του Μαΐου του 1209 το πρώτο από τα δυο Κοινοβούλια στην Ραβέννικα, οι εκτάσεις του Όθωνος κατοχυρώθηκαν. Ο αυτοκράτορας κυρίευσε την Θήβα από τον Αλμπερτίνο του Κανόσα (8 Μαΐου 1209) και επισκέφτηκε την Αθήνα όπου αντιμετώπισε τον Όθων με μεγάλο σεβασμό. Ο ιστορικός Τζων Λόνγκνον σημειώνει ωστόσο ότι ο Όθων δεν αναγνώρισε ποτέ τον αυτοκράτορα σαν άμεσο επικυρίαρχο, έμεινε πάντοτε πιστός στον διάδοχο του Βονιφάτιου Δημήτριο του Μομφερράτου μέχρι την πτώση του βασιλείου της Θεσσαλονίκης (1224).[15] Δεν είναι γνωστό αν του παραχωρήθηκε η Θήβα από τον αυτοκράτορα μετά την κατάκτηση της (1209) αφού καταγράφεται για πρώτη φορά κύριος της Θήβας το 1211.
Λόρδος του Άργους και του Ναυπλίου.
Στο δεύτερο Κοινοβούλιο στην Ραβέννικα (2 Μαΐου 1210) ο Όθων επικύρωσε τις σχέσεις της εκκλησίας με το κράτος υπογράφοντας σαν "Όθων ντε λα Ρος, Μέγας Κύρης των Αθηνών". Ο Όθων κατηγορήθηκε για την συμπεριφορά του στους Έλληνες ιερείς σαν να είναι δουλοπάροικοι, οι περισσότεροι είχαν χειροτονηθεί με Ορθόδοξους ηγουμένους και οι Φράγκοι προσπάθησαν να υποτάξουν τον τοπικό πληθυσμό με την βία.
Ο Όθων και ο Γοδεφρείδος Βιλλεαρδουίνος ξεκίνησαν μια σειρά από εκστρατείες στην ηπειρωτική Ελλάδα, κατέλαβαν την Ακροκόρινθο (1210), το Άργος και το Ναύπλιο (1212), δέχτηκε τα Τιμάρια Άργους και Ναυπλίας και το Κάστρο του Δαμαλά. Δέχτηκε επιπλέον σύμφωνα με τον Μαρίνι Σανούδο Τορσέλλο έναν εμπορικό φόρο από την Κόρινθο. Ο Όθων μετέφερε την πρωτεύουσα του στην Θήβα επειδή είχε σημαντική εμπορική σημασία με την παραγωγή μεταξιού, ο ίδιος διέμενε πάντοτε στην Αθήνα σε ένα κάστρο στην κορυφή της Ακρόπολης. 
Σύγκρουση με τον κλήρο.
Την περίοδο 1208 - 1213 είχε συνεχώς αλληλογραφία με τον πάπα Ιννοκέντιο Γ΄ επειδή ο Λατινικός κλήρος της Αττικής είχε έντονα παράπονα για την συμπεριφορά του, έδωσε το κάστρο της Λιβαδειάς στον πάπα και σαν αντάλλαγμα πήρε μια ετήσια εισφορά (1214). Ο διάδοχος του Πάπας Ονώριος Γ΄ ζήτησε την περίοδο 1217 - 1225 να έχει συνάντηση μαζί του, τον αφόρισε και έθεσε τις εκτάσεις του σε απαγόρευση σαν τιμωρία για την συμπεριφορά του στους Λατίνους ιερείς. Ο Όθων συμφώνησε με τον πάπα να επιστρέψει τα εκκλησιαστικά εδάφη αλλά να κρατήσει τα εκκλησιαστικά έπιπλα με μια ετήσια εισφορά. Παραχώρησε σε καθορισμένες μέρες του χρόνου στο Μπελεβώ δικαιώματα αλιείας στην Λα Ρος και Ρέϋ (1217, 1221). Σύμφωνα με την παράδοση μετά το 1225 παραιτήθηκε στην Αθήνα υπέρ του γιου του Γκυ Α΄ ντε Λα Ρος και επέστρεψε με την σύζυγο του στην πατρίδα του αλλά δεν υπάρχουν πηγές να το επιβεβαιώσουν. Το βέβαιο είναι ότι πέθανε πριν το 1234 αφού σε ένα διάταγμα εκείνη την χρονιά ο γιος του Όθων Β΄ του Ρέι καταγράφεται σαν "ένας γιος του πρώην λόρδου Όθωνος, δούκα των Αθηνών".
Οικογένεια.
Ο Όθων παντρεύτηκε την Ισαβέλλα του Ρέϋ που περιγράφεται σαν κόρη και διάδοχος του Γκυ, λόρδου του Ρέϋ-συρ-Σον στην ελεύθερη κομητεία της Βουργουνδίας. Ο ιστορικός Λόνγκνον την καταγράφει σαν κόρη του Κλαρεμπώ Δ΄ του Τσάπ ενός λόρδου από την Καμπανία. Απέκτησε δυο γιους τον Όθωνα και τον Γκυ. Ο Όθων κληρονόμησε την ηγεμονία του Ρέϋ, σύμφωνα με την παράδοση. Ο Γκυ κληρονόμησε το Λα Ρος και το δουκάτο πέρασε σε έναν ανιψιό του Όθωνος που λεγόταν Γκυ. Ο Λόνγκνον παρουσίασε ένα διάταγμα στο οποίο ο Όθων του Ρέϋ ονόμαζε τον δούκα σαν αδελφό του κάτι που σημαίνει ότι ήταν γιος του Γκυ ανατρέποντας την μέχρι τότε άποψη ότι ήταν ανιψιός του. Τα περισσότερα μέλη της οικογένειας Λα Ρος ζούσα στην ελεύθερη κομητεία της Βουργουνδίας αλλά επί Όθωνος πολλοί εγκαταστάθηκαν στην Αθήνα. Ο Γουόλτερ ένας μικρανεψιός του ήταν μέλος στο "Κεφάλαιο του Παρθενώνα" (1292).

</doc>
<doc id="61059" url="https://el.wikipedia.org/wiki?curid=61059" title="Ιστορία της Πάτρας">
Ιστορία της Πάτρας

Η πόλη της Πάτρας έχει σπουδαία και μακραίωνη ιστορία τεσσάρων χιλιάδων ετών. Η Πάτρα κατοικήθηκε ήδη από τα προϊστορικά χρόνια και αποτέλεσε σημαντικό κέντρο της μυκηναϊκής εποχής. Στην αρχαιότητα υπήρξε πρωταγωνιστικό μέλος της Αχαϊκής Συμπολιτείας ενώ τη μεγαλύτερή της άνθηση γνώρισε στα Ρωμαϊκά χρόνια, οπότε και υπήρξε αυτοκρατορική αποικία. Στη Βυζαντινή εποχή παρέμεινε εμπορική πόλη. Γνώρισε αλλεπάλληλες κατακτήσεις από Λατίνους, Ενετούς, Φράγκους, Βυζαντινούς και Τούρκους. Ακόμη πρωτοστάτησε στην Ελληνική επανάσταση του 1821, η πρώτη σπίθα της οποίας στην Ελλάδα, άναψε στην Πάτρα. Στην Ελλάδα του 19ου αιώνα αποτελούσε τη δεύτερη σε πληθυσμό πόλη της χώρας, το αδιαφιλονίκητο κέντρο της Πελοποννήσου, σπουδαίο εξαγωγικό λιμάνι και πεδίο ανάπτυξης της πρώτης ελληνικής αστικής τάξης. Στον 20ό αιώνα αναπτύχθηκε ως εμπορικό και βιομηχανικό κέντρο και παρότι σε οικονομικό μέγεθος υποσκελίστηκε από την Αθήνα, παραμένει τρίτη πόλη της Ελλάδας και σημαντικότερος οικονομικός πόλος της Πελοποννήσου και της Δυτικής Ελλάδας.
Αρχαιότητα.
Τα πρώτα ίχνη κατοίκησης στην Πάτρα χρονολογούνται από την 3η χιλιετία π.Χ., στη σύγχρονη Αρόη. Κατά τη διάρκεια της Μέσης Ελλαδικής Περιόδου (το πρώτο μισό της 2ης χιλιετίας π.Χ.) ένας ακόμη οικισμός ιδρύθηκε στην περιοχή. Η Πάτρα άκμασε για πρώτη φορά κατά τη διάρκεια της Υστεροελλαδικής ή Μυκηναϊκής περιόδου (1580–1100 π.Χ.). Η αρχαία Πάτρα σχηματίστηκε από τη συνένωση τριών Μυκηναϊκών πολιχνών, της Αρόης, της Άνθειας και της Μεσάτιδας. Η ίδρυση της Πάτρας χρονολογείται από τα προϊστορικά χρόνια, με τη μυθολογική εκδοχή να αναφέρει ότι ο Εύμηλος, έχοντας διδαχτεί από τον Τριπτόλεμο πώς να καλλιεργεί σιτάρι στο πλούσιο έδαφος της κοιλάδας του Γλαύκου ίδρυσε τρεις πολίχνες: την Αρόη (δηλαδή εύφορη), την Άνθεια (ανθισμένη) και τη Μεσάτιδα (που βρισκόταν στη μέση) που τις ένωνε η κοινή λατρεία της Τρικλαρίας Αρτέμιδος στο ιερό της, στον ποταμό Μείλιχο.
Η Μυθολογία αναφέρει ακόμα ότι ύστερα από την κάθοδο των Δωριέων, μια ομάδα Αχαιών από τη Λακωνία, με αρχηγό τον Πατρέα ίδρυσαν μια αποικία. Οι Αχαιοί έχοντας ενισχύσει και επεκτείνει την Αρόη, την ονόμασαν Πάτραι, ως αποκλειστική κατοικία των ηγεμόνων και αναγνωρίστηκε ως μια από τις δώδεκα Αχαϊκές πόλεις. Κατά τη διάρκεια της αρχαιότητας η Πάτρα παρέμενε μια αγροτική περιοχή αλλά στη Κλασσική περίοδο αποτέλεσε σημαντικό λιμάνι. Το 419 π.Χ. η πόλη, ύστερα από συμβουλή του Αλκιβιάδη συνδέθηκε με το λιμάνι της με μακρά τείχη μιμούμενη αυτά της Αθήνας.
Μετά το 280 π.Χ. και πριν τη Ρωμαϊκή κατοχή της Ελλάδας, η Πάτρα έπαιξε σημαντικό ρόλο στην ίδρυση της δεύτερης Αχαϊκής Συμπολιτείας μαζί με τις πόλεις Δύμη, Τρίτεια και Φαραί. Ως συνέπεια η πρωτοβουλία των πολιτικών κινήσεων στην Ελλάδα μεταφέρθηκε για πρώτη φορά στη δυτική Αχαΐα. Όμως ο στρατός της συμπολιτείας καταστράφηκε από τον Κόιντο Καικίλιο Μέτελο Μακεδονικό ύστερα από την ήττα των Αχαιών στη μάχη της Σκάρφειας το 146 π.Χ. και πολλοί από τους εναπομείναντες κατοίκους εγκατέλειψαν την πόλη, αλλά ύστερα από την ναυμαχία του Ακτίου ο Αύγουστος επανέφερε το αρχαίο όνομα Αρόη, ίδρυσε στρατιωτική αποικία βετεράνων από την δέκατη και δωδέκατη λεγεώνα (όχι ως συνήθως λέγεται την εικοστή δεύτερη) και παραχώρησε τα δικαιώματα των αποίκων στους κατοίκους των Ρυπών και της Δύμης και σε όλους τους Οζολούς Λοκρούς εκτός από εκείνους της Άμφισσας.
Η "Colonia Augusta Achaica Patrensis" (CAAP) ή αποικία του Αυγούστου της Αχαϊκής Πάτρας έγινε μια από τις πιο πολυπληθείς πόλεις της Ελλάδας, η αποικιακή της νομισματοκοπία εκτείνεται από τον Αύγουστο ως τον Γορδιανό τον τρίτο. Δημιουργήθηκε κτηματολόγιο, δόθηκαν προνόμια, άνθισαν οι τέχνες, με πιο σημαντική αυτή των πήλινων λύχνων οι οποίοι εξάγονταν σε όλο σχεδόν τον κόσμο της εποχής, δημιουργήθηκαν δύο βιοτεχνικές ζώνες, οικοδομήθηκαν ναοί, διανοίχτηκαν δρόμοι που έκαναν την Πάτρα συγκοινωνιακό κέντρο, επιστρώθηκαν οι δρόμοι με πλάκες, εισήχθησαν ξένες θρησκείες. Η Πάτρα είχε γίνει τότε κοσμοπολίτικη πόλη. Αλλά στο τέλος του τρίτου αιώνα μ.Χ. έπεσε σε παρακμή, πιθανόν εξαιτίας ενός ισχυρού σεισμού που χτύπησε όλη την βόρεια Πελοπόννησο το 300 μ.Χ..
Βυζαντινή εποχή.
Κατά τη διάρκεια των βυζαντινών χρόνων και με τη μεταφορά της πρωτεύουσας στην Ανατολή η Πάτρα σταδιακά παρακμάζει, εντούτοις εξακολουθεί να αποτελεί σημαντικό λιμάνι καθώς επίσης και βιομηχανικό κέντρο. Το 551 καταστρέφεται από σεισμό. Το 805 ήταν σε θέση χωρίς εξωτερική βοήθεια να απωθήσει μια πολιορκία Σλάβων, αν και η νίκη αποδόθηκε στον Άγιο Ανδρέα, η εκκλησία του οποίου εμπλουτίστηκε από το αυτοκρατορικό μερίδιο λαφύρων, και ο Αρχιεπίσκοπος του οποίου έγινε ανώτερος των επισκόπων Μεθώνης, Λακεδαίμονος και Κορώνης. Εκτός αυτού, ένας από τους πιο μορφωμένους φιλοσόφους και θεολόγους της εποχής, ο Αρέθας γεννήθηκε στην Πάτρα, γύρω στο 860. Τον 9ο αιώνα υπάρχει ένα σημάδι ότι η πόλη ήταν ακμάζουσα: η χήρα Δανιηλίς από Πάτρα είχε συσσωρεύσει απέραντο πλούτο σε έγγεια ιδιοκτησία, στη βιομηχανία ταπήτων και κλωστοϋφαντουργίας και πρόσφερε κρίσιμη υποστήριξη στην άνοδο του Βασιλείου Α’ του Μακεδόνα στο βυζαντινό θρόνο.
Λατινοκρατία.
Το 1204 η Πάτρα κατακτήθηκε από την τέταρτη σταυροφορία, και έγινε η έδρα του λατινικού δουκάτου της Αχαΐας μέσα στο πριγκιπάτο της Αχαΐας. Κατελήφθη το 1205 από τον Γουλιέλμο Σαμπλίτη και τον Γοδεφρείδο Α’ τον Βιλλαρδουίνο, η πόλη έγινε πρωτεύουσα και ο αρχιεπίσκοπός της προκαθήμενος του πριγκηπάτου της Αχαΐας. Το 1387 ο Jean Fernandez de Heredia, μεγάλος μάγιστρος των ιπποτών της Ρόδου, προσπάθησε να καταστεί κύριος της Αχαΐας και πήρε την Πάτρα με έφοδο. Το 1408, η πόλη έγινε ενετική. Στον τέλος του 15ου αιώνα η πόλη κυβερνήθηκε από το λατίνο αρχιεπίσκοπο στο όνομα του πάπα, το 1428 οι κοινοί δεσπότες του Μοριά, Κωνσταντίνος και Θεόδωρος, γιοι του αυτοκράτορα Μανουήλ Β’ Παλαιολόγου κατόρθωσαν να την πάρουν στην κατοχή για έναν χρόνο. Καταλήφθηκε πάλι από το Δεσποτάτο του Μορέως το 1430, το οποίο αμφισβητήθηκε αμέσως από την οθωμανική αυτοκρατορία.
Τουρκοκρατία.
Το 1458 η Πάτρα κατακτήθηκε από τον σουλτάνο Μωάμεθ Β’. Κάτω από την Οθωμανική κυριαρχία η πόλη λεγόταν Παλαιαί Πάτραι. Αν και ο Μωάμεθ έδωσε στην πόλη ειδικά προνόμια και μειώσεις φόρων, δεν έγινε σπουδαίο κέντρο εμπορίου. Η Βενετία και η Γένοβα επιτέθηκαν και κατέλαβαν την Πάτρα πολλές φορές κατά τη διάρκεια του 15ου και 16ου αιώνα αλλά ποτέ δεν εδραίωσαν την κυριαρχία τους αποτελεσματικά. Την δεύτερη Τουρκοκρατία η Πάτρα και όσες πόλεις αντιστάθηκαν γνώρισαν σφαγές και ανδραποδισμούς , παρ'όλα αυτά η πόλη αναφέρεται στις τρεις μεγαλύτερες της Πελοποννήσου μαζί με το Ναύπλιο και Μυστρά με πάνω από 10.000 κατοίκους. Η Πάτρα επίσης ήταν η έδρα όλων των προξένων των ξένων χωρών. Από τις ελληνικές οικογένειες της Πάτρας που επιρροή τους έφτανε σε όλη την επαρχία, στην Πάτρα κατά την πρώτη Τουρκοκρατία ήταν η "οικογένεια Πώλου" και κατά την δεύτερη η Οικογένεια Κανακάρη. 
Απογραφές.
Ο παρακάτω πίνακας προέρχεται από τους αριθμούς που δίνουν για τον πληθυσμό της πόλης διάφοροι συγγραφείς.
Ναυμαχία της Ναυπάκτου.
Στις 7 Οκτωβρίου 1571 ο Οθωμανικός στόλος αφενός και ο στόλος της χριστιανικής Ιερής Συμμαχίας αφετέρου, συγκρούστηκαν στον Πατραϊκό Κόλπο στην ναυμαχία της Ναυπάκτου. Οι Οθωμανοί ηττήθηκαν αλλά η Ιερή Συμμαχία δεν κατέλαβε την πόλη της Πάτρας. Τα νέα της Οθωμανικής ήττας έγιναν δεκτά με ενθουσιασμό στην Πάτρα αλλά μία εξέγερση που οργανώθηκε από πέντε δημογέροντες της πόλης και τον μητροπολίτη Παλαιών Πατρών Γερμανό Α’ (1561-1572) καταπνίγηκε και οι υποκινητές της εκτελέστηκαν. Η Βενετία κατέλαβε την Πάτρα το 1687 κατά τη διάρκεια του Μεγάλου Τουρκικού Πολέμου και την έκανε έδρα ενός από τα επτά φορολογικά διαμερίσματα στα οποία διαίρεσε τον Μοριά. Το 1714 έπεσε ξανά μαζί με τον υπόλοιπο Μοριά στα χέρια των Τούρκων. 
Γενικά, η πρώτη Τουρκοκρατία (1460-1687) ήταν περίοδος εξαθλίωσης αλλά από το 1715 και εξής σημειώθηκε ανάκαμψη του εμπορίου και έτσι τον 18ο αιώνα η Πάτρα ευημερούσε οικονομικά, με βάση την γεωργία και το εμπόριο.
Ελληνική Επανάσταση 1821.
Η Πάτρα έπαιξε κρίσιμο ρόλο στην Ελληνική Επανάσταση του 1821 εναντίον των Οθωμανών (1821-29). Ήταν η πρώτη επαναστατική εστία μαζί με την υπόλοιπη Αχαΐα και τη Μάνη. Την εποχή εκείνη η Πάτρα ήταν η μεγαλύτερη και πιο ευημερούσα πόλη της Πελοποννήσου. Μια ευρεία πλειοψηφία 2/3 από τις 18.000 του πληθυσμού της πόλης ήταν Έλληνες και ένας μικρός αριθμός από αυτούς καταπιανόταν με το εμπόριο, αποτελώντας τους προδρόμους της αστικής τάξης. Επιπλέον εξαιτίας της οικονομικής σημασίας της πόλης, ορισμένοι πλούσιοι Πατρινοί έμποροι είχαν οριστεί πρόξενοι των μεγαλύτερων ευρωπαϊκών κρατών. Ο πρόξενος της Ρωσίας Βλασσόπουλος ήταν επίσης μέλος της Φιλικής Εταιρίας. Η ατμόσφαιρα στην Πάτρα ήταν εκρηκτική ήδη από τα μέσα Φεβρουαρίου του 1821 όταν οι Πατρινοί αρνήθηκαν να καταβάλουν έκτακτες εισφορές για τον εξοπλισμό και τα πολεοφόδια του Οθωμανικού στρατού που πολεμούσε εναντίον του Αλή Πασά. Την ίδια περίοδο μέλη της Φιλικής Εταιρίας προετοίμαζαν το έδαφος για την επανάσταση στην Πάτρα, συγκεντρώνοντας πυρομαχικά, χρήματα και εξοπλισμό για τον αγώνα τους. Ο Οδυσσέας Ανδρούτσος κρυβόταν στην Πάτρα και ο Μακρυγιάννης έφτασε εκεί με σκοπό να φέρει σε επαφή τους ηγέτες των επερχόμενων εξεγέρσεων και να συντονίσει την επαναστατική προσπάθεια. Οι Τούρκοι, που αντιμετώπισαν αυτές τις κινήσεις με καχυποψία μετέφεραν τα υπάρχοντά τους στο φρούριο στις 28 Φεβρουαρίου και τις οικογένειές τους στις 18 Μαρτίου και οχυρώθηκαν εκεί. Στις 23 Μαρτίου οι Τούρκοι εκτόξευσαν επιθέσεις εναντίον της πόλης και προσπάθησαν να βάλουν φωτιά σε συγκεκριμένα σπίτια, πράγμα που είχε ως συνέπεια την καταστροφή ορισμένων συνοικιών, ενώ οι επαναστάτες με αρχηγό τον αγωνιστή Καρατζά αντεπιτέθηκαν και έκλεισαν τους Τούρκους στο κάστρο. Ο Μακρυγιάννης αναφέρεται στα γεγονότα αυτά στα απομνημονεύματά του:
"Σε δυο ημέρες χτύπησε ντουφέκι ’στην Πάτρα. Οι Τούρκοι κάμαν κατά το κάστρο και οι Ρωμαίγοι την θάλασσα." 
Την 25η Μαρτίου οι επαναστάτες κήρυξαν την Επανάσταση στην πλατεία Αγίου Γεωργίου της Πάτρας. Επομένως η επίσημη έναρξη της Ελληνικής Επανάστασης θεωρείται ότι έγινε στο εκκλησάκι του Αγίου Γεωργίου στην Πάτρα στις 25 Μαρτίου 1821. Ο ορθόδοξος μητροπολίτης και μέλος της Φιλικής Εταιρίας Παλαιών Πατρών Γερμανός Γ΄, που απουσίαζε από την Πάτρα, επέστρεψε στην πόλη και ευλόγησε τον αγώνα. Την επόμενη μέρα οι ηγέτες της επανάστασης στην Αχαΐα έστειλαν στις ξένες δυνάμεις ένα έγγραφο που εξηγούσε τους λόγους της Επανάστασης. Όμως μια τουρκική δύναμη 300 στρατιωτών, κυρίως ιππικό, με διοικητή τον Γιουσούφ Πασά, που κατευθυνόταν από τα Ιωάννινα στην Εύβοια, άλλαξε πορεία και αποβιβάστηκε στην Πάτρα στις 3 Απριλίου. Οι ενισχύσεις συνέδραμαν τους Τούρκους του κάστρου, λεηλάτησαν και κατέστρεψαν την πόλη. Οι πρόξενοι των ξένων δυνάμεων που ήταν ευμενείς προς τους εξεγερμένους, ιδίως αυτοί της Σουηδίας, Πρωσίας και Ρωσίας και ο Γάλλος πρόξενος Πουκεβίλ, που είχαν προσφέρει καταφύγιο στους επαναστάτες εγκατέλειψαν την πόλη. Ο Άγγλος πρόξενος Green που τήρησε ουδέτερη στάση αρνούμενος να δεχτεί Έλληνες στο προξενείο του και ο Γάλλος πρόξενος Πουκεβίλ στις αφηγήσεις τους περιγράφουν τα γεγονότα και την έκταση της καταστροφής ως τρομακτική. Το άτακτο και άοπλο επαναστατημένο πλήθος δεν μπορούσε να προτάξει σοβαρή αντίσταση. Μια πιθανή εξαίρεση ήταν ο Καρατζάς, ένας ντόπιος τσαγκάρης ο οποίος με τους άντρες του απέτρεψε τουρκικές επιθέσεις στα γύρω χωριά. Τελικά οι Τούρκοι οχυρωμένοι στο φρούριο κράτησαν ως το 1828.
Σύγχρονη εποχή.
Η Πάτρα απελευθερώθηκε στις 7 Οκτωβρίου 1828 από το γαλλικό εκστρατευτικό σώμα στην Πελοπόννησο με διοικητή τον στρατηγό Μαιζών. Το 1829 ο τότε κυβερνήτης της Ελλάδας, Ιωάννης Καποδίστριας υιοθέτησε ένα πολύ φιλόδοξο πολεοδομικό σχέδιο –για την πόλη που ήταν ακόμα σε ερείπια- το οποίο συνέταξε ο μηχανικός του γαλλικού στρατού Σταμάτης Βούλγαρης. Το σχέδιο δεν υλοποιήθηκε μέχρι τα μέσα του 19ου αιώνα και τότε μόνο ύστερα από μεγάλες προσαρμογές ώστε να ανταποκρίνεται στα συμφέροντα των ισχυρών κτηματιών. Η Πάτρα αναπτύχθηκε ως το δεύτερο μεγαλύτερο αστικό κέντρο της Ελλάδας μετά την Αθήνα στα τέλη του 19ου αιώνα. 
Η πόλη επωφελήθηκε από το ρόλο της ως το κύριο εξαγωγικό λιμάνι για την αγροτική παραγωγή της Πελοποννήσου. Ήταν το κυριότερο κέντρο οργάνωσης της παραγωγής της σταφίδας, προσφέροντας αποθηκευτικές, τραπεζικές και ασφαλιστικές υπηρεσίες. Όμως αυτή η πρώιμη περίοδος ευημερίας ήταν σύντομη, καθώς η ολοκλήρωση της διώρυγας της Κορίνθου το 1893 αμφισβήτησε την πρωτοκαθεδρία του λιμανιού της. Εκτός αυτού, το 1894 οι τιμές εξαγωγής της σταφίδας στις διεθνείς αγορές άρχισαν να κατρακυλούν, εξαιτίας της υπερπαραγωγής και των διεθνών συνθηκών, πράγμα το οποίο προκάλεσε μια μακροχρόνια κρίση με βαθιές οικονομικές, πολιτικές και κοινωνικές επιπτώσεις, η οποία έγινε γνωστή ως η μεγάλη σταφιδική κρίση.
Το εμπόριο με τη Δυτική Ευρώπη κυρίως τη Βρετανία, τη Γαλλία και την Ιταλία συνέβαλε ουσιαστικά στην διαμόρφωση της ταυτότητας της πόλης ως σπουδαίου λιμανιού και κοσμοπολίτικου αστικού κέντρου στην Ελλάδα των αρχών του 20ου αιώνα.
Στις αρχές του 20ού αιώνα η Πάτρα αναπτύχθηκε γοργά και αποτέλεσε την πρώτη ελληνική πόλη που εισήγαγε δημόσιο ηλεκτροφωτισμό και ηλεκτροκίνητους τροχιόδρομους. Η πολεμική προσπάθεια του Α΄ Παγκοσμίου Πολέμου καθήλωσε την ανάπτυξη της πόλης και επίσης δηιούργησε άναρχη εξάπλωση με την εισροή προσφύγων από την Μικρά Ασία. Κατά τη διάρκεια του Β΄ Παγκοσμίου Πολέμου η Πάτρα αποτέλεσε κύριο στόχο των Ιταλικών αεροπορικών βομβαρδισμών. Κατά τη διάρκεια της κατοχής από τις δυνάμεις του Άξονα, εγκαταστάθηκε γερμανική στρατιωτική διοίκηση και ιταλικά στρατεύματα στάθμευαν στην πόλη. Στις 13 Δεκεμβρίου 1943, στα γειτονικά Καλάβρυτα τα γερμανικά στρατεύματα εκτέλεσαν όλο τον ανδρικό πληθυσμό και κατέκαψαν την πόλη (Ιστορία των Εβραίων στην Πάτρα). Μετά την απελευθέρωση η πόλη αναπτύχθηκε γρήγορα για να ανακάμψει, αλλά τις τελευταίες δεκαετίες η σημασία της επισκιάστηκε από το αστικό συγκρότημα της Αθήνας.

</doc>
<doc id="61068" url="https://el.wikipedia.org/wiki?curid=61068" title="Εχετλαίος">
Εχετλαίος

Εχετλαίος ή Έχετλος ήταν το όνομα ενός αγνώστου ως τότε ήρωα που εμφανίστηκε στη μάχη του Μαραθώνα και βοήθησε να αναχαιτιστεί η Περσική εισβολή στην Ελλάδα. Το όνομά του συνδέεται πιθανώς με την εχέτλη (= λαβή αρότρου) που λέγεται ότι κρατούσε για να πολεμά με τους Πέρσες. Για αυτό άλλωστε
αναφέρεται ενίοτε ως αγρότης. Προσδιορίζεται από τον Pfister ως "επιφάνεια" της μεταβατικής περιόδου από την ομηρική ηρωολατρεία στους νέους θεούς της κλασικής περιόδου. Στην εικόνα του Πάναινου, αδελφού του Φειδία που βρισκόταν στην Ποικίλη Στοά απεικονιζόταν και ο Έχετλος ανάμεσα στους ήρωες της μάχης του Μαραθώνα, δείγμα της υψηλής πίστης των Ελλήνων της περιόδου στους ήρωες, την επιφάνεια των οποίων έβλεπαν συχνά στη μάχη (βλ. Θησέας για παράδειγμα) ή τους επικαλούνταν πριν τη μάχη (βλ Αίας ο Τελαμώνιος και Τελαμών) στη ναυμαχία της Σαλαμίνας. Οι ήρωες θεωρούνταν ικανοί να επανέρχονται στη ζωή όχι μόνον εσχατολογικά, στις άχρονες παραδείσιες κατοικίες τους, αλλά και στον παρόντα χρόνο. Τέτοιες σποραδικές εμφανίσεις θεωρούνταν επιφάνειες
Παυσανίας.
Η περιγραφή του Παυσανία έχει ως εξής:
[...]«Λέγουν επίσης πως έτυχε να είναι παρών στη μάχη ένας άνδρας με παλαιική εμφάνιση κι ενδύματα. Σκοτώνοντας πολλούς από τους ξένους με την εχέτλη, εξαφανίστηκε μετά τη μάχη. Σαν ρώτησαν οι Αθηναίοι το μαντείο, ο θεός απλά τους έδωσε την εντολή να τιμήσουν τον Εχετλαίο ως ήρωα. Ανήγειραν και μνημείο μάλιστα με λευκό μάρμαρο. Αν και οι Αθηναίοι βεβαιώνουν πως έθαψαν τους Πέρσες, γιατί σε κάθε περίσταση ο θείος νόμος εντέλει πως το νεκρό σώμα θα πρέπει να θάβεται κάτω από τη γη, ωστόσο τάφο δεν βρήκα. Μήτε υπήρχε τύμβος ή άλλο χνάρι φανερό, καθώς οι νεκροί όπως να 'ναι πετάχτηκαν σε κάποιο χαντάκι»[...].
Ηρόδοτος.
Ο Ηρόδοτος δίνει μια άλλη διάσταση στον άγνωστο αυτόν πολεμιστή και το όπλο του , περιγράφει λοιπόν ότι στην μάχη του Μαραθώνα σκοτώθηκαν 6.400 Πέρσες και 192 Αθηναίοι. Κατά την διάρκεια της συγκρούσεως συνέβη κάτι πολύ παράξενο, ένας Αθηναίος στρατιώτης, ο Επίζηλος, γιος του Κουφαγόρα, ενώ πολεμούσε γενναία στήθος με στήθος ξαφνικά έχασε την όραση του και στα δύο του μάτια, παρόλο που δεν τον είχε ακουμπήσει τίποτα, ούτε δόρυ ούτε ξίφος ούτε βέλος τόξου. Συνεχίζοντας ο Ηρόδοτος αναφέρει ότι ο Επίζηλος διηγείται ότι είδε έναν μεγαλόσωμο οπλίτη που η γενειάδα του κάλυπτε ολόκληρη την ασπίδα του, και ότι αυτό το φάντασμα κρατούσε στα χέρια του ένα πολύ φωτεινό όπλο! Πέρασε ακριβώς δίπλα του, σκοτώνοντας Πέρσες αντιπάλους και αυτή η σκηνή ήταν η τελευταία που είδε ο Επίζηλος γιατί από κάποια υπερβολική λάμψη, τυφλώθηκε!
Οι Αθηναίοι ρώτησαν το Μαντείο των Δελφών να μάθουν ποιος ήταν ο άγνωστος ήρωας που πολέμησε μαζί τους και το Μαντείο τους έδωσε την απάντηση πως έπρεπε να τιμούν τον ήρωα Εχετλαίο.

</doc>
<doc id="61069" url="https://el.wikipedia.org/wiki?curid=61069" title="Απαρέμφατο">
Απαρέμφατο

Το απαρέμφατο υπάρχει στις περισσότερες γλώσσες του κόσμου κυρίως ως βοηθητικό στοιχείο για το σχηματισμό χρόνων των ρημάτων. Όπως στα ελληνικά σημαίνει το "αφανέρωτο" ή "αδήλωτο" επειδή δεν δηλώνει πρόσωπο και αριθμό, στις περισσότερες λατινογενείς γλώσσες έχει κρατήσει τη ρίζα του infinitivo, που αποδίδει νοηματικά την ίδια αοριστία. Προσφέρει ως ρηματικός τύπος μια μεγάλη ελευθερία έκφρασης και αξιοποίησης του λόγου.
Ελληνική γλώσσα.
Το απαρέμφατο είναι ονοματικός τύπος του ρήματος, δηλαδή μία από τις 4 εγκλίσεις, αλλά άκλιτη και αμετάτρεπτη. Η ονομασία του σχηματίζεται από το στερητικό α + "παρεμφαίνω" (αποδεικνύω, ορίζω, φανερώνω, δηλώνω), επειδή είναι ο μόνος ρηματικός τύπος που δε φανερώνει το πρόσωπο του υποκειμένου ή τον αριθμό των προσώπων.
Το απαρέμφατο στη νέα ελληνική δεν χρησιμοποιείται μόνο του, παρά μόνο μαζί με το βοηθητικό ρήμα «έχω» για τον σχηματισμό των συντελεσμένων ρηματικών χρόνων: έχει λύσει, έχει πει κλπ. Ένα ρήμα μπορεί να έχει δύο απαρέμφατα, το ένα του ενεργητικού αορίστου (έχει δέσει) και το άλλο του παθητικού (έχει δεθεί).
Το απαρέμφατο στη νέα ελληνική σχηματίζεται με την κατάληξη -ειν και φυσικά μπορεί και χρησιμοποιείται μόνο του. Παράδειγμα: Το φυγείν δεν αποτελεί λύση στο συγκεκριμένο πρόβλημα. Το βοηθητικό ρήμα "έχω" που αναφέρει ο προηγούμενος συγγραφέας, χρησιμοποιείται μόνο στο απαρέμφατο του αορίστου. Επιπρόσθετα οι δύο μορφές που αναφέρει, αντιστοιχούν στην ενεργητική και την παθητική μορφή του ρήματος, όπου είναι φυσικό και επόμενο να διαφέρει το απαρέμφατο, το οποίο στον ενεστώτα θα ήταν το "δένειν" για την ενεργητική μορφή του ρήματος και "δένεσθαι" για την μέση φωνή. 
Στην αρχαία ελληνική το απαρέμφατο χρησιμοποιούνταν πολύ ευρύτερα. Προήλθε από τις πλάγιες πτώσεις (δοτική και τοπική) των αφηρημένων ουσιαστικών και το χρησιμοποιούσαν οι αρχαίοι σαν υποκείμενο, αντικείμενο, τελική πρόταση, ονοματικό ή επιρρηματικό προσδιορισμό. Αναπτύχθηκε μετά τα ρήματα και αρχικά δεν ήταν ρηματικός τύπος, αλλά σταδιακά έγινε. Επίσης στην αρχαία γλώσσα υπήρχε ο όρος "απαρέμφατος έγκλισις" σε αντιδιαστολή προς τις παρεμφατικές εγκλίσεις, δηλαδή εκείνες που φανέρωναν πρόσωπο και αριθμό, ενώ το απαρέμφατο ήταν τρόπο τινά "ουδέτερη" έγκλιση και δεν δήλωνε άλλα στοιχεία, οπότε μπορούσε να χρησιμοποιηθεί πιο ελεύθερα στη γλώσσα και να πλουτίσει το λόγο. ΄Ετσι προέκυψαν εκφράσεις όπως π.χ. "κατά το δοκούν" (όπως νομίζει κανείς), "φερ' ειπείν" (για παράδειγμα)κ.λπ.
Τελικά το απαρέμφατο άρχισε να εκλείπει από τη γλώσσα όταν αυξήθηκαν οι περιφραστικές εκφράσεις, δηλαδή κατά τους Αλεξανδρινούς χρόνους. Στα μεσαιωνικά χρόνια άρχισε να διαμορφώνεται παράλληλα στη δημώδη γλώσσα ένας πολύ απλός τύπος απαρεμφάτου, καθώς ο κόσμος έλεγε και έγραφε π.χ. "δεν επιτρέπεται "το φαγεί" ή "το πιεί" στην εκκλησία" εννοώνταςμε αυτό τον έναρθρο τύπο το απαρέμφατο, την άκλιτη μορφή του ρήματος. Η έκλειψη του απαρεμφάτου και η αντικατάστασή του από δευτερεύουσες προτάσεις και πιο αναλυτική σύνταξη παρατηρείται σε πολλές βαλκανικές γλώσσες και θεωρείται στοιχείο του βαλκανικού γλωσσικού δεσμού.
Στην Κύπρο και στον Πόντο το απαρέμφατο είχε μακροβιότερη ιστορία. 
Σλαβικές γλώσσες.
Στις σλαβικές γλώσσες χρησιμοποιείται αρκετά. Στα Ρωσικά έχει συνήθως κατάληξη -τ (ть) εφόσον το θέμα καταλήγει σε φωνήεν. Αν το θέμα καταλήγει σε σύμφωνο μετατρέπεται σε -τσ.
Άλλες σλαβικές γλώσσες έχουν καταλήξεις όπως
Στις γλώσσες αυτές τα λεξικά χρησιμοποιούν το απαρέμφατο για την καταχώρηση των ρημάτων.

</doc>
<doc id="61076" url="https://el.wikipedia.org/wiki?curid=61076" title="Αγγίτης">
Αγγίτης

Ο Αγγίτης είναι ο μεγαλύτερος παραπόταμος του Στρυμόνα με μήκος περίπου 75 χλμ. Αναφέρεται ήδη τον 5ο π.Χ. αιώνα από τον Ηρόδοτο και τον 1ο μ.Χ. αι. από τον Αππιανό, ο οποίος περιγράφει τις μάχες που έλαβαν χώρα το 42 π.Χ. κοντά στους Φιλίππους, στη διάρκεια ρωμαϊκού εμφύλιου πολέμου. Κατά τη διαδρομή του, ο ποταμός διασχίζει μέρος του Νομού Δράμας στην Ανατολική Μακεδονία και του Νομού Σερρών στην Κεντρική Μακεδονία.
Πηγές ποταμού και Σπήλαιο Αγγίτη.
Οι πηγές του ποταμού βρίσκονται στην πόλη της Δράμας (πηγές Αγ. Βαρβάρας), στα τενάγη των Φιλίππων και στο χωριό Αγγίτης Δράμας, όπου και οι ομώνυμες πηγές, οι οποίες δημιουργούν το σπήλαιο Αγγίτη (Μααράς).
Το σπήλαιο πηγών Αγγίτη είναι το μεγαλύτερο ποτάμιο σπήλαιο του κόσμου με μήκος περί τα 11 χιλιόμετρα και βρίσκεται στην Προσοτσάνη του νομού Δράμας. Επίσης, αποτελεί το μεγαλύτερο σπήλαιο στην Ελλάδα..
Ρους.
Οι υδάτινες ροές από τις πηγές ενώνονται στην περιοχή του χωριού Συμβολή Σερρών, και από το σημείο αυτό ο ποταμός ξεκινά μία δαιδαλώδη διαδρομή ανάμεσα σε κάθετους βράχους, σχηματίζοντας το ομώνυμο φαράγγι του Αγγίτη, στην περιοχή της Αλιστράτης. Αφού περάσει έξω από το Σπήλαιο Αλιστράτης και διανύσει 9 χιλιόμετρα μέσα από στενά περάσματα σχηματίζοντας μαιανδρισμούς, καταλήγει στον Σιδ. Σταθμό Αγγίστας του Δήμου Αλιστράτης, όπου υπάρχει το Παλαιό Γεφύρι. Από εκεί ο ποταμός ρέει μέσα από την πεδιάδα της Φυλλίδας και ακολούθως ενώνεται με τον Στρυμόνα στα δυτικά του Μύρκινου και στα βορειοανατολικά του Τραγίλου.
Φαράγγι.
Λίγα μέτρα πιο κάτω από την σιδηροδρομική γραμμή που περνάει δίπλα από τα Σπήλαια Αλιστράτης, βρίσκεται το Φαράγγι του Αγγίτη.
Βρίσκεται ανάμεσα στα όρη Παγγαίο και Μενοίκιο (17 χλμ από την πόλη της Δράμας) στην ανατολική πλευρά του νομού Σερρών και έχει μήκος 15 χιλιόμετρα. Εκτείνεται από το χωριό Συμβολή (Φράγμα) μέχρι το Σταθμό Άγγιστας. Απο κάποια βίαιη γεωλογική ανακατάταξη, συντελέστηκε στο σημείο μια κοσμογονική αλλαγή που χώρισε τη γη στα δύο και άφησε να περάσουν οι υδάτινοι όγκοι της Πρασιάδος λίμνης, η οποία κάλυπτε την εύφορη πεδιάδα της Δράμας, δημιουργώντας το φαράγγι του Αγγίτη.
Η είσοδος για τους επισκέπτες είναι από το Δ.Δ της Συμβολής του Δήμου Αμφίπολης.
Σε τρία σημεία του φαραγγιού έχουν βρεθεί βραχογραφίες που παριστάνουν καμήλες, ελάφια, ιππείς που κρατούν τα ηνία των αλόγων και ακόντια, αλλά και αφηρημένα σχέδια. Εκτιμάται ότι οι βραχογραφίες αυτές είναι φτιαγμένες την εποχή του χαλκού. Πλούσια είναι η χλωρίδα και η πανίδα της περιοχής,ενώ με το πέρασμα των αιώνων έχουν δημιουργηθεί αρκετές σπηλιές και καμάρες κατά μήκος της χαράδρας. Τα τελευταία χρόνια στο ποταμό αναπτύσσονται αθλητικές δραστηριότητες όπως Rafting, κανό, καγιάκ κ.α.

</doc>
<doc id="61078" url="https://el.wikipedia.org/wiki?curid=61078" title="Αντώνιος Ρικάκης">
Αντώνιος Ρικάκης

Ο Αντώνιος Ρικάκης (1824 - 1909) ήταν Έλληνας πολιτικός. Υπήρξε βουλευτής, υπουργός και πρόεδρος της Βουλής των Ελλήνων.
Βιογραφία.
Γεννήθηκε στα Κύθηρα αλλά είχε Κρητική καταγωγή. Μεγάλωσε στην Πάτρα και σπούδασε νομικά στην Αθήνα ενώ διετέλεσε μέλος στο διοικητικό συμβούλιο της Παναχαϊκής και της Φιλίππου Ενώσεως Ελ­λάδος . Το 1875 πρωτοεκλέχθηκε βουλευτής Πατρών με το Ρουφικό κόμμα. Το 1881 χρημάτισε υπουργός δικαιοσύνης στην κυβέρνηση Αλέξανδρου Κουμουνδούρου και το 1885 υπουργός οικονομικών, επί κυβέρνησης Δελλιγιάννη, διετέλεσε δυο φορές πρόεδρος της Βουλής. 
Απεβίωσε στην Αθήνα το 1909. Ήταν παντρεμένος με την Θεώνη Παπαδιαμαντοπούλου, κόρη του Παναγιώτη Παπαδιαμαντόπουλου και είχε έναν γιο, τον Ιωάννη.

</doc>
<doc id="61079" url="https://el.wikipedia.org/wiki?curid=61079" title="Γιώργος Πάνου Σαββίδης">
Γιώργος Πάνου Σαββίδης



</doc>
<doc id="61081" url="https://el.wikipedia.org/wiki?curid=61081" title="Τ.Σ. Έλιοτ">
Τ.Σ. Έλιοτ



</doc>
<doc id="61082" url="https://el.wikipedia.org/wiki?curid=61082" title="Μουσειολογία">
Μουσειολογία

Με τον όρο μουσειολογία εννοείται «το γνωστικό αντικείμενο που μελετά την απαραίτητη μεθοδολογία για την επίλυση ολων των θεωρητικών και πρακτικών θεμάτων που συνδέονται με τις λειτουργίες των μουσείων». Σύμφωνα με τους Ambrose and Paine, «η μουσειολογία είναι η επιστήμη του μουσείου. Μελετά την ιστορία του, τον ρόλο του στην κοινωνία, τις τεχνικές συντήρησης των αντικειμένων, τα ειδικά συστήματα προώθησης της έρευνας, τη δημιουργία εκπαιδευτικών προγραμμάτων και την οργάνωση της λειτουργίας του. Επιπλέον, καθορίζει τη σχέση του μουσείου με το φυσικό περιβάλλον του και ταξινομεί τα μουσεία σε διάφορες κατηγορίες. Επομένως η μουσειολογία είναι η επιστήμη που ασχολείται με τη μελέτη των σκοπών και της οργάνωσης των μουσείων».
Η εξέλιξη της μουσειολογίας.
Συγκροτημένος και διεπιστημονικός κλάδος σήμερα η μουσειολογία δεν ήταν ανέκαθεν έτσι. Σε ό,τι αφορούσε τουλάχιστον στο θεωρητικό της υπόβαθρο, δεν ήταν σταθεροποιημένη ως επιστημονικό πεδίο. Τα πάντα ερευνώνταν, αναπροσαρμόζονταν, επαναπροσδιορίζονταν και εκσυγχρονίζονταν σε ό,τι αφορούσε στο καθεστώς, τη λειτουργία, την προβολή και τη διαχείριση των πολιτισμικών μονάδων εν γένει, των μουσείων ειδικότερα.
Η μουσειολογική θεωρία αποτελείτο επίσης από ευρήματα αταξινόμητα. Τούτο είναι φυσικό, καθώς υπήρχαν και υπάρχουν πολλοί τύποι μουσείων, όπως και θεματικές ενότητες που καλύπτουν τα μουσεία, και ακόμη περισσότερα ιδιαίτερα μουσειολογικά θέματα σε δημοσιεύσεις πολλών επιστημών που συσχετίζονταν με τα μουσεία κατ' ανάγκην. Η έρευνα έγινε έτσι ένας δύσκολος στόχος, που απαιτούσε ισχυρή βιβλιογραφική αναφορά και ικανές δεξιότητες για την ταξινόμηση του υλικού. Αυτή η εξάρτηση από το υπάρχον υλικό οδήγησε τον G. Stansfield να γράψει το "Πηγές Μουσειολογικής Βιβλιογραφίας" και τον P. Woodhead να εκδώσει το "Μουσειολογικές Σπουδές. Ένας οδηγός για βιλιογραφικές πηγές στο πανεπιστήμιο του Leicester". Όπως αναφέρει ο συγγραφέας, «ο εντοπισμός των άρθρων σε ιδιαίτερα θέματα της μουσειολογίας μπορεί να είναι μια κουραστική και χρονοβόρα διαδικασία...».
Σημαντικό πρακτικό πρόβλημα για την εξέλιξη των μουσειακών σπουδών υπήρξε και η επιμόρφωση των προσωπικών των μουσείων. Στη μελέτη της D. Mariner για τους εργαζόμενους στα μουσεία πίσω στο 1974 είχαν εντοπιστεί αρκετοί κρίσιμοι παράγοντες, στους οποίους συμφωνούσαν οι κοινωνιολόγοι για την αξιολόγηση της επαγγελματικής αξιοπιστίας ενός επαγγέλματος. Ως βασικότερους από αυτούς τους παράγοντες είχε εντοπιστεί «η γνώση της πολιτισμικής παράδοσης σε μουσειολογική βάση, που είναι η βάση της γνώσης και της πείρας του επαγγέλματος». Παρά την καθιέρωση ενώσεων μουσείων και διαφόρων επιμορφωτικών προγραμμάτων, οι συζητήσεις για την επαγγελματική εκπαίδευση των εργαζομένων στα μουσεία επέστρεφαν διαρκώς στο θέμα της βιωσιμότητας της μουσειολογίας ως επιστήμης ή στις μουσειολογικές σπουδές, χωρίς να ενισχύουν την επαγγελματική κατάρτιση των εργαζομένων στα μουσεία. Σύμφωνα με τον J. Neustupny ήταν κοινή εμπειρία εκείνων που συνδέονταν με την οργάνωση της εργασίας στα μουσεία ότι το προσωπικό αρνείτοι στην πράξη τη χρησιμότητα της μουσειολογίας. Η προσωπική εμπειρία που συμπλήρωνε μερικές φορές την εμπειρία προκατόχων, αναγόταν στο ρόλο θεωρητικού μοντέλου». 
Οπωσδήποτε, η γνώση της πολιτισμικής παράδοσης του έργου των μουσείων γενικότερα ήταν και είναι εκ των ουκ άνευ για κάθε γενεά εργαζομένων και απασχολούμενων στα μουσεία. Η ξεκάθαρη αντίληψη της πολιτισμικής παράδοσης οδήγησε ουσιαστικά σε ένα «σώμα γνώσης», κοινά αποδεκτό, για το σκοπό, τη λειτουργία και τους μηχανισμούς ανάπτυξης των μουσείων. Όπως είχε προτείνει ο A.J. Duggan το 1969, «η μουσειολογία στερείτο πιθανώς ενός επαγγελματικού τελετουργικού, ενός καθορισμένου κανόνα γνώσης και δεξιοτήτων», τον οποίο προσπάθησε να εισάγει η 'νέα μουσειολογία', οριοθετώντας την επιστήμη σε ένα νέο εννοιολογικό πλαίσιο.
Η νέα μουσειολογία.
Η νέα μουσειολογία βασίζεται στην ιδέα ότι το μουσείο έχει έναν εκπαιδευτικό ρόλο να παίξει στην κοινωνική ανάπτυξη. Στο επίκεντρο αυτής της άποψης για το μουσείο δε βρίσκονται τα αντικείμενα, αλλά οι άνθρωποι. Παρόλο που η άποψη ακούγεται καινοτόμος, στην πραγματικότητα προέρχεται από την αντίληψη που είχαν οι εργαζόμενοι του 19ου αιώνα στα μουσεία για τον χώρο τους ως εκπαιδευτικό οργανισμό στην υπηρεσία της κοινωνίας.
Φαίνεται πως η μεταστροφή από την αρχική εκείνη αντίληψη ήταν τέτοια, ώστε το 1971, στο 9ο γενικό συνέδριο της ICOM ο Στανιζλάς Αντοβέτι, συγγραφέας και φιλόσοφος υπέδειξε πως το μουσείο είτε θα άλλαζε ριζικά ή ή θα έχανε το δικαίωμά του να υπάρχει και αργά ή γρήγορα θα εξαφανιζόταν. Από τότε έγιναν αναρίθμητα συνέδρια, ακαδημαϊκές διαλέξεις, κριτικές για τον χαρακτήρα των μουσείων, χωρίς ωστόσο να επέλθει η αναμενόμενη κρίση. Τα μουσεία άλλαξαν, κυρίως γιατί υπό την πίεση των γεγονότων οι εργαζόμενοι συνειδητοποίησαν ότι έπρεπε να προχωρήσουν σε αλλαγές.
Κατά τη διάρκεια της δεκαετίας του '80 ιδρύθηκε ένας σύνδεσμος εργατών μουσείων, το Διεθνές Κίνημα για την Νέα Μουσειολογία (MINOM). Στο σύνδεσμο ανήκαν μουσειολόγοι που ενώθηκαν για να διερευνήσουν ιδέες για το 'νέο' μουσείο. Σύμφωνα με την άποψή τους το μουσείο είναι ένας δημοκρατικός εκπαιδευτικός θεσμός στην υπηρεσία της κοινωνικής ανάπτυξης, ιδιαίτερα σε τοπικό επίπεδο. Ο Γκάι Μπάρον στην ίδια περίοδο καθορίζει την έννοια της νέας μουσειολογίας ως εξής: «αυτή η ενεργητική ή κοινοτική στη φύση της μουσειολογίας προκαλεί το μουσείο ως θεσμό, την παντοδυναμία και παντογνωσία των διευθυντών, την κυριαρχία των καλών τεχνών επί πάσης άλλης επιστήμης, την αισθητική απόλαυση ως ουσιώδες κριτήριο της αξίας του αντικειμένου, την απόλυτη προτεραιότητα των αντικειμένων έναντι της ζωής και της εγγενούς φύσης της ιστορίας τους και τις αξίες μιας ελίτ που στρέφει προς όφελός της τις πηγές πληροφοριών του πλανήτη, τη δημιουργικότητα των κατοίκων του και επικρίνει τους συνανθρώπους της».

</doc>
<doc id="61083" url="https://el.wikipedia.org/wiki?curid=61083" title="Καζαμπλάνκα">
Καζαμπλάνκα

&lt;br&gt;
Η Καζαμπλάνκα (από ισπ.:"casa blanca" = λευκός οίκος, αραβ.:الدار البيضاء "ad-Dār al-Bayḍā") είναι μία πόλη στο δυτικό Μαρόκο, στις ακτές του Ατλαντικού Ωκεανού. Κατοικείται από περίπου 3,5 εκατομμύρια ανθρώπους. Η Καζαμπλάνκα είναι η μεγαλύτερη πόλη του Μαρόκου, καθώς και το μεγαλύτερο λιμάνι του. Δικαίως αναφέρεται συχνά ως η οικονομική πρωτεύουσα της χώρας, καθώς το μεγαλύτερο μέρος του οικονομικού τομέα βασίζεται στην ευρύτερη περιοχή της Καζαμπλάνκα. 
Είναι η κύρια βάση του Βασιλικού Μαροκινού Ναυτικού και αφετηρία των δύο κύριων σιδηροδρομικών γραμμών της χώρας. Η Καζαμπλάνκα φιλοξενεί τα γραφεία των μεγαλύτερων βιομηχανιών του Μαρόκου αλλά και πολυεθνικών εταιριών. Η πόλη ιστορικά βρίσκεται στην βιομηχανική ζώνη της χώρας, σύμφωνα με τις στατιστικές τις βιομηχανίας. Ο λιμένας της Καζαμπλάνκα θεωρείται ο μεγαλύτερος τεχνητός λιμένας στον κόσμο. Είναι επίσης ο μεγαλύτερος σε όλη τη Βόρεια Αφρική.
Η Καζαμπλάνκα ιδρύθηκε το 1515 από τους Πορτογάλους στη θέση της άλλοτε ακμάζουσας πόλης Αΰφα. Λόγω όμως της μεγάλης εχθρότητας και των συνεχών εξεγέρσεων των ιθαγενών κατοίκων η κατοχή της πόλης δεν ήταν συνεχής.
Το 1907 οι Γάλλοι επωφελούμενοι ενός ασήμαντου επεισοδίου πήραν την πόλη υπό την κατοχή τους και άρχισαν αμέσως έργα εκσυγχρονισμού, με συνέπεια ο πληθυσμός από το 1920 μέχρι το 1950 να υπερπενταπλασιαστεί.
Τα τελευταία χρόνια στη Καζαμπλάνκα ανεγέρθηκε το μεγαλύτερο σε ύψος μουσουλμανικό τέμενος του κόσμου, έργο που ολοκληρώθηκε επί βασιλείας του Χασάν Β΄ και που σήμερα αποτελεί το καύχημα όλου του αραβικού κόσμου.

</doc>
<doc id="61084" url="https://el.wikipedia.org/wiki?curid=61084" title="Βόρεια Αφρική">
Βόρεια Αφρική

Βόρεια Αφρική καλείται η βόρεια περιοχή της Αφρικανικής ηπείρου, η οποία γεωπολιτικά, πολιτισμικά και κοινωνιολογικά είναι χωρισμένη από την λεγόμενη Υποσαχάρια Αφρική, όρος που χρησιμοποιείται και ως προς την διάκριση μεταξύ των δύο αυτών εκτενών γεωγραφικών περιοχών.
Τα κράτη της Βόρειας Αφρικής, όπως ορίζονται από τα Ηνωμένα Έθνη (Ο.Η.Ε.), περιλαμβάνουν την Αίγυπτο, την Αλγερία, τη Δυτική Σαχάρα, τη Λιβύη, το Μαρόκο, το Σουδάν και την Τυνησία. Ορισμένες φορές συνηθίζεται να περιλαμβάνονται και οι ισπανικές Κανάριες Νήσοι και η πορτογαλική Μαδέρα, ενώ επίσης καθαρά από γεωγραφική σκοπιά, η Αιθιοπία, η Ερυθραία, η Μαυριτανία, το Μάλι, ο Νίγηρας, το Νότιο Σουδάν, το Τζιμπουτί και το Τσαντ περιλαμβάνονται εξίσου στο βόρειο τμήμα της ηπείρου.
Οι κάτοικοι της Βόρειας Αφρικής χωρίζονται γενικά κατά τις κύριες γεωγραφικές περιοχές της Βόρειας Αφρικής, οι οποίες είναι οι εξής: το Μαγκρέμπ, η Έρημος Σαχάρα και η Κοιλάδα του Νείλου. 
Η βορειοδυτική Αφρική πιστεύεται ότι κατοικείται από Βέρβερους από την αρχή της ιστορίας, ενώ στη βορειοανατολική Αφρική κατοίκησαν οι Αιγύπτιοι, διάφορες φυλές της Ερυθραίας, Αβησσύνιοι και Νούβιοι. 
Τον 7ο αιώνα, μετά την κυριαρχία των Αράβων, η περιοχή πέρασε σε μια περίοδο εξαραβισιμού και εξισλαμισμού, κάτι που καθόρισε ριζικά την πολιτιστική της ταυτότητα. 
Πολλές νομαδικές φυλές, όπως οι Βεδουίνοι, διατηρούν έναν παραδοσιακό ποιμενικό τρόπο ζωής στις παρυφές της ερήμου, μετακινώντας τα κοπάδια τους (αιγοπρόβατα, καμήλες) από περιοχή σε περιοχή, περνώντας τα σύνορα των χωρών για να βρουν βοσκοτόπια.

</doc>
<doc id="61085" url="https://el.wikipedia.org/wiki?curid=61085" title="Χερσόνησος του Σινά">
Χερσόνησος του Σινά

Η Χερσόνησος του Σινά ή το Σινά () είναι μια τριγωνικού σχήματος ασιατική χερσόνησος περίπου 60.000 τετραγωνικών χιλιομέτρων που συνδέει την Ασία με την Αφρική και πολιτικά ανήκει στην Αίγυπτο. Έχει πληθυσμό περίπου 1.400.000 άτομα.
Όρια.
Βρίσκεται στην Α.ΝΑ. λεκάνη της Μεσογείου από την οποία και ορίζεται από Β. Από Α. ορίζεται από τον Κόλπο της Άκαμπα ή Κόλπο του Εϊλάτ, που αποτελεί προέκταση του ανατολικού σκέλους της Ερυθράς θάλασσας, προς Ν. ομοίως από την Ερυθρά θάλασσα, και προς Δ. από το δυτικό σκέλος της Ερυθράς, τον αρχαίο Ηρωοπολιτικό κόλπο ή Κόλπο τoυ Σουέζ, όπως αποκαλείται σήμερα.
Μορφολογία.
Η χερσόνησος του Σινά είναι τριπλάσια σε έκταση της Πελοποννήσου, χώρα κατάξερη, ορεινή και αμμώδης. Ειδικότερα το νότιο τμήμα αυτής αποτελεί ένα σύμπλεγμα ορεινών όγκων, το υψηλότερο των οποίων είναι το όρος Σινά ή "Τζεμπέλ Κατερίν" με υψόμετρο περίπου 2.650 μ. στους πρόποδες του οποίου και βρίσκεται η ιστορική και σπουδαία Μονή του Σινά. Άλλες κορυφές του ίδιου ορεινού όγκου είναι το "Ντζεμπέλ Μούσα" (= όρος του Μωυσή), με υψόμετρο 2.990μ. και το "Ντζεμπέλ Σερβέλ" ύψους 2.060 μ. Η περιοχή αυτή είναι και η πλέον σεισμόπληκτη απ΄ όλη την ευρύτερη περιοχή.
Υπέδαφος.
Το υπέδαφος της χερσονήσου του Σινά είναι πλούσιο σε χαλκό, σίδηρο, πορφυρίτη, και άλλα μέταλλα ενώ υφίστανται πολλά λατομεία και μεταλλεία μερικά των οποίων χρονολογούνται από την 3η χιλιετία π.Χ.. Τελευταία ανευρέθηκαν και κάποια κοιτάσματα πετρελαίου, σε απόσταση 50 χμ. από την περιοχή του Ασσάλ, που η εκμετάλλευσή τους ξεκίνησε συστηματικά μετά τον Β΄ Παγκόσμιο Πόλεμο. Σημειώνεται ότι κοντά στη περιοχή του Σουέζ υφίστανται πολλές θερμοπηγές καλούμενες "Πηγές του Μωυσή" και νοτιότερα αυτών οι "Θέρμες των Φαραώ" καθώς και οι λεγόμενες "Δώδεκα πηγές".
Κλίμα.
Το κλίμα στη περιοχή του Σινά είναι τελείως ξηρό, οι βροχοπτώσεις είναι σπάνιες και το χιόνι άγνωστο. Κάποιοι μικροί χείμαρροι που υπάρχουν το Καλοκαίρι είναι κατάξεροι. Συνεπώς και η χλωρίδα στη περιοχή αυτή είναι υποτυπώδης.
Χλωρίδα - Πανίδα.
Τα μόνα δέντρα που απαντώνται κι αυτά σπάνια είναι η μυρίκη (τάρφας) και κάποιο είδος ακακίας (σαγιάλ), αφθονούν όμως οι φοίνικες. Κάποια δέντρα που καταφέρνουν και επιβιώνουν μετά από προσπάθειες των μοναχών της μονής και γύρω από την ιστορική μονή είναι συκιές, αχλαδιές, ελιές, καθώς και αμπέλια. Κύρια κατοικίδια ζώα είναι οι καμήλες, οι κότες και λίγες κατσίκες, ενώ από τα άγρια είναι κυρίως φίδια, ποντίκια, σαύρες, ως και αετοί, κοράκια και άλλα. Πλούσιος είναι ενάλιος πλούτος των ακτών της χερσονήσου, ενώ θεωρείται ο σημαντικότερος του κόσμου ειδικότερα σε κοράλλια.
Παρατηρήσεις.
Η Χερσόνησος του Σινά κατά τον Πόλεμο των έξι ημερών κατελήφθη από το Ισραήλ, αλλά αργότερα αποδόθηκε ξανά στην Αίγυπτο.

</doc>
<doc id="61087" url="https://el.wikipedia.org/wiki?curid=61087" title="Πανεπιστήμιο Λίβερπουλ">
Πανεπιστήμιο Λίβερπουλ

"Για άλλα εκπαιδευτικά ιδρύματα με τον όρο Πανεπιστήμιο Λίβερπουλ, δείτε: Πανεπιστήμιο Λίβερπουλ (αποσαφήνιση)"
Το Πανεπιστήμιο του Λίβερπουλ ("Αγγλ. University of Liverpool") βρίσκεται στην ομώνυμη πόλη Λίβεπουλ στην Αγγλία. Το πανεπιστήμιο ιδρύθηκε το 1881 ως πανεπιστημιακό κολλέγιο Λίβερπουλ. Το 1884 έγινε μέρος του ομοσπονδιακού πανεπιστημίου Βικτώριας και το 1903 έγινε ανεξάρτητο πανεπιστήμιο με την ονομασία "Πανεπιστήμιο Λίβερπουλ".

</doc>
<doc id="61089" url="https://el.wikipedia.org/wiki?curid=61089" title="Χριστιανά Θήρας">
Χριστιανά Θήρας

Τα Χριστιανά αποτελούν συστάδα ακατοίκητων ηφαιστειογενών βραχονησίδων, περίπου 10 μίλια νοτιοδυτικά της Σαντορίνης, τα οποία ανήκουν στο ίδιο ηφαιστειακό συγκρότημα της Σαντορίνης. Η συστάδα αυτή αποτελείται από τις ακόλουθες τρεις νησίδες:
Στην μεγαλύτερη από τις νησίδες, την Χριστιανή, υπάρχουν υπολείμματα ανθρώπινης δραστηριότητας, όπως παλιές ξερολιθιές, αλώνια, κτίσματα και παλιές καλλιέργειες που δείχνουν ότι η νησίδα αυτή παλαιότερα ήταν κατοικημένη. Επίσης έχουν εντοπιστεί λείψανα από τους προϊστορικούς χρόνους (τέλη 3ης χιλιετίας π.Χ.). Τα Χριστιανά θεωρούνται πολύ σημαντικός οικότοπος για τα μεταναστευτικά πουλιά. Η πανίδα τους περιλαμβάνει το φίδι "Telescopus fallax" (αγιόφιδο) και την σαύρα "Cyrtodactylus kotschyi", τα οποία με βάση την Σύμβαση της Βέρνης και το Προεδρικό Διάταγμα 1335/83 είναι προστατευόμενα είδη. Η χλωρίδα των νησίδων περιλαμβάνει το χόρτο "Centaurea raphanina subsp. mixta" (αγκιναράκι) και το φυτό "Convolvulus pentapetaloides". Στον θαλάσσιο πυθμένα γύρω από τις νησίδες έχουν εντοπιστεί υδροθερμικά φρέατα.

</doc>
<doc id="61090" url="https://el.wikipedia.org/wiki?curid=61090" title="Η Ιουλία τον Αύγουστο">
Η Ιουλία τον Αύγουστο

Η Ιουλία τον Αύγουστο (πρωτότυπος τίτλος στα γερμανικά "Im Juli", στα αγγλικά "In July") είναι ο τίτλος κινηματογραφικής ταινίας, σε σκηνοθεσία του Φατίχ Ακίν, παραγωγή του 2000. Η διασκεδαστική ρομαντική κωμωδία γυρίστηκε σε στιλ ρόουντ μούβι και παίζει κατά το διάστημα της έκλειψης ηλίου του 1999.
Περίληψη.
Στις αρχές των θερινών διακοπών του 1999 ο δάσκαλος Ντάνιελ Μπανιέ (Μόριτς Μπλάιμπτροϊ) γνωρίζει την Γιούλη (Κριστιάνε Πάουλ) που πουλάει κοσμήματα και μπιζού. Η όμορφη και τζοκόντια χαμογελαστή κοπέλλα τον ερωτεύεται και τον πείθει να αγοράσει ένα δακτυλίδι των Μάγια με το σύμβολο του ηλίου, το οποίο όπως λεει θα τον οδηγήσει στην γυναίκα της ζωής του. Επίσης τον καλεί να έρθει σε ένα πάρτι, όπου ελπίζει να τον βρει. 
Πράγματι ο Ντάνιελ από περιέργεια εμφανίζεται στο πάρτι, όπου συναντά την Μελέκ, η οποία φοράει μπλουζάκι με μοτίβο ένα μεγάλο ήλιο. Σίγουρος πως πρόκειται για την γυναίκα της ζωής του, ο Ντάνιελ της μιλά και μαθαίνει ότι η Μελέκ (Ιντίλ Ουνέρ) είναι ξένη στην πόλη και ψάχνει για μέρος να διανυχτερεύσει. Αφού συμφωνούν να την φιλοξενήσει ο Ντάνιελ, εγκαταλείπουν το πάρτι τη στιγμή που εμφανίζεται η Γιούλη η οποία τους βλέπει να φεύγουν μαζί. 
Απογοητευμένη η Γιούλη αποφασίζει την άλλη κιόλας μέρα να εγκαταλείψει την πόλη. Κάνοντας ωτοστόπ θέλει να φύγει οπουδήποτε την πάει το πρώτο αυτοκίνητο που θα την πάρει μαζί. Τελείως κατά τύχη ο πρώτος οδηγός που σταματά είναι ο Ντάνιελ, ο οποίος επιστρέφει από το αεροδρόμιο, όπου είχε πάει το ίδιο πρωί την Μελέκ και τώρα θέλει να την ακολουθήσει στην Κωνσταντινούπολη όπου ξέρει ότι θα βρίσκεται την ερχόμενη Παρασκευή στις 12 το μεσημέρι κάτω από την γέφυρα Γαλατά. Η Γιούλη πείθει τον Ντάνιελ να τον συνοδεύσει και έτσι αρχίζει με το σαράβαλο αυτοκίνητο ενός φίλου του το μεγάλο και περιπετειώδες τους ταξίδι που θα τους οδηγήσει από την Βαυαρία στην Αυστρία, στον χώρο της πρώην Γιουγκοσλαβίας, την Ρουμανία, την Ουγγαρία την Βουλγαρία και τελικά στην Τουρκία. Εκεί ο Ντάνιελ επιτέλους βρίσκει την γυναίκα των ονείρων του: τη Γιούλη.

</doc>
<doc id="61091" url="https://el.wikipedia.org/wiki?curid=61091" title="Im Juli">
Im Juli



</doc>
<doc id="61094" url="https://el.wikipedia.org/wiki?curid=61094" title="Λάμπετερ">
Λάμπετερ

Το Λάμπετερ (ουαλ.: "Llanbedr Pont Steffan" «Χλανμπέντρ Ποντ Στέφαν» αγγλ.: "Lampeter") είναι μια πόλη στην περιοχή Ceredigion της Ουαλίας, επί των ποταμών Teifi και Dulas. Η κυριολεκτική μετάφραση του ονόματος της πόλης στα ελληνικά είναι Άγιος Πέτρος, από το ουαλικό Llan (άγιος - ως τοπωνύμιο) και Peter.
Η απογραφή του 1991 σημείωσε 1989 κατοίκους, εκ των οποίων 1410 ουαλόφωνοι. Η πόλη είναι κυρίως γνωστή για το πανεπιστήμιό της, που ιδρύθηκε το 1822. Το πανεπιστήμιο προσφέρει κυρίως πτυχία στις Ελεύθερες Τέχνες, ενώ παλαιότερα το κεντρικό κτήριο στέγαζε τη θεολογική σχολή του St David's University College. Η θεολογική σχολή μεταφέρθηκε σε δύο καινούρια κτήρια, και μεταξύ άλλων, προσφέρει προγράμματα στην Ορθόδοξη θεολογία.
Στο Λάμπετερ και στις γειτονικές του περιοχές ανήκουν ένα θέατρο (το Theatr Felinfach) και αρκετά τοπικά καταστήματα.
Ιστορία.
Ο Εδουάρδος Α' της Αγγλίας εγκαθίδρυσε τη βασιλική κομητεία του Κάρντιγκανσιρ μετά την ήττα του τελεύταιου πρίγκηπα των Ουαλών Llywelyn ap Gruffydd το 1282- τότε το Λάμπετερ τέθηκε υπό αγγλικό έλεγχο.
Το γεγονός αυτό, όμως είχε ελάχιστη επίπτωση στον πολιτισμό της πόλης, καθώς η Ουαλική γλώσσα και συνείδηση ευημερούσαν. 
Η παλαιότερη αναφορά στο Λάμπετερ χρονολογείται γύρω στο 1187, όταν ο Owain Gwennydd διέλυσε το κάστρο του βασιλιά της Ουαλίας γνωστό ως "Pont Steffan" (γέφυρα του Στεφάνου). Τα ερείπια του κάστρου χρησιμοποιήθηκαν αργότερα ως θεμέλια του κτηρίου του πανεπιστημίου.

</doc>
