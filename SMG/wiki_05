<doc id="43786" url="https://el.wikipedia.org/wiki?curid=43786" title="Σουλεϊμάν Α΄ ο Μεγαλοπρεπής">
Σουλεϊμάν Α΄ ο Μεγαλοπρεπής

Ο Σουλεϊμάν Α΄ ("I. Süleyman", 6 Νοεμβρίου 1494 – 7 Σεπτεμβρίου 1566), κοινώς γνωστός ως Σουλεϊμάν Α΄ ο Μεγαλοπρεπής στον δυτικό κόσμο και "Κανουνί" (ο Νομοθέτης) στο βασίλειό του, ήταν ο δέκατος σουλτάνος της Οθωμανικής αυτοκρατορίας, από το 1520 έως τον θάνατό του το 1566. Κατά τη βασιλεία του η Οθωμανική αυτοκρατορία έφτασε στη μέγιστη γεωγραφική της επέκταση και στο απόγειο της δύναμής της. Υπήρξε ο επιφανέστερος των σουλτάνων.
Βιογραφία.
Ο Σουλεϊμάν Α΄, γνωστός ως "ο Μεγαλοπρεπής" στη Δύση και Κανουνί στην Ανατολή ( 6 Νοεμβρίου 1494 – 5 Σεπτεμβρίου 1566 ) ήταν ο δέκατος στη σειρά και ο πρώτος σε διάρκεια βασιλείας Αυτοκράτορας, Σουλτάνος της Οθωμανικής Αυτοκρατορίας, από το 1520 ως το θάνατό του το 1566. Επίσης ήταν δισέγγονος του Μωάμεθ Β΄ του Πορθητή. Ο Σουλεϊμάν έγινε επιφανής μονάρχης της Ευρώπης του 16ου αιώνα προεδρεύοντας στο αποκορύφωμα της στρατιωτικής, πολιτικής και οικονομικής δύναμης της Οθωμανικής Αυτοκρατορίας. Ο Σουλεϊμάν ηγήθηκε προσωπικά των Οθωμανικών στρατιών στην κατάκτηση των Χριστιανικών προπυργίων του Βελιγραδίου, της Ρόδου, καθώς και του μεγαλύτερου μέρους της Ουγγαρίας πριν οι κατακτήσεις του αναχαιτιστούν στην Πολιορκία της Βιέννης το 1529. Προσάρτησε το μεγαλύτερο μέρος της Μέσης Ανατολής στη σύγκρουσή του με τους Σαφαβίδες και μεγάλες εκτάσεις της Βόρειας Αφρικής, δυτικά μέχρι την Αλγερία. Υπό την εξουσία του ο Οθωμανικός στόλος κυριάρχησε στις θάλασσες από τη Μεσόγειο έως την Ερυθρά Θάλασσα και τον Περσικό Κόλπο. Στο τιμόνι μιας επεκτεινόμενης αυτοκρατορίας, ο Σουλεϊμάν προσωπικά εισήγαγε μεγάλες νομοθετικές αλλαγές σχετικά με την κοινωνία, την εκπαίδευση, τη φορολογία και το ποινικό δίκαιο. Το κανονικό του δίκαιο (ή Κανούνς) καθόρισε τη μορφή της αυτοκρατορίας για αιώνες μετά το θάνατό του. Δεν ήταν μόνο διακεκριμένος ποιητής και χρυσοχόος. Έγινε επίσης μεγάλος προστάτης του πολιτισμού, επιβλέποντας τη ΄΄ Χρυσή ΄΄ εποχή της Οθωμανικής Αυτοκρατορίας στην καλλιτεχνική, λόγια και αρχιτεκτονική ανάπτυξή της. Ο Σουλεϊμάν ήταν πολύ μορφωμένος και μιλούσε πέντε γλώσσες.Ήταν ο σπουδαιότερος Σουλτάνος της Οθωμανικής Αυτοκρατορίας, καθώς επέκτεινε πάρα πολύ τα σύνορα και βασίλεψε όσο ποτέ κανένας άλλος. Σπάζοντας την Οθωμανική παράδοση ο Σουλεϊμάν παντρεύτηκε μια κοπέλα του χαρεμιού, την Αλεξάνδρα Αναστασία Λισόφσκα (γνωστή επίσης ως Ροξελάνη), που έγινε η Χουρέμ Σουλτάν. Την έχουν κάνει πολύ διάσημη οι δολοπλοκίες της ως βασίλισσας στην αυλή και η προσωπική της εξουσία πάνω στο Σουλτάνο. Ο γιος του, Σελίμ Β΄ διαδέχθηκε το Σουλεϊμάν, μετά το θάνατό του το 1566 μετά από 46 χρόνια στο θρόνο.
Πρώτα χρόνια της ζωής του.
Ο Σουλεϊμάν γεννήθηκε στην Τραπεζούντα στην ανατολική ακτή της Μαύρης Θάλασσας στις 6 Νοεμβρίου 1494. Μητέρα του ήταν η Αϊσέ Χαφσά Σουλτάν. Ήταν αδελφός της Χατιτζέ Σουλτάν, της Μπεϊχάν Σουλτάν, της Σαχ Σουλτάν, της Φατμά Σουλτάν και της Χαφσά Σουλτάν.
Στην ηλικία των 7 εστάλη να σπουδάσει επιστήμες, ιστορία, λογοτεχνία, θεολογία και στρατιωτική τακτική στις σχολές του Τοπ Καπί στην Κωνσταντινούπολη. Νεαρός έγινε φίλος με τον Πάργαλη Ιμπραήμ, ένα σκλάβο που αργότερα έγινε ένας από τους πιο έμπιστους συμβούλους του. Από τα δεκαεπτά ο νεαρός Σουλεϊμάν διορίστηκε κυβερνήτης πρώτα της Κάφα ( Θεοδοσία ), κατόπιν της Σαρουκάν (Μανίσα), με μια μικρή θητεία στην Αδριανούπολη. Με το θάνατο του πατέρα του Σελίμ Α΄ (1470 – 1520) ο Σουλεϊμάν μπήκε στην Κωνσταντινούπολη και ανέβηκε στο θρόνο ως ο δέκατος Οθωμανός Σουλτάνος. Μια πρώτη περιγραφή του Σουλεϊμάν, λίγες βδομάδες μετά την άνοδό του, έχει δοθεί από το Βενετσιάνο απεσταλμένο Βαρθολομαίο Κονταρίνι : ΄΄ Είναι είκοσι έξι χρονών, ψηλός αλλά λεπτός-νευρώδης με ευαίσθητη επιδερμίδα. Ο λαιμός του είναι λίγο μακρύς, το πρόσωπό του λεπτό και η μύτη του αετίσια. Έχει ένα σκιώδες μουστάκι και μικρή γενειάδα. Ωστόσο έχει ευχάριστο ύφος αν και το δέρμα του φαίνεται να είναι λίγο χλωμό.. Λέγεται ότι είναι σοφός Άρχοντας, λάτρης των γραμμάτων και όλοι προσδοκούν καλό από τη διοίκησή του ΄΄. Μερικοί ιστορικοί υποστηρίζουν ότι στη νεότητά του ο Σουλεϊμάν θαύμαζε το Μέγα Αλέξανδρο. Επηρεάστηκε από το όραμα του Αλεξάνδρου για τη δημιουργία μιας παγκόσμιας αυτοκρατορίας που θα συμπεριλάμβανε την ανατολή και τη δύση και αυτό δημιούργησε μια κατεύθυνση για τις επόμενες στρατιωτικές του εξορμήσεις στην Ασία και στην Αφρική, καθώς και στην Ευρώπη.
Στρατιωτικές επιχειρήσεις.
Όταν διαδέχθηκε τον πατέρα του ο Σουλεϊμάν άρχισε μια σειρά στρατιωτικών επιχειρήσεων καταπνίγοντας μια εξέγερση του διορισμένου από τους Οθωμανούς κυβερνήτη της Δαμασκού το 1521. Ο Σουλεϊμάν γρήγορα έκανε προετοιμασίες για την κατάληψη του Βελιγραδίου από το Βασίλειο της Ουγγαρίας - κάτι στο οποίο ο προπάππος του Μωάμεθ Β΄ είχε αποτύχει. Η κατάκτησή του ήταν ζωτικής σημασίας για την απώθηση των Ούγγρων που, μετά τις ήττες Σέρβων, Βουλγάρων, Βυζαντινών και Αλβανών, παρέμεναν η μόνη ισχυρή δύναμη που μπορούσε να εμποδίσει περαιτέρω επιτυχίες των Οθωμανών στην Ευρώπη. Ο Σουλεϊμάν περικύκλωσε το Βελιγράδι και άρχισε σειρά βαρέων βομβαρδισμών από ένα νησί στο Δούναβη. Το Βελιγράδι, με φρουρά 700 μόνο ανδρών και χωρίς βοήθεια από την Ουγγαρία, έπεσε τον Αύγουστο του 1521.
Η πτώση του μεγαλύτερου προπυργίου του Χριστιανισμού έσπειρε το φόβο σε όλη την Ευρώπη. Όπως παρατήρησε ο πρέσβης της Αγίας Ρωμαϊκής Αυτοκρατορίας στην Κωνσταντινούπολη, η κατάληψη του Βελιγραδίου ήταν η αρχή των δραματικών γεγονότων που κατάπιαν την Ουγγαρία. Οδήγησε στο θάνατο του Βασιλιά Λουδοβίκου, την κατάληψη της Βούδας και της Τρανσυλβανίας, την ερήμωση ενός ευημερούντος βασιλείου και το φόβο των γειτονικών εθνών ότι θα υφίσταντο την ίδια τύχη.
Ο δρόμος προς την Ουγγαρία και την Αυστρία ήταν ανοιχτός αλλά αντί αυτού ο Σουλεϊμάν έστρεψε την προσοχή του στην Ανατολική Μεσόγειο, στο νησί της Ρόδου, τη βάση των Ιπποτών του Αγίου Ιωάννη. Το καλοκαίρι του 1522, επωφελούμενος από το μεγάλο Στόλο που είχε κληρονομήσει από τον πατέρα του, ο Σουλεϊμάν έστειλε μια αρμάδα περίπου 400 πλοίων προς τη Ρόδο, ενώ οδήγησε προσωπικά ένα στρατό 100.000 ανδρών μέσω της Μικράς Ασίας σε ένα σημείο απέναντι από το νησί. Εδώ ο Σουλεϊμάν έχτισε μία μεγάλη οχύρωση (Κάστρο Μαρμαρίδας) που λειτούργησε ως βάση του Οθωμανικού Στόλου. Μετά την πεντάμηνη Πολιορκία της Ρόδου (1522) με βαναυσότητα, η Ρόδος συνθηκολόγησε και ο Σουλεϊμάν επέτρεψε στους Ιππότες της Ρόδου να αποχωρήσουν. (Οι Ιππότες της Ρόδου δημιούργησαν τελικά νέα βάση στη Μάλτα).
Καθώς οι σχέσεις μεταξύ Ουγγαρίας και Οθωμανικής Αυτοκρατορίας χειροτέρευαν, ο Σουλεϊμάν επανέλαβε την εκστρατεία του στην Ανατολική Ευρώπη και στις 29 Αυγούστου 1526 νίκησε το Λουδοβίκο Β΄ της Ουγγαρίας ( 1506 – 1526 ) στη Μάχη του Μοχάτς. Μετά από αυτό η Ουγγρική αντίσταση κατέρρευσε και η Οθωμανική Αυτοκρατορία έγινε η κυρίαρχη δύναμη στην Ανατολική Ευρώπη. Αντικρίζοντας το άψυχο σώμα του Βασιλιά Λουδοβίκου, ο Σουλεϊμάν λέγεται ότι θρήνησε : " Συγκρούστηκα πράγματι μαζί του, αλλά δεν επιθυμούσα να φύγει έτσι, έχοντας ελάχιστα γευτεί τη γλύκα της ζωής και της βασιλείας". Ενώ ο Σουλεϊμάν πολεμούσε στην Ουγγαρία, Τουρκμενικές φυλές στην Κεντρική Μικρά Ασία επαναστάτησαν υπό την ηγεσία του Καλεντέρ Τσελεμπί.
Μερικοί Ούγγροι ευγενείς πρότειναν στο Φερδινάνδο, που ήταν κυβερνήτης της γειτονικής Αυστρίας και συνδεδεμένος με γάμο με την οικογένεια του Λουδοβίκου Β΄, να γίνει βασιλιάς της Ουγγαρίας, υπενθυμίζοντας προηγούμενες συμφωνίες ότι τον Ουγγρικό θρόνο θα έπαιρναν οι Αψβούργοι αν ο Λουδοβίκος πέθαινε χωρίς κληρονόμους. Εντούτοις άλλοι ευγενείς στράφηκαν στον ευγενή Ιωάννη Ζαπόλια, που υποστηριζόταν από το Σουλεϊμάν. Υπό τον Κάρολο Ε΄ και τον αδελφό του Φερδινάνδο Α΄ οι Αψβούργοι ανακατέλαβαν τη Βούδα και την Ουγγαρία. Μετά από αυτό το 1529 ο Σουλεϊμάν, για μια ακόμη φορά, προήλασε μέσω της κοιλάδας του Δούναβη και επανέκτησε τον έλεγχο της Βούδας και το επόμενο φθινόπωρο πολιόρκησε τη Βιέννη. Αυτό έμελλε να είναι η πιο φιλόδοξη επιχείρηση της Οθωμανικής Αυτοκρατορίας και το απόγειο της πορείας της προς τη Δύση. Με μια ενισχυμένη φρουρά 16.000 ανδρών οι Αυστριακοί κατάφεραν στον Σουλεϊμάν την πρώτη του ήττα, βάζοντας τους σπόρους ενός σκληρού ανταγωνισμού Οθωμανών – Αψβούργων, που διήρκεσε μέχρι τον 20ό αιώνα. Μια δεύτερη εκστρατεία ωστόσο εναντίον των Αψβούργων το 1532 είχε σαν αποτέλεσμα την κατάκτηση του μεγαλύτεροι μέρους της Σλοβακίας. Και στις δυο περιπτώσεις όμως ο Οθωμανικός στρατός επλήγη από κακοκαιρία (που τον ανάγκασε να αφήσει πίσω του ουσιώδη πολιορκητικό εξοπλισμό) και χώλαινε ως προς τις γραμμές ανεφοδιασμού.
Τη δεκαετία του 1540 μια αναβίωση της διαμάχης στην Ουγγαρία έδωσε στο Σουλεϊμάν την ευκαιρία να εκδικηθεί την ήττα που υπέστη στη Βιέννη. Το 1541 οι Αψβούργοι για μια ακόμη φορά ενεπλάκησαν σε σύγκρουση με τους Οθωμανούς, προσπαθώντας να πολιορκήσουν τη Βούδα. Μετά την απόκρουση των προσπαθειών τους και την κατάληψη πολλών κάστρων των Αψβούργων από τους Οθωμανούς σε δύο διαδοχικές εκστρατείες το 1541 και 1543, το αποτέλεσμα ήταν ο Φερδινάνδος και ο αδελφός του Κάρολος Ε΄ να αναγκασθούν να υπογράψουν με το Σουλεϊμάν μια ταπεινωτική πενταετή συνθήκη. Ο Φερδινάνδος απέσυρε τις αξιώσεις του για το Βασίλειο της Ουγγαρίας και υποχρεώθηκε να πληρώνει ετήσιο φόρο στο Σουλτάνο για τα Ουγγρικά εδάφη που εξακολουθούσε να ελέγχει. Συμβολικότερη σημασία είχε ότι η συνθήκη αναφερόταν στον Κάρολο Ε΄ όχι ως Αυτοκράτορα, αλλά ως Βασιλιά της Ισπανίας, αφήνοντας το Σουλεϊμάν να θεωρεί τον εαυτό του ως τον αληθινό Καίσαρα. Με τους βασικούς Ευρωπαίους ανταγωνιστές του υποταγμένους ο Σουλεϊμάν είχε εξασφαλίσει για την Οθωμανική εξουσία σημαντικό ρόλο στο πολιτικό τοπίο της Ευρώπης για αρκετά επόμενα χρόνια.
Πόλεμος Οθωμανών - Σαφαβίδων.
Καθώς ο Σουλεϊμάν σταθεροποίησε τα Ευρωπαϊκά του σύνορα, έστρεψε τώρα την προσοχή του στην πάντοτε παρούσα απειλή της δυναστείας των Σιιτών Σαφαβιδών της Περσίας. Ένα ιδιαίτερο γεγονός επρόκειτο να επισπεύσει την επανεμφάνιση των εντάσεων. Ο κυβερνήτης του Μπιτλίς είχε αποστατήσει και ορκισθεί αφοσίωση στους Σαφαβίδες. Μετά από αυτό το 1533 ο Σουλεϊμάν διέταξε το Μεγάλο Βεζύρη του, Πάργαλη Ιμπραήμ Πασά, να ηγηθεί ενός στρατού στην Ασία, όπου ανακατέλαβε το Μπιτλίς και κατέλαβε την Ταμπρίζ χωρίς αντίσταση. Από κοινού με τον Ιμπραήμ το 1534 ο Σουλεϊμάν προωθήθηκε προς την Περσία, με το Σάχη να θυσιάζει εδάφη αντί να δώσει μάχη κατά παράταξη, αποβλέποντας στην καταπόνηση του Οθωμανικού στρατού καθώς προχωρούσε στα αφιλόξενα ενδότερα. Όταν τον επόμενο χρόνο ο Σουλεϊμάν και ο Ιμπραήμ έκαναν μια μεγαλειώδη είσοδο στη Βαγδάτη, ο διοικητής της παρέδωσε την πόλη, επιβεβαιώνοντας έτσι το Σουλεϊμάν ως ηγέτη του Ισλαμικού κόσμου και νόμιμο διάδοχο των Αββασιδών Χαλίφηδων.
Επιδιώκοντας να νικήσει το Σάχη μια για πάντα ο Σουλεϊμάν επιχείρησε μια δεύτερη εκστρατεία το 1548 – 1549. Όπως και προηγουμένως ο Ταχμάσπ απέφυγε τη σύγκρουση και αντιθέτως επέλεξε να υποχωρεί, ακολουθώντας την τακτική της καμένης γης και εκθέτοντας τον Οθωμανικό στρατό στο σκληρό χειμώνα του Καυκάσου. Ο Σουλεϊμάν αναγκάστηκε εγκατέλειψε την εκστρατεία με προσωρινά Οθωμανικά οφέλη στην Ταμπρίζ και στην περιοχή της Ουρμίας, μια διαρκή παρουσία στην επαρχία Βαν και μερικά οχυρά στη Γεωργία. Το 1553 ο Σουλεϊμάν άρχισε την τρίτη και τελευταία του εκστρατεία κατά του Σάχη. Έχοντας αρχικά χάσει εδάφη στο Ερζερούμ από το γιο του Σάχη, ο Σουλεϊμάν αντεπιτέθηκε ανακαταλαμβάνοντας το Ερζερούμ, διασχίζοντας τον Άνω Ευφράτη και ερημώνοντας μέρη της Περσίας. Ο στρατός του Σάχη συνέχισε την τακτική της αποφυγής των Οθωμανών, οδηγώντας σε στασιμότητα, από την οποία κανείς στρατός δεν είχε κάποιο σημαντικό κέρδος. Το 1554 υπογράφτηκε ένας διακανονισμός που τερμάτισε τις Ασιατικές εκστρατείες του Σουλεϊμάν. Περιελάμβανε την επιστροφή της Ταμπρίζ, αλλά εξασφάλιζε τη Βαγδάτη, την κάτω Μεσοποταμία, τις εκβολές των ποταμών Τίγρη και Ευφράτη καθώς και τμήμα του Περσικού Κόλπου. Ο Σάχης υποσχέθηκε επίσης να σταματήσει όλες τις επιδρομές σε Οθωμανικό έδαφος.
Επιχειρήσεις στον Ινδικό Ωκεανό.
Οθωμανικά πλοία έπλεαν στον Ινδικό Ωκεανό από το 1518. Οθωμανοί Ναύαρχοι, όπως οι Χαντίμ Σουλεϊμάν Πασά, Σειντί Αλί Ρείς και Κουρτογκλού Χιζίρ Ρείς είναι γνωστό ότι έχουν ταξιδέψει στα λιμάνια της Μογγολικής Αυτοκρατορίας της Ινδίας Τάτα, Σουράτ και Τζαντζίρα. Ο Μογγόλος Αυτοκράτορας Ακμπάρ ο Μέγας είναι γνωστό ότι έχει ανταλλάξει έξι έγγραφα με το Σουλεϊμάν το Μεγαλοπρεπή.
Στον Ινδικό Ωκεανό ο Σουλεϊμάν πραγματοποίησε αρκετές ναυτικές επιχειρήσεις κατά των Πορτογάλων σε μια προσπάθεια να τους απομακρύνει και να αποκαταστήσει το εμπόριο με την Ινδία. Το Άντεν στην Υεμένη καταλήφθηκε από τους Οθωμανούς το 1538 για να παράσχει μια Οθωμανική βάση για επιδρομές κατά των Πορτογαλικών κτήσεων στις δυτικές ακτές του σύγχρονου Πακιστάν και της Ινδίας. Πλέοντας στην Ινδία οι Οθωμανοί απέτυχαν κατά των Πορτογάλων στην Πολιορκία του Ντίου το Σεπτέμβριο του 1538, αλλά επέστρεψαν κατόπιν στο Άντεν, όπου οχύρωσαν την πόλη με 100 πυροβόλα. Από αυτή τη βάση ο Σουλεϊμάν Πασά κατάφερε να ελέγξει όλη τη χώρα της Υεμένης καταλαμβάνοντας επίσης τη Σαναά. Το Άντεν όμως επαναστάτησε κατά των Οθωμανών και κάλεσε αντί αυτών τους Πορτογάλους και έτσι αυτοί έλεγχαν την πόλη μέχρι την κατάληψή της από τον Πίρι Ρέις (1548).
Με τον πλήρη έλεγχο της Ερυθράς Θάλασσας ο Σουλεϊμάν προσπάθησε με επιτυχία να αμφισβητήσει τον έλεγχο των Πορτογάλων στους εμπορικούς δρόμους της Ινδίας και διατήρησε σημαντικό επίπεδο εμπορίου με τη Μογγολική Αυτοκρατορία της Ινδίας όλο το 16ο αιώνα. Ο ναύαρχος του Πίρι Ρέις οδήγησε έναν Οθωμανικό στόλο στον Ινδικό Ωκεανό, πετυχαίνοντας την κατάληψη του Μουσκάτ το 1552.
Το 1564 ο Σουλεϊμάν δέχθηκε μια πρεσβεία από το Ατσέχ (σημερινή Ινδονησία, που ζήτησε Οθωμανική υποστήριξη εναντίον των Πορτογάλων, με αποτέλεσμα να ξεκινήσει μια Οθωμανική εκστρατεία στο Ατσέχ, που μπόρεσε να παράσχει εκτεταμένη στρατιωτική υποστήριξη στους Ατσεχέζους.
Μεσόγειος και Βόρεια Αφρική.
Έχοντας εδραιώσει τις κατακτήσεις του στην ξηρά, στο Σουλεϊμάν έφτασαν τα νέα ότι το φρούριο της Κορώνης στο Μωριά (σημερινή Πελοπόννησος) είχε περιέλθει στο ναύαρχο του Κάρολου Ε΄, Αντρέα Ντόρια. Η παρουσία των Ισπανών στην Ανατολική Μεσόγειο ανησύχησε το Σουλεϊμάν, που την είδε ως μια πρώτη ένδειξη της πρόθεσης του Κάρολου Ε΄ να ανταγωνιστεί την Οθωμανική κυριαρχία στην περιοχή. Αναγνωρίζοντας την ανάγκη να επαναβεβαιώσει την υπεροχή του ναυτικού στη Μεσόγειο, ο Σουλεϊμάν διόρισε έναν εξαιρετικό επικεφαλής του στόλου, στο πρόσωπο του Χαιρεντίν, γνωστού στους Ευρωπαίους ως Μπαρμπαρόσα. Από τη στιγμή που διορίστηκε αρχιναύαρχος ο Μπαρμπαρόσα επιφορτίσθηκε με την αναδημιουργία του Οθωμανικού στόλου, σε τέτοια έκταση που το Οθωμανικό ναυτικό ισοφάριζε σε αριθμό εκείνα όλων των άλλων Μεσογειακών χωρών μαζί. Το 1535 ο Κάρολος Ε΄ κέρδισε μια σημαντική νίκη κατά των Οθωμανών στην Τύνιδα, που μαζί με τον πόλεμο κατά της Βενετίας τον επόμενο χρόνο, έκανε το Σουλεϊμάν να δεχτεί προτάσεις από το Φραγκίσκο Α΄ της Γαλλίας να σχηματίσουν μια συμμαχία κατά του Καρόλου. Το 1538 ο Ισπανικός στόλος νικήθηκε από το Μπαρμπαρόσα στη Ναυμαχία της Πρέβεζας διασφαλίζοντας την Ανατολική Μεσόγειο για τους Τούρκους για 33 χρόνια μέχρι την ήττα τους στη Ναυμαχία της Ναυπάκτου το 1571.
Στη Βόρεια Αφρική προσαρτήθηκαν τεράστιες περιοχές ανατολικά του Μαρόκου. Τα Βερβερικά Κράτη της Τριπολίτιδας, Τυνησίας και Αλγερίας έγιναν αυτόνομες επαρχίες της Αυτοκρατορίας, λειτουργώντας ως αιχμή της σύγκρουσης του Σουλεϊμάν με τον Κάρολο Ε΄, του οποίου οι προσπάθειες να εκδιώξει τους Τούρκους απέτυχαν το 1541. Η πειρατεία που ακολούθησε στη συνέχεια από τους Βερβερίνους πειρατές μπορεί να παρατηρηθεί στο πλαίσιο των πολέμων κατά της Ισπανίας. Για μια σύντομη περίοδο η Οθωμανική επέκταση διασφάλισε τη ναυτική κυριαρχία στη Μεσόγειο.
Το 1542, αντιμετωπίζοντας τον κοινό εχθρό των Αψβούργων, ο Φραγκίσκος Α΄ επεδίωξε να ανανεώσει τη Γαλλο-Οθωμανική συμμαχία, με αποτέλεσμα ο Σουλεϊμάν να στείλει 100 γαλέρες υπό το Μπαρμπαρόσα να βοηθήσουν τους Γάλλους στη Δυτική Μεσόγειο. Ο Μπαρμπαρόσα λεηλάτησε τις ακτές της Νάπολης και της Σικελίας πριν φθάσει στη Γαλλία, όπου ο Φραγκίσκος έκανε την Τουλόν ναυτικό επιτελείο του Οθωμανού ναυάρχου. Στην ίδια εκστρατεία ο Μπαρμπαρόσα πολιόρκησε και κατέλαβε τη Νίκαια το 1543. Το 1544 μια ειρήνη μεταξύ Φραγκίσκου Α΄ και Κάρολου Ε΄ έθεσε προσωρινά τέρμα στη συμμαχία μεταξύ Γαλλίας και Οθωμανικής Αυτοκρατορίας.
Στην υπόλοιπη Μεσόγειο, όταν οι Ιωαννίτες Ιππότες ανασυγκροτήθηκαν ως Ιππότες της Μάλτας το 1530, οι ενέργειές τους κατά των Μουσουλμανικών ναυτικών δυνάμεων γρήγορα επέσυραν την οργή των Οθωμανών, που συγκέντρωσαν άλλον ένα τεράστιο στρατό για να εκδιώξουν τους Ιππότες από τη Μάλτα. Οι Οθωμανοί επιτέθηκαν το 1565, επιχειρώντας τη Μεγάλη Πολιορκία της Μάλτας, που άρχισε στις 18 Μαΐου και κράτησε μέχρι τις 8 Σεπτεμβρίου και απεικονίζεται παραστατικά στις τοιχογραφίες του Ματέο Περέζ ντ' Αλέτσιο στην Αίθουσα των Αγίων Μιχαήλ και Γεωργίου. Αρχικά φαινόταν ότι αυτή θα ήταν μια επανάληψη της κατάληψης της Ρόδου, με τις περισσότερες πόλεις της Μάλτας κατεστραμμένες και τους μισούς Ιππότες σκοτωμένους στις μάχες, αλλά μπήκε στη μάχη μια δύναμη αρωγής από την Ισπανία, με αποτέλεσμα την απώλεια 30.000 από τα Οθωμανικά στρατεύματα και τη νίκη των ντόπιων Μαλτέζων πολιτών.
Διοικητικές μεταρρυθμίσεις.
Ενώ ο Σουλτάνος Σουλεϊμάν ήταν γνωστός ως ΄΄Μεγαλοπρεπής΄΄ στη Δύση, στους δικούς του Οθωμανούς υπηκόους ήταν πάντα γνωστός ως Κανουνί Σουλεϊμάν, ή ΄΄Νομοθέτης΄΄. Όπως σημειώνει ο ιστορικός, Λόρδος Κίνρος, ΄΄Δεν ήταν μόνο μεγάλος πολεμιστής, άνθρωπος του ξίφους, όπως ήταν πριν από αυτόν ο πατέρας και ο προπάππος του. Διέφερε από αυτούς στο βαθμό που επίσης ήταν άνθρωπος της πένας. Ήταν μεγάλος νομοθέτης, που ξεχώριζε στα μάτια του λαού του ως υψηλόφρων ηγεμόνας και μεγαλόψυχος εκφραστής της δικαιοσύνης΄΄. Ο υπερισχύων νόμος της αυτοκρατορίας ήταν η Σαρία, ή Ιερός Νόμος, που ως ο θείο νόμος του Ισλάμ, ο Σουλτάνος δεν είχε την εξουσία να αλλάξει. Όμως ένας τομέας ξεχωριστής νομοθεσίας γνωστός ως Κανούνς (Κανόνες), εξαρτιόταν μόνο από τη βούληση του Σουλεϊμάν, καλύπτοντας περιοχές όπως το ποινικό δίκαιο, η γαιοκτησία και η φορολογία. Συγκέντρωσε όλες τις δικαστικές αποφάσεις που είχαν εκδοθεί από τους εννέα Οθωμανούς Σουλτάνους, που είχαν προηγηθεί. Αφού εξάλειψε επικαλύψεις και επέλεξε μεταξύ αντιφατικών κειμένων, εξέδωσε ένα ενιαίο νομικό κώδικα, προσέχοντας παράλληλα να μην παραβεί τους βασικούς νόμους του Ισλάμ. Στο πλαίσιο αυτό ο Σουλεϊμάν, στηριζόμενος από το Μεγάλο του Μουφτή Εμπουσούντ, επιδίωξε να μεταρρυθμίσει τη νομοθεσία προσαρμόζοντάς τη σε μια ταχέως μεταβαλλόμενη αυτοκρατορία. Όταν οι νόμοι-Κανόνες κατέληξαν στην τελική τους μορφή, ο κώδικας των νόμων έγινε γνωστός ως κανούν-ι-Οσμανί, ή ΄΄Οθωμανικοί νόμοι΄΄. Ο νομικός κώδικας του Σουλεϊμάν επρόκειτο να διαρκέσει πάνω από τρεις αιώνες.
Ο Σουλεϊμάν έδωσε ιδιαίτερη σχέση στη δεινή θέση των ραγιάδων, Χριστιανών υπηκόων που καλλιεργούσαν τη γη των Σπαχήδων. Ο Κανούν Ραγιά του, ή ΄΄Κώδικας των Ραγιάδων΄΄, μεταρρύθμισε το νόμο που καθόριζε εισφορές και φόρους που έπρεπε να πληρώνουν οι ραγιάδες, ανυψώνοντας τη θέση τους πάνω από τη δουλοπαροικία, στο βαθμό που Χριστιανοί δουλοπάροικοι να μεταναστεύουν στα Τουρκικά εδάφη για να επωφεληθούν από τις μεταρρυθμίσεις. Ο Σουλτάνος έπαιξε επίσης ρόλο στην προστασία των Εβραίων υπηκόων της αυτοκρατορίας τους για τους επόμενους αιώνες. Στα τέλη του 1553 ή το 1554 μετά από πρόταση του ευνοούμενού του γιατρού και οδοντίατρου, Ισπανού Εβραίου Μωυσή Χαμόν, ο Σουλτάνος εξέδωσε ένα φιρμάνι που κατήγγειλε επίσημα την κατηγορία του αίματος κατά των Εβραίων. Εξάλλου ο Σουλεϊμάν θέσπισε νέα ποινική και αστυνομική νομοθεσία, που προέβλεπε μια σειρά προστίμων για συγκεκριμένα αδικήματα, μειώνοντας τις περιπτώσεις που επιβαλλόταν θάνατος ή ακρωτηριασμός. Στον τομέα της φορολογίας επιβλήθηκαν φόροι σε κάθε είδους αγαθά και προϊόντα, όπως ζώα, ορυχεία, εμπορικά κέρδη, και εισαγωγικοί - εξαγωγικοί δασμοί. Εκτός από τους φόρους αξιωματούχοι που είχαν περιπέσει σε ανυποληψία ήταν δυνατό η γη και η περιουσία τους να κατασχεθούν από το Σουλτάνο.
Η εκπαίδευση ήταν άλλος ένας σημαντικός τομέας για το Σουλτάνο. Σχολές, συνδεδεμένες με τζαμιά και χρηματοδοτούμενες από θρησκευτικά ιδρύματα, παρείχαν σε μεγάλο βαθμό ελεύθερη εκπαίδευση σε Μουσουλμανόπαιδες πριν από τα Χριστιανικά κράτη της εποχής. Στην πρωτεύουσά του ο Σουλεϊμάν αύξησε τον αριθμό των ΄΄μεκτέμπ΄΄ (πρωτοβάθμια σχολεία) σε δεκατέσσερα, διδάσκοντας τα αγόρια να διαβάζουν και να γράφουν, καθώς και τις αρχές του Ισλάμ. Οι νέοι που επιθυμούσαν περαιτέρω εκπαίδευση μπορούσαν να προχωρήσουν σε ένα από τους οκτώ ΄΄μεντρεσέδες΄΄ (σχολές), που οι σπουδές τους περιελάμβαναν γραμματική, μεταφυσική, φιλοσοφία, αστρονομία και αστρολογία. Ανώτεροι μεντρεσέδες παρείχαν εκπαίδευση πανεπιστημιακού επιπέδου και οι απόφοιτοί τους γίνονταν ιμάμηδες ή δάσκαλοι. Τα εκπαιδευτικά κέντρα ήταν συνήθως μεταξύ πολλών κτιρίων που περιέβαλλαν τις αυλές των τζαμιών και άλλα περιελάμβαναν βιβλιοθήκες, τραπεζαρίες, συντριβάνια, συσσίτια και νοσοκομεία επ' ωφελεία του κοινού.
Πολιτιστικά επιτεύγματα.
Με την υποστήριξη του Σουλεϊμάν η Οθωμανική αυτοκρατορία μπήκε στη χρυσή εποχή της πολιτιστικής της ανάπτυξης. Εκατοντάδες αυτοκρατορικών καλλιτεχνικών εταιρειών (ονομαζόμενες Ελ-ι-Χιρφ, ΄΄Koινότητες των Ταλαντούχων΄΄) επιχορηγούνταν στην Αυτοκρατορική έδρα, στο Ανάκτορο Τοπ Καπί. Μετά από μια μαθητεία, καλλιτέχνες και τεχνίτες μπορούσαν να προχωρήσουν στην κατάταξη στον τομέα τους και πληρώνονταν με ικανοποιητικούς μισθούς σε τριμηνιαίες δόσεις. Μητρώα μισθοδοσίας που διασώζονται μαρτυρούν το εύρος της προστασίας των τεχνών εκ μέρους του Σουλεϊμάν, με το παλαιότερο των εγγράφων να χρονολογείται από το 1526, κατάλογο 40 εταιρειών με πάνω από 600 μέλη. Οι Ελ-ι-Χιρέφ προσέλκυαν τους πιο ταλαντούχους καλλιτέχνες της αυτοκρατορίας στην αυλή του Σουλτάνου, τόσο από τον Ισλαμικό κόσμο όσο και από πρόσφατα κατακτημένες χώρες στην Ευρώπη, με αποτέλεσμα ένα συνδυασμό Ισλαμικού, Τουρκικού και Ευρωπαϊκού πολιτισμού. Τεχνίτες στην υπηρεσία της αυλής περιελάμβαναν ζωγράφους, βιβλιοδέτες, γουναράδες, κοσμηματοποιούς και χρυσοχόους. Ενώ οι προηγούμενοι ηγεμόνες είχαν επηρεασθεί από τον Περσικό πολιτισμό (ο πατέρας του Σουλεϊμάν, Σελίμ Α΄, έγραφε ποίηση στα Περσικά), η προστασία των τεχνών από το Σουλεϊμάν είδε την Οθωμανική Αυτοκρατορία να διεκδικεί τη δικιά της καλλιτεχνική κληρονομιά.
Ο ίδιος ο Σουλεϊμάν ήταν ένας πετυχημένος ποιητής, γράφοντας στα Περσικά και τα Τουρκικά με το ψευδώνυμο Μουχιμπί (εραστής). Μερικοί από τους στίχους του Σουλεϊμάν έχουν γίνει Τουρκικές παροιμίες, όπως η γνωστή. Όταν ο νεαρός γιος του Μεχμέτ πέθανε το 1543, συνέθεσε το έργο ΄΄Ασύγκριτε μεταξύ των πριγκίπων Σουλτάνε μου Μεχμέτ΄΄. Εκτός από το έργο του ίδιου του Σουλεϊμάν, πολλά μεγάλα ταλέντα αναζωογόνησαν τον κόσμο της λογοτεχνίας στη διάρκεια της βασιλείας του, όπως ο Φουζουλί και ο Μπακί. Ο ιστορικός της λογοτεχνίας Γκιμπ παρατήρησε ότι ΄΄σε καμία εποχή, ακόμη και στην Τουρκία, δεν προωθήθηκε περισσότερο η ποίηση, από ότι κατά τη βασιλεία του Σουλεϊμάν΄΄. Ο γνωστότερος στίχος του Σουλεϊμάν είναι:
``Οι άνθρωποι θεωρούν τον πλούτο και την εξουσία ως την καλύτερη τύχη΄΄
``Αλλά σε αυτό τον κόσμο λίγος χρόνος υγείας είναι η καλύτερη κατάσταση. Ό,τι οι άνθρωποι αποκαλούν κυριαρχία είναι εγκόσμια σύγκρουση και συνεχής πόλεμος.΄΄
``Η λατρεία του Θεού είναι ο ψηλότερος θρόνος, η ευτυχέστερη όλων των περιουσιών.΄΄
Ο Σουλεϊμάν φημίζεται επίσης για τη χρηματοδότηση σειράς μνημειακών αρχιτεκτονημάτων μέσα στην αυτοκρατορία του. Ο Σουλτάνος επεδίωξε να καταστήσει την Κωνσταντινούπολη το κέντρο του Ισλαμικού πολιτισμού με μια σειρά έργων, όπως γέφυρες, τζαμιά, ανάκτορα και φιλανθρωπικά και κοινωνικά ιδρύματα. Τα σπουδαιότερα από αυτά κατασκευάσθηκαν από τον κύριο αρχιτέκτονα του Σουλτάνου Μιμάρ Σινάν, με τον οποίο η Οθωμανική Αρχιτεκτονική έφτασε στο ανώτερο σημείο της. Ο Σινάν ήταν υπεύθυνος για πάνω από τριακόσια μνημεία σε όλη την αυτοκρατορία, με αριστουργήματά του τα τζαμιά Σουλειμανιέ και Σελιμιγιέ - το δεύτερο στην Αδριανούπολη (σήμερα Εντιρνέ) κατά τη βασιλεία του γιου του Σουλεϊμάν, Σελίμ Β΄. Ο Σουλεϊμάν αποκατάστησε επίσης το ιερό στο Όρος του Ναού στην Ιερουσαλήμ και τα τείχη της πόλης (που είναι τα σημερινά τείχη της Παλιάς Πόλης της Ιερουσαλήμ), ανακαίνισε την Κάαμπα στη Μέκκα και κατασκεύασε ένα συγκρότημα στη Δαμασκό.
Οικογένεια.
Σύζυγοι
Γιοί
Κόρες
Πιθανόν είχε άλλη μια κόρη.
Σχέση με τη Χουρέμ Σουλτάν.
Ο Σουλεϊμάν ξετρελάθηκε με τη Χουρέμ Σουλτάν, κοπέλα του χαρεμιού από τη Ρουθηνία, τότε τμήμα της Πολωνίας. Στη Δύση ξένοι διπλωμάτες, από πληροφορίες κουτσομπολιών του παλατιού, την ονόμαζαν ΄΄Ρουσελάζιε΄΄ ή ΄΄Ροξελάνα΄΄, αναφερόμενοι στη Ρουθηνική (Ουκρανική) καταγωγή της. Κόρη Ορθόδοξου ιερέα, συνελήφθη από Τατάρους από την Κριμαία, πουλήθηκε σαν σκλάβα στην Κωνσταντινούπολη και κατάφερε, μέσα από τις τάξεις του χαρεμιού, να γίνει η αγαπημένη του Σουλτάνου. Σπάζοντας μια Οθωμανική παράδοση δύο αιώνων, μια πρώην παλλακίδα έγινε έτσι η νόμιμη σύζυγος του Σουλτάνου, προς μεγάλη έκπληξη των παρατηρητών στο παλάτι και στην πόλη. Επέτρεψε επίσης στη Χουρέμ Σουλτάνα να μείνει μαζί του στην αυλή για το υπόλοιπο της ζωής της, σπάζοντας άλλη μία παράδοση - ότι όταν οι κληρονόμοι του αυτοκράτορα ενηλικιώνονταν, στέλνονταν, μαζί με την παλλακίδα του αυτοκράτορα που τους είχε γεννήσει, να κυβερνήσουν μακρινές επαρχίες της Αυτοκρατορίας χωρίς ποτέ να επιστρέψουν, εκτός αν ο γιος τους ανέβαινε στο θρόνο.
Με το λογοτεχνικό του ψευδώνυμο, Μουχιμπί, ο Σουλτάνος Σουλεϊμάν συνέθεσε αυτό το ποίημα για τη Χουρέμ Σουλτάν :
΄΄Θρόνε της μοναχικής γωνιάς μου, πλούτη μου, έρωτά μου, φεγγαρόφως μου, 
Ειλικρινέστατε φίλε μου, μυστικέ σύμβουλέ μου, συνοδοιπόρε μου. Η ίδια μου η ύπαρξη! Πανέμορφη Σουλτάνα μου, μία και μοναδική μου αγάπη. Η ομορφότερη από τις όμορφες... άνοιξή μου, χαρωπέ έρωτά μου! Νύχτα μου, σκοτάδι μου, ημέρα μου φώς μου...Αγαπημένη μου που με το ένα χέρι μου δίνεις το δηλητήριο και με το άλλο τη γιατρειά! Σε ποιόν να πω τα προβλήματα μου!... Παράδεισε μου. Συνομιλητή μου, ακροατή μου! Πολυτιμότερο μου μαργαριτάρι! Πρωϊ μου, κουβέντα μου, βράδυ μου! Κλαδί μου, ήλιε μου κερί μου! Πορτοκαλί μου, ρόδι μου, τριαντάφυλλό μου, κερί του δωματίου μου! Η μόνη στον κόσμο που δεν με στενοχωρεί... έξυπνη γυναίκα μου, σουλτάνα μου, αφέντη μου,θησαυρέ μου,Ψυχή μου σε αυτόν τον κόσμο,αγαπημένη μου, Γιουσούφ μου,ύπαρξη μου, βασίλισσα της Αιγύπτου μου, Κωνσταντινούπολή μου, Καραμάν μου, γη της Ανατολίας μου. Μπανταξάν μου, Κιπτσακ μου, Βαγδάτη μου και Κορασάν. Γυναίκα μου με τα όμορφα μαλλιά, αγάπη μου με τα γυρτά φρύδια, αγάπη μου με τα μάτια όλο σκανταλιά! Είμαι εθισμένος σε εσένα! Αν πεθάνω εσύ θα ευθύνεται γιατί μπήκες μέσα στο αίμα μου.Βοήθησε με πανέμορφη πιστή μου!... Στέκομαι στην πόρτα σου και συνεχώς εξυμνώ την ομορφιά σου.Η καρδιά μου είναι γεμάτη θλίψη! Τα μάτια μου γεμάτα δάκρυα! Είμαι Μουχιμπί είμαι ευτυχισμένος.΄΄ 
Πάργαλης Ιμπραήμ Πασάς.
Ο Πάργαλης Ιμπραήμ πασάς ήταν ο φίλος των παιδικών χρόνων του Σουλεϊμάν. Ο Ιμπραήμ ήταν αρχικά Έλληνας Χριστιανός από την Πάργα της Ηπείρου και όταν ήταν νεαρός εκπαιδεύτηκε στη Σχολή του Παλατιού, κατά το σύστημα του παιδομαζώματος. Ο Σουλεϊμάν τον έκανε βασιλικό εκτροφέα γερακιών και στη συνέχεια τον προήγαγε σε πρώτο αξιωματικό του Βασιλικού Υπνοδωματίου. Ο Ιμπραήμ Πασάς προήχθη σε Μεγάλο Βεζίρη το 1523 και αρχιστράτηγο όλου του στρατού. Ο Σουλεϊμάν απένειμε επίσης στον Ιμπραήμ Πασά το αξίωμα του ΄΄Μπεηλέρμπεη΄΄ της Ρούμελης, παραχωρώντας του εξουσία επί όλων των Τουρκικών εδαφών στην Ευρώπη, καθώς και του διοικητή των στρατευμάτων που έμεναν εκεί εν καιρώ πολέμου. Σύμφωνα με ένα χρονικογράφο του 17ου αιώνα ο Ιμπραήμ είχε ζητήσει από το Σουλεϊμάν να μην τον προάγει σε τόσο υψηλές θέσεις, φοβούμενος για την ασφάλειά του, αλλά ο Σουλεϊμάν του απάντησε ότι επί της βασιλείας του, υπό οποιεσδήποτε συνθήκες, ποτέ δεν θα καταδικαζόταν σε θάνατο. Παράλληλα ο Σουλεϊμάν έδωσε την αδερφή του Χατιτζέ Σουλτάνα για γυναίκα στον Ιμπραήμ
Ο Ιμπραήμ όμως τελικά έχασε την εύνοια του Σουλτάνου. Κατά τα δεκατρία χρόνια του ως Μεγάλου Βεζύρη, η γρήγορη άνοδός του στην εξουσία και η τεράστια συσσώρευση πλούτου είχε δημιουργήσει πολλούς εχθρούς τού Ιμπραήμ στην αυλή του Σουλτάνου. Στο Σουλεϊμάν είχαν φτάσει αναφορές για αλαζονεία του Ιμπραήμ σε μια εκστρατεία κατά της Περσικής αυτοκρατορίας των Σαφαβιδών, ιδιαίτερα η εκ μέρους του υιοθέτηση του τίτλου ΄΄σερασκέρ σουλτάν΄΄ θεωρήθηκε σαν σοβαρή προσβολή προς το Σουλεϊμάν.
Η καχυποψία του Σουλεϊμάν έναντι του Ιμπραήμ επιδεινώθηκε από μια φιλονικία μεταξύ αυτού και του Υπουργού Οικονομικών Ισκεντέρ Τσελεμπί, που έληξε με την επιβάρυνση του Τσελεμπί με κατηγορίες για συνωμοσία, με τον Ιμπραήμ να πείθει το Σουλεϊμάν να καταδικάσει τον Υπουργό σε θάνατο. Πριν το θάνατό του όμως τα τελευταία λόγια του Τσελεμπί ήταν κατηγορίες κατά του Ιμπραήμ για συνωμοσία κατά του Σουλτάνου. Αυτά τα επιθανάτια λόγια έπεισαν το Σουλεϊμάν για την απιστία του Ιμπραήμ και στις 15 Μαρτίου 1536 ο Ιμπραήμ εκτελέσθηκε.
Διαδοχοι.
 Οι δύο Χασεκί Σουλτάν του Σουλεϊμάν του είχαν χαρίσει έξι γιους, από τους οποίους τέσσερις ζούσαν ακόμα τη δεκαετία του 1550. Από αυτούς, μόνο ο Μουσταφά, ο μεγαλύτερος, δεν ήταν γιος της Χιουρέμ Σουλτάνας, αλλά της Μαχιντεβράν και έτσι προηγείτο των παιδιών της Χιουρρέμ στη σειρά της διαδοχής. Η Χιουρρέμ γνώριζε ότι αν ο Μουσταφά γινόταν Σουλτάνος τα δικά της παιδιά θα στραγγαλιζόταν. Εξάλλου ο Μουσταφά αναγνωριζόταν ως ο πιο ταλαντούχος από όλους τους αδελφούς. Ο Αυστριακός πρέσβης Οζιέ Ζιζελέν ντε Μπουσμπέκ σημείωνε "Ο Σουλεϊμάν έχει ανάμεσα στα παιδιά του ένα γιο ονόματι Μουσταφά τέλεια εκπαιδευμένο και συνετό και σε ηλικία να κυβερνήσει, καθώς είναι μεταξύ 24 και 25 χρονών. Μακάρι ο Θεός να μην επιτρέψει ποτέ σε ένα τόσο δυνατό Βάρβαρο να μας πλησιάσει", μιλώντας στη συνέχεια για τα "εξαιρετικά φυσικά χαρίσματα" του Μουσταφά. Η Χιουρρέμ θεωρείται τουλάχιστον εν μέρει υπεύθυνη για τις δολοπλοκίες του ορισμού διαδόχου. Αν και ήταν η επίσημη σύζυγος του Σουλεϊμάν δεν ασκούσε επίσημα δημόσιο ρόλο. Αυτό όμως δεν την εμπόδιζε να ασκεί ισχυρή πολιτική επιρροή. Καθώς η Αυτοκρατορία στερείτο, μέχρι τη βασιλεία του Αχμέτ Α΄, oποιουδήποτε επίσημου τρόπου ορισμού διαδόχου, οι διαδοχές συνεπάγονταν συνήθως τη θανάτωση των ανταγωνιστών πριγκίπων με σκοπό να αποφευχθούν κοινωνική αναταραχή και επαναστάσεις. Στην προσπάθειά της να εμποδίσει την εκτέλεση των γιων της, η Χιουρρέμ χρησιμοποιούσε την επιρροή της για να εξαλείψει όσους υποστήριζαν την άνοδο στο θρόνο του Μουσταφά.
Έτσι στις διαμάχες για την εξουσία, όπου προφανώς εξωθούσε η Χιουρρέμ, ο Σουλεϊμάν δολοφόνησε τον Ιμπραήμ και τον αντικατέστησε με το γαμπρό της, που συμπαθούσε, Ρουστέμ Πασά.Το 1552, όταν είχε ξεκινήσει η εκστρατεία κατά της Περσίας με το Ρουστέμ διορισμένο αρχιστράτηγο των επιχειρήσεων, άρχισαν οι δολοπλοκίες κατά του Μουσταφά. Ο Ρουστέμ έστειλε έναν από τους πιο έμπιστους άνδρες του Σουλεϊμάν να αναφέρει ότι, αφού ο Σουλεϊμάν δεν ήταν επικεφαλής του στρατού, οι στρατιώτες πίστευαν ότι είχε έρθει η ώρα να μπει στο θρόνο ένας νεότερος πρίγκιπας. Την ίδια στιγμή διέσπειρε φήμες ότι ο Μουσταφά φαινόταν να αποδέχεται την ιδέα. Εξοργισμένος από όσα πίστευε ως σχέδια του Μουσταφά να διεκδικήσει το θρόνο, το επόμενο καλοκαίρι, μετά την επιστροφή από την εκστρατεία του στην Περσία, ο Σουλεϊμάν τον κάλεσε στη σκηνή του στην κοιλάδα του Ερεγλί, δηλώνοντας ότι θα "είχε την ευκαιρία να απαλλάξει τον εαυτό του από τις εναντίον του κατηγορίες και δεν είχε τίποτα να φοβηθεί, αν ερχόταν". 
Ο Μουσταφά αντιμετώπισε ένα δίλημμα: ή θα εμφανιζόταν μπροστά στον πατέρα του με τον κίνδυνο να δολοφονηθεί ή, αν αρνιόταν να παρουσιαστεί, θα κατηγορείτο για προδοσία. Ο Μουσταφά επέλεξε να μπει στη σκηνή του πατέρα του, πεπεισμένος ότι η υποστήριξη του στρατού θα τον προστάτευε. Ο Μπουσμπέκ, που υποστηρίζει ότι έλαβε αναφορά από ένα αυτόπτη μάρτυρα, περιγράφει τις τελευταίες στιγμές του Μουσταφά. Καθώς ο Μoυσταφά έμπαινε στη σκηνή του πατέρα του, οι επτά Ευνούχοι του Σουλεϊμάν επιτέθηκαν στο Μoυσταφά, με το νεαρό πρίγκιπα να προβάλλει γενναία αντίσταση. Ο Σουλεϊμάν που διαχωριζόταν από την πάλη μόνο από τα στόρια της σκηνής του κοίταζε από το δωμάτιο της σκηνής του και "έριχνε άγριες και απειλητικές ματιές στους άνδρες του και με απειλητικές χειρονομίες αποδοκίμαζε αυστηρά το δισταγμό τους. Μετά από αυτό οι άνδρες αναθαρρώντας, διπλασίασαν τις προσπάθειές τους, έριξαν το Μουσταφά στο έδαφος και ρίχνοντας τη χορδή του τόξου γύρω από το λαιμό του, τον στραγγάλισαν".
Ο Τζιχαγκίρ λέγεται ότι αρρώστησε και πέθανε από λύπη λίγους μήνες μετά τα νέα της δολοφονίας του ετεροθαλούς αδελφού του. Οι δύο επιζήσαντες αδελφοί, Σελίμ και Βαγιαζίτ, έγιναν διοικητές διαφορετικών τμημάτων της αυτοκρατορίας. Μέσα σε λίγα όμως χρόνια ξέσπασε εμφύλιος πόλεμος μεταξύ τους, με τον καθένα να υποστηρίζεται από τις πιστές σε αυτόν δυνάμεις. Με τη βοήθεια του στρατού του πατέρα του, ο Σελίμ νίκησε το Βαγιαζίτ στο Ικόνιο το 1559, αναγκάζοντάς τον να ζητήσει καταφύγιο στους Σαφαβίδες μαζί με τους τέσσερις γιούς του. Μετά από διαπραγματεύσεις ο Σουλτάνος απαίτησε από το Σάχη των Σαφαβιδών ή να εκδώσει το Βαγιαζίτ ή να τον εκτελέσει. Με αντάλλαγμα μεγάλες ποσότητες χρυσού ο Σάχης επέτρεψε σε ένα Τούρκο εκτελεστή να στραγγαλίσει το Βαγιαζίτ και τους τέσσερις γιους του το 1561, ανοίγοντας το δρόμο για την άνοδο στο θρόνο του Σελίμ, πέντε χρόνια αργότερα.
Θάνατος και ταφή.
Ο Σουλεϊμάν πέθανε στις 7 Σεπτεμβρίου το 1566 από αποπληξία, λίγο πριν τη νίκη στη μάχη του Σίγκετβαρ. Τάφηκε σε οκταγωνικό μαυσωλείο, στο Σουλεϊμανιέ Τζαμί (στο νοτιοανατολικό περίβολο) δίπλα στη σύζυγό του, Χουρέμ.

</doc>
<doc id="43787" url="https://el.wikipedia.org/wiki?curid=43787" title="Αχμέτ Β'">
Αχμέτ Β'



</doc>
<doc id="43788" url="https://el.wikipedia.org/wiki?curid=43788" title="Μεχμέτ Στ' Βαχιντοτίν">
Μεχμέτ Στ' Βαχιντοτίν



</doc>
<doc id="43789" url="https://el.wikipedia.org/wiki?curid=43789" title="Μουράτ Δ'">
Μουράτ Δ'



</doc>
<doc id="43790" url="https://el.wikipedia.org/wiki?curid=43790" title="Μουράτ Ε'">
Μουράτ Ε'



</doc>
<doc id="43791" url="https://el.wikipedia.org/wiki?curid=43791" title="Μουσταφά Α'">
Μουσταφά Α'



</doc>
<doc id="43792" url="https://el.wikipedia.org/wiki?curid=43792" title="Μωάμεθ Β'">
Μωάμεθ Β'



</doc>
<doc id="43793" url="https://el.wikipedia.org/wiki?curid=43793" title="Ταλάντωση">
Ταλάντωση

Στη Φυσική με τον όρο ταλάντωση χαρακτηρίζεται οποιαδήποτε περιοδική κίνηση ενός σώματος η οποία γίνεται παλινδρομικά γύρω από μία θέση που ονομάζεται θέση ισορροπίας. Με άλλα λόγια ταλάντωση είναι η περιοδική μεταβολή ενός μεγέθους γύρω από μία τιμή.
Οι ταλαντώσεις είναι πολλών ειδών, χαρακτηριστικά παραδείγματα είναι η μηχανική ταλάντωση και η ηλεκτρική ταλάντωση. Στην μηχανική ταλάντωση μεταβάλλεται αρμονικά η θέση ενός σώματος γύρω από την θέση ισορροπίας του ενώ στην ηλεκτρική ταλάντωση μεταβάλλεται αρμονικά η ένταση του ηλεκτρικού ρεύματος που διαρρέει ένα ηλεκτρικό κύκλωμα. Παράδειγμα μηχανικής ταλάντωσης είναι το εκκρεμές, το οποίο όταν αιωρείται, εκτελεί ταλάντωση. Αυτό σημαίνει πως παλινδρομεί (πηγαινοέρχεται) γύρω από την ίδια συγκεκριμένη θέση. Παράδειγμα ηλεκτρικής ταλάντωσης είναι το κύκλωμα LC.
Ένα σύστημα που εκτελεί ταλάντωση ονομάζεται ταλαντωτής.
Μεγέθη των ταλαντώσεων.
Στη φυσική έχουν οριστεί τα εξής μεγέθη που αφορούν όλες τις ταλαντώσεις. Τα δύο πρώτα μεγέθη ορίζονται σε όλα τα περιοδικά φαινόμενα:
Περίοδος.
Περίοδος ονομάζεται το χρονικό διάστημα που χρειάζεται, για να ολοκληρωθεί μία επανάληψη του φαινομένου. Συμβολίζεται με Τ και μετριέται σε s (δευτερόλεπτα). Εξ' ορισμού προκύπτει ότι formula_1, όπου formula_2 είναι ο αριθμός των επαναλήψεων που έγιναν σε χρονικό διάστημα formula_3.
Για παράδειγμα, έστω ότι μετράμε την περίοδο του εικονιζόμενου σώματος. Σε χρόνο δέκα δεύτερα μπορείτε να μετρήσετε δέκα επαναλήψεις, άρα η περίοδος της ταλάντωσης του εικονιζόμενου σώματος είναι 10/10=1 δευτερόλεπτα.
Συχνότητα.
Συχνότητα ονομάζεται ο αριθμός των επαναλήψεων που έγιναν στη μονάδα του χρόνου, δηλαδή ο αριθμός των επαναλήψεων διά του χρονικού διαστήματος στο οποίο μετρήσαμε. Συμβολίζεται με formula_4 και μετριέται σε "δευτερόλεπτα εις τη μείον ένα" ή formula_5, ή formula_6. Έτσι, ισχύει formula_7, όπου formula_2 είναι ο αριθμός των διαταραχών που πέρασαν σε χρονικό διάστημα formula_3. Η συχνότητα είναι αντίστροφο μέγεθος της περιόδου και ισχύει: formula_10. Στο εικονιζόμενο σώμα η συχνότητα είναι Κυκλική Συχνότητα
Κυκλική συχνότητα ονομάζεται το φυσικό μέγεθος το οποίο συνδέεται με την συχνότητα με την σχέση formula_11. Αν και η έννοια της συχνότητας είναι πιο πρακτική, δεν περιέχει καμία πληροφορία για τον τρόπο με τον οποίο εκτελείται μια περιοδική κίνηση κατά την διάρκεια μιας περιόδου. Όταν ένα περιοδικό φαινόμενο εκτελείται με σταθερή κυκλική συχνότητα σε ολόκληρη την διάρκεια μιας περιόδου, τότε είναι αυτό που λέμε αρμονική ταλάντωση. Η μονάδα της είναι το formula_12 οι φυσικές διαστάσεις της οποίας είναι formula_5, όπως ακριβώς και της συχνότητας formula_4, κάτι το οποίο συχνά αποτελεί αιτία σύγχυσης. Έτσι, όταν αναφερόμαστε στην συχνότητα formula_4, χρησιμοποιούμε ως μονάδα το Herz με τις ίδιες φυσικές διαστάσεις.
Φάση Ταλάντωσης.
Κατά τη μελέτη των ταλαντώσεων αποδείχθηκε ότι αυτά μπορούν να μελετηθούν με βάση την αρμονική συνάρτηση. Η φάση είναι βασικό μέγεθος αυτής της συνάρτησης. Συμβολίζεται με φ και μετριέται όπως και οι γωνίες σε rad (ακτίνια). Η φάση στις ταλαντώσεις εξαρτάται από το χρόνο για το οποίο μελετάμε. Συνήθως μια ταλάντωση που περιγράφεται (προσεγγιστικά) από την εξίσωση:
formula_16
όπου formula_17 η συνάρτηση της φάσης συναρτήσει της στιγμής formula_18, formula_19 το μέγεθος που διαταράσσεται και formula_20 το πλάτος της ταλάντωσης. Η φάση συνήθως είναι γραμμική συνάρτηση του χρόνου, δηλαδή της μορφής formula_21, οπότε η παραπάνω σχέση γίνεται:
formula_22
όπου η formula_23 αποτελεί την αρχική φάση, η οποία εξαρτάται από το σημείο αρχής μέτρησης του χρόνου. Αν έχουμε να κάνουμε με μία μόνο ταλάντωση, τότε επιλέγουμε την αρχή μέτρησης του χρόνου έτσι ώστε να είναι formula_24.
Συχνά ως φάση αναφέρεται η αρχική φάση.
Πλάτος Ταλάντωσης.
Το μέγεθος που διαταράσσεται λαμβάνει μία μέγιστη και μία ελάχιστη τιμή. Είναι αδύνατον να διαταράσσεται περιοδικά ένα μέγεθος, δηλαδή να είναι περιοδικό φαινόμενο, χωρίς να λαμβάνει μια μέγιστη και μια ελάχιστη τιμή. Θεωρώντας ως μηδέν το σημείο όπου μηδενίζεται η δύναμη που συντηρεί την ταλάντωση, μετράμε ως πλάτος την μέγιστη απομάκρυνση από αυτό το σημείο, ως θετικά ορισμένη ποσότητα.. Σε συμμετρικές ταλαντώσεις η μέγιστη θετική και η μέγιστη αρνητική απομάκρυνση είναι ίσες. Αυτή η απόλυτη τιμή της μέγιστης απομάκρυνσης ονομάζεται πλάτος της ταλάντωσης. Συμβολίζεται με formula_20 και μετριέται στις κατάλληλες μονάδες, ανάλογα με την φύση της ποσότητας που μεταβάλλεται.
Το πλάτος μιας ταλάντωσης δεν είναι πάντα σταθερό αλλά μπορεί να εξαρτάται, όπως και η φάση, από το χρόνο και άλλα μηχανικά στοιχεία του συστήματος. Η ενέργεια ενός ταλαντωτή εξαρτάται από το τετράγωνο του πλάτους της ταλάντωσης.
Ενέργεια ταλάντωσης.
Κάθε μηχανική ταλάντωση είναι αποτέλεσμα κάποιου πεδίου δυνάμεων και το είδος του πεδίου διαμορφώνει και το είδος της ταλάντωσης. Η δυναμική ενέργεια του πεδίου μετατρέπεται περιοδικά σε κινητική ενέργεια του ταλαντωτή και το αντίστροφο, όπου η περίοδος αυτής της μετατροπής είναι μικρότερη της περιόδου της ταλάντωσης. Για παράδειγμα η κινητική ενέργεια δεν εξαρτάται από την κατεύθυνση της ταχύτητας, ώστε ενώ αυτή εμφανίζεται σε μια περίοδο σε δύο αντίθετες κατευθύνσεις, η ενέργεια παίρνει δύο φορές την ίδια τιμή.
Η ενέργεια της ταλάντωσης είναι ανάλογη του τετραγώνου του πλάτους, δηλαδή συνήθως ισχύει formula_26, όπου formula_27 η ονομαζόμενη σταθερά ταλάντωσης.
Η Δύναμη Επαναφοράς.
Για να είναι μια δύναμη κατάλληλη να συντηρήσει μια ταλάντωση, θα πρέπει να τείνει να κρατήσει το σύστημα σε μια θέση ισορροπίας, οπότε θα πρέπει να είναι αντίθετη προς την απομάκρυνση από την θέση αυτή και όσο αυξάνεται η απομάκρυνση, τόσο να αυξάνεται και το μέτρο της δύναμης. Τέτοια χαρακτηριστικά διαθέτει η δύναμη ενός ελατηρίου: formula_28, η οποία, σε συνδυασμό με τον νόμο του Νεύτωνα για την κίνηση δίνει:
formula_29
όπου formula_30.
Σε οποιοδήποτε μηχανικό σύστημα καταφέρουμε να γράψουμε την δύναμη επαναφοράς στη μορφή formula_31, τότε αυτό το σύστημα εκτελεί απλή αρμονική ταλάντωση με κυκλική συχνότητα formula_32.
Δονήσεις.
Εν προκειμένω και με τον όρο δονήσεις χαρακτηρίζονται οι γρήγορες ταλαντώσεις μικρού όμως πλάτους.
Για παράδειγμα δονήσεις εκτελεί μια τεντωμένη χορδή όταν αφήνεται ελεύθερη.
Απλά συστήματα.
Το απλούστερο μηχανικό σύστημα ταλάντωσης είναι μια μάζα συνδεδεμένη σε ένα ιδανικό ελατήριο που δεν εφαρμόζει πάνω του καμιά άλλη δύναμη (εκτός της θέσης ισορροπίας, το σύστημα αυτό είναι ισοδύναμο με κάποιο που εφαρμόζει πάνω του μια σταθερή δύναμη, όπως η δύναμη βαρύτητας). Ένα τέτοιο σύστημα μπορεί να προσομοιωθεί με προσέγγιση στον αέρα ή πάνω στον πάγο. Το σύστημα είναι σε θέση ισορροπίας όταν το ελατήριο είναι στο φυσικό του μήκος. Αν το σύστημα απομακρυνθεί από την θέση ισορροπίας του (δηλαδή το ελατήριο τεντωθεί ή συσπειρωθεί), τότε δρα μια "δύναμη επαναφοράς" στη μάζα που τείνει να την επαναφέρει στη θέση ισορροπίας. Όμως, κινούμενη η μάζα πίσω στη θέση ισορροπίας αποκτά ορμή, η οποία την κάνει να συνεχίσει να κινείται και πέρα από τη θέση ισορροπίας, και έτσι εμφανίζεται μια νέα δύναμη επαναφοράς που τείνει να επαναφέρει τη μάζα στη θέση ισορροπίας.
Φθίνουσες και εξαναγκασμένες ταλαντώσεις.
Στα περισσότερα συστήματα, σύμφωνα με τον δεύτερο θερμοδυναμικό νόμο υπάρχει μια συνεχής και αναπόφευκτη μετατροπή ενέργειας που απελευθερώνεται ως θερμότητα στο περιβάλλον. Ως εκ τούτου, όλες οι ταλαντώσεις τείνουν να φθίνουν με την πάροδο του χρόνου ("φθίνουσες ταλαντώσεις"), εκτός αν υπάρχει μια πηγή που προσφέρει ενέργεια στο σύστημα σε αξιοποιήσιμη μορφή. Επίσης σε ένα ταλαντούμενο σύστημα μπορεί να εφαρμόζει μια εξωτερική δύναμη (συχνά ημιτονοειδής), όπως όταν ένα σύστημα πηνίου-πυκνωτή συνδεθεί με μια εξωτερική πηγή εναλλασσόμενου ρεύματος. Οι ταλαντώσεις αυτές ονομάζονται "εξαναγκασμένες".
Σύζευξη ταλαντώσεων.
Ο αρμονικός ταλαντωτής και τα συστήματα τα οποία περιγράφει έχουν έναν απλό βαθμό ελευθερίας. Πιο πολύπλοκα συστήματα έχουν περισσότερους βαθμούς ελευθερίας, για παράδειγμα δύο μάζες και τρία ελατήρια (με κάθε μάζα πακτωμένη σε σταθερά σημεία και συνδεδεμένες μεταξύ τους). Σε τέτοιες περιπτώσεις, η συμπεριφορά κάθε μεταβλητής επηρεάζει τη συμπεριφορά της άλλης. Αυτό οδηγεί σε μια "σύζευξη των ταλαντώσεων" και των βαθμών ελευθερίας κάθε μίας.
Υπό κατάλληλες αρχικές συνθήκες ένα σύνθετο σύστημα ενδέχεται να ταλαντώνεται χωρίς να συμβαίνει σύζευξη των ταλαντώσεων. Σε αυτές τις περιπτώσεις μιλάμε για κανονικό τρόπο ταλάντωσης. Για παράδειγμα, δύο ίσες μάζες και τρία όμοια ελατήρια συνδεδεμένα στο φυσικό τους μήκος με τις μάζες διαδοχικά, ενώ οι ταλαντώσεις είναι γενικά συζευγμένες, αν τα δύο σώματα ταλαντώνονται σε φάση ή με διαφορά φάσης formula_33, τότε οι ταλαντώσεις
είναι ισοδύναμες με ταλαντώσεις ανεξάρτητων συστημάτων (αν και διαφορετικών από τα αρχικά), χωρίς να επηρεάζουν η μία την άλλη. Η συχνότητα ταλάντωσης είναι διαφορετική στις δύο περιπτώσεις.
Είδη ταλαντωτών.
Ως προς το είδος του συστήματος που ταλαντώνεται διακρίνουμε τα εξής είδη ταλαντώσεων:

</doc>
<doc id="43794" url="https://el.wikipedia.org/wiki?curid=43794" title="Μωάμεθ Β΄">
Μωάμεθ Β΄



</doc>
<doc id="43795" url="https://el.wikipedia.org/wiki?curid=43795" title="Παλαιοχώρι Χαλκιδικής">
Παλαιοχώρι Χαλκιδικής

Το Παλαιοχώρι είναι χωριό του Νομού Χαλκιδικής και υπάγεται διοικητικά στον διευρυμένο Δήμο Αριστοτέλη.
Γεωγραφία και δημογραφικά στοιχεία.
Βρίσκεται στη βορειοανατολική Χαλκιδική, στην κύρια οροσειρά του όρους Χολομώντας, σε υψόμετρο περίπου 550 μέτρων, στο κέντρο του τριγώνου που σχηματίζουν τα χωριά Νεοχώρι ανατολικά σε απόσταση 3 χλμ, Αρναία δυτικά σε απόσταση 5 χλμ και Μεγάλη Παναγία νότια σε απόσταση 7 χλμ. Το Παλαιοχώρι έχει συνολική έκταση 47.600 στρεμμάτων, από αυτά τα 12.200 στρέμματα (25,6 %) είναι καλλιεργήσιμη έκταση, τα 14.800 στρέμματα (31 %) βοσκότοποι, τα 19.900 στρέμματα (41,9 %) δασικές εκτάσεις και τα 700 στρέμματα (1,5 %) οικισμοί, νερά κλπ.
Πολεοδομικά Στοιχεία.
Διατάγματα.
Οριοθέτηση οικισμου: (απόφαση Νομάρχη: 586249/30-7-1987, ΦΕΚ 810Δ΄/1987 
Γενικό Πολεοδομικό Σχέδιο (Γ.Π.Σ.) της Δημοτικής Ενότητας Αρναίας: ΦΕΚ 534 Α.Α.Π/14-12-2010 
Ιστορία.
Αρχαιότητα.
Οι Χαλκιδείς "πάλιν δ' ερήμους γενομένας αυτάς απάσας Χαλκιδείς συνοίκησαν", ήταν οι πρώτοι που δημιούργησαν αποικίες στην ευρύτερη περιοχή (γεωγραφική περιοχή στα βορειοανατολικά της χερσονήσου, η οποία έδωσε το όνομά της σε όλη την χερσόνησο, δηλ. Χαλκιδική). Κατά τον 5ο αι. π.Χ. δημιουργείται το Κοινό των Χαλκιδέων επί της Θράκης. Κάτοικοι της Άνδρου και άλλων περιοχών της νότιας Ελλάδας αποίκισαν και αυτοί την περιοχή της ΒΑ χερσονήσου (Στάγειρα, Απολλωνία, Άκανθος, Άρνη κ.α).
Αρχαιολογικοί Χώροι.
Στην ευρύτερη περιοχή του Παλαιοχωρίου τοποθετούνται, με βάση τις ιστορικές ενδείξεις, οι εξής αρχαίοι οικισμοί με χρονολογική σειρά :
Το Θεοφύλακτο Κάστρο - Νέπωσι.
Στο "Καστέλλι" (βυζ,Castelli) βρίσκεται στην περιοχή του "Νέπωσι" και είναι κτισμένο κατά τον 5ο μ.Χ. αιώνα σε θέση κατοικημένη με βάση τα αρχαιολογικά ευρήματα τουλάχιστον από το 1500 π.Χ.
Τα συμπεράσματα από την επιφανειακή μέχρι στιγμής μελέτη του κάστρου είναι τα εξής: 
Στην κορυφή ενός οχυρού λόφου, φύσει και θέσει απόρθητου, είναι κτισμένο το κάστρο "Καστέλλι", όπως το ονομάζουν οι Παλαιοχωρινοί, το μεγαλύτερο στη Χαλκιδική. Η μόνη σύνδεση του λόφου με το βουνό είναι ένα στενό απόκρημνο μονοπάτι. Βρέχεται από τρεις πλευρές από τον «Παλαιοχωρινό λάκκο», βασικό παραπόταμο του Χαβρία, που ρέει στο βάθος χαράδρας 30 - 40 μέτρων. Περιβάλλεται σε μεγάλη ακτίνα από τοπίο με πυκνή βλάστηση. 
Το κάστρο καταλαμβάνει έκταση 15 στρεμμάτων (σε επίπεδο) και περιστοιχίζεται από τείχος μήκους 800 - 1000 μέτρων περίπου και ύψους 4 - 5 μέτρων. Το τείχος φαίνεται να έχει τρεις οικοδομικές φάσεις, που ξεχωρίζουν στο ύψος και δείχνουν πόσες φορές ανακατασκευάστηκε μετά από καταστροφές. Κτίστηκε κατά τον 5ο αι μ.Χ. σε θέση κατοικημένη τουλάχιστον από το 1500 π.Χ. Το κάστρο έπαθε σοβαρές ζημιές, ίσως κατά τον 6ο αι. και πρέπει να εγκαταλείφθηκε.
Κατά τη δεκαετία του 910 μ.Χ. πρέπει να είχε ήδη επισκευασθεί και στο εσωτερικό του είχε αναπτυχθεί μεγάλο χωριό. Αυτή την περίοδο, περίοδο εντάσεως των βυζαντινο-βουλγαρικών πολέμων, πρέπει να ήταν ένα από τα βασικά στρατιωτικά ερείσματα της Βυζαντινής αυτοκρατορίας στην κεντρική Χαλκιδική. Ακολούθησε νέα καταστροφή και νέα μικροεπισκευή του. Περίπου στα μέσα του 14ου αι. πρέπει να εγκαταλείφθηκε οριστικά.
Πιττάκιο του σημερινού (2011) Οικουμενικού Πατριάρχη Βαρθολομαίου Α' αποδέχεται τη συνέχεια μεταξύ Καστελλίου και Παλαιοχωρίου. Αναφέρει σχετικά «Παλαιοχώριον, το θεοφύλακτο Κάστρο».
Κρανιές - Βαλτούδα - Καμήλα - Σκουριές.
Στην τοποθεσία "Κρανιές" υπάρχει το "Καστελούδι" όπου βρέθηκαν μαρμάρινα αρχιτεκτονικά μέλη με υπολείμματα οχυρώσεων και ναού. Σημάδια λαθρανασκαφών παρατηρούνται σε 5 τουλάχιστον σημεία. Απόπειρα διάνοιξης αγροτικού δρόμου έφερε στο φως πιθάρι - σήμα κατατεθέν πλέον της περιοχής με μεγάλη ιστορική αξία. Συνέχεια αυτής της περιοχής είναι η τοποθεσία "Βαλτούδα" με τις πηγές της και τα διάσπαρτα κεραμίδια. Στο βάθος διακρίνεται η "Βίγλα" και ο "Αη Λιάς" με οχυρωματικές βυζαντινές εγκαταστάσεις, ενώ στην τοποθεσία "Καμήλα" (στην κορυφή του αντίστοιχου βουνού) υπάρχουν οχυρωματικές κατασκευές.
Επίσης υπάρχουν μακεδονικές εκμεταλλεύσεις των μεταλλείων χρυσού και χαλκού στις "Σκουριές" από την εποχή του Φιλίππου. Στις παρυφές υπάρχει μάλιστα και η τοποθεσία "Αγραμάδες" που σημαίνει "χρυσοφόρες πέτρες".
Μεσαίωνας.
Το Παλαιοχώρι αναφέρεται σε ένα περιορισμό του Κωνσταντίνου Περγαμηνού και του Γεώργιου Φαρισαίου το 1320-21: 
«[...]εύρίσκει είς την οδόν την από του Κοντογρίκου εις το Παλαιοχωρίον απάγουσαν λίθινον σύνορον[...]»
και στη διαθήκη της μοναχής Αγάθης στις 20 Σεπτεμβρίου του 1441:
«[...]αφιερωτικόν έτει 1441 της Αναστασίας Κομνηνής, σύζυγος του δεσπότου μακαρίτου Αστερίου μοναχού και κτίτορος, περί τον Γήσβορον και Παλεοχόρη του Παλεολώγου[...]»
«[...]Υπέρ ης και διά την λύτρωσιν των πολλών μου αμαρτιών και ένεκεν της μελλούσης αιωνίου ζωής προσήλωσα ως αδιάσπαστα κειμήλια τα εκ του Μουζάλωνος εκείνου μακαρίτου Δημητρίου του ιατροφιλοσόφου εξωγηθέντα μοι τέλεια πράσει δύο χωριά, το Παλαιοχωρίον λεγόμενον και το χωρίον Γησβόρον καλούμενων[...]»
Αυτό έχει μείνει στην τοπική έκφραση των κατοίκων της Χαλκιδικής και οι κάτοικοι του Παλαιοχωρίου πολλές φορές αναφέρονται ώς "Μουζάδες" (παρατσούκλι).
Τουρκοκρατία.
Οι κάτοικοι του Παλαιοχωρίου, με βάση τα δεδομένα των οθωμανικών φορολογικών κατάστιχων από το 1478 μέχρι το 1568, καταγράφονται ως καρβουνιάρηδες του μεταλλείου των Σιδηροκαυσίων. Για την υπηρεσία τους αυτή ήταν απαλλαγμένοι από τους έκτακτους φόρους. Ένα τμήμα των κατοίκων του χωριού ήταν στα 1527 και 1568 γερακάρηδες. Και αυτοί ήταν απαλλαγμένοι από έκτακτους φόρους.
Παρακάτω παρουσιάζεται ο σχετικός πίνακας απογραφής. Με αστερίσκο (*) σημαίνονται οι γερακάρηδες:
Η "Ραλιγόβα", μετέπειτα "Αρναία" το 1928, στο κατάστιχο του 1478 καταχωρείται ως καλλιεργήσιμη γη του Παλαιοχωρίου και δεν είχε κατοίκους. Μεταξύ του 1478 και 1519 εξελίχθηκε σε χριστιανικό χωριό. Επίσης καταχωρούνται και άλλες εκτάσεις στην γεωγραφική περιοχή του Παλαιοχωρίου.
Αναφέρονται επίσης εκτάσεις κοντά στο (τούρκικα) Yenikoy ή (σλαβικά) Novoselo (= "Νέο Χωριό"), το μετέπειτα Νεοχώρι, από τον 19ο αιώνα. Το Νεοχώρι πιθανώς ιδρύθηκε κατά την οθωμανική περίοδο πριν το 1519 και ονομάστηκε έτσι σε αντιδιαστολή με το γειτονικό Παλαιοχώρι.
Στίς 24 Ιουνίου 1682 υπάρχει αφιέρωση, στη Μονή Ξηροποτάμου, χωραφιού στα Πινακάρια η οποία υπογράφεται από κατοίκους του Παλαιοχωρίου.
Το 1793 πέρασε από το Παλαιοχώρι ο Γάλλος πρόξενος στην Θεσσαλονίκη Esprit-Μarie Cousinéry. Στο "Voyage dans la Macédoine" περιγράφει έναν δυναμικό οικισμό. Κλείνει την τρισέλιδη αναφορά του στο Παλαιοχώρι και στον Παλαιοχωρινό, ο οποίος τον φιλοξένησε, με τη ρήση «[...]με μεγάλη μου λύπη αποχωρίστηκα από αυτόν τον Έλληνα[...]».
Κατά τον 18ο αι. υπάρχουν αρκετά πωλητήρια λειβαδιών (5 λιβάδια) στη γεωγραφική περιοχή του Παλαιοχωρίου (Μονή Ξηροποτάμου). Αναφέρονται και ονόματα κατοίκων του χωριού.
Το 1726 υπάρχει ομολογία μαστόρων για οικοδομικές εργασίες στη Μονή Ξηροποτάμου όπου αναφέρονται ονόματα και επίθετα που υπάρχουν έως και σήμερα στο Παλαιοχώρι.
Στις 10 Μαρτίου 1747 υπάρχει συμφωνία Ζηζηλιωτών μαστόρων με τη Μονή Ξηροποτάμου.
Νεότερη Ελληνική Ιστορία.
Στην επανάσταση του 1821 ο Εμμανουήλ Παπάς και ο καπετάν Στάμος Χάψας προερχόμενοι από το Άγιο Όρος και τη Μονή Εσφιγμένου όπου είχαν κηρύξει την έναρξη της επανάστασης, στο Παλαιοχώρι και στα βουνά του Χολομώντα διαχωρίστηκαν σε δύο στρατιωτικά τμήματα (Ιούνιος). Το ένα κατευθύνθηκε προς την Νέα Απολλωνία (Εγρί Μπουτζάκ) και το άλλο προς τα Βασιλικά. Το Παλαιοχώρι καταστράφηκε ολοσχερώς μετά την επικράτηση των Τούρκων και πιθανώς η ανάμνηση εκείνης της καταστροφής διατηρείται μέσα από την λαϊκή παράδοση στο έθιμο της Τρίτης μέρας του Πάσχα "Του Χαλκού τ΄ Αλώνι" (βλ. Έθιμα και εκδηλώσεις). Σημαντικός αγωνιστής της επανάστασης του 1821 ήταν οι Αδαμάντιος Νικολάου και Παραδείσης Νικολάου, που πήραν μέρος σε πολλές μάχες στη νότιο Ελλάδα.
Στην αποτυχημένη επανάσταση του Τσάμη Καρατάσου το 1854 στην περιοχή έγινε μάχη (Απρίλιος - Μάιος).
Την περίοδο που το Παλαιοχώρι μεταφέρεται στη θέση που βρίσκεται ο οικισμός σήμερα, (μέσα από την προφορική παράδοση) η ευρύτερη περιοχή μαστίζεται από τις επιδημικές ασθένειες της χολέρας, ιλαράς, πανώλης και ελονοσίας. Με βάση δημοσιευμένα στοιχεία από το αρχείο της Μονής Βατοπαιδίου, ο επίσκοπος Ιωαννίκιος ζητά στις 9 Δεκεμβρίου 1864 την Αγία Ζώνη "δι' ασθένειαν". Η Αγία Ζώνη πριν από τις 11 Μαρτίου 1865 περιόδευσε στην περιοχή "δια ασθένειαν", πιθανώς χολέρα, και το ίδιο συνέβη τον Ιούνιο του 1867. Στις 17 Ιουλίου 1873 ο επίσκοπος Ιερισσού και Αγίου Όρους Διονύσιος παρακαλεί να σταλεί η Αγία Ζώνη στην επαρχία του "διότι η κατάρατος επιδημική νόσος πολλάς ψυχάς εις Άδην αποστέλλει". Επίσης ο επίσκοπος Αμβρόσιος με επιστολή του στις 29 Ιουλίου 1875 ζητεί να αποσταλεί η Αγία Ζώνη από τη Μονή Βατοπαιδίου στο Παλαιοχώρι με αιτία μάλλον επιδημική ασθένεια .
Η συμμετοχή στον Μακεδονικό Αγώνα ήταν καθολική. Τον Οκτώβριο του 1912 απελευθερώθηκε από τους Τούρκους, όπως και όλη η Χαλκιδική.
Ο αγώνας για ανεξαρτησία ήταν άρρηκτα συνδεδεμένος με το ελληνικό στοιχείο της περιοχής της Νιγρίτας όπου έδρασε ο καπετάνιος Γιαγκλής (από την Ιερισσό) και της Νέας Ζίχνης όπου έδρασε ο καπετάνιος Δούκας - Ζέρβας. Μακεδονομάχοι αγωνιστές από το Παλαιοχώρι στις παραπάνω περιοχές ήταν ο καπετάνιος Σταματόπουλος (μετέπειτα πρώτος κοινοτάρχης Τερπνής), ο καπετάνιος Σκοτίδας - Ρίμπας Α. Ιωαν. (σκοτώθηκε το 1906) με την ομάδα του κ.α. ενώ στο σώμα Αθ. Μινόπουλου έδρασαν άλλοι Παλαιοχωρινοί και άλλοι ήταν συνεργάτες του Μητροπολίτη Ειρηναίου (Κασσάνδρας), ως μέλη των Μακεδονικών Επιτροπών.
Παλαιοχωρινοί συμμετείχαν ενεργά στις οργανώσεις της Εθνικής Αντίστασης κατά τη διάρκεια της Κατοχής, συγκεκριμένα στο 31ο Αντάρτικο Σύνταγμα (ΕΔΕΣ - ΠΑΟ, ).
Στον Εμφύλιο Πόλεμο, το Παλαιοχώρι καταστράφηκε ολοσχερώς από τον Δημοκρατικό Στρατό Ελλάδας στις 14 Αυγούστου 1948. Υπήρξαν εκείνη την ημέρα 5 νεκροί. Ήταν κίνηση αντιπερισπασμού του Δημοκρατικού Στρατού, ο οποίος στον κίνδυνο εγκλωβισμού των δυνάμεών του στο μέτωπο της Πίνδου, μετά την επιτυχή επιχείρηση "Κορωνίς" (έναρξη 14 Ιουνίου 1948) των κυβερνητικών δυνάμεων (Ελληνικός Εθνικός Στρατός), προχώρησε σε καταστροφές χωριών στην υπόλοιπη ελληνική επικράτεια.
Στις Νομαρχιακές και Δημοτικές εκλογές στις 11 Οκτωβρίου 1998 οι κάτοικοι πραγματοποίησαν καθολική αποχή σε ένδειξη διαμαρτυρίας για την κατάργηση της Κοινότητας Παλαιοχωρίου σύμφωνα με τον Νόμο Καποδίστρια.
Ο Ζορμπάς του Νίκου Καζαντζάκη.
Κατά μία εκδοχή, στο Παλαιοχώρι έζησε για ένα διάστημα ο Γιώργος Ζορμπάς (1867-1942), το πρόσωπο από το οποίο ο Νίκος Καζαντζάκης εμπνεύστηκε το έργο του "Βίος και πολιτεία του Αλέξη Ζορμπά". Στα 22 του χρόνια εγκαταστάθηκε σ΄αυτό και το εγκατέλειψε γύρω στα 44.
Ο ισχυρισμός ότι ο Ζορμπάς, ήρωας του γνωστού μυθιστορήματος του Νίκου Καζαντζάκη, έζησε στο Παλαιοχώρι αντλείται από τα στοιχεία που παρουσιάζει ο λογοτέχνης Γιάννης Αναπλιώτης, καθώς και στις αφηγήσεις της κόρης του Ζορμπά, Ανδρονίκης Κεχάεφ. Επίσης από το δοκίμιο του λαογράφου από το Καταφύγι Κολινδρού Πιερίας κ. Σόρμα.
Τουρισμός.
Το Παλαιοχώρι μαζί με τον Άθω είναι σημείο Α’ τάξης του κρατικού τριγωνομετρικού δικτύου της Ελλάδας.
Η γεωμορφολογία του εδάφους παρουσιάζει μεγάλη ποικιλία μορφών και χρωμάτων, λόγω των διαφορετικών τύπων βλάστησης. Υπάρχουν πυκνά δάση δρυός, οξιάς και καστανιάς και γι' αυτό η περιοχή χαρακτηρίζεται ως «τοπίο ιδιαίτερου φυσικού κάλλους», όπου οι ανθρώπινες παρεμβάσεις πρέπει να είναι ελάχιστες και αφανείς.
Αξιοθέατα.
Κεντρικό σημείο συνάντησης είναι η παραδοσιακή πλατεία με τον αιωνόβιο πλάτανο και τα παραδοσιακά καφενεία.
Ιστορικής και θρησκευτικής σημασία είναι ο "Ναός των Παμμεγίστων Ταξιαρχών" με τις τοιχογραφίες και το άγαλμα του οικουμενικού πατριάρχη Ιωακείμ Γ΄ του Μεγαλοπρεπούς στον προαύλιο χώρο. Εκεί υπάρχει και η κατά την παράδοση θαυματουργή εικόνα (βλ. φωτογραφία) του Ταξιάρχη Μιχαήλ (16ος αιώνας) και η εικόνα της Παναγίας της Γοργοεπηκόου (πιστό αντίγραφο της κατά την παράδοση θαυματουργής εικόνας που υπάρχει στη Μονή Δοχιαρείου του Αγίου Όρους).
Ακόμη υπάρχει ο "Ναός του Αγιού Αθανασίου του Αθωνίτη" με το διπλανό αγίασμα και ο παλιός "Ναός του Αρχαγγέλου Μιχαήλ" με τη μεγάλη τοιχογραφία του αγίου.
Ο "Βακούφκος Μύλος" (παλιός νερόμυλος) είναι «ανατολικός» ή «ελληνικός» με τη μικρότερη εσωτερική οριζόντια φτερωτή ( όπου η ποσότητα του νερού είναι μικρή και γινεται εκμετάλλευση πίεσης από υδατόπτωση). Η "Ντρίστα" (ντριστέλλα-υδροτριβείο) είναι ένας ξύλινος κάδος σε σχήμα κώνου και βαθύς. Το στενό του άνοιγμα έχει διάμετρο 0,40 μ. και το πλατύ του 2μ. Το ύψος του είναι 2μ. και έχει χωρητικότητα 5 κ.μ. νερού και 75 κ. υφαντών. Η νεροτριβή επεξεργάζεται μάλλινα υφαντά (φλοκάτες, μαλλιώτα, κάπες κλπ.). Είναι συστεγασμένη με τον νερόμυλο. Εκεί υπάρχουν και τα ερείπια των παλιών πλυντηριων του ορυχείου Χαλκού "Ξεναρίου", στην θέση "Σκουριές".
Άλλα αξιοθέατα είναι τα παραδοσιακά σοκάκια, οι περιπατητικές διαδρομές μέσα στην έντονη βλάστηση των γύρω βουνών, η περιοχή του Νέπωσι και ο καταρράκτης με το φαράγγι στο Περιστέρι.
Υφαντά και η τέχνη της υφαντικής.
Η τέχνη της υφαντικής στο Παλαιοχώρι έμεινε αναλλοίωτη μέσα στο πέρασμα του χρόνου (τα υφαντά της Χαλκιδικής ήταν φημισμένα σε όλη την Ελλάδα). Παραδοσιακά, ξεκινούσε με την κούρα των γιδοπροβάτων, συνέχιζε με το πλύσιμο, στέγνωμα και "ξάσιμο", "λανάρισμα", γνέσιμο με τη "ρόκα" και το "αδράχτι". Η παραγόμενη κλωστή ήταν έτοιμη για χρήση σε αργαλειό.
Έθιμα και εκδηλώσεις.
Ορθόδοξα έθιμα.
Την παραμονή της γιορτής του Άγιου Ιωάννη, στις 21 Ιουνίου, οι νέοι μαζεύονταν στις γειτονιές του χωριού με γέλια και τραγούδια, άναβαν μεγάλες φωτιές με ξύλα και κλαδιά που μάζευαν νωρίτερα, και όταν λιγόστευαν οι φλόγες πηδούσαν πάνω από τη φωτιά λέγοντας "«Άη Γιάννη Πρόδρομε, η σντρίγα να καεί κι γώ να μην καώ»".
Στην γιορτή του Αγίου Φανουρίου στις 27 Αυγούστου , στο ομώνυμο εξωκλήσι, οι κοπέλες του χωριού με τη «φανουρόπιτα» στα χέρια έκαναν τάμα και περιμένουν το βράδυ να τους φανερωθεί ο γαμπρός.
Άγιος Αθανάσιος ο Αθωνίτης, 5 Ιουλίου.
Στη γιορτή του Αγίου Αθανασίου του Αθωνίτη, στις 5 Ιουλίου, πανηγυρίζει ο ομώνυμος ναός του Παλαιοχωρίου. Αυτή η γιορτή καθιερώθηκε, επειδή τα παλιά χρόνια ο ναός αυτός ανήκε στη μονή Μεγίστης Λαύρας του Αγίου Όρους, η διοίκηση της οποίας δώρισε το ναό και την γύρω περιοχή στο Παλαιοχώρι. Την παραμονή γίνεται εσπερινός. Τη μέρα της γιορτής τελείται πανηγυρική θεία Λειτουργία και γίνεται περιφορά των εικόνων. Ακολουθεί παραδοσιακό "κουρμπάνι". Το φαγητό είναι πατάτες ή φασολάκια με τραΐ (κρέας γίδας) βρασμένο σε μεγάλα καζάνια, συνοδεύεται με κρασί και ακολουθεί γλέντι.
Παναγία η Γοργοεπήκοος , Οκτώβριος.
Την πρώτη Κυριακή του Οκτωβρίου γίνεται ιερή πανήγυρις και λιτανεία της ιερής εικόνας της Παναγίας της Γοργοεπηκόου.
Μιχαήλ και Γαβριήλ, 8 Νοεμβρίου.
Στις 8 Νοεμβρίου, γιορτή των πολιούχων του χωριού Ταξιαρχών Μιχαήλ και Γαβριήλ, πραγματοποιείται μεγάλο παραδοσιακό πανηγύρι και λιτάνευση της εικόνας του Αρχαγγέλου Μιχαήλ.
Πάσχα.
Το Πάσχα γιορτάζεται με μεγάλη λαμπρότητα, όπως σε ολόκληρη την Ελλάδα, όπως δείχνει σχετικό τραγούδι.
Τη Δευτέρα του Πάσχα ή στη γιορτή του Αγίου Γεωργίου (23 Απριλίου) υπήρχε το τοπικό έθιμο να ζυγίζονται όλοι οι κάτοικοι του χωριού με το καντάρι.
 Απρίλι μ΄, Απρίλι μ΄ κάματι
" Απρίλι , Απρίλι κάματη , Μάη κατακαημέμενε
που μαύρισες τις έμορφες κι ασχήμινες τις άσπρες
Μαύρισες την αγάπη μου και δεν την εγνωρίζω
μαύρα φορεί μαύρα κρατεί μαύρο καβαλικεύει
Μια σαν εκαβαλίκεψε τον Άι Γιώργη μοιάζει
τον Άι Γιώργη στο κορμί , την Παναγιά στα κάλλη
και στο λιανοπερπάτημα τον Άι Κωνσταντίνο
Τ΄ χαλκού τ΄αλώνι.
Την Τρίτη του Πάσχα στον χώρο του παλιού κοιμητηριακού ναού του Αρχαγγέλου Μιχαήλ τελείται τρισάγιο και στην συνέχεια στήνεται χορός στον οποίο συμμετέχουν Παλαιοχωρινοί και επισκέπτες. Ο χορός και το έθιμο λέγεται Τ΄ χαλκού τ΄αλώνι (από αρχαιοτάτων χρόνων ήταν γνωστή η εξόρυξη χαλκού και άλλων μετάλλων στην ευρύτερη γεωγραφική περιοχή του Παλαιοχωρίου) και αναπαριστά την σφαγή των κατοίκων του Παλαιοχωρίου στον ξεσηκωμό του 1821. Τον Απρίλιο του 1822 (Τρίτη Μέρα του Πάσχα , 16/4/1822 - Παλαιοχώρι) οι Οθωμανοί Τούρκοι Σιντίκ Γιουσούφ Μπέης και Μεχμέτ Εμίν Πασάς(Εμίν Εμπού Λουμπούτ πασάς) κατέστρεψαν ολοσχερώς τα χωριά της επαναστατημένης Βόρειας Χαλκιδικής, το έθιμο εκτός του Παλαιοχωρίου αναβιώνει και στην Ιερισσό όπου λέγεται "Μαύρο Αλώνι" (υπάρχει ομώνυμη τοποθεσία στην Ιερισσό). Ο χορός είναι αργόσυρτος, πάνω στα συρτά και διστακτικά βήματα των καταδικασμένων σε θάνατο Παλαιοχωρινών. Το ομώνυμο τραγούδι είναι γεμάτο υπονοούμενα για την ελευθερία καθώς, για πολλά χρόνια μετά, το έθιμο τελούνταν με την παρουσία των Τούρκων και τα πράγματα δεν μπορούσαν να ειπωθούν ανοιχτά. Τραγουδιούνται τρία τραγούδια, το "Τ΄ Χαλκού τ΄Αλώνι" , το "Λαλήσει Κουκί Μ΄" και το "Σύρμου μ΄ Μαλαματένιο" :
Τ΄ Χαλκού τ΄Αλώνι
"Μεσ΄του χαλκού τ΄αλω-νω-νι το μαρμαρινό,παίζουν (συ)μάδα παι-ναι-ζουν γιός και βασιλιάςΚανείς και δεν την παι-ναι-ζει σαν τον Κυρ-γιαννή,ο ήλιος και ο Γιαννάκης στοίχημα βάζουν,Βάζουν στοίχημα βα-ά-ζουν στα κεφάλια τους,το ποιος θα πάει πρω-νω-τος στη μανούλα τουΟ ήλιος πάει στη μα-ά-να τ΄και βραδιάστηκε,και ο Γιάννης εβραδιά-α-σθει στο μισοστρατί.Περνούσαν οι διαβάτες και το έκλειγαν,και τα καλά κορίτσια το μοιριολογούν.Γιάννη μου να ΄χες μα-ά-να να ΄χεις αδελφή,να ΄χες καλή γυναι-αί-κα να ΄ρθει να σε δεί.Τον λόγο δεν τον είπε δεν τον έσωσε,να και μανα τ΄, να και αδερφή να και καλή γυναίκα που ΄ρθε να τον δεί.με δυό παιδιά στα χε-έρια κι ένα στη κοιλιά,κι η μάνα του τον κλαίει και το μοιριολογεί.Δε σ΄έλιγα εγώ Για-ά-ννη μ΄δε σ΄ορμήνευα,στους χίλιους να μην πάγεις και στους εκατό.Δεν ήταν μάνα μ΄χι-ί-λνοι ούτε κι εκατό,μον΄ήταν τρεις χιλιάδες κι όλο ΑρβανιτιάΉταν και τ΄άλογα-α τους παιχνιδιάρικα,στα μάρμαρα πατού-ου-σαν κι έβγαζαν νερό,στους κάμπους περπατούσαν και κουρνιάχτιζαν."
Λαλήσει Κουκί Μ΄
"Λάλησει κούκι μ΄ λα-μωρ-λάλησειν όπως λαλούσεις πρώταΓιε μ΄τι να λαλη-, γιε μ΄τι να λαλη-, γιε μ΄τι να λαλήσω μάτια μ΄τι να πώ.Τί να λαλήσω μάτια μ΄τι να πώ , τι να σας μολογήσω.Γιέ μ΄ήρθε η α-, γιέ μ΄ήρθε η α- , γιέ μ΄ήρθε η άνοιξη μάτια μ΄πικρή.Ήρθε η άνοιξη μάτια μ΄πικρή , το καλοκάιρι μαύρο.Γιέ μ΄και το μισό-, γιέ μ΄και το μισό-, γιέ μ΄και το μισό- μάτια μ΄- καλόκαιρο.Και το μισό-μάτια μ΄-καλόκαιρο μαύρο φαρμακωμένοΓιέ μ΄λαλούν τ΄αηδό-, γιέ μ΄λαλούν τ΄αηδό-, γιέ μ΄λαλούν τ΄αηδόνια μάτια μ΄ στις φωλιές.Λαλούν τ΄αηδόνια μάτια μ΄στις φωλιές οι πέρδικες στα πλάγια."
στη συνέχεια έριχαν με τουφέκια(Σύρμου μ΄Μαλαματένιο) στη "σημάδα" (αγώνες σκοποβολής).
Σύρμου μ΄Μαλαματένιο
" Πέρα σε ΄κείνο το βουνό Σύρμου μ΄μαλαματένιο μου πέρα σε ΄κείνο το βουνό άιντε παιδιά μου γυαλό γυαλόΓιέ μ΄στα δώ- γιε μ΄στα δώθε και στα κείθεβάρτε λε - βάρ(α)τε λεβεντάδες βάρ(α)τεΈχουν οι κλέφτες σύναξη σύρμου μ΄μαλαματένιο μου έχουν οι κλέφτες σύναξη 'αιντε παιδιά μου γιαλό γιαλό.Γιέ μ΄κι κα-γιε κι καπεταναραίοι
βάρ(α)τε λα-βάρ(α)τε λεβεντάδες βάρ(α)τεΈχουν αρνιά που ψήνονται σύρμου μ΄μαλαματένιο μουέχουν αρνιά που ψήνονται άιντε παιδιά μου γιαλό γιαλόΓιέ μ΄κριά-γιε μ΄κριάρια σουβλισμέναβάρ(α)τε λα-βάρ(α)τε λεβεντάδες βάρ(α)τεΈχουν κι ένα παλιό κρασί σύρμου μαλαματένιο μουέχουν κι ένα παλιό κρασί άιντε παιδιά μου γυαλό γυαλόΓιε μ΄που πί-γιε μ΄που πίν΄τα παλικάριαβάρ(α)τε λα-βάρ(α)τε λεβεντάδες βάρ(α)τεΚαι τη σημάδα ρίχνουνε σύρμου μ΄μαλαματένιο μουκαι τη σημάδα ρίχνουνε άιντα παιδιά μου γυαλό γυαλό
Γιε μ΄και το γιε μ΄ και τη σημάδα παίρνουνεβάρ(α)τε λα-βάρ(α)τε λεβεντάδες βάρ(α)τε"
Δωδεκαήμερο.
Με τη γιορτή των Χριστουγέννων ξεκινά μια περίοδος εορτασμού δώδεκα ημερών, το γνωστό Δωδεκαήμερο, που τελειώνει με τον εορτασμό των Θεοφανίων. Στις παραμονές των εορτών που σηματοδοτούν το Δωδεκαήμερο (Χριστούγεννα, Περιτομή ή Αγίου Βασιλείου, Φώτα) ψάλλονται τα "Κόλιντα" από μικρές ομάδες, κυρίως παιδιών.
Τα Κόλιντα (Κάλαντα) της παραμονής των Χριστουγέννων όπως και αυτά των ανήμερων της Πρωτοχρονιάς (Σούρβα) και των Φώτων, λέγονται ακόμη στο χωριό. Παλιότερα, ο νοικοκύρης πρόσφερε μελομακάρονα ή κουραμπιέδες, φρούτα, καραμέλες και λουκάνικα τα οποία τα περνούσαν στις «σούγκλες» (σούβλα από ξύλο κρανιάς: μια μακριά μυτερή βέργα που κατέληγε σε ένα χερούλι με δυο κυκλικές υποδοχές για το χέρι).
Επίσης στην γιορτή του Αγίου Στεφάνου, στις 27 Δεκεμβρίου, έσφαζαν σε κάθε σπίτι το Χριστουγεννιάτικο παραδοσιακό γουρούνι. Τίποτα δεν πήγαινε χαμένο από το χοίρο των Χριστουγέννων, για κάθε κομμάτι του ζώου υπήρχε κάποια χρήση π.χ. από το τομάρι κατασκεύαζαν τα παπούτσια τους ("τσαρβούλια"). Ακόμα κι αυτή η ουροδόχος κύστη, πλενόταν και καθαριζόταν και μετά φουσκωνόταν και γινόταν μπάλα, πολύτιμο δώρο για τα παιδιά της εποχής εκείνης.
Του Κλίκ'.
Στο τέλος του γάμου όλοι, εκτός από τη νύφη, τραγουδούν και χορεύουν αργά και κυκλικά. Σε κάποια σημεία του τραγουδιού κραυγάζουν επιφωνήματα (όπως «ουίντε!», «εεε!», κ.α). Στην αγκαλιά του ο πρώτος έχει το «κλίκι», ένα είδος στρογγυλού τσουρεκιού. Στο τέλος του τραγουδιού οι συμμετέχοντες στο χορό κομματιάζουν το «κλίκι» και πετάνε τα κομμάτια στον αέρα, για να πάρουν όλοι από ένα μικρό κομματάκι, και τραγουδάνε:
"Μεσ΄ της νύφης τα λουλούδια τρία πουλάκια κελαηδούσαντο ΄να λέει τ΄άλλο κλαίει τ΄άλλο κελαηδεί και λέει:Να ΄χα μάνα της καρδιάς μουκαι πατέρα της ψυχής μουκι αδελφό της αγκαλιάς μου.Τώρα του γαμπρού η μάνα περ΄ φανεύετε και λέει:΄γω 'χω γιο και άλλη δεν έχει,΄γω ΄χω δένδρο στην αυλή μου κυπαρίσσι στη γωνιά μου.Κάθεται κι η μοίρα επάνω και μοιράζει και ταιριάζει και βαριά αναστενάζει.Βρέ πανάθεμά σε μοίρα όπου δεν μοιράζεις ίσιαστα καλά τα παλικάρια δίνεις άσχημα κοριτσιούδια καιστα όμορφα τα κοριτσιούδια δίνει άσχημα παιδούδια."
Τσιγαριδογιορτή.
Η "Τσιγαριδογιορτή" είναι το παραδοσιακό γλέντι στην πλατεία του χωριού με τσιγαρίδια, ψητές «μήρες»(χοιρινά παϊδάκια και μπριζόλες) και λουκάνικα συνοδευόμενα από κόκκινο κρασί, ρετσίνα και τσίπουρο.
Οι Παλαιοχωρινοί έσφαζαν το γουρούνι μετά τη νηστεία των Χριστουγέννων (την ημέρα του Αγίου Στεφάνου, 27/12 ), διότι και το κρύο επέτρεπε τη διατήρηση του χοιρινού κρέατος για πολύ καιρό και οι «αλείξουρις» (λόγω και τις νηστείας) αυτές ημέρες χρειάζονταν πολύ και καλό φαγητό «φαγούσ’μου ήταν κι δ’λειές δεν είχαν».
Η σφαγή του γουρουνιού, από παρέα φίλων και γειτόνων, ήταν όντως τελετουργική: λίγο πριν τη σφαγή, το έβγαζαν από το «κουμάσι» για να περπατήσει, «να σκνίσ’» ελεύθερα και να «χαρεί», προτού θανατωθεί. Ευθύς μετά το σφάξιμο, η νοικοκυρά το θύμιαζε μ’ ένα κεραμίδι «για να φύγουν τα μαϊκά» τα κάρβουνα από το αυτοσχέδιο θυμιατό τα έριχνε μετά στο λαιμό του χοίρου «για την ψυχή του ζώου αλλού, «έβαζαν στο στόμα του γουρουνιού κώνο («κουκ’νάρα») καλαμποκιού, για να μένει ανοιχτό (ίσως για να βγει πιο εύκολα η ψυχή του!)" και άλλοι πάλι τα κάρβουνα με το θυμίαμα τα έριχναν στα αυτιά του γουρουνιού, για να φύγουν οι Καλικάντζαροι άλλοι, τέλος, θυμίαμα και κρεμμύδι έβαζαν στο στόμα του, για να έχει γλυκό και νόστιμο κρέας.
Η θυσία του ζώου γίνεται, σίγουρα, με προφύλαξη, αγνείες, καθαρμούς και εξιλαστικές πράξεις, που συναντούμε σε πανάρχαιες τοτεμικές τελετουργίες, όπως λ.χ. στα Βουφόνια των αρχαίων, έτσι ώστε οι θύτες να γλιτώνουν από το κρίμα. Ακολουθούσε το θυσιαστικό συμπόσιο: τη μέρα αυτή έτρωγαν το μαύρο συκώτι, μαγειρεμένο με κρεμμύδια και κόκκινο πιπέρι και ετοίμαζα τα ‘Τσιγαρίδια’. Τα μικρά αρσενικά παιδιά έπαιζαν ‘μπάλα’ (ποδόσφαιρο) με την ‘φούσκα’ (ουροδόχο κύστη ) του ζώου . Το άσπρο γεμιστό στα έντερα με ρύζι ‘ μπουμπάρ ι’ το έτρωγαν την Πρωτοχρονιά.
Τις επόμενες μέρες οι νοικοκυρές συνέχιζαν την επεξεργασία του πολύτιμου γι αυτές κρέατος του γουρουνιού και τίποτα δεν πήγαινε χαμένο . Έβγαζαν τη λίγδα (λίπος), έφτιαχναν τις «τσιγαρίδες» ή «πιτσουρούδις» (τσιγαρισμένα κομμάτια κρέατος και λίπους μαζί), γέμιζαν τα λουκάνικα, καθάριζαν τις «ουματιές» ή «ματιές», αλάτιζαν τον παστό και έφτιαχναν από τηγανισμένα κομμάτια κρέατος, λίπους και λουκάνικων τον «πασπαλά» (καβουρμά), που τον φύλασσαν σε πήλινα δοχεία, τις «βουτνάρες», για το θέρο. Από το δέρμα έφτιαχνα τα ‘τσαρβούλια’ (παπούτσια).
Χελιδονίσματα.
Στα "Χελιδονίσματα", τα οποία λαμβάνουν μέρος την 1 Μαρτίου, τα παιδιά ξεχύνονται στους δρόμους του χωριού κουνώντας ένα ραβδί. Στο ραβδί έχει στερεωθεί ένα ξύλινο χελιδόνι με κουδουνάκι στο λαιμό. Τα παιδιά τραγουδούν την "Χελιδόνα":
"Η χελιδόνα έρχεταιαπό την Μαύρη θάλασσα,φέρνει φέρνει άνοιξημαζί με καλοκαίρι.Μάρτης μας ήρθε,καλώς μας ήρθεκαι τα ζώα χαίρονται.Έξω ψύλλοι ποντικοί,μέσα υγεία και χαράκαι το Πάσχα με υγειάνα μας δώσετε πέντε αυγάκαι άλλα τόσα την Πασχαλιά."
και κρατούν ένα καλάθι πηγαίνοντας από σπίτι σε σπίτι μαζεύοντας αυγά, φασόλια &amp; χρήματα. Μοιράζουν επίσης τους «Mάρτηδες», στριφτά νήματα από κόκκινη και άσπρη κλωστή, για να μη «πιάνει» σύμωνα με την παράδοση τους κατόχους τους ο Μάρτης.
Τοπική οργάνωση.
Πολιτισμός.
Το 1974 ιδρύθηκε η "Πολιτιστική Εταιρεία Παλαιοχωρινών", η παλαιότερη στο νομό Χαλκιδικής με συνεχή δράση.
Υπάρχει ακόμα η χορωδία του χωριού, ο "Σύλλογος Απανταχού Παλαιοχωρινών", τμήμα της ομογενειακής οργάνωσης ΑΧΕΠΑ «Οι Φαιστυάδες», Σύλλογος Γυναικών "Η Αρετούσα" κ.α.
Στο χωριό υπάρχει και το καλλιτεχνικό εργαστήρι του Γυναικείου Αγροτουριστικού Συνεταιρισμού Παλαιοχωρίου «ΘΕΟΦΥΛΑΚΤΟΣ ΚΛΗΡΟΝΟΜΙΑ», το οποίο ασχολείται κυρίως με τους τομείς της υφαντικής, του ραψίματος ελληνικών παραδοσιακών στολών, του ασπροκεντήματος και της παρασκευής γλυκών κουταλιού και παραδοσιακών εδεσμάτων. Ο συνεταιρισμός σήμερα απασχολεί 25 γυναίκες.
Αθλητισμός.
Στο Παλαιοχώρι υπάρχουν οι εξής αθλητικοί σύλλογοι :
Υγεία.
To "Κέντρο Υγείας Παλαιοχωρίου" του ΕΣΥ εξυπηρετεί όλους τους κατοίκους της Βόρειας Χαλκιδικής.
Υπάρχει Αγροτικό Ιατρείο και φαρμακείο .
Εκπαίδευση.
Στο χωριό υπάρχει γυμνάσιο, 3/θέσιο δημοτικό, 6/θέσιο νηπιαγωγείο και παιδικός σταθμός.
Οικονομία.
Η βασική ασχολία των κατοίκων από ιδρύσεως μέχρι και σήμερα είναι τα μεταλλεία (μεταλλωρύχοι). Στην περιοχή η μεταλλευτική δραστηριότητα υπάρχει στα Μεταλλεία Κασσάνδρας Στρατώνι - Στρατονίκη - Ολυμπιάδα όπου υπάρχουν μεταλλεύματα μεικτών θειούχων, σιδηροπυρίτη, χρυσού κ.α. και στις Σκουριές με κοιτάσματα χαλκού, χρυσού κ.α.
Το χωριό παράγει κυρίως αγροτικά προϊόντα, όπως οι πασίγνωστες ομώνυμες πατάτες (πολλές φορές σε εκφράσεις-παρατσούκλι μεταξύ των κατοίκων της Χαλκιδικής οι κάτοικοι του Παλαιοχωρίου αναφέρονται ως «πατατάδες»), τα λάχανα, τα φασόλια και σιτάρι. Η κτηνοτροφία είναι επίσης ανεπτυγμένη, με κυριότερο τομέα τα αιγοπρόβατα και την οικόσιτη χοιροτροφία.
Για τις οικονομικές συναλλαγές υπάρχει υποκατάστημα τράπεζας.

</doc>
<doc id="43797" url="https://el.wikipedia.org/wiki?curid=43797" title="Ράντσταντ">
Ράντσταντ

Το Ράντσταντ (Ολλανδικά Randstad) είναι μια συσσώρευση πόλεων στις Κάτω Χώρες. Αποτελείται από τις τέσσερις μεγαλύτερες πόλεις Άμστερνταμ, Ρότερνταμ, Χάγη και Ουτρέχτη και πολλές δευτερεύουσες. Με 7,5 εκατομμυρια κατοίκους (τον μισό πληθυσμό της Ολλανδίας· αν προσθέσουμε και άλλες περιοχές φτάνει τα 10 εκατομμύρια, σχεδόν 2/3 του ολλανδικού πληθυσμού είναι μια από τις μεγαλύτερες πολεοδομικές συναθροίσεις στην Ευρώπη. Κύριες πόλεις είναι οι Αλμέρε, Άμστερνταμ, Ντελφτ, Ντόρντρεχτ, Χάουντα, Χάαρλεμ, Χίλφερσουμ, Λέιντεν, Ρότερνταμ, Χάγη, Ουτρέχτη και Ζούτεμεϊρ. Άλλες μεγάλες πόλεις είναι οι Άλπεν αν ντε Ράιν, Άμερσφοορτ, Άμστελφεϊν, Καπέλλε αν ντε Άισελ, Χόοφτντορπ, Κάτβαϊκ, Λάιντσενταμ, Νιούβεχαϊν, Πούρμερεντ, Ράισβαϊκ, Σχιντάμ, Σπάικενισσε, Φλάαρντιχεν, Φόορμπουρχ, και Ζάανσταντ. 
Μαζί με τις συναθροίσεις της Κοιλάδας του Ρουρ, την Αμβέρσα, τις Βρυξέλλες, το Παρίσι, την ευρύτερη περιοχή του Λονδίνου, και μερικές μικρότερες αστικές περιοχές όπως Λιλ - Κορτράικ και Μάαστριχτ - Λιέγη - Άαχεν, είναι η οικονομική ατμομηχανή της ΕΕ. Η περιοχή είναι και η πιο αστικοποιημένη στην ΕΕ, με περίπου 50 εκ. κατοίκους.
Οι πόλεις του Ράντσταντ είναι διατεταγμένες περίπου στο σχήμα μιας αλυσίδας ή κύκλου. Αυτό δίνει στην περιοχή το όνομα της ("rand" είναι η περιφέρεια και "stad" σημαίνει πόλη). Η περιοχή ανάμεσα στις πόλεις ονομάζεται και πράσινη καρδιά (Groene Hart).

</doc>
<doc id="43798" url="https://el.wikipedia.org/wiki?curid=43798" title="Μιλτιάδης Ιατρίδης">
Μιλτιάδης Ιατρίδης

Ο Μιλτιάδης Ιατρίδης (ή Μίλτων Ιατρίδης) (1906 - 18 Φεβρουαρίου 1960) ήταν Έλληνας αξιωματικός του Πολεμικού Ναυτικού.
Γεννήθηκε στο Σοφικό Κορινθίας, τον τόπο καταγωγής της μητέρας του, Σοφίας. Ο πατέρας του, Βασίλειος Ιατρίδης, καταγόταν απ' τον Πύργο Ηλείας και ασκούσε το επάγγελμα του επιθεωρητή της Μέσης Εκπαίδευσης. Μετά την ολοκλήρωση των εγκυκλίων σπουδών του, ο Μ. Ιατρίδης εισήλθε το 1921 στη Στρατιωτική Σχολή των Ναυτικών Δοκίμων και αποφοίτησε ως μάχιμος σημαιοφόρος στις 26 Ιανουαρίου 1926. Από τότε υπηρέτησε κυρίως στα υποβρύχια. Δεκατρία χρόνια αργότερα, στις 10 Φεβρουαρίου 1939, προβιβάστηκε στο βαθμό του πλωτάρχη. Από τη θέση αυτή και με τη συνακόλουθη ανάληψη του αξιώματος του κυβερνήτη του, γηραιού τότε, υποβρυχίου «Παπανικολής», συνέβαλε τα μέγιστα στον αγώνα εναντίον του Άξονα.
Στις 24 Δεκεμβρίου 1940, το υποβρύχιο «Παπανικολής» επιτέθηκε εναντίον μεγάλης ιταλικής νηοπομπής στην Αδριατική Θάλασσα και κατόρθωσε να βυθίσει στα Στενά του Οτράντο τρία ιταλικά οπλιταγωγά, συνολικού βάρους 25.000 τόνων, που μετέφεραν όπλα, πολεμοφόδια και εν γένει πολεμικό υλικό στα παράλια της Αλβανίας, για να ενισχυθούν οι ιταλικές μονάδες που προσπαθούσαν να νικήσουν τους Έλληνες. Για το κατόρθωμά του αυτό, ο κυβερνήτης Μ. Ιατρίδης προβιβάστηκε άμεσα σε αντιπλοίαρχο επ' ανδραγαθία και του απονεμήθηκε το «Χρυσούν Αριστείον Ανδρείας», στις 30 Δεκεμβρίου 1940. 
Μετά την Απελευθέρωση διετέλεσε Διοικητής Αρχιπελάγους (1944-1945), Διοικητής Στολίσκου Βορείου Αιγαίου (1947), καθώς και Διοικητής της Ναυτικής Ακαδημίας (1948). Κατά τα έτη 1950-1951, επιστάτησε στις επισκευές του ιταλικού καταδρομικού «Ευγένιος της Σαβοΐας», που είχε δοθεί, τότε, στην Ελλάδα ως πολεμική αποζημίωση και μετονομάστηκε «Έλλη».
Ο Μιλτιάδης Ιατρίδης αποστρατεύτηκε αυτεπάγγελτα στις 29 Δεκεμβρίου 1952, με σύγχρονη προαγωγή στον βαθμό του πλοιάρχου. Οκτώ χρόνια αργότερα, στις 18 Φεβρουαρίου 1960, σκοτώθηκε σε τροχαίο δυστύχημα στους Αγίους Θεοδώρους Κορινθίας, σε ηλικία 54 ετών. Ήταν παντρεμένος με τη Λέλα Ιατρίδη και έχει μια κόρη, την Αδριατική. Η πολιτεία τον τίμησε δίνοντας το όνομά του σε μία πλατεία του Πύργου Ηλείας. Στην ομώνυμη πλατεία του Πύργου βρίσκεται και ο ανδριάντας του. Προτομή του Μ. Ιατρίδη υπάρχει στη γενέτειρά του το Σοφικό Κορινθίας, και στο Κατάκολο Ηλείας, αλλά και στην πόλη της Κορίνθου δίπλα στην Στρατιωτική Λέσχη. Η δράση του Ιατρίδη και του Υποβρυχίου Παπανικολής ενέπνευσε και την ταινία 'Υποβρύχιον Παπανικολής' του 1971 με τον Κώστα Καζάκο στο ρόλο του Ιατρίδη.

</doc>
<doc id="43799" url="https://el.wikipedia.org/wiki?curid=43799" title="Παλαιοχώριον Χαλκιδικής">
Παλαιοχώριον Χαλκιδικής



</doc>
<doc id="43800" url="https://el.wikipedia.org/wiki?curid=43800" title="Γιάννης Λιούρδης">
Γιάννης Λιούρδης



</doc>
<doc id="43803" url="https://el.wikipedia.org/wiki?curid=43803" title="Γιοχάννες Βερμέερ">
Γιοχάννες Βερμέερ



</doc>
<doc id="43804" url="https://el.wikipedia.org/wiki?curid=43804" title="Γερμανικό κλειδί">
Γερμανικό κλειδί

Το Γερμανικό κλειδί είναι εργαλείο με το οποίο συσφίγγονται κοχλίες (μπουλόνια) και διατίθενται σε διάφορες διαστάσεις ανάλογα με το μέγεθος της κεφαλής του κοχλία. Χρησιμοποιείται και για να μένει σταθερό ένα περικόχλιο (μηχανολογία), (παξιμάδι) καθώς στρέφεται ο κοχλίας στον οποίο εφαρμόζει. Το Γερμανικό κλειδί ασκεί ροπή στον κοχλία ή το περικόχλιο ανάλογα με το μήκος του και την ασκούμενη δύναμη.
Τα Γερμανικά κλειδιά χωρίζονται σε ανοικτού και κλειστού τύπου, ενώ συχνά συναντώνται κλειδιά που συνδυάζουν τους δύο τύπους φέροντας τον κάθε ένα στα δύο άκρα τους. Κατασκευάζονται συνήθως από ειδικούς χάλυβες που είναι κράματα σιδήρου, χρωμίου, βαναδίου, νικελίου ή και άλλων στοιχείων που επηρεάζουν τη σκληρότητα και την αντοχή στη διάβρωση. 
 

</doc>
<doc id="43811" url="https://el.wikipedia.org/wiki?curid=43811" title="Ιορδανικό δηνάριο">
Ιορδανικό δηνάριο

Το ιορδανικό δηνάριο (αραβικά: دينار أردني, κωδικός ISO 4217 JOD, ανεπίσημα αρχικά JD) είναι το νόμισμα της Ιορδανίας από το 1950.
Υποδιαιρείται σε 10 ντιρχάμ, 100 κιρς ή πιάστρες, ή 1.000 φιλς (fils), τα οποία προφέρονται το ίδιο στον ενικό και πληθυντικό. Επειδή τα φιλς στην αιγυπτιακή γλώσσα φέρονται κακόηχα, στην Αίγυπτο ονομάζονται φλους.
Το Ιορδανικό δηνάριο κυκλοφορεί σε:
Τον Οκτώβριο του 2006, ένα ιορδανικό δηνάριο αντιστοιχούσε σε 1,1 ευρώ.

</doc>
<doc id="43816" url="https://el.wikipedia.org/wiki?curid=43816" title="Ντιτρόιτ">
Ντιτρόιτ

Το Ντιτρόιτ (αγγλικά: Detroit, γαλλικά: Détroit), είναι η μεγαλύτερη πόλη στην πολιτεία του Μίσιγκαν στις Η.Π.Α και έδρα της κομητείας Γουέιν (Wayne County). Υπήρξε πρωτεύουσα του Μίσιγκαν μεταξύ 1805 και 1847.
Η θέση του είναι επί του ποταμού Ντιτρόιτ, στις μεσοδυτικές περιοχές των Ηνωμένων Πολιτειών, και αποτελεί μεγάλο λιμάνι. Η πόλη είναι γνωστή σήμερα ως το παγκόσμιο κέντρο της αυτοκινητοβιομηχανίας, αλλά και ως πηγή πολλών μουσικών ρευμάτων. Τα προσωνύμια "Motor City" και "Motown" αντικατοπτρίζουν τους δύο αυτούς κλάδους. Η πόλη είναι επίσης γνωστή με το προσωνύμιο "Paris of the West" («Το Παρίσι της Δύσης»). Το όνομα της πόλης προήλθε από τον ομώνυμο ποταμό, που με τη σειρά του ονομάστηκε από τους Γάλλους "Rivière du Détroit" ήτοι "Το ποτάμι του Πορθμού". Το όνομα αυτό προέκυψε πιθανότατα από το γεγονός ότι ο ποταμός συνδέει τη λίμνη Σαιν Κλαιρ (St. Clair) με τη λίμνη Ήρι.
Το 2005 το Ντιτρόιτ ήταν η 11η σε μέγεθος πόλη των Η.Π.Α, με 886.675 κατοίκους, τους μισούς περίπου από όσους κατοικούσαν εκεί στα χρόνια της μεγάλης ακμής, τη δεκαετία του 1950. Η πόλη είναι, άλλωστε, ανάμεσα στις πρώτες των Η.Π.Α σε μείωση αστικού πληθυσμού τα τελευταία 50 χρόνια. Η αύξηση της εγκληματικότητας, τα φυλετικά προβλήματα και ποικίλες οικονομικές αστοχίες, κυρίως η πτώση των αυτοκινητοβιομηχανιών, οδήγησαν στον μαρασμό της πόλης. 
Εν τούτοις, τα τελευταία χρόνια γίνεται μια προσπάθεια αναζωογόνησης με την κατασκευή αθλητικών εγκαταστάσεων και καζίνο, την εγκατάσταση μεγάλων εταιρειών Πληροφορικής και την αναπαλαίωση των ουρανοξυστών του "Renaissance Center". To 2012, το Ντιτρόιτ θεωρήθηκε από το περιοδικό Forbes ως η «πιο μίζερη πόλη των ΗΠΑ». 
Στις 18 Ιουλίου 2013, το Ντιτρόιτ έκανε αίτηση για πτώχευση με χρέος που φτάνει τα 18 δις δολάρια και είναι η μεγαλύτερη αμερικανική πόλη όπου έγινε αυτό. Για την ενίσχυση της πόλης απελευθερώθηκε ομοσπονδιακό κονδύλιο ύψους 300 εκατομμυρίων δολαρίων.
Ιστορία.
Η πόλη ονομάστηκε από Γάλλους αποικιστές και παραπέμπει στον ποταμό Ντιτρόιτ (γαλλικά: le détroit du lac Érié, δηλαδή το στενό της λίμνης Ήρι, détroit=στενό), που ενώνει την λίμνη Χιούρον και την λίμνη Ήρι. Σε ιστορικό έγγραφο, το στενό περιλάμβανε τη λίμνη Σαιντ Κλαιρ, το ποτάμι Σαιντ Κλαιρ και το ποτάμι Ντιτρόιτ.
Στις ακτές του στενού, το 1701, ο Γάλλος αξιωματικός Αντουάν ντε λα Μοτ Καντιλάκ (Αntoine de la Mothe Cadillac) μαζί με 51 Γάλλους και Γαλλοκαναδούς εγκαταστάθηκε σε αυτό το σημείο ονομάζοντάς το Φορτ Ποντσαρτράν του Ντιτρόιτ (Fort Pontchartrain du Detroit) ονομάζοντάς το έτσι από τον κόμη Ποντσαρτράν, υπουργό Ναυτιλίας του Λουδοβίκου ΙΔ'. Η Γαλλία πρόσφερε δωρεάν γη στους αποίκους για να προσελκύσει οικογένειες να μείνουν στο Ντιτρόιτ. 
Το 1765 ο πληθυσμός έφτασε τα 800 άτομα, κάνοντας το Ντιτρόιτ την μεγαλύτερη πόλη μεταξύ Μόντρεαλ και Νέας Ορλεάνης, πόλεις που είχαν ιδρυθεί από Γάλλους. Το 1773, ο πληθυσμός του Ντιτρόιτ ήταν 1.400 άτομα. Το 1778, ο πληθυσμός ήταν 2.144 και ήταν η τρίτη μεγαλύτερη πόλη στην επαρχία του Κεμπέκ.
Το εμπόριο γούνας ήταν μια σημαντική οικονομική δραστηριότητα. Η σημαία του Ντιτρόιτ αντανακλά την γαλλική του κληρονομιά.
Κατά τον Γαλλοϊνδιανικό πόλεμο (1754-1763), το βορειοαμερικάνικο μέτωπο του Επταετούς πολέμου μεταξύ Βρετανίας και Γαλλίας, τα βρετανικά στρατεύματα πήραν τον έλεγχο της περιοχής το 1760. Από την προηγούμενη ονομασία κράτησαν μόνο τη λέξη Ντιτρόιτ. Πολλές ιθαγενείς φυλές εξαπέλυσαν την Ανταρσία του Πόντιακ (πήρε την ονομασία από τον πιο επιφανή ιθαγενή της Ανταρσίας) το 1763 και διενέργησαν μια πολιορκία στο Ντιτρόιτ αλλά απέτυχαν να το καταλάβουν. Η Γαλλία παραχώρησε την περιοχή ανατολικά του Μισσισσιππή στην Βρετανία μετά την ήττα της στον πόλεμο.
Με την Αμερικανική Επανάσταση, η Βρετανία παραχώρησε το Ντιτρόιτ μαζί με άλλα εδάφη της περιοχής στις ΗΠΑ με τη συνθήκη του Τζέι το 1796 με την οποία καθορίστηκαν τα βόρεια σύνορα με τον Καναδά. Το 1805, μια φωτιά κατέστρεψε τον μεγαλύτερο μέρος του οικισμού που αποτελείτο κυρίως από ξύλινα κτίσματα. Μια αποθήκη στο ποτάμι και καμινάδες από τούβλα από τα ξύλινα σπίτια ήταν τα μόνα κτίσματα που σώθηκαν.

</doc>
<doc id="43822" url="https://el.wikipedia.org/wiki?curid=43822" title="Παλατινή Κομητεία">
Παλατινή Κομητεία

Η Παλατινή Κομητεία είναι μία περιοχή που κυβερνάται από έναν κόμη με ιδιαίτερες εξουσίες και αυτονομία από το υπόλοιπο βασίλειο στο οποίο ανήκει. Την περίοδο της Φεουδαρχίας οι παλατινοί κόμητες ασκούσαν διευρυμένη εξουσία και κυβερνούσαν τις χώρες τους με μεγάλη αυτονομία από τον βασιλιά στον οποίο είχαν ορκιστεί υποτέλεια.
Κατά την περίοδο της Φραγκοκρατίας στον ελλαδικό χώρο, είναι γνωστή η Παλατινή Κομητεία Κεφαλληνίας και Ζακύνθου, η οποία υπήρξε από το 1185 μέχρι το 1479.

</doc>
<doc id="43823" url="https://el.wikipedia.org/wiki?curid=43823" title="Γαλίφα Ηρακλείου">
Γαλίφα Ηρακλείου

Η Γαλίφα είναι χωριό και έδρα ομώνυμης Κοινότητος του Δήμου Χερσονήσου στην Περιφερειακή Ενότητα Ηρακλείου της Κρήτης. Ανήκε στην Επαρχία Πεδιάδος. 
Κοινότητα Γαλίφας.
Περιλαμβάνωντας μόνον την έδρα της, η Κοινότητα Γαλίφας έχει 122 κατοίκους, σύμφωνα με την απογραφή του 2011.
Η Κοινότητα εκπροσωπείται από τον Πρόεδρο κ. Ιωάννη Στειακάκη.
Κοινοτάρχες Γαλίφας.
Οι κάτωθι εκλέχθηκαν και υπηρέτησαν (ή υπηρετούν) ως Πρόεδροι της Κοινότητος Γαλίφας.
Θέση και περιβάλλον του χωριού.
Το χωριό είναι χτισμένο στο πλάτωμα της κορυφής ενός λόφου συνεχόμενου των ανατολικών υψωμάτων "Άρμενο" και "Κεφαλόπουλο". Περιβάλλεται ακόμη κυκλικά από την "Πέρα Χαλέπα" και τη "Βίγλα" στο βορρά, την "Κεφάλα" στα ανατολικά, τον "Κάστελλο", τη "Σεϊρα", το "Σγούρο", το "Σωρό (του Παντελή)" και το "Τουπάκι" στο Νότο, ενώ στα δυτικά έχει θέα την Επισκοπή και τον Άη Μηνά με το καμπαναριό του. Αντίστοιχα, οι λιθόκτιστοι αγωγοί ("κουτούτα") της Γαλίφας συνορεύουν με τα αντίστοιχα της Γάλυπε, του Βοριτσίου, του Χαρασού, του Σμαρίου, των Αποστόλων, της Ιεράς Μονής Αγκαράθου, της Επισκοπής και των Σκοπέλων.
Ανάμεσα στο λόφο του Χωριού και τα βορινά υψώματα περνά το βορινό ρυάκι, στο οποίο συγκλίνουν και τα ρυάκια των ανατολικών υψωμάτων και της ενδιάμεσης κοιλάδας. Αντίστοιχα ανάμεσα στο λόφο του Χωριού και τα νότια υψώματα περνά το νότιο ρυάκι, που ξεκινά από τον κάμπο του Σμαριού και ενισχύεται από τους χειμάρρους του "Κερατόλακου", του "Σγούρου" και τον "Τούρκο". Τα δυο ρυάκια συγκλίνουν στην "καμάρα" και αφού παραλάβουν το "Φαράγγι", που στραγγίζει τα νερά από το υψίπεδο της Αγίας Τριάδας, συνεχίζουν στο ("γαλιφιανόν") ποταμό που προχωρεί και σμίγει με το ρυάκι "του Κατσοπρίνη" και τέλος χύνεται στο Κρητικό πέλαγος, στα ανατολικά του οικισμού Γούρνες Πεδιάδος.
Το τοπίο στη Γαλίφα κυριαρχείται από τα γυμνά βουνά που την περιβάλλουν. Από τις κορυφογραμμές τους φαίνεται η θάλασσα και τα τουριστικά μέρη στα βόρεια και πολλά χωριά στα δυτικά, μέχρι και η πόλη του Ηρακλείου, ενώ στα εύφορα μέρη τους υπάρχουν ελαιώνες, θάμνοι, φασκομηλιές κι ασπάλαθοι.
Ο οικισμός.
Το χωριό διατρέχεται από ένα κεντρικό δρόμο στη νότια-κεντρική πλευρά, το λεγόμενο «λειβάδι», από το δρόμο «τση πέρα γειτονιάς» και τη «μεσοχωριά», ενώ έχει και μικρές πλατείες. Τα παλαιά σπίτια, κυρίως μονοκατοικίες, είναι χτισμένα με καμάρες, τζάκι ως κουζίνα, αυλή και "λοτζέτα", δηλαδή το δώμα ενός χαμηλότερου σπιτιού που είναι η αυλή του ψηλότερου.
Οι εναπομείναντες κάτοικοι εργάζονται σε αγροτικές ή κτηνοτροφικές δουλειές. 
Παραδοσιακά, το μεγαλύτερο γλέντι στη Γαλίφα γινόταν ανήμερα του Αγίου Πνεύματος, οπότε γιόρταζε η εκκλησία της Αγίας Τριάδας. Πολλοί πήγαιναν και διανυκτέρευαν στην εκκλησία και το πρωί συμμετείχαν στη Θεία Λειτουργία και στο γλέντι. Επίσης, μεγάλο πανηγύρι γινόταν και στις 8 Νοεμβρίου (Αρχαγγέλων Μιχαήλ και Γαβριήλ).
Ιστορικά στοιχεία.
Η Γαλίφα αναφέρεται στην ενετική απογραφή του Καστροφύλακα το 1538 και σε όλες τις μεταγενέστερες απογραφές κατά την Ενετοκρατία, Τουρκοκρατία, καθώς και σύγχρονες. Κατά τη διάρκεια του 19ου αιώνα είχε μόνο χριστιανικές οικογένειες.
Δεν αναφέρουν συγκεκριμένα στοιχεία οι ερευνητές, αλλά είναι αυταπόδεικτο ότι οι Γαλιφιανοί ακολούθησαν την ιστορία όλης της Κρήτης, όπως αποδεικνύουν και εναπομείναντα κτίσματα. Η δε παράδοση-ανάμνηση για το Σαρακηνό που εμφανίζεται στα δώματα υποδηλώνει την Αραβοκρατία-Σαρακηνοκρατία που έλαβε τέλος πριν 1000 χρόνια.
Η Σφαγή της Γαλίφας.
Κατά την Επανάσταση του 1897 και σύμφωνα με έγγραφο των οπλαρχηγών ανατολικής Κρήτης και του Αρχηγού Αντωνίου Τρυφίτσου, έγινε στη Γαλίφα μεγάλη σφαγή ξημερώματα 17 Μαΐου του 1897 από Τουρκοκρητικούς από μεσσαρίτικα χωριά. Σκοτώθηκαν περίπου 18 κάτοικοι: ο ιερέας του χωριού, οι σκοποί που βρίσκονταν σε βάρδια, καθώς και ηλικιωμένοι και παιδιά. 
Συμμετοχή σε πολέμους του 20ού αιώνα.
Όσοι γεννήθηκαν στα τέλη του 19ου αιώνα (1890) υπηρέτησαν 10 χρόνια στον Ελληνικό Στρατό, που διεξήγαγε δύο βαλκανικούς πολέμους, τον Α' Παγκόσμιο Πόλεμο, την επανάσταση της Εθνικής Άμυνας και τη Μικρασιατική εκστρατεία.
Κατά τον Ελληνοϊταλικό Πόλεμο στην Αλβανία, την Εθνική Αντίσταση και τον Εμφύλιο, η Γαλίφα συνεισέφερε επίσης αριθμό στρατιωτών. Μετά την κατάληψη της ηπειρωτικής Ελλάδας, εγκλωβίστηκαν εκεί όλοι για το υπόλοιπο 1941 και το 1942, οπότε σιγά-σιγά κατέβηκαν στην Κρήτη και στο χωριό.
Στη Μάχη της Κρήτης συμμετείχαν από το χωριό οι γεννηθέντες το 1919-1920. Στο χωριό βρήκαν καταφύγιο τις μέρες της Μάχης και το επόμενο διάστημα οι κάτοικοι των βορειότερων χωριών που είναι κοντά στην παραλία-πεδίο της Μάχης και πολλοί κάτοικοι της πόλης του Ηρακλείου που είχαν δεσμούς με τη Γαλίφα. Στην Κατοχή, το χωριό υποστήριξε ενεργά την Εθνική Αντίσταση με άνδρες, εφόδια και διακίνηση πληροφοριών.
Γερμανική Κατοχή.
Αμέσως μετά τη Μάχη της Κρήτης, κάτοικοι του χωριού τοποθετήθηκαν για "αγγαρείες" σε διάφορες δουλειές, άλλοτε με μεροκάματο, το οποίο γρήγορα απαξιωνόταν λόγω του ιλιγγιώδους πληθωρισμού. Το αποτέλεσμα ήταν να αποστερηθεί το χωριό από τους άνδρες κατοίκους για τις αγροτικές εργασίες, με δεδομένο και τον εγκλωβισμό στην ηπειρωτική Ελλάδα των υπηρετούντων στο Βορειοηπειρωτικό και Μακεδονικό μέτωπο στρατιωτών: περιορίστηκε η καλλιέργεια δημητριακών, αμπελιού, και ελιάς.
Σε όλη τη διάρκεια της Κατοχής, επίσης, εκτιμάται ότι χάθηκε από τις διαρπαγές των Γερμανών και συνεργατών τους το 90% των οικόσιτων ζώων (~ 400 κεφάλια, πρόβατα, αίγες και αγελάδες που απασχολούνταν κυρίως για έλξη σε γεωργικές δουλειές) και το 60% της όποιας παραγωγής σε λάδι, δημητριακά και κρασί.
Αξιοθέατα και ιστορικά κτίρια.
Η Γαλίφα κατοικείται από τα Μινωικά χρόνια, όπως δείχνουν ανεπίσημα ευρήματα μέσα στο χωριό και τα κοντινά ιερά κορυφής στο Σμάρι, Επισκοπή, στον Άη Λιά κλπ. Στην περιοχή υπάρχουν γενικότερα τα εξής ιστορικά και πολιτιστικά μνημεία και ευρήματα:

</doc>
<doc id="43824" url="https://el.wikipedia.org/wiki?curid=43824" title="Σκοτούσσα Σερρών">
Σκοτούσσα Σερρών

Η Σκοτούσσα (Αρχαία Ελληνικά: "Σκοτοῦσσα" ή "Πόλις - Κράτος τῶν Κοτουσαίων", Βυζαντινά Ελληνικά: "Προσάνικον") είναι οικισμός του Νομού Σερρών. Ανήκει στον Δήμο Ηρακλείας και αποτελεί την έδρα της Δημοτικής Ενότητας Σκοτούσσης, ενώ βρίσκεται 18χλμ. βορειοδυτικά της πόλης των Σερρών. Είναι κτισμένη σε υψόμετρο 25 μ. από την επιφάνεια της θάλασσας. Έχει έκταση 15 περίπου τ.χλμ. και πληθυσμό 1.415 κατοίκους (σύμφωνα με την απογραφή 2011). Η Σκοτούσσα, διοικείται από 5μελές κοινοτικό συμβούλιο, στα πλαίσια του προγράμματος Κλεισθένης.
Ιστορία.
Η Σκοτούσσα ήταν σημαντική πόλη-κράτος της οδομαντικής επαρχίας της Μακεδονίας. Κατά τον Στράβωνα και τον Πτολεμαίο βρισκόταν ανατολικά του Στρυμόνα (κοντά στην αριστερή όχθη του) και σύμφωνα με τον Πευτιγγεριανό πίνακα απείχε 4 ρωμαϊκά μίλια από την Ηράκλεια τη Σιντική και 18 ρωμαϊκά μίλια από την πόλη των Σερρών. Η θέση της ταυτίζεται πιθανώς με τα αρχαία ερείπια ανάμεσα στα σημερινά χωριά Βαμβακόφυτο και Παλαιόκαστρο.
Ίδρυση.
Κτίστηκε απ τους Σιντούς ή Σίντιους γύρω στον 19ο αιώνα π.Χ. ερχόμενοι από την Σιντιίδα, τη σημερινή Λήμνο. Το ελληνικό αυτό φύλο, αφού έφτασε στα παράλια της Θράκης, στον Στρυμονικό Κόλπο, ακολούθησε το ρου του Στρυμόνα, που τα χρόνια εκείνα αποτελούσε το φυσικό δρόμο για τις Βαλκανικές χώρες. Με τη διορατικότητά τους χαρακτήρισαν την παραστρυμόνια περιχή σαν ιδανικό τόπο εγκατάστασής τους. Κατά το Στράβωνα ήταν Θρακικό φύλο. Αλλοι ιστορικοί υποστηρίζουν πως ήταν πελασγική φυλή, συγγενική με τους Σιντίους της Σαμοθράκης που ο Όμηρος ονομάζει "Αγριόφωνες".
Ωστόσο, το όνομα Σκοτούσσα είναι πελασγικό και αυτό μας οδηγεί στο συμπέρασμα πως οι Σίντιοι της Σκοτούσσας ήταν καθαρά πελασγικής φυλής. Οι Πελασγοί ήταν πανάρχαια φυλή που ζούσε στον Ελλαδικό χώρο, κυρίως στην σημερινή Θεσσαλία. Ηρθαν σε συγκρούσεις με τα μετέπειτα Ελληνικά φύλα. Οι Σίντιοι κτίζουν την πόλη-κράτος της Σκοτούσσας μετά τον 19ο αιώνα π.Χ. Την εποχή εκείνη κτίζουν και την Γηρασκό, Ορβηλία, Τρίστολο, Παροικόπολη, Ηράκλεια.
Ελληνιστική περίοδος.
Η Σκοτούσσα κατόπιν αποκτά το πρώτο νόμισμά της. Ιστορικοί αναφέρουν πως απεικονίζει τον Μυθικό Ηρακλή Ροπαλοφόρο. Γνωρίζει πολύ μεγάλη ανάπτυξη, κυρίως στον τομέα του εμπορίου. Το 168 π.Χ., οι κάτοικοι στο πλευρό του τελευταίου βασιλιά της Μακεδονίας, Περσέα πολεμούν κατά των Ρωμαίων στη Μάχη της Πύδνας, στην Πιερία. Οι Μακεδόνες υπερφαλαγγίζονται και όπως όλα τα Μακεδονικά κράτη, έτσι και το κράτος της Σκοτούσσας υποτάχθηκε στους Ρωμαίους.
Ρωμαϊκή εποχή.
Η Μακεδονία χωρίζεται σε τέσσερα διακεκριμένα τμήματα, η Σκοτούσσα περιελήφθηκε στο Πρώτο μέρος, του οποίου πρωτεύουσα ήταν η Αμφίπολη. Το 42 π.Χ. μετά την Μάχη των Φιλίππων κάθε αρχαία πόλη της Μακεδονίας, μεταξύ αυτών η Θεσσαλονίκη, η Αμφίπολη και η Σκοτούσσα υπάγεται στο καθεστώς των ελεύθερων πόλεων "(civitates liberae)". Κατά τη ρωμαϊκή εποχή από τη Σκοτούσσα διερχόταν μια διακλάδωση της Εγνατίας οδού, η οποία προς βορρά οδηγούσε στην Ηράκλεια τη Σιντική κι από κει, μέσω των στενών του Κλειδιού (Ρούπελ), στη Σαρδική (σημ. Σόφια). Γότθοι και Έρουλοι στα μέσα του 3ου αιώνα λεηλατούν την πόλη - κράτος των Κοτουσαίων παράλληλα με πολλές άλλες πόλεις της Μακεδονίας. Οι κάτοικοι ξανακτίζουν την πόλη με την πάροδο του χρόνου. Ποτέ όμως η Σκοτούσσα δεν γνώρισε την αίγλη που είχε ως τότε.
Βυζαντινή περίοδος.
Κατά την περίοδο της Βυζαντινής Αυτοκρατορίας εντοπίζεται η έναρξη της ιστορίας του σύγχρονου χωριού, περίοδος όπου ο οικισμός σχηματίζεται για πρώτη φορά ως βυζαντινό χωρίον με το όνομα "Προσάνικον". Επίσης, κατά την βυζαντινή περίοδο, το χωριό φαίνεται να βρίσκεται για κάποιο διάστημα υπό την εποπτεία κάποιου βυζαντινού ευγενούς, του Ιωάννου του Σεβαστού. Ο τελευταίος κατείχε τον τίτλο του "Κύρη του Προσενίκου".
Τουρκοκρατία.
Κατά την περίοδο της Τουρκοκρατίας γίνεται αναφορά από τον Σερραίο ιερέα Παπασυνοδινό στους κατοίκους του χωριού με την ονομασία "Προσάνικοι", όπως αποκαλούνταν άλλωστε και στην βυζαντινή περίοδο. Η Σκοτούσσα εκείνη την περίοδο λεγόταν Πρόσνικ. Ενώ η υπόλοιπη Ελλάδα απαλάσσεται σιγά σιγά από την Τούρκικη κατοχή, στην Μακεδονία έχουμε την αρχή του Μακεδονικού Αγώνα (την προσπάθεια δηλαδή για την απελευθέρωση της Μακεδονίας από Τούρκους και Βούλγαρους). Μεγάλο ρόλο διαδραμάτησε και η Σκοτούσσα στην απελευθέρωση αυτή. Μάλιστα στον αγώνα για την ανεξαρτησία έχασε την ζωή του και ένας σπουδαίος Σκοτουσσαίος Μακεδονομάχος, ο Αθανάσιος Χατζηπανταζής (2 Σεπτεμβρίου 1906). Η σύζυγός του, Σοφία Χατζηπανταζή, συμμετείχε επίσης ενεργά στον αγώνα.
Εμποροπανήγυρη Σκοτούσσης.
Τουρκοκρατία - 1955.
Εκτός από την λαϊκή αγορά η οποία λαμβάνει χώρα κάθε Σάββατο, υπάρχει και η γνωστή Εμποροπανήγυρη Σκοτούσσας, η μεγαλύτερη εμποροπανήγυρη των Σερρών και μία από τις μεγαλύτερες της Μακεδονίας και της Ελλάδας γενικότερα. Το πανηγύρι του χωριού έλκει την καταγωγή του από την περίοδο της Τουρκοκρατίας. Άρχιζε στις 23 Απριλίου, ημέρα εορτής του Αγίου Γεωργίου προς τιμήν του οποίου κτίστηκε και ο ναός του χωριού, για να διαρκέσει τέσσερις ημέρες στον χώρο που σήμερα βρίσκεται το Γυμνάσιο και το γήπεδο του χωριού.
Μέχρι το 1955 διατηρεί τον θρησκευτικό του χαρακτήρα. Τότε, μετά από απόφαση του διοικητικού συμβουλίου και της κοινοτήτος μετατρέπεται σε εμποροπανήγυρη και ξεκινά πλέον να εορτάζεται στις 8 Σεπτεμβρίου, ανήμερα της εορτής του "Γενεθλίου της Θεοτόκου". Η εμποροπανήγυρη συγκέντρωνε το ενδιαφέρον όλων των κατοίκων της ευρύτερης περιοχής, οι οποίοι κατέφθαναν με κάθε μέσο, κυρίως με ζώα και κάρα. Συγκεντρώνονταν επίσης και πολλοί έμποροι (κυρίως ζώων), για τις εμπορικές συναλλαγές. Κατά την τρίτη ημέρα του πανηγυριού, διεξαγόταν αγώνες πάλης υπό τους ήχους ζουρνάδων μεταξύ ανθρώπων της γύρω περιοχής. Με την λήξη των αγώνων σηματοδοτούνταν και το τέλος του πανηγυριού.
1955 - σήμερα.
Σήμερα έχει λάβει τον χαρακτήρα έκθεσης ρούχων και υποδημάτων, οικιακών ειδών, γεωργικών προϊόντων, παιχνιδιών, γεωργικών μηχανημάτων, ενώ υπάρχει και πλήθος ταβερνών, καντινών και μικροπωλητών μέσα στον χώρο του πανηγυριού. Η επίσημη έναρξή του είναι στις 7 Σεπτεμβρίου και η λήξη του είναι στις 11 Σεπτεμβρίου (μετά τους αγώνες της πάλης οι οποίοι διεξάγονται έως και σήμερα). Διεξάγεται στην είσοδο του χωριού, σε μια τεράστια έκταση κάτω από τα πλατάνια και γύρω από την εκκλησία και το Δημοτικό Σχολείο (όπου τα τελευταία χρόνια λειτουργεί τις ημέρες του πανηγυριού λούνα παρκ). Πέρα από το διάστημα των 5 αυτών ημερών, ένα μικρό διάστημα πριν από την έναρξή του στον χώρο του πανηγυριού και γενικότερα σε όλο το χωριό γίνονται διάφορες πολιτιστικές εκδηλώσεις (π.χ. θέατρα, παραστάσεις, πολιτιστικοί χοροί, αγώνες δρόμου), με αποκορύφωμα την συναυλία που ως συνήθως δίνει κάποιος γνωστός καλλιτέχνης (κατά καιρούς η Σκοτούσσα έχει φιλοξενήσει τους Σωκράτη Μάλαμα, Γιώργο Μαργαρίτη, Ελένη Βιτάλη, Γλυκερία κ.α.). Κάθε χρόνο προσεγγίζει όλο και περισσότερο κόσμο και δικαίως θεωρείται ως ένα από τα μεγαλύτερα γεγονότα του νομού.
Εκπαίδευση.
Παιδικός Σταθμός.
Νέο σχετικά κτήριο, το οποίο λειτουργεί από τις 8 Ιανουαρίου 1976.
Νηπιαγωγείο.
Το Νηπιαγωγείο Σκοτούσσης, ξεκίνησε να λειτουργεί από το 1925 συστεγαζόμενο με το Δημοτικό Σχολείο για αρκετά χρόνια. Το 1970, ανεγείρεται ακριβώς δίπλα του το σημερινό κτήριο, σε οικόπεδο συνολικής έκτασης 1.717 τ.μ.
Δημοτικό.
Το Δημοτικό Σχολείο Σκοτούσσης λειτούργησε για πρώτη φορά το 1916, ως διθέσιο σε ξήλινο παράπηγμα. Το σημερινό κτήριο, άρχισε να κτίζεται σε μεγάλη έκταση (10.361 τ.μ.) το 1928, σε χώρο που παραχωρήθηκε από την κοινότητα. Αρχικά, σύμφωνα με την μελέτη του Υπουργείου Παιδείας, επρόκειτο να κατασκευαστεί ως μονώροφο κτίριο με 3 αίθουσες. Ωστόσο, ο τότε κοινοτάρχης του χωριού Μητρούσης Χατζηπανταζής επέστρεψε την μελέτη πίσω στο Υπουργείο, ζητώντας να ανεγερθεί ένα διώροφο κτήριο που θα έχει τις διπλάσιες αίθουσες, με την προϋπόθεση ότι το υπόλοιπο κόστος θα το καλύψει η κοινότητα και οι κάτοικοι του χωριού. Το Υπουργείο Παιδείας αποδέχτηκε την πρόταση του Χατζηπανταζή. Έτσι, το υπόλοιπο μισό της συνολικής δαπάνης, καλύφτηκε από την κοινότητα και τους κατοίκους. Μάλιστα, κάποιοι από αυτούς συμμετείχαν και οικειοθελώς στις εργασίες. Το νέο σχολείο περατώθηκε το 1930 ως τριθέσιο. Το 1934 αναβαθμίστηκε σε τετραθέσιο. Το 1959 αρχίζει να λειτουργεί σαν πενταθέσιο. Από το 1963 έως και σήμερα, λειτουργεί ως εξαθέσιο με την μορφή να παραμένει ίδια.
Γυμνάσιο.
Το Γυμνάσιο, λειτουργεί για πρώτη φορά το 1964, ως ιδιωτικό. Με τη μετατροπή του σε Δημόσιο, εξακολουθεί να στεγάζεται σε χώρους ιδιωτών. Το 1986 αρχίζει η ανέγερση του σημερινού κτηρίου. Η κατασκευή του, ολοκληρώνεται σε περίπου έναν χρόνο, και το σχολικό έτος 1987-88 λειτουργεί για πρώτη φορά. Η αυλή του σχολείου, κατά μεγάλο μέρος έχει πρωτοδιαμορφωθεί από τους μαθητές, στα πλαίσια της Περιβαλλοντικής Εκπαίδευσης, ενώ το υπόλοιπο μέρος του προαυλίου καλύπτεται από Γήπεδα.
Πληθυσμός.
Απογραφικά Στοιχεία στην Οθωμανική Αυτοκρατορία (Βούλγαροι Απογράφοι).
1873 → 380 κάτοικοι
1900 → 900 κάτοικοι
1905 → 1280 κάτοικοι
Αποτελέσματα Επίσημων Απογραφών του Ελληνικού Κράτους.
1920 → 774 κάτοικοι 
1928 → 1307 κάτοικοι
1940 → 1499 κάτοικοι
1951 → 1584 κάτοικοι
1961 → 1792 κάτοικοι
1971 → 1451 κάτοικοι
1981 → 1534 κάτοικοι
1991 → 1619 κάτοικοι
2001 → 1440 κάτοικοι
2011 → 1415 κάτοικοι
2021 → x κάτοικοι

</doc>
<doc id="43825" url="https://el.wikipedia.org/wiki?curid=43825" title="Ζιντικάι">
Ζιντικάι

&lt;br&gt;
Το Ζιντικάι είναι χωριό της δυτικής Λιθουανίας. Ανήκει στην επαρχία Τελσιάι και έχει 536 κατοίκους. Απέχει 21 χλμ. δυτικά από τη Μαζέικιαϊ.
Ιστορία.
Το όνομα του Ζιντικάι προέρχεται από τις λέξεις Žydi kaip laukas ή από τη λέξη Židikis (σκέψη). Για πρώτη φορά το Ζιντικάι αναφέρθηκε το 1568. Μέχρι το 1614 το Ζιντικάι ανήκε στους Ιησουίτες του Κραζιάι. Το 1659 στη διάρκεια των Βορείων Πολέμων οι Σουηδοί έκαψαν το χωριό. Αργότερα, μερικές ακόμα φωτιές λεηλάτησαν το χωριό. Στο Ζιντικάι, από το 1915 έως το θάνατό της έζησε η συγγραφέας Σάτριγιος Ραγκάνα-Μαρίγια Πετσκαουσκάιτε (1877-1930)

</doc>
<doc id="43830" url="https://el.wikipedia.org/wiki?curid=43830" title="Αγωγός">
Αγωγός

Στην ηλεκτρολογία, αγωγός χαρακτηρίζεται ένα σύρμα γυμνό ή μονωμένο το οποίο χρησιμοποιείται για την μεταφορά του ηλεκτρικού ρεύματος. Αν αυτός ο αγωγός φέρει μονωτικό περίβλημα ονομάζεται μονωμένος αγωγός. Ανάλογα με τον αριθμό των κλώνων ή συρμάτων οι αγωγοί διακρίνονται σε μονόκλωνους και σε πολύκλωνους αγωγούς. 
Στη φυσική, ως αγωγοί χαρακτηρίζονται υλικά σώματα των οποίων τα άτομα διαθέτουν ελεύθερα ηλεκτρόνια με συνέπεια να επιτρέπουν την ελεύθερη κίνηση ηλεκτρικών φορτίων μέσω αυτών. Πολλοί αγωγοί είναι μέταλλα, όπως ο χαλκός και το αλουμίνιο, αλλά υπάρχουν και μη μεταλλικοί αγωγοί, το νερό. 
Υπό την επίδραση διαφοράς δυναμικού στα άκρα ενός αγωγού, τα ηλεκτρικά φορτία που κινούνται στο εσωτερικό του δημιουργούν ηλεκτρικό ρεύμα. Η ροή του ηλεκτρικού φορτίου (δηλαδή το ρεύμα) παράγει θερμότητα, η οποία εξαρτάται από την αντίσταση του αγωγού.
Σε αντίθεση με τους αγωγούς, τα υλικά που δεν επιτρέπουν την κίνηση φορτίων στο εσωτερικό τους, συνεπώς στερούνται ελεύθερων ηλεκτρονίων, λέγονται μονωτές. Τέτοια υλικά είναι π.χ. το γυαλί, η πορσελάνη, ο βακελίτης, το καουτσούκ, τα πλαστικά, ο ξηρός αέρας, το ξύλο και το κενό.
Υπάρχει και μία τρίτη, ενδιάμεση κατηγορία υλικών, οι ημιαγωγοί (π.χ. πυρίτιο, γερμάνιο), στους οποίους ένας μικρός αριθμός ηλεκτρικών φορτίων μπορεί να κινείται. Οι ιδιότητες των ημιαγωγών εξαρτώνται σημαντικά από τη θερμοκρασία, καθώς και από τις προσμίξεις που περιέχουν.
Κάτω από μία «κρίσιμη» θερμοκρασία, ορισμένα υλικά (που μπορεί να είναι αγωγοί ή και μονωτές σε συνήθεις θερμοκρασίες) μετατρέπονται σε υπεραγωγούς, δηλαδή σε αγωγούς με μηδενική αντίσταση.

</doc>
<doc id="43832" url="https://el.wikipedia.org/wiki?curid=43832" title="Τυπική ισοδυναμία">
Τυπική ισοδυναμία

Τυπική ή μορφολογική ισοδυναμία στην θεωρία της μετάφρασης είναι η μεταφραστική προσέγγιση που επιδιώκει να διατηρήσει στο μεγαλύτερο δυνατό βαθμό τις γλωσσικές μορφές του πρωτοτύπου, ακόμη και εάν δεν αποτελούν τον πιο «φυσικό» τρόπο έκφρασης του αρχικού μηνύματος. Είναι, δηλαδή, κατά μία έννοια, λέξη-προς-λέξη μετάφραση. 
Συχνά, η διατήρηση της αρχικής μορφολογίας του κειμένου κατά την μετάφραση αποτυγχάνει στο να μεταδώσει το αρχικό νόημα και μάλιστα αυτό συμβαίνει ερήμην του μεταφραστή. Μόνον μέσω δοκιμών κοινού είναι δυνατόν να διαπιστώσει ο μεταφραστής, εάν το αρχικό μήνυμα έχει παραμείνει.
Μολονότι οι τυπικά ισοδύναμες μεταφράσεις δεν είναι ευανάγνωστες και επιδεικνύουν αδυναμίες στην συνολική διατήρηση του αρχικού κειμένου και του αντίκτυπου που θα μπορούσε να έχει στους αναγνώστες, είναι εξαιρετικά υποβοηθητικές όταν σκοπός είναι η κατανόηση του "πώς" μεταδίδονταν οι έννοιες στο αρχικό κείμενο. Μπορούν να αναπαραστήσουν την γοητεία του πρωτοτύπου ως προς τους ιδιωματισμούς, τις ρητορικές μεθόδους (όπως τα ποιητικά παράλληλα στα αρχαία Εβραϊκά) καθώς και τον μοναδικό τρόπο με τον οποίο ο κάθε συγγραφέας χρησιμοποιούσε λεξιλογικούς όρους.
Τα παραπάνω χαρακτηριστικά λείπουν από τις «"ιδιωματικές"» μεταφράσεις, διότι είναι κυρίως μορφολογικά. Οι ιδιωματικές μεταφράσεις είναι διατεθειμένες να θυσιάσουν την μορφολογία του κειμένου της γλώσσας-πηγή προκειμένου να μεγιστοποιήσουν την διατήρηση του αρχικού νοήματος και την κατανόησή του.
Οι πλέον τυπικά ισοδύναμες μεταφράσεις είναι οι διάστιχες ή διάγλωττες, στις οποίες κάτω από το κείμενο της γλώσσας-πηγή εμφανίζεται το «ισοδύναμό» του στην γλώσσα-στόχος. Τέτοιου είδους εκδόσεις απαντούν κυρίως στον χώρο της Βιβλικής έρευνας, όπως και οι λεγόμενες «κατά γράμμα» μεταφράσεις, οι οποίες χρησιμοποιούν την προσέγγιση της τυπικής ισοδυναμίας στην μεταφραστική διαδικασία τους. Στις μεταφράσεις αυτού του τύπου, ο μεταφραστής συνδέει κάθε Εβραϊκή, Ελληνική και Αραμαϊκή λέξη με έναν πεπερασμένο αριθμό ισοδυνάμων της. Ενώ υποχρεούται να συμπληρώνει την κάθε πρόταση με λέξεις για να γίνεται κατανοήτη στην γλώσσα-στόχος, αναπαράγει το κατά δύναμιν την σειρά των λέξεων και την γραμματική της γλώσσας-πηγή. Θεωρητικά, εάν ο μεταφραστής παραμείνει πλήρως πιστός σε αυτήν την προσέγγιση, ίσως παραγάγει ένα κείμενο το οποίο είναι πιο δυσνόητο από το αρχικό.
Για παράδειγμα, μία τυπικά ισοδύναμη μετάφραση του βιβλικού εδαφίου 1 Σαμουήλ 9:2 θα το απέδιδε: «Από τους ώμους του και πάνω, ο Σαούλ ήταν ψηλότερος από οποιονδήποτε άλλο στον λαό». Εάν αναγνωστεί προσεκτικά, το ελληνικό μετάφρασμα υπονοεί ότι ο λαιμός και το κεφάλι του Σαούλ ήταν παραμορφωμένα.

</doc>
<doc id="43840" url="https://el.wikipedia.org/wiki?curid=43840" title="Νικόλαος Ορσίνι">
Νικόλαος Ορσίνι

Ο Νικόλαος Ορσίνι ("Nicola Orsini", 1295 - 1323) ήταν Κόμης Παλατινός της Κεφαλληνίας και της Ζακύνθου 1317 – 1323 και Δεσπότης της Ηπείρου 1318 – 1323.
Καταγωγή.
Πατέρας του ήταν ο Ιωάννης Α΄ Ορσίνι, Παλατινός Κόμης Κεφαλληνίας και Ζακύνθου. Μητέρα του η Μαρία Αγγελίνα, κόρη του Νικηφόρου Α' Καμνηνού Δούκα Αγγέλου, Δεσπότη της Ηπείρου.
Κόμης Κεφαλληνίας και Ζακύνθου.
Ο Νικόλαος Ορσίνι ανέλαβε την Παλατινή Κομητεία της Κεφαλληνίας και Ζακύνθου μετά το θάνατο του πατέρα του Ιωάννη Α’ Ορσίνι το 1317, αναγνωρίζοντας την επικυριαρχία του βασιλιά της Νάπολης, Καρόλου Β’ των Καπετιδών-Ανζού. Το ενδιαφέρον του όμως στράφηκε γρήγορα στο Δεσποτάτο της Ηπείρου όπου Δεσπότης ήταν ο θείος του Θωμάς Α' Κομνηνός Δούκας Άγγελος.
Δεσπότης Ηπείρου.
Ο Δεσπότης της Ηπείρου Θωμάς Α' Κομνηνός Δούκας Άγγελος είχε αρνηθεί να επιτρέψει στην αδελφή του Μαρία, να συμμετέχει στην διανομή της πατρικής τους περιουσίας. Η Μαρία ήταν μητέρα του Νικολάου Β' Ορσίνι. Για τον λόγο αυτό, το 1318 ο Νικόλαος, αφού ανέθεσε την διοίκηση της κομητείας του στον αδελφό του Ιωάννη Β’ Ορσίνι, μετέβη στην Ήπειρο για να λύσει τις κληρονομικές διαφορές πού προέκυψαν με τον Θείο του. Μη βρίσκοντας όμως λύση, ο Νικόλαος σκοτώνει τον θείο του Θωμά Α’, τελευταίο απόγονο των Αγγέλων δεσποτών της Ηπείρου, που κυβέρνησαν την Ήπειρο για 114 χρόνια.
Οι πράξεις όμως αυτές του Νικολάου εξόργησαν τους Βυζαντινούς, τους Σέρβους και τους Ανδεγαυούς. Όλοι τον θεωρούσαν παράνομο σφετεριστή των κτήσεων του Θωμά Α' και έσπευσαν να αρπάξουν τα εδάφη που αυτός όριζε. Πρώτα τα στρατεύματα του Ανδρονίκου Β' κατέλαβαν τον Αυλώνα και τα Ιωάννινα, όπου οι κάτοικοι προτιμούσαν τον αυτοκράτορα από τον Ιταλό δυνάστη. 
Το Δεσποτάτο της Ηπείρου διαμελίζεται. Το βόρειο τμήμα γύρω από τα Ιωάννινα κατακτάται από τους Βυζαντινούς ενώ το νότιο και μεγαλύτερο, με πρωτεύουσα την Άρτα περιέρχεται στην κυριότητα του Νικολάου. Επιδιώκοντας να στερεώσει την εξουσία του και να αποκτήσει φιλικότερες σχέσεις με τον Ελληνικό πληθυσμό, παντρεύτηκε τη θεία του, Άννα Παλαιολογίνα, χήρα του Θωμά Α΄, δήλωσε υποτέλεια στον παππού της αυτοκράτορα του Βυζαντίου Ανδρόνικο Β' και έλαβε τον τίτλο του δεσπότη της Ηπείρου, αποκαλώντας τον εαυτό του “Παλατινός κόμης, έλέω Θεού Δεσπότης τής Ρωμανίας".
Εξωτερικές πιέσεις.
Ο νέος βασιλιάς της Νάπολης, υιός του Καρόλου Β', ο Ροβέρτος, ζήτησε αμέσως υποτέλεια και όρκο πίστης από τον Νικόλαο, ο οποίος όμως αρνήθηκε και θέλοντας να κολακέψει τους Ηπειρώτες ασπάζεται το Ορθόδοξο Δόγμα και υιοθετεί την Ελληνική γλώσσα την οποία και χρησημοποιεί για την χάραξη της σφραγίδας του.
Τον Φεβρουάριο του 1319 ο Ανδρόνικος Β' εξέδοσε χρυσόβουλλο που εξασφάλιζε τα δικαιώματα των κατοίκων των Ιωαννίνων, η δε εκκλησία τους που προηγουμένως υπαγόταν στην υπό των Φράγκων κατεχόμενη Ναύπακτο, αναγορέυτηκε μητρόπολις και της επεστράφηκαν τα κτήματά της που είχαν δημευθή από τους προηγούμενους δυνάστες. Την ίδια χρονιά ο ηγεμώνας της Σερβίας Ούρος κατέλαβε το Δυρράχιον και ετοιμαζόταν να κυριεύσει όλη την Αλβανία. Ο δε Φίλιππος του Τάραντα, ο οποίος είχε παντρευτεί την αδελφή του Θωμά Α' την Θάμαρ και είχε λάβει την υπόσχεση από τον πεθερό του Νικηφόρο Α' να τον διαδεχθεί στην Ήπειρο, βλέποντας ότι οι κτήσεις του στο Δεσποτάτο απειλούνταν, ωχύρωσε μεν την Ναυπακτο και την Κέρκυρα, επεδίωξε δε την συμμαχία του βασιλέως της Ουγγαρίας Καρόλου Μαρτέλλου και του μπάνου της Βοσνίας Μλάδιν, κατά των Σέρβων και των Βυζαντινών. Στην συνέχεια ζήτησε από τον Νικόλαο να δώσει όρκο υποτελείας τον αδελφόν του Ιωάννη, αλλά ο Νικόλαος το αρνήθηκε. 
Αλλαγή πολιτικής.
Μετά τον θάνατο της συζύγου του Άννας το 1320, κρίνοντας ότι η φιλία του προς τους Βενετούς θα ήταν προτιμότερη από αυτή των ανίσχυρων Παλαιολόγων, έδωσε όρκο υποτελείας στους Βενετούς, λαμβάνοντας ταυτόχρονα βοήθεια για να καταλάβει και την υπόλοιπη Ήπειρο. Οι προνοητικοί Βενετοί όμως για να μη διακινδυνεύσουν τα εμπορικά τους συμφέροντα με το Βυζάντιο απλά του υπενθύμισαν ότι δεν προσέφερε κάτι το καινούργιο η πρότασή του, έπειδή ό πρόγονος του Μάϊος Ορσίνι ήδη είχε αναγνωρίσει τήν βενετικήν κυριαρχία στα νησιά Κεφαλληνία, Ζάκυνθο και Ιθάκη (Val di Compare)πριν από ένα αιώνα και πλέον. Ο Ιωάννης όμως δεν πτοήθηκε αλλά επωφελούμενος από την διαμάχη του Ανδρόνικου Β' με τον εγγονό του Ανδρόνικο Γ' στην Κωνσταντινούπολη, εκστράτευσε και πολιόρκησε τα Ιωάννινα. 
Θάνατος.
Ο αδελφός του όμως Ιωάννης Β’ Ορσίνι, θέλοντας να σφετεριστεί την Κομητεία Κεφαλληνίας και Ζακύνθου, και αφού έμαθε ότι οι Ιωαννίτες αντιμετώπιζαν εχθρικά τον Νικόλαο, συνεννοήθηκε με αυτούς και σκότωσε τον αδελφό του με τα ίδια του τα χέρια το 1323.
Οικογένεια.
Ο Νικόλαος Ορσίνι ήταν σύζυγος της Άννας Παλαιολογίνας, κόρης του Μιχαήλ Θ΄ Αυτοκράτορα των Ρωμαίων. Δεν έκαναν τέκνα.

</doc>
<doc id="43846" url="https://el.wikipedia.org/wiki?curid=43846" title="Αρτέμιδα">
Αρτέμιδα



</doc>
<doc id="43847" url="https://el.wikipedia.org/wiki?curid=43847" title="Σπύρος-Ευάγγελος Αρμένης">
Σπύρος-Ευάγγελος Αρμένης

Ο Σπύρος Ευάγγελος Αρμένης (1979) είναι Έλληνας δημιουργός κόμικς.
Γεννήθηκε στην Αθήνα το 1979. Σπούδασε Γαλλική Φιλολογία και Φιλοσοφία στο "Paris IV" στη Σορβόννη. Είναι επίσης πτυχιούχος πιάνου και International Trade Assistant στο eBay αλλά και σε άλλα sites δημοπρασιών και online stores της Αμερικής. Ως δημιουργός κόμικς και σεναριογράφος εκδίδει από το 1997 το φανζίν Αντιστασιαστές, ενώ έχει συνεργαστεί με μηνιαία περιοδικά όπως το «Μονοπάτι για τις Πολεμικές Τέχνες» και το Penthouse. Συμμετείχε στις εκθέσεις Ελλήνων εικονογράφων και δημιουργών κόμικς «Εν Αιθρία» ως δημιουργός και βοηθός επιμελητή. Είναι σεναριογράφος και συνδημιουργός του comic album «Καμίτζου» των εκδόσεων "Αλκιμαχον".
Επίσης, είναι consulting editor της διαδικτυακής πύλης Comicdom, στην οποία τα τελευταία 2 χρόνια ανεβάζει τα κόμικς στριπ "The Forest" και "ΝΤΙ.ΠΙ.ΝΤΙ.ΘΙ."
Τέλος, συνεργάζεται με την εκδοτική εταιρία "Anubis" ως αρθρογράφος σε διάφορες εκδόσεις της.

</doc>
<doc id="43848" url="https://el.wikipedia.org/wiki?curid=43848" title="Βίκινγκς">
Βίκινγκς



</doc>
<doc id="43849" url="https://el.wikipedia.org/wiki?curid=43849" title="Εδιμβούργο">
Εδιμβούργο

Το Εδιμβούργο (αγγλικά: "Edinburgh", γαελικά: "Dùn Èideann") είναι η πρωτεύουσα της Σκωτίας από το 1437 και η δεύτερη μεγαλύτερη πόλη της. Η πόλη αποτέλεσε μεγάλο κέντρο την εποχή του Διαφωτισμού χάρη στο Πανεπιστήμιο του Εδιμβούργου. Στην απογραφή του 2010, το Εδιμβούργο είχε συνολικό πληθυσμό 486.120 κατοίκων κι έτσι είναι η έβδομη μεγαλύτερη πόλη στο Ηνωμένο Βασίλειο. Η πόλη αποτελεί δημοφιλή τουριστικό προορισμό στην Ευρώπη κι έρχεται δεύτερη σε τουρίστες πόλη στο Ηνωμένο Βασίλειο, μετά το Λονδίνο.
Ετυμολογία.
Η ονομασία της πόλης προέρχεται από το βρυθονικό "Din Eidyn" (Φρούριο του Έντιν), ενώ αναφέρεται και σε ένα ποίημα του 600 μ.Χ. με τίτλο "Y Gododdin". Μετά την πολιορκία του από τους Άγγλους, μετονομάστηκε σε "Εδιμβούργο". 
Άλλες ονομασίες του Εδιμβούργου.
Το Εδιμβούργο συχνά αποκαλείται "Αθήνα του Βορρά" για πολλούς λόγους. Μια πρώτη σύγκριση μεταξύ των δυο πόλεων φανέρωνε ότι είχαν την ίδια τοπογραφία, καθώς η Παλιά Πόλη του Εδιμβούργου αντιστοιχούσε με την Ακρόπολη στην Αθήνα. Κι οι δυο πόλεις βρίσκονταν σε πεδιάδα, που κατέληγε σε λιμάνι: ο Πειραιάς στην Αθήνα και το Λιθ ("Leith") στο Εδιμβούργο. Επίσης, αφού η πόλη του Εδιμβούργου ήταν κέντρο του Διαφωτισμού, με προσωπικότητες όπως ο Ντέιβιντ Χιουμ κι ο Άνταμ Σμιθ, πολλοί ήλπιζαν πως θα επηρέαζε πολιτισμικά το Λονδίνο με τον ίδιο τρόπο που η Αθήνα επηρέασε τη Ρώμη. 
Το Εδιμβούργο είναι επίσης γνωστό ως Ντούνεντιν, που προέρχεται από τη γαελική ονομασία Dùn Èideann. Η πόλη Ντούνεντιν στη Νέα Ζηλανδία αρχικά ονομαζόταν "Νέο Εδιμβούργο" ενώ ακόμα είναι γνωστή ως το "Εδιμβούργο του Νότου".
Αξίζει να αναφερθεί πως το όνομα της πόλης προφέρεται "Έντινμπ(ο)ρα /ˈɛdɪnbərə/" και όχι "Έντιμπουργκ".
Η πόλη του Εδιμβούργου.
Παλαιά Πόλη.
Η Παλαιά Πόλη έχει διατηρήσει τη μεσαιωνική της αρχιτεκτονική και πολλά κτίρια από την εποχή της Μεταρρύθμισης. Μεγάλα τετράγωνα ανάμεσα στους δρόμους αποτελούν λαϊκές αγορές ή περιφράζουν δημόσια κτίρια, όπως τα Δικαστήρια. Άλλα σημεία ενδιαφέροντος είναι το Βασιλικό Μουσείο της Σκωτίας, το Πανεπιστήμιο του Εδιμβούργου, το Σχολείο Τζορτζ Χέριοτ και πολυάριθμοι υπόγειοι δρόμοι, απομεινάρια παλαιότερων φάσεων οικοδόμησης της πόλης.
Νέα Πόλη.
Η Νέα Πόλη δημιουργήθηκε το 18ο αιώνα, ως λύση για τον υπερπληθυσμό της Παλαιάς Πόλης. Το 1766 έγινε διαγωνισμός για την κατασκευή της Νέας Πόλης, η οποία δημιουργήθηκε με αυστηρό σχεδιασμό, όπως ταίριαζε και στο ορθολογιστικό πνεύμα που επικρατούσε τότε, στα χρόνια του Διαφωτισμού. Ο κύριος εμπορικός δρόμος είναι η Princes Street, ενώ στην ανατολική και δυτική άκρη υπάρχουν οι πλατείες St. Andrew's Square και Charlotte Square αντίστοιχα. Στη βόρεια πλευρά της δεύτερης πλατείας βρίσκεται κι η επίσημη κατοικία του Πρωθυπουργού της Σκωτίας, επονομαζόμενη Bute House. Η Νέα Πόλη ήταν τόσο επιτυχημένη που γρήγορα επεκτάθηκε, χωρίς να διατηρήσει τον αυστηρό σχεδιασμό της. Αποτελεί μάλιστα ένα από τα καλύτερα δείγματα Γεωργιανής αρχιτεκτονικής σε όλο τον κόσμο.
Λιθ.
Το Λιθ (Leith) είναι το λιμάνι του Εδιμβούργου. Αποτελεί ξεχωριστή οντότητα από το Εδιμβούργο: το 1920 μάλιστα υπήρξαν πολλές αντιδράσεις, όταν το "φρούριο" του Λιθ ενώθηκε με την κομητεία του Εδιμβούργου. Με τον επανασχεδιασμό του λιμανιού, το Εδιμβούργο έγινε κέντρο πολλών ναυτιλιακών εταιρειών, που προσέφεραν δρομολόγια προς τη Νορβηγία, τη Σουηδία, τη Δανία τη Γερμανία και την Ολλανδία.
Πολιτισμός.
Φεστιβάλ.
Το Εδιμβούργο είναι ιδιαίτερα γνωστό για το ομώνυμο φεστιβάλ του, που αποτελείται από μια σειρά γεγονότων που πραγματοποιούνται κάθε χρόνο από τα τέλη Ιουλίου μέχρι τις αρχές Σεπτεμβρίου. Το μακροβιότερο φεστιβάλ είναι το Παγκόσμιο Φεστιβάλ του Εδιμβούργου, που ξεκίνησε το 1947 και στο πρόγραμμά του περιλαμβάνει θεατρικές παραγωγές και μουσικές παραστάσεις υψηλού κύρους, φιλοξενώντας παγκοσμίως γνωστούς συνθέτες, μαέστρους και ορχήστρες. Επίσης υπάρχει το Φεστιβάλ Παγκόσμιου Κινηματογράφου, το Φεστιβάλ Τζαζ και το Παγκόσμιο Φεστιβάλ Βιβλίου του Εδιμβούργου.
Γιορτές.
Τη νύχτα της 30ης Απριλίου στο Εδιμβούργο επιβιώνει ακόμη η παραδοσιακή κελτική γιορτή του Μπελτέιν: οι μεγάλες φωτιές που ανάβονται έχουν τις ρίζες τους σε παγανιστικά έθιμα για τον ερχομό της Άνοιξης.
Λογοτεχνία και επιστήμες.
Το Εδιμβούργο έχει μακρά λογοτεχνική παράδοση από την εποχή του Διαφωτισμού στη Σκωτία. Οι συγγραφείς Ουόλτερ Σκοτ και Ρόμπερτ Λούις Στίβενσον, για παράδειγμα, έζησαν και εργάστηκαν στην πόλη αυτή, ενώ γνωστοί είναι επίσης ο φιλόσοφος Ντέιβιντ Χιουμ κι ο οικονομολόγος Άνταμ Σμιθ.
Νυχτερινή ζωή.
Το Εδιμβούργο έχει μεγάλο αριθμό νυχτερινών κέντρων, μπιραριών και εστιατορίων. Οι μπιραρίες και τα εστιατόρια κλείνουν τυπικά στις 23:00, γι' αυτό και από τις 22:30 ανεβάζουν τις καρέκλες στα τραπέζια και στις 22:50 σταματούν την μουσική. Είναι ένας ευγενικός τρόπος να ειδοποιήσουν τους πελάτες ότι είναι ώρα να αποχωρήσουν. Οι περιοχές του Εδιμβούργου που παραδοσιακά είχαν πιο έντονη νυχτερινή ζωή είναι η Λόθιαν Ρόουντ, η Γκράσμαρκετ και η συνέχειά της, η Κάνονγκειτ, στην παλιά πόλη. Τα τελευταία χρόνια ωστόσο ανερχόμενες περιοχές γνωστές για τη νυχτερινή τους ζωντάνια είναι η Τζόρτζ Στριτ στη νέα πόλη καθώς επίσης και η περιοχή δίπλα στη θάλασσα στο Λιθ.
Στην πόλη οργανώνονται επίσης συναυλίες γνωστών καλλιτεχνών, τόσο κατά τη διάρκεια του Φρίντζ Φεστιβαλ, που διεξάγεται παράλληλα με το Φεστιβάλ του Εδιμβούργου, όσο και τον υπόλοιπο χρόνο.
Αθλητισμός.
Το Εδιμβούργο έχει δύο επαγγελματικές ομάδες ποδοσφαίρου, την Χαρτ οφ Μιντλόθιαν και την Χιμπέρνιαν, γνωστές επίσης και ως Χαρτς (ή Τζάμπος και Χιμπς ή Χίμπις αντίστοιχα). Η εθνική ποδοσφαιρική ομάδα της Σκωτίας παίζει συνήθως στη Γλασκώβη, αλλά κάποια παιχνίδια τα τελευταία χρόνια έχουν γίνει και στα γήπεδα του Εδιμβούργου, καθώς επίσης και στο Μάρεϊφιλντ το οποίο είναι γήπεδο ράγκμπι, αλλά φιλοξενεί κατά καιρούς και αγώνες ποδοσφαίρου.
Το ράγκμπι είναι πολύ δημοφιλές και η ντόπια ομάδα είναι η Έντιμπουργκ ράγκμπι. Τα διεθνή παιχνίδια της εθνικής ομάδας παίζονται στο Μάρεϊφιλντ. Άλλα δημοφιλή αθλήματα είναι το χόκεϊ, το χόκεϊ επί πάγου και το κρίκετ.
Αδελφοποιημένες πόλεις.
Το Εδιμβούργο έχει αδελφοποιηθεί με τις παρακάτω πόλεις:

</doc>
<doc id="43851" url="https://el.wikipedia.org/wiki?curid=43851" title="Σελήνη (δορυφόρος)">
Σελήνη (δορυφόρος)



</doc>
<doc id="43853" url="https://el.wikipedia.org/wiki?curid=43853" title="Διαμήκη κύματα">
Διαμήκη κύματα

Διαμήκη κύματα ονομάζονται τα κύματα των οποίων η διεύθυνση διάδοσής τους είναι παράλληλη στη διεύθυνση της ταλάντωσης των σωματιδίων που αποτελούν το μέσο διάδοσης. Με την κίνηση που πραγματοποιούν τα σωματίδια του μέσου στα διαμήκη κύματα παρατηρούνται πυκνώματα και αραιώματα. Διαμήκη κύματα διαδίδονται και στα στερεά και στα υγρά και στα αέρια σώματα. Τα διαμήκη κύματα καθώς και τα εγκάρσια κύματα αποτελούν τα δύο βασικά είδη κυμάτων.
Παραδείγματα διαμηκών κυμάτων.
Διαμήκη κύματα σε στερεή ράβδο.
Διαμήκες κύμα σε μία ράβδο δημιουργείται όταν η ράβδος δεχτεί στιγμιαία παραμόρφωση υπό την επίδραση εξωτερικής δύναμης κατά μήκος του άξονά της. Τότε τα σωματίδια που αποτελούν την ράβδο αρχίζουν να ταλαντώνονται οριζόντια κάτω από την επίδραση της τάσης της ράβδου. Όσο αυξάνεται η τάση η πυκνότητα των σωματιδίων αυξάνεται ενώ όσο μειώνεται η τάση η πυκνότητα των σωματιδίων μειώνεται, εφόσον η παραμόρφωση σε ένα ελαστικό μέσο είναι ανάλογη της τάσης που εφαρμόζεται. Αποδεικνύεται πως η ταχύτητα διάδοσης formula_1 αυτών των κυμάτων ισούται με
Όπου E το μέτρο ελαστικότητας της ράβδου, ρ η πυκνότητά της και L μήκος της ράβδου.
Κύματα πίεσης σε στήλη αερίου.
Το χαρακτηριστικό παράδειγμα διαμήκους κύματος είναι τα κύματα που δημιουργούνται στον αέρα και οφείλονται στην διαταραχή της πίεσης του αερίου σε ένα σημείο του. Παράδειγμα τέτοιου κύματος αποτελεί ο ήχος. Όταν η πίεση ενός αερίου που βρίσκεται μέσα σε κυλινδρικό σωλήνα διαταραχθεί τότε η διαταραχή αυτή μεταδίδεται σε όλο το αέριο με μορφή κύματος πίεσης. Η μετάδοση της μεταβολής της πίεσης κατά μήκος του αερίου κάνει τα μόριά του να ταλαντώνονται κατά την διεύθυνση μετάδοσης της κυματικής κίνησης. Η μαθηματική έκφραση ενός κύματος πίεσης φαίνεται στην παρακάτω σχέση.

</doc>
<doc id="43855" url="https://el.wikipedia.org/wiki?curid=43855" title="Εγκάρσια κύματα">
Εγκάρσια κύματα

Εγκάρσια κύματα ονομάζονται τα κύματα των οποίων η διεύθυνση διάδοσής τους είναι κάθετη στη διεύθυνση της ταλάντωσης των σωματιδίων που αποτελούν το μέσο διάδοσης. Στα εγκάρσια κύματα εμφανίζονται μέγιστα και ελάχιστα που ονομάζονται «όρη» και «κοιλάδες» αντίστοιχα. Εγκάρσια κύματα διαδίδονται μόνο στα στερεά σώματα και κατά προσέγγιση στην επιφάνεια υγρών. Τα εγκάρσια κύματα καθώς και τα διαμήκη κύματα αποτελούν τα δύο βασικά είδη κυμάτων.
Παραδείγματα εγκάρσιων κυμάτων.
Δημιουργία εγκάρσιου κύματος σε χορδή.
Όταν μία λεπτή χορδή μεγάλου μήκους διαταραχθεί στο άκρο της από μία ταλαντευόμενη πηγή, δημιουργούνται κατά μήκος της εγκάρσια κύματα που διαδίδονται με ταχύτητα που εξαρτάται από τις ιδιότητες του υλικού της. Τα σωματίδια της χορδής αρχίζουν να ταλαντεύονται υπό την επίδραση της τάσης της χορδής που είναι η κύρια δύναμη που ασκείται σε αυτά. Η ταχύτητα με την οποία μεταδίδεται η εγκάρσια διαταραχή στην χορδή αποδεικνύεται πως ισούται με:
όπου Τ η τάση της χορδής και μ η γραμμική της πυκνότητα.
Η κυματική εξίσωση που περιγράφει τα εγκάρσια κύματα κατά μήκος χορδής γράφεται:
Τα εγκάρσια κύματα που δημιουργούνται στις χορδές μπορούν να έχουν άπειρα επίπεδα ταλάντωσης κάθετα στον άξονα της χορδής. Το επίπεδο στο οποίο ταλαντώνονται τα σωματίδια του μέσου μετάδοσης χαρακτηρίζει την πόλωση του κύματος. Πόλωση γενικά ονομάζεται το επίπεδο ταλάντωσης των σωματιδίων του μέσου μετάδοσης της κυματικής κίνησης και είναι ένα χαρακτηριστικό γνώρισμα των εγκαρσίων κυμάτων. Η πόλωση εξαρτάται από τον άξονα στον οποίο ταλαντώνεται η πηγή των κυμάτων. Όταν η αρχική πηγή ταλαντώνεται σε σταθερό άξονα τότε τα κύματα που δημιουργούνται πάνω στην χορδή βρίσκονται πάνω σε συγκεκριμένο επίπεδο με αποτέλεσμα να έχουμε γραμμική πόλωση. Άλλη περίπτωση πόλωσης είναι η κυκλική κατά την οποία ο άξονας ταλάντωσης της αρχικής πηγής περιστρέφεται με σταθερή γωνιακή ταχύτητα και διαγράφει κύκλο οπότε τα σωματίδια της χορδής ταλαντώνονται σε επίπεδο που συνεχώς περιστρέφεται. Σ’ αυτή την περίπτωση τα σωματίδια της χορδής ταλαντώνονται διαγράφοντας επιφάνεια κυλίνδρου.
Κύματα σε υγρό.
Στην περίπτωση κυμάτων σε υγρό τα σωματίδια του υγρού ταλαντώνονται με τρόπο που προσεγγίζει τα εγκάρσια κύματα. Στην πραγματικότητα κάθε σωματίδιο του υγρού διαγράφει μία κυκλική τροχιά κατά την διάρκεια μίας πλήρους ταλάντωσης. Η περίπτωση των κυμάτων σε υγρό είναι πιο πολύπλοκη από την περίπτωση της χορδής γιατί στην μετάδοση της κυματικής κίνησης των υγρών συμμετέχουν περισσότερες δυνάμεις. Αυτές είναι η επιφανειακή τάση του υγρού, το βάρος του υγρού και η ατμοσφαιρική πίεση. Τα κύματα σε επιφάνεια υγρού μεταδίδονται με ταχύτητα που εξαρτάται από την πυκνότητα του υγρού, την επιφανειακή του τάση, το βάθος του αλλά και το μήκος κύματος των σχηματιζόμενων κυμάτων. Επειδή η ταχύτητα διάδοσης κυμάτων σε υγρό εξαρτώνται από το μήκος κύματος των κυμάτων εμφανίζεται σε αυτά τα κύματα το φαινόμενο της διασποράς. 

</doc>
<doc id="43856" url="https://el.wikipedia.org/wiki?curid=43856" title="Κυματομορφή">
Κυματομορφή

Με τον όρο Κυματομορφή χαρακτηρίζεται το γεωμετρικό σχήμα ή στερεόγραμμα του στιγμιότυπου ενός κύματος.
Για παράδειγμα η καμπύλη ενός θαλάσσιου κύματος φανερώνει το ανεβοκατέβασμα ενός σκάφους όταν δέχεται το συγκεκριμένο κύμα. Στη πραγματικότητα η κυματομορφή παρουσιάζει την μεταβολή της ενέργειας καθώς κινείται το κύμα.
Στην οθόνη του παλμογράφου, για παράδειγμα, παρατηρούμε την κυματομορφή ενός ηχητικού κύματος η οποία και προσδιορίζει τον τόνο του ήχου.
Στις οθόνες των ηλεκτρονικών υπολογιστών, το κυματομορφικό στερεόγραμμα (γράφημα) παρουσιάζει την εναλλαγή της ενεργειακής στάθμης του κύματος, καθώς αυτό ταξιδεύει στον χώρο.

</doc>
<doc id="43858" url="https://el.wikipedia.org/wiki?curid=43858" title="Στάσιμο κύμα">
Στάσιμο κύμα

Το στάσιμο κύμα είναι το κύμα που προκύπτει σε ένα υλικό μέσο από τη συμβολή δυο κυμάτων με ίδια συχνότητα που κινούνται μέσα στο μέσο προς αντίθετες κατευθύνσεις. Λέγεται στάσιμο (δηλαδή σταθερό σε μια θέση) επειδή όλα τα σημεία του μέσου εκτελούν μεν αρμονική ταλάντωση, με διαφορετικό πλάτος όμως το καθένα αντίθετα με ότι συμβαίνει σε ένα διαδιδόμενο (τρέχον) κύμα, όπου τα σημεία του μέσου εκτελούν το ένα μετά το άλλο την ίδια ακριβώς κίνηση, εξασφαλίζοντας έτσι τη διάδοση της διαταραχής (του κύματος).
Ένα παράδειγμα στάσιμου κύματος είναι αυτό που δημιουργείται στις χορδές των εγχόρδων μουσικών οργάνων. Οι άκρες των χορδών είναι σταθερά στερεωμένες και δεν εκτελούν ταλάντωση, σε αντίθεση με το υπόλοιπο μέρος τους. Όταν λοιπόν πάλλεται μια χορδή, τα παραγόμενα κύματα "ταξιδεύουν" και προς τις δύο κατευθύνσεις των άκρων της χορδής, όπου εκεί ανακλώνται προς το αρχικό σημείο ταλάντωσης. Λόγω της διαφορετικής διεύθυνσης της κίνησης του κύματος που προέκυψε από την αρχική διαταραχή και αυτού που ανακλάστηκε από το άκρο της, τα δυο κύματα συμβάλλουν (δηλαδή συνδυάζονται) δημιουργώντας ένα στάσιμο κύμα, του οποίου το μέγιστο πλάτος ταλάντωσης είναι διπλάσιο από αυτό των αρχικών κυμάτων που συμβάλλουν. Η δε συχνότητα του τελικού κύματος είναι σταθερή, δίνοντας μια συγκεκριμένη νότα από την κάθε χορδή.
Στάσιμο κύμα μπορεί να δημιουργηθεί όταν κύμα που διαδίδεται μέσα σε ένα μέσο ανακλάται στο ένα ή και τα δυο άκρα του μέσου. Μπορεί τα άκρα να είναι και τα δυο σταθερά στερεωμένα ("πακτωμένα", όπως λέγεται μερικές φορές) όπως στο παράδειγμα της χορδής, ή μόνο το ένα (για παράδειγμα ένα σχοινί δεμένο σε τοίχο) ή το μέσο μπορεί να είναι "ανοικτό" και στα δυο του άκρα, όπως συμβαίνει με το φλάουτο, στο οποίο οι νότες αποτελούν το ηχητικό αποτέλεσμα των στάσιμων κυμάτων που δημιουρούνται στο εσωτερικό του.
Όταν η ανάκλαση του αρχικού κύματος στο άκρο είναι πλήρης, το κύμα διαδίδεται μετά την ανάκλαση στην αντίθετη διεύθυνση με διαφορά φάσης "π" από το προσπίπτον κύμα, δηλαδή εντελώς αντεστραμμένο. Σε αυτή την περίπτωση η συμβολή των δυο κυμάτων -προσπίπτοντος και ανακλώμενου- θα οδηγήσει στην αλληλοαναίρεση των δυο κυμάτων σε ορισμένα σημεία. Στα σημεία αυτά το προκύπτον πλάτος για την αρμονική ταλάντωση που θα εκτελέσει το μέσο είναι μηδέν. Τα σημεία αυτά ονομάζονται "δεσμοί". Τα σημεία όπου η συμβολή δίνει μέγιστο πλάτος ονομάζονται "κοιλίες".
Στην περίπτωση που η ανάκλαση δεν είναι πλήρης, δεν εμφανίζονται δεσμοί και κοιλίες καθώς το ανακλώμενο κύμα δεν έχει το ίδιο πλάτος με το προσπίπτον. Το μέγεθος που χαρακτηρίζει ένα τέτοιο στάσιμο κύμα είναι ο "λόγος στάσιμου κύματος" που εξαρτάται από το συντελεστή ανάκλασης του κύματος πάνω στα άκρα του μέσου.
Μαθηματική περιγραφή του στάσιμου κύματος.
Η γενική μαθηματική έκφραση του στάσιμου κύματος είναι η: 
formula_1.
Στην περίπτωση που τα δύο άκρα του μέσου μετάδοσης είναι ακλόνητα στερεωμένα, η εξίσωση του στάσιμου κύματος παίρνει την μορφή: 
formula_2 
όπου k ο κυματάριθμος (ο οποίος ισούται με k=2π/λ), ω η κυκλική συχνότητα και Α το πλάτος των δύο συμβαλλόμενων αντίθετα κινούμενων κυμάτων.
Από την εξίσωση του στάσιμου κύματος παρατηρούμε ότι το πλάτος της ταλάντωσης των σημείων του μέσου μετάδοσης εκφράζεται από τον παράγοντα formula_3, ο οποίος εξαρτάται από την απόσταση x. Επομένως το πλάτος της ταλάντωσης δεν είναι ίδιο για όλα τα σημεία του μέσου μετάδοσης αλλά εξαρτάται από την θέση του κάθε σημείου. Συνεπώς υπάρχουν σημεία που ταλαντώνονται με το μέγιστο πλάτος 2·Α και σημεία που παραμένουν συνεχώς ακίνητα (δεσμοί). Η απόσταση μεταξύ δύο διαδοχικών δεσμών ισούται με το μισό του μήκους κύματος των δύο συμβαλλόμενων κυμάτων.

</doc>
<doc id="43859" url="https://el.wikipedia.org/wiki?curid=43859" title="Κυτταρικό αυτόματο">
Κυτταρικό αυτόματο

Ένα κυτταρικό ή κυψελικό αυτόματο (αγγλ. "cellular automaton") είναι ένα υπολογιστικό μοντέλο συστημάτων με αναδυόμενη πολυπλοκότητα. Τα κυτταρικά αυτόματα μελετώνται στη θεωρία υπολογισμού, στη φυσική, στη θεωρητική βιολογία και αλλού. Επινοήθηκαν κατά τη δεκαετία του 1940 από τον μαθηματικό Τζον φον Νόιμαν, με σκοπό την τυπική περιγραφή των λειτουργιών του βιολογικού κυττάρου. Έγιναν περισσότερο γνωστά κατά τη δεκαετία του 1980 από τον Αμερικανό επιστήμονα υπολογιστών Κρίστοφερ Λάνγκτον, θεμελιωτή του γνωστικού πεδίου της τεχνητής ζωής.
Περιγραφή.
Πρόκειται για μια «κοινωνία» ατόμων (ψηφιακών και όχι μόνο), που κινούνται καθώς περνά ο χρόνος σε ένα πλέγμα (είτε τετραγώνων είτε άλλων σχημάτων που είναι συνήθως δισδιάστατα) με βάση προκαθορισμένους απλούς κανόνες. Με βάση τους κανόνες αυτούς, κινούνται, ζευγαρώνουν, γεννούν και πεθαίνουν, ή ακόμα τρέφονται. Όσο περιπλοκότερες λειτουργίες τούς δοθούν, τόσο περισσότερα μπορούν να κάνουν.
Χρησιμότητα.
Τέτοιου είδους πειράματα χρησιμεύουν κατ' αρχάς στην προσομοίωση της συμπεριφοράς ζωντανών βιολογικών οργανισμών. Αλλά έχουν επίσης και άλλες εφαρμογές. Για παράδειγμα, μελετάται έτσι η αυτοοργάνωση μιας κοινωνίας ανεξαρτήτων μελών, η εξέλιξή της, η δημιουργία εικόνας τάξης από μια τυχαία κατάσταση αταξίας, ακόμα και η μαθηματική τυχαιότητα σε μια κοινότητα. Παράλληλα όμως, μπορεί να είναι και ένα πολύ ενδιαφέρον ερευνητικό παιχνίδι, με εντελώς απρόβλεπτη και χαοτική συμπεριφορά των ατόμων του.

</doc>
<doc id="43861" url="https://el.wikipedia.org/wiki?curid=43861" title="Λούτσα">
Λούτσα

Με το όνομα Λούτσα αναφέρονται οι παρακάτω ελληνικοί οικισμοί

</doc>
<doc id="43863" url="https://el.wikipedia.org/wiki?curid=43863" title="Ιός υπολογιστή">
Ιός υπολογιστή

Ιός ενός υπολογιστή (αγγλικά: Virus) είναι ένα κακόβουλο πρόγραμμα υπολογιστή, το οποίο μπορεί να αντιγραφεί χωρίς παρέμβαση του χρήστη και να "μολύνει" τον υπολογιστή χωρίς τη γνώση ή την άδεια του χρήστη του. Ο αρχικός ιός μπορεί να τροποποιήσει τα αντίγραφά του ή τα ίδια τα αντίγραφα μπορούν να υποστούν από μόνα τους τροποποίηση, όπως συμβαίνει σε έναν μεταμορφικό ιό. Ένας ιός μπορεί να διαδοθεί από έναν υπολογιστή σε άλλους. Π.χ. από ένα χρήστη που στέλνει τον ιό μέσω δικτύου ή του Διαδικτύου, ή με τη μεταφορά του σε ένα φορητό μέσο αποθήκευσης, όπως δισκέτα, οπτικό δίσκο ή μνήμη flash USB ("φλασάκι"). Οι ιοί ορισμένες φορές εσφαλμένα συγχέονται με τα "σκουλήκια" υπολογιστών (worms) και τους δούρειους ίππους (trojan horses). Ένα "σκουλήκι" μπορεί να διαδοθεί σε άλλους υπολογιστές χωρίς να πρέπει να μεταφερθεί ως τμήμα ενός υπολογιστή-οικοδεσπότη (host), ενώ ένας δούρειος ίππος είναι ένα αβλαβές πρόγραμμα μέχρι να εκτελεσθεί ή μέχρι να ικανοποιηθεί κάποια συνθήκη, την οποία έχει προκαθορίσει ο δημιουργός του. Πολλοί προσωπικοί υπολογιστές συνδέονται πλέον με το Διαδίκτυο και σε τοπικά δίκτυα και διευκολύνουν έτσι τη διάδοση του κακόβουλου κώδικα. Σήμερα οι ιοί μπορούν επίσης να εκμεταλλευθούν τις υπηρεσίες του Διαδικτύου, όπως το World Wide Web, το ηλεκτρονικό ταχυδρομείο και την υπηρεσία συνομιλιών (Internet Relay Chat, IRC).
Μερικοί ιοί δημιουργούνται για να προξενήσουν ζημιά στον υπολογιστή, στον οποίο εγκαθίστανται, είτε με την καταστροφή των προγραμμάτων του είτε με τη διαγραφή αρχείων ή με τη μορφοποίηση (format) του σκληρού δίσκου. Μερικές, μάλιστα, φορές, δημιουργούν σε συγκεκριμένο τομέα του σκληρού δίσκου τέτοια καταστροφή, ώστε να είναι αδύνατη η ανάκτηση ολόκληρου του περιεχομένου του. Άλλοι δεν έχουν ως σκοπό να προκαλέσουν οποιαδήποτε ζημία, αλλά απλά γνωστοποιούν την παρουσία τους με την εμφάνιση στην οθόνη κειμένου, βίντεο, ή ηχητικών μηνυμάτων, μερικές φορές αρκετά χιουμοριστικών. Όμως, ακόμη και αυτοί οι "καλοκάγαθοι" ιοί μπορούν να δημιουργήσουν προβλήματα στο χρήστη υπολογιστών: Καταλαμβάνουν τη μνήμη που χρησιμοποιείται από τα κανονικά προγράμματα και, κατά συνέπεια, προκαλούν συχνά ασταθή συμπεριφορά του συστήματος και μπορούν να οδηγήσουν σε κατάρρευσή του (system crash). Επιπλέον, πολλοί ιοί είναι, εγγενώς, γεμάτοι προγραμματιστικά σφάλματα, τα οποία πιθανόν να οδηγήσουν στην κατάρρευση των υπολογιστικών συστημάτων και στην απώλεια δεδομένων. Τέλος, ένα μεγάλο ποσοστό των ιών δεν έχει σκοπό την καταστροφή των δεδομένων του χρήστη ή την παρενόχλησή του, αλλά την κλοπή προσωπικών του δεδομένων ή την εισαγωγή του υπολογιστή-στόχου σε κάποιο παράνομο δίκτυο (botnet) χωρίς τη συγκατάθεση του χρήστη.ξ
Ιστορία.
Ιός ανιχνεύθηκε για πρώτη φορά στο ARPANET, τον πρόδρομο του Διαδικτύου στις αρχές της δεκαετίας του '70. Διαδόθηκε μέσω του λειτουργικού συστήματος TENEX, που χρησιμοποιούσε τότε το ARPANET και θα μπορούσε να χρησιμοποιήσει όποια σύνδεση γινόταν με το δίκτυο για να μολύνει τους συνδεδεμένους υπολογιστές. Εμφάνιζε το μήνυμα "I'M THE CREEPER! CATCH ME IF YOU CAN". Σε σύντομο χρονικό διάστημα, ωστόσο, εμφανίστηκε ένα πρόγραμμα, το οποίο αποκαλούσε εαυτόν "Reaper", ανώνυμου δημιουργού, το οποίο ανίχνευε τον CREEPER στους υπολογιστές που είχε μολύνει και τον διέγραφε.
Ο πρώτος ιός που αναφέρεται ως εξαπλούμενος εκτός του συστήματος μέσα στο οποίο δημιουργήθηκε (ο σχετικός όρος είναι "in the wild") υπήρξε ο "Elk Cloner". Τον δημιούργησε το 1982 ο δεκαπεντάχρονος, τότε, Ρίτσαρντ Σκρέντα (Richard Skrenta) για υπολογιστές Apple II με λειτουργικό σύστημα το Apple DOS 3.3. Τον αποθήκευσε σε μια δισκέτα και την έδωσε σε φίλους και γνωστούς του. Οι περισσότεροι υπολογιστές, εκείνη την εποχή, δε διέθεταν σκληρό δίσκο κι έτσι οι ανταλλαγές δισκετών ήταν πολύ συχνές. Όταν ο υπολογιστής εκκινούσε από τη μολυσμένη δισκέτα αντιγραφόταν μόνος του σε όποια άλλη δισκέτα είχε εκείνη τη στιγμή πρόσβαση ο υπολογιστής. Μετά την πεντηκοστή εκκίνηση από μολυσμένη δισκέτα, ο υπολογιστής εμφάνιζε το εξής μήνυμα (υπό μορφή στίχων - σε παρένθεση η ελληνική απόδοση):
Ο Cloner δεν είχε καταστροφικές προθέσεις και δημιουργήθηκε από τον έφηβο Σκρέντα ως αστείο. Ωστόσο διαδόθηκε στους υπολογιστές πολλών συμμαθητών του (και του καθηγητή του των Μαθηματικών!) εξασφαλίζοντάς του έτσι μια θέση στην ιστορία των ιών.
Ο πρώτος ιός που εμφανίστηκε στους προσωπικούς υπολογιστές ήταν ο ιός Brain (γνωστός και ως Ashar, (C)Brain, Clone, Nipper, Pakistani, Lahore, Pakistani flu, Pakistani Brain). Δημιουργήθηκε στο Πακιστάν το 1986 από τους αδελφούς Basit και Amjad Farooq Alvi. Προσέβαλε τον τομέα εκκίνησης (boot sector) του σκληρού δίσκου.
Από τότε έως σήμερα έχουν δημιουργηθεί και κυκλοφορήσει χιλιάδες ιοί, αρκετοί από τους οποίους είναι πολύ επικίνδυνοι, όταν προσβάλλουν κάποιο υπολογιστικό σύστημα ή δίκτυο. Εκτιμάται ότι το έτος 2000 υπήρχαν περίπου 50.000 γνωστοί ιοί, ενώ σήμερα ο αριθμός τους έχει υπερβεί τις 60.000. Οι περισσότεροι είναι γραμμένοι για υπολογιστές με λειτουργικά συστήματα MS-DOS και/ή Windows. Αυτό πιστεύεται ότι οφείλεται είτε στην αυξημένη διάδοση των συστημάτων αυτών είτε στα κενά ασφάλειας που παρουσιάζουν και κάνουν ευκολότερη τη μόλυνση του συστήματος και τη διάδοσή τους.
Τύποι ιών.
Οι ιοί μπορούν να ταξινομηθούν σε δύο μεγάλες κατηγορίες:
Τρόπος δράσης.
Ανεξάρτητα από το τι και πώς μολύνει σε ένα σύστημα, ο ιός πρέπει να εξασφαλίσει ορισμένες βασικές συνθήκες, προκειμένου να δράσει. Συγκεκριμένα, πρέπει να μπορεί να εκτελέσει τον κώδικά του και να εξασφαλίσει πρόσβαση σε μέσα αποθήκευσης (κύρια στο σκληρό δίσκο, αλλά όχι μόνο). Γι' αυτό το λόγο, πολλοί ιοί προσκολλώνται σε εκτελέσιμα (executable) αρχεία είτε του λειτουργικού συστήματος είτε του κανονικού λογισμικού ενός συστήματος. Εξασφαλίζουν έτσι δύο πράγματα: Πρώτον, ότι θα μπορούν να αναπαραχθούν και δεύτερον ότι θα μπορέσουν να εκτελέσουν τον κώδικά τους.
Τρόποι διάδοσης.
Οι ιοί διαδίδονται από τον ένα υπολογιστή στον άλλο με δύο τρόπους: Είτε μέσω φορητού μέσου αποθήκευσης είτε μέσω δικτύου. Ο δεύτερος τρόπος είναι σήμερα ο πλέον διαδεδομένος, λόγω της ευρείας διάδοσης του Διαδικτύου διεθνώς. Η βασική υπηρεσία διάδοσης ιών είναι αυτή του ηλεκτρονικού ταχυδρομείου (e-mail), μέσω του οποίου αποστέλλονται είτε ως συνημμένα είτε ως τμήμα αυτού καθαυτού του μηνύματος. Για το λόγο αυτό, πολλές υπηρεσίες e-mail προσφέρουν πρώτα σάρωση των μηνυμάτων και των συνημμένων τους με κάποιο αντιβιοτικό, πριν επιτρέψουν στο χρήστη να τα λάβει.
Τρόποι αντιμετώπισης.
Οι ιοί αποτέλεσαν και αποτελούν έναν από τους πλέον διαδεδομένους τύπους κακόβουλου λογισμικού. Η ανίχνευση τους από τον απλό χρήστη είναι από δύσκολη έως αδύνατη - ορισμένοι, μάλιστα, ιοί, είναι τόσο προσεκτικά δημιουργημένοι που ακόμη και ο πλέον ειδικευμένος χρήστης αδυνατεί να τους εντοπίσει χωρίς να διαθέτει ειδικά προγραμματιστικά εργαλεία. Για την προστασία ενός συστήματος έχει δημιουργηθεί μια ειδική κατηγορία λογισμικού, γνωστή ως αντιϊκό (antivirus). Προκειμένου να εξασφαλίσουν την απρόσκοπτη και χωρίς μολύνσεις λειτουργία ενός συστήματος, τα αντιϊκά εκκινούν ταυτόχρονα με το λειτουργικό σύστημα του υπολογιστή, χωρίς εντολές από το χρήστη, και παραμένουν ως διαδικασίες στη μνήμη (memory resident), ώστε να είναι σε θέση να ανιχνεύουν τυχόν μολύνσεις σε πραγματικό χρόνο. Τα προγράμματα αυτά πρέπει να αναβαθμίζονται σε τακτική βάση, ώστε να είναι σε θέση να αντιμετωπίζουν με επιτυχία τους νεοδημιουργούμενους ιούς. Σήμερα, αρκετοί οίκοι δημιουργίας λογισμικού ασχολούνται με τη δημιουργία τέτοιων προγραμμάτων. Τα αντιϊκά είναι σε θέση τόσο να εντοπίσουν μόλυνση τη στιγμή που αποπειράται, όσο και να "καθαρίσουν" τυχόν μολυσμένα αρχεία που εντοπίζουν.
Κάθε αντιϊκό έχει το δικό του τρόπο δράσης απέναντι στους ιούς. Ωστόσο, τα περισσότερα είναι σε θέση να εργάζονται σε πραγματικό χρόνο, εντοπίζοντας τους ιούς τη στιγμή ακριβώς που αποπειρώνται να μολύνουν το σύστημα. Ορισμένα τέτοια προγράμματα προσφέρονται δωρεάν για προσωπική χρήση (δεν καλύπτουν, ωστόσο, ούτε μικρό τοπικό δίκτυο υπολογιστών) και άλλα έναντι σχετικά χαμηλής τιμής (κανένα αντιϊκό για υπολογιστές δικτύου δεν προσφέρεται δωρεάν μέχρι σήμερα). Οι δημιουργοί ιών λαμβάνουν υπόψη τις μεθόδους εντοπισμού και προσπαθούν να τις εξουδετερώσουν ακόμη και με απενεργοποίηση του αντιϊκού. Αυτό σημαίνει ότι ο χρήστης θα πρέπει να ενημερώνει συχνά το λογισμικό του αλλά και να δημιουργεί τις ειδικές δισκέτες, που τα περισσότερα αντιβιοτικά προγράμματα προτείνουν τη δημιουργία τους, ώστε να είναι δυνατή η εκκαθάριση και η επαναφορά του συστήματος μετά από τυχόν μόλυνσή τους.
Βέβαια σε περίπτωση που το antivirus που έχουμε εγκαταστήσει στον υπολογιστή μας δεν μπορεί να αντιμετωπίσει τον ιό, μπορούμε να κάνουμε Format είτε από μόνοι μας είτε να πάμε τον υπολογιστή μας σε κάποιο ειδικό κατάστημα για να μας κάνουν Format.

</doc>
<doc id="43864" url="https://el.wikipedia.org/wiki?curid=43864" title="Θεοδώρα">
Θεοδώρα

Ετυμολογία.
Η λέξη προέρχεται από τις ελληνικές λέξεις "Θεός" και "δώρον", σημαίνει "δώρο Θεού".
Το όνομα Θεοδώρα μπορεί να αναφέρεται στην:

</doc>
<doc id="43865" url="https://el.wikipedia.org/wiki?curid=43865" title="Θεοδώρα Α΄ του Τούσκουλου">
Θεοδώρα Α΄ του Τούσκουλου

Η Θεοδώρα ("Teodora", 870 - 916) ήταν γερουσιάστρια της Ρώμης. Ήταν κόμισσα του Τούσκουλου και μία από τις πιο ισχυρές πολιτικές προσωπικότητες της Ιταλίας του 10ου αιώνα. Μαζί με τον σύζυγό της Θεοφύλακτο Α΄ και την κόρη της Μαροζία άσκησαν την μεγαλύτερη πολιτική επιρροή στην παπική εξουσία και έκαναν την οικογένειά τους την πιο ισχυρή στην Ρώμη του 10ου αιώνα. Λόγω της μεγάλης της εξουσίας δέχτηκε σκληρή κριτική που συνοδεύτηκε από αναπόδεικτες κατηγορίες σεξουαλικής ακολασίας κυρίως από τον πολιτικό της αντίπαλο Λιουτπράνδο της Κρεμόνα. Αυτές οι κατηγορίες οδήγησαν στον χαρακτηρισμό της εποχής της ακμής της οικογένειάς της ως "πορνοκρατία". 
Η ζωή της.
Η Θεοδώρα γεννήθηκε στην Ρώμη και πιθανότατα είχε ευγενική καταγωγή. Ήταν γνωστή για την θρησκευτική της αφοσίωση, την ηθική της ζωή και την φιλανθρωπία της. Κάποια στιγμή παντρεύτηκε τον Θεοφύλακτο Α΄ που ήταν ένας από τους πιο ισχυρούς άντρες της Ρώμης. Μαζί του έκανε δύο κόρες, τη Μαροζία και τη Θεοδώρα Β΄.
Το 904, προωθώντας τα συμφέροντα του συζύγου της, μεθόδευσε την άνοδο του Σέργιου Γ΄ στον παπικό θρόνο. Εκείνος σε αντάλλαγμα έκανε τον Θεοφύλακτο Κόμη του Τούσκουλου, του έδωσε το ύπατο αξώμα του "Roman consul" και τον όρισε παπικό Θησαυροφύλακα ("Vestarius") και Στρατηγό ("Magister militium"). Τότε οι πολιτικοί αντίπαλοι της οικογένειας και ειδικά ο Λιουτπράνδος της Κρεμόνα άρχισαν να διαδίδουν φήμες σχετικά με την ηθική του νέου πάπα αλλά και την ηθική της οικογένειας των Θεοφύλακτων. Ισχυρίσθηκαν ότι ο Σέργιος, με τις ευλογίες της Θεοδώρας και του Θεοφύλακτου, είχε ερωτική σχέση με την ανήλικη τότε κόρη τους, τη Μαροζία ενώ δεν δίστασε να κατηγορήσει και την ίδια τη Θεοδώρα για σεξουαλική ακολασία. Την χαρακτήρισε «"αναίσχυντη πόρνη [...] μοναδική κυβερνήτρια της Ρώμης[...] που ασκεί εξουσία σαν άντρας"» ενώ είπε για τις κόρες της ότι "ξεπερνούσαν την μητέρα τους στις αγαπημένες δραστηριότητες της Αφροδίτης". Ειδικά ο βίος της Θεοδώρας Β΄ που ήταν άμεμπτος ήθικα και δεν προκάλεσε κανένα σχόλιο και καμία υποψία δείχνει και τον βαθμό στον οποίον ήταν προκατειλημμένος ο Λιουτπράνδος και πόσο μεροληπτικά ήταν τα κείμενά του. Όπως είχαν κάνει και αμέτρητοι άλλοι πριν απο αυτόν, ο Λιουτπράνδος θεωρούσε την γυναικεία εξουσία τόσο αφύσικη που για να την δικαιολογήσει έπρεπε να την συνδέσει με την σεξουαλική επιρροή. Για εκείνον μόνο μέσω κάποιας σεξουαλικής χάρης μπορούσε μία γυναίκα να αποκτήσει εξουσία.
Μετά τον θάνατο του Σέργιου και μετά από τις σύντομες θητείες των Αναστάσιου Γ΄ και Λάνδωνα η οικογένεια των Θεοφύλακτων φρόντισε να γίνει πάπας ο Ιωάννης Ι΄ το 914 που ανταπέδωσε την εύνοια με το να δώσει στην Θεοδώρα τους τίτλους "senatrix", δηλαδή γερουσιαστής, και "serenissima vestaratrix της Ρώμης." Αυτούς τους τίλους κληρονόμησαν και οι κόρες της. Ο Λιουτπράνδος συνέχισε την συκοφαντική τακτική του κατηγορώντας την Θεοδώρα ότι είχε σχέσεις με νεαρούς ιερείς και ότι έκανε όργια στο σπίτι της στο νησί Τιβερίνα που βρίσκεται στην μέση του ποταμού Τίβερη. Ισχυρίσθηκε επίσης ότι ο λόγος που έγινε πάπας ο Ιωάννης Ι΄ ήταν γιατί ήταν εραστής της Θεοδώρας και ότι η νεότερη κόρη της, η Θεοδώρα Β΄, ήταν στην πραγματικότητα δική του κόρη και όχι του Θεοφύλακτου. Το γεγονός ότι η Θεοδώρα Β΄ είχε γεννηθεί περίπου το 900 δείχνει ότι ο Λιουτπράνδος άφηνε να εννοηθεί ότι η σχέση του Ιωάννη με την Θεοδώρα ήταν μακροχρόνια και είχε ξεκινήσει πριν να γίνει πάπας ο Ιωάννης. Αυτές οι κατηγορίες όμως θεωρούνται απίθανες.
Τελικά η Θεοδώρα πέθανε γύρω στο 916, όντας ίσως η πιο ισχυρή γυναίκα της Ρώμης και η πιο συκοφαντημένη. Ήταν μία γυναίκα που κατείχε ισχύ, χρήματα, περιουσία και τίτλο αλλά δεν μπορούσε να καταλάβει κάποια θέση εξουσίας λόγω των προκαταλήψεων της εποχής ενάντια στην γυναικεία εξουσία. Έτσι ο μόνος τρόπος για να ασκήσει εξουσία ήταν μέσω της χειραγώγησης εκείνων που κατείχαν τις θέσεις εξουσίας. Κατά τη διάρκεια της ζωής της ίσως να επέλεξε να χρησιμοποιήσει ηθικά αμφίβολες μεθόδους όπως τη χειραγώγηση της παπικής εξουσίας αλλά δεν έκανε κάτι περισσότερο ή κάτι διαφορετικό από ότι έκαναν συχνά οι άντρες που βρίσκονταν σε θέσεις ισχύος. Το γεγονός όμως ότι ήταν γυναίκα έκανε τη συμπεριφορά της να δείχνει στα μάτια πολλών ως περισσότερο διεφθαρμένη και αυτός ήταν ο λόγος που τα λόγια του Λιουτπράνδου "ασκεί εξουσία σαν άντρας" ήταν κατηγορία. Η Θεοδώρα πέθανε αλλά η οικογένειά της συνέχισε να κυριαρχεί στην πολιτική σκηνή της Ρώμης για πολλά χρόνια, να δημιουργεί ισχυρούς εχθρούς και να δέχεται συχνά αβάσιμες και ακραίες κατηγορίες που αφορούσαν κυρίως σεξουαλικές ακολασίες και δεν μπορούσαν ούτε να αποδειχθούν αλλά ούτε και να διαψευσθούν, αλλά παρά ταύτα επηρέαζαν τους πολίτες της Ρώμης. Αυτές οι ακραίες κατηγορίες οδήγησαν στο να ονομαστεί η εποχή της ακμής της Θεοδώρας και της οικογένειάς της "πορνοκρατία".

</doc>
<doc id="43866" url="https://el.wikipedia.org/wiki?curid=43866" title="Ηλεκτρομαγνητική ακτινοβολία">
Ηλεκτρομαγνητική ακτινοβολία

Η Ηλεκτρομαγνητική ακτινοβολία είναι εκπομπή στον χώρο ηλεκτρομαγνητικής ενέργειας υπό μορφή κυμάτων που ονομάζονται ηλεκτρομαγνητικά κύματα. Τα ηλεκτρομαγνητικά κύματα είναι συγχρονισμένα ταλαντούμενα ηλεκτρικά και μαγνητικά πεδία τα οποία ταλαντώνονται σε κάθετα επίπεδα μεταξύ τους και κάθετα προς την διεύθυνση διάδοσης. Διαδίδονται στο κενό με ταχύτητα ίση με την ταχύτητα του φωτός (c=299.792.458 m/s) αλλά και μέσα στην ύλη με ταχύτητα λίγο μικρότερη απ' την ταχύτητα του φωτός.
Τα ηλεκτρομαγνητικά κύματα παράγονται από επιταχυνόμενα ηλεκτρικά φορτία. Δημιουργούνται επίσης όταν ένα ηλεκτρόνιο κάποιου ατόμου χάνει μέρος της ενέργειάς του και μεταπίπτει σε χαμηλότερη τροχιά ή ενεργειακή στάθμη κοντά στον πυρήνα. Αυτό έχει ως συνέπεια να δημιουργηθεί μια ταλάντωση που διαδίδεται πλέον στο χώρο με τη μορφή ενός ταυτόχρονα ηλεκτρικού και μαγνητικού πεδίου. Τα δύο αυτά πεδία είναι, αφενός μεν, κάθετα μεταξύ τους, αφετέρου και κάθετα με τη διεύθυνση διάδοσης του παραγόμενου κύματος, του λεγόμενου ηλεκτρομαγνητικού κύματος. Όταν το ηλεκτρομαγνητικό κύμα προσκρούσει σε κάποιο άτομο τα δύο συνδυαζόμενα αυτού πεδία μπορούν να προσφέρουν μεταφερόμενη ενέργεια σε ένα ηλεκτρόνιο με αποτέλεσμα να το εξαναγκάσουν να μεταπηδήσει αυτό σε ανώτερη ενεργειακή στάθμη, ή ακόμα και να το απελευθερώσει από το άτομο σε περίπτωση που βρίσκεται στην εξωτερική στοιβάδα (φωτοηλεκτρικό φαινόμενο).
Φάσμα της ηλεκτρομαγνητικής ακτινοβολίας.
Το σύμπαν είναι διάχυτο από ηλεκτρομαγνητική ακτινοβολία. Το φως που εκπέμπεται από τα άστρα είναι μέρος του συνολικού φάσματος της ηλεκτρομαγνητικής ακτινοβολίας που συναντάται στο σύμπαν. Η ηλεκτρομαγνητική ακτινοβολία ανάλογα με την συχνότητα, του μήκους των κυμάτων της και αντίστοιχα την ενέργεια που μεταφέρει χωρίζεται σε περιοχές. Αυτές είναι τα ραδιοκύματα, τα μικροκύματα, οι υπέρυθρες ακτίνες, το ορατό φως, οι υπεριώδεις ακτίνες, οι ακτίνες Χ και οι ακτίνες γάμμα.
Όλες αυτές οι παραπάνω μορφές ηλεκτρομαγνητικής ακτινοβολίας κινούνται (ταξιδεύουν) με την ταχύτητα φωτός και μπορούν ακόμη να διαπεράσουν και ορισμένα υλικά.
Μαθηματική περιγραφή.
Από το νόμο του Γκάους για το ηλεκτρικό και μαγνητικό πεδίο,τον νόμο της επαγωγής του Φάραντεϊ και το νόμο του Αμπέρ συμπληρωμένο με έναν ακόμη όρο από τον Μάξγουελ που αφορά την μεταβολή της ροής της ηλεκτρικής μετατόπισης μέσα από την επιφάνεια που περικλείει μια κλειστή γραμμή προκύπτουν οι τέσσερις εξισώσεις του Μάξγουελ.
Όπου formula_5 η ηλεκτρική μετατόπιση,formula_6 η ένταση του μαγνητικού πεδίου, formula_7 η πυκνότητα του "ελεύθερου" ρεύματος και formula_8 η πυκνότητα όγκου των "ελεύθερων" ηλεκτρικών φορτίων.
Σε περιοχές του χώρου όπου δεν υπάρχουν φορτία ή ρεύματα, οι εξισώσεις του Μάξγουελ γράφονται ως
όπου με formula_13 συμβολίζεται η ένταση του ηλεκτρικού πεδίου, με formula_6 η ένταση του μαγνητικού πεδίου, με formula_15 η μαγνητική επαγωγή και με formula_16 και formula_17 η ηλεκτρική και μαγνητική διαπερατότητα του κενού αντίστοιχα.
Από τις εξισώσεις αυτές, και με κατάλληλη μαθηματική επεξεργασία και αποσύζευξη του ηλεκτρικού και μαγνητικού πεδίου, προκύπτουν οι σχέσεις
οι οποίες έχουν τη μορφή κυματικής εξίσωσης, και περιγράφουν κύματα που κινούνται με ταχύτητα
τιμή που ισούται ακριβώς με την ταχύτητα του φωτός. Οι βασικοί νόμοι του ηλεκτρομαγνητισμού προβλέπουν δηλαδή την ύπαρξη κυμάτων που κινούνται με την ταχύτητα του φωτός. Κατά συνέπεια, σύμφωνα με τον ίδιο τον Μάξγουελ, "είναι δύσκολο να αποφύγουμε το συμπέρασμα ότι το φως δεν είναι τίποτε άλλο παρά εγκάρσιοι κυματισμοί του ίδιου εκείνου μέσου που προκαλεί τα ηλεκτρικά και μαγνητικά φαινόμενα", να δεχθούμε δηλαδή την ερμηνεία του φωτός ως "ηλεκτρομαγνητικό κύμα". 
Στο εσωτερικό της ύλης, αλλά σε περιοχές όπου δεν υπάρχουν "ελεύθερα" φορτία ή "ελεύθερα" ρεύματα με την υπόθεση δηλαδή πως το υλικό είναι μη αγώγιμο και ισότροπο τα ηλεκτρόνια είναι δεσμευμένα από τα άτομα του υλικού και όλες οι διευθύνσεις είναι ισοδύναμες. Αυτό πραγματοποιείται στα απλά ισότροπα υλικά διηλεκτρικά όπως είναι το γυαλί. Σε αυτήν την περίπτωση ισχύουν οι σχέσεις: 
οι σχέσεις του Μάξγουελ γίνονται
Η μόνη διαφορά των τελευταίων σχέσεων με αυτών στο κενό, είναι ότι η ποσότητα formula_27 έχει αντικατασταθεί από το formula_28. Συνεπώς, σε ένα γραμμικό ομογενές υλικό τα ηλεκτρομαγνητικά κύματα διαδίδονται με ταχύτητα
που είναι πάντα μικρότερη από αυτή του φωτός.

</doc>
<doc id="43867" url="https://el.wikipedia.org/wiki?curid=43867" title="Κέλσος">
Κέλσος

Ο Κέλσος ήταν Έλληνας εθνικός φιλόσοφος ή Ρωμαίος φιλόσοφος , που έδρασε κατά το δεύτερο μισό του 2ου αι. μ.Χ., γνωστός κυρίως από το έργο του "Αληθής Λόγος", που γράφτηκε μεταξύ των ετών 170 ως 180 μ.Χ.
Η ταυτότητα του Κέλσου.
Οι πληροφορίες που έχουμε για τη ζωή του Κέλσου, του συγγραφέα του έργου "Αληθής Λόγος", είναι ελάχιστες. Τον 2ο αιώνα υπήρξαν και άλλοι πολέμιοι του χριστιανισμού με το όνομα "Κέλσος". Πιθανόν, πρόκειται για τον φιλόσοφο Κέλσο, φίλο του Λουκιανού, ο οποίος έζησε την εποχή που αυτοκράτωρ ήταν ο Μάρκος Αυρήλιος. Εντούτοις αυτό το συμπέρασμα αμφισβητείται καθώς ο φίλος του Λουκιανού ήταν γνωστός επικούρειος φιλόσοφος, ενώ ο συγγραφέας του "Αληθούς Λόγου" είναι σαφώς πλατωνιστής. Στην πραγματικότητα, έχουμε να κάνουμε με έναν εκλεκτικό φιλόσοφο, μια τάση η οποία ήταν διαδεδομένη μεταξύ των φιλοσόφων της ρωμαϊκής εποχής.
Αν και το "Αληθής Λόγος" στην αρχική του μορφή δεν έφτασε ποτέ σε μας, η ανασύνθεση του σε ποσοστό άνω του 80% έγινε δυνατή μέσα από τη διεξοδική ανασκευή των επιχειρημάτων του Κέλσου που ετοίμασε ο Ωριγένης στο απολογητικό του έργο "Κατά Κέλσου" (Contra Celsum).
Ο Ωριγένης και η απάντησή του στον Κέλσο.
Η γνωριμία του Ωριγένη με το έργο του Κέλσου έγινε γύρω στα 240 με 250 μ.Χ. όταν ο Αμβρόσιος του έστειλε ένα αντίγραφο του έργου του Κέλσου με την παράκληση να γράψει μια απάντηση σε αυτό. Ο Ωριγένης ανέλαβε να γράψει την απάντηση εκ μέρους όλου του χριστιανισμού στο έργο του "Κατά Κέλσου". Στα πλαίσια της εργασίας αυτής, ο Αλεξανδρινός θεολόγος παρέθετε τα ίδια τα λόγια του Κέλσου, σε αρκετά σημεία αυτολεξεί και σε κάποια άλλα μεταφέροντας τα σε πλάγιο λόγο, αλλάζοντας μόνο το υποκείμενο των ρημάτων ή των απαρεμφάτων (όπου λ.χ. ο Κέλσος έλεγε "οι Χριστιανοί..." ο Ωριγένης έγραφε "εμείς..."). Ο "Αληθής Λόγος", θεωρείται το πρώτο ελληνικό έργο αντιϊουδαϊκής και αντιχριστιανικής πολεμικής. Σύμφωνα με το Λεξικό Ελευθερουδάκη (1929): "«Ο Kέλσος επεχείρησε δια του "Αληθούς λόγου" να πείση τους Χριστιανούς να εγκαταλίπωσι την παράλογον και ταπεινήν θρησκείαν αυτών, ήτις θέτει αυτούς εκτός νόμου, και επανελθώσιν εις την θρησκείαν του κράτους προς το κοινόν αγαθόν και εαυτών και της πολιτείας»."
Ο Κέλσος, θεωρεί τον Θεό ως απόλυτη υπερβατική αρχή και ότι ο κόσμος δεν δημιουργήθηκε από τον Θεό, αλλά από "δαίμονες", στους οποίους περιλαμβάνονται οι άγγελοι και οι ήρωες. Πιστεύει ότι το χριστιανικό δόγμα είναι βάρβαρο συνονθύλευμα αρχαίων θρησκειών και φιλοσοφικών δοξασιών, και διδάσκεται από ανόητους και φαύλους. Κατηγορεί ως παράλογη και αφιλοσόφητη την πίστη ότι ο Θεός κατήλθε από τον ουρανό για να σώσει τους ανθρώπους, ενώ σκώπτει τους χριστιανούς για τις διαιρέσεις τους. Ταυτόχρονα, προσπαθεί να τους νουθετήσει να επανέλθουν στην αρχαία θρησκεία των Ολύμπιων θεών.
Το έργο του Κέλσου και η σημασία του.
Σε γενικές γραμμές το έργο του Κέλσου "Αληθής Λόγος", μπορεί να χωριστεί στα εξής βασικά μέρη:
Μέσα από το έργο του Ωριγένη, γίνεται κατανοητό πως ο Κέλσος ήταν ένα πρόσωπο χαρισματικό με μια τεράστια δεξαμενή γνώσεων από την οποία αντλούσε τα επιχειρήματά του, και παρουσίαζε μεγάλη επιδεξιότητα στο να ανιχνεύει τα αδύνατα σημεία του αντιπάλου και σε αυτά να στοχεύει. Είναι συντηρητικός στις τοποθετήσεις του, καθώς οι θέσεις του αντικατοπτρίζουν τις παραδοσιακές αξίες της εποχής του.
Πράγματι, η εγκυκλοπαιδική του μόρφωση ήταν εκτενής και περιλάμβανε γνώση του έργου αρκετών φιλοσόφων, εξοικείωση με τη θρησκεία, τα έθιμα και τις λατρευτικές τελετές αρκετών πολιτισμών, σε σημείο που να μπορεί να θεωρηθεί από τους πρώτους μελετητές του θρησκευτικού συγκρητισμού.
Ως απάντηση στο ερώτημα, τι οδήγησε τον Κέλσο στη συγγραφή του "Αληθούς Λόγου", έχουν διατυπωθεί αρκετές θεωρίες. Κάποιοι ισχυρίζονται ότι ο Κέλσος θεώρησε τον χριστιανισμό ως ένα κοινωνικό κίνδυνο και θέλησε να τον πολεμήσει με τον τρόπο αυτό. Στην περίπτωση αυτή, επομένως, η επιχειρηματολογία ενάντια στα δόγματα του Χριστιανισμού, ήταν λίγο πολύ δευτερεύουσας σημασίας.
Σύμφωνα με μια άλλη άποψη, το κύριο πρόβλημα του Κέλσου ήταν πως οι Χριστιανοί δεν πειθαρχούσαν στους νόμους της Ρωμαϊκής Αυτοκρατορίας και για το λόγο αυτό άξιζε να υποστούν επίθεση οι ίδιοι και η πίστη τους.
Έχει διατυπωθεί και η θεωρία πως ο Κέλσος σκόπευε να μειώσει την αξία του Χριστιανισμού στα μάτια των οπαδών του και έτσι να μπορέσει να τους επαναφέρει στις θρησκείες που υφίσταντο στην Ρωμαϊκή Αυτοκρατορία, ενώ ο ίδιος δεν φαινόταν να ανησυχεί για την δυνατότητα του Χριστιανισμού να εξαφανίσει την "ειδωλολατρεία".
Εντούτοις, είναι προφανές ότι ο Κέλσος ανησυχούσε για την αύξηση της χριστιανικής θρησκείας. Κατηγορεί τους Χριστιανούς για προσηλυτισμό εκείνων που επηρεάζονται εύκολα και επιτίθεται στις "παράνομες" συνήθειές τους να κάνουν μυστικές συγκεντρώσεις. Το κείμενο του Κέλσου δείχνει πως ο ίδιος είχε αντιληφθεί μια αυξανόμενη μετακίνηση του πληθυσμού προς τη νέα θρησκεία, γεγονός που έπρεπε να ελεγχθεί και να αντιμετωπιστεί. Έτσι μπορεί να εξηγηθεί η λεπτομερής καταγραφή των χριστιανικών δογμάτων και συμπεριφορών τις οποίες επιχείρησε να αντικρούσει.
Αν και η σάτιρα που περιλαμβάνει στην επιχειρηματολογία του φτάνει ως τον εμπαιγμό, τη διακωμώδηση και το σαρκασμό, επικεντρώθηκε στο στόχο του με μεγάλη σοβαρότητα και επιδεξιότητα, καθώς επιδίωξή του ήταν η αναίρεση και διάψευση του Χριστιανισμού μαζί με όλες τις παράλληλες λειτουργίες του.
Ως εκ τούτου, στην εργασία που μας παρέδωσε ο Ωριγένης, δεν βλέπουμε παρά έναν πόλεμο μέχρις εσχάτων ανάμεσα στην ελληνορωμαϊκή παγανιστική θρησκεία και την διαρκώς αυξανόμενη χριστιανική πίστη. Φαίνεται πως, αν ο Χριστιανισμός κατόρθωνε να επιβιώσει, η μελλοντική του πορεία θα ήταν εξασφαλισμένη.
Η επίθεση που εξαπολύει ο Κέλσος ενάντια στον Χριστιανισμό ήταν διαφορετική από κάθε άλλη προηγούμενη επίθεση ή αντίθεση για τις οποίες γνωρίζουμε. Το έργο "Αληθής Λόγος" δεν γράφτηκε για να ικανοποιήσει τις ανάγκες κάποιας τοπικής κατάστασης ή μιας σύντομης μεταβατικής περιόδου. Δεν στοχεύει σε κάποια μεμονωμένη διαδικασία ή δόγμα. Αντίθετα χτυπά στο κέντρο αλλά και στην περιφέρεια του Χριστιανισμού.
Επιτίθεται στα χριστιανικά δόγματα περί Θεού και σωτηρίας, καυτηριάζει τις μυστικές συναντήσεις των Χριστιανών αλλά και τις διαιρέσεις τους και ασκεί έντονη κριτική στην Παλαιά Διαθήκη. Αν και η αμφισβήτηση του προς την Π.Δ. δεν στηρίζεται σε υπομονετική και λεπτομερή έρευνα, είναι βέβαιο πως ο ίδιος γνωρίζει καλά τη σχέση ανάμεσα στον Χριστιανισμό και την Π.Δ. και για το λόγο αυτό χτυπά εξίσου και εκείνη σε μια προσπάθεια να διαλύσει τις βάσεις ώστε να καταρρεύσει ολόκληρο το οικοδόμημα. Κατηγορεί τους Χριστιανούς επειδή έχουν αποστασιοποιηθεί από την παραδοσιακή Ιουδαϊκή θρησκεία. Αμφισβητεί τα χριστιανικά Ευαγγέλια, καθώς θεωρεί ότι αποτελούν αναξιόπιστες μαρτυρίες που κατέγραψαν και μεταβίβασαν οι ίδιοι οι Χριστιανοί.
Χαρακτηρίζει τον Χριστό ως μάγο και απατεώνα και επιχειρηματολογεί κατά της ενανθρώπησης του Θεού και της ανάστασής του. Κάποια θαύματα του Ιησού τα θεωρεί ως μυθοπλασίες των μαθητών του, ενώ γενικότερα δεν τα απορρίπτει ως γεγονότα καθώς τα θεωρεί αποτέλεσμα των μαγικών δυνάμεων που ασκούσε ο Ιησούς.
Διακωμωδεί και περιφρονεί τους χριστιανούς, οι οποίοι θεωρεί ότι στερούνται και της παραμικρής παιδείας. Τονίζει την τάση των Χριστιανών να επιδίδονται σε σχίσματα και αιρέσεις, ενώ στο κλείσιμο του έργου, τους καλεί να υποστηρίξουν τον Αυτοκράτορα και να συστρατευθούν μαζί του ("8:73"), αλλά και να αποδεχθούν τη συνδιοίκηση του στρατού ("8:73") και τη διακυβέρνηση ακόμη της πατρίδας ("8:75"), το οποίο βέβαια για τους τότε χριστιανούς θα σήμαινε αποδοχή τη λατρείας του Αυτοκράτορα ως θεού ("8:65"), συμμετοχή σε διαδικασίες απόδoσης λατρείας σε "ειδωλολατρικές θεότητες" ("8:66") και ορκωμοσία στον Αυτοκράτορα ως σε θεό ("8:65", "8:67").
Ο Κέλσος ακόμη υποστηρίζει ότι ο Ιησούς είχε μελετήσει τον Πλάτωνα και ότι ο χριστιανισμός έλαβε πολλά στοιχεία από την ελληνική φιλοσοφία, αλλά τα διέστρεψε.
Ο Ωριγένης σχολιάζει σχετικά με τον Κέλσο:
Κριτική του έργου του.
Ένα από τα μεγάλα του σφάλματα, το οποίο σε αρκετά σημεία αποδυναμώνει την κριτική του, είναι ότι δεν κατάφερε να διαχωρίσει τις θέσεις της επίσημης Χριστιανικής Εκκλησίας από τις αιρέσεις και κυρίως από τις τάσεις του Γνωστικισμού και φαίνεται να τις αντιμετωπίζει ισότιμα. Το σημείο αυτό το τονίζει ιδιαίτερα ο Ωριγένης, ο οποίος και το χρησιμοποιεί ως αφορμή για να απορρίψει αρκετά σημεία της κριτικής του Κέλσου.

</doc>
<doc id="43869" url="https://el.wikipedia.org/wiki?curid=43869" title="Ιός (Ηλεκτρονικοί υπολογιστές)">
Ιός (Ηλεκτρονικοί υπολογιστές)



</doc>
<doc id="43876" url="https://el.wikipedia.org/wiki?curid=43876" title="Θεοδώρα η πορφυρογέννητη">
Θεοδώρα η πορφυρογέννητη



</doc>
<doc id="43878" url="https://el.wikipedia.org/wiki?curid=43878" title="Πατριάρχης Νικηφόρος Α΄">
Πατριάρχης Νικηφόρος Α΄

Ο Νικηφόρος Α΄ (758 - 5 Απριλίου 828) ήταν Πατριάρχης Κωνσταντινουπόλεως από το 806 έως το 815. 
Γεννήθηκε στην Κωνσταντινούπολη. Γιος του Θεοδώρου και της Ευδοκίας, μεγάλωσε σε μια αυστηρά ορθόδοξη οικογένεια, η οποία υπέφερε από την εικονομαχία. Ο πατέρας του, γραμματέας του Αυτοκράτορα Κωνσταντίνου του Κοπρώνυμου, εκδιώχθηκε για την εικονολατρία του. Απέκτησε μεγάλη παιδεία και ανέλαβε τη διοίκηση του πτωχοκομείου της Πόλης.
Ενώ ήταν ακόμη νέος, προσπάθησε να αναβιώσει την παράδοση της ιστοριογραφίας στα αρχαία ελληνικά. Έγραψε το έργο "Ιστορία σύντομος από της Μαυρικίου Βασιλείας", μια μέτρια προσπάθεια που όμως διακρίνεται για την ψύχραιμη θεώρηση των ταραγμένων γεγονότων που έζησε σαν πρωταγωνιστής μέχρι το έτος 769 (το πρωτότυπο και νεοελληνική μετάφραση της Λίνας Κωσταρέλη στις εκδόσεις «Κανάκης» 1994).
Μετά το θάνατο του Πατριάρχη Ταράσιου, ο Νικηφόρος επελέγη από τον ομώνυμό του Αυτοκράτορα, αν και λαϊκός ακόμη, ως νέος Πατριάρχης, την Κυριακή του Πάσχα, 12 Απριλίου 806. Το γεγονός αυτό, η ανάρρηση λαϊκού στον Πατριαρχικό Θρόνο, είχε συμβεί και με τον προκάτοχό του Πατριάρχη Ταράσιο, προκάλεσε όμως την οργή κληρικών και μοναχών, με επικεφαλής τον Θεόδωρο το Στουδίτη και τον Αρχιεπίσκοπο Θεσσαλονίκης Ιωσήφ. Η εκκλησιαστική έριδα συνεχίστηκε κατά τη διάρκεια της πατριαρχίας του.
Αγωνίστηκε για την τιμή και την προσκύνηση των εικόνων. Όταν όμως έγινε Αυτοκράτορας ο Λέων Ε΄ ο Αρμένιος, τον έπαυσε, τον εξόρισε και τον φυλάκισε. Μετά το θάνατο του Λέοντα, ο Νικηφόρος επανήλθε στην Κωνσταντινούπολη. Ο νέος Αυτοκράτορας Μιχαήλ Β' υποσχέθηκε να τον επαναφέρει στο Θρόνο, υπό την προϋπόθεση ότι δε θα ανακινήσει εκ νέου το θέμα της αναστήλωσης των εικόνων. Τον έφερε μάλιστα γύρω από το ίδιο τραπέζι με τον Θεόδωρο Στουδίτη, χωρίς όμως επιτυχία. Ο Νικηφόρος αρνήθηκε και εξορίστηκε εκ νέου.
Πέθανε εξόριστος στη Μονή του Αγίου Θεοδώρου στις 2 Ιουνίου 828. Αργότερα ανακηρύχθηκε άγιος. Τα λείψανά του μεταφέρθηκαν από τον Πατριάρχη Μεθόδιο στην Κωνσταντινούπολη και ετάφησαν στο Ναό των Αγίων Αποστόλων στις 13 Μαρτίου του 874. Η μνήμη του τιμάται από την Ορθόδοξη Εκκλησία στις 2 Ιουνίου και η ανακομιδή των λειψάνων του από την Ορθόδοξη και την Καθολική Εκκλησία στις 13 Μαρτίου.

</doc>
<doc id="43879" url="https://el.wikipedia.org/wiki?curid=43879" title="Μπέρμιγχαμ">
Μπέρμιγχαμ

Το Μπέρμιγχαμ (αγγλικά: "Birmingham") είναι πόλη του Ηνωμένου Βασιλείου στην κομητεία των Δυτικών Μίντλαντς κι έχει πληθυσμό περίπου 1.000.000 κατοίκων (2005) ενώ στην ευρύτερη μητροπολιτική περιοχή οι κάτοικοι φτάνουν τους 3.683.000. Οι κάτοικοι του Μπέρμιγχαμ αποκαλούνται "Brummies", καθώς συχνά η ίδια η πόλη αποκαλείται με το λαϊκό προσωνύμιο "Brum". Η πόλη έγινε γνωστή ως «θερμοκήπιο» της Βιομηχανικής Επανάστασης στη Μεγάλη Βρετανία.
Ιστορία.
Το Μπέρμιγχαμ έχει ιστορία μιας χιλιετίας. Αρχικά, η περιοχή του Μπέρμιγχαμ υπήρξε ρωμαϊκή επαρχία με στρατιωτικές οδούς κι ένα μεγάλο φρούριο. Στις αρχές του Μεσαίωνα, το Μπέρμιγχαμ ήταν ένα μικρό αγγλοσαξονικό αγροτικό χωριό, ενώ τον 12ο αιώνα της δόθηκε άδεια για τη δημιουργία κεντρικής αγοράς, στην περιοχή που με τον καιρό έγινε γνωστή ως Bull Ring, κι έτσι σύντομα εξελίχθηκε σε μια μικρή αλλά ανθηρή εμπορική πόλη.
Το 16ο αιώνα, το Μπέρμιγχαμ αξιοποίησε τις πηγές σιδήρου και γαιάνθρακα με την ίδρυση μεταλλευτικών βιομηχανιών. Τον 17ο αιώνα, η πόλη απέκτησε φήμη για την κατασκευή όπλων, με τα οποία εφοδίαζε τον στρατό του Όλιβερ Κρόμγουελ κατά τον Εμφύλιο Πόλεμο. 
Κατά τη Βιομηχανική Επανάσταση, από τα μέσα του 18ου αιώνα και μετά, το Μπέρμιγχαμ εξελίχτηκε σε σημαντικό βιομηχανικό κέντρο. Αντίθετα με άλλες βιομηχανικές πόλεις της Αγγλίας, όπως το Μάντσεστερ, η βιομηχανία του Μπέρμιγχαμ στηριζόταν σε μικρά εργαστήρια παρά σε μεγάλες βιομηχανικές μονάδες. Επίσης, το 1837 η πόλη απέκτησε σιδηροδρομική γραμμή, που διευκόλυνε τις συγκοινωνίες με κάθε περιοχή της Μεγάλης Βρετανίας.
Κατά τη βικτωριανή εποχή, ο πληθυσμός του Μπέρμιγχαμ αυξήθηκε σημαντικά και ξεπέρασε τους 500.000 κατοίκους : έτσι έγινε η δεύτερη σε πληθυσμό πόλη της Αγγλίας κι η τρίτη στη Βρετανία μετά τη Γλασκώβη και το Λονδίνο. Η σημασία του Μπέρμιγχαμ οδήγησε τη Βασίλισσα Βικτωρία να του απονείμει τον τίτλο της "πόλης" το 1889. Το 1900 ιδρύθηκε και το Πανεπιστήμιο του Μπέρμιγχαμ.
Το Μπέρμιγχαμ λέγεται ότι υπήρξε η γενέθλιος πόλη των πυρηνικών όπλων, καθώς μεγάλο τμήμα της έρευνας για πυρηνικό εξοπλισμό διεξήχθη στο Πανεπιστήμιο του Μπέρμιγχαμ κατά τη δεκαετία του '40. Κατά τον Β΄ Παγκόσμιο Πόλεμο, η πόλη υπέστη μεγάλες καταστροφές από τους βομβαρδισμούς. Το κέντρο της πόλης επανοικοδομήθηκε στις δεκαετίες του '50 και του '60 με πολλά κτίρια, που στέγαζαν γραφεία, οδικές δακτυλίους και υπόγειους δρόμους, με αποτέλεσμα το Μπέρμιγχαμ να αποκτήσει τη φήμη της "άσχημης πόλης" και να περιγράφεται συχνά ως "ζούγκλα του μπετόν"..
Ωστόσο, στις τελευταίες δεκαετίες το Μπέρμιγχαμ άλλαξε πρόσωπο, καθώς στο κέντρο της πόλης αποκαταστάθηκαν κι αναπαλαιώθηκαν δρόμοι, κτίρια και κανάλια, ενώ κατεδαφίστηκε και επανασχεδιάστηκε η περιοχή γύρω από το εμπορικό κέντρο Bull Ring.
Αδελφοποιημένες πόλεις.
Το Μπέρμιγχαμ έχει αδελφοποιηθεί με άλλες πόλεις, όπως:

</doc>
<doc id="43882" url="https://el.wikipedia.org/wiki?curid=43882" title="Πανταζής Κοντομίχης">
Πανταζής Κοντομίχης

Ο Πανταζής Κοντομίχης (1924 - 2005) ήταν Έλληνας φιλόλογος και συγγραφέας με πλούσιο έργο πάνω στη λαογραφία και την ιστορία του νησιού της Λευκάδας.
Βιογραφία.
Γεννήθηκε στον Κάββαλο Λευκάδας, όπου και μεγάλωσε, ενώ αργότερα μετακόμισε στην Αθήνα για να συνεχίσει τις σπουδές του. Το 1950 αποφοίτησε από τη Φιλοσοφική Σχολή Αθηνών με πτυχίο Ιστορίας και Αρχαιολογίας. Εμφανίστηκε για πρώτη φορά στα γράμματα το 1946 γράφοντας χρονογραφήματα στην εφημερίδα "Φοιτητική Φωνή", ενώ το 1964 εξέδωσε το πρώτο του βιβλίο με τίτλο "Το Νεοελληνικό Θέατρο στη Λευκάδα". 
Υπηρέτησε σαν εκπαιδευτικός για περισσότερα από 30 χρόνια ενώ παράλληλα υπήρξε ακούραστος ερευνητής του Ιστορικού Αρχείου Λευκάδας, αντλώντας πληροφορίες για την ιστορία, τις λαϊκές παραδόσεις και τον πολιτισμό του νησιού. Έγραψε δεκάδες βιβλία, η συντριπτική πλειονότητα των οποίων με θέμα την ιδιαίτερη του πατρίδα.

</doc>
<doc id="43884" url="https://el.wikipedia.org/wiki?curid=43884" title="Γερμανικά πανεπιστήμια ελίτ">
Γερμανικά πανεπιστήμια ελίτ

Πανεπιστήμια ελίτ (γερμανικά: "Eliteuniversität") είναι ανεπίσημος (από το κράτος) τίτλος για επιλεγμένα πανεπιστημιακά ιδρύματα έρευνας της Γερμανίας. Το επίσημο όνομα είναι πανεπιστήμιο της "τελειότητας στην έρευνα". Ο τίτλος δίνεται στα πανεπιστήμια που διακρίνονται στην Πρωτοβουλία Αριστείας και λαμβάνουν επιπλέον κρατική επιχορήγηση με βάθος πενταετίας. 
Σε αντίθεση με αμερικανικά ή βρετανικά πανεπιστήμια ελίτ, τα όποια είναι διεθνούς ποιότητας και στην έρευνα και στη διδασκαλία, υπάρχει στη Γερμανία ελεύθερη πρόσβαση σε αυτά για όλους τους ενδιαφερόμενους φοιτητές. Επίσης αυτός ο τίτλος αναφέρεται μόνο στην έρευνα αλλά όχι στη διδασκαλία, η οποία μπορεί να αποδιοργανωθεί συχνά λόγω των τεράστιων αριθμών σπουδαστών στις διαλέξεις και αφορά την ερευνητική ποιότητα και τη χρηματοδότησή της σε εθνική βάση. 
Ιστορικό.
Ήδη η κυβέρνηση του Γκέρχαρντ Σρέντερ (1998-2005) είχε προτείνει τη δημιουργία πανεπιστημίων ελίτ κατά αμερικανικά πρότυπα ώστε να διασφαλιστεί η ανταγωνιστικότητα των γερμανικών πανεπιστημίων στο μέλλον. Το θέμα ξεχάστηκε για κάποιο χρονικό διάστημα, ωσότου η νεοεκλεγείσα κυβέρνηση της Άνγκελα Μέρκελ επανέφερε το ζήτημα στο προσκήνιο. 
Το 2006 τρία γερμανικά ανώτατα εκπαιδευτικά ιδρύματα απέκτησαν τον ανεπίσημο τίτλο του «Πανεπιστημίου Ελίτ» που κανονικά ονομάζεται "Πανεπιστήμιο τελειότητας". Ο τίτλος αυτός συνδέεται με επιπλέον χρηματικές κρατικές επιχορηγήσεις ως επιβράβευση των ιδρυμάτων αυτών για τη συνεισφορά τους στην επιστημονική έρευνα. To ύψος των επιχορηγήσεων φτάνει μέχρι και τα 300 εκατομμύρια ευρώ. Τον Οκτώβριο του 2007 ανακοινώθηκαν τα ονόματα έξι ακόμα πανεπιστημίων που προστέθηκαν στη λίστα.
Τα γερμανικά "πανεπιστήμια τελειότητας".
Τα εννέα πανεπιστήμια που κατείχαν αυτόν τον τίτλο για την περίοδο 2007-2012 είναι:
Τέσσερα από τα εννέα πανεπιστήμια ήταν της Βάδης- Βυρτεμβέργης, κρατίδιο με τη μεγαλύτερη πανεπιστημιακή παράδοση στη χώρα και δύο από τα εννέα της Βαυαρίας. 
Το 2012 κατέκτησαν τον τίτλο τα εξής 11 πανεπιστήμια: 
Εκτός αυτών των πανεπιστημίων θα τιμηθούν με διακρίσεις και επιπλέον χρηματοδοτήσεις Σχολές Αποφοίτων ("γερμαν. Graduiertenschulen") καθώς και Κορυφαία Ερευνητικά Κέντρα ("γερμαν. Spitzenforschungszentren ή Exzellenzcluster") που αποτελούν μέρη ορισμένων πανεπιστημίων. 
Στις Σχολές Αποφοίτων συγκαταλέγονται σχολές από: 
Στα Κορυφαία Ερευνητικά Κέντρα συναντάμε ιδρύματα από:
Κριτική.
Η συχνη χρήση του όρου - συγκεκριμένα στα γερμανικά μέσα, επιπλέον, από τα πανεπιστήμια οι ίδιοι - για όλο και περισσότερα πανεπιστήμια διαβρώνει τη σκέψη της ελίτ και παράγει μια τέτοια διαστρεβλωμένη εικόνα, η οποία οδηγεί στο "ad absurdum". Μια εμπειρική μελέτη των διαφορετικών μέσων σημαίνει ότι εν τω μεταξύ αυτός ο όρος " μέσα σε όλες τις κοινωνικές σειρές για λόγους - και δυστυχώς χρησιμοποιείται με έναν λανθασμένο τρόπο.
Παρακαταθήκη πρώτου κύκλου.
Εκτός συναγωνισμού στον πρώτο κύκλο (2007-2012) βρέθηκαν μερικά ιστορικά πανεπιστημιακά ιδρύματα της χώρας, όπως: 
Ο Πρόεδρος του Επιστημονικού Συμβουλίου Peter Strohschneider δήλωσε ότι αυτή τη φορά επιλέχθηκαν διαφορετικά είδη πανεπιστημίων. Το φάσμα φτάνει από μικρά, εξειδικευμένα πανεπιστήμια μέχρι σε πολύ μεγάλα. Επίσης επιλέχθηκαν κατά κύριο όρο ιδρύματα με δυνατές ανθρωπιστικές και κοινωνιολογικές σχολές, σε αντίθεση με τον προηγούμενο γύρο όπου ιδρύματα με τεχνολογικό προσανατολισμό είχαν τον πρώτο λόγο.
Όσον αφορά τη γεωγραφική κατανομή είναι αξιοσημείωτο ότι μονάχα ένα από τα πανεπιστήμια της Πρώην Ανατολικής Γερμανίας βρέθηκε στην τελική οκτάδα (το Πανεπιστήμιο Humboldt του Βερολίνου), ενώ ιδρύματα από το Νότο της χώρας (Βαυαρία, Βάδη-Βυρτεμβέργη) υπερτερούν αριθμητικά των υπολοίπων.

</doc>
<doc id="43886" url="https://el.wikipedia.org/wiki?curid=43886" title="Νεκτάριος Ιεροσολύμων">
Νεκτάριος Ιεροσολύμων

Ο Νεκτάριος (κατά κόσμον "Νικόλαος Πελοπίδης", 1602 - 14 Ιουλίου 1676) ήταν Πατριάρχης Ιεροσολύμων από το 1661 ως το 1669.
Βιογραφικά στοιχεία.
Γεννήθηκε στο Βενεράτο της επαρχίας Τεμένους στην Κρήτη το 1602 (ή 1605) και ο πατέρας του είχε καταγωγή από την Πελοπόννησο. Μαθήτευσε στα Χανιά δίπλα στον Μελέτιο Μακρή, δάσκαλο του σχολείου του Σιναϊτικού μετοχίου. Σπούδασε στη Μονή Σινά, όπου και εκάρη μοναχός παίρνοντας το όνομα Νεκτάριος. Σε ηλικία 35 ετών μαθήτευσε στη Αθήνα κοντά στον νεο-αριστοτελικό Θεόφιλο Κορυδαλλέα και έγινε έτσι ένας από τους πιο μορφωμένους κληρικούς του 17ου αιώνα.
Το 1660, επιστρέφοντας από την Κωνσταντινούπολη στη Μονή Σινά, εξελέγη ηγούμενος της Μονής. Και, καθ'οδόν προς τα Ιεροσόλυμα για να χειροτονηθεί, πληροφορήθηκε ότι εξελέγη Πατριάρχης από Σύνοδο που συνήλθε στην Κωνσταντινούπολη στις 25 Ιανουαρίου 1661 και η οποία ασχολήθηκε και με το θέμα των προσόντων που πρέπει να διαθέτει ο Πατριάρχης Ιεροσολύμων.
Ενθρονίστηκε τον Απρίλιο του 1661. Περιγράφεται ως άνθρωπος περισσότερο θεωρητικός, γι’αυτό δεξί του χέρι στην διακυβέρνηση της εκκλησίας των Ιεροσολύμων ήταν ο αρχιδιάκονος, και μετέπειτά διάδοχός του, Δοσίθεος. Έναν χρόνο μετά την εκλογή του, κατά την συνήθεια της εποχής, ξεκίνησε περιοδείες για την συγκέντρωση χρημάτων. Μετέβη στη Μολδοβλαχία και την Ουγγροβλαχία, επιστρέφοντας στην έδρα του το 1665 με αξιόλογα ποσά και πολύτιμα κειμήλια για τον Ναό της Αναστάσεως: Πολύτιμο σταυρό σε ανάστημα ανθρώπου, θήκη για τίμιο ξύλο, θήκες για άγια λείψανα και Ιερά σκεύη. Κατόπιν ασχολήθηκε με την υπεράσπιση των δικαιωμάτων του Πατριαρχείου έναντι των αλλοδόξων (κυρίως Λατίνων).
Το 1668 ζήτησε να απαλλαγεί των καθηκόντων του λόγω γήρατος και στις 23 Ιανουαρίου 1669 εξελέγη διάδοχός του ο Αρχιεπίσκοπος Καισαρείας Δοσίθεος από Σύνοδο που συνήλθε στο Αγιοταφιτικό μετόχιο της Κωνσταντινούπολης υπό την προεδρία του. Ο ίδιος παρέμεινε στα Ιεροσόλυμα, συμμετείχε μάλιστα και στη Σύνοδο των Ιεροσολύμων το 1672.
Πέθανε στις 14 Ιουλίου του 1676.
Έργα του.
Ο Νεκτάριος συνέγραψε έργο εναντίον του Πρωτείου του Πάπα, στο οποίο συνέλεξε όσα είχαν κατά καιρούς γραφτεί από συγγραφείς της Ανατολικής Εκκλησίας για να το αντικρούσουν. Δημοσιεύθηκε το 1682 στο Ιάσιο από τον διάδοχό του, Δοσίθεο.
Χάρη στις προσπάθειες του Νεκταρίου δημοσιεύθηκε στην ελληνική γλώσσα στην Ολλανδία το 1662 το "Expositio fidei", γνωστό ως «Ορθόδοξη Ομολογία» του Πέτρου Μογίλα, μια περιγραφή της Ορθοδοξίας με τη μορφή ερωταποκρίσεων που εγκρίθηκε από τους Ανατολικούς Πατριάρχες το 1643.

</doc>
<doc id="43888" url="https://el.wikipedia.org/wiki?curid=43888" title="Πανεπιστημίου Πατρών">
Πανεπιστημίου Πατρών



</doc>
<doc id="43892" url="https://el.wikipedia.org/wiki?curid=43892" title="Μπαμπ ελ Μαντέμπ">
Μπαμπ ελ Μαντέμπ

&lt;br&gt;
Τα στενά που ενώνουν την Ερυθρά θάλασσα με τον Ινδικό Ωκεανό (Κόλπος του Άντεν) ονομάζονται στενά του Μπαμπ ελ Μαντέμπ ή διαφορετικά από τους ιστορικούς χρόνους Οι Πύλες των Δακρύων.

</doc>
<doc id="43896" url="https://el.wikipedia.org/wiki?curid=43896" title="Kaiser Chiefs">
Kaiser Chiefs

Οι Kaiser Chiefs είναι Αγγλικό new wave ροκ συγκρότημα από το Λιντς, που δημιουργήθηκε στις αρχές του 2000. Δημιουργήθηκαν από τους σχολικούς φίλους Νικ Χόντγκσον, Σάιμον Ριξ και Νικ Μπέινς. Αργότερα ενώθηκαν μαζί τους ο Άντριου Γουάιτ και ο πτυχιούχος της σχολής τεχνών Ρικ Γουίλσον, οι οποίοι είχαν ξεκινήσει να τραγουδάνε με μια tribute band των Rolling Stones. Αρχικά ονομάστηκαν Parva. Μετά την μετονομασία τους σε Kaiser Chiefs το 2002, το συγκρότημα είχε έναν ισχυρό αντίκτυπο στη βρετανική μουσική σκηνή, που κατέληξε στο να κερδίσουν τρία Βρετανικά μουσικά βραβεία στις κατηγορίες: Καλύτερο μουσικό συγκρότημα, Best British Rock Act και Best Live Act το 2006. Το πρώτο τους σιγκλ "Oh My God" κυκλοφόρησε το 2004. Ούτε αυτό, ούτε το επόμενο του "I Predict a Riot", κέρδισαν μια ξεχωριστή θέση στα chart. Η πλειοψηφία των ανθρώπων δεν γνώριζε ότι αυτά τα τραγούδια κυκλοφορούσαν πριν από την επιτυχημένη επανακυκλοφορία του "Oh My God" το 2005. Το συγκρότημα, ακόμα, ο επανακυκλοφόρησε το "I Predict a Riot" μετά από ο αυξανόμενη αποδοχή του "Oh My God" και του "Everyday I Love You Less and Less".
Το πιο επιτυχημένο τραγούδι μέχρι σήμερα είναι το "Ruby" που έπιασε την θέση 1 στις 25 Φεβρουαρίου 2007.
Το πρώτο άλμπουμ "Employment" κυκλοφόρησε το 2005. Ένα δεύτερο άλμπουμ, με το όνομα "Yours Truly, Angry Mob" κυκλοφόρησε στις 26 Φεβρουαρίου του 2007.
Η πρώτη μεγάλη εμφάνιση σε φεστιβάλ των Kaiser Chiefs ήταν το διπλό Ρέντινγκ και το Φεστιβάλ του Λιντς στις 27 Αυγούστου 2004 και το επόμενο έτος, στις 16 Μαΐου του 2005, εμφανίστηκαν στο Pinkpop Festival στο Λάντγκραφ, της Ολλανδίας. Μετά από αυτά, τα πράγματα εξελίχθηκαν γρήγορα. Άνοιξαν τη συναυλία του Live 8 στη Φιλαδέλφεια στις 2 Ιουλίου 2005, μια από τις δυο μοναδικές βρετανικές εμφανίσεις στο lineup (οι Def Leppard ήταν η άλλη). Ερμήνευσαν τα "I Predict a Riot", "Everyday I Love You Less" "and Less" και "Oh My God".
Ο Ιούνιος του 2005 τους βρήκε headliners τίτλος στο May Ball του Queens' Κολέγιο του Κέμπριτζ, πριν την επευφημημένη εμφάνιση τους στο βροχερό Γκλαστόνμπερι Φεστιβάλ κατά τη διάρκεια του ίδιου μήνα, ενώ στην εμφάνιση τους τον Αύγουστο στο V Festival χαρακτηρίστηκαν ως ένα πολύ ενθουσιώδες σύνολο, αν και ο Ρικ Γουίλοον είχε το πόδι του στον γύψο. Ξεκίνησαν την Βρετανική τους περιοδεία, η οποία υποστηρίχθηκε από τους Maxïmo Park και τους The Cribs. Η πρώτη τους αμερικανική περιοδεία (με τους The Cribs) έγινε το καλοκαίρι του 2005, και την ακολούθησαν μερικές ακόμα εμφανίσεις στο Foozer tour. Αυτό ακολουθήθηκε με το άνοιγμα των συναυλιών των Foo Fighters κατά τη διάρκεια της Αυστραλιανής τους περιοδείας τον Δεκέμβριο του 2005. Έπαιξαν επίσης στον Jools Holland και στο ακροατήριό του στις 31 Δεκεμβρίου του 2005.
Το 2006 επίσης ήταν ένα έτος με λίγες εμφανίσεις, δεδομένου ότι το συγκρότημα άρχισε να ηχογραφεί το νέο άλμπουμ του τον Αύγουστο. Την 1η Μαρτίου, το συγκρότημα έπαιξε στη μεγαλύτερη headline συναυλία του ever στη μουσική σκηνή του Άμστερνταμ (Heineken Music Hall) στην Ολλανδία, παίζοντας μπροστά σε ένα κοινό πάνω από 5.500 ανθρώπους. Αυτή το σόου ήταν μέρος της Ευρωπαϊκής περιοδείας τους το Φεβρουάριο και το Μάρτιο. Τον Απρίλιο έπαιξαν σε διάφορα shows στη Βρετανία, που ακολουθήθηκε από διάφορα φεστιβάλ τον Ιούνιο και τον Ιούλιο, συμπεριλαμβανομένων των Pinkpop, Rock Am Ring, Rock Werchter, και του σημαντικότερου Ρέντινγκ και Φεστιβάλ του Λιντς, που εκμεταλλεύτηκαν άλλη μια ευκαιρία να παίξουν στην πόλη τους. Έπαιξαν διάφορα από το μεγαλύτερες επιτυχίες τους (μέχρι σήμερα), συμπεριλαμβανομένων των "Time Honoured Tradition", "Na Na Na Na Naa", "Oh My God", "Everyday I Love You Less and Less" και "I Predict a Riot". Προς το τέλος του 200] έκαναν μια περιοδεία σε κλαμπς της Ευρώπης, σε Γαλλία, Βέλγιο, Ολλανδία, Γερμανία, Ιταλία, Ισπανία, Δανία και Ελλάδα. Σε αυτή την περιοδεία, οι Kaiser Chiefs ερμήνευσαν τραγούδια όπως τα "Highroyds" και "Heat Dies Down" που περιλαμβάνονται στο νέο άλμπουμ "Yours Truly, Angry Mob". Το σιγκλ "Ruby" είναι πάρει σημαντικό airplay στους ραδιοσταθμούς σε όλο τον κόσμο.
Ακόμα, είναι γνωστοί ως σκληροπυρηνικοί οπαδοί της Λιντς Γιουνάιτεντ, και έχουν παρεκκλίνει από τις περιοδείες τους πολλές φορές για να ενισχύσουν την αγαπημένη τους ποδοσφαιρική ομάδα.

</doc>
<doc id="43897" url="https://el.wikipedia.org/wiki?curid=43897" title="Kaiser chiefs">
Kaiser chiefs



</doc>
<doc id="43957" url="https://el.wikipedia.org/wiki?curid=43957" title="Α.Π.Σ. Κεραυνός Κερατέας">
Α.Π.Σ. Κεραυνός Κερατέας

Ο Αθλητικός Ποδοσφαιρικός Σύλλογος Κεραυνός Κερατέας ήταν ποδοσφαιρικός σύλλογος με έδρα την Κερατέα και επίσημο έτος ίδρυσης το 1928. Το 2019 ανέστειλε τη λειτουργία του.
Ιστορικό.
Ο Α.Π.Σ. Κεραυνός Κερατέας ιδρύθηκε το 1926 και το 1928 αναγνωρίστηκε επίσημα από το Πρωτοδικείο. Αγωνίστηκε όλα τα επόμενα χρόνια ως ανεξάρτητο σωματείο και το 1961 αναγνωρίστηκε επίσημα από την Ε.Π.Ο. με αριθμό μητρώου 938 και εντάχθηκε στη δύναμη της Ε.Π.Σ. Αθηνών, ξεκινώντας την επίσημη αγωνιστική του πορεία στα πρωταθλήματα τη σεζόν 1961-62. Το 2003 εντάχθηκε στη δύναμη της νεοσύστατης τότε Ε.Π.Σ. Ανατολικής Αττικής.
Τη σεζόν 1978-79 κατέκτησε το πρωτάθλημα του ομίλου του στη Β΄ Κατηγορία και κέρδισε την άνοδο στην Α΄ Κατηγορία της Ε.Π.Σ. Αθηνών για πρώτη φορά. Κατά την πρώτη του παρουσία στην Α΄ ΕΠΣΑ τη σεζόν 1979-80 κατέκτησε το πρωτάθλημα του ομίλου του και κέρδισε την άνοδο στην Εθνική ερασιτεχνική κατηγορία. Στο πρωτάθλημα της Εθνικής ερασιτεχνικής κατηγορίας, ως τρίτη τη τάξει εθνική κατηγορία, αγωνίστηκε τις χρονιές 1980-81 και 1981-82, ενώ από τη σεζόν 1982-83 μέχρι και τη σεζόν 1986-87 αγωνίστηκε στην Εθνική ερασιτεχνική κατηγορία, ως 4η τη τάξει εθνική κατηγορία και μετέπειτα Δ΄ Εθνική. 
Τη σεζόν 1988-89 αναδείχθηκε υπερπρωταθλητής Ε.Π.Σ Αθηνών και κέρδισε την άνοδο στην Δ΄ Εθνική κατηγορία. Στην Δ΄ Εθνική αγωνίστηκε από τη σεζόν 1989-90 μέχρι και τη σεζόν 1993-94, όποτε και υποβιβάστηκε για να επανέλθει ξανά το 2005, ως πρωταθλητής της Α΄ Ε.Π.Σ. Ανατολικής Αττικής της περιόδου 2004-05. Αγωνίστηκε στην Δ΄ Εθνική μέχρι και τη σεζόν 2007-08, όποτε και κατέκτησε το πρωτάθλημα του 9ου ομίλου και κέρδισε την άνοδο στην Γ΄ Εθνική κατηγορία. Στο επαγγελματικό πρωτάθλημα της Γ΄ Εθνικής συμμετείχε τις χρονιές 2008-09, 2009-10 και 2010-11, με την τελευταία να αποχωρεί από το πρωτάθλημα. Το καλοκαίρι του 2011 δε δήλωσε συμμετοχή στο πρωτάθλημα της Δ΄ Εθνικής και υποβιβάζεται απευθείας στο πρωτάθλημα της Ε.Π.Σ. Ανατολικής Αττικής.
Ακολούθως, από τη σεζόν 2011-12 μέχρι και τη σεζόν 2018-19 αγωνίστηκε στην Α΄ ΕΠΣΑΝΑ. Το καλοκαίρι του 2019 δήλωσε αποχώρηση από το πρωτάθλημα της Α΄ ΕΠΣΑΝΑ και κατόπιν ανέστειλε τη λειτουργία του. Παρέα παραγόντων αποφάσισαν στη δημιουργία ενός νέου συλλόγου που θα εκπροσωπεί την πόλη την Κερατέα στο ποδόσφαιρο, δημιουργώντας έτσι τον «Α.Ο. Κερατέας» που αναγνωρίστηκε επίσημα από την Ε.Π.Ο. με αριθμό μητρώου 6672 και ξεκίνησε την αγωνιστική του πορεία από το πρωτάθλημα της Γ΄ ΕΠΣΑΝΑ, απαλλαγμένο πλέον από χρέη όπως είχαν δημιουργηθεί στον ιστορικό Κεραυνό Κερατέας που διαλύθηκε.
Τίτλοι και διακρίσεις.
Τίτλοι.
1 Πρωτάθλημα Δ' Εθνικής: 2007-2008
1 Κύπελλο Ελλάδος Ερασιτεχνών: 2004-2005
1 Πρωτάθλημα Α' Ε.Π.Σ.ΑΝ.Α: 2004-2005
2 Πρωταθλήματα Α΄ Ε.Π.Σ.Α: 1979-1980, 1988-1989
1 Πρωτάθλημα Β΄ Ε.Π.Σ.Α: 1978-1979
1 Πρωτάθλημα Γ΄ Ε.Π.Σ.Α: 1971-1972
5 Κύπελλα Ε.Π.Σ.ΑΝ.Α: 2003-2004, 2004-2005, 2005-2006, 2007-2008, 2012-2013
1 Κύπελλο Ε.Π.Σ.Α: 1985-1986
Διακρίσεις.
Φιναλίστ Κυπέλλου Ε.Π.Σ.Α: 1978-79, 1981-82
Μεγάλοι ποδοσφαιριστές.
Πολλοί ποδοσφαιριστές 'ξεπήδησαν' από τις ακαδημίες του Κεραυνού και αγωνίστηκαν σε μεγάλους συλλόγους. 
Οι πιο γνωστοί είναι ο Ανδρέας Λαγωνικάκης και ο Γιώργος Προκόβας, που αγωνίστηκαν σε ΠΑΟ και ΟΣΦΠ αντίστοιχα. Καθώς επίσης και ο Θανάσης Πετούρης (ΠΑΕ ΠΑΝΑΧΑΙΚΗ) και ο Γιώργος Μπάτρης (ΠΑΕ ΑΚΡΑΤΗΤΟΣ).
Έδρα-κοινό.
Έδρα του Κεραυνού είναι το δημοτικό στάδιο Κερατέας «Χρυσοπηγή Δεβετζή», ένα 'στολίδι' για την περιοχή που μπορεί να φιλοξενήσει 3500 φιλάθλους. Μεγάλη υποστήριξη στον Κεραυνό δίνει ο κόσμος του. Οι φίλαθλοι των κυανολεύκων είναι ιδιαίτερα εκδηλωτικοί, όπως και η παρουσία τους, ακόμα και μακριά από την Κερατέα. 
Στον προημιτελικό του κυπέλλου ερασιτεχνών το 2005 στα Γιάννενα, βρέθηκαν περίπου 300 κερατιώτες, ενώ στον τελικό του Βόλου, την ίδια χρονιά, βρέθηκαν περισσότεροι από 1000 οπαδοί. Δεν είναι όμως λίγες οι φορές που οι οπαδοί της Κερατέας δημιούργησαν καταστάσεις βίας με αποτέλεσμα την τιμωρία της ομάδας τους. Το 2004 διέλυσαν το πούλμαν του ΑΟ Κορωπίου και έστειλαν έξι παίχτες και τον προπονητή Σταύρο Ηλιόπουλο στο νοσοκομείο με πολλαπλά κατάγματα, με συνέπεια την απώλεια του τίτλου μετά από δίκη και ενώ αγωνιστικά το πρωτάθλημα είχε εν πολλοίς κριθεί υπέρ του Κεραυνού.

</doc>
<doc id="43958" url="https://el.wikipedia.org/wiki?curid=43958" title="Νικόλαος Μαυρογένης">
Νικόλαος Μαυρογένης

Ο Νικόλαος Μαυρογένης (1735-1790) ήταν Δραγουμάνος του στόλου και ηγεμόνας της Βλαχίας.
Πρώιμη περίοδος.
Γεννήθηκε το 1735 στα Μάρμαρα της Πάρου και ήταν γιος του πλούσιου άρχοντα Πέτρου Μαυρογένη και της Πρεγουλίνας. Καταγόταν από εύπορη αριστοκρατική οικογένεια του νησιού. Η οικονομική άνεση της οικογενείας επέτρεψε στον Νικόλαο Μαυρογένη να ασχοληθεί με την πνευματική του καλλιέργεια. Σε νεαρή ηλικία συνάντησε τον πασά Χασάν Τζεζάερλη, ο οποίος εντυπωσιάστηκε από την μόρφωση και την ευστροφία του και τον προσκάλεσε στην Κωνσταντινούπολη.
Κοινωνική και πολιτική καταξίωση.
Χάρη στη φιλία του με τον Χασάν Τζεζάερλη πασά ο Νικόλαος διορίστηκε το 1770 δραγουμάνος του Οθωμανικού στόλου αμέσως μετά από τον θάνατο του προηγούμενου διερμηνέα, Αργυρόπουλου. Στην θέση αυτή διακρίθηκε για την ευφυΐα και την ευελιξία του. Κατά την περίοδο της παραμονής του ως Δραγουμάνος του στόλου ο Νικόλαος Μαυρογένης αναμείχθηκε πολλές φορές σε δολοπλοκίες. Για να ισχυροποιήσει την θέση του προσπάθησε, ανεπιτυχώς, να ανατρέψει τον Πατριάρχη Σεραφείμ Β΄ αντικαθιστώντας τον με τον Διονύσιο της Σαμοθράκης, Αρχιεπίσκοπο Χίου. Παρά την αποτυχία του ο Νικόλαος Μαυρογένης επιδίωξε για τον εαυτό του το αξίωμα του μεγάλου λογοθέτη του ναού του Αγίου Γεώργίου. Παρ'όλα αυτά και η δεύτερη αυτή προσπάθεια απέτυχε.
Το 1770 ξέσπασε η επανάσταση (Ορλωφικά) στην Μάνη, υποκινημένη από τους Ρώσους. Ο Χασάν Τζεζάερλη πασάς έσπευσε αμέσως με τον στόλο του για να καταστείλει το κίνημα. Τα Ψαρά ήταν από τα πρώτα νησιά που επαναστάτησαν στον Τουρκικό ζυγό με αποτέλεσμα μετά την αποτυχημένη έκβαση της εξέγερσης να βρεθούν σε δυσμενή θέση. Ο Χασάν Τζεζάερλη πασάς είχε σκοπό να καταστρέψει το νησί αλλά τελευταία στιγμή επενέβη ο Νικόλαος Μαυρογένης και χάρη στην επιρροή που ασκούσε στον πασά τον απέτρεψε να πράξει τα χειρότερα.
Ένα άλλο περιστατικό που ανέδειξε τον Μαυρογένη ήταν η περίπτωση της Μάνης. Το 1775 ο Σουλτάνος τον έστειλε στην Μάνη να διαπραγματευτεί μια συμβιβαστική λύση σχετικά με την πληρωμή των φόρων. Αποτέλεσμα αυτής της διαπραγμάτευσης ήταν η συνθήκη που υπογράφτηκε μεταξύ Σουλτάνου και Μανιατών με την οποία η περιοχή της Μάνης υπαγόταν στον Καπουδάν-Πασά. Επίσης η Οθωμανική διοίκηση απέκτησε το δικαίωμα να διορίζει έναν Μπέη, ο οποίος θα έπρεπε να ανήκει σε μια από τις πιο πλούσιες Μανιάτικες οικογένειες. Σημαντική ήταν και η συμβολή του στην προσπάθεια του Χασάν Τζεζάερλη πασά να περιορίσει τους Αλβανούς ατάκτους που δρούσαν ανενόχλητοι στην Πελοπόννησο.
Ηγεμόνας της Μολδοβλαχίας.
Με την προαγωγή του Χασαν Τζεζάερλη πασά σε μεγάλο βεζίρη το 1786, ο Νικόλαος Μαυρογένης αντικατέστησε τον Μιχαήλ Δράκο Σούτσο στην ηγεμονία της Βλαχίας. Ο διορισμός του θεωρήθηκε επιτυχία του Χασάν Τζεζάερλη πασά αφού οι Φαναριώτες με αρχηγό τον Τσελεμπή-Πετράκη είχαν προσφέρει 4000 βαλάντια στον Σουλτάνο προσπαθώντας να του αλλάξουν την απόφαση. Κατά τη διάρκεια της τελετής επικύρωσης του διορισμού του ως πρίγκιπα της Βλαχίας, συνέβη ένα πραγματικά τραγικό περιστατικό. Καθώς ο ηγεμόνας Νικόλαος πήγαινε στο ακροατήριο του Σουλτάνου, οι στρατιώτες της φρουράς τον πλησίασαν μεζί με τον κρατούμενο Τσελεμπή-Πετράκη, ο οποίος βρισκόταν σε άθλια κατάσταση λόγω των βασανιστηρίων, και τον έβαλαν να προσκυνήσει τα πόδια του αλόγου του πρίγκιπα. Ο Χασάν Τζεζάερλη πασάς, που ακολουθούσε, χωρίς να δώσει σημασία στις φωνές του Τσελεμπή-Πετράκη που εκλιπαρούσε για χάρη, φώναξε τον δήμιο για να τον αποκεφαλίσει. Κατά την έξοδο του πρίγκιπα από το αυτοκρατορικό ακροατήριο το πλήθος πέταξε στα πόδια του αλόγου του το κεφάλι του Τσελεμπή Πετράκη.
Το 1788 διορίστηκε, ύστερα από την φυγή του Αλέξανδρου [Υψηλάντη] προς τους Αυστριακούς, και πρίγκιπας της Μολδαβίας. Αργότερα χρίστηκε από τον Σουλτάνο αρχιστράτηγος των τουρκικών στρατευμάτων στον δεύτερο Ρωσοτουρκικό πόλεμο. Παρά τις πρώτες επιτυχίες του στον πόλεμο τελικά δεν κατόρθωσε να κερδίσει. Στις 26 Ιουλίου του 1790 έγινε η μάχη του Καλαφάτη στην οποία ο Οθωμανικός στρατός συνετρίβη από τους Αυστριακούς. Ο πρίγκιπας Νικόλαος Μαυρογένης αναγκάστηκε να διατάξει υποχώρηση με αποτέλεσμα την άτακτη φυγή του από την Βλαχία. Με το τέλος του πολέμου είχε βρεθεί χωρίς τον θρόνο, χωρίς την αυτοκρατορική έυνοια και φυσικά χωρίς τον πιστό του φίλο Γιουσούφ πασά ο οποίος είχε πεθάνει λίγες μέρες νωρίτερα.
Το έργο του κατά την περίοδο της ηγεμονίας του.
Πραγματοποίησε κοινοφελή και εκπολιτιστικά έργα. Μέσα μόλις σε ένα χρόνο κατόρθωσε να φέρει στην πρωτεύουσα πόσιμο νερό από πηγές έξω από το Βουκουρέστι με πήλινους σωλήνες, αφού μέχρι τότε οι κάτοικοι έπειναν νερό από τον ποταμό Ντιμπόβιτσα. Έχτισε θερινή έπαυλη έξω από την πόλη, όπου αργότερα βρισκόταν η "Πιάτσα Βικτόρεϊ" και το Υπουργείο των Εξωτερικών. Έκτισε ναό και μονή της Ζωοδόχου Πηγής. Διόρισε τον Φιλάρετο, επίσκοπο Ριμνίκου σε θέση σχολικού εφόρου στην Ακαδημία του Αγίου Σάββα, ο οποίος και επέκτεινε το τυπογραφείο της Σχολής. Επίσης δημιούργησε τυπογραφείο στο προαύλιο της Μονής.
Το τέλος του.
Ο Νικόλαος Μαυρογένης μαζί με τα απομεινάρια του στρατεύματος του εγκαταστάθηκε στην Μπέλα, ένα βουλγάρικο συνοικισμό ανάμεσα στην Νικόπολη και τη Σίστοβα. Ο Ρουστσουκλί-Χασάν πασάς επειδή μισούσε τον πρίγκιπα και ξέροντας ότι ο Σουλτάνος επιδίωκε τον θάνατο του, έστειλε ένα απόσπασμα με την πρόφαση ότι θα ενωθεί με τον στρατό του. Οι στρατιώτες του πασά έδρασαν με δόλο και τον Οκτώβριο του 1790 αποκεφάλισαν τον ένδοξο πρίγκιπα Νικόλαο Μαυρογένη.
Υπάρχει όμως και μια άλλη εκδοχή του θανάτου του πρίγκιπα από τους Τούρκους ιστορικούς Ιμπέρι και Βασίφ εφέντη. «Ο Μαυρογένης», λένε, «είχε χάσει την εμπιστοσύνη του πασά. Οι Τούρκοι ήξεραν ότι ήθελε να φύγει προς τους Αυστριακούς γι'αυτο και περικύκλωσαν τον στρατό του. Αφου διεμήνησαν στους στρατιώτες του Μαυρογένη ότι αν αντιστέκονταν θα τους σκότωναν τους έδωσαν μια μικρή προθεσμία. Οι στρατιώτες του τρομοκρατήθηκαν τόσο πολύ που όρμησαν στον πρίγκιπα και τον σκότωσαν».
Το κεφάλι του μεραφέρθηκε στην Υψηλή Πύλη όπου εκθέθηκε σε κοινή θέα ενώ τα κόκκαλα του δόθηκαν αργότερα στους συγγενείς του.
Άλλα στοιχεία για τη ζωή του.
Ο Νικόλαος Μαυρογένης είχε παντρευτεί την Μαρία Σκαναβή και είχαν αποκτήσει εννέα παιδιά: τους πρίγκιπες Πέτρο, Κωνσταντίνο και Ιωσήφ και τις πριγκίπισσες Σμαράγδα, Ρωξάνη, Ευφροσύνη, Σουλτάνα, Ελένη και Ραλλού. Ο πρίγκιπας Μαυρογένης είχε στην ιδιοκτησία του δύο καταπληκτικά σπίτια στην Κωνσταντινούπολη: ένα στο Φανάρι και ένα στα Θεραπειά. Το σπίτι στα Θεραπειά ήταν υπερπολυτελές και είχε μέχρι και τεχνητή λίμνη. Τελικά το παλάτι κατασχέθηκε από το κράτος και κατέληξε στα χέρια της χήρας του άγγλου δραγουμάνου, Στέφανου Πιζάνι, η οποία το 1887 το κατεδάφισε.
Ο Νικόλαος Μαυρογένης είναι αποδεδειγμένο ότι είχε κλίση προς τα γράμματα. Γνώριζε πολλές γλώσσες ενώ είχε γράψει και μερικά ποιήματα. Επίσης είναι γνωστός για τις δωρεές του στο Βουκουρέστι και στην Πάρο όπου διατηρούνται μέχρι και σήμερα, στην αγορά της Παροικιάς, οι τρεις βρύσες που ειχε δωρίσει οι οποίες φέρουν την επιγραφή "Νικόλαος Μαυρογέννης 1777".
Κριτική για τη ζωή του.
Υπήρξαν πολλοί ιστορικοί που ύμνησαν τον πρίγκιπα. Οι σύγχρονοι όμως ιστορικοί πιστεύουν ότι όχι μόνο δεν είχε φιλικά αισθήματα προς τους Έλληνες, αλλά έτεινε προς τον μουσουλμανισμό. Ο Ρήγας Βελεστινλής έγραψε στο χειρόγραφο ΄΄Φυσικής απάνθισμα΄΄ για τον Μαυρογένη τη φράση ότι ήταν «έκτρωμα της φύσης και ανάξιος ηγεμόνας της Βλαχίας», όμως τη φράση τη διέγραψε και αυτή δεν τυπώθηκε στο βιβλίο του που εκδόθηκε το 1790. Όλα αυτά έρχονται βέβαια σε πλήρη αντίθεση με τα λεγόμενα τού Μπλανκάρ. Γενικά οι παλιότεροι ιστορικοί θεωρούσαν τον πρίγκιπα Μαυρογένη έξυπνο, ικανό και καλό ενώ οι σύγχρονοι ιστορικοί τον θεωρούν ανάξιο, δόλιο και μερικοί τον παρομοιάζουν με τον Καλιγούλα. Πρέπει βέβαια να τονίσουμε ότι κυρίως οι Ρουμάνοι ιστορικοί τον κατηγόρησαν, γεγονός που σημαίνει ότι η κριτική δεν μπορεί να θεωρηθεί αντικειμενική.

</doc>
<doc id="43960" url="https://el.wikipedia.org/wiki?curid=43960" title="Φάση κύματος">
Φάση κύματος

Με τον όρο φάση κύματος ή ταλάντωσης χαρακτηρίζεται το μέγεθος που εκφράζει την απομάκρυνση ενός σώματος που εκτελεί ταλάντωση από τη θέση ισορροπίας του σε κάποιο δεδομένο χρόνο.
Η φάση κύματος αντιστοιχεί στο τόξο formula_1 στην μαθηματική έκφραση του κύματος ή στο τόξο formula_2 στην μαθηματική έκφραση της ταλάντωσης. Η γωνία θ και στις δύο εκφράσεις ονομάζεται αρχική φάση και υπολογίζεται από τις δοθείσες αρχικές συνθήκες για ένα κύμα ή μία ταλάντωση.
Διαφορά φάσης.
Δύο κύματα με ίδια συχνότητα έχουν διαφορά φάσης αν παρουσιάζουν διαφορετικό πλάτος την ίδια χρονική στιγμή ή στο ίδιο σημείο του χώρου. Η διαφορά φάσης εκφράζεται σε μοίρες ή ακτίνια και κυμαίνεται μεταξύ 0 και 360ο ή 0 και 2π rad. Δύο κύματα λέγονται συμφασικά αν έχουν διαφορά φάσης 0ο ή 360ο ενώ βρίσκονται σε αντίθετη φάση αν η διαφορά φάσης τους είναι 180ο.
Η διαφορά φάσης συνδέεται άμεσα με το φαινόμενο της συμβολής. Στη περίπτωση που οι κορυφές των δύο κυμάτων φτάνουν (συμβάλλονται) την ίδια στιγμή, τότε δημιουργείται ένα νέο κύμα με μεγαλύτερο πλάτος (σύμφωνα με την αρχή της επαλληλίας ή την υπέρθεση), και η περίπτωση αυτή αποκαλείται ενισχυτική συμβολή. Όταν όμως οι κορυφές του ενός κύματος φθάνουν ταυτόχρονα με τις κοιλίες του άλλου τότε λέμε πως βρίσκονται αυτά τα κύματα εκτός φάσης. Στη περίπτωση αυτή ο συνδυασμός των δύο αυτών κυμάτων δημιουργεί ένα πιο ασθενικό κύμα, όταν μάλιστα έχουν και το ίδιο πλάτος τότε αλληλοεξουδετερώνονται.&lt;br&gt; 
Η τελευταία περίπτωση γίνεται αντιληπτή αν θεωρηθεί πως όταν το ένα κύμα βρίσκεται στη κορυφή και το άλλο ταυτόχρονα στη κοιλία και έχουν το ίδιο πλάτος (δηλαδή ισαπέχουν από τη θέση ισορροπίας) την στιγμή που θα συγκλίνουν στην αλλαγή φάσης των θα συμβάλλουν καταστροφικά και εξουδετερώνονται.

</doc>
<doc id="43961" url="https://el.wikipedia.org/wiki?curid=43961" title="0,999...">
0,999...

Στα μαθηματικά, ο περιοδικός δεκαδικός 0,999…, ο οποίος μπορεί επίσης να γραφτεί ως formula_1 ή formula_2, συμβολίζει ένα πραγματικό αριθμό που μπορεί να δειχθεί πως είναι ο αριθμός 1. Με άλλα λόγια, οι συμβολισμοί "0,999…" και "1" αναπαριστούν τον ίδιο αριθμό.
Η ισότητα 0,999… = 1 είναι εδώ και καιρό αποδεκτή από τους μαθηματικούς και διδάσκεται σε συγγράμματα. Τις τελευταίες δεκαετίες οι ερευνητές της διδακτικής των μαθηματικών μελέτησαν την αποδοχή αυτής της ισότητας στους φοιτητές. Μερικοί την απορρίπτουν λόγω των αντιλήψεων τους ότι κάθε αριθμός έχει μοναδική δεκαδική γραφή, ότι θα πρέπει να υπάρχουν μη-αρνητικοί απειροστοί αριθμοί, ή ότι η γραφή του 0,999… κάποια στιγμή τερματίζει.Κάθε αριθμός μπορεί να γραφεί με δυο τρόπους όπως είναι το 8,32 και το 8,31999 ... Η πρώτη αναπαράσταση είναι αυτή που προτιμάται σχεδόν πάντα με αποτέλεσμα να δημιουργηθεί η λανθασμένη αντίληψη ότι είναι η μόνη αναπαράσταση. Οι αντιλήψεις αυτές αποτυγχάνουν στους πραγματικούς αριθμούς.
Αλγεβρικές Αποδείξεις.
Αλγεβρικές αποδείξεις που δείχνουν ότι 0,999 ... αντιπροσωπεύει τον αριθμό 1 χρησιμοποιούν έννοιες , όπως κλάσματα,διχοτόμηση, και ψηφίο χειρισμού για τη δημιουργία μετασχηματισμών που διατηρούν την ισότητα από 0,999 ... προς 1.
Κλάσματα και Διχοτόμηση.
Ένας λόγος για τον οποίο είναι άπειρα δεκαδικά μια αναγκαία προέκταση των πεπερασμένων δεκαδικών είναι να εκπροσωπεί τα κλάσματα. Χρησιμοποιώντας διχοτόμηση, μια απλή διαίρεση των ακεραίων, όπως 1/9 γίνεται ένα επαναλαμβανόμενο δεκαδικό, 0,111 ..., όπου τα ψηφία επαναλαμβάνουν χωρίς τέλος. Αυτό το δεκαδικό δίνει μια γρήγορη απόδειξη για 0,999 ... = 1. Πολλαπλασιασμός των 9 φορές 1 παράγει 9 σε κάθε ψηφίο, έτσι 9 × 0,111 ... ισούται με 
0,999 ... και 9 × 1/9 ισούται με 1, οπότε 0,999 ... = 1:
Μια άλλη μορφή αυτής της απόδειξης πολλαπλασιάζει το 1/3 = 0,333 ... με το 3.
Χειρισμός ψηφίου.
Όταν ένας αριθμός σε δεκαδική μορφή πολλαπλασιάζεται με το 10, τα ψηφία δεν αλλάζουν, αλλά κάθε ψηφίο μετακινείται κατά μία θέση προς τα αριστερά. Έτσι, 10 × 0,999 ... ισούται με 9,999 ..., το οποίο είναι 10 μεγαλύτερος από τον αρχικό αριθμό. Για να γίνει αυτό, θεωρείστε ότι αφαιρώντας 0,999 ... από 9,999 ..., καθένα από τα ψηφία μετά την υποδιαστολή μηδενίζεται, δηλαδή το αποτέλεσμα είναι 9-9 = 0 για κάθε τέτοιο ψηφίο. Το τελικό βήμα χρησιμοποιεί άλγεβρα:
Συζήτηση.
Παρόλο που αυτές οι αποδείξεις αποδεικνύουν ότι 0,999 ... = 1,ο βαθμός στον οποίο αυτές "εξηγούν" την εξίσωση εξαρτάται από το κοινό.Στην εισαγωγική αριθμητική, όπως αποδείξεις που βοηθούν να κατανοηθεί γιατί 0,999 ...  =  1, αλλά 0,333 ...  &lt; 0,34. Και στην εισαγωγική άλγεβρα, οι αποδείξεις εξηγούν γιατί η γενική μέθοδος μετατροπής κλασμάτων και δεκαδικών ψηφίων λειτουργεί. Αλλά οι αποδείξεις ρίχνουν λίγο φως στη θεμελιώδη σχέση μεταξύ δεκαδικών ψηφίων και των αριθμων που αντιπροσωπεύουν, το οποίο κρύβεται πίσω από το ερώτημα "πώς δύο διαφορετικές δεκαδικές αναπαραστάσεις μπορούμε να πούμε ότι είναι ίσες σε όλα". Ο William Byers υποστηρίζει ότι ένας μαθητής ο οποίος συμφωνεί ότι 0,999 ... = 1 λόγω των παραπάνω αποδείξεων, αλλά χωρις να έχει αποσαφηνίσει τα πράγματα, δεν καταλαβαίνει πραγματικά την εξίσωση. Ο Fred Richman ισχυρίζεται ότι το πρώτο επιχείρημα "παίρνει τη δύναμή του από το γεγονός ότι οι περισσότεροι άνθρωποι έχουν μάθει να δέχονται την πρώτη εξίσωση χωρίς να σκέφτονται". Μόλις ένα σύστημα αναπαράστασης ορίζεται, μπορεί να χρησιμοποιηθεί για να δικαιολογήσει τους κανόνες της δεκαδικής αριθμητικής που χρησιμοποιείται στις παραπάνω αποδείξεις. Επιπλέον, μπορεί κανείς άμεσα να αποδείξει ότι και το 0,999 ... και το 1,000 ... αντιπροσωπεύουν το ίδιο πραγματικό αριθμό. Αυτό γίνεται παρακατω.
Αναλυτικές Αποδείξεις.
Δεδομένου ότι το ζήτημα 0,999 ... δεν επηρεάζει την επίσημη ανάπτυξη των μαθηματικών, μπορεί να μετατεθεί μέχρι να αποδειχθούν τα βασικά θεωρήματα της πραγματική ανάλυση. Μια απαίτηση είναι να χαρακτηριστούν πραγματικοί αριθμοί που μπορούν να γραφτούν σε δεκαδική μορφή, αποτελούμενοι από ένα προαιρετικό σύμβολο, μια πεπερασμένη ακολουθία οποιουδήποτε αριθμού ψηφίων που αποτελούν ακέραιο μέρος, μια υποδιαστολή, και μια ακολουθία ψηφίων που σχηματίζουν ένα κλασματικό μέρος. Για τους σκοπούς της συζήτησης 0,999 ..., το ακέραιο μέρος μπορεί να συνοψιστεί ως "b"0 και παραμελώντας τους αρνητικούς ,η δεκαδική επέκταση έχει τη μορφή
Το κλασματικό μέρος, σε αντίθεση με το ακέραιο μέρος, δεν περιορίζεται σε έναν πεπερασμένο αριθμό ψηφίων. Αυτή είναι μια ένδειξη θέσης, έτσι ώστε για παράδειγμα, το 5 στο 500 συμβάλλει δέκα φορές όσο το 5 στο 50 και το 5 στο 0,05 συνεισφέρει ένα δέκατο όσο και το 5 σε 0,5.
Άπειρες σειρές και ακολουθίες.
Ίσως η πιο κοινή ανάπτυξη των δεκαδικών επεκτάσεων είναι να ορίσουμε ως ποσά των άπειρες σειρές. Σε γενικές γραμμές:
Για 0,999 ... μπορεί κανείς να εφαρμόσει το Σύγκλιση θεώρημα σχετικό με την γεωμετρική σειρά
Από τότε που το 0,999 ... είναι ένα τέτοιο ποσό με κοινή αναλογία r = , το θεώρημα κάνει σύντομη εργασία του θέματος:
Η απόδειξη αυτή (δηλαδή ότι το 10 ισούται με 9,999 ...) Εμφανίζεται ήδη από το 1770 στο βιβλίο του Leonhard Euler Στοιχεία της άλγεβρας.
Το άθροισμα της γεωμετρικής σειράς είναι το ίδιο ένα αποτέλεσμα ακόμη μεγαλύτερο από του Euler.Μια τυπική παραγωγή του 18ου αιώνα που ήδη χρησιμοποιεί έναν όρο προς όρο χειρισμό παρόμοιο με την αλγεβρική απόδειξη που αναφέρεται παραπάνω, το 1811, από το βιβλίο του Bonnycastle "μια εισαγωγή στην Άλγεβρα" χρησιμοποιεί ένα τέτοιο επιχείρημα για γεωμετρική σειρά για να δικαιολογήσει τον ίδιο ελιγμό στο 0,999 ... Μια αντίδραση του 19ου αιώνα σε αυτές τις φιλελεύθερες μεθόδους άθροισης οδήγησε στον ορισμό που εξακολουθεί να κυριαρχεί σήμερα: το άθροισμα μιας σειράς ορίζεται να είναι το όριο της ακολουθίας των μερικών αθροισμάτων της. Μια αντίστοιχη απόδειξη του θεωρήματος που υπολογίζει ρητές ακολουθίες.Μπορεί να βρεθεί σε οποιαδήποτε απόδειξη που βασίζεται στο λογισμό ή ανάλυση.
Η ακολουθία ("x"0, "x"1, "x"2, ...)έχει όριο " Χ" αν στην απόσταση |"x" − "x""n"| γίνουν n αυθαίρετες μικρές αυξήσεις. Η δήλωση ότι 0,999 ... = 1 μπορεί να ερμηνευθεί και να αποδειχθεί ως ένα όριο:
Το τελεθταίο βήμα, του ότι το → 0 όταν το "n" → ∞, συχνά αιτιολογείται από το Ιδιοκτησία του Αρχιμήδη των πραγματικών αριθμών. Αυτη η βασισμένη στο όριο στάση απέναντι στο 0,999 ... συχνά βάλει σε πιο υποβλητικούς αλλά λιγότερο ακριβείς όρους.Για παράδειγμα, το βιβλίο 'Αριθμητική για το πανεπιστήμιο' εξηγεί "αν το 0,999, συνέχιζε στο άπειρο θα γινόταν 1, Επειδή κάθε προσάρτηση των 9 φέρνει την τιμή πιο κοντά στο 1 ". Το βιβλίο 'Αριθμητική για τα Σχολεία' λέει , "... όταν ένας μεγάλος αριθμός με 9 έχει ληφθεί, η διαφορά μεταξύ 1 και 0,99999 ... γίνεται απίστευτα μικρη".
Ένθετα διαστήματα και ελάχιστα άνω φράγματα.
Ο ορισμός σειράς παραπάνω είναι ένας απλός τρόπος για να καθοριστεί ο πραγματικός αριθμός που ονομάζεται από μια δεκαδική επέκταση. Μια συμπληρωματική προσέγγιση έχει προσαρτηθεί στην αντίθετη διαδικασία: για ένα δοσμένο πραγματικό αριθμό, καθορίστε τη δεκαδική επέκταση (ες) για να τον ονομάσετε.
 
Εάν ένας πραγματικός αριθμός" x" είναι γνωστό ότι ανήκει στο κλειστό διάστημα [0, 10] (δηλαδή, είναι μεγαλύτερος από ή ίσος με το 0 και μικρότερος από ή ίσος με το 10), μπορεί κανείς να φανταστεί τη διαίρεση του διαστήματος σε δέκα κομμάτια που επικαλύπτονται μόνο στα άκρα τους: [0, 1], [1, 2], [2, 3], και ούτω καθεξής μέχρι [9, 10]. Ο αριθμός" Χ" πρέπει να ανήκει σε ένα από αυτά? Αν ανήκει στο [2, 3], τότε καταγράφεται το ψηφίο «2» και υποδιαιρεί το διάστημα σε [2, 2.1], [2.1, 2.2], .. ., [2,8, 2,9], [2,9, 3]. Συνεχίζοντας αυτή τη διαδικασία προκύπτει μια άπειρη ακολουθία του ένθετα διαστήματα,που επισημαίνονται με μια άπειρη ακολουθία ψηφίων "b"0, "b"1, "b"2, "b"3 ..., και γράφεται
 
formula_11
 
Σε αυτό το φορμαλισμό, οι ταυτότητες 1 = 0,999 ... και 1 = 1,000 ... αντανακλούν, αντίστοιχα, το γεγονός ότι το 1 έγκειται στο [0, 1] και [1, 2], οπότε μπορεί να επιλεχθεί κάποιο υποδιάστημα κατά την εύρεση ψηφίων του. Για να εξασφαλιστεί ότι αυτή η σημείωση δεν καταχράται το σύμβολο «=», κάποιος χρειάζεται ένας τρόπος για να ανακατασκευαστεί ένας μοναδικός πραγματικός αριθμός για κάθε δεκαδικό. Αυτό μπορεί να γίνει με τα όρια, αλλά και άλλες κατασκευές συνεχίζονται με το απαιτούμενο θέμα.
 
Μια απλή επιλογή είναι το θεώρημα ένθετων διαστημάτων, που εγγυάται ότι δοσμένης μιας ακολουθίας ένθετων, κλειστών διαστημάτων των οποίων τα μήκη έχουν γίνει αυθαίρετα μικρά, τα διαστήματα περιέχουν ακριβώς ένα πραγματικό αριθμό [τομή [(θεωρία συνόλων) | τομή]] τους. Έτσι"b"0."b"1"b"2"b"3... ορίζεται να είναι ο μοναδικός αριθμός που περιέχεται σε όλα τα διαστήματα ["b"0,"b"0 + 1],["b"0."b"1,"b"0."b"1+0.1], και ούτω καθεξής. 0.999 ... τότε είναι ο μοναδικός πραγματικός αριθμός που βρίσκεται σε όλα τα χρονικά διαστήματα [0, 1], [0.9, 1], [0.99, 1], και [0,99 ... 9, 1], για κάθε πεπερασμένη συμβολοσειρά 9s. Καθώς το 1 είναι ένα στοιχείο του καθενός από αυτά τα διαστήματα, 0,999 ... . = 1 
 
Η Φωλιά θεώρημα διαστήματα συνήθως στηρίζεται σε ένα πιο θεμελιώδες χαρακτηριστικό των πραγματικών αριθμών: η ύπαρξη ελάχιστο άνω φράγμα s ή" suprema". Για να εκμεταλλευθούν άμεσα αυτά τα αντικείμενα, μπορεί να καθοριστεί "b"0."b"1"b"2"b"3... ως το ελάχιστο άνω φράγμα του συνόλου των approximants {"b"0,"b"0."b"1,"b"0."b"1"b"2, ...}. Έτσι στη συνέχεια μπορεί να αποδειχθεί ότι αυτός ο ορισμός (ή το ένθετων ορισμός διαστήματα) είναι σύμφωνος με τη διαδικασία υποδιαίρεσης, υπονοώντας 0.999 ... = 1 και πάλι.Ο Tom Apostol συμπεραίνει οτι
 
Το γεγονός ότι ένας πραγματικός αριθμός μπορεί να έχει δύο διαφορετικές δεκαδικές αναπαραστάσεις είναι απλώς μια αντανάκλαση του γεγονότος ότι δύο διαφορετικά σύνολα των πραγματικών αριθμών μπορεί να έχουν την ίδιο ελάχιστο άνω φράγμα ..
Αποδείξεις από την κατασκευή των πραγματικών αριθμών.
Ορισμένες προσεγγίσεις ορίζουν ρητά πραγματικούς αριθμούς δομές που δημιουργήθηκαν κατά την αριθμιτική ορθολογική, με αξιωματική θεωρία συνόλων. Οι φυσικός αριθμός - 0, 1, 2, 3, και ούτω καθεξής - αρχίζουν με 0 και συνεχίζουν προς τα πάνω, έτσι ώστε κάθε αριθμός έχει διάδοχο. Κάποιος μπορεί να επεκτείνει τους φυσικούς αριθμούς με τα αρνητικά τους να δώσουν όλα τα ακέραιος , και να επεκτείνει περαιτέρω τις αναλογίες, δίνοντας την αριθμιτική ορθολογική . Αυτά τα αριθμητικά συστήματα συνοδεύονται από την αριθμητική πρόσθεση, αφαίρεση, πολλαπλασιασμό και διαίρεση. Πιο διακριτικά, περιλαμβάνουν διάταξη, έτσι ώστε ένας αριθμός να μπορεί να συγκριθεί με ένα άλλο και βρέθηκε να είναι μικρότερος από, μεγαλύτερος από, ή ίσος με άλλο αριθμό.
Το βήμα από ρητούς σε πραγματικούς είναι μια σημαντική επέκταση. Υπάρχουν τουλάχιστον δύο δημοφιλείς τρόποι για να επιτευχθεί αυτό το βήμα, και οι δύο δημοσιευμένοι το 1872: Dedekind cut s\ και ακολουθία Cauchy. Αποδείξεις ότι 0.999 ... = 1 που χρησιμοποιούν άμεσα αυτές τις κατασκευές δεν βρίσκονται στα σχολικά βιβλία για την πραγματική ανάλυση, όπου η σύγχρονη τάση για τις τελευταίες δεκαετίες ήταν να χρησιμοποιήθει μια αξιωματική ανάλυση. Ακόμα και όταν μια κατασκευή προσφέρεται, συνήθως εφαρμόζεται προς απόδειξη αξιωμάτων των πραγματικών αριθμών, τα οποία υποστηρίζουν στη συνέχεια τις παραπάνω αποδείξεις. Ωστόσο, αρκετοί συγγραφείς εκφράζουν την ιδέα ότι, ξεκινώντας με μια κατασκευή είναι πιο λογικά σκόπιμο, και οι αποδείξεις που προκύπτουν είναι πιο ολοκληρωμένες.
Τομή Dedekind.
Κατά την προσέγγιση της τομής Ντέντεκιντ , κάθε πραγματικός αριθμός"Χ" ορίζεται ως άπειρο σύνολο του συνόλου των ρητών αριθμών λιγότερο από"Χ". Συγκεκριμένα, ο πραγματικός αριθμός 1 είναι το σύνολο όλων των ρητών αριθμών που είναι μικρότεροι από 1. Κάθε θετική δεκαδική επέκταση καθορίζει εύκολα ένα Dedekind cut:. Το σύνολο των ρητών αριθμών που είναι μικρότεροι από κάποιο στάδιο της επέκτασης. Έτσι, ο πραγματικός αριθμός 0.999 ... είναι το σύνολο των ρητών αριθμών "r" τέτοιοι ώστε "r"&lt;0, or"r"&lt;0.9, or"r"&lt;0.99, or"r" είναι μικρότεροι από κάποιον άλλο αριθμό του εντύπου
Κάθε στοιχείο των 0.999 ... είναι μικρότερο από 1, έτσι ώστε να είναι ένα στοιχείο του πραγματικού αριθμού 1. Αντιστρόφως, ένα στοιχείο 1 είναι ένας ρητός αριθμός
η οποία συνεπάγεται
Από το 0.999 ... 1 και περιέχουν τους ίδιους ρητούς αριθμούς, είναι το ίδιο σύνολο: 0.999 ... = 1.
Ο ορισμός των πραγματικών αριθμών ως Dedekind Cut εκδόθηκε για πρώτη φορά από την Richard Dedekind το 1872. 
Η παραπάνω προσέγγιση για την ανάθεση πραγματικού αριθμού σε κάθε δεκαδικό επέκτασης οφείλεται σε ένα χαρτί expository τίτλου "Is 0,999 ... = 1;" από τον Fred Richman στο" Μαθηματικά Magazine", το οποίο απευθύνεται σε εκπαιδευτικούς συλλογικών μαθηματικών, ιδιαίτερα στο κατώτερο / ανώτερο επίπεδο, και τους μαθητές τους. Ο Richman σημειώνει ότι η λήψη Dedekind Cut σε οποιοδήποτε πυκνό υποσύνολο των ρητών αριθμών παράγει τα ίδια αποτελέσματα. Ειδικότερα, χρησιμοποιεί δεκαδικό κλάσμα , για τα οποία η απόδειξη είναι πιο άμεση. Σημειώνει, επίσης, ότι συνήθως οι ορισμοί επιτρέπουν το
Ακολουθίες Cauchy.
Μια άλλη προσέγγιση είναι να ορίσουμε ένα πραγματικό αριθμό με " 'το όριο της ακολουθίας Cauchy ρητών αριθμών" ». Η κατασκευή των πραγματικών αριθμών χρησιμοποιεί τη διάταξη των ρητών λιγότερο άμεσα. Πρώτον, η απόσταση μεταξύ των "x" και" y" ορίζεται ως η απόλυτη τιμή |"x" − "y"|, όπου η απόλυτη τιμή |" z" | ορίζεται ως το μέγιστο των" Ζ" και  − " Ζ", συνεπώς ποτέ αρνητική. Στη συνέχεια, οι πραγματικοί ορίζεται να είναι οι ακολουθίες των ρητών που έχουν την ιδιότητα των ακολουθιών Cauchy χρησιμοποιώντας αυτή την απόσταση.Δηλαδή, στην ακολουθία ("x"0, "x"1, "x"2, ...), μια χαρτογράφηση από φυσικούς αριθμούς σε ρητούς, για κάθε θετικό δ υπάρχει ένα" Ν" τέτοιο ώστε |"x""m" − "x""n"| ≤ δ για κάθε " m"," n" &gt; " Ν". (Η απόσταση μεταξύ των όρων γίνεται μικρότερη από οποιαδήποτε θετικό αριθμό.)
Αν ("x""n") και ("y""n") είναι δύο ακολουθείες Cauchy ,τότε αυτές ορίζονται στο είναι ίση με πραγματικούς αριθμούς, αν η ακολουθία ("x""n" − "y""n") έχει όριο το 0. Η αποκοπή του δεκαδικού αριθμού "b"0."b"1"b"2"b"3... παράγει μια ακολουθία ρητών που είναι Cauchy, αυτό χρησιμοποιείται για να καθορίσει την πραγματική αξία του αριθμού. Έτσι, στόχος αυτής της διαδικασίας είναι να δείξουμε ότι η ακολουθία 
έχει όριο το 0.Λαμβάνοντας υπόψη την" n"στη διάρκεια της ακολουθίας, για "n"=0,1,2..., επομένως, πρέπει να αποδειχθεί ότι
Το όριο αυτό είναι απλό, μια πιθανή απόδειξη είναι ότι για ε = "a"/"b" &gt; 0 μπορεί κανείς να πάρει "N" = "b" στον ορισμό του όριο μίας ακολουθίας. Έτσι και πάλι 0.999... = 1.
Ο ορισμός των πραγματικών αριθμών, όπως ακολουθίες Cauchy εκδόθηκε για πρώτη φορά ξεχωριστά από τον Eduard Heine και τον Georg Cantor, το 1872. Η παραπάνω προσέγγιση στις δεκαδικές επεκτάσεις, συμπεριλαμβανομένης της απόδειξης ότι 0.999 ... = 1, ακολουθεί στενά το βιβλίο των κλασικών μαθηματικών "Μια σύγχρονη ερμηνεία" έργο των Griffiths και Hilton. Το βιβλίο είναι γραμμένο ειδικά για να προσφέρει μια δεύτερη ματιά σε γνωστές έννοιες σε ένα σύγχρονο πρίσμα.
Γενικεύσεις.
Το αποτέλεσμα ότι 0.999 ... = 1 γενικεύεται εύκολα με δύο τρόπους. Πρώτον, κάθε μη μηδενικό αριθμό με πεπερασμένο δεκαδικό συμβολισμό (ισοδύναμα, ατελείωτα 0 πίσω) έχει ένα αντίστοιχο με καταληκτικά 9. Για παράδειγμα, ο 0,24999 ... ισούται με 0,25. Οι αριθμοί αυτοί είναι ακριβώς τα δεκαδικά κλάσματα, και είναι πυκνή.
Δεύτερον, ένα παρόμοιο θεώρημα ισχύει σε κάθε ρίζα ή βάσης. Για παράδειγμα, στη βάση 2, (το δυαδικό σύστημα αρίθμησης) 0.111 ... ισούται με 1, και στη βάση 3 (το τριαδικό σύστημα αρίθμησης) 0.222 ... ισούται με 1. Τα διδακτικά βιβλία της πραγματικής ανάλυσης είναι πιθανό να παραλείψουν το παράδειγμα των 0.999 ... και παρουσιάζουν μία ή δύο από αυτές τις γενικεύσεις από την αρχή.
Εναλλακτικές αναπαραστάσεις για το 1 εμφανίζονται ακόμα και σε μη ακέραιες βάσεις. Για παράδειγμα, στο λόγος χρυσής βάσης, οι δύο τυπικές αναπαραστάσεις είναι 1.000 ... και 0.101010 ..., και υπάρχουν απείρως πολλά περισσότερες παραστάσεις που περιλαμβάνουν γειτονικά 1. Γενικώς, το σχεδόν όλων" q" μεταξύ 1 και 2, υπάρχουν αμέτρητες βάσης "q" επεκτάσεις του 1. Από την άλλη πλευρά, εξακολουθούν να υπάρχουν πολλά μη αριθμήσιμα "q" (συμπεριλαμβανομένων όλων των φυσικών αριθμών μεγαλύτερο από 1) για τις οποίες υπάρχει μόνο μία βάση "q" επέκταση των 1, εκτός από το ασήμαντο 1.000 ... Το αποτέλεσμα ήταν το πρώτο που λαμβάνεται από τον Paul Erdős, τον Miklos Horváth και τον István Joó γύρω στο 1990. Το 1998 ο Vilmos Komornik και η Paola Loreti καθορίζουν μια μικρότερη τέτοια βάση, την Komornik-Loreti σταθερά "q" = 1,787231650 ... Σε αυτή τη βάση, 1 = 0.11010011001011010010110011010011 ...Τα ψηφία δίνονται από την Thue-Morse ακολουθία, η οποία δεν επαναλαμβάνεται.
Μια πιο εκτεταμένη γενίκευση μη τυποποιημένων θέσεων αριθμητικών συστημάτων. Έχουν πάρα πολλές παραστάσεις, και κατά κάποιο τρόπο οι δυσκολίες είναι μεγαλύτερες. Για παράδειγμα:
Αδυναμία ύπαρξης μοναδικής αναπαράστασης.
Το ότι όλα αυτά τα διαφορετικά αριθμητικά συστήματα πάσχουν από πολλαπλές αναπαραστάσεις για ορισμένους πραγματικούς αριθμούς μπορεί να αποδοθεί σε μια θεμελιώδη διαφορά μεταξύ των πραγματικών αριθμών, ως διατεταγμένο σύνολο και συλλογές άπειρες σειρές των συμβόλων, διέταξε λεξικογραφικά. Πράγματι, οι ακόλουθες δύο ιδιότητες εκφράζουν τη δυσκολία:
Τομή Dedekind.
Κατά την προσέγγιση της τομής Ντέντεκιντ , κάθε πραγματικός αριθμός"Χ" ορίζεται ως άπειρο σύνολο του συνόλου των ρητών αριθμών λιγότερο από"Χ". Συγκεκριμένα, ο πραγματικός αριθμός 1 είναι το σύνολο όλων των ρητών αριθμών που είναι μικρότεροι από 1. Κάθε θετική δεκαδική επέκταση καθορίζει εύκολα ένα Dedekind cut:. Το σύνολο των ρητών αριθμών που είναι μικρότεροι από κάποιο στάδιο της επέκτασης. Έτσι, ο πραγματικός αριθμός 0.999 ... είναι το σύνολο των ρητών αριθμών "r" τέτοιοι ώστε "r"&lt;0, or"r"&lt;0.9, or"r"&lt;0.99, or"r" είναι μικρότεροι από κάποιον άλλο αριθμό του εντύπου
Κάθε στοιχείο των 0.999 ... είναι μικρότερο από 1, έτσι ώστε να είναι ένα στοιχείο του πραγματικού αριθμού 1. Αντιστρόφως, ένα στοιχείο 1 είναι ένας ρητός αριθμός
η οποία συνεπάγεται
Από το 0.999 ... 1 και περιέχουν τους ίδιους ρητούς αριθμούς, είναι το ίδιο σύνολο: 0.999 ... = 1.
Ο ορισμός των πραγματικών αριθμών ως Dedekind Cut εκδόθηκε για πρώτη φορά από την Richard Dedekind το 1872. 
Η παραπάνω προσέγγιση για την ανάθεση πραγματικού αριθμού σε κάθε δεκαδικό επέκτασης οφείλεται σε ένα χαρτί expository τίτλου "Is 0,999 ... = 1;" από τον Fred Richman στο" Μαθηματικά Magazine", το οποίο απευθύνεται σε εκπαιδευτικούς συλλογικών μαθηματικών, ιδιαίτερα στο κατώτερο / ανώτερο επίπεδο, και τους μαθητές τους. Ο Richman σημειώνει ότι η λήψη Dedekind Cut σε οποιοδήποτε πυκνό υποσύνολο των ρητών αριθμών παράγει τα ίδια αποτελέσματα. Ειδικότερα, χρησιμοποιεί δεκαδικό κλάσμα , για τα οποία η απόδειξη είναι πιο άμεση. Σημειώνει, επίσης, ότι συνήθως οι ορισμοί επιτρέπουν το
Ακολουθίες Cauchy.
Μια άλλη προσέγγιση είναι να ορίσουμε ένα πραγματικό αριθμό με " 'το όριο της ακολουθίας Cauchy ρητών αριθμών" ». Η κατασκευή των πραγματικών αριθμών χρησιμοποιεί τη διάταξη των ρητών λιγότερο άμεσα. Πρώτον, η απόσταση μεταξύ των "x" και" y" ορίζεται ως η απόλυτη τιμή |"x" − "y"|, όπου η απόλυτη τιμή |" z" | ορίζεται ως το μέγιστο των" Ζ" και  − " Ζ", συνεπώς ποτέ αρνητική. Στη συνέχεια, οι πραγματικοί ορίζεται να είναι οι ακολουθίες των ρητών που έχουν την ιδιότητα των ακολουθιών Cauchy χρησιμοποιώντας αυτή την απόσταση.Δηλαδή, στην ακολουθία ("x"0, "x"1, "x"2, ...), μια χαρτογράφηση από φυσικούς αριθμούς σε ρητούς, για κάθε θετικό δ υπάρχει ένα" Ν" τέτοιο ώστε |"x""m" − "x""n"| ≤ δ για κάθε " m"," n" &gt; " Ν". (Η απόσταση μεταξύ των όρων γίνεται μικρότερη από οποιαδήποτε θετικό αριθμό.)
Αν ("x""n") και ("y""n") είναι δύο ακολουθείες Cauchy ,τότε αυτές ορίζονται στο είναι ίση με πραγματικούς αριθμούς, αν η ακολουθία ("x""n" − "y""n") έχει όριο το 0. Η αποκοπή του δεκαδικού αριθμού "b"0."b"1"b"2"b"3... παράγει μια ακολουθία ρητών που είναι Cauchy, αυτό χρησιμοποιείται για να καθορίσει την πραγματική αξία του αριθμού. Έτσι, στόχος αυτής της διαδικασίας είναι να δείξουμε ότι η ακολουθία 
έχει όριο το 0.Λαμβάνοντας υπόψη την" n"στη διάρκεια της ακολουθίας, για "n"=0,1,2..., επομένως, πρέπει να αποδειχθεί ότι
Το όριο αυτό είναι απλό, μια πιθανή απόδειξη είναι ότι για ε = "a"/"b" &gt; 0 μπορεί κανείς να πάρει "N" = "b" στον ορισμό του όριο μίας ακολουθίας. Έτσι και πάλι 0.999... = 1.
Ο ορισμός των πραγματικών αριθμών, όπως ακολουθίες Cauchy εκδόθηκε για πρώτη φορά ξεχωριστά από τον Eduard Heine και τον Georg Cantor, το 1872. Η παραπάνω προσέγγιση στις δεκαδικές επεκτάσεις, συμπεριλαμβανομένης της απόδειξης ότι 0.999 ... = 1, ακολουθεί στενά το βιβλίο των κλασικών μαθηματικών "Μια σύγχρονη ερμηνεία" έργο των Griffiths και Hilton. Το βιβλίο είναι γραμμένο ειδικά για να προσφέρει μια δεύτερη ματιά σε γνωστές έννοιες σε ένα σύγχρονο πρίσμα.
Γενικεύσεις.
Το αποτέλεσμα ότι 0.999 ... = 1 γενικεύεται εύκολα με δύο τρόπους. Πρώτον, κάθε μη μηδενικό αριθμό με πεπερασμένο δεκαδικό συμβολισμό (ισοδύναμα, ατελείωτα 0 πίσω) έχει ένα αντίστοιχο με καταληκτικά 9. Για παράδειγμα, ο 0,24999 ... ισούται με 0,25. Οι αριθμοί αυτοί είναι ακριβώς τα δεκαδικά κλάσματα, και είναι πυκνή.
Δεύτερον, ένα παρόμοιο θεώρημα ισχύει σε κάθε ρίζα ή βάσης. Για παράδειγμα, στη βάση 2, (το δυαδικό σύστημα αρίθμησης) 0.111 ... ισούται με 1, και στη βάση 3 (το τριαδικό σύστημα αρίθμησης) 0.222 ... ισούται με 1. Τα διδακτικά βιβλία της πραγματικής ανάλυσης είναι πιθανό να παραλείψουν το παράδειγμα των 0.999 ... και παρουσιάζουν μία ή δύο από αυτές τις γενικεύσεις από την αρχή.
Εναλλακτικές αναπαραστάσεις για το 1 εμφανίζονται ακόμα και σε μη ακέραιες βάσεις. Για παράδειγμα, στο λόγος χρυσής βάσης, οι δύο τυπικές αναπαραστάσεις είναι 1.000 ... και 0.101010 ..., και υπάρχουν απείρως πολλά περισσότερες παραστάσεις που περιλαμβάνουν γειτονικά 1. Γενικώς, το σχεδόν όλων" q" μεταξύ 1 και 2, υπάρχουν αμέτρητες βάσης "q" επεκτάσεις του 1. Από την άλλη πλευρά, εξακολουθούν να υπάρχουν πολλά μη αριθμήσιμα "q" (συμπεριλαμβανομένων όλων των φυσικών αριθμών μεγαλύτερο από 1) για τις οποίες υπάρχει μόνο μία βάση "q" επέκταση των 1, εκτός από το ασήμαντο 1.000 ... Το αποτέλεσμα ήταν το πρώτο που λαμβάνεται από τον Paul Erdős, τον Miklos Horváth και τον István Joó γύρω στο 1990. Το 1998 ο Vilmos Komornik και η Paola Loreti καθορίζουν μια μικρότερη τέτοια βάση, την Komornik-Loreti σταθερά "q" = 1,787231650 ... Σε αυτή τη βάση, 1 = 0.11010011001011010010110011010011 ...Τα ψηφία δίνονται από την Thue-Morse ακολουθία, η οποία δεν επαναλαμβάνεται.
Μια πιο εκτεταμένη γενίκευση μη τυποποιημένων θέσεων αριθμητικών συστημάτων. Έχουν πάρα πολλές παραστάσεις, και κατά κάποιο τρόπο οι δυσκολίες είναι μεγαλύτερες. Για παράδειγμα:
Αδυναμία ύπαρξης μοναδικής αναπαράστασης.
Το ότι όλα αυτά τα διαφορετικά αριθμητικά συστήματα πάσχουν από πολλαπλές αναπαραστάσεις για ορισμένους πραγματικούς αριθμούς μπορεί να αποδοθεί σε μια θεμελιώδη διαφορά μεταξύ των πραγματικών αριθμών, ως διατεταγμένο σύνολο και συλλογές άπειρες σειρές των συμβόλων, διέταξε λεξικογραφικά. Πράγματι, οι ακόλουθες δύο ιδιότητες εκφράζουν τη δυσκολία:
σε δύο μη κενά τμήματα"L","R" , έτσι ώστε κάθε στοιχείο της"L" είναι (απολύτως) μικρότερο από κάθε στοιχείο του"R", τότε είτε"L" περιέχει ένα μεγαλύτερο στοιχείο ή"R" περιέχει ένα μικρότερο στοιχείο, αλλά όχι δύο.
Το πρώτο σημείο προκύπτει από τις βασικές ιδιότητες των πραγματικών αριθμών:"L" έχει μια supremum και το"R" έχει μια infimum, τα οποία είναι εύκολα φαίνεται να είναι ίσα. ένα πραγματικός αριθμός βρίσκεται είτε στο"R" ή"L", αλλά όχι και στα δύο καθώς τα "L" και"R" υποτίθεται ότι είναι ασυνεχές. Το δεύτερο σημείο γενικεύει την 0.999.../1.000 ... ζεύγος που λαμβάνεται για"p" 1="0","p" 2="1". Στην πραγματικότητα, το ένα δεν χρειάζεται να χρησιμοποιεί το ίδιο αλφάβητο για όλες τις θέσεις (έτσι ώστε, για παράδειγμα, μικτή radix συστήματα μπορούν να περιλαμβάνονται) ή να εξετάσει την πλήρη συλλογή των πιθανών χορδών. Το μόνο σημαντικό σημείο είναι ότι σε κάθε θέση ένα πεπερασμένο συμβόλων (τα οποία μπορεί ακόμη και να εξαρτώνται από τα προηγούμενα σύμβολα) μπορεί να επιλεγεί από (αυτό είναι απαραίτητο για να διασφαλιστεί η μέγιστη και ελάχιστη επιλογή), και ότι κάνοντας μια έγκυρη επιλογή για κάθε θέση που θα πρέπει να οδηγήσει σε μια έγκυρη άπειρη χορδή (έτσι ένα δεν πρέπει να επιτρέψει "9" σε κάθε θέση, ενώ απαγορεύουν μια άπειρη διαδοχή "9"). Βάσει των υποθέσεων αυτών, το ανωτέρω επιχείρημα δείχνει ότι ο Για τη διατήρηση χάρτης από τη συλλογή των χορδών σε ένα διάστημα των πραγματικών αριθμών δεν μπορεί να είναι μια bijection: είτε ορισμένοι αριθμοί δεν αντιστοιχούν σε οποιαδήποτε σειρά, ή ορισμένες από αυτές αντιστοιχούν σε περισσότερες από μία χορδή.
Marko Petkovšek έχει αποδειχθεί ότι για κάθε θέση σύστημα που ονομάζει όλους τους πραγματικούς αριθμούς, το σύνολο των πραγματικών με πολλαπλές αναπαραστάσεις είναι πάντα πυκνό. Χρησιμοποιεί την απόδειξη "μια διδακτική άσκηση στο δημοτικό σημείο που τοπολογία",που
Περιλαμβάνει την προβολή σύνολων της θέσης αξίες με τη χώρου Stone και την παρατήρηση ότι οι πραγματικές αντιπροσωπείες τους δίνονται από . συνεχείς συναρτήσεις 
Εφαρμογες.
Μία εφαρμογή του 0.999 ... ως μια αναπαράσταση του 1 εμφανίζεται στη στοιχειώδη θεωρία αριθμων. Το 1802, ο H. Goodwin δημοσίευσε μια παρατήρηση για την εμφάνιση του ψηφιου 9 στις επαναλαμβανόμενες δεκαδικές αναπαραστάσεις των κλασμάτων των οποίων οι παρονομαστές είναι ορισμένα πρώτων αριθμών. Παραδείγματα περιλαμβάνουν:
1/7 = 0.142857142857 ... και 142 + 857 = 999.
1/73 = 0.0136986301369863 ... και 0136 + 9863 = 9999.
Ο Ε. Midy απεδειξε ένα γενικό αποτέλεσμα για τετοια κλασματα, που σήμερα ονομάζεται θεώρημα του Midy, το 1836. Η δημοσίευση ήταν ασαφής, και δεν είναι σαφές αν η απόδειξη του εμπλέκεται άμεσα με το 0.999 ..., αλλά τουλάχιστον μία σύγχρονη απόδειξη του WG Leavitt το κάνει. Εάν μπορεί να αποδειχθεί ότι ένα δεκαδικό ψηφίο με τη μορφή 0.b1b2b3 ... είναι ένας θετικός ακέραιος, τότε θα πρέπει να είναι ο 0,999 ..., η οποία είναι η πηγή του 9 στο θεώρημα. Έρευνες σε αυτή την κατεύθυνση μπορουν να παρακινήσουν τετοιες έννοιες όπως αυτη του μεγιστου κοινού διαιρέτη, modular αριθμητική, Fermat primes, σειρες από στοιχεία της ομάδας, και τετραγωνική αμοιβαιότητα.
Επιστρέφοντας στην πραγματική ανάλυση, η βάση-3 αναλογα 0.222 ... = 1 διαδραματίζει καίριο ρόλο σε ένα χαρακτηρισμό ενός από τα απλούστερα fractals, τα μεσαία τρίτα Cantor:
Το "n"στο ψηφίο του παρουσιάζει τη θέση του σημείου στο"n"στο στάδιο της κατασκευής. Για παράδειγμα, το σημείο 2/3 είναι δεδομένη η συνηθισμένη αναπαράσταση των 0,2 ή 0,2000 ..., δεδομένου ότι βρίσκεται στα δεξιά της πρώτης διαγραφής και στα αριστερα καθε επομενης διαγραφης. Το σημείο 1/3 παριστάνεται όχι ως 0.1 αλλά ως 0,0222 ..., δεδομένου ότι βρίσκεται στα αριστερά της πρώτης διαγραφής και στα δεξιά της κάθε διαγραφής στη συνέχεια.
Η επανάληψη των 9 επίσης εμφανιζεται σαν ένα ακόμη από τα έργα του Georg Cantor. Θα πρέπει να ληφθούν υπόψη για να κατασκευάσει μια έγκυρη απόδειξη, εφαρμόζοντας το διαγώνιο επιχείρημα του , του 1891 σε δεκαδικες επεκτάσεις, και της μη μετρισημοτητας του διαστήματος της μονάδας. Μια τέτοια απόδειξη θα πρέπει να είναι σε θέση να δηλώσει ορισμένα ζεύγη των πραγματικών αριθμών να είναι διαφορετικα με βάση τις δεκαδικες επεκτάσεις τους, έτσι κάποιες πρέπει να αποφεύγονται, όπως ζεύγη 0,2 και 0,1999 ... Μια απλή μέθοδος αντιπροσωπεύει όλους τους αριθμούς με ατερμωνες επεκτάσεις. η αντίθετη μέθοδος καταργει την επανάληψη του 9 . Μια παραλλαγή που μπορεί να είναι πιο κοντά στο αρχικό επιχείρημα του Cantor στην πραγματικότητα χρησιμοποιεί βάση το 2, και μετατρεποντας σε βάσης-3 επεκτάσεις σε βάση-2, μπορεί ακομη κανείς να αποδείξει την μη-μετρησιμοτητα του συνόλου Cantor.
Σκεπτικισμός στην εκπαίδευση.
Οι φοιτητές των μαθηματικών συχνά απορρίπτουν την ισότητα των 0.999 ... και 1, για λόγους που πηγάζουν από βαθιές ανησυχίες όσον αφορά την έννοια όριο και τις διαφωνίες σχετικά με τη φύση των απειροελάχιστων. Υπάρχουν πολλοί κοινοί παράγοντες που συμβάλλουν στη σύγχυση:
Οι ιδέες αυτές λανθασμένα βρίσκονται στο πλαίσιο του προτύπου πραγματικών αριθμών, αν και μερικές μπορεί να ισχύουν σε άλλα συστήματα αριθμών είτε επειδή εφευρέθηκαν για τη γενική μαθηματική χρησιμότητά τους ή ως διδακτικό αντιπαράδειγμα s για την καλύτερη κατανόηση του 0.999 ...
Πολλές από αυτές τις εξηγήσεις βρέθηκαν από τον David Tall, ο οποίος έχει μελετήσει τα χαρακτηριστικά της διδασκαλίας και της γνωστικής λειτουργίας που τον είχαν οδήγησει εκει από κάποιες παρεξηγήσεις που είχαν προκυψει από τους φοιτητές του. Παίρνοντας συνέντευξη από τους μαθητές του για να καθορίσει γιατί η συντριπτική πλειοψηφία απέρριψε αρχικά την ισότητα, διαπίστωσε ότι «οι μαθητές συνέχισαν να αντιλαμβανονται το 0,999 ... ως μια ακολουθία αριθμών όλο και πιο κοντά στο 1 και όχι ως μια σταθερή αξία, διότι « δεν έχει καθοριστει πόσες θέσεις υπάρχουν »ή« είναι το κατά το δυνατόν πλησιέστερο δεκαδικό κάτω του 1 ».
Από τις στοιχειώδεις αποδείξεις, πολλαπλασιάζοντας το 0.333 ... =1/3 με 3 φαίνεται να είναι μια επιτυχημένη στρατηγική για να πείσει τους μαθητές που αμφιβαλλουν ότι το 0.999 ... = 1. Παρόλα αυτά, όταν έρχονται αντιμέτωποι με τη σύγκρουση μεταξύ της πίστης τους στην πρώτη εξίσωση και τη δυσπιστίας τους για τη δεύτερη, κάποιοι μαθητές είτε αρχίζουν να αμφισβητουν την πρώτη εξίσωση ή απλά μπερδευονται. Καμια από τις πιο εξελιγμένες ,ακομη , μεθόδους δεν είναι αλάνθαστη: φοιτητές που είναι πλήρως ικανοι για την εφαρμογή αυστηρών ορισμών μπορεί ακόμα να εκπλαγουν στην οψη των αποτέλεσματων σε προχωρημένα μαθηματικά, συμπεριλαμβανομένων του 0.999 ... Για παράδειγμα, ένας μαθητής της πραγματικης ανάλυσης ήταν σε θέση να αποδείξει ότι ο 0.333 ... = 1 /3 χρησιμοποιώντας τον supremum ορισμό, αλλά επέμεινε στη συνέχεια, ότι το 0.999 ... &lt;1 βασιζόμενος στην προηγούμενη κατανόηση του για την διχοτόμηση. Άλλοι εξακολουθούν να είναι σε θέση να αποδείξουν ότι 1/3= 0,333 ..., αλλά, μετά προκειμενου να μην βρεθούν αντιμέτωποι με την [​​[# κλάσματα | κλασματική απόδειξη]], επιμένουν ότι η «λογική» αντικαθιστά τους μαθηματικούς υπολογισμούς.
Ο Joseph Mazur αφηγείται την ιστορία ενός κατά τα άλλα λαμπρου του φοιτητή λογισμού που "αμφισβήτησε σχεδόν ό,τι είπα στην τάξη, αλλά ποτέ δεν αμφισβήτησε τον υπολογιστή του," και ο οποίος πίστευε ότι εννέα ψηφία είναι το μόνο που χρειάζεται κανεις για τα μαθηματικά, όπως τον υπολογισμό της ρίζας του 23. Ο μαθητής παρέμεινε με τον περιοριστικο επιχείρημα ότι ο 9,99 ... = 10, αποκαλώντας το «αγριο​​φάνταστη άπειρη αναπαραγωγικη διαδικασία».
Ως μέρος της APOS Ed Dubinsky θεωρίας της μαθηματικής εκπαίδευσης, ο ίδιος και οι συνεργάτες του (2005) προτείνει ότι οι φοιτητές οι οποίοι συλλάβουν το 0,999 ... ως ένα πεπερασμένο, αορίστου μηκους με μια απείρως μικρή απόσταση από το 1 "δεν έχουν κατασκευάσει ακόμη μια πλήρη αντίληψη της διαδικασίας των άπειρων δεκαδικών». Άλλοι φοιτητές οι οποίοι έχουν πλήρη αντίληψη της διαδικασίας του 0.999 ... μπορεί να μην είναι ακόμη σε θέση να "ενσωματώσουν" αυτή τη διαδικασία στην " αντικειμενική αντίληψη", όπως η αντικειμενική αντίληψη που έχουν του 1, και έτσι βλέπουν την διαδικασία 0.999 ... και το αντικείμενο 1, ως ασυμβίβαστα. Ο Dubinsky et al. επίσης, συνδέει αυτή τη διανοητική ικανότητα της ενθυλάκωσης να βλέπουν το 1/3 ως μια σειρά από μόνη της και να ασχολείται με το σύνολο των φυσικών αριθμών σαν ένα σύνολο.
Στο δημοφιλή πολιτισμό.
Με την άνοδο του Διαδικτύου, οι συζητήσεις για το 0.999 ... έχουν ξεφύγει από την τάξη και είναι κοινός τόπος για τις ομάδες συζητήσεων καιτους πίνακες μηνυμάτων, συμπεριλαμβανομένων πολλών που έχουν ονομαστικά λίγο να κάνουν με τα μαθηματικά. Στο newsgroup sci.math, διαφωνώντας για τον 0.999 ... έχει περιγράφεται ως ένα "δημοφιλές άθλημα", και είναι ένα από τα ερωτήματα που απαντά στο FAQ. Το FAQ ισα που καλύπτει το 1/3, το πολλαπλασιασμό με 10, και τα όρια, και επίσης παραπέμπει σε ακολουθίες Cauchy.
Μια έκδοση του 2003 της στηλης γενικου ενδιαφέροντος της εφημερίδας The Straight Dope εξετάζει το 0.999 ... μέσω του 1/3 και τών ορίων, λέγοντας πραγματα που δεν είναι ορθά,
Δύο αποδείξεις προσφέρονται στη συνέχεια, με βάση τα όρια και τον πολλαπλασιασμό με 10.
0.999 ... εμφανιζεται επισης και στη μαθηματική λαογραφία, συγκεκριμένα στα ανέκδοτα που ακολουθούν:
Σε εναλλακτικά συστήματα αριθμών.
Παρά το γεγονός ότι οι πραγματικοί αριθμοί αποτελούν ένα εξαιρετικά χρήσιμο σύστημα αριθμών, η απόφαση να ερμηνευτεί η ένδειξη «0,999 ..." με την ονοματοδοσία του πραγματικού αριθμού είναι τελικά μια σύμβαση, και ο Timothy Gowers υποστηρίζει στα Μαθηματικά οτι: μια πολύ σύντομη εισαγωγή ότι η προκύπτουσα ταυτότητα 0.999 ... = 1 είναι επίσης μια σύμβαση :
Κάποιος μπορεί να καθορίσει και άλλα αριθμητικά συστήματα που χρησιμοποιούν διαφορετικούς κανόνες ή νέα αντικείμενα΄ σε μερικά τέτοια συστήματα αριθμών, οι παραπάνω αποδείξεις θα πρέπει να ερμηνευθούν εκ νέου και θα μπορούσε κανείς να διαπιστώσει ότι, σε ένα δεδομένο σύστημα αριθμών, το 0.999 ... και το 1, μπορεί να μην είναι ταυτόσημα. Ωστόσο, πολλά συστήματα αριθμών είναι προέκταση της, και όχι από ανεξάρτητες εναλλακτικές λύσεις προς το σύνολο των πραγματικών αριθμών, έτσι ώστε το 0.999 ... = 1 εξακολουθεί να ισχύει. Ακόμη και σε τέτοια συστήματα αριθμών, όμως, αξίζει τον κόπο να εξετάσει κανεις εναλλακτικά αριθμητικά συστήματα, όχι μόνο για το πώς ο 0,999 ... συμπεριφέρεται (αν, πράγματι, ένας αριθμός που εκφράζεται ως "0.999 ..." είναι τόσο ουσιαστικος και ξεκάθαρος), αλλά επίσης και για τη συμπεριφορά των σχετικών φαινομένων. Εάν τέτοια φαινόμενα διαφέρουν από εκείνα στο πραγματικό σύστημα αριθμών, τότε τουλάχιστον μία από τις υποθέσεις που είναι ενσωματωμένη στο σύστημα πρέπει να μην ισχύει.
Απειροελάχιστα.
Μερικές αποδείξεις ότι ο 0.999 ... = 1 βασίζονται στην Αρχιμήδια ιδιοκτησία των πραγματικών αριθμών: ότι δεν υπάρχουν μη μηδενικά απειροελάχιστα. Συγκεκριμένα, η διαφορά 1 - 0,999 ... πρέπει να είναι μικρότερη από οποιοδήποτε θετικο ρητό αριθμό, έτσι πρέπει να είναι ένα απειροελάχιστο' αλλά επειδή οι πραγματικοί δεν περιέχουν μη μηδενικά απειροστά, η διαφορά είναι επομένως μηδέν, και ως εκ τούτου οι δύο τιμές είναι ίδιες.
Ωστόσο, υπάρχουν μαθηματικά συνεκτικά διατεταγμένες αλγεβρικές δομές, συμπεριλαμβανομένων των διαφόρων εναλλακτικών λύσεων για τους πραγματικούς αριθμούς, τα οποία είναι μη-Αρχιμήδια. Για παράδειγμα, οι διπλοί αριθμοί περιλαμβάνουν ένα νέο απειροελάχιστο στοιχείο ε, ανάλογη προς την φανταστική μονάδα i στους μιγαδικούς αριθμούς εκτός του ότι ε2 = 0. Η δομή που προκύπτει είναι χρήσιμη στην αυτόματη διαφοροποίηση.Στους δύο αριθμούς μπορεί να δοθεί μια λεξικογραφική σειρά, στην οποία τα πολλαπλάσια του ε καθίστανται μη Αρχιμήδια στοιχεία. Ως προέκταση των πραγματικών αριθμών, στους διπλούς αριθμούς ισχυει ακόμα ότι 0.999 ... = 1. Σχετικά με αύτο, ενώ ε υπάρχει στους διπλούς αριθμούς, το ίδιο κάνει και το ε / 2, οπότε το ε δεν είναι "ο μικρότερος διπλός θετικός αριθμός," και, μάλιστα, όπως και στους πραγματικούς, δεν υφίστανται τέτοιοι αριθμοί.
Ο Lightstone δείχνει πώς να συνδέσει σε κάθε αριθμό μια ακολουθία αριθμών,
Αναπροσαρμόζονται από τoυς hypernatural αριθμούς. Ενώ ο ίδιος δεν συζητά άμεσα τον 0.999 ..., δείχνει τον πραγματικό αριθμό 1/3 να αντιπροσωπεύεται από 0.333 ...? ... 333 ... η οποία είναι συνέπεια της αρχή της μεταφοράς. Κατά συνέπεια, ο αριθμός 0.999 ...? ... 999 ... = 1. Με αυτόν τον τύπο δεκαδική αναπαράσταση, δεν είναι κάθε επέκταση που αντιπροσωπεύει έναν αριθμό. Ειδικότερα, "0.333 ...? ... 000 ..." και "0.999 ...? ... 000 ..." δεν ανταποκρίνονται σε οποιονδήποτε αριθμό.
Ο τυπικός ορισμός του αριθμού 0.999 ... είναι το [όριο [μίας αλληλουχίας | ορίου της αλληλουχίας]] 0,9, 0,99, 0,999, ... Ένας διαφορετικός ορισμός θεωρεί ότι η κλάση ισοδυναμίας [(0,9, 0,99, 0,999, ...)] της παρόντος ακολουθίας στην κατασκευή Ultrapower, το οποίο αντιστοιχεί σε έναν αριθμό που είναι απείρως μικρότερο από 1. Γενικότερα, ο hyperreal αριθμός με το τελευταίο ψηφίο 9 στο άπειρο hypernatural rank"Χ", ικανοποιεί μια αυστηρή ανισότητα . Ως εκ τούτου,ο Karin Katz και ο Mikhail Katz έχουν προτείνει μια εναλλακτική ερμηνεία του «0,999 ...":
Όλες αυτές οι ερμηνείες του "0,999 ..." είναι απείρως κοντά στο 1. Ian Stewart χαρακτηρίζει αυτή την ερμηνεία ως τον «απολύτως λογικο» τρόπο για να δικαιολογήσει αυστηρά την διαίσθηση ότι «υπάρχει ένα μικρό κομμάτι που λείπει" από 1 σε 0,999 ... Μαζί με Katz &amp; Katz, ο Robert Ely αμφισβητεί επίσης την υπόθεση ότι οι ιδέες των μαθητών σχετικά με είναι λανθασμένες διαισθήσεις σχετικά με τους πραγματικούς αριθμούς, την ερμηνεία τους και όχι συνηθισμένες διαισθήσεις που θα μπορούσαν να αποδειχθούν πολύτιμες για την εκμάθηση του λογισμού.
Ο Χοσέ Benardete στο βιβλίο του" Infinity: Ένα δοκίμιο στη μεταφυσική" υποστηρίζει ότι κάποιες φυσικές προ-μαθηματικες διαίσθησεις δεν μπορεί να εκφραστουν αν περιορίζονται σε ένα υπερβολικά περιοριστικό σύστημα αριθμων:
Hackenbush.
Η συνδυαστική θεωρία παιγνίων παρέχει εναλλακτικους πραγματικούς, καθώς, με το άπειρο Blue-Red Hackenbush ως ένα ιδιαίτερα σημαντικό παράδειγμα. Το 1974, η Elwyn Berlekamp περιγράφει μια αλληλογραφία μεταξύ Hackenbush χορδές και δυαδικες επεκτάσεις των πραγματικών αριθμών, η οποία υποκινήθηκε από την ιδέα της συμπίεσης δεδομένων. Για παράδειγμα, η αξία των Hackenbush εγχόρδων LRRLRLRL ... είναι 0.0101012 ... = 1/3. Ωστόσο, η αξία της LRLLL ... (που αντιστοιχούν σε 0,111 ... 2) απειροελάχιστα λιγότερο από 1. Η διαφορά μεταξύ των δύο είναι ο σουρεαλιστικός αριθμός 1/ω, όπου ω είναι η πρώτη άπειρη τακτικη' το σχετικό παιχνίδι είναι LRRRR ... ή 0.000 ... 2.
Αυτό είναι στην πραγματικότητα αληθές των δυαδικών επεκτάσεων των πολλών ρητών αριθμών, όπου οι τιμές των αριθμών είναι ίσες, αλλά οι αντίστοιχες διαδρομές δυαδικόυ δέντρου είναι διαφορετικες. Για παράδειγμα, 0,10111 ... 2 = 0,11000 ... 2, τα οποία είναι και τα δύο ίσα με 3/4, αλλά η πρώτη αναπαράσταση αντιστοιχεί στο δυαδικό LRLRRR διαδρομή δέντρο ... ενώ η δεύτερη αντιστοιχεί στη διαφορετική LRRLLL διαδρομής\ ...
Επανεξέταση αφαίρεσης.
Ένας άλλος τρόπος με τον οποίο οι αποδείξεις θα μπορούσαν να υπονομευθούν αν είναι 1 - 0,999 ... απλά δεν υπάρχει, διότι η αφαίρεση δεν είναι πάντα δυνατό. Μαθηματικές δομές με μια λειτουργία προσθήκης, αλλά όχι λειτουργία αφαίρεσης περιλαμβάνουν αντιμεταθετική semigroup s, αντιμεταθετική monoid s και semiring s. Richman θεωρεί δύο τέτοια συστήματα,σχεδιασμένα έτσι ώστε 0.999 ... &lt;1.
Πρώτον,ο Richman ορίζει ένα μη αρνητικό "δεκαδικό αριθμό" ως μια κυριολεκτική δεκαδική επέκταση . Αυτός ορίζει τη λεξικογραφική σειρά και η λειτουργία της πρόσθεσης, σημειώνοντας ότι 0.999 ... &lt;1 μόνο και μόνο επειδή 0 &lt;​​1 στη θέση του ενός, αλλά και για οποιαδήποτε nonterminating"Χ", ένα έχει 0.999 ... +" Χ" = 1 +" Χ". Έτσι, μία ιδιαιτερότητα των δεκαδικών αριθμών είναι ότι η προσθήκη αυτή δεν μπορεί πάντα να ακυρωθεί?Επίσης κανένας δεκαδικός αριθμός δεν αντιστοιχεί σε 1⁄3. Μετά τον ορισμό του πολλαπλασιασμού, οι δεκαδικοί αριθμοί αποτελούν ένα θετικό, εντελώς διατεταγμένο, ευμετάβλητο semiring.
Κατά τη διαδικασία καθορισμού πολλαπλασιασμού,ο Richman ορίζει επίσης ένα άλλο σύστημα που ο ίδιος αποκαλεί "cut "D"", το οποίο είναι το σύνολο των Dedekind cut s των δεκαδικών κλασμάτων. Κανονικά ο ορισμός αυτός οδηγεί στους πραγματικούς αριθμούς, αλλά για ένα δεκαδικό κλάσμα"d" επιτρέπει τόσο η μείωση (- ∞," Α")όσο και το "κύριο cut" (- ∞, " d"]. Το αποτέλεσμα είναι ότι οι πραγματικοί αριθμοί είναι «ανήσυχα ζουν μαζί με" τα δεκαδικά κλάσματα. πάλι 0,999 ... &lt;1. δεν υπάρχει καμία θετική infinitesimals στην περικοπή"D"», αλλά υπάρχει« ένα είδος αρνητικής απειροελαχιστοποίησης, "0-., η οποία δεν έχει δεκαδική επέκταση.Επίσης καταλήγει στο συμπέρασμα ότι 0.999... = 1 + 0−, ενώ η εξίσωση "0.999...+"x"=1"
δεν έχει καμία λύση.
"p"-adic αριθμοί.
Όταν ρωτάμε για το 0.999 ..., αρχάριοι συχνά πιστεύουν ότι πρέπει να υπάρχει ένα «τελικό 9," πιστεύοντας ότι 1 − 0,999 ... είναι ένας θετικός αριθμός που γράφεται ως "0.000 ... 1". Το αν έχει νόημα ή όχι είναι σαφής: η προσθήκη ενός 1 στην τελευταία 9 σε 0.999 ... θα φέρουν όλα τα 9 σε 0 και θα αφήσει ένα 1 στη πρώτη θέση. Η ιδέα αυτή αποτυγχάνει, επειδή δεν υπάρχει "τελευταίο 9" σε 0.999 ... Ωστόσο, υπάρχει ένα σύστημα που περιέχει μια άπειρη σειρά από 9 συμπεριλαμβανομένης ενός τελευταίου 9.
Οι " p"-αδικό αριθμοί είναι ένα εναλλακτικό σύστημα ενδιαφέρον για την Θεωρία Αριθμών. Όπως και οι πραγματικοί αριθμοί, οι" p"-adic αριθμοί μπορoύν να κατασκευαστούν μέσω ακολουθιών Cauchy. Η κατασκευή χρησιμοποιεί ένα διαφορετικό μετρικό όπου το 0 είναι πιο κοντά στο "p", και πολύ πιο κοντά στο "pn", απ'ότι είναι στο 1. Οι "p"-adic αριθμοί αποτελούν ένα τομέα πεδίου για το πρώτο "p" και ένα δακτυλίου για τα άλλα "p", συμπεριλαμβανομένων 10 . Έτσι η αριθμητική μπορεί να πραγματοποιηθεί στους "p"-αδικούς, και δεν υπάρχουν απειροστά.
Στους 10 adic αριθμούς, τα ανάλογα των δεκαδικών επεκτάσεων τρέχουν προς τα αριστερά. Η 10-adic επέκταση ... 999 έχει ένα τελευταίο 9, και δεν έχει ένα πρώτο 9. Κάποιος μπορεί να προσθέσει 1 σ' αυτά, και να αφήσει πίσω του μόνο 0 μετά την εκτέλεση, μέσω: 1 + ...999 = ...000 = 0, και έτσι ...999 = −1.
Μια άλλη παραγωγή χρησιμοποιεί μια γεωμετρική σειρά. Η άπειρη σειρά αποτελείται από "...999" που δεν συγκλίνουν σε πραγματικούς αριθμούς, αλλά συγκλίνουν στους 10 adics, και έτσι μπορεί κανείς να επαναχρησιμοποιήσει το γνωστό τύπο:
(Σύγκριση με τη σειρά παραπάνω.) Μια τρίτη παραγωγή επινοήθηκε από μια μαθήτρια που αμφισβητούσε την δασκάλα της ότι το 0.999 ... = 1, αλλά εμπνεύστηκε να πάρει την πολλαπλώς κατά 10 απόδειξη ανωτέρω προς την αντίθετη κατεύθυνση: αν "x" = ...999 τότε 10"x" =  ...990, έτσι "x" = "x" − 9, ως εκ τούτου,"x" = −1 και πάλι.
Ως τελική επέκταση, δεδομένου ότι 0.999... = 1 (στους πραγματικούς) και ...999 = −1 (στους 10-adics), στη συνέχεια μπορεί κανείς να προσθέσει τις δύο εξισώσεις και να καταλήξει σε ...999.999... = 0.. Αυτή η εξίσωση δεν έχει νόημα, είτε σε μια 10-adic επέκταση ή σε μια δεκαδική επέκταση, αλλά αποδεικνύεται για να έχει νόημα και αλήθεια, αν κάποιος αναπτύσσει μια θεωρία των "διπλών δεκαδικών" με τελικά επαναλαμβανόμενα αριστερά άκρα για να αντιπροσωπεύουν ένα γνωστό σύστημα: τους πραγματικούς αριθμούς.

</doc>
<doc id="43962" url="https://el.wikipedia.org/wiki?curid=43962" title="Τμήμα Πληροφορικής Πανεπιστημίου Ιωαννίνων">
Τμήμα Πληροφορικής Πανεπιστημίου Ιωαννίνων

Το Τμήμα Μηχανικών Ηλεκτρονικών Υπολογιστών και Πληροφορικής του Πανεπιστημίου Ιωαννίνων αποτελεί τμήμα της Πολυτεχνικής Σχολής του Πανεπιστημίου Ιωαννίνων. Ιδρύθηκε ως Τμήμα Πληροφορικής το 1990 με το υπ' αριθμ. Π.Δ. 148/90, και άρχισε τη λειτουργία του το ακαδημαϊκό έτος 1993 - 94. Τον Ιούνιο του 2013, με το υπ' αριθμ. 105/2013 Π.Δ. (ΦΕΚ 137Α / 5-6-2013), το τμήμα μετεξελίχθηκε σε Τμήμα Μηχανικών Η/Υ και Πληροφορικής. Το τμήμα στεγάζεται σε δικό του κτήριο, το οποίο είναι εξ' ολοκλήρου κλιματιζόμενο και έχει συνολικό εμβαδόν 6.000 τετρ. μέτρα.

</doc>
<doc id="43963" url="https://el.wikipedia.org/wiki?curid=43963" title="Πατριάρχης Ταράσιος">
Πατριάρχης Ταράσιος

Ο Ταράσιος (730 - 25 Φεβρουαρίου 806) ήταν Οικουμενικός Πατριάρχης Κωνσταντινουπόλεως από τις 25 Δεκεμβρίου του 784 μέχρι τον θάνατό του στις 25 Φεβρουαρίου του 806. 
Η ζωή του.
Γεννήθηκε γύρω στο 730 στην Κωνσταντινούπολη. Ο πατέρας του, ονόματι Γεώργιος, ήταν πατρίκιος και έπαρχος της Κωνσταντινούπολης. Και ο ίδιος ο Ταράσιος αναδείχθηκε ύπατος, πρωτοσπαθάριος και πρωτασηκρήτις (επικεφαλής του ανώτατου αυτοκρατορικού δικαστηρίου).
Επελέγη από την αυτοκράτειρα Ειρήνη να γίνει Πατριάρχης, ενώ ήταν ακόμη λαϊκός. Στη «Χρονογραφία» του Θεοφάνους του Ομολογητού αναφέρεται ο ενθρονιστήριος λόγος του Ταρασίου, από τον οποίο συνάγεται ότι δεν αποδέχτηκε εξαρχής το αξίωμα, ισχυριζόμενος ότι δεν θέλει να είναι επικεφαλής μιας Εκκλησίας που είναι σε σχίσμα με τις υπόλοιπες χριστιανικές εκκλησίες. Κατέστησε σαφή την πρόθεσή του να εγκαταλείψει την Εικονομαχία, εξελέγη ομόθυμα από τη Σύνοδο και χειροτονήθηκε τα Χριστούγεννα του 784. Το γεγονός ότι από λαϊκός έγινε κατευθείαν Πατριάρχης, λαμβάνοντας και τους τρεις βαθμούς της ιεροσύνης, προκάλεσε τη χλιαρή διαμαρτυρία του Πάπα Αδριανού Α΄ και μερικών μοναχών, αλλά και έκπληξη στους συγχρόνους του. Η τακτική αυτή πάντως επρόκειτο να επαναληφθεί συχνά στα επόμενα χρόνια.
Στα 22 χρόνια της μακράς Πατριαρχίας του πήρε σαφή θέση υπέρ της προσκύνησης των εικόνων, προς την οποία επηρέασε και τους Αυτοκράτορες. Το 787 διηύθυνε τις εργασίες της Ζ' Οικουμενικής Συνόδου, η οποία αναστήλωσε τις εικόνες και όρισε ότι όποιος καταστρέφει εικόνες ή προσπαθεί να παρεμποδίσει την προσκύνησή τους, αφορίζεται. Μετά την αναστήλωσή τους, ήρθε σε ρήξη με ζηλωτές μοναχούς, οι οποίοι θεώρησαν ανεπαρκές μέτρο το επιτίμιο ακοινωνησίας ενός έτους, το οποίο ο Ταράσιος επέβαλε στους εικονομάχους επισκόπους. Μάλιστα, μεταξύ των κορυφαίων ζηλωτών, συγκαταλεγόταν και ο ανιψιός του Ταρασίου, Θεόδωρος, ηγούμενος της Μονής Στουδίου.
Το 795 ξέσπασε νέα σύγκρουσή του με τους μοναστικούς κύκλους, με αφορμή αυτή τη φορά το δεύτερο γάμο του νεαρού αυτοκράτορα Κωνσταντίνου ΣΤ'. Ο Κωνσταντίνος αποφάσισε να παντρευτεί για δεύτερη φορά, καθώς η πρώτη του σύζυγος ήταν επιλογή της μητέρας του, Ειρήνης. Ο Ταράσιος δεν τέλεσε μεν τον γάμο, αλλά και δεν αφόρισε τον ιερέα που τον τέλεσε. Ο Πλάτων, ηγούμενος της μονής Σακκουδίωνος, και ο Θεόδωρος Στουδίτης τον κατηγόρησαν για την διαλλακτική αυτή στάση του ως προς το γάμο, χαρακτηρίζοντάς την ως αποδοχή μοιχείας. Ο αυτοκράτορας εξόρισε και τους δύο στη Θεσσαλονίκη. Η έριδα, γνωστή ως «περί μοιχείας σχίσμα» έληξε το 797, όταν η Ειρήνη ανέλαβε ξανά την εξουσία, αφού τύφλωσε τον γιο της Κωνσταντίνο ΣΤ΄. Έτσι, ο Πλάτων και ο Θεόδωρος επέστρεψαν από την εξορία και ο Ταράσιος έστειλε επιστολή στον Πλάτωνα, καλώντας τον σε ενότητα.
Ο Ταράσιος θεωρούταν ευσεβής, τίμιος και φιλεύσπλαχνος. Ανέπτυξε πλούσιο φιλανθρωπικό έργο, παρέχοντας τροφή και ρουχισμό σε απόρους και διοργανώνοντας συσσίτια. Τέλος, ίδρυσε νοσοκομείο και πτωχοκομεία.
Πέθανε ειρηνικά στις 25 Φεβρουαρίου του 806, ταλαιπωρημένος από ασθένεια που του αφαίρεσε την ομιλία. Η σορός του μεταφέρθηκε και ετάφη στη Μονή των Αγίων Πάντων, στην ευρωπαϊκή πλευρά του Βοσπόρου, την οποία είχε ιδρύσει ο ίδιος. Ανακηρύχθηκε άγιος και η μνήμη του τιμάται από την Ορθόδοξη Εκκλησία στις 25 Φεβρουαρίου. Από τα έργα του σώζονται έξι επιστολές και μία ομιλία για τη γιορτή των Εισοδίων. Το βίο του έγραψε ο διάκονος Ιγνάτιος.

</doc>
<doc id="43964" url="https://el.wikipedia.org/wiki?curid=43964" title="Πατριάρχης Παύλος Δ΄">
Πατριάρχης Παύλος Δ΄

Ο Παύλος Δ΄ ήταν λόγιος κληρικός, Πατριάρχης Κωνσταντινουπόλεως από το 780 έως το 784. 
Καταγόταν από την Κύπρο. Διακρίθηκε για την αγιότητα της ζωής του και το μετριοπαθή χαρακτήρα του.Εξελέγη Πατριάρχης με την υποστήριξη του εικονομάχου Αυτοκράτορα Λέοντα του Δ΄, και θεωρούταν αυστηρός εικονομάχος.
Το 784 όμως αρρώστησε πολύ σοβαρά και θεώρησε μάλιστα την ασθένειά του ως θεϊκή τιμωρία για τις εικονομαχικές του απόψεις. Λόγω της ασθένειας και της μεγάλης του ηλικίας, παραιτήθηκε (ή αναγκάστηκε να παραιτηθεί) από το Θρόνο και αποσύρθηκε στη Μονή Φλώρου. Από εκεί εξέφρασε τη μεταμέλειά του για τη συμβιβαστική του στάση ως Πατριάρχη στο θέμα της εικονομαχίας και συμβούλεψε την Αυτοκράτειρα Ειρήνη την Αθηναία να συγκαλέσει Σύνοδο για την επίλυση του προβλήματος αυτού. Η Αυτοκράτειρα μάλιστα τον επισκέφτηκε στο κρεβάτι της αρρώστιας του μαζί με εικονομάχους αξιωματούχους, προκειμένου να τους συμβουλεύσει να αναιρέσουν την πλάνη τους.
Ανακηρύχθηκε άγιος (Παύλος ο Νέος) και η μνήμη του γιορτάζεται στις 30 Αυγούστου.

</doc>
<doc id="43965" url="https://el.wikipedia.org/wiki?curid=43965" title="Σηκουάνας">
Σηκουάνας

Ο Σηκουάνας (γαλλ. "Seine, "προφέρεται [sɛn]) είναι ένας από τους κυριότερους ποταμούς της βορειοδυτικής Γαλλίας. Έχει μήκος 780 χιλιόμετρα και αποτελεί σημαντικότατη υδάτινη εμπορική αρτηρία. Αποτελεί επίσης πόλο έλξης τουριστών, κυρίως στην πόλη του Παρισιού.
Ετυμολογία.
Το όνομα «Σηκουάνας» προέρχεται από το λατινικό "Sequana", που με τη σειρά του προέρχεται από το κελτικό "Sicauna", η ρίζα του οποίου ("sak-") σημαίνει «ιερός» και η κατάληξη "-onna" δηλώνει «πηγή, ποταμός». Στην περιοχή που αποτελεί τώρα τη Νορμανδία, ο Σηκουάνας ήταν γνωστός ως "Rodo" ή "Roto", παραδοσιακές κελτικές ονομασίες για ποταμούς, όπως για παράδειγμα ο Ροδανός.
Πλοήγηση του ποταμού.
Ο Σηκουάνας έχει εκβαθυνθεί και ποντοπόρα σκάφη ελλιμενίζονται στη Ρουέν, 120 χιλιόμετρα από τη θάλασσα. Στο Παρίσι, ο ποταμός είναι μόλις 24 μέτρα πάνω από το επίπεδο της θάλασσας και 560 χιλιόμετρα από το στόμιό του, με αποτέλεσμα να έχει αργή ροή και να καθιστά εύκολη την πλοήγησή του.
Το μέσο βάθος του Σηκουάνα σήμερα στο Παρίσι είναι περίπου οκτώ μέτρα, ενώ ελέγχεται και το πλάτος του. Κατά διαστήματα, παρουσιάζεται υπερχείλιση των υδάτων από το σύστημα υπονόμων του Παρισιού, κυρίως κατά περιόδους μεγάλων βροχοπτώσεων, με αποτέλεσμα μεγάλες ποσότητες αστικών λυμάτων να καταλήγουν στον Σηκουάνα.
Ιστορία.
Από τo 855, ομάδες Βίκινγκς ανεβαίνουν τον Σηκουάνα, λεηλατούν τη Νορμανδία και πολιορκούν το Παρίσι. Τελικά εγκαθίστανται μόνιμα στην περιοχή κατά το 896. Με τη συνθήκη του Σαιν Κλέρ συρ Επτ (Saint-Clair-sur-Epte) στα 911, το δουκάτο της Νορμανδίας αναγνωρίζεται από το βασιλιά της Γαλλίας Κάρολο Γ΄, ενώ το όριό του είναι ο μικρός παραπόταμος Επτ (Epte), στην αριστερή όχθη του Σηκουάνα.
Το 1684, ο βασιλιάς Λουδοβίκος ΙΔ΄ εγκαινιάζει τη μηχανή Μαρλύ, που βρίσκεται μέσα στον Σηκουάνα, προκειμένου να αντλήσει το νερό του ποταμού για τις διάφορες υδάτινες κατασκευές και σιντριβάνια στο πάρκο του ανακτόρου των Βερσαλλιών. Από το 1830 αρχίζει η διευθέτηση του Σηκουάνα με την κατασκευή φραγμάτων και υδατοφρακτών.

</doc>
<doc id="43968" url="https://el.wikipedia.org/wiki?curid=43968" title="Σέρρα">
Σέρρα

 #ΑΝΑΚΑΤΕΥΘΥΝΣΗ Πυρρίχιος

</doc>
<doc id="43976" url="https://el.wikipedia.org/wiki?curid=43976" title="Νήσοι Μαλβίνες">
Νήσοι Μαλβίνες



</doc>
<doc id="43979" url="https://el.wikipedia.org/wiki?curid=43979" title="Laptop">
Laptop



</doc>
<doc id="43982" url="https://el.wikipedia.org/wiki?curid=43982" title="Χοσέ Μανουέλ Καστανιόν">
Χοσέ Μανουέλ Καστανιόν

Ο Χοσέ Μανουέλ Καστανιόν ("José Manuel Castañón", 10 Φεβρουαρίου 1920 – 6 Ιουνίου 2001) ήταν Ισπανός συγγραφέας και νομικός, ο οποίος γεννήθηκε στη Πόλα δε Λένα της Αστούριας. Συμμετείχε και τραυματίσθηκε στον εμφύλιο πόλεμο της Ισπανίας στο πλευρό του Φράνκο αλλά, μετά την επικράτηση των επαναστατών, απογοητευμένος από τη διαχείριση της νίκης και τις επακόλουθες πολιτικές εξελίξεις αντιτάχθηκε ενεργά, αυτεξοριζόμενος επί εικοσαετία στη Βενεζουέλα. Το πλέον γνωστό του έργο "«Μολετού – Μολεβά»", μια σάτιρα για τη παράλογη λαγνεία στο χρήμα, εκδόθηκε στη Μαδρίτη το 1956 διαφεύγοντας της λογοκρισίας και έγινε εκδοτική επιτυχία με πολλές επανεκδόσεις. 
Βιογραφία.
Ο Χοσέ Μανουέλ Καστανιόν ήταν το τρίτο από τα επτά παιδιά του δικηγόρου Γκιγιέρμο Καστανιόν και της Μπέρτα δε λα Πένια. Εντρυφώντας από μικρή ηλικία στην οικογενειακή βιβλιοθήκη, συνειδητοποίησε έγκαιρα την έντονη κλήση του για τη λογοτεχνία.
Με την έναρξη του Ισπανικού εμφυλίου πολέμου εγκατέλειψε κρυφά τη πατρική του εστία και οδοιπορώντας επί μία εβδομάδα κατατάχθηκε στο πεζικό των επαναστατών. Τραυματίσθηκε σοβαρά, με την αχρήστευση του δεξιού του χεριού, αλλά αμέσως επέστρεψε στη πρώτη γραμμή του μετώπου. Προάχθηκε στο βαθμό του υπολοχαγού και παρά την αναπηρία του το 1941 κατατάχθηκε στη «Μπλε Ταξιαρχία». Επέστρεψε για να συνεχίσει τις σπουδές του στα νομικά και το 1942 νυμφεύθηκε τη Νιέβες Εσκαλάδα, με την οποία στη διάρκεια του βίου τους απέκτησαν πέντε παιδιά. Το 1945 αποφοίτησε από τη Νομική σχολή του Πανεπιστημίου του Οβιέδο και άσκησε επ’ ολίγον τη δικηγορία στην ίδια πόλη. Το άδικο καθεστώς των διακρίσεων και οι διώξεις σε βάρος των ηττημένων του εμφυλίου τον οδήγησαν στην αποστασιοποίηση από το δικτατορικό καθεστώς παρά την δυνατότητα αξιοποίησης της προσφοράς του και του τραυματισμού του. Αντιτάχθηκε ενεργά στην περιθωριοποίηση των οικογενειών των νεκρών και των τραυματιών της πλευράς των ηττημένων, με συνέπεια τη φυλάκισή του το 1953. Στη διάρκεια της κράτησής του συνέγραψε το πρώτο του έργο το "Μολετού Μολεβά", εμπνεόμενος από τη προσωπικότητα ενός κρατούμενου και τη τρελή προσήλωσή του στο εύκολο χρήμα. Το βιβλίο με πολλές αντιξοότητες εκδόθηκε τελικά το 1956 και έγινε ενθουσιωδώς δεκτό από το κοινό λαμβάνοντας συγχρόνως και πολύ επαινετικές κριτικές για την αυθεντικότητα και την υπερβατικότητα που το χαρακτηρίζουν. Το 1957 εκδόθηκε το επόμενο βιβλίο "«Μπεθάνα Ρόχα»".
Τότε είχε ήδη πάρει την απόφαση της αυτοεξορίας του θεωρώντας αδύνατον να λειτουργήσει σαν συγγραφέας με ελεύθερο πνεύμα στα πλαίσια του δικτατορικού καθεστώτος. Το 1957 , με πέντε παιδιά ήδη, παραιτήθηκε του βαθμού του λοχαγού, ζητώντας με επιστολή του προς το κράτος ο μισθός του να αποδίδεται στους ανάπηρους της ηττημένης παράταξης, και κατέφυγε στη Γαλλία. Από εκεί πήγε στο Καράκας της Βενεζουέλα, όπου δύο χρόνια αργότερα τον ακολούθησε η οικογένειά του. Εκεί συντήρησε την οικογένειά του αποκλειστικά με την λογοτεχνική του εργασία. Τα περισσότερα έργα του εκδόθηκαν στη Βενεζουέλα. Το 1987 του απονεμήθηκε το παράσημο «Αντρές Μπέγιο» για τη προσφορά του στη κουλτούρα της χώρας.
Ο Χοσέ Μανουέλ Καστανιόν, αν και πεζογράφος ήταν παθιασμένος με τη ποίηση. Το φυσικό του χάρισμα του επέτρεπε να αποστηθίσει έναν απίστευτο όγκο ποιημάτων, τα οποία πάντα με ενθουσιασμό απήγγειλε στο κοινό. Το 1983 έλαβε τον τίτλο του «τέκνου του Σαντιάγο του Τσούκο» πόλης στην οποία γεννήθηκε ο Σεσάρ Βαγιέχο που υπήρξε ο αγαπημένος του ποιητής και προς τιμήν του οποίου συνέγραψε το έργο "«Πάθος για τον Βαγιέχο»".
Κατά τη θητεία του στη «Μπλε Ταξιαρχία» κρατούσε ημερολόγιο το οποίο παρέμενε ανέκδοτο μέχρι το 1991, οπότε εκδόθηκε το έργο του "«Ημερολόγιο μιας Περιπέτειας»". 
Προς το τέλος της ζωής του προσκλήθηκε και έδωσε διαλέξεις για το έργο του και τα ενδιαφέροντα του στην Ισπανία, αλλά και σε άλλες Ευρωπαϊκές και Νοτιαμερικάνικες χώρες.
Στο έργο του αναφέρεται διεξοδικά στην ιδεολογία του, τις πολιτικές του πεποιθήσεις και τις εσωτερικές του ανησυχίες. Με την επιμονή και το ταλέντο του κατόρθωσε να δημιουργήσει ένα σημαντικό έργο ζωής, να διατηρήσει ανέπαφες την ιδεολογία και τις ιδεολογικές του αρχές, απαρνούμενος την ευκολία και την πάση θυσία διατήρηση των κεκτημένων, έχοντας ταυτόχρονα την ευθύνη της εξαμελούς οικογένειάς του. Δεν συμβιβάσθηκε ούτε με τους κρατούντες ούτε με την ευκολία, πίστεψε στον εαυτό του και τη δυνατότητα προσφοράς σε αυτό που αγαπούσε περισσότερο, τη λογοτεχνία και τη ποίηση.
Ο Καστανιόν πέθανε το 2001, μετά τη σύζυγό του και το γιό του (ο οποίος σκοτώθηκε το 1999 σε αεροπορικό δυστύχημα) αφήνοντας τέσσερις κόρες.
Εξωτερικοί σύνδεσμοι.
 Η Σελíδα του José Manuel Castañón 

</doc>
<doc id="43985" url="https://el.wikipedia.org/wiki?curid=43985" title="Ιάκωβος Μάξγουελ">
Ιάκωβος Μάξγουελ



</doc>
<doc id="43989" url="https://el.wikipedia.org/wiki?curid=43989" title="Χοσέ Μανουέλ Καστανόν">
Χοσέ Μανουέλ Καστανόν



</doc>
<doc id="43992" url="https://el.wikipedia.org/wiki?curid=43992" title="Πατινάδα">
Πατινάδα



</doc>
<doc id="43993" url="https://el.wikipedia.org/wiki?curid=43993" title="Μπίρμινγκχαμ">
Μπίρμινγκχαμ



</doc>
<doc id="43994" url="https://el.wikipedia.org/wiki?curid=43994" title="Τσέσκυ Κρούμλοβ">
Τσέσκυ Κρούμλοβ



</doc>
<doc id="43995" url="https://el.wikipedia.org/wiki?curid=43995" title="Τσέσκε Μπουντεγιοβίτσε">
Τσέσκε Μπουντεγιοβίτσε



</doc>
<doc id="43996" url="https://el.wikipedia.org/wiki?curid=43996" title="Σετουμπάλ">
Σετουμπάλ



</doc>
<doc id="43998" url="https://el.wikipedia.org/wiki?curid=43998" title="Λισσαβώνα">
Λισσαβώνα



</doc>
<doc id="44003" url="https://el.wikipedia.org/wiki?curid=44003" title="Αντίς αμπάμπα">
Αντίς αμπάμπα



</doc>
<doc id="44004" url="https://el.wikipedia.org/wiki?curid=44004" title="Μαλβίνες">
Μαλβίνες



</doc>
<doc id="44005" url="https://el.wikipedia.org/wiki?curid=44005" title="Νήσοι Φώκλαντ (Μαλβίνες)">
Νήσοι Φώκλαντ (Μαλβίνες)



</doc>
<doc id="44008" url="https://el.wikipedia.org/wiki?curid=44008" title="Αντίς Αμπέμπα">
Αντίς Αμπέμπα

Η Αντίς Αμπέμπα (αμχαρικά: አዲስ አበባ, ελληνικά: Νεανθόπολη ή Νεανθόπολις), ή "Αντίς Αμπάμπα" και "Αντίς Αλάμ", δηλαδή «νέο λουλούδι» στα αμχαρικά, είναι η πρωτεύουσα της Αιθιοπίας. Η πόλη περιλαμβάνει περίπου 80 εθνότητες που μιλούν 80 διαφορετικές γλώσσες, ενώ από άποψη θρησκεύματος υπάρχουν χριστιανικές, μουσουλμανικές κι εβραϊκές κοινότητες. Ο πληθυσμός της υπολογίζεται στους 2.757.729 κατοίκους. Βρίσκεται στους πρόποδες του βουνού Εντότο και είναι έδρα του Πανεπιστημίου Αντίς Αμπέμπα, το οποίο παλαιότερα ήταν γνωστό ως Πανεπιστήμιο Χαϊλέ Σελασιέ Α΄, από τον πρώην ηγέτη της Αιθιοπίας. 
Ιστορία.
Η Αντίς Αμπέμπα ιδρύθηκε από τον αυτοκράτορα της Αιθιοπίας Μενελίκ Β΄, ο οποίος θεωρούσε πως το βουνό Εντότο ήταν μια χρήσιμη βάση για τις στρατιωτικές του επιχειρήσεις στα νότια του βασιλείου του και το 1879 επισκέφθηκε τα ερείπια της μεσαιωνικής πόλης. Ωστόσο, η περιοχή αυτή δεν υποστήριζε τις προσπάθειες για την ίδρυση της πόλης, καθώς υπήρχε έλλειψη καυσόξυλου και νερού, κι έτσι οι εγκαταστάσεις μεταφέρθηκαν στην κοιλάδα νότια του βουνού Εντότο το 1886. 
Η Αντίς Αμπέμπα έγινε πρωτεύουσα της Αιθιοπίας το 1896, όταν ο Μενελίκ έγινε αυτοκράτορας της χώρας και εξ΄ αιτίας κυρίως της δημιουργίας της σιδηρογραμικής γραμμής με το Τζιμπουτί (1917) αναπτύχθηκε πολεοδομικά σημαντικά. Η συμβολή του Αυτοκράτορα Μενελίκ είναι ορατή ακόμα και σήμερα, με τη φύτευση και ανάπτυξη ευκαλύπτων κατά μήκος των δρόμων της πόλης. Στις 5 Μαΐου 1936, ιταλικές δυνάμεις κατέλαβαν την Αντίς Αμπέμπα κατά τη διάρκεια του Ιταλο-Αβησσυνιακού Πολέμου μέχρι το 1939. Αφού ο ιταλικός στρατός εκδιώχθηκε από τη χώρα από Αιθίοπες πατριώτες, ο αυτοκράτορας Χαϊλέ Σελασιέ Α' επέστρεψε στην Αντίς Αμπέμπα στις 5 Μαΐου 1941 και ξεκίνησε το έργο της ανοικοδόμησης της πρωτεύουσάς του. 
Η Αντίς Αμπέμπα, μετά τον Β΄ Παγκόσμιο Πόλεμο, ορίσθηκε ως έδρα της Οικονομικής Επιτροπής των Ηνωμένων Εθνών για την Αφρική και για την Αφρικανική Ένωση.
Από το 2015 λειτουργεί το σύστημα του ελαφρύ σιδηροδρόμου - τραμ, το πρώτο σύστημα μεταφορών υψηλής ταχύτητας στην Ανατολική και Υποσαχάρια Αφρική.
Τουρισμός.
Ο τουρισμός είναι μια αναπτυσσόμενη βιομηχανία εντός της Αντίς Αμπέμπα και της Αιθιοπίας στο σύνολό της. Η χώρα έχει δει 10% αύξηση του τουρισμού την τελευταία δεκαετία, φέρνοντας ακολούθως εισροή τουριστών στην Αντίς Αμπέμπα. Το 2015, το Ευρωπαϊκό Συμβούλιο Τουρισμού και Εμπορίου όρισε την Αιθιοπία ως το Νούμερο Ένα τουριστικό σημείο στον κόσμο.
Ζωολογικός κήπος.
Ο ζωολογικός κήπος της Αντίς Αμπέμπα κρατούσε 15 λιοντάρια το 2011. Τα δείγματα της γούνας τους χρησιμοποιήθηκαν σε γενετική ανάλυση, η οποία αποκάλυψε ότι ήταν γενετικώς ποικίλα. Επομένως, προτάθηκε να συμπεριληφθούν σε ένα πρόγραμμα αναπαραγωγής σε αιχμαλωσία.

</doc>
<doc id="44009" url="https://el.wikipedia.org/wiki?curid=44009" title="Θεόδωρος Α΄ Λάσκαρης">
Θεόδωρος Α΄ Λάσκαρης

Ο Θεόδωρος Λάσκαρης (1175 - 1222) ήταν ο ιδρυτής και πρώτος αυτοκράτορας της Αυτοκρατορίας της Νίκαιας (1205-1222) στη Μικρά Ασία μετά την κατάληψη της Κωνσταντινούπολης από τους Φράγκους το 1204.
Βιογραφία.
Ο Θεόδωρος Α' ήταν υιός του Μανουήλ Λάσκαρη (γεν.π.1140) και της Ιωάννας Καράτζαινας (γεν.π.1148). Ήταν στρατιωτικός και γαμπρός του αυτοκράτορα Αλεξίου Γ΄ Αγγέλου (1195-1203). Γεννήθηκε γύρω στα 1175 και όντας μέλος επιφανούς οικογένειας του Βυζαντίου προωθήθηκε γρήγορα σε υψηλά στρατιωτικά αξιώματα, στα οποία και διακρίθηκε για την γενναιότητα και τις ικανότητές του.
Το 1204, την παραμονή της πτώσης της Κωνσταντινούπολης από τους σταυροφόρους κατά τη Δ΄ Σταυροφορία και ενώ ο Αλέξιος Ε΄ Μούρτζουφλος είχε εγκαταλείψει την Πόλη, ο λαός εξέλεξε ως αυτοκράτορα τον αδελφό του Κωνσταντίνο ΙΑ' Λάσκαρη. Οι συνθήκες όμως οδήγησαν στη φυγή των Λασκαριδών από την Πόλη και τη διαφυγή τους στη Μικρά Ασία.
Εκεί την ηγεσία της αντίστασης ανέλαβε ο Θεόδωρος, ο οποίος αφού κατάφερε να επιβληθεί στους Μικρασιάτες μεγιστάνες άρχισε τον πόλεμο κατά των Σταυροφόρων και των αυτοκρατόρων της Τραπεζούντας. Μεταξύ των προσφύγων από την Πόλη συγκαταλεγόταν και ο Πατριάρχης Κωνσταντινουπόλεως με πολλούς κληρικούς, έτσι γύρω στο 1208 στέφθηκε αυτοκράτορας.
Το 1211 ο Θεόδωρος Λάσκαρης συγκρούεται με τους Σελτζούκους Τούρκους και τον Σουλτάνο Καϊκοσρού (Καϊχοσχρόης) στην κοιλάδα του Μαιάνδρου (μάχη της Αντιόχειας) και πετυχαίνει αναπάντεχη νίκη. Ο στρατός του, μόλις 2000 άνδρες με πιο αξιόμαχο τμήμα ένα σώμα 800 μισθοφόρων ιππέων από την Ιταλία, μειονεκτούσε φανερά από τους Τούρκους και μετά τις πρώτες συμπλοκές αρχικά φαινόταν ότι θα έχανε τη μάχη. Όταν όμως ο Θεόδωρος συναντάται προσωπικά με Σουλτάνο, ρίχνει το άλογο και φονεύει τον αναβάτη του ανατρέποντας έτσι την έκβαση της μάχης. Σύμφωνα με βυζαντινές πηγές αναφέρεται πως ο Θεόδωρος κάρφωσε το Σουλτάνο στην καρδιά, ενώ ο σελτζούκος ιστορικός Ιμπν Μπιμπί πως τον αποτέλειωσε "Φράγκος". Ο ιστορικός Γεώργιος Ακροπολίτης αναφέρει πως το κεφάλι του Καϊκοσρού κόπηκε χωρίς να σφαγεί από το βασιλέα ή από άλλον της συνοδείας του. 
Οι επιτυχίες του, καθώς και τα προβλήματα που αντιμετώπιζαν οι Λατίνοι στα Βαλκάνια από τους Βουλγάρους οδήγησαν τελικά στην υπογραφή συνθήκης ειρήνης με τον Ερρίκο αυτοκράτορα της Λατινικής Αυτοκρατορίας, το 1214 στο Νυμφαίο, με βάση την οποία οι Λατίνοι περιορίζονταν σε μια στενή λωρίδα στη βορειοδυτική Μικρά Ασία. Τα επόμενα χρόνια ασχολήθηκε με την οργάνωση του κράτους του, την ενίσχυση της οικονομίας και του στρατού πάνω σε υγιείς βάσεις και την προετοιμασία της επιστροφής στην Κωνσταντινούπολη. 
Πέθανε ξαφνικά το 1222, σε ηλικία 47 ετών, αφήνοντας ως διάδοχό του τον γαμπρό του, Ιωάννη Γ΄ Δούκα Βατάτζη.
Οικογένεια.
Ο Θεόδωρος Α' νυμφεύτηκε τρεις φορές. Πρώτα το 1198/9 την Άννα Αγγελίνα, κόρη του Αλεξίου Γ' Αυτοκράτορα των Ρωμαίων και της Ευφροσύνης Καματηράς. Παιδιά αυτού του γάμου είναι:
Μετά τον θάνατο της Άννας Αγγελίνας το 1212, ο Θεόδωρος Α΄ έκανε δεύτερο γάμο, με τη Φιλίππα των Ρουπενιδών, κόρη του Ρουπέν Γ΄ της Μικράς Αρμενίας (Κιλικίας) και της Ισαβέλλας του Τορόν. Από αυτό τον γάμο γεννήθηκε ο:
Ο Θεόδωρος Α΄ χώρισε τη Φιλίππα το 1216 και το 1219 έκανε τον τρίτο του γάμο, με τη Μαρία του Κουρτεναί, κόρη του Πέτρου Λατίνου αυτοκράτορα της Κωνσταντινούπολης και της Γιολάντας της Φλάνδρας. Ο γάμος δεν είχε απογόνους.
Νομίσματα.
Ο Θεόδωρος Α' αντικατέστησε τα "τραχέα εξ ηλέκτρου" με τα τραχέα αργυρά.
Επίσης έκοψε και τραχέα από κράμα χαλκού με λίγο άργυρο. Τα νομισματοκοπεία του ήταν στη Μαγνησία και στη Νίκαια.
Στο "τραχύ αργυρό" εικονίζεται στα αριστερά ο αυτοκράτορας να κρατά σκήπτρο στο δεξί χέρι και πατριαρχικό σταυρό στο αριστερό, ενώ στα δεξιά ο Χριστός τον ευλογεί στο κεφάλι με το δεξί του χέρι. Στην άλλη όψη στέκονται ο άγιος Θεόδωρος στα αριστερά και η Θεοτόκος στα δεξιά.
Γενεαλογία.
Γενεαλογία Ρωμαίων Αυτοκρατόρων 717 - 1453

</doc>
<doc id="44010" url="https://el.wikipedia.org/wiki?curid=44010" title="Δημήτριος Δαπέργολας">
Δημήτριος Δαπέργολας

Ο Δημήτρης Δαπέργολας (1946-1996) ήταν Έλληνας μουσικοσυνθέτης και καθηγητής μουσικής.
Βιογραφία.
Γεννήθηκε στην Αθήνα στις 20 Μαΐου 1946.
Γιος ιερέα, γαλουχήθηκε με την εκκλησιαστική μουσική, και αργότερα, κατά την εφηβική του ηλικία, έπαιξε αρμόνιο και διηύθυνε την εκκλησιαστική χορωδία στον ιερό ναό της Μεταμόρφωσης του Σωτήρα στην Πλάκα της Αθήνας, όπου με την καθοδήγηση του μαέστρου της χορωδίας αυτής και συνθέτη εκκλησιαστικής μουσικής, Γιάννη Στεργίου, έκαμε τα πρώτα βήματα στην διεύθυνση μουσικού συνόλου.
Σε μικρή ηλικία, επίσης, διδάχθηκε τα πρώτα του μουσικά γράμματα από τον διακεκριμένο Κερκυραίο μουσουργό Γεράσιμο Ρομποτή. Σε ηλικία 20 χρονών, και ενώ σταδιοδρομούσε ως μαέστρος μοντέρνας ορχήστρας, σπούδασε παράλληλα στο Ελληνικό Ωδείο στην Αθήνα και έλαβε μαθήματα πιάνου από τον διακεκριμένο Γερμανό πιανίστα και μουσικολόγο Αλέξανδρο Τουρνάισεν, ενώ τελειοποιήθηκε στα ανώτερα μουσικά θεωρητικά μαθήματα από την καθηγήτρια Μαρία Χατούπη. Διδάχθηκε επίσης μουσική μορφολογία και ιστορία της μουσικής από το μαέστρο και συνθέτη Αντίοχο Ευαγγελάτο. 
Έχοντας πάρει τα πτυχία ωδικής, αρμονίας και αντίστιξης, το 1975 έφυγε από την Ελλάδα και, πηγαίνοντας στο Βέλγιο, έγινε δεκτός στο Βασιλικό ωδείο των Βρυξελλών, όπου σπούδασεφούγκα, μουσική ανάλυση, ενορχήστρωση, αλλά ιδίως διεύθυνση συμφωνικής ορχήστρας, όπερας, και χορωδίας, έχοντας αντίστοιχα για καθηγητές τους: Marcel Quinet, Frederik Van Rossum, Jaquelline Fontyn και Julien Ghyoros, ο οποίος τον μύησε στους τρόπους διεύθυνσης συμφωνικής ορχήστρας και στα μυστικά του χειρισμού της μπαγκέτας.
Τον Δεκέμβρη του 1979 ολοκλήρωσε τις σπουδές του με έπαινο, και στις 12 Δεκεμβρίου απέκτησε τον τίτλο του διευθυντή συμφωνικής ορχήστρας, διευθύνοντας την συμφωνική κρατική ορχήστρα των Βρυξελλών στα έργα: ""Ηρωική συμφωνία" του Μπετόβεν, παραλλαγές του Μπραμς σε θέμα του Χάυντν, "Συμφωνία του Νέου Κόσμου"" (Ντβόρζακ), αποσπάσματα από τον "Κουρέα της Σεβίλλης" του Ροσίνι, ""Κοντσέρτο για βιολί και ορχήστρα" (Μπετόβεν) και "Δον Ζουάν"", συμφωνικό ποίημα του Ρίχαρντ Στράους.
Ο Δημήτρης Δαπέργολας έχει επίσης διευθύνει την συμφωνική ορχήστρα του ωδείου των Βρυξελλών, τη χορωδία και την ορχήστρα εγχόρδων, καθώς επίσης και την ορχήστρα του πανεπιστημίου της Λιέγης. 
Την ίδια χρονιά (1979) επέστρεψε στην Ελλάδα και για λόγους μουσικοπαιδαγωγικούς, καθώς και για παρόμοιους κοινωνικής και οικογενειακής ασφάλισης, διορίστηκε (κατόπιν επιτυχών εξετάσεων στο Δημόσιο) καθηγητής μουσικής μέσης εκπαίδευσης, με οργανική θέση στο 1ο γυμνάσιο Κέρκυρας.
Το 1980 διορίστηκε καθηγητής στο ωδείο της Φιλαρμονικής εταιρείας Κέρκυρας, όπου δίδαξε τα ανώτερα μουσικά θεωρητικά, και παρέδωσε μαθήματα πιάνου. Διηύθυνε επίσης και παρουσίασε σε συναυλίες τη συμφωνική ορχήστρα που ίδρυσε εκεί ο Γεράσιμος Ρομποτής.
Κατόπιν επιτυχών εξετάσεων, έγινε το καλοκαίρι του 1981 κάτοχος και του ελληνικού πτυχίου φούγκας (Ελληνικού Ωδείου), ενώ την ίδια εποχή ως καλλιτεχνικός διευθυντής της "Χορωδίας Κέρκυρας" είχε συμμετοχή σε κρατικό συνέδριο διευθυντών χορωδίας με θέμα την χορωδιακή ανάπτυξη. Έλαβε μέρος επίσης σε συνέδρια του Δήμου Κερκυραίων και πραγματοποίησε δημόσια ομιλίες και εισηγήσεις για μουσικά και διάφορα άλλα πολιτιστικά θέματα.
Τον ίδιο χρόνο (1981) και κατόπιν εντολής της Δημοτικής αρχής Κέρκυρας, έλαβε μέρος στην επιτροπή επιλογής της χορωδίας Δήμου Κερκυραίων. Έχει επίσης συμμετάσχει των επιτροπών απονομής του "βραβείου Σπύρου Μοντσενίγου" καθώς και επιτροπών απονομής πτυχίων του ωδείου της Φ.Ε. Κέρκυρας, και του ωδείου Κέρκυρας.
Ο Δημήτρης Δαπέργολας είναι ο ιδρυτής και διευθυντής της συμφωνικής ορχήστρας του Δήμου Κερκυραίων, με την οποία πραγματοποίησε αρκετές συναυλίες, και τις περισσότερες με την από κοινού σύμπραξη μετά της μεικτής χορωδίας του Δήμου Κερκυραίων. Το 1990 αποχώρησε από την θέση του διευθυντή της συμφωνικής ορχήστρας του Δήμου Κερκυραίων.
Διετέλεσε αρχιμουσικός της φιλαρμονικής Άνω Κορακιάνας "Σπύρος Σαμάρας", διευθυντής της εκκλησιαστικής χορωδίας του Ι.Ν. Αγίου Σπυρίδωνος (Σαρόκου), και καθηγητής ανωτέρων θεωρητικών στο Ωδείο Κέρκυρας.
Τα δυο τελευταία χρόνια της ζωής του υπήρξαν πολυτάραχα. Σειρά γεγονότων κλόνισε την σωματική και ψυχική του υγεία, με αποτέλεσμα τον θάνατό του, στις 11 Ιανουαρίου 1996.
Συνθέσεις και συγγραφικό έργο.
Στο συνθετικό τομέα έγραψε: μία λειτουργία (ορθόδοξης εκκλησίας) σε Do ελάσσονα, τρεις φούγκες, μια συμφωνία σε τέσσερα μέρη (Συμφωνία της Κέρκυρας), μερικά τραγούδια και ένα ημιτελές κοντσέρτο για πιάνο και ορχήστρα, (συνέθεσε μόνο το πρώτο μέρος).
Στο συγγραφικό τομέα παρουσίασε μια μέθοδο κιθάρας, το μουσικό ημερολόγιο, ομιλίες, διαλέξεις (που είχε πραγματοποιήσει προς το σύλλογο Ελληνίδων επιστημόνων, τη ΧΕΝ Κέρκυρας, τις "Κερκυραϊκές εβδομάδες 1981 και 1982" και το ΚΕΜΕΔΙ) πολλά άρθρα στον κερκυραϊκό Τύπο για μουσικά θέματα και χρονικά, και το ανέκδοτο έως τώρα, λεξικό των Ελλήνων συνθετών.

</doc>
<doc id="44011" url="https://el.wikipedia.org/wiki?curid=44011" title="Νότης Σφακιανάκης">
Νότης Σφακιανάκης

Ο Νότης Σφακιανάκης ("Παναγιώτης Σφακιανάκης") (Ηράκλειο Κρήτης, 2 Νοεμβρίου 1959) είναι Έλληνας λαϊκός τραγουδιστής. Πρωτοεμφανίστηκε στην δισκογραφία το 1991 και είναι ο πιο επιτυχημένος Έλληνας τραγουδιστής απ'τη δεκαετία του '90 κατέχοντας παράλληλα το ρεκόρ φυσικών πωλήσεων για την ίδια περίοδο άνω 1.000.000 αντιτύπων , με πωλήσεις δίσκων που ξεπερνούν έπειτα τα 5 εκατομμύρια. Ανήκει στο δυναμικό της Panik Platinum.
Βιογραφία.
Καταγωγή και πρώιμη βιογραφία.
Γεννήθηκε στο Ηράκλειο της Κρήτης από πατέρα Κρητικό (Κωνσταντίνος) και μητέρα μικρασιάτισσα (Δέσποινα ή Μαίρη). Σε ηλικία 7 ετών, λόγω του χωρισμού των γονιών του, εγκαταστάθηκε στην Κω όπου ζούσαν οι γονείς της μητέρας του, ενώ πέρασε κάποια μικρά χρονικά διαστήματα στη Γερμανία όπου είχε εγκατασταθεί η μητέρα του μετά τον δεύτερο γάμο της. 
Τα πρώτα βήματα.
Το 1985 ο Σφακιανάκης ξεκίνησε την επαγγελματική του ενασχόληση με το τραγούδι στην Κω ως αρχηγός ξενόγλωσσου συγκροτήματος και έπειτα στην Κρήτη ως λαϊκός τραγουδιστής. Το 1988 πήγε στην Αθήνα, όπου κατάφερε να συνεργαστεί με τραγουδιστές όπως η Πόλυ Πάνου, ο Σταμάτης Κόκοτας, ο Γιώργος Σαλαμπάσης, ο Κώστας Μοναχός κλπ. Το καλοκαίρι του 1990 μετέβη στη Θεσσαλονίκη όπου συνεργάστηκε με την Ελένη Δήμου και προσέλκυσε το ενδιαφέρον μουσικών παραγωγών. Το πρώτο τραγούδι που ηχογράφησε είναι το "Νοσταλγείς τα περασμένα", στο δίσκο "ΈΝΑ" του Σάκη Καβατζικιώτη που κυκλοφόρησε το 1990. 
Δεκαετία του 1990.
Τον Ιούνιο του 1991 κυκλοφόρησε ο πρώτος προσωπικός δίσκος του Σφακιανάκη με τίτλο "Πρώτη Φορά" (Sony Music). Περιλάμβανε 11 τραγούδια σε στίχους και μουσική δημιουργών όπως οι Τάσος Βουγιατζής και Πάνος Φαλάρας. Το 1992 μετακόμισε από την Sony στην EMI και την ίδια χρονιά κυκλοφόρησε το δεύτερο προσωπικό του δίσκο με τίτλο «"Είσαι ένα πιστόλι"», ο οποίος αποτελείτο από 13 τραγούδια μεταξύ των οποίων τα «"Είσαι ένα πιστόλι"», «"Ώπα ώπα"», «"Δεύτερα χέρια"», «"Ένα με τη νύχτα"» κ.ά., με τα δύο πρώτα να σημειώνουν σημαντική επιτυχία. Το 1993 ακολούθησε ο δίσκος «"Με το Ν και με το Σ"» που περιλάμβανε 13 κομμάτια σε στίχους και μουσική των Πυξ Λαξ, Αλέκου Χρυσοβέργη, Σπύρου Γιατρά κ.ά. Από τον συγκεκριμένο δίσκο ξεχώρισαν τραγούδια όπως το «"Λίγο λίγο"» και το «"Μα εσύ με καις"». 
Το επόμενο έτος κυκλοφόρησε η τέταρτη δισκογραφική δουλειά του Σφακιανάκη με τίτλο «"Νοτιοανατολικά του κόσμου"». Το CD γνώρισε μεγάλη εμπορική επιτυχία καθώς έφτασε τις 150.000 πωλήσεις, ενώ περιείχε μεταξύ άλλων τραγούδια όπως «"Ο αετός"», «"Και δεν μπορώ"», «"Δεν πόνεσα"», «"Να ξαναρθείς"» κλπ. Ακόμη μεγαλύτερη επιτυχία είχαν οι επόμενες δουλειές του, «"5ο Βήμα"» (κυκλοφόρησε το 1996 και περιλάμβανε 14 τα τραγούδια, πολλά από τα οποία έγιναν εξαιρετικά δημοφιλή όπως π.χ. τα «"Δε σε χρειάζομαι"», «"Μια ματιά σου μόνο φτάνει"», «"Σώμα μου"», «"Νταβατζής"» κλπ) και «"Οι νότες είναι εφτάψυχες"» (διπλό CD που κυκλοφόρησε το 1998 και περιείχε μεταξύ άλλων τα κομμάτια «"Η Στέλλα η Σμυρνιά"», «"Παπαρούνα"», «"Γύφτισσα μέρα"», «"Θέλω να σε ξαναδώ"», «"Παράλληλα"», «"Μήπως είμαι τρελός"», «"Καλοσύνη σου"», «"Σήκω και φύγε"») που πούλησαν 240.000 και 300.000 αντίτυπα αντίστοιχα (200.000 μονές). 
Τεράστια επιτυχία γνώρισε και το διπλό CD «"XXX Ενθύμιον"» με ζωντανές ηχογραφήσεις από το νυκτερινό κέντρο REX που περιλάμβαναν πέρα από τα τραγούδια του Σφακιανάκη και επιτυχίες άλλων καλλιτεχνών σε δική του ερμηνεία. Χαρακτηριστικά, οι δίσκοι «"Νοτιοανατολικά του κόσμου"», «"5ο Βήμα"», «"Οι νότες είναι εφτάψυχες"» και «"XXX Ενθύμιον"» αποτέλεσαν τις μεγαλύτερες εμπορικές επιτυχίες στην Ελλάδα για τα έτη 1994, 1996, 1998 και 1999 αντίστοιχα.Τέλη χρονιάς κυκλοφορεί το εμπορικότερο cd single όλων των εποχών "Προάγγελος" με πωλήσεις άνω των 120.000 αντιτύπων με μεγαλύτερη επιτυχία το "Αγάπη τι δύσκολο πράγμα".
Δεκαετία του 2000.
Το 2000 κυκλοφόρησε ο δίσκος «"Πολύχρωμα και Έντονα"» που έγινε τριπλά πλατινένιος. Το επόμενο έτος κυκλοφόρησε το εμπορικότερο cd single του 2001 "Τέλος δίχως τέλος" κι η βράβευση έγινε στα Μουσικά Βραβεία Αρίων. Στις ΗΠΑ CD με τις μεγαλύτερες επιτυχίες του, ενώ το 2002, μετά από μια δεκαετία συνεργασίας με την EMI, ο Σφακιανάκης υπέγραψε συμβόλαιο συνεργασίας με την Universal Greece με την οποία παρουσίασε στα τέλη του ίδιου έτους τον δίσκο «"Ας μιλήσουν τα τραγούδια"», ο οποίος περιλάμβανε 20 κομμάτια (ζεϊμπέκικα, τσιφτετέλια κ.ά.) μουσικών και στιχουργών όπως οι Νίκος Παπαδόπουλος, Ναταλία Γερμανού, Εκείνος+Εκείνος κ.ά και έγινε πλατινένιος. 
Το 2004 ακολούθησε το «"Με αγάπη ό,τι κάνεις"» που περιείχε 16 τραγούδια σε στίχους και μουσική των Χριστόφορου Γερμενή, Γιώργου Μουκίδη, Βασίλη Δήμα κλπ. Ο δίσκος γνώρισε μεγάλη επιτυχία, ενώ ξεχώρισαν τα κομμάτια «"Δέντρο"», «"Όλα τα σ'αγαπώ"», «"Όπως"», αλλά και τα «"Γενέθλια"» που αποτελούν επανεκτέλεση παλιότερου τραγουδιού του Στέλιου Μπικάκη.
Το 2005 κυκλοφόρησε την Αναγέννησις που έγινε πλατινένια σε λίγες μέρες απ'τη κυκλοφορία της.
Το 2007 κυκλοφορεί τις Μνήμες κι η πλατινένια του απονομή γίνεται στην πατρίδα του την Κω.
Το 2013 κυκλοφορεί 16 Αυτοτελείς Ιστορίες που έγιναν πολυπλατινένιες! 
Προσωπική ζωή.
Ο Νότης Σφακιανάκης είναι παντρεμένος από το 1991 με την Αγγλίδα Κίλι Σφακιανάκη, την οποία γνώρισε το 1984 στην Κω όπου εκείνη ήταν ξεναγός. Το ζευγάρι έχει αποκτήσει δίδυμα, τον Απόλλωνα και την Αφροδίτη.
Κοινωνική δράση.
Ο Σφακιανάκης έχει πραγματοποιήσει συναυλία για το "Χαμόγελο του παιδιού" συγκεντρώνοντας 18.000 κόσμο στο Στάδιο Ειρήνης και Φιλίας, ενώ έχει παραχωρήσει έσοδα από διάφορες συναυλίες και δίσκους του στον δήμο Μεγίστης για την ανακαίνιση του δημοτικού σχολείου και στην κοινότητα Ορμενίου Έβρου για τη δημιουργία αίθουσας πολιτισμού που φέρει το όνομά του. Μερικά χρόνια μετά τη δολοφονία του Σολωμού Σολωμού από Τούρκο αξιωματικό των ενόπλων δυνάμεων της ΤΔΒΚ, ο Σφακιανάκης κάλυψε τα έξοδα κατασκευής μνημείου από τον γλύπτη Μιχάλη Λαγουβάρδο προς τιμήν του δολοφονημένου Ελληνοκύπριου, το οποίο ωστόσο δεν έχει ακόμη τοποθετηθεί σε δημόσιο χώρο λόγω γραφειοκρατικών διαδικασιών.
Δικαστικές διαμάχες.
Ο Νότης Σφακιανάκης συνελήφθη στις 29 Νοεμβρίου 2020 από αστυνομικούς της ομάδας ΔΙ.ΑΣ κατά τη διάρκεια τυπικού ελέγχου, για παράνομη οπλοκατοχή και κατοχή ναρκωτικών ουσιών. Σχηματίστηκε δικογραφία σε βάρος του και ασκήθηκε ποινική δίωξη σε βαθμό πλημμελήματος και του απαγγέλθηκαν οι κατηγορίες για παράνομη οπλοκατοχή και κατοχή ναρκωτικών για προσωπική χρήση.
Η εκδίκαση της υπόθεσης αναβλήθηκε επ' αόριστον, λόγω των κυβερνητικών μέτρων για τον περιορισμό της πανδημίας Covid. 
Ο Νότης Σφακιανάκης είχε συλληφθεί ξανά το 1997 για παραβίαση του νόμου περί όπλων, έχοντας στη κατοχή του αεροβόλο πιστόλι. Ωστόσο, η κατοχή τέτοιου τύπου όπλου δεν συνιστά ποινικό αδίκημα, οπότε αφέθηκε ελεύθερος.
Αμφιλεγόμενες δηλώσεις.
Στο παρελθόν έχει τοποθετηθεί εναντίον της αποκάλυψης ομοφυλοφιλίας (άουτινγκ), της ΛΟΑΤ κοινότητας, και εναντίον έντυπων μέσων, καθώς κατά τον ίδιο προωθούν λανθασμένα πρότυπα.

</doc>
<doc id="44015" url="https://el.wikipedia.org/wiki?curid=44015" title="Συγχωροχάρτι">
Συγχωροχάρτι

Το συγχωροχάρτι, στα λατινικά "indulgentia" (ελληνική μεταφορά, η ιντουλγκέντσια, ιντουλγκέντζα και ιντουλγκέντια), ήταν ένα έγγραφο το οποίο βεβαίωνε άφεση αμαρτιών και το οποίο χορηγούνταν έναντι χρημάτων, υποσχέσεων ή άλλων παραχωρήσεων από εκκλησιαστική αρχή.
Θεολογικό έρεισμα των συγχωροχαρτιών αποτελούσε η αντίληψη της Ρωμαιοκαθολικής εκκλησίας, ότι η εξομολόγηση δεν αρκεί για να άρει όλες τις συνέπειες της αμαρτίας, αλλά ότι κάποιες από αυτές παρέμεναν και μετά, μπορούσαν όμως να αντισταθμιστούν από το «πλεόνασμα» καλοσύνης των αγίων, το οποίο διαχειριζόταν η Εκκλησία και συγκεκριμένα ο Πάπας. Η πρακτική της "πώλησης" συγχωροχαρτιών βρήκε ευρεία εφαρμογή στη Δύση ιδίως κατά τον Μεσαίωνα. Αν και καταδικάστηκε επίσημα, η πρακτική αυτή μαρτυρείται στην πράξη έως και τον 20ό αιώνα. 
Στην Ορθόδοξη εκκλησία, έντυπες ή χειρόγραφες ευχές υπέρ ζώντων και κεκοιμημένων, συχνά με την ονομασία "συγχωροχάρτια" ή "συγχωρητικές ευχές" ή και "μετριότητες", εμφανίστηκαν σποραδικά, με διαφορετικό όμως σκοπό και θεολογικό περιεχόμενο από εκείνα της Καθολικής Εκκλησίας και χωρίς να επιφέρουν οποιαδήποτε αλλαγή στους θεσμούς της μετάνοιας, της εξομολόγησης, της άρσης και λύσης του αφορισμού ή των επιτιμίων, μέσω Οικουμενικής ή έστω τοπικής συνοδικής απόφασης.
Στη Ρωμαιοκαθολική Εκκλησία.
Ως δόγμα, η άφεση αμαρτιών μέσω της έκδοσης συγχωροχαρτιών ήταν άγνωστη στην αρχαία χριστιανική Εκκλησία. Ένας από τους Καθολικούς Εκκλησιαστικούς Πατέρες, ο Αλφόνσους Λιγκουόρι), αναφέρει ότι "δεν υπάρχει δόγμα για το οποίο να αναφέρονται λιγότερα στις Γραφές ή από τους αρχαίους συγγραφείς".
Η ανάπτυξη του "δόγματος των αφέσεων" (λατ. "Indulgentiarum Doctrina" ) έγινε σταδιακά. Το περί αφέσεων δόγμα, βασίζεται στην προϋπόθεση ότι συγχωρούνται μεν στον αμαρτωλό οι αιώνιες ποινές και η ενοχή της αμαρτίας του (διά του σταυρικού θανάτου του Χριστού), όχι όμως και οι πρόσκαιρες ποινές τις οποίες πρέπει να υποστεί, προς ικανοποίηση της προσβληθείσας θείας δικαιοσύνης. Τις εκκλησιαστικές ποινές ή αλλιώς επιτίμια που επιβάλλει ο ιερέας που εξομολογεί, ο πιστός πρέπει να προλάβει να τα εκπληρώσει στην παρούσα ζωή, αλλιώς θα τα υποστεί ως τιμωρίες στο καθαρτήριο, μετά θάνατον. Αυτή η εκπλήρωση των επιτιμίων "προς μείωση της ποινής κάποιου στο καθαρτήριο πυρ", σύμφωνα με το "Ρωμαιοκαθολικό μυστηριακό σύστημα", περιελάμβανε τα έργα μετανοίας, την "προσφορά των υπέρτακτων έργων". Έτσι, ο πιστός μπορούσε να απαλλαχτεί εν μέρει ή εν όλω με νηστείες, προσευχές, γονυκλισίες και τα προσκυνήματα (ευσεβείς οδοιπορίες). 
Σταδιακά, όπως αναφέρεται στην "Εκκλησιαστική Ιστορία" του Β. Στεφανίδη, «αι αφέσεις των "τιμωριών" ["indulgendia"] έλαβον τοιαύτην ανάπτυξιν, ώστε επεσκίασαν τας αφέσεις των "αμαρτιών" ("remissio peccatorum") εξ ειλικρινούς μετάνοιας» και ότι «υποσυνειδήτως ή ενσυνειδήτως επιστεύθη, ότι δια των αντισταθμισμάτων αίρονται μετά των τιμωριών και αι αμαρτίαι». Αρχικά, η πλήρης άφεση αμαρτιών συνδέθηκε αποκλειστικά και μόνο με τις Σταυροφορίες και την καταδίωξη των αιρετικών. Τελικά, το 1476 επί αρχιερατείας του Πάπα Σίξτου Δ΄, αναγνωρίσθηκε ότι μέσω των «αντισταθμισμάτων» μπορούσε κάποιος να παράσχει απαλλαγή από τις τιμωρίες του καθαρτήριου πυρός και για κάποιον που είχε ήδη πεθάνει. Τα «αντισταθμίσματα» αυτά περιλάμβαναν χρήματα που δαπανούνταν για κάποιον σπουδαίο σκοπό (8ος αιώνας), το θάνατο του ατόμου στη διάρκεια μάχης κατά των απίστων (9ος αιώνας)· όταν άρχισαν οι Σταυροφορίες (11ος αιώνας), περιλάμβαναν τη συμμετοχή σε αυτές, ενώ όσοι δεν είχαν τη δυνατότητα αυτή, έδιναν χρηματικά ποσά (12ος αιώνας). Όταν τελείωσαν οι Σταυροφορίες, εμφανίστηκαν τα "ιωβηλαία έτη" (13ος αιώνας) κατά τα οποία για να λάβουν άφεση αμαρτιών όφειλαν να μεταβούν στη Ρώμη για διαμονή τουλάχιστο 15 ημερών ή 30 ημερών για Ρωμαίους που θα έκαναν επισκέψεις σε ναούς των αποστόλων, ενώ όσοι δεν μπορούσαν να τα επιτελέσουν αυτά, μπορούσαν να στείλουν χρηματικά ποσά.
Η δογματική ανάπτυξη των θέσεων που υποστήριζαν αυτές τις πρακτικές έγινε επίσης σταδιακά. Έτσι, σύμφωνα με τη διδασκαλία της Ρωμαιοκαθολικής Εκκλησίας, οι άγιοι έχουν τη δυνατότητα να εκτελέσουν έργα που πλεονάζουν σε σχέση με τα απαιτούμενα για τη δικαίωση και σωτηρία τους. Κατά συνέπεια, η "αξιομισθία" που περισσεύει από το απολυτρωτικό έργο του Χριστού, μαζί με το πλεόνασμα των αξιομισθιών των αγίων, μπορεί αν διατεθεί από τον Πάπα, που έφερε ως μόνος την εξουσία της διαχείρισης αυτού του πλεονάσματος, να αναπληρωθεί η αξιομισθία που λείπει, από ζώντες ή νεκρούς, και έτσι εκ του ισοφαρισμού να δοθεί άφεση των "πρόσκαιρων ποινών".
Οι "πρόσκαιρες ποινές", αφορούν τις ψυχές που δεν έχουν καθαρθεί πλήρως και πηγαίνουν σε έναν τόπο όπου, μέσω των ποινών αυτών, διέρχονται μια κατάσταση ηθικής καθάρσεως. Αυτές οι ψυχές, μπορεί να βαρύνονται με συγγνωστά αμαρτήματα και με ποινές που δεν έχουν εκτίσει στην παρούσα ζωή, τις οποίες όμως οφείλουν να υποστούν για αμαρτίες που έχουν διαπράξει, έστω και αν, μέσω της μετανοίας, έχουν ήδη συγχωρεθεί γι αυτές. Συνεπώς, ένας νεκρός ή ένας ζωντανός όταν θα πέθαινε θα μπορούσε να απαλλαγεί από τις πρόσκαιρες αυτές ποινές με τη βοήθεια του πλεονάσματος έργων του Χριστού και των Αγίων. Βέβαια, σύμφωνα με το θεολογικό τους υπόβαθρο, τα συγχωροχάρτια δεν δίνονταν με σκοπό να εξασφαλίσουν την είσοδο του πιστού στον Παράδεισο.
Έτσι, με το λεγόμενο "συγχωροχάρτι" παρεχόταν η πιστοποίηση ότι ο πιστός είχε παράσχει τα αντισταθμίσματα που απαιτούνταν για να απαλλαγεί από τις εκκλησιαστικές τιμωρίες αλλά και από τη φωτιά του Καθαρτηρίου. Με βάση αυτό το συγχωροχάρτι ήταν δυνατή η παροχή άφεσης αμαρτιών από τον εξομολογητή ιερέα, ή αργότερα (13ος αιώνας) από ειδικούς εξομολογητές που ήταν παρόντες κατά την αγοραπωλησία των συγχωροχαρτιών. Το συγχωροχάρτι περιείχε και εξομολογητική επιστολή μέσω της οποίας μπορούσε ο πιστός στο μέλλον για μία φορά στη ζωή του ή για μία φορά που θα κινδύνευε η ζωή του να λάβει από οποιονδήποτε εξομολογητή ιερέα άφεση για όλα τα αμαρτήματά του.
Τον 13ο αιώνα η συγχωρητική ευχή πήρε άλλη μορφή. Σε αυτές πλέον δεν καταγραφόταν ότι ο ιερέας παρακαλούσε τον Θεό να συγχωρήσει τον αμαρτωλό αλλά ότι ο ίδιος τον συγχωρούσε ("ego te absolvo", δηλαδή «εγώ σε συγχωρώ»). Με αυτό τον τρόπο έπαψε να τονίζεται η ανάγκη για ειλικρινή μετάνοια και άρχισε ο εγκωμιασμός της πώλησης των συγχωροχαρτιών, τα οποία θεωρούνταν πλέον ότι μπορούσαν να απαλλάξουν το άτομο και από την ενοχή της αμαρτίας.
Στην πράξη, το δόγμα της άφεσης αμαρτιών από την Εκκλησία παραχώρησε τεράστιο έλεγχο στους πάπες επί των συνειδήσεων των ανθρώπων, καθώς η εξουσία τους επεκτεινόταν με αυτό τον τρόπο πέρα από τα όρια του υλικού κόσμου. Με αυτό τον τρόπο, η μετάνοια έπαψε να είναι θέμα ειλικρίνειας και άρχισε να μετατρέπεται σε ζήτημα οικονομικό.
Στην προσπάθεια του να υποκινήσει όλο και περισσότερα άτομα να καταταγούν στις ομάδες των Σταυροφόρων, ο Άγιος Βερνάρδος (1090-1153) έκανε και προφορική αξιοποίηση των συγχωροχαρτιών: «"Πάρτε επάνω σας το σημείο του σταυρού και θα αποκτήσετε σε αντίστοιχη ποσότητα την άφεση όλων των αμαρτιών σας"». Έτσι, φαινόταν να δίνεται η ευκαιρία στους ανθρώπους, οι οποίοι αισθανόταν ότι βρίσκονταν παγιδευμένοι σε έναν κόσμο αμαρτίας, να έχουν ένα νέο ξεκίνημα.
Η εκμετάλλευση αυτής της θεολογικής πρακτικής έφτασε στο σημείο να γενικεύεται σε τέτοιο βαθμό που να παρέχονται συγχωροχάρτια προκαταβολικά, ακόμη και επί χιλιάδων ημερών διάρκειας, σε πιστούς οι οποίοι θα επισκέπτονταν την εικόνα του Πάπα ή θα επαναλάμβαναν μια συγκεκριμένη προσευχή. Μάλιστα η διάθεση αυτών έφθασε την έννοια του εμπορίου συγχωροχαρτιών και μάλιστα μια σημαντική και κερδοφόρα επιχείρηση. Ασκούνταν μεγάλη πίεση από κληρικούς και περιφερόμενους μοναχούς και κήρυκες ώστε να αγοράζει -ιδιαίτερα στα χωριά— ο λαός συγχωροχάρτια, εκμεταλλευόμενοι τις δεισιδαιμονίες, την αφέλεια και τους φόβους τού λαού. Αν δεν κατάφερναν να τους πείσουν να αγοράσουν, τότε «οι χορηγοί της άφεσης» (pardoners) χρησιμοποιούσαν τη συγκαλυμμένη απειλή της Ιεράς Εξέτασης, τους εξέταζαν αν ήξεραν το Πάτερ ημών ή το Άβε Μαρία, τους εξανάγκαζαν να ακούσουν κηρύγματα ή ακόμη και τους φυλάκιζαν. 
Η κατάσταση αυτή οδήγησε στο να υψωθούν πολλές φωνές διαμαρτυρίας, τόσο από τον απλό λαό όσο και από κάποιους ανώτερους κληρικούς. Για παράδειγμα, ο Βοημός Γιαν Χους (1369;-1415), από την Πράγα, επηρεασμένος σημαντικά από τον καθηγητή της Οξφόρδης Τζον Ουΐκλιφ, οι θέσεις - απόψεις του οποίου είχαν καταδικαστεί, κήρυττε δημόσια κατά συγκεκριμένων τακτικών της Ρωμαιοκαθολικής Εκκλησίας και έδινε έμφαση στην μελέτη των Γραφών. Αν και ήταν Καθολικός ιερέας και πρύτανης του Πανεπιστημίου της Πράγας, κατέγραψε κατηγορητήριο εναντίον πρακτικών της Ρωμαιοκαθολικής Εκκλησίας, περιλαμβανομένων και των συγχωροχαρτιών. Ως επακόλουθο, καταδικάστηκε και αφορίστηκε από την Εκκλησία το 1410. Στη Σύνοδο της Κωνστάντιας καταδικάστηκε επίσημα ως αιρετικός και —καθόσον αρνήθηκε να ανακαλέσει— κάηκε ζωντανός στην πυρά δεμένος σε πάσσαλο το 1415. Αλλά και ο Ιταλός μοναχός Ιερώνυμος Σαβαναρόλα για τον ίδιο λόγο απαγχονίσθηκε και κάηκε (15ο αιώνα). Οι αντιδράσεις όμως αυτές επεκτάθηκαν και μερικές δεκαετίες αργότερα, τον Οκτώβριο του 1517, ο Μαρτίνος Λούθηρος, Γερμανός μοναχός και καθηγητής της θεολογίας, προβληματιζόμενος σοβαρά για την κατάπτωση της Δυτικής Εκκλησίας επιτέθηκε στην πώληση συγχωροχαρτιών και θυροκόλλησε μια λίστα με 95 θέσεις διαμαρτυρίας στην πόρτα του ναού της Βιτεμβέργης. Αφορμή για αυτή την αντίδραση του Λούθηρου αποτέλεσε η δράση ενός Δομινικανού μοναχού, του Γιόχαν Τέτζελ, ο οποίος με εντολή του πάπα συγκέντρωνε χρήματα μέσω πώλησης συγχωροχαρτιών στους Γερμανούς πιστούς με σκοπό την οικονομική ενίσχυση της οικοδόμησης της Βασιλικής του Αγίου Πέτρου στη Ρώμη. Ο ίδιος έλεγε ότι «"μόλις ο ήχος του χρυσού νομίσματος ακουστεί πέφτοντας στον δίσκο, η ψυχή αναπηδάει έξω από το καθαρτήριο πυρ"», δηλαδή τον τόπο τιμωρίας της. Τα γεγονότα της περιόδου εκείνης αποτέλεσαν τη λεγόμενη Μεταρρύθμιση.
Το 1567, η Σύνοδος του Τριδέντου της Ρωμαιοκαθολικής εκκλησίας με επικεφαλής τον Πάπα Πίο Ε' επιβεβαίωσε μέσω ειδικού κανόνα την «"εξουσία που της χορήγησε ο Χριστός"» να χορηγεί άφεση μέσω συγχωροχαρτιών. Όρισε ότι θα πρέπει να «"αναθεματίζονται εκείνοι που είτε θεωρούν ότι είναι άχρηστα είτε αρνούνται ότι η Εκκλησία έχει την εξουσία να τα χορηγεί"». Επίσης, ανέφερε ότι η «"καταχρήσεις"» αυτού του προνομίου οδήγησαν στην «"βλασφήμιση του αξιότιμου ονόματος των Συγχωροχαρτιών από τους αιρετικούς"». Επίσης, απαγόρευσε την πώλησή τους "καταργώντας όλα τα άνομα κέρδη" που προερχόταν από την πώλησή τους και διέταξε τη διενέργεια σχετικών ελέγχων από τους επισκόπους. Διευκρίνησε ότι οι καταχρήσεις αυτές πήγαζαν —εκτός από την προφανή και καταδικαστέα αισχροκέρδεια— από δεισιδαιμονία, άγνοια και ασέβεια.
Οικονομική θεώρηση των συγχωροχαρτίων.
Τα συγχωροχάρτια αποτέλεσαν μια σημαντικότατη πηγή εσόδων για την καθολική εκκλησία, καθώς οι πιστοί καλούνταν να προσφέρουν χρήματα για να κερδίσουν τη συγχώρεση. Επιπλέον, η άυλη αυτή υπηρεσία της απαλλαγής από τις ποινές του καθαρτηρίου, έπαιρνε υλική μορφή στη μορφή του συγχωροχαρτίου, που αποδείκνυε και υπενθύμιζε την απαλλαγή αυτή.
Την εποχή των Σταυροφοριών, από τον 11ο μέχρι τον 14-15ο αιώνα, η μεγαλύτερη προσφορά που μπορούσε να κάνει οποιοσδήποτε κάτοικος της Ευρώπης προς την εκκλησία ήταν να «πάρει το σταυρό» (να γίνει σταυροφόρος). Αμέσως μικρότερη προσφορά ήταν η οικονομική ενίσχυση των Σταυροφοριών, μέσα από τις έκτακτες φορολογίες των βασιλέων της εποχής που είτε είχαν πάρει το σταυρό οι ίδιοι, είτε υποστήριζαν τους ευγενείς τους στην οργάνωση των εκστρατειών για τις Σταυροφορίες. Αντίστοιχα, η Καθολική Εκκλησία συγκέντρωνε χρήματα μέρος από τα οποία χρησιμοποιούσε για τη χρηματοδότηση των Σταυροφοριών και των μαχών κατά των Τούρκων, με εισφορές, σημαντικό μέρος των οποίων αποτέλεσαν και τα έσοδα από τα συγχωροχάρτια. Οι Σταυροφορίες που οργανώθηκαν στην Ιταλία τον 14ο αιώνα διεξάγονταν κυρίως από μισθοφόρους οι οποίοι συντηρούνταν μέσω υπέρογκης φορολογίας που επέβαλε η εκκλησία και περιστασιακά από την επιτυχημένη προώθηση των συγχωροχαρτιών.
Στην Ορθόδοξη Εκκλησία.
Εισαγωγικά.
Στην Ορθόδοξη Εκκλησία απουσιάζει πλήρως η θεολογική βάση του Καθαρτηρίου, των συγγνωστών και θανάσιμων αμαρτημάτων και του πλεονάσματος των καλών πράξεων των Αγίων, που αποτέλεσαν τη βάση για τα συγχωροχάρτια που χορήγησε η Ρωμαιοκαθολική Εκκλησία. Παρ' όλα αυτά, ένας περιορισμένος αριθμός Πατριαρχών της Ορθόδοξης Εκκλησίας, κυρίως στην περίοδο της Τουρκοκρατίας, εξέδωσαν σε άγνωστο αριθμό έντυπα, που ονομάζονταν "συγχωροχάρτια", "συγχωρητήρια", "συγχωρητικές ευχές" ή και "μετριότητες". 
Όπως αναλύεται παρακάτω, τα έντυπα αυτά δεν λειτούργησαν ως χαρτιά σωτηρίας, αλλά ανέγραφαν τις σχετικές με την περίσταση ευχές όπως προβλεπόταν στα εκκλησιαστικά λειτουργικά κείμενα, ώστε να εξυπηρετήσουν τις εξής ανάγκες:
1. Συνόδευαν τα σχετικά έγγραφα του πατριαρχείου που επικύρωναν την άρση, από την ενδημούσα σύνοδο, σοβαρών εκκλησιαστικών επιτιμίων ή και αφορισμού ζώντων, ή την άρση αφορισμού κεκοιμημένων. Σκοπός της ονομαστικής, χειρόγραφης ή και έντυπης "συγχωρητικής ευχής" ήταν να διαβαστεί από τους κατά τόπους πνευματικούς ιερείς ή μητροπολίτες, κατά τη διάρκεια της προβλεπόμενης από την περίσταση ακολουθίας, αφού πρώτα γινόταν κοινοποίηση της συνοδικής απόφασης εντός του ναού, συνήθως τις Κυριακές ή σε ημέρες εορτής.
2. Κατ' εξαίρεση, και μόνο για το Πατριαρχείο Ιεροσολύμων, λόγω των σοβαρών οικονομικών προβλημάτων που αντιμετώπιζε ως προς τη διάσωση των Αγίων Τόπων (συνεχείς τακτικοί και έκτακτοι φόροι, τόκοι αυτών, επισκευές λόγω παλαιότητας ή καταστροφών), δόθηκε με επικύρωση από το πατριαρχείο Κων/πόλεως, το προνόμιο διανομής μεγάλου αριθμού τέτοιων εντύπων ώστε:
Χαρακτηριστική τοποθέτηση σχετικά με τα συγχωρητικά της Ορθόδοξης Εκκλησία, είναι αυτή του πατριάρχη "Δοσίθεου Νοταρά":
Εκκλησιαστική επιστολογραφία.
Στη ζωή της Εκκλησίας, από την εποχή του αποστόλου Παύλου και των άλλων αποστόλων, η επιστολή υπήρξε χαρακτηριστικό είδος της εκκλησιαστικής γραμματείας και αξιοποιήθηκε ευρύτατα στον ιστορικό βίο της Εκκλησίας όχι μόνο σε ιδιωτικό, αλλά και σε θεσμικό πλαίσιο. Όχι μόνο οι μεγάλοι πατέρες και συγγραφείς της Εκκλησίας έγραψαν πολλές επιστολές, αλλά η επιστολογραφία συχνά αναφερόταν σε άμεσα πρακτικά ή ποιμαντικά προβλήματα και υποκαθιστούσε θεσμικές εκκλησιαστικές λειτουργίες, όπως λ.χ. τη σύγκληση τοπικών συνόδων, με αποτέλεσμα μερικές αξιόλογες πατερικές επιστολές να έχουν αποκτήσει γενικότερο εκκλησιαστικό κύρος με τη συμπερίληψη τους στους επίσημους ιερούς κανόνες τής Εκκλησίας.
Σε θεσμικά πλαίσια η επιστολή συνδέθηκε άρρηκτα με τις οργανωτικές διοικητικές δομές της Εκκλησίας και με τη λειτουργία τού συνοδικού συστήματος. Μέσα στον πλούτο των μορφών της εκκλησιαστικής επιστολογραφίας, υπήρξαν και ποικίλες συνοδικές επιστολές, που αποστέλλονταν με απόφαση των Ιερών Συνόδων όπως οι "Επιτιμητικές" και οι "Συγχωρητικές".
Γενικά, τη λειτουργία των επιστολών στην εκκλησία μπορούμε να τη δούμε και στους κανόνες:
Η πρακτική έκδοσης και αποστολής τέτοιων αποδεικτικών εγγράφων, είτε αφοριστικών (τα οποία ονομάζονταν "συνοδικά επιτίμια"), είτε συγχωρητικών για άρση αφορισμών, που δήλωνε ότι η Ιερά Σύνοδος έλαβε γνώση και εκδίκασε μια εκκλησιαστική υπόθεση, υπήρξε αναγκαία εξαιτίας των αποστάσεων που χώριζαν το πατριαρχείο από τις διάφορες ενορίες και καθιστούσε αδύνατη την παρουσία του πατριάρχη ή εκπροσώπου του. Τα συγχωροχάρτια αυτά ήταν επί της ουσίας Συνοδικά έγγραφα και το αποσταλέν "από το πατριαρχείον συγχωρητικόν γράμμα" μπορούσε να συνοδεύεται και από τη "μετά του συγχωρητικού γράμματος συναποστελλομένην απάντησιν" σχετικά με διάφορα ζητήματα. Για την επιβολή αλλά και για την άρση των επιτιμίων έπρεπε να πραγματοποιηθεί λειτουργική πράξη της εκκλησίας:
Ακόμη και στην πιο γνωστή και χαρακτηριστική επιβολή βαρέων επιτιμίων που έγινε εκ μέρους της ορθόδοξης Εκκλησίας κατά το σχίσμα του 1054, ο Πατριάρχης Κυρουλάριος επέβαλε τα επιτίμια προς τους εκπροσώπους της δυτικής εκκλησίας χωρίς την παρουσία των ιδίων, αλλά απλώς με συνοδική εξέταση της υπόθεσης και σύγκληση της τοπικής, "ενδημούσης" συνόδου Κων/πόλεως και κατόπιν, ανάγνωση της απόφασης ενώπιον του λαού στον Ναό της Αγίας Σοφίας.
Τα συγχωροχάρτια ως συνοδικά έγγραφα.
Σύμφωνα με τον Πατριάρχη Δοσίθεο Νοταρά (1641-1707) "συνήθεια επεκράτησε και παράδοσις αρχαία, ήτις και πάσιν έστι γνώριμος, ίνα δηλονότι δίδωσιν οι αγιώτατοι πατριάρχαι συγχωροχάρτιον εις το κοινόν της Εκκλησίας" τα οποία "εξ αρχής παρείχον και έως άρτι παρέχουσιν". Καθώς κάποιες αρχικές μορφές χειρόγραφων συγχωρητικών εμφανίστηκαν επί πατριάρχη Ιεροσολύμων Ιωακείμ 1431-1450, το "«εξ αρχής» με το οποίο εισάγεται η πρόταση" του Δοσιθέου, "αντιπροσωπεύει, απλώς, μια τυπική διατύπωση". Αυτό όμως συνέβαινε χωρίς να πραγματοποιηθεί κάποια μεταβολή στη δογματική διδασκαλία ή στη θεολογική βάση της ορθόδοξης εκκλησίας όσον αφορά την εξομολόγηση και τη μετάνοια αφού "η παρουσία των γραπτών συγχωρητικών στους χώρους της καθ' ημάς Ανατολής, δεν απορρέει από κάποια συγκεκριμένη απόφαση των αρμόδιων εκκλησιαστικών αρχών. Τέτοια πράξη δεν εκδόθηκε ποτέ...".
Σύμφωνα με εκκλησιαστικές μαρτυρίες της εποχής, οι πρακτικές αυτές θεωρούνταν ως "μη αντικείμεναι μεν τοις ιεροίς κανόσι" ενώ η εφαρμογή του μέτρου δεν ήταν γενικευμένη αλλά εμφανιζόταν "κατά τόπους" και "κατά καιρικάς περιστάσεις".
Καταγράφεται ότι από την εποχή του Σχίσματος (1054), σε σύνολο 164 Πατριαρχών του Οικουμενικού Πατριαρχείου Κωνσταντινουπόλεως, περίπου 30 -μεταξύ αυτών και ο Γρηγόριος Ε΄- εξέδωσαν τέτοια χαρτιά, ενώ από τους 188 Πατριάρχες των λοιπών Πατριαρχείων (57 "Ιεροσολύμων", 56 "Αλεξανδρείας", 75 "Αντιοχείας") άλλοι 30 περίπου έπραξαν το ίδιο.
Στην πραγματικότητα, ούτε αυτό είναι βέβαιο αφού "στον θρόνο των Ιεροσολύμων...των ένδεκα μόνο γνωρίζουμε εκδόσεις συγχωροχαρτιών...και για τα έντυπα συγχωρητικά που εκδίδονταν στην Κωνσταντινούπολη, από το Οικουμενικό Πατριαρχείο γνωρίζουμε συγχωροχάρτια επτά, μόνο, πατριαρχών". Στην καταγραφή αυτή προστίθενται και μία ακόμη περίπτωση που έχει εκδοθεί από το πατριαρχείο Αλεξανδρείας και μία από το πατριαρχείο Αντιοχείας.
Πάντως, σε όποιον βαθμό κι αν παρουσιάστηκε το φαινόμενο αυτό, η ύπαρξη μιας έντυπης συγχωρητικής ευχής ίσως σκόπευε να λειτουργήσει ως αντιστάθμισμα, σε μια περίοδο όπου τα συγχωροχάρτια της καθολικής Εκκλησίας αποτελούσαν ισχυρό προσηλυτιστικό όπλο των Ρωμαιοκαθολικών μισσιονάριων. Σε μια εποχή ιδιαίτερα δύσκολη για θεολογική διαφώτιση, υπήρχαν αρκετοί Ορθόδοξοι που πίστευαν την υπόσχεση πως, με την προσχώρηση στον Ρωμαιοκαθολικισμό μπορούσαν να εξασφαλίσουν γραπτά βεβαιωμένη τη σωτηρία τους, ενώ παραμένοντας στην Ορθόδοξη Εκκλησία τέτοια εγγύηση δεν είχαν.
Αυτό όμως δεν σημαίνει ότι υιοθετήθηκε ποτέ το σύστημα παροχής τους με τα πρότυπα της δυτικής εκκλησίας. Ήδη από την τελευταία βυζαντινή περίοδο και συγκεκριμένα τον 13ο αιώνα, οι ορθόδοξοι θεολόγοι εξέφραζαν τα παράπονά τους για τα λατινικά συγχωροχάρτια (όπως ο "Κωσταντίνος Στιλβής") και το "καθαρτήριο" (όπως ο "Μελέτιος Γαλησιώτης") που ήταν στενά συνδεδεμένο με την οικονομική πολιτική των "αφέσεων". 
Η αντίθεση αυτή ήταν σύμφωνη άλλωστε με την ορθόδοξη ερμηνεία της Γραφής (π.χ. "Εξ. 33:19", "Β' Βασ. 12:22") και τους κανόνες της ορθόδοξης εκκλησίας, σύμφωνα με τα οποία κανείς, εκτός από τον Θεό, δεν γνωρίζει ούτε έχει την βεβαιότητα, ότι θα συγχωρηθούν οι αμαρτίες κάποιου και για το λόγο αυτό, όλες οι συγχωρητικές ευχές της ορθόδοξης εκκλησίας, έχουν δυνητικό χαρακτήρα. Οι δεήσεις, επομένως, είναι αυτές που "ωφελούν και τους ζώντες και τους τεθνεώτες", για τη σωτηρία των οποίων "βεβαιότητα μπορεί να μην έχουμε, ελπίδα όμως δικαιολογείται και πρέπει να έχουμε", αφού "πολύ ισχύει δέησις δικαίου ενεργούμενη (Ιακ. 5:16)".
Ιστορικά, καταγράφεται μια σειρά από ορθόδοξες παρεμβάσεις που καταδικάζουν τα φαινόμενα αφέσεων και χρηματισμού:
Τη διαφοροποίηση ανάμεσα στις πρακτικές της Ορθόδοξης και της Ρωμαιοκαθολικής Εκκλησίας, προσπάθησε να προβάλλει και η Ορθόδοξη Συνόδος του 1727. Αφορμή για την έκδοση ομολογίας από τη σύνοδο αυτή, που ήταν μία από τις "έντονα αντιλατινικές Συνόδους στην Κωνσταντινούπολη", ήταν "η Λατινική προπαγάνδα, δρώσα σκανδαλωδώς τότε εν τη ορθοδόξω ανατολή" η οποία, όπως αναφέρει και το συνοδικό κείμενο στην εισαγωγή του "τεχνάσμασιν απατηλοίς και σοφιστικαίς κακομηχανίαις ου παύονται τους απλούστερους του ημέτερου γένους παραδιδάσκοντες". Τα προσφερόμενα χαρτιά δεν παρέχουν βεβαιωμένη άφεση αμαρτιών (η οποία παραμένει πάντα "εν χειρί δε Θεού"), αλλά απλώς εύχονται "υπέρ της αφέσεως" των αμαρτιών:
και σε αντίθεση με την αυθαίρετη και αντικανονική χρήση των συγχωροχαρτιών της Δυτικής Εκκλησίας, σύμφωνα με την ίδια σύνοδο, όποτε χορηγήθηκαν τα αντίστοιχα των Ορθοδόξων, αυτό έγινε:
Άλλωστε, το δυτικό αυτό φαινόμενο, καταδικάστηκε και το 1838 οπότε ο πατριάρχης "Γρηγόριος ο ΣΤ" εξαπέλυσε κοινή με τους άλλους πατριάρχες συνοδική εγκύκλιο "κατά των λατινικών καινοτομιών", ενώ, η άρνηση των συγχωροχαρτιών (και του καθαρτηρίου) περιλαμβανόταν και στην απάντηση του Πατριάρχη Ανθίμου VII στην εγκύκλιο του πάπα Λέοντα XIII που καλούσε τους Ορθοδόξους να προσέλθουν στη Ρωμαϊκή Εκκλησία. 
Προϋπόθεση έκδοσης των συγχωρητικών εγγράφων της συνόδου, εκτός από την προσεκτική μελέτη της κάθε υπόθεσης, ήταν απαραίτητα και η εξομολόγηση σε πνευματικό, του προσώπου που ζητά την άρση κάποιου βαρέως επιτιμίου:
Κατόπιν, το τελετουργικό προέβλεπε ότι το κείμενο του συγχωρητηρίου διαβαζόταν "επάνω της κεφαλής του εις αυτόν εξομολογηθέντος...και επευχόμενος τα σωτήρια, και νουθετών, εκκλίνειν εκ του κακού και ποιείν αγαθόν".
Αντίστοιχα, τα συγχωρητικά έγγραφα που αφορούσαν "κεκοιμημένους", αναγιγνώσκονταν μετά από λειτουργία και μνημόσυνο πάνω στον τάφο.
Αυτό περιγράφει και η ανώνυμη πηγή με τον τίτλο "Έκθεσις Χρονική" (16ος αι.):
Γενικά, τα Ορθόδοξα "συγχωροχάρτια" ή "συγχωρητικές ευχές" ή και "συγχωρητικά γράμματα", ήταν έγγραφα που εκδίδονταν ονομαστικά από το Συνοδικό όργανο του Πατριαρχείου, με συγκεκριμένο αποδέκτη ή αποδέκτες και για τους εξής λόγους:
Πράγματι, αυτές οι περιπτώσεις προσωπικών συγχωρητικών γραμμάτων περιλαμβάνονταν μέσα στα συνοδικά καθήκοντα:
Τα έγγραφα αυτά αποστέλονταν αποκλειστικά και μόνο από την Ιερά Σύνοδο του Πατριαρχείου. Έτσι, σε επιστολή Συνόδου προς τον Ιερομόναχο Βαρλαάμ, επισκοπικό επίτροπο στην Σκύρο αναφέρεται:
Απαγορευόταν επίσης στους απλούς ιερείς να επιβάλλουν ή να λύουν τέτοια επιτίμια κατά βούληση:
Όπως ρητά ανέφερε ο Πατριάρχης Ιεροσολύμων Δοσίθεος Νοταράς:
Ακόμη κι αν επίσκοπος αφορίσει ή συγχωρήσει, έπρεπε τον τελευταίο λόγο να έχει η Σύνοδος:
Οι συνοδικές αυτές πράξεις μετά την έκδοση και αποστολή τους, έπρεπε να κοινοποιηθούν κατά τη διάρκεια της θείας λειτουργίας, τις Κυριακές ή σε σημαντικές γιορτές, όπως για παράδειγμα μια πατριαρχική πράξη του 1606 που αφορά την καθαίρεση και αφορισμό μητροπολίτη που τιμωρείται εξαιτίας σωρείας παραβάσεων:
Κατά την άρση του επιτιμίου, τα συγχωρητικά γράμματα αποστέλλονταν, αλλά σε καμμιά περίπτωση δεν ενεργούσαν με "μαγικό" ή αυτόματο τρόπο:
Έτσι, ακολουθούνταν συγκεκριμένες πρακτικές για την επιβολή και άρση των επιτιμίων, σύμφωνες με το Κανονικό Δίκαιο:
Χαρακτηριστικό είναι το ειδικό εγχειρίδιο-εξομολογητάριο που τυπωνόταν στις αρχές του 1700 με σκοπό να διανέμεται δωρεάν στους επισκέπτες των αγίων τόπων και το οποίο προβάλλει το δίπτυχο μετάνοια-εξομολόγηση χωρίς να διαχωρίζει τη βαρύτητα των παραπτωμάτων:
Και προσθέτει στο κεφάλαιο που αναφέρεται στις υποχρεώσεις του εξομολόγου:
Αυτή η θέση της ορθόδοξης εκκλησίας που έβλεπε την εξομολόγηση ως θεραπεία και όχι ως απολογία σε δίκη, ήταν βασική ανάμεσα στις διαφορές που είχε με τη δύση:
Το Πατριαρχείο Ιεροσολύμων.
Η εμφάνιση των πρώτων συγχωροχαρτιών δεν μπορεί να χρονολογηθεί με ακρίβεια. Κάποιες αρχικές μορφές χειρόγραφων συγχωρητικών, ενδεχομένως να υπήρξαν επί της εποχής του πατριάρχη Ιεροσολύμων Ιωακείμ 1431-1450. Κυρίως όμως, η εκτεταμένη χορήγηση συγχωρητικών για χρήσεις που θα αναφερθούν πιο κάτω, παρουσιάζεται στην τελευταία τριακονταετία του 16ου αιώνα.
Στην πραγματικότητα, το Πατριαρχείο Ιεροσολύμων λόγω της θέσης του και του ιστορικού του ρόλου ως φύλακα των προσκυνημάτων είχε επωμισθεί βαρειές οικονομικές υποχρεώσεις, που απέρρεαν εκτός άλλων, από τους τακτικούς κρατικούς φόρους αλλά και απ' τα έκτακτα δοσίματα. Βρισκόταν έτσι σε διαρκή οικονομική ένδεια, πράγμα που είχε ως αποτέλεσμα να απαιτείται μια συνεχής προσπάθεια εξεύρεσης πόρων. Τα έκτακτα δοσίματα κυρίως ήταν αυτά πού εξασθενούσαν τις οικονομικές δυνατότητες του Πατριαρχείου, γενικότερα, και του Αγίου Τάφου ειδικότερα.
Οι κατά καιρούς πατριάρχες των Ιεροσολύμων για να μπορέσουν ν' ανταποκριθούν σ' αυτές τις επιτακτικές ανάγκες κατέφευγαν σε περιοδίες που ονομάζονταν "ζητείες". Για να μη δημιουργούνται υπόνοιες για απάτη, προηγείτο συνήθως μια πατριαρχική επιστολή, η "απανταχούσα", προς τους μητροπολίτες των ορθοδόξων επαρχιών, η οποία παρουσίαζε τα προβλήματα και καλούσε τους χριστιανούς να βοηθήσουν στη διατήρηση των Αγίων Τόπων:
Και πρέπει να προστεθεί ότι οι υποχρεώσεις του πατριαρχείου δεν περιορίζονταν μόνο στους φόρους, ούτε οι φροντίδες αφορούσαν μόνο στις επισκευές συντήρησης των μνημείων εξαιτίας φυσικών καταστροφών, των βιαιοπραγιών ή της παλαιότητας. Αντιθέτως, το πατριαρχείο:
Επιπλέον, όπως και όλα τα πατριαρχεία, φρόντιζε ώστε να πληρώνει για "...τα χαράτσια...τον κεφαλικόν φόρον...σχολάς, σχολεία, τυπογραφεία, γηροκομεία, πτωχοκομεία, λεπροκομεία, βιβλιοθήκας..." ή να εξαγοράζει αιχμαλώτους. 
Στο πλαίσιο των αναγκαιοτήτων αυτών, επετράπει ειδικά στο πατριαρχείο Ιεροσολύμων (ως "κατ' έθος" προνόμιο) το τύπωμα και μοίρασμα "συγχωροχαρτιών", προνόμιο που συνήθιζε να επικυρώνει με πατριαρχικό και συνοδικό γράμμα και ο εκάστοτε Πατριάρχης Κων/πόλεως. 
Και πράγματι, τις δύο φορές που παρουσιάστηκε πρόβλημα παραβίασης του προνομίου αυτού, η αντίδραση ήταν άμεση. Οι Πατριάρχες, θέλοντας να εμποδίσουν την αυθαιρεσία και να σταματήσουν τους "παράνομους εκδότες", εξέδωσαν αυστηρά πατριαρχικά σιγίλια και έντονες απαγορεύσεις. 
Στη μία των περιπτώσεων ήταν ο αρχιεπίσκοπος Ανανίας της Μονής του Σινά που στα 1680 πήρε την πρωτοβουλία έκδοσης συγχωροχαρτιών ώστε να ενισχύσει οικονομικά τη Μονή, ενώ στη δεύτερη, υπήρξε μια προσπάθεια έκδοσης συγχωροχαρτιών από τον αρχιεπίσκοπο των Αχριδών στα 1742.
Έτσι, το σιγίλιο του Οικουμενικού Πατριαρχείου που εκδόθηκε το 1691 από τον πατριάρχη Καλλίνικο Β' ανέφερε: "Πατριαρχικόν γαρ τούτο προνόμιον ιδιαίτατον και κατ' ουδέν εις άλλον δαιβαίνειν δύναται". Παρόμοια αναφορά γίνεται και στον "Συνοδικό Τόμο" που εξέδωσε το Οικουμενικό Πατριαρχείο το 1688 καθώς και άλλα σιγίλια, τα οποία τονίζουν ότι οι "παράνομες" συγχωρητικές ευχές "ουκ έχουσιν την των νομίμων δύναμιν και ενέργειαν" και ότι όποιος τα δίνει είναι "παράνομος" και όποιος τα λαβαίνει «"επάρατος"». Τελικά, η πίεση που ασκήθηκε και τα μέτρα που πάρθηκαν, ανάγκασαν τους υπευθύνους να υποχωρήσουν και να ευθυγραμμιστούν με τις αποφάσεις των πατριαρχείων και έτσι ηρέμησαν τα πράγματα εντελώς, χωρίς να δημιουργηθούν μονιμότερες καταστάσεις.
Στο ερώτημα, ποιον βαθμό διάδοσης είχαν ανάμεσα στο λαό, και ποια ήταν η χρήση των συγχωρητικών που εξέδιδε το πατριαρχείο Ιεροσολύμων, παίρνουμε ενδιαφέρουσες απαντήσεις από τις μαρτυρίες που υπάρχουν για τα οικονομικά των περιοδειών του Πατριαρχείου. Στην αναλυτική καταγραφή επισκέψεων και πράξεων για τις τρεις περιοδίες που διενεργήθηκαν κατά τα έτη 1720-1726 βλέπουμε ότι τα συγχωροχάτια αποτελούν μόλις το 8% των συνολικών πράξεων εισφορών. Σύμφωνα με τα στοιχεία αυτά, σε μια περίοδο που ο λαός έχει το θρησκευτικό του αίσθημα αρκετά ανεπτυγμένο, δεν φαίνεται να δείχνει αυξημένη προτίμηση στα έντυπα αυτά, με αποτέλεσμα, σε 81 προορισμούς, από τις 76 πράξεις εισφορών, μόνο 6 από αυτές να αφορούν τα συγχωροχάρτια. Αυτό φανερώνει και τον μη υποχρεωτικό χαρακτήρα τους (έστω μέσω μιας πίεσης από την προβολή της αυθεντίας της Εκκλησίας στο ζήτημα της σωτηρίας), αλλά και την διαφορετική θεολογία των ορθοδόξων συγχωρητικών, αφού είναι δύσκολο να ερμηνευθεί για ποιον λόγο οι χριστιανοί, είτε αφορισμένοι, είτε κάτω από άλλα επιτίμια, είτε ετοιμοθάνατοι, δεν επεδίωξαν να αποκτήσουν μια βέβαιη θέση στον Παράδεισο ή μια εύκολη λύση στη συγχώρεση των αμαρτιών τους με την απόκτηση ενός χαρτιού.
Έτσι, διευκρινιστική για τον ρόλο των εντύπων αυτών, είναι μια επιστολή του πατριάρχη Χρύσανθου, στην οποία εξηγεί το λόγο απόκτησής τους:
Και συνεχίζει στο ίδιο:
Κατά συνέπεια, τα συγχωρητικά δεν φαίνεται να προσέφεραν τίποτε περισσότερο από την λεγόμενη "ευλογία", όπως και τα άλλα ιερά αντικείμενα που συνήθως προσφέρονται σε τόπους προσκυνήματος. Δεν θα μπορούσαν άλλωστε τα χαρτιά αυτά να συσχετιστούν με τη σωτηρία του πιστού, σε μια περίοδο που ο Κοσμάς ο Αιτωλός δίδασκε πως οι χριστιανοί για να έχουν παρρησία ώστε να απευθύνονται προς το θεό, για να τους συγχωρέσει και να δεχθεί τη μετάνοια για τις αμαρτίες τους, οφείλουν να αγαπούν, να φροντίζουν και να συγχωρούν τους εχθρούς τους αλλιώς "χίλιες χιλιάδες καλά νά κάμουν, και το αίμα τους να χύσουν δια την αγάπην του Χριστού, εις την κόλασιν πηγαίνουν". Αλλά και για την Ορθόδοξη Θεολογία της εποχής (όπως ακριβώς αναφέρει και η "Ομολογία Δοσιθέου" στα 1672), τα χαρτιά αυτά δεν είχαν καμμία δύναμη να εξαλείψουν τις αμαρτίες:
Όπως καταγράφει στις σημειώσεις του ο "Κρούσιους Μάρτιν", στις περιπτώσεις προσωπικής χορήγησης του συγχωροχαρτιού σε πιστούς κατά τη διάρκεια των περιοδειών, αυτό γινόταν κατόπιν διαπιστώσεως της ειλικρινούς μετανοίας.
Έτσι γινόταν άλλωστε και στην περίπτωση των "χατζήδων" που θεωρούσαν, όπως και πολλοί πατέρες της εκκλησίας, μεγάλη ευλογία να παραβρεθούν στους Αγίους Τόπους. Εκεί, μπορούσαν να πάρουν ένα "συγχωροχάρτι" με την υπογραφή του πατριάρχη (που θα χρησίμευε και σαν τεκμήριο για την πραγματοποίηση του ταξιδιού τους), αφού όμως πρώτα εξομολογηθούν σε πνευματικούς των Ιεροσολύμων
Mία ακόμη χρήση του συγχωροχαρτιού στην Ορθόδοξη Εκκλησία ήταν η τέλεση των λεγόμενων "μνημοσύνων" που τελούνται στην ορθόδοξη εκκλησία με βάση την ερμηνεία της Αγίας Γραφής στα "Νεεμ. 9:1-3", "Β' Μακ. 12:39-45" και την πατερική παράδοση:
Το δίπτυχο είναι ένα χαρτί επάνω στο οποίο γράφονται τα ονόματα των 'ζώντων' και των 'τεθνεώτων' που σήμερα συμπληρώνεται από τους πιστούς και δίνεται στους ιερείς για να μνημονεύσουν τα ονόματα στη θεία λειτουργία. Επί Τουρκοκρατίας αλλά και μεταγενέστερα, το λεγόμενο "συχωροχάρτι" ανήκε στην ορολογία της "Λειτουργικής" και σήμαινε και "κατάλογος των ζωντανών και πεθαμένων για μνημόνεμα".
Ο ίδιος ο πατριάρχης Ιεροσολύμων Χρύσανθος Νοταράς, ένας από τους πατριάρχες που γνωρίζουμε ότι εξέδωσε συγχωροχάρτια, γράφει το 1726 ότι τα χαρτιά αυτά θα συμπληρωθούν από τον πνευματικό ιερέα των αποδεκτών και όχι από τους ίδιους, ενώ παρέχονται "χάριν ευχής"
Ενδεικτικό όμως και για τα ελάχιστα χρήματα που μαζεύονταν, έστω και με τη συμβολή των συγχωρητικών, είναι το οικονομικό αποτέλεσμα των τριών περιοδειών που προαναφέρθηκαν:
Το τελευταίο συγχωρητικό που καταγράφεται στην ιστορία του Πατριαρχείου Ιεροσολύμων, είναι αυτό που εξέδωσε το 1928 ο πατριάρχης Ιεροσολύμων Δαμιανός. Επίσης, σύμφωνα με ερευνητές, βρέθηκαν επίσημα συγχωροχάρτια σε κυκλοφορία μέχρι και το 1957. Επρόκειτοα για ένα συγχωροχάρτι του πατριάρχη Ιεροσολύμων και πάσης Παλαιστίνης Βενέδικτου. Σε αυτό περιόριζε την ποσότητα και το είδος των αμαρτιών που διαπράττει ο άνθρωπος, εξαιρώντας όλες τις αμαρτίες που έχουν διαπραχθεί "εν πάσαις αυτού ταις αισθήσεσι" και σε αυτό συντέλεσε ίσως το γεγονός ότι και μέχρι τη δεκαετία του 1970 "η οικονομική κατάστασις της αδελφότητος...είναι λίαν περιωρισμένη, αι δε υποχρεώσεις αυτής μεγάλοι καί ποικίλοι, ένεκα δε τούτου καταφεύγει ενίοτε προς το ευσεβές γένος των Ελλήνων, ίνα τη συνδρομή αυτών ανταποκριθή εις τας υποχρεώσεις αυτής και διαφύλαξη την...ιεράν παρακαταθήκην".
Τα τελευταία αυτά συγχωροχάρτια πάντως θα πρέπει να ήταν εξαίρεση μέσα σε μια μακρά περίοδο, καθώς το 1926 ο Αλέξανδρος Φιλαδελφεύς γράφει σχετικά με τις "συγχωρητικές ευχές":
"...δεν γνωρίζω όμως εάν εκδίδωνται τοιαύτα και μέχρι σήμερον. Απετάθημεν προς όλους τους παρ' ημίν Θεολόγους, μέχρι και αυτού του Μακαριωτάτου Αρχιεπισκόπου Αθηνών, όστις διετέλεσεν επί μακρόν κληρικός εν Ιεροσολύμοις, αλλ' ουδείς ηδυνήθη να μας δώση σαφείς και ακριβείς περί τούτων πληροφορίας".
Προσπάθειες εξωμοίωσης ανατολικών και δυτικών συγχωρητικών.
Στην Ορθόδοξη Εκκλησία, η εφαρμογή του φαινομένου επίδοσης των συγχωροχαρτιών, σε όποιον βαθμό έγινε, ήταν αποτέλεσμα πολλαπλών αναγκαιοτήτων, όπως η άσκηση της δικαστικής δικαιοδοσίας που είχε επί τουρκοκρατίας, η ανάγκη για οικονομική στήριξη του έργου και των υποχρεώσεων της, χωρίς να μπορούν να αποκλειστούν και περιπτώσεις προσωπικής αστοχίας ή ευκαιριακής επιδίωξης πλουτισμού. Σε αυτές τις περιπτώσεις ανήκει και αυτή που αναφέρει ο "Serhii Plokhy" στο βιβλίο του "The Cossacks and Religion in Early Modern Ukraine". Ο συγγραφέας αναφέρει ότι η μοναδική μαρτυρία που παραθέτει προέρχεται από έναν πρώην Ορθόδοξο Επίσκοπο που εγκατέλειψε την Ορθοδοξία για να προσχωρήσει στην Ουνία, και η περίοδος στην οποία αναφέρεται είναι μία από τις πιο ταραγμένες εποχές δύσκολων αγώνων της Ορθόδοξης Εκκλησίας ενάντια στη λατινική προπαγάνδα, που "επέβαλε με καταπιεστικά μέσα την λατινική Ουνία" στη Μικρή Ρωσία και την Ουκρανία.
Σύμφωνα με τη μαρτυρία αυτή, κάποιος εκπρόσωπος του κλήρου της Ορθόδοξης Εκκλησίας "όπως ο έμπορος δείχνει το εμπόρευμά του και το πουλάει μέσα στο ναό, με αυτό τον τρόπο πουλούσε την πλήρη άφεση αμαρτιών για ένα τάλιρο, την μερική για μισό τάλιρο και τη μικρή για έξι γρόσια". Στηριζόμενος στην ίδια μαρτυρία, ο συγγραφέας, ισχυρίζεται τελικά ότι "η πρακτική αυτή έκανε φανερή τη διαφθορά που επικρατούσε σε ολόκληρη την Ανατολική Ορθόδοξη εκκλησία" και ότι οι ιεράρχες της ανατολής (χωρίς να εξαιρεί κανέναν), εξέδιδαν αναθέματα ή πιστοποιητικά άφεσης τα οποία Ορθόδοξοι κληρικοί μετέφεραν στην Ουκρανία για να τα πουλήσουν σε όποιον θα πλήρωνε τα περισσότερα. Μάλιστα ισχυρίζεται η πρακτική αυτή οδήγησε σε ριζικές μεταρρυθμίσεις που παραλληλίζονται με αυτές της προτεσταντικής κίνησης από τον Λούθηρο.
Αν και σε αντίθεση με τους παραπάνω ισχυρισμούς, "ο ανατολικός χριστιανισμός δε γνώρισε φαινόμενα του δυτικού χριστιανισμού, όπως είναι η Μεταρρύθμιση, η Αναγέννηση και ο Διαφωτισμός", επίσης, στην Ορθόδοξη Εκκλησία αποδίδεται η έκδοση συγχωροχαρτιών όχι σε όλους, αλλά σε 60 από τους 352 Πατριάρχες (και με μεγαλύτερη βεβαιότητα μόνο στους 20 από αυτούς), ενώ ταυτόχρονα, δεν μαρτυρούνται "πλήρεις", "μερικές" ή "μικρές" "αφέσεις". Επίσης, το πλαίσιο στο οποίο λειτουργούσαν οι συγχωρητικές ευχές στην Ορθόδοξη Εκκλησία και η θεολογία ήταν διαφορετικά, ενώ όλες οι τοπικές συνοδικές αποφάσεις και ομολογίες πίστεως καταδικάζουν το δυτικό αυτό φαινόμενο.
Επιπλέον, υπάρχουν και εκ διαμέτρου αντίθετες απόψεις για τη Ρωσική Εκκλησία:
Σύμφωνα με κάποιες απόψεις, "τα φερέφωνα της ρωμαιοκαθολικής εκκλησίας και των ουνιτικών τάσεων θα επιμείνουν, σε πολλές περιπτώσεις, και από πολύ νωρίς, στη διαπίστωση ότι και η ανατολική ορθοδοξία γνώριζε, χρησιμοποιούσε και νομιμοποιούσε τα συγχωροχάρτια. Η διαπίστωση αυτή, που θεωρήθηκε ότι δικαίωνε την δυτική πρακτική χρησιμοποιήθηκε, κυρίως, για να συνδεθούν τα συγχωροχάρτια με τη θεωρία του πουργατόριου, του 'καθαρτηρίου πυρός', απέναντι στην οποία η ανατολική εκκλησία και οι ορθόδοξοι θεολόγοι είχαν κρατήσει ανεπιφύλακτα απορριπτική στάση. Στην έλλειψη αναστολών από την πλευρά της δυτικής εκκλησίας πρέπει να οφείλεται και το ότι οι δύο συστηματικότερες διαπραγματεύσεις που διαθέτουμε για το θέμα των ορθόδοξων συγχωροχαρτιών, διαποτισμένες, ωστόσο, και αυτές, από πνεύμα πολεμικής, οφείλονται σε καθολικούς θεολόγους.".
Επιπλέον, αρκετοί μελετητές διαπιστώνουν το γεγονός ότι "...η ανατολική εκκλησία, και οι αρχαίες κοινωνίες των νεστοριανών και Μονοφυσιτών στην ανατολή, είναι ξένοι στο ρωμαιοκαθολικό δόγμα και την πρακτική όσον αφορά τα συγχωροχάρτια." ενώ η έννοια του επιτιμίου "...θεσπίζεται αλλά δεν αναπτύχθηκε ποτέ στην ανατολή στις επιμελημένες αναλογίες και με τις μηχανικές διατάξεις που έδωσαν αφορμή για την πώληση των συγχωροχαρτιών στη δύση"
Ταυτόχρονα, για την Ορθόδοξη Εκκλησία δεν υπάρχει δογματικό στήριγμα στο ζήτημα αυτό, αφού ουδέποτε θεσπίστηκε από Οικουμενική Σύνοδο, ενώ εξ αρχής δήλωνε την αντίθεσή της στην πρακτική αυτή της καθολικής Εκκλησίας.
Οι αντιφάσεις των καθολικών θεολόγων που θέλησαν να αποδείξουν ότι το καθαρτήριο και τα συγχωροχάρτια διδάχθηκαν από τους ορθοδόξους, ήταν δύσκολο να γεφυρωθούν, αφού τα συγχωροχάρτια είχαν σκοπό την απαλλαγή από τη φωτιά του καθαρτηρίου:
""Οι Ορθόδοξοι [...] δεν δέχονται το Καθαρτήριο, αλλά πιστεύουν σε κάτι που είναι το ίδιο πράγμα τελικά, αν και απορρίπτουν συγκεκριμένα την ιδέα της εξαγνιστικής φωτιάς.".
Έτσι, παρά τις προσπάθειες αυτές, είναι φανερό ότι το φαινόμενο των συγχωροχαρτιών ουδέποτε απετέλεσε θεσμοθετημένο κομμάτι στη θεολογία και πρακτική της Εκκλησίας σύμφωνα με την κρίση έγκριτων ιστορικών και θεολόγων:
Ασφαλώς, στη διαμάχη τους με τους Προτεστάντες, οι οποίοι χρησιμοποιούσαν ως επιχείρημα το γεγονός ότι ούτε οι Ορθόδοξοι αναγνώριζαν το δόγμα του καθαρτηρίου, κάποιοι Καθολικοί υποστήριξαν ότι και οι Ορθόδοξοι είχαν διδάξει το καθαρτήριο και τα συγχωροχάρτια. 
Έχει ιδιαίτερο ενδιαφέρον όμως το γεγονός ότι, ακόμη και καθολικοί θεολόγοι όπως ο "Adrian Fortescue", στην προσπάθειά τους να συμβιβάσουν τις διδασκαλίες των δύο εκκλησιών (Ορθόδοξης και Ρωμαιοκαθολικής) παραδέχονται την άρνηση των Ορθοδόξων να αναγνωρίζουν το Καθαρτήριο, τις φωτιές του Καθαρτηρίου και τα συγχωροχάρτια:
Ταυτόχρονα, τους ισχυρισμούς κάποιων Καθολικών ότι οι Ορθόδοξοι δίδαξαν το Καθαρτήριο, απέρριψαν και οι Προτεστάντες που γνώριζαν ότι το δόγμα του καθαρτηρίου οι Ορθόδοξοι δεν το αποδέχονταν:
Είναι γενικά αποδεκτό ότι "το Ορθόδοξο διαφέρει από το καθολικό δόγμα [...] στο καθαρτήριο και στα συγχωροχάρτια τα οποία η Ορθόδοξη Εκκλησία δεν αποδέχεται,[...]".
Είναι επίσης ενδεικτικό για τον διαφορετικό τρόπο με τον οποίο γίνονταν αντιληπτά τα ορθόδοξα συγχωρητικά σε σχέση με αυτά της ρωμαιοκαθολικής εκκλησίας, ότι αρκετοί συγγραφείς στα χρόνια του Διαφωτισμού και σε μεταγενέστερες περιόδους, αν και άσκησαν οξύτατη κριτική στον ορθόδοξο κλήρο, όπως οι Χριστόδουλος Παμπλέκης, ο Ανώνυμος της Ελληνικής Νομαρχίας,ο Αδαμάντιος Κοραής, ο Ανδρέας Λασκαράτος και άλλοι, εντούτοις δεν συμπεριλαμβάνουν τα συγχωρητικά της ορθόδοξης εκκλησίας στην κριτική τους, αν και είχαν πολλές ευκαιρίες να το κάνουν, ενώ ταυτόχρονα καταδικάζουν τη δυτική εκκλησία για τη χρησιμοποίησή τους.

</doc>
<doc id="44016" url="https://el.wikipedia.org/wiki?curid=44016" title="GNU Hurd">
GNU Hurd

Ο GNU Hurd είναι η αντικατάσταση του πυρήνα Unix για το έργο GNU. Ο Hurd είναι μια συλλογή από διακομιστές που εκτελούνται πάνω στον μικροπυρήνα Mach με σκοπό την υλοποίηση συστημάτων αρχείων, δικτυακών πρωτοκόλλων, ελέγχου πρόσβασης αρχείων, και άλλα χαρακτηριστικά γνωρίσματα που υλοποιούνται από τον πυρήνα του Unix ή παρόμοιους πυρήνες (όπως ο πυρήνας Linux).
Αυτήν την περίοδο, ο Hurd μπορεί να εκτελείται σε μηχανές τύπου ΙΑ32. Πιθανότατα θα μεταφερθεί και σε άλλες αρχιτεκτονικές υλικού ή ακόμη και σε άλλους μικροπυρήνες μελλοντικά.
Ονομασία.
Σύμφωνα με τον Thomas Bushnell, BSG, τον βασικό αρχιτέκτονα του Hurd:
«Η λέξη Hurd σημαίνει `Hird of Unix-Replacing Daemons'. Με τη σειρά της, η λέξη Hird σημαίνει `Hurd of Interfaces Representing Depth'. Έχουμε εδώ, από όσα γνωρίζω, το πρώτο λογισμικό που το όνομα του αποτελείται από ένα ζευγάρι αμοιβαία αναδρομικών αρκτικολέκτων.» 
Τρέχουσα κατάσταση του έργου.
Ο Hurd, μαζί με τον μικροπυρήνα GNU mach, τη βιβλιοθήκη GNU C και τα άλλα προγράμματα GNU και μη-GNU που ανήκουν στο σύστημα GNU, παρέχουν σήμερα ένα μάλλον πλήρες και χρησιμοποιήσιμο λειτουργικό σύστημα. Δεν είναι έτοιμο για παραγωγική χρήση, δεδομένου ότι υπάρχουν ακόμη πολλά σφάλματα και ελλείποντα χαρακτηριστικά. Εντούτοις, είναι μια καλή βάση για την περαιτέρω ανάπτυξη και τη χρήση μη-κρίσιμων εφαρμογών.
Το σύστημα GNU (αποκαλούμενο επίσης και GNU/Hurd) είναι ανεξάρτητο (μπορούν να μεταγλωττιστούν όλα τα μέρη του χρησιμοποιώντας το ίδιο το σύστημα GNU). Μπορούν να εκτελεστούν πολλαπλά στιγμιότυπα του Hurd παράλληλα, και να αποσφαλματωθούν ακόμη και οι κρίσιμοι διακομιστές ενός στιγμιοτύπου Hurd με τον gdb ενώ εκτελείται κάποιο άλλο στιγμιότυπο Hurd. Μπορεί να γίνει εκκίνηση του παραθυρικού συστήματος X, εφαρμογών που το χρησιμοποιούν, και προηγμένων εφαρμογών διακομιστών, όπως ο διακομιστής ιστού Apache.
Στην αρνητική πλευρά, η υποστήριξη για συσκευές χαρακτήρων (όπως οι κάρτες ήχου) και άλλο υλικό συνήθως λείπει. Αν και η διεπαφή POSIX παρέχεται, μερικές πρόσθετες διεπαφές όπως η διαμοιρασμένη μνήμη POSIX ή οι σημαφόροι είναι ακόμα υπό ανάπτυξη.
Τα παραπάνω ισχύουν για την τρέχουσα έκδοση υπό ανάπτυξη, και όχι για την τελευταία σταθερή έκδοση (0.2).

</doc>
<doc id="44020" url="https://el.wikipedia.org/wiki?curid=44020" title="Ευαγγελία Αραβανή">
Ευαγγελία Αραβανή

Η Ευαγγελία Αραβανή (Λευκάδα, 29 Νοεμβρίου 1985) είναι Ελληνίδα παρουσιάστρια και πρώην μοντέλο, βραβευμένη ως Σταρ Ελλάς 2005.
Πρώτα Χρόνια.
Γεννήθηκε στις 29 Νοεμβρίου 1985 στην Λευκάδα όπου και πέρασε τα πρώτα χρόνια της ζωής της. Οι γονείς της ονομάζονται Κώστας και Σοφία. Έπειτα, μετακόμισαν οικογενειακώς στη Νίκαια Αττικής. Έχει μια μικρότερη αδελφή, τη Μαρία (γενν. 1990). Πέρασε σε τμήμα του Τ.Ε.Ι. Κρήτης, αλλά δεν πήγε ποτέ.
Καριέρα.
Το 2005, σε ηλικία 20 ετών και έπειτα από παρότρυνση δικών της ανθρώπων, δήλωσε συμμετοχή στον Διαγωνισμό Ομορφιάς του ΑΝΤ1, κερδίζοντας εν τέλει τον τίτλο της Σταρ Ελλάς και εκπροσωπώντας έπειτα την Ελλάδα στο διαγωνισμό Miss Universe. Την ίδια χρονιά, επιλέχθηκε από τον Θάνο Πετρέλη να παίξει στο βίντεο-κλιπ του τραγουδιού "Θυμίζεις κάτι από Ελλάδα".
Μετά την επιτυχία της στα καλλιστεία, ξεκίνησε να εργάζεται επαγγελματικά ως μοντέλο εντός και εκτός Ελλάδας. Δούλεψε (ως μοντέλο) και έζησε για μικρό χρονικό διάστημα στη Γερμανία, την Ιταλία και τις ΗΠΑ αλλά επέστρεψε στην Ελλάδα, επειδή δεν μπορούσε να μείνει πολύ καιρό μακριά από δικά της πρόσωπα.
Το 2007, επιλέχθηκε από τον Γρηγόρη Αρναούτογλου να βρίσκεται στο πάνελ της πρωινής εκπομπής του MEGA, "Όμορφος Κόσμος το πρωί" και το 2008, ξεκίνησε να παρουσιάζει την εκπομπή "TaSPY TV" μαζί με τον Σωτήρη Διαμαντή στον ALPHA, αλλά διεκόπη ύστερα από δύο επεισόδια. Μετά από ένα μεγάλο τηλεοπτικό διάλειμμα, επέστρεψε το 2012 μέσα από την εκπομπή "Μες στην καλή χαρά" στον ALPHA, στο πλευρό της Ναταλίας Γερμανού. Μετά από τρεις εβδομάδες όμως, της ανακοινώθηκε από το κανάλι η αποχώρησή της από την εκπομπή. Τη σεζόν 2013-2014 ανέλαβε την παρουσίαση της μουσικής εκπομπής "Greekclips" στο MTV ενώ συμμετείχε και στο show του ΑΝΤ1, Dancing with the stars, κερδίζοντας την 7η θέση.
Το Μάιο 2014 ανέλαβε την παρουσίαση της εκπομπής "Golden Barista" στο MEGA και παράλληλα συμμετείχε στις διαφημίσεις για τα προϊόντα "Αγρόκηπος Χαλβατζή". Τη σεζόν 2014-2015 παρουσίασε στον ΑΝΤ1 Κύπρου, την εκπομπή Άλφα Chef. Τη σεζόν 2016-2017 ανέλαβε την παρουσίαση των green room του talent show The X-Factor στον ΣΚΑΪ, με κεντρικό παρουσιαστή τον Σάκη Ρουβά. Έπειτα, ακολούθησε το καθημερινό reality show μόδας "My Style Rocks", στο ίδιο κανάλι, αλλά μετά τη λήξη του (Δεκέμβριος 2017) πήρε μεταγραφή για το κανάλι ΑΝΤ1. Από τον Ιανουάριο ως το Μάιο του 2018, παρουσίαζε το show Dancing with the stars ενώ παράλληλα ήταν το κεντρικό πρόσωπο της εταιρίας "Orzene". 
Τον Ιούνιο του 2018 αποχώρησε από τον ΑΝΤ1 και ξεκίνησε συνεργασία με το OPEN, όπου παρουσίασε την ελληνική εκδοχή του fashion show "Project Runway". Τον Απρίλιο του 2019, έκανε μια εμφάνιση στο MadWalk - The Fashion Music Project, ερμηνεύοντας το κομμάτι "Καταπληκτικά" του Νίνο.
Προσωπική ζωή.
Από το 2012 μέχρι το 2014 ήταν ζευγάρι με τον Ηλία Βρεττό ενώ από τα τέλη του 2017 έως τις αρχές του 2019 είχε δεσμό με τον Νίκο Οικονομόπουλο.
Από τα μέσα του 2019 έχει σχέση με τον επιχειρηματία Σπύρο Λάζαρη.

</doc>
<doc id="44024" url="https://el.wikipedia.org/wiki?curid=44024" title="Σταρ Ελλάς">
Σταρ Ελλάς

Ο διαγωνισμός ομορφιάς Σταρ Ελλάς - Μις Ελλάς - Μις Γιανγκ (Star Hellas - Miss Hellas - Miss Young), είναι ο μακροβιότερος διαγωνισμός καλλιστείων στην Ελλάδα. Οι νικήτριες του διαγωνισμού κάθε χρόνο εκπροσωπούν την Ελλάδα στους διεθνείς διαγωνισμούς ομορφιάς Μις Υφήλιος, Μις Κόσμος, Miss International και Μις Ευρώπη. 
Ξεκίνησε το 1929, ως διαγωνισμός καλλιστείων Μις Ελλάς και συνεχίστηκε έτσι για δύο χρόνια. Συγκεκριμένα, τα πρώτα καλλιστεία πραγματοποιήθηκαν στις 20 Ιανουαρίου 1929 στο νυχτερινό κέντρο "Ντελίς" όπου συγκεντρώθηκε όλη η αθηναϊκή αριστοκρατία της εποχής. Συνολικά, 41 κοπέλες είχαν στείλει φωτογραφία δηλώνοντας συμμετοχή για τον διαγωνισμό, ενώ μία ημέρα νωρίτερα, η κριτική επιτροπή επέλεξε τις δέκα από αυτές σε ειδική εκδήλωση στο Μέγαρο Πεσμαζόγλου. Οι εμφανίσεις των κοριτσιών ήταν αρκετά συντηρητικές, ενώ δικαίωμα συμμετοχής είχαν μόνο οι ανύπαντρες. Ως πρώτη νικήτρια των καλλιστείων, Μις Ελλάς 1929, αναφέρεται η Ασπασία Καρατζά. Η δεύτερη διοργάνωση των ελληνικών καλλιστείων πραγματοποιήθηκε στις 27 Ιανουαρίου 1930 στο θέατρο "Ολύμπια" της οδού Ακαδημίας. Νικήτρια Μις Ελλάς 1930 στέφθηκε η Αλίκη Διπλαράκου. Το αποτέλεσμα των καλλιστείων ανακοίνωσαν οι εφημερίδες ΕΜΠΡΟΣ και ΚΑΘΗΜΕΡΙΝΗ.
Μετά το τέλος των πολεμικών χρόνων, ο διαγωνισμός καλλιστείων επιστρέφει το 1952, με πρώτη διοργανώτρια την εφημερίδα Έθνος, για την ανάδειξη πλέον της Σταρ Ελλάς. Ο διαγωνισμός πραγματοποιήθηκε στο ξενοδοχείο Μεγάλη Βρετανία στις 6 Απριλίου 1952, με παρουσιαστές τους Μελίνα Μερκούρη και Μίμη Φωτόπουλο. Σταρ Ελλάς αναδείχθηκε η Νταίζη Μαυράκη, η οποία είχε επίσης το ψευδώνυμο "Ακρωτήρι" (όλες οι υποψήφιες είχαν κι από ένα ψευδώνυμο), ενώ τη στέψη της έκανε η Μαρίκα Κοτοπούλη. Δεύτερη, έφτασε η Βιργινία Πετιμεζάκη. Αργότερα την ίδια χρονιά, η Μαυράκη εκπροσώπησε την Ελλάδα στο διαγωνισμό Μις Υφήλιος όπου τερμάτισε τρίτη, ενώ η Πετιμεζάκη εκπροσώπησε την Ελλάδα στο διαγωνισμό Μις Ευρώπη.
Από το 1953 μέχρι το 1958, τα καλλιστεία Σταρ Ελλάς - Μις Ελλάς, φιλοξενήθηκαν στο παραλιακό κέντρο "Αρζεντίνα" ενώ από το 1959 μέχρι το 1973 στο κέντρο "Αστέρια" Γλυφάδας".
Το 1973, ύστερα ο 23ος κατά σειρά διαγωνισμός ελληνικών καλλιστείων, προβλήθηκε για πρώτη φορά στην τηλεόραση και συγκεκριμένα από την ΕΡΤ. Σταρ Ελλάς η Βάνα Παπαδάκη, Μις Ελλάς η Κατερίνα Παπαδημητρίου, Β' Μις Ελλάς η Άννυ Τατσοπούλου και Μις Γιανγκ η Λένα Κλεώπα. Η ΕΡΤ πρόβαλε τα ελληνικά καλλιστεία μέχρι το 1989.
Από το 1990 έως το 2010, την προβολή των καλλιστείων αναλαμβάνει ο ιδιωτικός τηλεοπτικός σταθμός ΑΝΤ1, ύστερα από πρωτοβουλία του Μίνωα Κυριακού. Την παρουσίαση των καλλιστείων ανέλαβαν οι Πέγκυ Σταθακοπούλου και Αντώνης Καφετζόπουλος (1992), Βίκυ Κουλιανού (1993), Ελένη Μενεγάκη (1995-2005), Τατιάνα Στεφανίδου (2006-2008) και Βίκυ Καγιά (2009-2010).
Το 2012, ο διαγωνισμός μεταδόθηκε για πρώτη φορά μέσω Internet από το blog TLife. Το 2018, μετά από απουσία οκτώ ετών τηλεοπτικής στέγης, επέστρεψε τηλεοπτικά μέσω του καναλιού Μακεδονία TV.

</doc>
<doc id="44026" url="https://el.wikipedia.org/wiki?curid=44026" title="British Leyland Motor Corporation">
British Leyland Motor Corporation

Η British Leyland Motor Corporation (BLMC) ήταν μια μεγάλη αυτοκινητοβιομηχανία του Ηνωμένου Βασιλείου που δημιουργήθηκε το 1968. Στην συνέχεια, μετά την κρατικοποίησή της έγινε γνωστή ως "British Leyland Ltd (Limited)" ή απλά ως "BL". 
Ιστορία της BL.
Η BLMC δημιουργήθηκε το 1968, με τη συγχώνευση της "British Motor Holdings" (BMH) και της "Leyland Motor Corporation" (LMC). Η συγχώνευση ενθαρρύνθηκε από την Κυβέρνηση Εργατικών, υπό τον πρωθυπουργό Harold Wilson (Χάρολντ Ουίλσον) και η εταιρεία που δημιουργήθηκε είχε στην κατοχή της όλες τις τελευταίες ανεξάρτητες αυτοκινητοβιομηχανίες της Βρετανίας. Μεταξύ των εταιρειών (που όλες μαζί ήταν σχεδόν 100) υπήρχαν αυτοκινητοβιομηχανίες, κατασκευαστές λεωφορείων και φορτηγών, εταιρείες ψυγείων, εταιρείες κατασκευής πολεμικών οχημάτων, κλπ. Η νέα εταιρεία οργανώθηκε γρήγορα σε 7 διαφορετικούς τομείς κάτω από τη διοίκηση του Sir Donald Stokes (Σερ Ντόναλντ Στόουκς), ο οποίος ήταν μέχρι πρότινος πρόεδρος της Leyland Motor Corporation.
Η εταιρεία έμεινε στην ιστορία ως το πιο χαρακτηριστικό παράδειγμα παρακμής της βιομηχανίας της Βρετανίας τη Δεκαετία του 1970. Στις αρχές της λειτουργίας της, η παραγωγή αυτοκινήτων γινόταν σε 42 διαφορετικά εργοστάσια, αριθμός που ακόμα και σήμερα θεωρείται τεράστιος, αν αναλογιστεί κανείς πως τα μεγέθη παραγωγής αυτοκινήτων ήταν μικρά σε σχέση με τα σημερινά. Ακόμη και πριν την συγχώνευση, η BMH κρατούσε σε λειτουργία μάρκες οι οποίες ανταγωνίζονταν η μία την άλλη. Μάλιστα, αυτές οι μάρκες διέθεταν στην αγορά εντελώς ίδια αυτοκίνητα ελαφρώς ανασχεδιασμένα, η καθεμία με το σήμα της. Σε αυτή την κατάσταση προστέθηκαν και οι μάρκες της LMC, οι οποίες ήταν ήδη ανταγωνιστικές. Η Rover ανταγωνιζόταν τη Jaguar, ενώ η Triumph ανταγωνιζόταν άλλες τρεις εταιρείες που ανήκαν στη BLMC, τις Austin, Morris και MG.
Αποτέλεσμα όλων αυτών ήταν η ύπαρξη μιας γκάμας προϊόντων στην οποία έλειπε η συνοχή και κυριαρχούσε η διάθεση ίδιων αυτοκινήτων με διαφορετικά σήματα, τα οποία αντί να ανταγωνίζονται τα οχήματα άλλων εταιρειών, ανταγωνίζονταν τα οχήματα της ίδιας της BLMC. Η έλλειψη λογικής στην γκάμα οχημάτων, μαζί με εξαιρετικά σοβαρά προβλήματα στη λειτουργία της εταιρείας λόγω των σωματείων (που σε πολλές περιπτώσεις παρασύρονταν από τους αρχηγούς τους, οι οποίοι προσπαθούσαν να αναδειχθούν μέσα από επιδείξεις δύναμης, που εκδηλώνονταν με τη μορφή συνεχιζόμενων απεργιών), η πετρελαϊκή κρίση του 1973, η εργάσιμη εβδομάδα τριών ημερών, ο υψηλός πληθωρισμός και η αναποτελεσματική διοίκηση (εκτός ελάχιστων εξαιρέσεων) δημιούργησαν μία γιγαντιαία εταιρεία που κανείς δεν μπορούσε να διαχειριστεί, σε εξαιρετικά κρίσιμη οικονομική κατάσταση. Η χρεωκοπία της εταιρείας το 1975 ήταν πλέον διασφαλισμένη. 
Ο Sir Don Ryder (Σερ Ντον Ράιντερ) ανέλαβε το έργο εκπόνησης έρευνας σχετικά με την κατάσταση της εταιρείας και η έρευνά του (Ryder Report, που τιτλοφορήθηκε "British Leyland: The Next Decade", "Μπρίτις Λέιλαντ: Η Επόμενη Δεκαετία") παρουσιάστηκε τον Απρίλιο του 1975. Οι προτάσεις της έρευνας εφαρμόστηκαν αμέσως και έτσι η εταιρεία αναδιοργανώθηκε δραστικά. Η κυβέρνηση των Εργατικών, πάλι υπό τον Ουίλσον, ανέλαβε τότε τον έλεγχο της εταιρείας δημιουργώντας μια εταιρεία συμμετοχών, την "British Leyland Limited" (BL Ltd.) στην οποία το κράτος ήταν ο μεγαλύτερος μέτοχος. Τώρα όλες οι δραστηριότητες της εταιρείας οργανώθηκαν σε 4 διαφορετικούς τομείς:
Το 1978, η εταιρεία σχημάτισε ένα νέο υπο-όμιλο για τη διαχείριση των εταιρειών κατασκευής επαγγελματικών οχημάτων, την BL Commercial Vehicles (BLCV). Κάτω από τη διοίκηση της νέας εταιρείας περιήλθαν οι:
Το 1984, η "Jaguar" έγινε ξανά ανεξάρτητη αυτοκινητοβιομηχανία, μέσω δημόσιας πώλησης των μετοχών της και τελικώς περιήλθε στην ιδιοκτησία της Ford το 1988. Στο μεταξύ, η British Leyland είχε πλέον αλλάξει το όνομά της σε Όμιλο Austin Rover. Το 1986, μετονομάστηκε απλά σε Όμιλο Rover. To 1987, ο τομέας φορτηγών και βαρέων οχημάτων συγχωνεύθηκε με την ολλανδική DAF, δημιουργώντας την DAF NV (στη Βρετανία χρησιμοποιούνταν το όνομα Leyland DAF και στην Ολλανδία το όνομα DAF). Το 1987, επίσης, η εταιρεία κατασκευής λεωφορείων αποσχίσθηκε από τον υπόλοιπο όμιλο, σε νέα εταιρεία με την ονομασία Leyland Bus, ως αποτέλεσμα εξαγοράς από τη διοίκηση της εταιρείας. Το 1988, η Leyland Bus πωλήθηκε στην εταιρεία λεωφορείων Volvo Buses. 
Το 1988 ό,τι είχε απομείνει από την γιγαντιαία BL, με την ονομασία Rover Group, πωλήθηκε από τη βρετανική κυβέρνηση στην εταιρεία κατασκευής αεροπλάνων British Aerospace (BAe).
Πολλές από τις φίρμες χωρίστηκαν τελικά και σήμερα εξακολουθούν να υπάρχουν υπό άλλη ιδιοκτησία. Ο άμεσος απόγονος της British Leyland ήταν ο Όμιλος MG Rover που χρεωκόπησε τελικά τον Απρίλιο του 2005. Ένα κομμάτι της παλέτας της MG Rover αναμένεται να διατεθεί πάλι στην αγορά, με την έναρξη παραγωγής να ορίζεται το 2007. 
Χρονολογίες και Γεγονότα.
Αυτοκινητοβιομηχανιες που Συγχωνεύθηκαν.
Οι χρονολογίες που αναφέρονται, είναι τα έτη που εμφανίστηκε η κάθε φίρμα πάνω σε κάποιο μοντέλο.
Μοντέλα της BL (μέχρι το 1986).
Σε παρενθέσεις οι εταιρείες που παρήγαγαν για πρώτη φορά το κάθε όχημα
Ανταγωνιστικά μοντέλα.
Σε αρκετές περιπτώσεις, η British Leyland συνέχιζε ή προωθούσε την παραγωγή μοντέλων διαφορετικών εταιρειών της σε διαφορετικά εργοστάσια, που ανταγωνίζονταν το ένα με το άλλο για αρκετά χρόνια. 
Ίδια μοντέλα με διαφορετικά σήματα.
Σε αντίθεση με τους ανταγωνιστές της, που εξέλισσαν συνεχώς τα μοντέλα τους, η British Leyland συνέχισε την πρακτική της διάθεσης ίδιων μοντέλων με σήματα διαφορετικών εταιρειών, που είχε ξεκινήσει από την εποχή της BMC.

</doc>
<doc id="44028" url="https://el.wikipedia.org/wiki?curid=44028" title="BLMC">
BLMC



</doc>
<doc id="44029" url="https://el.wikipedia.org/wiki?curid=44029" title="British Leyland">
British Leyland



</doc>
<doc id="44030" url="https://el.wikipedia.org/wiki?curid=44030" title="British Leyland Motors">
British Leyland Motors



</doc>
<doc id="44032" url="https://el.wikipedia.org/wiki?curid=44032" title="Μπρίτις Λέιλαντ">
Μπρίτις Λέιλαντ



</doc>
<doc id="44033" url="https://el.wikipedia.org/wiki?curid=44033" title="Όπελ">
Όπελ



</doc>
<doc id="44035" url="https://el.wikipedia.org/wiki?curid=44035" title="Opel GmbH">
Opel GmbH



</doc>
<doc id="44036" url="https://el.wikipedia.org/wiki?curid=44036" title="GNU/Hurd">
GNU/Hurd



</doc>
<doc id="44038" url="https://el.wikipedia.org/wiki?curid=44038" title="Ιωάννης Β΄ Ορσίνι">
Ιωάννης Β΄ Ορσίνι

Ο Ιωάννης Β΄ Ορσίνι ήταν Κόμης Παλατινός Κεφαλληνίας και Ζακύνθου στα χρόνια 1323 – 1325 και Δεσπότης Ηπείρου ως Ιωάννης Κομνηνός Δούκας στα 1323 – 1335.
Πατέρας του ήταν ο Ιωάννης Α΄ Ορσίνι, Κόμης Παλατινός Κεφαλληνίας και Ζακύνθου και μητέρα του η Μαρία Αγγελίνα, κόρη του Νικηφόρου Α' Κομνηνού Δούκα δεσπότη Ηπείρου. Μετά το θάνατο του πατέρα του το 1317, την κομητεία ανέλαβε ο αδελφός του Νικόλαος Ορσίνι. Ο Ιωάννης, αφού δολοφόνησε τον αδελφό του το 1323, κατέλαβε αμέσως τις κτήσεις του και τις συνένωσε με το κράτος του. Έδωσε όρκο υποτελείας στον Αυτοκράτορα Ανδρόνικο Β' ασπαζόμενος το Ορθόδοξο δόγμα και αναγνωρίστηκε ως Δεσπότης Ηπείρου. Για να εξασφαλίσει μεγαλύτερη εύνοια των Ηπειρωτών εξελλήνισε το όνομά του σε Ιωάννη Κομνηνό Δούκα και παντρεύτηκε την Ελληνίδα Άννα Αγγελίνα, κόρη του Ανδρονίκου (που ήταν εξάδελφος της μητέρας του και του αδελφού της Θωμά Α' δεσπότη της Ηπείρου). Κατά διαταγή του ο Κωνσταντίνος ο Ερμονικός μετέφρασε σε κοινή Ελληνική γλώσσα τον Όμηρο. Το 1325 ο Ιωάννης της Γραβίνας, δούκας του Δυρραχίου, κατέλαβε την κομητεία καταλύοντας την ηγεμονία των Παλατινών Κομήτων Ορσίνι στην Κεφαλληνία και τη Ζάκυνθο και ο Ιωάννης Β΄ κατέφυγε στις κτήσεις του στην Ήπειρο, όπου όμως το 1335 δηλητηριάστηκε από την σύζυγό του Άννα Αγγελίνα.
Οικογένεια.
Από τη σύζυγό του Άννα Αγγελίνα, κόρη του Ανδρονίκου (γιού του Δημητρίου (Μιχαήλ) Αγγέλου, αδελφού του παππού του Νικηφόρου Α') είχε δύο τέκνα:

</doc>
<doc id="44046" url="https://el.wikipedia.org/wiki?curid=44046" title="Κλάση πλοίου">
Κλάση πλοίου

Με τον ναυτικό όρο Κλάση πλοίου (class, ship-class) χαρακτηρίζεται αφενός η ταξινόμηση πλοίου από τον Νηογνώμονα ή άλλο επίσημο ασφαλιστικό φορέα που παρακολουθεί το πλοίο και αφετέρου η κατηγοριοποίηση ναυπηγηθέντων ή ναυπηγουμένων αδελφών πλοίων, δηλαδή πλοίων με ίδια ναυπηγικά σχέδια ή ίδιες καινοτομίες είτε ναυπηγικές είτε εξοπλισμού.
Μετά την ταξινόμηση ο Νηογνώμονας χορηγεί πιστοποιητικό κλάσεως (certificate of class).&lt;br&gt;
Είναι όμως δυνατόν ένα πλοίο να χάσει την προσδιορισθείσα κλάση του όταν πάψει πλέον να τηρεί τις απαιτούμενες προυποθέσεις (π.χ. μετά από ναυτικό ατύχημα) ή όταν δεν συμμορφώνεται σε υποδείξεις των επιθεωρητών (surveyors) μετά από επιθεώρηση και ειδικότερα στη ανά 4ετία επιθεώρηση (special survey). Τα σχετικά με την κλάση των πλοίων περιέχονται σε ετήσιες εκδόσεις του Lloyd's Register of Shipping.

</doc>
<doc id="44047" url="https://el.wikipedia.org/wiki?curid=44047" title="Θωρηκτό Ντρέντνωτ">
Θωρηκτό Ντρέντνωτ

 Στη παγκόσμια ναυτική ορολογία με τον όρο Θωρηκτό Ντρέντνωτ εκτός από το καινοτόμο και για την εποχή του περισπούδαστο ομώνυμο Βρετανικό θωρηκτό HMS Dreadnought χαρακτηρίζεται και η καθιερωθείσα ομώνυμη κλάση αυτού. 
Μετά τη ναυπήγηση του εν λόγω θωρηκτού πρωτοπόρου σε δύναμη πυρός, θωράκιση και ταχύτητα δημιουργήθηκαν τρεις κλάσεις περί αυτού του πλοίου:
Η Ιαπωνία μάλιστα διαρκούντος του Β΄ Παγκοσμίου Πολέμου εφοδίασε το Αυτοκρατορικό της Ναυτικό με την ναυπήγηση δύο θωρηκτών 62.000 τόνων έκαστο με οπλισμό 9 πυροβόλων των 456 χιλ. Εξ όυ και δικαιολογημένη η κλάση σε "υπέρ-Ντρεντνωτ".

</doc>
<doc id="44048" url="https://el.wikipedia.org/wiki?curid=44048" title="British Motor Corporation">
British Motor Corporation

Η British Motor Corporation (BMC - Μπρίτις Μότορ) ήταν μια αυτοκινητοβιομηχανία του Ηνωμένου Βασιλείου, που δημιουργήθηκε από τη συγχώνευση της Austin Motor Company και της Nuffield Organisation (που ήταν η μητρική εταιρεία της αυτοκινητοβιομηχανίας Morris, της MG, της Riley και της Wolseley), το 1952.
Ιστορία.
Η ΒΜC ήταν η μεγαλύτερη βρετανική αυτοκινητοβιομηχανία της εποχής της, κατέχοντας περίπου 39% της βρετανικής παραγωγής αυτοκινήτων και παράγοντας μια ευρεία γκάμα οχημάτων με τα σήματα Austin, Morris, MG, Austin-Healey, Wolseley καθώς επίσης και επαγγελματικά αυτοκίνητα και αγροτικά μηχανήματα. Ο πρώτος Πρόεδρος της εταιρείας ήταν ο Λόρδος Nuffield (William Morris - Ουίλιαμ Μόρις) αλλά αντικαταστάθηκε τον Αύγουστο του 1952 από τον Leonard Lord (Λέοναρντ Λορντ) της Austin που συνέχισε στη θέση αυτή μέχρι τα 65α του γενέθλια το 1961. Τότε παρέδωσε τα ηνία της εταιρείας (θεωρητικά τουλάχιστον) στον George Harriman (Τζωρτζ Χάριμαν) το 1956.
Η έδρα και τα γραφεία της BMC βρίσκονταν στο εργοστάσιο της Austin στο Λόνγκμπριτζ του Μπέρμινγκχαμ και προφανώς η Austin είχε θέση ισχύος μέσα στην εταιρεία σε σχέση με τη Morris. Η χρήση κινητήρων Morris εγκαταλείφθηκε μετά από 3 χρόνια και όλα τα πρωτότυπα μοντέλα της εταιρείας λάμβαναν τον κωδικό ADO (ακολουθούμενο από έναν αριθμό) που ήταν συντόμευση του "Austin Drawing Office". Το εργοστάσιο του Λόνγκμπριτζ ήταν ένα από τα πιο εξελιγμένα της εποχής, ύστερα από εκτεταμένες εργασίες ανακαίνισης που έγιναν το 1951. Μετά από αυτό οι συγκρίσεις με τα 16 διαφορετικά και πολλές φορές παλιάς τεχνολογίας εργοστάσια της Nuffield που ήταν διάσπαρτα στη Βρετανία ήταν αναπόφευκτες. Παρόλα αυτά, οι διάφορες υπηρεσίες της Austin (κυρίως το μάρκετινγκ και ο έλεγχος του κόστους) δεν δούλευαν με τόσο καλό τρόπο όσο της Nuffield και με τόσο σκληρό ανταγωνισμό γινόταν πλέον εμφανές. Το πιο καλοπουλημένο αυτοκίνητο της εταιρείας, το Mini είχε τότε αναλυθεί όσο τίποτα από την ανταγωνίστρια Ford ώστε να δει με ποιον τρόπο η BMC κατάφερε να δημιουργήσει ένα τόσο φθηνό αυτοκίνητο και να βγάλει κέρδη. Μετά από μήνες ανάλυσης, οι ερευνητές της Ford κατέληξαν: η BMC όχι μόνο δεν έβγαζε κέρδη από την πώληση κάθε Mini, αλλά αντίθετα είχε ζημιά 30 λιρών για κάθε ένα που παρήγαγε. Το αποτέλεσμα ήταν πως παρότι τα μεγέθη της παραγωγής ήταν αρκετά καλά στη BMC, το μερίδιο αγοράς έπεφτε σταθερά, όπως και η κερδοφορία. Έτσι, η έλλειψη πόρων οδήγησε στην αναστολή εξέλιξης καινούριων μοντέλων και εν τέλει στη συγχώνευση με την επιτυχημένη και κερδοφόρα Leyland Motor Corporation (LMC - Λέιλαντ Μότορς)
Την εποχή της συγχώνευσης, κάθε εταιρεία είχε ένα καλά οργανωμένο δίκτυο αντιπροσώπων για καθεμία από τις μάρκες. Άλλωστε, οι Βρετανοί αγοραστές παρουσίαζαν την τάση να μένουν πιστοί σε μία συγκεκριμένη φίρμα και οι μάρκες απευθύνονταν σε διαφορετικά κομμάτια της αγοράς. Πολλές μάρκες ανταγωνίζονταν η μία την άλλη και άλλες είχαν μεγαλύτερες γκάμες οχημάτων από κάποιες άλλες. Οι φίρμες Riley και Wolseley είχαν πολύ χαμηλές πωλήσεις και η σχεδιάση των αυτοκινήτων ήταν ξεπερασμένη. Ήταν μάλιστα τόσο παλαιομοδίτικη, ώστε ο Λέοναρντ Λορντ αποφάσισε να αναθέσει τη σχεδίαση σε ξένο οίκο.
BMC και Πινινφαρίνα.
Το 1958, η BMC αποφάσισε να αναθέσει στον Μπαττίστα Πινινφαρίνα τον ανασχεδιασμό ολόκληρης της γκάμας αυτοκινήτων της. Αυτό είχε ως αποτέλεσμα τη δημιουργία τριών διαφορετικών σεντάν αυτοκινήτων, καθένα από τα οποία έλαβε θέση στη γκάμα κάθε φίρμας της BMC.
Το μικρότερο από τα τρία λανσαρίστηκε το 1958 με το Austin A40, το πρώτο αυτοκίνητο τύπου χάτσμπακ. Το δεύτερο Austin A40 εμφανίστηκε το 1961 και έμεινε στην παραγωγή μέχρι το 1967. Αυτά τα μοντέλα χρησιμοποιούσαν τους κινητήρες Σειράς Α.
Τα μεσαίου μεγέθους εμφανίστηκαν το 1958 με το Wolseley 15/60. Άλλα ίδια μοντέλα περιελάμβαναν τα Riley 4/68, Austin A55 Cambridge Mk. II, MG Magnette Mk. III και Morris Oxford V. Αυτά τα οχήματα χρησιμοποιούσαν τους κινητήρες Σειράς Β.
Τα περισσότερα από αυτά τα αυτοκίνητα έμειναν στην παραγωγή μόνο μέχρι το 1961. Αντικαταστάθηκαν από νέα (σχεδιασμένα από τον ίδιο οίκο) αυτοκίνητα και τα περισσότερα μετονομάστηκαν. Αυτά ήταν τα Austin A60 Cambridge, MG Magnette Mk. IV, Morris Oxford VI, Riley 4/72 και τα Wolseley 16/60. Τελικώς έμειναν στην παραγωγή μέχρι το 1968, χωρίς να παραχθεί αντικαταστάτης τους με κίνηση στους πίσω τροχούς.
Τέλος, ένα επιπλέον αυτοκίνητο της μεγάλης κατηγορίας δημιουργήθηκε. Εμφανίστηκε το 1959 ως Austin A99 Westminster, Vanden Plas Princess 3-Litre και Wolseley 6/99, ενώ χρησιμοποιούσε τους μεγάλους κινητήρες Σειράς C.
Μοντέλα της BMC.
Κωδικοί Πρωτοτύπων BMC.
Τα περισσότερα πρωτότυπα μοντέλα της BMC ακολουθούσαν την ίδια πατέντα ονομασίας με την Austin, με κωδικό "ADO" (Austin Design Office). Έτσι, αυτοκίνητα που είχαν παραπάνω από ένα εμπορικά ονόματα (π.χ. Austin Se7en και Morris Mini Minor, το γνωστό Mini) είχαν τον ίδιο κωδικό ADO:
Το τέλος της BMC.
Το 1966 η BMC και η εταιρεία Pressed Steel Company συγχωνεύθηκαν με τη Jaguar δημιουργώντας την British Motor Holdings (BMH). Η συγχώνευση των δύο εταιρειών ήταν στρατηγικής σημασίας αφού η Pressed Steel παρήγαγε τις πλατφόρμες και τα αμαξώματα για τις μεγαλύτερες αυτοκινητοβιομηχανίες, τη Rover, την Triumph, την MG, τη Jaguar, την Alvis, τη Rolls-Royce και άλλες. Αυτό σήμαινε ότι η BMΗ είχε στην κατοχή της όλα τα μυστικά των ανταγωνιστών της. Έτσι, το 1968 ένα νέο κύμα συγχωνεύσεων έφερε τη συγχώνευση με την ανθούσα αυτοκινητοβιομηχανία Leyland Motor Corporation (LMC) που είχε ως αποτέλεσμα τη δημιουργία της British Leyland Motor Corporation (BLMC). Τότε η MG, η Austin και η Morris ενώθηκαν στην τομέα Austin Morris της νέας εταιρείας. Το 1975 η BLMC κρατικοποιήθηκε και έγινε British Leyland Limited (BL Ltd.).

</doc>
<doc id="44051" url="https://el.wikipedia.org/wiki?curid=44051" title="BMC">
BMC



</doc>
<doc id="44052" url="https://el.wikipedia.org/wiki?curid=44052" title="Κλάση Ντρέντνωτ">
Κλάση Ντρέντνωτ



</doc>
<doc id="44053" url="https://el.wikipedia.org/wiki?curid=44053" title="Μπρίτις Μότορς">
Μπρίτις Μότορς



</doc>
<doc id="44054" url="https://el.wikipedia.org/wiki?curid=44054" title="Nanotubes">
Nanotubes



</doc>
<doc id="44059" url="https://el.wikipedia.org/wiki?curid=44059" title="Ανώνυμος (πλοίο)">
Ανώνυμος (πλοίο)

Σύμφωνα με το διεθνές ναυτικό δίκαιο αλλά και με το εσωτερικό δίκαιο των Χωρών ανώνυμο πλοίο, χωρίς δηλαδή όνομα, είναι αδύνατον να υπάρξει (εκτός των παράνομων πειρατικών) αφού το όνομα είναι ένα από τα ουσιώδη στοιχεία που χαρακτηρίζουν την έννοια του πλοίου. Γεγονός πάντως είναι πως σε μια Χώρα με μεγάλη ναυτιλία όπως η Ελλάδα, είναι δυνατόν να συμβούν και τα περισσότερα ναυτικά ευτράπελα όπως και η παρακάτω ιστορία της ελληνικής πολεμικής ημιολίας «Ανώνυμου».
Το 1836 ναυπηγήθηκαν στον Πόρο για τις ανάγκες του τότε ελληνικού στόλου τρία όμοια ξύλινα σκάφη στο τύπο της ημιολίας. Στα δύο από τα τρία σκάφη δόθηκαν τα ονόματα «Ματθίλδη» και «Ναυπλία», ενώ το τρίτο ή λησμόνησαν να το βαπτίσουν (!), ή λόγω διαμάχης δεν αποφάσιζαν ή για άλλους λόγους παρέμενε σε εκκρεμότητα. Έτσι το τρίτο αυτό σκάφος το αποκαλούσαν όλοι απλά «βασιλική γολέτα». Αυτό συνεχίσθηκε μέχρι το 1843, όταν Κυβερνήτης του σκάφους ανέλαβε ο Δημήτριος Νικολάρας, ένας θυμόσοφος Ψαριανός που είτε είχε βαρεθεί ν΄ ακούει το «βασιλική γολέτα» αντί ονόματος, είτε το θεώρησε υποτιμητικό να κυβερνά πλοίο χωρίς όνομα. Έτσι στη πρώτη του σηματική αναφορά «θέσης πλοίου» προς το «Υπουργείον Ναυτικών» έγραψε στην οικεία θέση: «"εν όρμω Λαυρίου και επί της βασιλικής ημιολίας «"Ανώνυμος"» τη ...».
Όταν παραλήφθηκε το σήμα γεγονός ήταν ότι θορύβησε την τότε Ηγεσία αλλά και δημιούργησε και άλλα ευτράπελα. Πάντως το σήμα αυτό ήταν η αιτία η μεν «βασιλική γολέτα» να λάβει αμέσως το όνομα «Μεθώνη» ο δε Κυβερνήτης Δ. Νικολάρας «αργία» με πρόσκαιρη παύση «"δι΄ άκαιρον και άσκοπον αστειότητα"». 

</doc>
<doc id="44062" url="https://el.wikipedia.org/wiki?curid=44062" title="Πατριάρχης Μάξιμος Ε΄">
Πατριάρχης Μάξιμος Ε΄

Ο Μάξιμος Ε΄ (κατά κόσμον "Βαπορτζής", 26 Οκτωβρίου 1897 - 1 Ιανουαρίου 1972) ήταν Οικουμενικός Πατριάρχης Κωνσταντινουπόλεως από τις 20 Φεβρουαρίου 1946 έως τις 19 Οκτωβρίου 1948.
Βιογραφικά στοιχεία.
Γεννήθηκε στις 26 Οκτωβρίου 1897 στη Σινώπη της Μαύρης θάλασσας και ήταν γιος του Ελευθερίου και της Αικατερίνης Βαπορτζή. Θείος του ήταν ο Μητροπολίτης Μυτιλήνης Κύριλλος Μουμτζής. Αφού περάτωσε τις εγκύκλιες σπουδές στην πατρίδα του, εγγράφηκε στη Θεολογική Σχολή της Χάλκης, από την οποία αποφοίτησε μετά από ενός έτους διακοπή λόγω του Α΄ Παγκοσμίου Πολέμου το 1919 με τη διατριβή «"Η εκλογή των Πατριαρχών Κωνσταντινουπόλεως κατά την Βυζαντινήν εποχήν"». Χειροτονήθηκε διάκονος στις 16 Μαΐου 1918 και πρεσβύτερος την Πρωτοχρονιά του 1928, λαμβάνοντας ταυτόχρονα το οφφίκιο του αρχιμανδρίτη.
Αρχιεροσύνη.
Στις 8 Φεβρουαρίου 1930 εξελέγη Μητροπολίτης Φιλαδελφείας και στις 28 Ιουνίου 1932 Μητροπολίτης Χαλκηδόνος.
Μετά τον θάνατο του Πατριάρχη Φώτιου Β΄, το 1935, ο Μάξιμος ήταν ο επικρατέστερος διάδοχός του, πλην όμως, ύστερα από παρέμβαση των τουρκικών αρχών, το όνομά του αφαιρέθηκε από τη λίστα υποψηφίων. Κατά τη διάρκεια του Β΄ Παγκοσμίου Πολέμου συνελήφθη δύο φορές από τις τουρκικές αρχές, ενώ τη δεύτερη φορά (20 Ιανουαρίου 1943) εκτοπίστηκε για λίγους μήνες στην Προύσα.
Λόγω της μεγάλης ηλικίας του Πατριάρχη Βενιαμίν, ο Μάξιμος τον αντικαθιστούσε σε πλειάδα διοικητικών καθηκόντων, ενώ αποτελούσε μόνιμο μέλος της Πατριαρχικής Συνόδου.
Πατριάρχης.
Τον Φεβρουάριο του 1946 ο Πατριάρχης Βενιαμίν απεβίωσε. Την επομένη της κηδείας του, στις 20 Φεβρουαρίου, ο Μάξιμος εξελέγη από την πατριαρχική σύνοδο Οικουμενικός Πατριάρχης. Αξιοσημείωτο είναι ότι η τουρκική κυβέρνηση κράτησε ουδέτερη στάση χωρίς να δημιουργήσει προσκόμματα στην εκλογή του όπως την προηγούμενη φορά. Το κλίμα, άλλωστε, μεταξύ τουρκικών αρχών και Πατριαρχείου φαινόταν να έχει μεταβληθεί. Ενδεικτικό γεγονός της τότε βελτίωσης της κατάστασης υπήρξε η επίσκεψη του τότε προέδρου της Τουρκικής Δημοκρατίας Ισμέτ Ινονού στη Θεολογική Σχολή της Χάλκης, όπου του επιφυλάχθηκε θερμή υποδοχή, από τον τότε διευθυντή, μητροπολίτη Νεοκαισαρείας Χρυσόστομο και τους σπουδαστές.
Ήδη από τους πρώτους μήνες της πατριαρχίας του ο Μάξιμος συγκέντρωσε τα πυρά του τουρκικού τύπου λόγω των επαφών του με την Ρωσική Ορθόδοξη Εκκλησία, οι οποίες ερμηνεύθηκαν ως έμμεση υποστήριξη προς την Σοβιετική Ένωση. Φαίνεται ότι παρόμοιες υπόνοιες είχαν και αμερικανοί και βρετανοί διπλωμάτες. Ο ίδιος δεν φαίνεται να είχε αντιληφθεί πλήρως την αλλαγή συσχετισμών μετά τον Πόλεμο και μη προσεκτικές δηλώσεις του άφηναν περιθώρια ερμηνειών ως ρωσόφιλες.
Ασθένεια.
Στα τέλη του 1946 ο Πατριάρχης άρχισε να εμφανίζει συμπτώματα μελαγχολίας ήπιας μορφής. Μετά από λίγο καιρό ο Πατριάρχης εκδήλωσε την πρόθεσή του να παραιτηθεί, ενώ τουρκικοί κύκλοι διέρρεαν ότι, εάν διαγνωστεί με ανίατη ασθένεια, θα πρέπει άμεσα να απομακρυνθεί και να εκλεγεί διάδοχός του. Το ελληνικό υπουργείο εξωτερικών ενημερώθηκε από τον Έλληνα πρέσβη Περικλή Σκέφερη σχετικά με τις προθέσεις του Πατριάρχη, η δε ελληνική κυβέρνηση συνέστησε αναμονή.
Προκειμένου να αναρρώσει, αποφασίστηκε η μεταφορά του Πατριάρχη στην θερινή του κατοικία στη Χάλκη και εν συνεχεία, τον Μάιο του 1947, στην Αθήνα. Έτσι, συνοδευόμενος από τρία συνοδικά μέλη, με σιδηροδρομική αμαξοστοιχία από τον σταθμό Σικερτζή έφθασε στο Πύθιο Έβρου, απ΄ όπου με αυτοκινητοπομπή κατευθύνθηκε στην Αλεξανδρούπολη, όπου τον υποδέχθηκαν εκπροσωπώντας την Εκκλησία της Ελλάδος οι Μητροπολίτες Φθιώτιδας Αμβρόσιος και Αττικής και Μεγαρίδος Ιάκωβος. Στη συνέχεια επιβιβάστηκε με την ακολουθία του στο ελληνικό αντιτορπιλικό «Κρήτη» με προορισμό τον Πειραιά, όπου και κατέπλευσε στις 13:30 της 21ης Μαΐου 1947, μέσα σε μια φρενίτιδα σημαιοστολισμών, συριγμών ελλιμενισμένων πλοίων, χαρμόσυνων κωδωνοκρουσιών και επευφημιών του πειραϊκού λαού που είχε προσέλθει γύρω από τον λιμένα. Εκεί τον υποδέχτηκαν οι Αλέξανδρος Παπάγος, ο Αρχιεπίσκοπος Δαμασκηνός, το υπουργικό συμβούλιο κ.ά. και στη συνέχεια κατευθύνθηκε στην Κηφισιά, όπου και εγκαταστάθηκε. Η φαρμακευτική αγωγή που ακολούθησε χαρακτηρίζεται ως πρόχειρη και μη οργανωμένη, και από αυτό συνάγεται ότι η Ελληνική Κυβέρνηση μάλλον ενδιαφερόταν περισσότερο για το να πειστεί ο Πατριάρχης να παραιτηθεί, παρά για να αποθεραπευτεί.
Παρά τις έντονες φήμες ότι θα παραιτηθεί ενώ βρίσκεται υπό θεραπευτική αγωγή στην Αθήνα, ο Πατριάρχης Μάξιμος επέστρεψε τον Αύγουστο του ίδιου έτους στην Κωνσταντινούπολη, χωρίς να έχει ληφθεί κάποια απόφαση περί παραιτήσεως.
Διεργασίες.
Η παρατεταμένη ασθένεια του Πατριάρχη και η έντονη παραφιλολογία περί αντικατάστασής του δημιούργησε συγκρουσιακό κλίμα στο Φανάρι. Η ελληνική κυβέρνηση, σε διαβούλευση με την κυβέρνηση των ΗΠΑ, συνέχισε την αναζήτηση νέας «ισχυράς προσωπικότητας» με σαφή «αντιρωσικό» προσανατολισμό, που να μπορέσει να μεταβάλει το Πατριαρχείο σε «αντικομουνιστικό προπύργιο», χαρακτηριστικά που ήταν σύμφωνα και με την πολιτική της Τουρκίας. Εν τέλει η ελληνική κυβέρνηση κατέληξε στην υποψηφιότητα Αθηναγόρα, η οποία με τον καιρό συγκέντρωσε την υποστήριξη των ιεραρχών αλλά και των ξένων κυβερνήσεων. Η Άγκυρα και ο τουρκικός τύπος στήριξαν την πρόταση για τον Αθηναγόρα, χαρακτηρίζοντάς τον μάλιστα «πιστό φίλο της Τουρκίας».
Οι αντιδράσεις, όμως, των Μητροπολιτών του Πατριαρχείου, όταν άρχισαν να γίνονται γνωστές οι κινήσεις των παραπάνω κυβερνήσεων, ήταν έντονες. Επικεφαλής των αντιδρώντων ιεραρχών που διέβλεπαν την έξωθι χειραγώγηση του Πατριαρχείου ήταν οι Μητροπολίτες Δέρκων Ιωακείμ, Λαοδικείας Μάξιμος, Νεοκαισαρείας Χρυσόστομος, Περγάμου Αδαμάντιος, Σάρδεων Μάξιμος και Χαλδίας Κύριλλος, οι οποίοι στις επισημάνσεις των εκπροσώπων της Αθήνας για την ανάγκη της αντικατάστασης του Πατριάρχη, λόγω ασθενείας, υπερασπιζόμενοι την ανεξαρτησία του Πατριαρχείου απαντούσαν ότι πολλές φορές το Πατριαρχείο αντιμετώπισε στη μακρά ιστορία του παρόμοιες καταστάσεις τις οποίες μόνο του κατάφερε να τις ξεπεράσει, συνεπώς δεν είχαν χρεία εξωγενών παραγόντων για εσωτερικές διευθετήσεις.
Παράλληλα οι πιέσεις από την ελληνική κυβέρνηση και κύκλους στο Φανάρι προκειμένου να παραιτηθεί ο Μάξιμος συνεχίστηκαν με αμείωτο ρυθμό. Το 1948, ενδεχομένως επιχειρώντας να αποσείσει τις περί ρωσοφιλίας κατηγορίες, αρνήθηκε την υπαγωγή της Εκκλησίας της Τσεχοσλοβακίας στο Πατριαρχείο Μόσχας, την οποία του ζήτησε ο Αρχιεπίσκοπος Πράγας Σαββάτιος.
Παραίτηση και θάνατος.
Στις 18 Οκτωβρίου 1948 υπέβαλε τελικά την παραίτησή του και αφού οι κυβερνήσεις της Ελλάδας και της Τουρκίας είχαν προκρίνει την εκλογή του Αθηναγόρα στον πατριαρχικό θρόνο. Υποστηρίζεται ότι η ασθένειά του αποτέλεσε την πρόφαση για τον εξαναγκασμό του σε παραίτηση, ενώ ο πραγματικός λόγος ήταν οι φήμες περί διασυνδέσεών του με την Ρωσική Εκκλησία και κατ' επέκταση με την Σοβιετική Ένωση.
Διατήρησε τον τίτλο του Προέδρου Εφέσου, ο οποίος του δόθηκε από την πατριαρχική σύνοδο. Ασθένησε το 1971 από οξεία βρογχοπνευμονία και πέθανε πάμπτωχος την Πρωτοχρονιά του 1972 στην Ελβετία. Η σορός του μεταφέρθηκε στην Κωνσταντινούπολη όπου και ετάφη με τιμές στο προαύλιο της πατριαρχικής Μονής Ζωοδόχου Πηγής Μπαλουκλή.

</doc>
<doc id="44064" url="https://el.wikipedia.org/wiki?curid=44064" title="Σουλεϊμάν Α΄ Τσελεμπή">
Σουλεϊμάν Α΄ Τσελεμπή



</doc>
<doc id="44065" url="https://el.wikipedia.org/wiki?curid=44065" title="Ευρωπαϊκή Ομοσπονδία Ενώσεων Χρηματοοικονομικών Αναλυτών">
Ευρωπαϊκή Ομοσπονδία Ενώσεων Χρηματοοικονομικών Αναλυτών

EFFAS, είναι η Εΰρωπαική Ομοσπονδία Ενώσεων Χρηματοοικονομικών Αναλυτών (European Federation of European Analysts Societies). Περιλαμβάνει Ενώσεις Αναλυτών, Διαχειριστών Χαρτοφυλακίου και Επενδυτικών Συμβούλων, και αριθμεί άνω των 17.000 μελών. Στην Ελλάδα, μέλος της EFFAS είναι η ΕΕΠΑΜΑ (Ελληνική Ενωση Πιστοποιημένων Αναλυτών Μετοχών και της Αγοράς)η οποία ιδρύθηκε το 2002 και περιλαμβάνει τους πιστοποιημένους αναλυτές του χρηματοοικονομικού χώρου, και αναλυτές εταιριών. Ο διαδικτυακός χώρος της EFFAS είναι [https://web.archive.org/web/20090317063049/http://www.effas.com/] ενώ ο διαδικτυακός χώρος της ΕΕΠΑΜΑ (διεθνώς HACSA, Hellenic Association of Certified Stockmarket Analysts) είναι [http://www.hacsa.gr]. Η EFFAS μαζί με την Ασιατική Ομοσπονδία Ενώσεων Αναλυτών Asian Securities Analysts Federation (ASAF) και την Αμερικάνικη, πλήν ΗΠΑ, Ομοσπονδία Ενώσεων Αναλυτών (ABAMEC)συμμετέχουν στην διεθνή πιστοποίηση Αναλυτή CIIA (Certified International Investment Analyst). Η διεθνής Πιστοποίηση CIIA, Η οποία διεξάγεται από την κατά χώρα Ενωση Αναλυτών, τυγχάνει επαγγελματικής εξαίρεσης από επαγγελματικές πιστοποιήσεις. Στην Ελλάδα η πιστοποίηση CIIA εξαιρείται από την Πιστοποίηση Αναλυτή, Διαχειριστή Χαρτοφυλακίου και Επενδυτικού Συμβούλου, της Επιτροπής Κεφαλαιαγοράς/Τραπέζης Ελλάδος.

</doc>
<doc id="44066" url="https://el.wikipedia.org/wiki?curid=44066" title="Όνομα πλοίου">
Όνομα πλοίου

Το όνομα πλοίου είναι ένα από τα κύρια χαρακτηριστικά στοιχεία, αν όχι το πρώτο της εξατομίκευσης του πλοίου που επιλέγεται ελεύθερα από τον πλοιοκτήτη, σύμφωνα με τον Κώδικα Ιδιωτικού Ναυτικού Δικαίου και που υποχρεούται τούτο να φέρεται στις παρειές (μάσκες) του σκάφους, καθώς και στη πρύμνη με το όνομα του λιμένα νηολόγησης.
Μετονομασία του πλοίου μπορεί να γίνει μόνο υπό τη νόμιμες προϋποθέσεις όπως προβλέπονται, με γενόμενη σχετική εγγραφή στο νηολόγιο του πλοίου, και με έκδοση νέων πιστοποιητικών αξιοπλοΐας και ασφάλειας. Ειδικότερα για ενυπόθηκα πλοία μετονομασία μπορεί να γίνει μόνο με τη συναίνεση των ενυπόθηκων δανειστών και με ταυτόχρονη ενημέρωση του αρμόδιου ναυτικού υποθηκοφύλακα.
Ναυτιλιακές εταιρείες με μεγάλο σχετικά στόλο εμπορικών πλοίων συνηθίζουν να θέτουν δύο ονόματα όπου το πρώτο προσδιορίζει και την εταιρεία όπως Ολύμπικ Σκάι ή Ολύμπικ Βάλεϋ κλπ. της εταιρείας Ωνάση, ή και με αρίθμηση π.χ. Πετρόλα 1, Πετρόλα 22, Πετρόλα 30 κλπ. της εταιρείας Ι. Λάτση.
Τα πολεμικά πλοία, παρότι και αυτά νηολογούνται, φέρουν στις παρειές και πρύμνη το επιχειρησιακό αριθμόγραμμο π.χ. Α-310, D-25 κλπ όπου το γράμμα αντιστοιχεί σε τύπο πολεμικού σκάφους, ενώ το όνομα φέρεται σε περίοπτη θέση συνήθως στο μεσόστεγο.

</doc>
<doc id="44070" url="https://el.wikipedia.org/wiki?curid=44070" title="Περνάει ο στρατός">
Περνάει ο στρατός

Το εμβατήριο Περνάει ο Στρατός θεωρείται μέχρι σήμερα ένα από τα αριστουργηματικότερα εμβατήρια. Γράφτηκε από τον Ζακυνθινό μουσουργό και αρχιμουσικό της Μπάντας του Γ' Σώματος Στρατού, Διονύσιο Βισβάρδη, στη 10ετία του '30 και η μουσική του σύνθεση το 1935 στη Θεσσαλονίκη. Οι στίχοι είναι του Ταγματάρχη Κωνσταντίνου Γκικόπουλου. Στον πόλεμο του 1940 συντέλεσε στο ακμαίο ηθικό του ελληνικού λαού 

</doc>
<doc id="44071" url="https://el.wikipedia.org/wiki?curid=44071" title="Πατριάρχης Βενιαμίν">
Πατριάρχης Βενιαμίν

Ο Βενιαμίν (κατά κόσμον "Ψωμάς" ή "Κυριακού", 1871 - 17 Φεβρουαρίου 1946) ήταν Οικουμενικός Πατριάρχης Κωνσταντινουπόλεως από τις 18 Ιανουαρίου 1936 έως τις 17 Φεβρουαρίου 1946.
Βιογραφικά στοιχεία.
Γεννήθηκε από γονείς καταγόμενους από τη Λέσβο στο χωριό Ζεϊτινλή (Ελαιώνας) της Επαρχίας Αδραμυττίου της Μικράς Ασίας το 1871. Διδάχτηκε τα πρώτα γράμματα στην ιδιαίτερη πατρίδα του και στις Κυδωνίες. Χειροτονήθηκε διάκονος το 1888. Σπούδασε στη Θεολογική Σχολή της Χάλκης, από την οποία αποφοίτησε το 1896. Κατόπιν διορίστηκε Ιεροκήρυκας και Διευθυντής των Σχολείων της Μαγνησίας της Μικράς Ασίας. Το 1899 διορίστηκε καθηγητής θρησκευτικών στο Ιωακείμειο Παρθεναγωγείο της Κωνσταντινούπολης, όπου δίδαξε για μια εξαετία. Το 1908 χειροτονήθηκε πρεσβύτερος από τον Οικουμενικό Πατριάρχη Ιωακείμ τον Γ΄ και τοποθετήθηκε Μέγας Πρωτοσύγκελος.
Το 1912 εξελέγη Μητροπολίτης Ρόδου. Οι προύχοντες και ο λαός της Ρόδου παρεξήγησαν τις σχέσεις που ανέπτυξε με την Ιταλική διοίκηση του νησιού και τον κατήγγειλαν στο Πατριαρχείο ως προδότη. Έπεισαν μάλιστα και τον Πρόξενο της Ελλάδας, με αποτέλεσμα και η Ελληνική Κυβέρνηση να ζητήσει την απομάκρυνή του. Οι κατηγορίες δεν έγιναν αποδεκτές από το Πατριαρχείο, και μάλιστα αργότερα ποδείχθηκαν εντελώς εσφαλμένες, αλλά λόγω του κλίματος που επικράτησε, το Πατριαρχείο τον μετέθεσε στις 10 Ιουνίου 1913 στην Μητρόπολη Σηλυβρίας. Στις 10 Σεπτεμβρίου 1913 εξελέγη Μητροπολίτης Φιλιππουπόλεως, το 1925 Μητροπολίτης Νικαίας και το 1933 Μητροπολίτης Ηρακλείας.
Η Πατριαρχία του.
Το 1936, μετά το θάνατο του Πατριάρχη Φωτίου του Β΄, πιθανότερος διάδοχός του θεωρούνταν ο τότε Μητροπολίτης Χαλκηδόνος (και μετέπειτα Πατριάρχης) Μάξιμος. Όμως, ο Νομάρχης Κωνσταντινούπολης, Muhittin Uludağ, χρησιμοποίησε, μετά από πολλά χρόνια, το δικαίωμά του να διαγράφει υποψηφίους από τον κατάλογο των εκλογίμων. Έτσι, διέγραψε τους Χαλκηδόνος Μάξιμο και Δέρκων Ιωακείμ από τον κατάλογο των δώδεκα υποψηφίων. Θεωρείται ότι αυτό συνέβη διότι ο τότε Υπουργός Εσωτερικών της Τουρκίας και βουλευτής της επαρχίας Τσανάκκαλε, όπου υπάγεται και η Ίμβρος, συνδεόταν με το Μητροπολίτη Ίμβρου και Τενέδου Ιάκωβο. Θεωρείται λοιπόν ότι με δική του εντολή διεγράφησαν οι δύο επικρατέστεροι υποψήφιοι, προκειμένου να προωθηθεί ο Μητροπολίτης Ίμβρου ως Οικουμενικός Πατριάρχης. 
Η Ιεραρχία όμως εξέλεξε τον Μητροπολίτη Ηρακλείας Βενιαμίν, με ψήφους επτά έναντι έξι. Κατά τη διάρκεια της εκλογής και της ενθρόνισης σημειώθηκαν επεισόδια και έκτροπα που την αμαύρωσαν, ενώ ο νέος Πατριάρχης Βενιαμίν, 75 ετών τότε, αποδοκιμάστηκε από μέρους του εκκλησιάσματος κατά την ενθρόνισή του. Τέλος, ενώ η εκλογή Οικουμενικού Πατριάρχη έως τότε ανακοινωνόταν μόνο στο Νομάρχη της Πόλης, η εκλογή του Βενιαμίν ήταν η πρώτη η οποία ανακοινώθηκε στον πρόεδρο της Τουρκικής Δημοκρατίας, τον πρωθυπουργό και τον υπουργό των Εσωτερικών, από τους οποίους ελήφθησαν απαντητικά συγχαρητήρια τηλεγραφήματα. Αυτή η πρακτική ακολουθείται έκτοτε μέχρι σήμερα. Επίσης, ο Βενιαμίν ήταν ο πρώτος Πατριάρχης που πήρε επίσημη άδεια ρασοφορίας από το τουρκικό κράτος.
Παρά τις αντίξοες συνθήκες της εκλογής και παρά τον θάνατο του Κεμάλ Ατατούρκ και το ξέσπασμα του Β΄ Παγκοσμίου Πολέμου που συνέβησαν κατά τη διάρκεια της Πατριαρχίας του, αυτή μπορεί να χαρακτηριστεί ως επιτυχημένη και σταθεροποιητική για το Οικουμενικό Πατριαρχείο, σε μια δύσκολη περίοδο της Ιστορίας του. Επί Βενιαμίν ανακηρύχθηκε αυτοκέφαλη η Εκκλησία της Αλβανίας με την έκδοση σχετικού Πατριαρχικού και Συνοδικού τόμου (3 Απριλίου 1937), επέστρεψαν στην Ορθοδοξία οι Καρπαθορρώσοι Ουνίτες της Αμερικής και τέλος ήρθη το από του 1872 Βουλγαρικό σχίσμα (19 Φεβρουαρίου 1945) με την αναγνώριση του αυτοκέφαλου της Εκκλησίας της Βουλγαρίας. Τέλος, το 1939 παρασκευάστηκε Άγιο Μύρο.
Μελανό σημείο της Πατριαρχίας του Βενιαμίν ήταν η μεγάλη πυρκαϊά της 21ης Σεπτεμβρίου 1941, η οποία προκλήθηκε από βραχυκύκλωμα και κατέστρεψε μεγάλο μέρος του Πατριαρχικού Οίκου στο Φανάρι, μαζί με ανυπολόγιστης αξίας ιστορικά έπιπλα, σκεύη, έργα τέχνης, κειμήλια, εικόνες και χειρόγραφα. Η ζημιά που προκλήθηκε, αποκαταστάθηκε πλήρως μόλις το 1989.
Το 1937 ο Πατριάρχης Βενιαμίν ανακηρύχθηκε επίτιμος διδάκτορας των Πανεπιστημίων Αθηνών και Θεσσαλονίκης. Πέθανε στις 17 Φεβρουαρίου 1946 μετά από μακροχρόνια ασθένεια και ετάφη στην Ζωοδόχο Πηγή Βαλουκλή.

</doc>
<doc id="44072" url="https://el.wikipedia.org/wiki?curid=44072" title="Στέφανος Μαυρογένης">
Στέφανος Μαυρογένης

Ο Στέφανος Μαυρογένης (1750-1821) ήταν δραγουμάνος του στόλου και Μέγας Λογοθέτης του Πατριαρχείου.
Βιογραφία.
Γεννήθηκε στην Μύκονο το 1750 και ήταν γιος του Δημητρίου Μαυρογένη και της Ειρήνης Καλογερά. Καταγόταν από την αριστοκρατική οικογένεια των Μαυρογένηδων, η οποία ήταν κλάδος της οικογένειας Μοροζίνι. Ήταν ανιψιός του Νικολάου διερμηνέα του στόλου και πρίγκιπα της Βλαχίας.
Διορίστηκε δραγουμάνος του στόλου και συνόδευσε τον ναύαρχο Χασάν Τζεζάερλη στην εκστρατεία της Αιγύπτου κατά των Μαμελούκων το 1786. Επίσης ήταν μεσολαβητής της Υψηλής Πύλης με τον Λάμπρο Κατσώνη. Στις 17 Μαΐου 1788 διορίστηκε Μέγας Λογοθέτης του Πατριαρχείου αντικαθιστώντας τον Αλέξανδρο Μάνο. Οι σχέσεις του με τον θείο του Νικόλαο Μαυρογένη ήταν προβληματικές με αποτέλεσμα το 1790 να εξοριστεί στην Ρόδο. Με την επιστροφή του στην Κωνσταντινούπολη, αποσύρθηκε στο παλάτι του στα Θεραπειά, όπου έμεινε αδρανής για ένα μεγάλο χρονικό διάστημα. Το 1821 και ενώ η επανάσταση των Ελλήνων είχε ξεσπάσει, εμφανίζεται και ζητάει να επανέλθει στη θέση του Μεγάλου Λογοθέτη, την οποία κανένας Φαναριώτης δεν ήθελε εκείνη τη χρονική στιγμή. Τελικά οι Τούρκοι τον αποκεφάλισαν, την ίδια ημέρα που κρέμασαν τον Πατριάρχη Γρηγόριο Ε΄.
Ήταν παντρεμένος με την Ζαφείρα Σούτσου και είχε τέσσερα παιδιά. Ανιψιά του ήταν η Μαντώ Μαυρογένους.

</doc>
<doc id="44073" url="https://el.wikipedia.org/wiki?curid=44073" title="British Motor Holdings">
British Motor Holdings

Η British Motor Holdings (BMH - Μπρίτις Μότορ Χόλντινγκς) ήταν μια αυτοκινητοβιομηχανία του Ηνωμένου Βασιλείου που δημιουργήθηκε ως μια προσπάθεια να σταματήσει η καθοδική πορεία της βρετανικής αυτοκινητοβιομηχανίας το 1960. 
Ιστορία της ΒΜΗ.
Η κυβέρνηση των Εργατικών ανέβηκαν στην εξουσία σε μια περίοδο που η βρετανική βιομηχανία ακολουθούσε καθοδική πορεία. Ήδη η μεγαλύτερη τότε αυτοκινητοβιομηχανία της Βρετανίας και 4η μεγαλύτερη στον κόσμο, η British Motor Corporation (BMC - Μπρίτις Μότορς) αντιμετώπιζε τεράστιες οικονομικές δυσκολίες. Η κυβέρνηση αποφάσισε τότε πως η θεραπεία αυτών των προβλημάτων βρισκόταν σε συγχωνεύσεις με άλλες εταιρείες. Η Chrysler (Κράισλερ) εξαγόραζε τον βρετανικό όμιλο Rootes, η Leyland Motors είχε εξαγοράσει τη Standard Triumph και η Rover είχε ήδη γίνει μια από τις ισχυρότερες αυτοκινητοβιομηχανίες. Ως αποτέλεσμα, η British Motor Corporation αντιμετώπιζε τεράστια προβλήματα και ένα ολοένα και μικρότερο ποσοστό αγοράς. Έτσι, το 1966 η BMC υπέκυψε στις πιέσεις και μαζί με την Pressed Steel Company και την Jaguar δημιούργησε τη British Motor Holdings (BMH). Η εξαγορά της Pressed Steel άνοιξε το κουτί της Πανδώρας στη βρετανική αυτοκινητοβιομηχανία, αφού αυτή η εταιρεία παρήγαγε τα αμαξώματα και τις πλατφόρμες για τα αυτοκίνητα των περισσότερων βρετανικών αυτοκινητοβιομηχανιών, μεταξύ των οποίων της Triumph, της Rover, της MG, της Rolls Royce, της Alvis, κλπ. Έτσι η ΒΜΗ ήξερε πλέον όλα τα μυστικά των ανταγωνιστών της.
Από την οπτική γωνία της Jaguar, η συγχώνευση έγινε διότι ο Sir William Lyons (Σερ Ουίλιαμ Λάιονς), ο διευθύνων σύμβουλος και ιδρυτής της εταιρείας πολύ σύντομα θα αποσυρόταν και δεν είχε διάδοχο για να αναλάβει τα ηνία. Ο μόνος γιος του John Lyons (Τζων Λάιονς) είχε σκοτωθεί σε αυτοκινητιστικό δυστύχημα το 1955 και όλα τα υπόλοιπα μέλη του διοικητικού συμβουλίου είχαν σχεδόν την ηλικία του Sir Lyons. 
Φυσικά και η εξαγορά της Pressed Steel έπαιξε το ρόλο της, αφού όλα τα αμαξώματα και οι πλατφόρμες της Jaguar κατασκευάζονταν από αυτήν την εταιρεία, που τώρα ανήκε στη BMC.
Από την οπτική γωνία της BMC, η Jaguar Cars ήταν ελκυστική αφού είχε μεγάλη επιτυχία στην αμερικανική αγορά και ήταν εξαιρετικά κερδοφόρα εκείνη την περίοδο.
Οι μάρκες.
Με τη συγχώνευση η BMH κληρονόμησε ένα σεβαστό αριθμό βρετανικών αυτοκινητοβιομηχανιών:
Το τέλος της ΒΜΗ.
Η BMH δεν άντεξε πολύ διότι το 1968, αντιμετωπίζοντας ακόμη πολλά προβλήματα, συγχωνεύθηκε με την ανθούσα Leyland Motor Corporation (LMC) δημιουργώντας την British Leyland Motor Corporation (BLMC).

</doc>
<doc id="44074" url="https://el.wikipedia.org/wiki?curid=44074" title="Δαμάσκηνο">
Δαμάσκηνο

Το δαμάσκηνο είναι ένα φρούτο με γλυκιά γεύση και ωραίο άρωμα. Είναι ο καρπός της δαμασκηνιάς. Ανήκει στο γένος "Prunus" (προύμνος ή προύνος), μαζί με τα ροδάκινα και τα κορόμηλα.
Έχει σχήμα ωοειδές ή ελλειψοειδές και χρώμα βαθύ μπλε ή μοβ όταν ωριμάσει. Τρώγεται νωπό ως φρούτο, ή αποξηραμένο χωρίς να αλλοιωθούν τα θρεπτικά του συστατικά. Γίνεται μαρμελάδα, χυμός και χρησιμοποιείται στη ζαχαροπλαστική. Οι καρποί που προορίζονται για ξήρανση μαζεύονται όταν είναι ώριμοι. Στην συνέχεια τοποθετούνται σε ειδικούς κλιβάνους με θερμοκρασία 65-90 βαθμούς Κελσίου.
Το δαμάσκηνο είναι πλούσιο σε βιταμίνη C. Περιέχει επίσης βιταμίνη Α, ασβέστιο, κυτταρίνη και μαγνήσιο. 
Η Κίνα είναι πρώτη στον κόσμο σε παραγωγή δαμάσκηνων. Ακολουθούν η Ρουμανία, οι Η.Π.Α και η Σερβία. Στην Ελλάδα η οργανωμένη καλλιέργεια είναι περιορισμένη και γίνεται κυρίως στο βορειότερο τμήμα της χώρας: στη Θεσσαλία και τη Μακεδονία. Το δαμάσκηνο είναι επίσης χαρακτηριστικό προϊόν της Σκοπέλου.

</doc>
<doc id="44075" url="https://el.wikipedia.org/wiki?curid=44075" title="Πατριάρχης Φώτιος Β΄">
Πατριάρχης Φώτιος Β΄

Ο Φώτιος Β΄ (κατά κόσμον "Δημήτριος Μανιάτης", 1874 - 29 Δεκεμβρίου 1935) ήταν Οικουμενικός Πατριάρχης Κωνσταντινουπόλεως από τις 7 Οκτωβρίου 1929 ως τις 29 Δεκεμβρίου 1935. 
Βιογραφικά στοιχεία.
Γεννήθηκε στην Πρίγκηπο το 1874. Ολοκλήρωσε τη βασική εκπαίδευση στην Πρίγκηπο, κατόπιν πήγε στη Γερμανοελβετική Σχολή του Γαλατά και τέλος στο Ζαρίφειο Γυμνάσιο Φιλιππούπολης. Σπούδασε Θεολογία στο Πανεπιστήμιο Αθηνών και Φιλοσοφία στο Πανεπιστήμιο του Μονάχου. Μιλούσε ελληνικά, τουρκικά, γαλλικά, γερμανικά και βουλγαρικά.
Το 1902 χειροτονήθηκε διάκονος από τον θείο του, τότε Μητροπολίτη Φιλιππουπόλεως Φώτιο, ο οποίος και του έδωσε το όνομά του. Παρέμεινε στη Μητρόπολη αυτή, όπου έφτασε και στο αξίωμα του Πρωτοσυγκέλου. Κατόπιν διορίστηκε Πατριαρχικός Έξαρχος Φιλιππουπόλεως κατά την περίοδο 1906-1914, κατά την οποία διώχτηκαν οι κληρικοί του Πατριαρχείου από τη Βουλγαρία και τη Ρωμυλία. Το 1914, δέχτηκε επίθεση από όχλο Βουλγάρων και εγκατέλειψε τη χώρα.
Το 1915 εξελέγη βοηθός επίσκοπος Ειρηνουπόλεως, βοηθός του θείου του, ο οποίος στο μεταξύ είχε μετατεθεί στη Μητρόπολη Κοζάνης. Το 1924 εξελέγη Μητροπολίτης Φιλαδελφείας και την επόμενη χρονιά μετατέθηκε στη Μητρόπολη Δέρκων. Στην πατριαρχική εκλογή της 1ης Ιουλίου 1925, οι τουρκικές αρχές αντέδρασαν σε τυχόν υποψηφιότητά του, λόγω της θητείας του σε Μητροπόλεις της ελληνικής επικράτειας.
Πατριαρχία.
Στις 7 Οκτωβρίου 1929 εξελέγη Οικουμενικός Πατριάρχης και ενθρονίστηκε αυθημερόν.
Κατά τη διάρκεια της Πατριαρχίας του αποκαταστάθηκαν οι σχέσεις Ελλάδας-Τουρκίας, χάρη στις ενέργειες των Ελευθερίου Βενιζέλου και Κεμάλ Ατατούρκ. Ο ίδιος ο Ελευθέριος Βενιζέλος, όταν τον Οκτώβριο μετέβη στην Τουρκία για την υπογραφή του Ελληνοτουρκικού Συμφώνου Φιλίας, επισκέφτηκε τον Πατριάρχη Φώτιο, σε μια επίσκεψη που χαρακτηρίστηκε ιστορική, καθώς για πρώτη φορά πολιτικός από την Ελλάδα επισκεπτόταν το Φανάρι.
Επί των ημερών της Πατριαρχίας του συνέβησαν τα γεγονότα του παπα-Ευθύμ, ιερέα που είχε καταλάβει τον ιερό ναό της Παναγίας της Καφατιανής στο Γαλατά και ίδρυσε τη λεγόμενη Τουρκορθόδοξη Εκκλησία, ενώ για πρώτη φορά αμφισβητήθηκε από τις κρατικές τουρκικές αρχές ο τίτλος «Οικουμενικός Πατριάρχης» και προετάχθη ο τίτλος του «πρωτοπαπά» ("Baspapaz"). Στην αμφισβήτηση αυτή, ο Πατριάρχης Φώτιος αντέδρασε δυναμικά, αρνούμενος επί ένα και πλέον χρόνο να ανοίξει επιστολές που δεν απευθύνονταν στον «Πατριάρχη» ή στον «Οικουμενικό Πατριάρχη» και κατόπιν αυτού, το θέμα διευθετήθηκε. Τέλος, το 1934 ψηφίστηκε ο νόμος που απαγορεύει σε κάθε θρησκευτικό λειτουργό στην Τουρκία να φέρει ιερατική ενδυμασία εκτός του χώρου λατρείας, πλην των προκαθημένων των θρησκειών (Οικουμενικός Πατριάρχης, αρχιμουφτής, αρχιραβίνος). Αντιδρώντας στην απαγόρευση αυτή, ο Πατριάρχης Φώτιος απέφευγε να βγαίνει από την Πατριαρχική έδρα, για να μη συνοδεύεται από κληρικούς χωρίς την ιερατική τους περιβολή.
Στα πλαίσια των διαχριστιανικών πρωτοβουλιών του Φωτίου, όλες οι Ορθόδοξες Εκκλησίες εκπροσωπήθηκαν στο Συνέδριο της Αγγλικανικής Εκκλησίας στο Λάμπεθ τον Απρίλιο του 1930. Ανέλαβε επίσης πρωτοβουλίες για αναθέρμανση της ετοιμασίας για μια Πανορθόδοξη Σύνοδο για επίλυση διαφόρων προβλημάτων, όπως το θέμα του ημερολογίου, η κατάσταση στη Ρωσική Εκκλησία, οι σχέσεις με τους ετεροδόξους, οι όροι χορήγησης Αυτοκεφαλίας, κλπ. Έτσι, συνεκάλεσε συνεκάλεσε προκαταρκτική Διορθόδοξη Επιτροπή στις 8 Ιουνίου 1830 στη Μονή Βατοπεδίου, στην οποία συμμετείχαν εκπρόσωποι από όλες της Ορθόδοξες Εκκλησίες πλην της Ρωσικής. 
Ο Πατριάρχης Φώτιος μερίμνησε και για την εξομάλυνση της κατάστασης που επικρατούσε επί χρόνια στην Εκκλησία της Αμερικής, η οποία είχε διχαστεί σε βενιζελικούς υπό τον Αρχιεπίσκοπο Αλέξανδρο που είχε εκλέξει το Πατριαρχείο και σε βασιλικούς υπό τον Μητροπολίτη Σπάρτης Γερμανό που είχε αποστείλει η Εκκλησία της Ελλάδος. Για επίλυση του ζητήματος, απέστειλε το 1930 ως Έξαρχο τον Μητροπολίτη Κορινθίας Δαμασκηνό Παπανδρέου. Στη συνέχεια, η Σύνοδος του Πατριαρχείου εξέλεξε ως νέο Αρχιεπίσκοπο Αμερικής τον ως τότε Μητροπολίτη Κερκύρας Αθηναγόρα.
Ο Πατριάρχης Φώτιος Β΄ πέθανε στις 29 Δεκεμβρίου 1935.

</doc>
<doc id="44078" url="https://el.wikipedia.org/wiki?curid=44078" title="Θεοδόσιος Α΄ Αλεξανδρείας">
Θεοδόσιος Α΄ Αλεξανδρείας

Ο Θεοδόσιος Α΄ ήταν Πάπας και Πατριάρχης Αλεξανδρείας και πάσης Αφρικής το έτος 537. Ασπάστηκε το Μονοφυτισμό, καθαιρέθηκε από το Θρόνο και βρήκε καταφύγιο στην Αυτοκρατορική Αυλή της Θεοδώρας. 

</doc>
<doc id="44080" url="https://el.wikipedia.org/wiki?curid=44080" title="Κατάλογος διαστημικών υπηρεσιών">
Κατάλογος διαστημικών υπηρεσιών

Οι διαστημικές υπηρεσίες ανά τον κόσμο:
Στην Ελλάδα υπάρχουν το "Ινστιτούτο Διαστημικών Εφαρμογών και Τηλεπισκόπησης " του Εθνικού Αστεροσκοπείου Αθηνών και η έδρα του "Τομέα Τηλεπικοινωνιών και Διαστημικής" του Πολυτεχνείου Ξάνθης, ΔΠΘ, στο τμήμα Ηλεκτρολόγων Μηχανικών και Μηχανικών Υπολογιστών.

</doc>
<doc id="44082" url="https://el.wikipedia.org/wiki?curid=44082" title="Διαστημικό Λεωφορείο">
Διαστημικό Λεωφορείο

Το Διαστημικό Λεωφορείο της NASA, που επίσημα λέγεται «Διαστημικό Σύστημα Μεταφορών» ("Space Transportation System-STS"), είναι ιστορικός φορέας εκτόξευσης πληρωμάτων και φορτίου των ΗΠΑ. Συνολικά, κατασκευάστηκαν επτά διαστημικά λεωφορεία, απ'τα οποία τρία αποσύρθηκαν ("Ντισκάβερι, Ατλαντίς, Εντέβορ"), δυο καταστράφηκαν σε δυστυχήματα, το "Challenger" και το "Columbia", το 1986 και το 2003 αντίστοιχα, ενώ ένα χρησιμοποιήθηκε για δοκιμαστικές πτήσεις στη γήινη ατμόσφαιρα και όχι για διαστημικές αποστολές, το "Space Shuttle Enterprise" (το πρώτο διαστημικό λεωφορείο της ΝΑΣΑ), και τέλος το "Space Shuttle Pathfinder", το οποίο αποτελεί εξομοιωτή διαστημικού λεωφορείου. 
Το διαστημικό λεωφορείο εκτοξευόταν κάθετα (όπως οι πύραυλοι), φέρνοντας συνήθως πέντε έως επτά αστροναύτες (αν και έχουν μεταφερθεί και οκτώ) και μέχρι 22.700 κιλά (50.000 λίβρες) ωφέλιμου φορτίου σε χαμηλή γήινη τροχιά. Όταν η αποστολή του τελείωνε, επέστρεφε μέσα στη γήινη ατμόσφαιρα, πετούσε σαν ανεμοπλάνο και τελικώς προσγειωνόταν οριζοντίως, σε προκαθορισμένους διαδρόμους προσγείωσης. 
Το διαστημικό λεωφορείο ήταν το πρώτο τροχιακό διαστημικό σκάφος που σχεδιάστηκε με μερική ικανότητα επαναχρησιμοποίησης. Ήταν επίσης το πρώτο επανδρωμένο διαστημικό σκάφος με φτερά που έχει επιτύχει να εκτοξευθεί σε τροχιά και να προσγειωθεί. Μετέφερε μεγάλα ωφέλιμα φορτία σε διάφορες τροχιές, χρησίμευσε σαν πορθμείο για την μεταφορά πληρωμάτων προς και από το Διεθνή Διαστημικό Σταθμό ("ISS"), και εκτέλεσε αποστολές συντήρησης και επισκευών. 
Το όχημα μπορούσε επίσης να ανακτήσει δορυφόρους και άλλα ωφέλιμα φορτία από την τροχιά τους και να τα επιστρέψει στη Γη, αλλά αυτή η ικανότητα δεν χρησιμοποιήθηκε συχνά. Εντούτοις, αυτή η ικανότητα χρησιμοποιήθηκε για να επιστρέψει μεγάλα φορτία στη γη από το διεθνή διαστημικό σταθμό, δεδομένου ότι το ρωσικό σκάφος Σογιούζ έχει περιορισμένη ικανότητα επιστροφής φορτίων. Κάθε διαστημικό λεωφορείο σχεδιάστηκε με προβλεπόμενη διάρκεια ζωής 100 εκτοξεύσεων ή 10 ετών λειτουργικής ζωής. Εν τέλει, η μέση διάρκεια ζωής αποδείχτηκε πως ήταν 19 πτήσεις για τα Challenger και Columbia, 32 πτήσεις για τα αποσυρθέντα οχήματα Endeavour, Atlantis, και Discovery, και 5 πτήσεις για το δοκιμαστικό όχημα Enterprise.
Η NASA ανακοίνωσε το 2004 ότι το διαστημικό λεωφορείο θα αποσυρθεί το 2010 και θα αντικατασταθεί από το όχημα Orion και τον πυραυλικό φορέα Άρης Ι. Τελικά, η τελευταία αποστολή διαστημικού λεωφορείου πραγματοποιήθηκε τον Ιούλιο του 2011 (STS-135).
Το πρόγραμμα άρχισε προς το τέλος της δεκαετίας του 1960 και έχει μονοπωλήσει το πρόγραμμα επανδρωμένων πτήσεων της NASA από τα τέλη της δεκαετίας του 1970, αφού είχε πλέον τερματιστεί το Πρόγραμμα Απόλλο για την εξερεύνηση της Σελήνης (από τον Δεκέμβριο του 1972). Η πρώτη εκτόξευση έγινε στις 12 Απριλίου 1981 με το "Columbia". Σύμφωνα με το «όραμα για τη διαστημική εξερεύνηση», το νέο πρόγραμμα της NASA για την επιστροφή στη Σελήνη και την εξερεύνηση του Άρη, η χρήση του διαστημικού λεωφορείου στράφηκε στην ολοκλήρωση της συναρμολόγησης του ISS ως το 2011, οπότε και τερματίστηκε.
Περιγραφή.
Το διαστημικό λεωφορείο είναι ένα μερικώς επαναχρησιμοποιούμενο σύστημα εκτόξευσης που αποτελείται από τρία κύρια συγκροτήματα: το επαναχρησιμοποιήσιμο τροχιακό όχημα ("Orbiter Vehicle-OV"), την εξωτερική δεξαμενή καυσίμων("External Tank-ET"), το μόνο αναλώσιμο τμήμα του συστήματος, και δύο επαναχρησιμοποιήσιμους πυραύλους στερεών καυσίμων ("Solid Rocket Boosters-SRBs"). Η δεξαμενή και οι δυο πύραυλοι απορρίπτονται στη θάλασσα κατά τη διάρκεια της ανάβασης. Μόνο το όχημα μπαίνει σε τροχιά. Το όχημα εκτοξεύεται κάθετα όπως ένας συμβατικός πύραυλος, προσγειώνεται οριζόντια όπως ένα πολιτικό αεροπλάνο, και μετά ανανεώνεται και επισκευάζεται για την επαναχρησιμοποίηση. 
Τροχιακό όχημα.
Το τροχιακό όχημα μοιάζει με ένα αεροπλάνο με διπλή πτέρυγα δέλτα. Η καμπίνα του πληρώματος αποτελείται από τρία επίπεδα: το επίπεδο πτήσης, το μέσο επίπεδο, και το επίπεδο γενικής χρήσης. Στα υψηλότερα καθίσματα του επιπέδου πτήσης κάθεται ο διοικητής και πιλότος, και οι δύο ειδικοί της αποστολής πίσω τους. Το μέσο επίπεδο έχει τρία καθίσματα για τα υπόλοιπα μέλη του πληρώματος. Η αποθήκη, η τουαλέτα, οι θέσεις ύπνου, τα ντουλάπια αποθήκευσης, και η δευτερεύουσα πόρτα για την είσοδο/έξοδο από το όχημα βρίσκονται επίσης εκεί, όπως επίσης και ο θάλαμος αποσυμπίεσης. Ο θάλαμος αποσυμπίεσης έχει άλλη μια πόρτα που οδηγεί στην αποβάθρα ωφέλιμων φορτίων. Επιτρέπει σε δύο αστροναύτες, που φορούν τις στολές εξωοχηματικής δραστηριότητας να εξισορροπήσουν την πίεση πριν και μετά από έναν διαστημικό περίπατο. 
Το τροχιακό όχημα έχει μεγάλη αποβάθρα ωφέλιμων φορτίων, που καταλαμβάνει το μεγαλύτερο μέρος της ατράκτου (18*16 μέτρα). Οι πόρτες της αποβάθρας των ωφέλιμων φορτίων φέρουν απαγωγούς θερμότητας στις εσωτερικές επιφάνειές τους, και έτσι κρατιούνται ανοικτές ενώ το διαστημικό λεωφορείο είναι σε τροχιά, βοηθώντας στον έλεγχο της θερμότητας. Αυτός βοηθείται επίσης με τη ρύθμιση του προσανατολισμού του οχήματος σε σχέση με τη γη και τον ήλιο. Μέσα στην αποβάθρα ωφέλιμου φορτίου είναι ο ρομποτικός βραχίονας, γνωστός και ως "Canadarm", που χρησιμοποιείται για την είσοδο και έξοδο φορτίων από την άτρακτο. Μέχρι την απώλεια του Κολούμπια, το "Canadarm" συμπεριλαμβανόταν στον εξοπλισμό του διαστημικού λεωφορείο μόνο στις αποστολές που επρόκειτο να απαιτηθεί η χρήση του. Δεδομένου ότι ο βραχίονας είναι ένα κρίσιμο μέρος των διαδικασιών επιθεώρησης του συστήματος θερμικής προστασίας που απαιτούνται τώρα για τις πτήσεις των διαστημικών λεωφορείων, θα περιληφθεί πιθανώς σε όλες τις μελλοντικές πτήσεις. 
Οι κύριες μηχανές του διαστημικού λεωφορείου ("Space Shuttle Main Engines-SSMEs") τοποθετούνται στο πίσω μέρος της ατράκτου σε τριγωνική διάταξη. Οι τρεις μηχανές μπορούν να γυρίσουν 10,5 μοίρες πάνω-κάτω και 8,5 μοίρες από τη μία πλευρά στην άλλη κατά τη διάρκεια της ανόδου για να αλλάξουν την κατεύθυνση της ώθησής τους και μαζί και την πορεία του διαστημικού λεωφορείου. 
Το τροχιακό σύστημα ελιγμών ("Orbital Maneuvering System-OMS") χρησιμοποιείται για τους ελιγμούς που κάνει το διαστημικό λεωφορείο όταν βρίσκεται σε τροχιά, συμπεριλαμβανομένης της εισαγωγής σε τροχιά, ομαλοποίησης της τροχιάς, μεταφοράς σε ψηλότερη ή χαμηλότερη τροχιά, ραντεβού σε τροχιά, και ακύρωσης-επανεισόδου. 
Το σύστημα ελέγχου αντίδρασης ("Reaction Control System-RCS") παρέχει τον έλεγχο του προσανατολισμού και τις στροφές κατά μήκος των αξόνων του σκάφους τόσο σε τροχιά όσο και κατά τη διάρκεια των φάσεων πτήσης, εισαγωγής σε τροχιά και επανεισόδου. 
Το σύστημα θερμικής προστασίας ("Thermal Protection System-TPS") καλύπτει το εξωτερικό του οχήματος, για προστασία του τόσο από το κρύο των -121 °C (-250 °F) στα όρια του διαστήματος όσο και από την θερμότητα των 1.649 °C(3.000 °F) της επανεισόδου. Το σύστημα αυτό χρησιμοποιεί κεραμικά πλακίδια και αεροπήκτωμα προκειμένου να εξασφαλίσει την απαιτούμενη θερμική προστασία του οχήματος.
Η κυρίως δομή του τροχιακού οχήματος αποτελείται κατά βάση από κράμα αλουμινίου, αν και η δομή του συγκροτήματος των μηχανών είναι από τιτάνιο.
Εξωτερική δεξαμενή.
Η εξωτερική δεξαμενή ("External Tank-ET") περιέχει 2.025 εκατομμύρια λίτρα (535.000 γαλόνια) υγρού υδρογόνου και υγρού οξυγόνου, τα οποία προωθούνται προς καύση στις κύριες μηχανές και αποτελούν τα καύσιμα του διαστημικού λεωφορείου. Απορρίπτεται 8,5 λεπτά μετά την εκτόξευση, σε ύψος 60 ναυτικών μιλίων (111 χλμ) και έπειτα καίγεται κατά την επανείσοδό της στην ατμόσφαιρα. Η δεξαμενή κατασκευάζεται συνήθως από κράμα αλουμινίου-λιθίου και τα τοιχώματά της είναι περίπου 1/8 της ίντσας παχιά.
Στις πρώτες δύο αποστολές των διαστημικών λεωφορείων η εξωτερική δεξαμενή ήταν βαμμένη λευκή για λόγους θερμικής προστασίας. Στις επόμενες αποστολές η λευκή βαφή καταργήθηκε και το χρώμα της είναι πλέον το φυσικό κεραμιδί του αφρού θερμικής προστασίας που την καλύπτει. Η κατάργηση της βαφής της δεξαμενής αύξησε επίσης την ικανότητα μεταφοράς ωφέλιμου φορτίου του διαστημικού λεωφορείου κατά περίπου 273 κιλά, όσο δηλαδή ήταν και το βάρος του χρώματος που χρησιμοποιούνταν στη δεξαμενή.
Η εξωτερική δεξαμενή υπέστη εκτενείς μετατροπές μετά το δυστύχημα του Κολούμπια τον Φεβρουάριο του 2003, καθώς η αιτία για την καταστροφή ήταν ένα κομμάτι του μονωτικού αφρού που αποκολλήθηκε από τη δεξαμενή και χτύπησε το ευαίσθητο κάτω μέρος του οχήματος, καταστρέφοντας τη μόνωση που θα το προφύλασσε κατά την επανείσοδό του. Έτσι, μεταξύ άλλων, στην εξωτερική δεξαμενή τοποθετήθηκαν θερμαντικά στοιχεία, που δεν επιτρέπουν το σχηματισμό πάγου, και αφαιρέθηκε ένας εξωτερικός σωλήνας καλωδίωσης.
Πύραυλοι στερεών καυσίμων.
Οι δύο πύραυλοι στερεών καυσίμων ("Solid Rocket Boosters-SRBs") είναι οι μεγαλύτεροι και πιο ισχυροί πύραυλοι αυτού του τύπου που χρησιμοποιήθηκαν ποτέ σε πτήση, και ο κινητήρας τους ο πιο ισχυρός που έχει χρησιμοποιηθεί ποτέ. Παρέχουν περίπου το 83% της ώθησης του οχήματος στην εκτόξευση και κατά τη διάρκεια των πρώτων σταδίων της ανόδου. Απορρίπτονται δύο λεπτά μετά μετά την εκτόξευση σε ύψος περίπου 150.000 ποδών (45,7 χλμ), κατόπιν ανοίγουν τα αλεξίπτωτά τους και προσθαλασσώνονται στον ωκεανό. Καθώς έχουν την ικανότητα να επιπλέουν, ανακτώνται και ετοιμάζονται για την επόμενη χρήση τους. Το εξωτερικό τους περίβλημα αποτελείται από χάλυβα με πάχος περίπου 1/2 ίντσα (1,27 εκατοστά).
Προσγείωση.
Το σκάφος ξεκινά την επανείσοδό του στην ατμόσφαιρα πυροδοτώντας τους κινητήρες OMS σε διεύθυνση αντίθετη με την τροχιακή του κίνηση για περίπου τρία λεπτά. Η επιβράδυνση από την πυροδότηση μεταφέρει το περίγειο της τροχιάς μέσα στην ατμόσφαιρα. Η πυροδότηση των κινητήρων γίνεται περίπου στην αντίθετη πλευρά του πλανήτη από την τοποθεσία προσγείωσης. Από αυτό το σημείο και μετά η όλη διαδικασία της επανεισόδου, εκτός από την έκταση του συστήματος προσγείωσης και την ανάπτυξη των αισθητήρων αέρα, ελέγχεται από τους υπολογιστές του σκάφους. Παρόλα αυτά ολόκληρη η διαδικασία μπορεί να εκτελεστεί (όπως και έχει γίνει για μια και μοναδική φορά) χειροκίνητα. Η τελική φάση της προσγείωσης μπορεί να γίνει με αυτόματο πιλότο, συνήθως όμως γίνεται χειροκίνητα.
Το όχημα αρχίζει ουσιαστικά να μπαίνει στην ατμόσφαιρα σε ύψος περίπου 120 χιλιομέτρων, με ταχύτητα 25 Mach (8,2 km/s). Με τη χρήση του συστήματος RCS και των επιφανειών ελέγχου, το σκάφος πετά με το ρύγχος υψωμένο σε κλίση 40 μοιρών με την οριζόντιο, κάτι που εξασφαλίζει τη μέγιστη επιβράδυνση σε συνδυασμό με την ελάχιστη θέρμανση από την τριβή με την ατμόσφαιρα. Μετά από αυτή τη φάση, το σκάφος μειώνει κι άλλο την ταχύτητά του εκτελώντας ελιγμούς σχήματος S πριν την τελική προσέγγιση.
Στην κατώτερη ατμόσφαιρα το σκάφος πετά ουσιαστικά σαν ανεμόπτερο, εκτός του πολύ μεγαλύτερου ρυθμού καθόδου (3 χιλιόμετρα το λεπτό). Όταν πέσει η ταχύτητά του περίπου στα 3 Mach αναπτύσσονται δυο αισθητήρες του αέρα κάτω από το ρύγχος, που συλλέγουν στοιχεία για την κίνηση του σκάφους μέσα στην ατμόσφαιρα.
Το όχημα ξεκινά τη φάση προσέγγισης και προσγείωσης σε ύψος 10.000 ποδών (περίπου τριών χιλιομέτρων), σε απόσταση περίπου δώδεκα χιλιομέτρων από το διάδρομο προσγείωσης. Η ταχύτητα μειώνεται κι άλλο με τη χρήση αερόφρενων (δυο επιφανειών που καλύπτουν το πηδάλιο και αναπτύσσονται προς τα έξω), από 682 km/h σε περίπου 350 km/h την ώρα της προσγείωσης (η αντίστοιχη ταχύτητα για τα επιβατικά τζετ είναι 250 km/h). Το σύστημα προσγείωσης αναπτύσσεται όταν το σκάφος πετά με ταχύτητα 343 χλμ/ώρα. Για να μειωθεί και άλλο η ταχύτητα, τη στιγμή που το ριναίο σκέλος του συστήματος προσγείωσης αγγίξει το διάδρομο, στην ουρά ανοίγει ένα αλεξίπτωτο 12 μέτρων, που απορρίπτεται όταν η ταχύτητα πέσει στα 111 km/h. Το αλεξίπτωτο προστέθηκε λόγω της συχνής καταστροφής των ελαστικών του οχήματος, που πριν προστεθεί το αλεξίπτωτο δέχονταν το μεγαλύτερο μέρος της δύναμης από την επιβράδυνση.
Μετά την προσγείωση, το σκάφος παραμένει απομονωμένο στο διάδρομο για αρκετή ώρα, επειδή πρέπει να διαλυθούν οι επικίνδυνοι ατμοί υδραζίνης (που χρησιμοποιείται σαν προωθητικό στους κινητήρες ελέγχου προσανατολισμού) και η άτρακτος να κρυώσει πριν μπορέσει κανείς να το πλησιάσει.
Η προσγείωση του διαστημικού λεωφορείου είναι αρκετά ευαίσθητη διαδικασία, καθώς το σκάφος δεν χρησιμοποιεί κινητήρες και έτσι έχει μόνο μια ευκαιρία για προσέγγιση και προσγείωση.
Το διαστημικό λεωφορείο κατά κανόνα προσγειώνεται στο Διαστημικό Κέντρο Κέννεντυ. Αν οι συνθήκες δεν επιτρέπουν προσγείωση εκεί, μπορεί να προσγειωθεί και στην Αεροπορική Βάση Έντουαρντς στην Καλιφόρνια. Σ' αυτή την περίπτωση, προκειμένου να επιστρέψει για συντήρηση και προετοιμασία στη Φλόριντα, το σκάφος τοποθετείται πάνω σε ένα ειδικά μετασκευασμένο Boeing 747. Αυτό το ταξίδι της επιστροφής κοστίζει στη NASA ένα εκατομμύριο δολάρια επιπλέον στον προϋπολογισμό της αποστολής.
Δυστυχήματα.
Δύο διαστημικά λεωφορεία έχουν καταστραφεί, επί συνόλου 115 αποστολών, και τα δύο με την απώλεια όλου του πληρώματος.
Οι δυο αυτές καταστροφές δίνουν ένα ποσοστό θνησιμότητας 2% ανά αστροναύτη ανά πτήση, και πιθανότητα αποτυχίας σχεδόν 1 σε κάθε 60 αποστολές. Το αρχικό ποσοστό αποτυχίας, που δεν αναφερόταν σε θανάσιμες ή μη θανάσιμες καταστροφές, ήταν 1 για κάθε 75 αποστολές. Μεταξύ της καταστροφής του "Τσάλλεντζερ" και αυτής του "Κολούμπια" μεσολάβησαν 87 επιτυχημένες αποστολές.
Αν και οι τεχνικές λεπτομέρειες των δυο ατυχημάτων είναι αρκετά διαφορετικές, τα οργανωτικά προβλήματα παρουσιάζουν αξιοπρόσεκτες ομοιότητες. Και στις δύο περιπτώσεις, οι μηχανικοί εξέφρασαν έντονες ανησυχίες για τα πιθανά προβλήματα αλλά αυτές οι ανησυχίες δεν κοινοποιήθηκαν κατάλληλα ή δεν έγιναν κατανοητές από τα ανώτερα στελέχη της NASA. Και στις δύο περιπτώσεις το όχημα είχε εκ των προτέρων εμφανίσει προειδοποιητικά σημάδια για τα προβλήματα.

</doc>
<doc id="44083" url="https://el.wikipedia.org/wiki?curid=44083" title="Εξερεύνηση του διαστήματος">
Εξερεύνηση του διαστήματος

Η εξερεύνηση του διαστήματος είναι η φυσική εξερεύνηση των ουράνιων σωμάτων, του διαστημικού χώρου και γενικά οτιδήποτε περιλαμβάνει τις τεχνολογίες, την επιστήμη, και την πολιτική σχετικά με τις διαστημικές προσπάθειες.
Στις 4 Οκτωβρίου 1957 δόθηκε μεγάλη ώθηση στον συγκεκριμένο τομέα, με την εκτόξευση του "Σπούτνικ 1", του πρώτου ανθρώπινου κατασκευάσματος που μπήκε σε τροχιά, η οποία έδωσε το έναυσμα για τον διαστημικό αγώνα μεταξύ των Ηνωμένων Πολιτειών και της Σοβιετικής Ένωσης. Δύο άλλα διάσημα επιτεύγματα της πρώιμης αυτής περιόδου ήταν ο πρώτος άνθρωπος στο διάστημα, ο Γιούρι Γκαγκάριν με το Βοστόκ 1 στις 12 Απριλίου 1961 (πάλι από την ΕΣΣΔ), και οι πρώτοι άνθρωποι στο φεγγάρι, οι Νηλ Άρμστρονγκ και Μπαζ Ώλντριν με το Απόλλων 11 μαζί με τον Μάικλ Κόλινς (από τις ΗΠΑ). Μετά από 30 έτη ανταγωνισμού, η εστίαση των προσπαθειών άρχισε να μετατοπίζεται από τις μεμονωμένες πτήσεις στο ανανεώσιμο υλικό (όπως το αμερικανικό διαστημικό λεωφορείο και το αντίστοιχο σοβιετικό Μπουράν) και από τον ανταγωνισμό στη συνεργασία, όπως στον διεθνή διαστημικό σταθμό. 
Ωστόσο τα τελευταία χρόνια ο ανταγωνισμός αναζωπυρώθηκε, αφού η Κίνα πραγματοποίησε επανδρωμένες αποστολές στο διάστημα, δημιούργησε μεγάλη βιομηχανία δορυφόρων και κατασκεύασε σύστημα εξολόθρευσης δορυφόρων. Ύστερα από αυτές τις ενέργειες ήρθε αντίδραση από τις ΗΠΑ και την Ρωσία. Οι ΗΠΑ έφτιαξαν και αυτές σύστημα εξολόθρευσης δορυφόρων και άλλαξαν το διαστημικό τους πρόγραμμα, σχεδιάζοντας να δημιουργήσουν νέες διαστημικές κάψουλες και να ξαναπάνε στη Σελήνη το 2024. 
Φθάνοντας στο διάστημα.
Ο συνήθης ορισμός για το διάστημα είναι ότι αυτό αρχίζει στα 100 χιλιόμετρα (62 μίλια) επάνω από τη γήινη επιφάνεια. Οι Ηνωμένες Πολιτείες χρησιμοποιούν κατά κανόνα ως όριο τα 80 χιλιόμετρα (50 μίλια). Οι διαστημικές πτήσεις διακρίνονται σε υποτροχιακές και τροχιακές. Όσον αφορά στις υποτροχιακές πτήσεις, στις 3 Οκτωβρίου 1942, με τον γερμανικό πύραυλο Α-4 (ένα πρωτότυπο για τον πύραυλο V-2 που χρησιμοποιήθηκε ως βόμβα εναντίον του Λονδίνου από τη Ναζιστική Γερμανία), έγινε η πρώτη επιτυχής εκτόξευση ενός αντικειμένου στο διάστημα. Οι πρώτοι οργανισμοί που προωθήθηκαν στο διάστημα ήταν μύγες φρούτων και σπόροι καλαμποκιού σε έναν γερμανικό πύραυλο V-2, που εκτοξεύθηκε τον Ιούλιο του 1946 από τις ΗΠΑ. Ένα επίτευγμα της πολιτικής ομάδας εξερεύνησης διαστήματος (Civilian Space eXploration Team, εν συντομία CSXT), στις 17 Μαΐου 2004 ήταν η εκτόξευση του πυραύλου GoFast σε μια υποτροχιακή πτήση, την πρώτη ερασιτεχνική διαστημική πτήση. Στις 21 Ιουνίου του 2004, το SpaceShipOne έγινε το πρώτο ιδιωτικά χρηματοδοτημένο επανδρωμένο διαστημικό σκάφος.
Η επίτευξη κλειστής τροχιάς δεν είναι απαραίτητη για τα διαπλανητικά ταξίδια. Νωρίς τα ρωσικά διαστημικά οχήματα πέτυχαν ιδιαίτερα μεγάλα ύψη χωρίς να μπούνε σε τροχιά. Ο αρχικός προγραμματισμός της αποστολής Απόλλων περιελάμβανε επίσης μια άμεση προσέγγιση στο φεγγάρι, η οποία όμως εγκαταλείφθηκε αργότερα. Πολλά τηλεκατευθυνόμενα διαστημικά οχήματα, με προορισμό τους εξωτερικούς πλανήτες, χρησιμοποιούν την άμεση προσέγγιση και δεν μπαίνουν σε τροχιά γύρω από τη Γη πριν αναχωρήσουν.
Επειδή οι υποτροχιακές πτήσεις είναι εξ ορισμού σύντομες (λιγότερο από 1,7 ώρες), μία πιο μακροχρόνια αποστολή απαιτεί τροχιακή πτήση (με ελλειπτική ή κυκλική τροχιά), ή υπερτροχιακή πτήση (με ή υπερβολική τροχιά). Επίσης, η τροχιακή πτήση απαιτεί πολύ υψηλότερες ταχύτητες από την υπερτροχιακή, μετατρέποντας την επίτευξή της σε τεχνολογική πρόκληση. Γι' αυτό οι τροχιακές πτήσεις είναι άκρως ουσιαστικές για τη διαστημική εξερεύνηση.
Οι πρώτες τροχιακές πτήσεις.
Η πρώτη επιτυχής τροχιακή εκτόξευση ήταν η αποστολή του σοβιετικού τηλεκατευθυνόμενου δορυφόρου Σπούτνικ 1, στις 4 Οκτωβρίου 1957. Ο δορυφόρος ζύγιζε περίπου 83 κιλά. Είχε δύο ραδιοσυσκευές αποστολής σημάτων (20 και 40 MHz), σήματα τα οποία μπορούσαν να ακουστούν από κάθε ραδιόφωνο σε όλη την υδρόγειο και είχε μπει σε τροχιά σε ένα ύψος περίπου 250 χιλιόμετρα (150 μίλια). Η ανάλυση των ραδιοσημάτων χρησιμοποιήθηκε για να συγκεντρώσει τις πληροφορίες για την πυκνότητα των ηλεκτρονίων της ιονόσφαιρας. Η θερμοκρασία και η πίεση κωδικοποιήθηκαν στη συχνότητα των ραδιοηχητικών σημάτων. Ο "Σπούτνικ 1" εκτοξεύθηκε από έναν πύραυλο R-7. Αποτεφρώθηκε κατά την επανείσοδό του στην ατμόσφαιρα, στις 4 Ιανουαρίου 1958.
Αυτή η επιτυχία οδήγησε σε μια κλιμάκωση του αμερικανικού διαστημικού προγράμματος που είχε μια ανεπιτυχή τροχιακή εκτόξευση 2 μήνες αργότερα και την πρώτη επιτυχή τροχιακή έναρξή του 4 μήνες μετά από τον Σπούτνικ. Στο μεταξύ, ένας σοβιετικός σκύλος, η Λάικα, έγινε το πρώτο ζώο σε τροχιά στις 3 Νοεμβρίου 1957 (το ζώο πέθανε πέντε με επτά ώρες μετά την έναρξη της πτήσης, μέσα στον "Σπούτνικ 2" από υπερθέρμανση).
Ο πρώτος άνθρωπος στο διάστημα.
Η πρώτη επανδρωμένη πτήση στο διάστημα έγινε με το Βοστόκ 1, φέρνοντας τον 27χρονο κοσμοναύτη Γιούρι Γκαγκάριν, κατά την ιστορική ημερομηνία της 12ης Απριλίου 1961, σε τροχιά γύρω από την υδρόγειο. Αυτή η ημερομηνία γιορτάζεται ως "Ημέρα του Κοσμοναύτη" στη Ρωσία ή ως "Νύχτα του Γιούρι" παγκοσμίως.
Η πτήση του Γκαγκάριν αντήχησε σε όλη την υδρόγειο, όχι μόνο επειδή παρουσίαζε την ανωτερότητα του σοβιετικού διαστημικού προγράμματος, αλλά επειδή άνοιγε εξ ολοκλήρου μια νέα εποχή στη διαστημική εξερεύνηση και στις επανδρωμένες διαστημικές πτήσεις. Οι ΗΠΑ θα εκτόξευαν τον πρώτο πολίτη τους στο διάστημα μέσα σε έναν μήνα από την πτήση Γκαγκάριν. Εντούτοις, θα χρειαζόταν στις ΗΠΑ σχεδόν ένα πλήρες έτος για να τοποθετήσουν έναν άνθρωπο σε τροχιά.
Οι άνθρωποι-κλειδιά στην πρώιμη διαστημική εξερεύνηση.
Το όνειρο του να βγούμε έξω από τη γήινη ατμόσφαιρα βασίστηκε στην εξέλιξη της τεχνολογίας πυραύλων. Ο γερμανικός V-2 ήταν ο πρώτος πύραυλος που ταξίδεψε στο διάστημα, και που υπερνίκησε προβλήματα ώθησης και αστοχίας υλικών. Κατά τη διάρκεια των τελικών ημερών του Β΄ Παγκόσμιου Πολέμου αυτή η τεχνολογία κλάπηκε και από τους Αμερικανούς και από τους Σοβιετικούς. Η αρχική κατευθυντήρια δύναμη ήταν ένας αγώνας εξοπλισμών για τα διηπειρωτικά βαλλιστικά βλήματα (ICBM), ως μεγάλης ακτίνας φορείς πυρηνικών όπλων, αλλά το 1961, όταν δηλώθηκε πως η ΕΣΣΔ έστειλε τον πρώτο άνθρωπο στο διάστημα, οι ΗΠΑ δήλωσαν επίσημα ότι εμπλέκονται σε διαστημικό αγώνα με τη Ρωσία.
Οι Κονσταντίν Τσιολκόφσκι, Ρόμπερτ Γκόνταρντ, Χέρμαν Όμπερτ και Ράινχολντ Τίλινγκ εργάστηκαν τα πρώτα έτη του 20ού αιώνα πάνω στην τεχνολογία των πυραύλων. Ο Βέρνερ φον Μπράουν ήταν αρχιμηχανικός κατά τον Β΄ Παγκόσμιο Πόλεμο στο πυραυλικό πρόγραμμα της ναζιστικής Γερμανίας, υπεύθυνος μεταξύ άλλων και για την ανάπτυξη των πυραύλων V-2. Μετά από τον πόλεμο (μαζί με πολλούς άλλους γερμανούς πυραυλικούς επιστήμονες αλλά και δείγματα πυραύλων) μεταφέρθηκε κρυφά στις ΗΠΑ για να εργαστεί στο αμερικανικό διαστημικό πρόγραμμα. Πήρε την αμερικανική υπηκοότητα και οδήγησε την ομάδα στη δημιουργία του "Εξερευνητή Ι" ("Explorer I"), του πρώτου αμερικανικού δορυφόρου τροχιάς. Ο φον Μπράουν διηύθυνε την ομάδα της NASA στο Κέντρο Διαστημικής Πτήσης, όπου ανέπτυξε τον "Saturn V" («Κρόνο V»), τον πύραυλο φορέα για την αποστολή στο φεγγάρι. Ο αγώνας για το διάστημα οδηγήθηκε συχνά από τον Ρώσο Σεργκέι Κορολιόβ, του οποίου η κληρονομιά περιλαμβάνει τον πύραυλο R7 και το διαστημόπλοιο Σογιούζ, τα οποία αποτέλεσαν τη βάση του ρώσικου διαστημικού προγράμματος μέχρι και τις αρχές του 21-ου αιώνα. Ο Κορολιόβ ήταν ο εγκέφαλος πίσω από τον πρώτο δορυφόρο, τον πρώτο άνδρα (και την πρώτη γυναίκα) σε τροχιά και τον πρώτο διαστημικό περίπατο. Μέχρι το θάνατό του, η ταυτότητά του ήταν πολύ καλά φρουρούμενο κρατικό μυστικό.
Άλλοι άνθρωποι-κλειδιά.
Ο Βαλεντίν Γκλούσκο ήταν Αρχισχεδιαστής διαστημοπλοίων και πυραύλων για την ΕΣΣΔ. Ο Γκλούσκο σχεδίασε τις μηχανές των πρώτων σοβιετικών πυραύλων. Ο Βασίλι Μίσιν, ήταν προϊστάμενος σχεδιαστής που δούλευε κάτω από την επίβλεψη του Σεργκέι Κορολιέβ και ένας από τους πρώτους Σοβιετικούς που επιθεώρησε τις γερμανικές εγκαταστάσεις του προγράμματος V-2. Μετά από το θάνατο του Σεργκέι Κορολιέβ, ο Μίσιν θεωρήθηκε υπεύθυνος για τη σοβιετική αποτυχία να είναι η ΕΣΣΔ η πρώτη χώρα που θα έστελνε ένα άτομο στο φεγγάρι. Ο Ρόμπερτ Γκίλρουθ, ήταν προϊστάμενος της NASA στην Ομάδα Εργασίας Διαστήματος (Space Task Group) και διευθυντής του Κέντρου Επανδρωμένων Πτήσεων (Manned Flight Center, σήμερα Johnson Space Center) σε 25 επανδρωμένες διαστημικές πτήσεις. Ο Γκίλρουθ ήταν το πρόσωπο που πρότεινε στον πρόεδρο Κέννεντυ να επιχειρήσουν οι Αμερικανοί το τολμηρό εγχείρημα της προσελήνωσης σε μια προσπάθεια να αφαιρεθεί η διαστημική ανωτερότητα από τους Σοβιετικούς. Ο Κρίστοφερ Κ. Κράφτ, ο νεώτερος, ήταν ο πρώτος διευθυντής πτήσης της NASA και επιτήρησε την ανάπτυξη του συστήματος ελέγχου αποστολής (mission control). Την περίοδο του προγράμματος Απόλλων, παραιτήθηκε από διευθυντής πτήσεων και επικεντρώθηκε στην διαχείριση και σχεδιασμό των αποστολών.

</doc>
<doc id="44084" url="https://el.wikipedia.org/wiki?curid=44084" title="Τοπολογία δικτύου">
Τοπολογία δικτύου

Τοπολογία δικτύου (αγγλ. network topology) είναι η διάταξη των διαφόρων στοιχείων (μέσα σύνδεσης, κόμβοι, κλπ) των τηλεπικοινωνιακών δικτύων.Είναι η τοπολογική αναπαράσταση ενός δικτύου και μπορεί να απεικονιστεί "φυσικά" ή "λογικά".Η "φυσική τοπολογία" απεικονίζει τις θέσεις των στοιχείων του δικτύου (συσκευές, καλώδια, κλπ) όπως θα ήταν στο χώρο. Η "λογική τοπολογία" παρουσιάζει την ροή των δεδομένων μέσα στο δίκτυο. Δύο δίκτυα που έχουν την ίδια φυσική τοπολογία ενδέχεται να έχουν διαφορετική λογική (τοπολογία) αν διαφέρουν στην τεχνολογία των συσκευών και των μέσων μετάδοσης.
Συστατικά μέρη δικτύου.
Στην τοπολογική απεικόνιση, δυο είναι τα κύρια συστατικά μέρη του δικτύου. Οι κόμβοι (nodes), δηλαδή οι συσκευές, και οι συνδέσεις ή ζεύξεις (links), δηλαδή τα μέσα που συνδέουν τις συσκευές.
Ζεύξεις.
Οι "ζεύξεις" είναι τα μέσα μεταφοράς (καλούνται και φυσικά μέσα) της πληροφορίας που ζευγνύουν (συνδέουν) τις συσκευές του δικτύου και μπορεί να είναι ηλεκτρικά καλώδια, οπτικές ίνες ή ραδιοκύματα. Στο μοντέλο OSI αναφέρονται στο "φυσικό επίπεδο" (επίπεδο 1) και στο "επίπεδο ζεύξης" (επίπεδο 2). Ακόμα και η ηλεκτρική εγκατάσταση ενός κτηρίου μπορεί να χρησιμοποιηθεί σαν μέσο μεταφοράς πληροφορίας.
Κόμβοι.
Οι κόμβοι (nodes) είναι οι συσκευές που χρησιμοποιούν τις ζεύξεις για να επικοινωνούν μεταξύ τους και γιαυτό έχουν μία ή περισσότερες διεπαφές δικτύου (network interfaces). Συσκευές που αναμεταδίδουν την πληροφορία (π.χ. μεταγωγείς, δρομολογητές) ή την παράγουν-καταναλώνουν, όπως ένας σταθμός εργασίας, εκτυπωτής, εξυπηρετητής ή μια τηλεφωνική συσκευή. Οι συνηθέστερες και οι λειτουργίες τους είναι:
Υπάρχουν και άλλες δικτυακές συσκευές που μπορεί να είναι συνδυασμός των παραπάνω και επιφορτισμένες με πιο πολύπλοκες λειτουργίες.
Βασικές τοπολογίες δικτύου.
Η διάταξη των στοιχείων ενός δικτύου μπορεί να ταξινομηθεί στις παρακάτω βασικές τοπολογίες:
Δισημειακή.
Η δισημειακή τοπολογία (αγγλ. point-to-point topology) είναι η απλούστερη τοπολογία, είναι μια μόνιμη σύνδεση μεταξύ δύο σημείων. Είναι η σύνδεση που επιτρέπει ανεμπόδιστη επικοινωνία μεταζύ δύο σημείων. Χαρακτηριστικό παράδειγμα είναι η σύνδεση των δικτύων σε απομακρυσμένα υποκαταστήματα μιας εταιρείας μέσω μισθωμένων (αποκλειστικών) τηλεφωνικών κυκλωμάτων.
Στις τεχνολογίες μεταγωγής κυκλωμάτων ή μεταγωγής πακέτων, ένα δισημειακό κύκλωμα μπορεί να δημιουργηθεί προσωρινά και παύει να υπάρχει όταν δεν χρειάζεται πλέον. Στη συμβατική τηλεφωνία δύο τηλεφωνικές συσκευές συνδέονται δισημειακά μέσω τηλεφωνικού κέντρου.
Διαύλου.
Στην τοπολογία διαύλου (αγγλ. bus topology), κάθε κόμβος συνδέεται σε ένα κεντρικό καλώδιο. Αυτό το κεντρικό καλώδιο είναι ο κορμός (backbone ή bus) του δικτύου και είναι γνωστό ως δίαυλος ή αρτηρία. Ένα πακέτο δεδομένων που έχει αφετηρία έναν από τους κόμβους ταξιδεύει και στις δύο κατευθύνσεις και διαδοχικά διέρχεται από όλους τους άλλους κόμβους του διαύλου. Κάθε κόμβος ελέγχει τη διεύθυνση παραλήπτη του πακέτου και αν ταιριάζει με την δική του το αποδέχεται, αλλιώς το αγνοεί. Είναι χαμηλού κόστους και εύκολα στην εγκατάσταση κυρίως για τα μικρά δίκτυα λόγω του μοναδικού κεντρικού καλωδίου. Δεδομένου ότι τα πακέτα διασχίζουν όλο το δίκτυο ανεξάρτητα της θέσης του κόμβου-αποδέκτη ενδέχεται να επιβαρύνουν την συνολική του απόδοση. Ένα ακόμα μειονέκτημα είναι ότι αν προσθέσουμε ή αφαιρέσουμε έναν κόμβο, ολόκληρο δίκτυο τίθεται εκτός λειτουργίας. Το ίδιο συμβαίνει και στην περίπτωση κάποιας βλάβης στο κεντρικό καλώδιο. Κυρίως οι τρεις τελευταίοι λόγοι καθιστούν αυτή την τοπολογία ακατάλληλη για μεγάλα δίκτυα.
Αστέρα.
Στην τοπολογία αστέρα (αγγλ. star topology) κάθε κόμβος (συσκευή) είναι συνδεδεμένος σε ένα "κεντρικό" κόμβο. Σε αυτή την τοπολογία ένα πακέτο δεδομένων που έχει αφετηρία έναν από τους περιφερειακούς κόμβους κατευθύνεται πάντα στον κεντρικό κόμβο ο οποίος το αναμεταδίδει σε όλους τους κόμβους. Οι περιφερειακοί κόμβοι επικοινωνούν μεταξύ τους με αποστολές και λήψεις στον κεντρικό κόμβο. Η αποδοτική λειτουργία του δικτύου εξαρτάται πολύ από τον κεντρικό κόμβο. Αν είναι απλή πλήμνη (hub) το πακέτο που θα παραλάβει από ένα κόμβο θα το στείλει σε όλους τους άλλους κόμβους και τελικά θα παραληφθεί από αυτόν που έχει την διεύθυνση παραλήπτη στο πακέτο ενώ οι άλλοι κόμβοι θα το αγνοήσουν. Όπως και στην "τοπολογία διαύλου" η απόδοση του δικτύου επιβαρύνεται λόγω της μεταφοράς πακέτων σε όλους τους κόμβους. Το δίκτυο γίνεται πιο αποτελεσματικό όταν ο κεντρικός κόμβος είναι μεταγωγέας (switch). Ο μεταγωγέας διαβάζει την διεύθυνση παραλήπτη του πακέτου και το στέλνει αποκλειστικά στον κόμβο-αποδέκτη. Σε αυτή την τοπολογία μπορεί να προστεθεί ή να αφαιρεθεί περιφερειακός κόμβος χωρίς να επηρεαστεί η λειτουργία του υπόλοιπου δικτύου. Ο κεντρικός κόμβος υποστηρίζει περιορισμένο αριθμό συνδέσεων.
Δακτυλίου.
Η τοπολογία δακτυλίου (αγγλ. ring topology) είναι σαν την "τοπολογία διαύλου" (bus) στην οποία όμως τα δύο άκρα ενώνονται σε έναν κλειστό βρόχο. Τα δεδομένα διαδίδονται προς μία κατεύθυνση, αν και υπάρχουν δακτύλιοι διπλής κατεύθυνσης. Όταν ένας κόμβος στέλνει πακέτα δεδομένων σε έναν άλλο, τα πακέτα περνούν από κάθε ενδιάμεσο κόμβο καθώς διατρέχουν τον δακτύλιο μέχρι να φτάσουν στον κόμβο που προορίζονται. Δεδομένου ότι το σήμα στις καλωδιώσεις των δικτύων εξασθενεί με την απόσταση, είναι σημαντικό ότι ο κάθε ενδιάμεσος κόμβος εκτός του ότι ελέγχει τη διεύθυνση του πακέτου για να δει αν είναι ο αποδέκτης, το επαναπροωθεί στον επόμενο κόμβο αφού το ενισχύσει. Δηλαδή εκτελεί την λειτουργία ενός επαναλήπτη (repeater). Γιαυτό το λόγο αυτή η τοπολογία μπορεί να καλύψει μεγάλες αποστάσεις. Όπως και στην τοπολογία διαύλου αν σε κάποιο σημείο του το δίκτυο υποστεί βλάβη, δεν λειτουργεί στο σύνολό του. Πλεονεκτεί της "τοπολογίας αστέρα" στο ότι δεν χρειάζεται τον "κεντρικό" κόμβο.
Μειονέκτημα είναι ότι αν μία από τις συνδέσεις μεταξύ των κόμβων έχει μικρότερη ταχύτητα μεταφοράς δεδομένων καθυστερεί ολόκληρο το δίκτυο.
Κατανεμημένη.
Στην κατανεμημένη τοπολογία (αγγλ. mesh topology) όλοι οι κόμβοι (συσκευές) του δικτύου συνδέονται μεταξύ τους μερικά ή στο σύνολό τους, έτσι ώστε να μην κατατάσσονται σε κάποια από τις προηγούμενες τοπολογίες.
Διακρίνουμε :
Πλήρως κατανεμημένη τοπολογία.
Στην "πλήρως κατανεμημένη τοπολογία" (αγγλ. fully connected topology ή fully connected mesh topology) όλοι οι κόμβοι συνδέονται μεταξύ τους. Ο αριθμός των συνδέσεων ("connections") αυξάνεται τετραγωνικά σε σχέση με τον αριθμό των κόμβων ("nodes").
Δηλαδή formula_1 , που για δίκτυα με πολλούς κόμβους είναι περίπου formula_2. Η τοπολογία αυτή δεν έχει πρακτική εφαρμογή στα μεγάλα δίκτυα.
Μερικώς κατανεμημένη τοπολογία.
Στην "μερικώς κατανεμημένη τοπολογία" (αγγλ. Partially connected mesh topology) κάποιοι κόμβοι έχουν περισσότερες από μια συνδέσεις με τους άλλους κόμβους του δικτύου. Σε μια τέτοια τοπολογία δύο απομακρυσμένοι κόμβοι μπορούν να επικοινωνούν ακολουθώντας μια διαδρομή ενδιάμεσων κόμβων. Επιπλέον μπορούμε να έχουμε πολλές διαφορετικές διαδρομές επικοινωνίας μεταξύ δύο κόμβων. Σε αυτή την περίπτωση αν κάποια από τις συνδέσεις του τεθεί εκτός λειτουργίας ή για κάποιο λόγο μειωθεί ο ρυθμός μετάδοσης, υπάρχει η δυνατότητα εναλλακτικών διαδρομών. Αυτό προϋποθέτει την ύπαρξη κατάλληλων αλγόριθμων που θα καθορίζουν την βέλτιστη διαδρομή δρομολόγησης (routing) ανάλογα με την κάθε περίσταση.
Υβριδικές τοπολογίες.
Οι υβριδικές τοπολογίες συνδυάζουν δύο ή περισσότερες από τις βασικές τοπολογίες με τέτοιο τρόπο ώστε το δίκτυο που προκύπτει να μην κατατάσσεται σε κάποια από αυτές.
Συνηθέστερες υβριδικές τοπολογίες :
Φυσικές και Λογικές Τοπολογίες.
Υπάρχουν δύο βασικές κατηγορίες τοπολογιών δικτύου, φυσικές τοπολογίες και λογικές τοπολογίες.
Φυσική τοπολογία.
Η "φυσική τοπολογία" (αγγλ. physical topology) είναι η διάταξη της καλωδίωσης που χρησιμοποιείται για τη σύνδεση συσκευών μέσα στο χώρο. Αναφέρεται στη διάταξη των καλωδίων, στις θέσεις των κόμβων, στις αποστάσεις που καλύπτουν και στους συνδέσμους μεταξύ των κόμβων και της καλωδίωσης. Αφορά τις δυνατότητες των συσκευών, των μέσων μεταφοράς της πληροφορίας και τον τρόπο σύνδεσής τους στο στο δίκτυο (π.χ. ενσύρματη ή ασύρματη). Η φυσική τοπολογία ενδιαφέρεται για τις αποστάσεις επειδή το σήμα εξασθενεί σε απομακρυσμένες συνδέσεις, οπότε αυξάνονται τα σφάλματα και μειώνεται η ταχύτητα μετάδοσης. Ενδιαφέρεται για την καλύτερη δυνατή διάταξη ώστε να είναι πιο εύκολος ο εντοπισμός και η διόρθωση σφαλμάτων. Έχει να κάνει με το κόστος τής σύνδεσης που μπορεί να είναι καλωδιακή, ασύρματη ή οποιοδήποτε άλλο παρεχόμενο τηλεπικοινωνιακό κύκλωμα.
Λογική τοπολογία.
Η "λογική τοπολογία" ή "τοπολογία σήματος" (αγγλ. Logical topology ή signal topology) άφορά την ηλεκτρονική και προγραμματιστική πραγματοποίηση της επικοινωνίας. Δεν ενδιαφέρεται για την ισχύ του σήματος όταν αυτό διαδίδεται μέσα σε ένα σύστημα. Ενδιαφέρεται για τον τρόπο και την λογική της διάδοσης του σήματος ανεξάρτητα με την φυσική διασύνδεση των συσκευών, και τον τρόπο που περνούν τα δεδομένα από το ένα σημείο του δικτύου στο άλλο, ακόμα και αν αυτό αφορά το εσωτερικό μιας δικτυακής συσκευής. Η διαφορετική χρήση των δύο τοπολογιών έχει σαν αποτέλεσμα πολλές φορές στο ίδιο δίκτυο να διαφέρει η φυσική από την λογική τοπολογία.
Για παράδειγμα ένα δίκτυο συνεστραμμένου ζεύγους Ethernet με μία απλή πλήμνη (hub) ενώ στη φυσική τοπολογία παριστάνεται με αστέρα, στη λογική τοπολογία παριστάνεται σαν δίαυλος (bus). Επίσης ο δακτύλιος με κουπόνι (token ring) της IBM, ενώ στη λογική τοπολογία είναι δακτύλιος στη φυσική τοπολογία παριστάνεται σαν αστέρας.
Κάποιες προγραμματιζόμενες δικτυακές συσκευές, όπως δρομολογητές (routers) και μεταγωγείς (switches), παρέχουν την δυνατότητα της δυναμικής διαμόρφωσης της λογικής τοπολογίας του δικτύου.

</doc>
<doc id="44087" url="https://el.wikipedia.org/wiki?curid=44087" title="Οικογένεια Γκίλμορ">
Οικογένεια Γκίλμορ

Η Οικογένεια Γκίλμορ (Gilmore Girls) ήταν μία εβδομαδιαία ωριαία αμερικανικής παραγωγής κοινωνική χιουμοριστική τηλεοπτική σειρά της Έιμυ Σέρμαν-Παλλαντίνο (Amy Sherman- Palladino) και του άντρα της Ντάνιελ Παλλαντίνο (Daniel Palladino). Προβλήθηκε απο το 2000 ως το 2006 από το αμερικανικό κανάλι "the WB" και από νέο κανάλι "the CW" των Η.Π.Α.προβλήθηκε η τελευταία σεζόν τής σειράς, 2006-2007. Στην Ελλάδα προβλήθηκε απο το Star Channel.Αριθμός σεζόν: 7
Η πολυβραβευμένη τηλεοπτική σειρά περιγράφει την ζωή της Λορελάι Γκίλμορ (Lorelai Victoria Gilmore) (Λόρεν Γκράχαμ) που μεγαλώνει μόνη της την κόρη της Ρόρι Γκίλμορ (Lorelai Leigh "Rory" Gilmore) (Αλέξις Μπλέντελ) στην φανταστική μικρή πόλη Σταρς Χόλοου (Star Hollow) στην πολιτεία Κοννέκτικατ (Connecticut) των Η.Π.Α., περίπου 30 λεπτά μακριά από το Χάρντφορντ της ίδιας πολιτείας

</doc>
<doc id="44103" url="https://el.wikipedia.org/wiki?curid=44103" title="Πάλμενγκαρτεν">
Πάλμενγκαρτεν

Το Πάλμενγκαρτεν (γερμανικά: "Palmengarten") είναι ένας από τους δύο βοτανικούς κήπους της Φραγκφούρτης και βρίσκεται στην περιοχή Westend. Χρηματοδοτήθηκε ιδιαιτέρως και εφαρμόστηκε από τον αρχιτέκτονα Heinrich Siesmayer. Οι εργασίες ολοκληρώθηκαν το 1871. Ο αμερικανικός διασκεδαστής Μπούφαλο Μπιλ διοργάνωσε εδώ ένα Western-Show το 1890.
Τα βοτανικά εκθέματα είναι τοποθετημένα σύμφωνα με την προέλευσή τους στον ελεύθερο χώρο ή στα θερμοκήπια, τα οποία περιέχουν επίσης τις πολυάριθμες τροπικές και υποτροπικές εγκαταστάσεις. Με 29 εκτάρια, είναι ο μεγαλύτερος κήπος του είδους του στη Γερμανία.
Το 1992 τελείωσε η αναδημιουργία του κήπου. Δίπλα στο Πάλμενγκαρτεν είναι ο βοτανικός κήπος της Φραγκφούρτης, ο οποίος ανήκει στο τμήμα της βιολογίας του Πανεπιστημίου Φραγκφούρτης.

</doc>
<doc id="44105" url="https://el.wikipedia.org/wiki?curid=44105" title="Πανσπουδαστικές Κινήσεις Συνεργασίας">
Πανσπουδαστικές Κινήσεις Συνεργασίας



</doc>
<doc id="44107" url="https://el.wikipedia.org/wiki?curid=44107" title="Τοπολογία Δικτύου">
Τοπολογία Δικτύου



</doc>
<doc id="44108" url="https://el.wikipedia.org/wiki?curid=44108" title="Διεθνής Έκθεση Βιβλίου (Φραγκφούρτη)">
Διεθνής Έκθεση Βιβλίου (Φραγκφούρτη)

Η έκθεση βιβλίων της Φραγκφούρτης (γερμανικά: "Frankfurter Buchmesse") είναι η μεγαλύτερη εμπορική έκθεση βιβλίων στον κόσμο, οργανώνεται ετησίως στα μέσα Οκτωβρίου στης εγκαταστάσεις της Messe Frankfurt στη Φραγκφούρτη. Οι αντιπρόσωποι από τους εκδοτικούς οίκους από όλο τον κόσμο έρχονται στην έκθεση βιβλίων προκειμένου να συζητηθούν τα διεθνή δικαιώματα έκδοσης και οι αμοιβές χορήγησης αδειών. 
Η έκθεση οργανώνεται από μια θυγατρική επιχείρηση της γερμανικής ένωσης εκδοτών και βιβλιοπωλών και πραγματοποιείται κάθε Οκτώβριο. 
Συμμετέχουν περίπου 6.700 εκθέτες και έρχονται περισσότερο από 270.000 επισκέπτης στις πέντε ημέρες.
Η έκθεση βιβλίων της Φραγκφούρτης είναι ένα μεγάλο γεγονός μάρκετινγκ για την προώθηση των βιβλίων, αλλά είναι επίσης ένα σημαντικό γεγονός για πώλησης και διαπραγματεύσεις των διεθνών δικαιωμάτων και αδειών. 
Ιστορία.
Η έκθεση βιβλίων της Φραγκφούρτης έχει μια παράδοση πάνω από 500 χρόνων. Σύντομα μετά από τον Γουτεμβέργιο (εφευρέτη της τυπογραφίας), από την πόλη του Μάιντς , η πρώτη έκθεση βιβλίων οργανώθηκε από βιβλιοπώλες. 
Μέχρι το τέλος του 17ου αιώνα, ήταν η σημαντικότερη έκθεση βιβλίων στην Ευρώπη. Μετά από τον 2ο παγκόσμιο πόλεμο, η πρώτη έκθεση βιβλίων πραγματοποιήθηκε πάλι το 1949 στην εκκλησία του Αγ. Παύλου στο κέντρο της πόλης.
Κατά την έκθεση του 1978 ιδρύθηκε και το βραβείο Ντάϊγκραμ, όπου βραβεύεται ο πιο ασυνήθιστος τίτλος βιβλίου.

</doc>
<doc id="44109" url="https://el.wikipedia.org/wiki?curid=44109" title="Κεχριμπάρι">
Κεχριμπάρι

Το κεχριμπάρι (αρχ. ελλ. ἤλεκτρον) είναι απολιθωμένη ρητίνη η οποία χρησιμοποιείται για την κατασκευή διακοσμητικών αντικειμένων. Παρ' όλο που δεν είναι ορυκτό, μερικές φορές θεωρείται και χρησιμοποιείται ως πολύτιμος λίθος. Το μεγαλύτερο μέρος του κεχριμπαριού στον κόσμο είναι ηλικίας 30-90 εκατομμυρίων ετών. Το ημι-απολιθωμένο ρετσίνι ή το σχεδόν απολιθωμένο κεχριμπάρι καλείται κοπάλη. Ορισμένα τεμάχια κεχριμπαριού φέρουν έγκλειστα στο εσωτερικό τους καλοδιατηρημένα έντομα ηλικίας πολλών εκατομμυρίων ετών τα οποία έχουν μεγάλη παλαιοντολογική αξία.
Φυσικές ιδιότητες του κεχριμπαριού.
Το χρώμα,η ζεστασιά και οι ηλεκτρικές του ιδιότητες έχουν χαρίσει στο κεχριμπάρι φήμη προστατευτικής και μαγικής ουσίας. Έτσι δεν εκπλήσσει το γεγονός ότι χιλιάδες χρόνια τώρα καίγεται σαν λιβάνι κατά τη διάρκεια πνευματικών και θρησκευτικών τελετών. Όταν καεί, το κεχριμπάρι απελευθερώνει ευωδιαστό άρωμα πεύκου. Εξαιτίας της οργανικής του φύσης, το χρώμα του κεχριμπαριού συχνά ποικίλλει, ανάλογα με τον τύπο της ξένης ύλης που σκεπάστηκε με τον χυμό μετά από την έκκριση του φυτού: Μπορεί να είναι κίτρινο ή να έχει τον χρυσό τόνο ή το χρώμα του μελιού με το οποίο είμαστε εξοικειωμένοι, αλλά και κόκκινο, μπλε και πράσινο ενώ μπορεί επίσης να είναι αδιαφανές. Το γνήσιο κεχριμπάρι απελευθερώνει μία ευωδία πεύκου όταν τσιμπηθεί με ζεστή βελόνα. Αντίθετα, το πλαστικό θα μυρίσει δυσάρεστα. Το πραγματικό κεχριμπάρι είναι απαλό και ζεστό στο άγγιγμα, σε αντίθεση με το πλαστικό που είναι σκληρό και κρύο.
Χημική σύσταση.
Το κεχριμπάρι δεν είναι ορυκτό. Τα τρία στοιχεία Άνθρακας, Οξυγόνο και υδρογόνο συμμετέχουν στην χημική του σύσταση με τις ακόλουθες αναλογίες:
67-87% Άνθρακας, 15% Οξυγόνο, 8.5-11% Υδρογόνο. Το Θείο απαντά σε μικρότερες ποσότητες, 0.26% ως 0.34%, μαζί με 0.5% ανόργανη ύλη.
Φθορισμός 
Κάποια τεμάχια κεχριμπαριού φθορίζουν. Τα χρώματα που δημιουργούνται από τον φθορισμό είναι το μπλε και το κίτρινο. Γενικά κοιτάσματα με μεγαλύτερη περιεκτικότητα σε θείο εμφανίζουν το φαινόμενο του φθορισμού.
Σκληρότητα.
Στην κλίμακα σκληρότητας Mohs το κεχριμπάρι έχει σκληρότητα 1,5 - 2,5. Αυτή διαφέρει ανάλογα από την προέλευση και τον τύπο του κεχριμπαριού. Η μικρή σκληρότητά του είναι και ο βασικός παράγοντας της δύσκολης συντήρησής του κατά την διάρκεια των χρόνων.
Οπτικές ιδιότητες.
Ο δείκτης διάθλασης το κεχριμπαριού είναι 1,54. Αυτό σημαίνει ότι παραμένει σταθερός άσχετα από τον τύπο και την γεωγραφική του προέλευση. Δηλαδή το κεχριμπάρι αλλάζει την πορεία του φωτός κατά τέτοια γωνία όπως κάνουν και οι κρύσταλλοι των ορυκτών.
Ειδικό βάρος.
Το κεχριμπάρι είναι πολύ ελαφρύ και δίνει την αίσθηση πλαστικού. Οι Έλληνες το αποκαλούσαν ήλεκτρο, εξαιτίας της φωτεινότητας και της λαμπρότητάς του (σύμφωνα με το Λεξικό του Γ. Μπαμπινιώτη). Το πραγματικό κεχριμπάρι επιπλέει σε αλατόνερο (περιεκτικότητας περίπου 2 κουταλιών της σούπας αλάτι ανά κούπα νερού). Αντίθετα, το πλαστικό (σε πολλές μορφές του) και ο βακελίτης βυθίζονται. Το ειδικό βάρος του είναι σχετικά χαμηλό, 1,05 – 1,10. Πρακτικά το κεχριμπάρι επιπλέει σε αλατισμένο νερό. Δεν επιπλέει στην θάλασσα αλλά μπορεί και μετακινείται μίλια ολόκληρα σ’ αυτήν.
Χρώμα.
Εξαιτίας την οργανικής του φύσης, το χρώμα του κεχριμπαριού συχνά ποικίλλει, ανάλογα με τον τύπο της ξένης ύλης που σκεπάστηκε με τον χυμό μετά από την έκκριση του φυτού. Το χρώμα του κεχριμπαριού μπορεί να είναι κίτρινο, ή να έχει τον χρυσό τόνο ή το χρώμα του μελιού (με το οποίο είμαστε πιο εξοικειωμένοι), αλλά και κόκκινο, μπλε και πράσινο και μπορεί επίσης να είναι αδιαφανές
Για το χρώμα του κεχριμπαριού έχουν γραφτεί ολόκληρα βιβλία και sites. Πάντως αυτό περιγράφεται κυρίως με δύο τρόπους: την θολερότητα και την απόχρωση. Το περισσότερο θολό κεχριμπάρι είναι το λεγόμενο άσπρο. Μια ολόκληρη γλώσσα έχει αναπτυχθεί για να περιγράψει την θολερότητα του κεχριμπαριού από το λευκό μέχρι το καθαρό κεχριμπάρι. (βλ. πίνακα)
Ο A. Chetnik, στο βιβλίο του ‘Pocket Dictionary of Polish Amber Varieties’, ονομάζει περισσότερα από ογδόντα είδη και αποχρώσεις κεχριμπαριού. Συχνά η επιφάνεια ενός κομματιού κεχριμπαριού είναι σκουρότερη από το εσωτερικό εξ αιτίας της οξείδωσής της.
Αντίδραση στους διαλύτες.
Μερικοί μελετητές έχουν σημειώσει τις αντιδράσεις του κεχριμπαριού σε οργανικούς διαλύτες. Ο παρακάτω πίνακας είναι αποτέλεσμα της μελέτης των Rice, Fraquet and Bauer. Το κεχριμπάρι διαλύεται στα ακόλουθα:
Συγκεντρώσεις διαλυτών
Γίνεται αντιληπτό ότι, λόγω των διαφορών του κεχριμπαριού, οι αντιδράσεις στους παραπάνω διαλύτες δεν είναι πάντα κοινές.
Παγκόσμια εμφάνιση του κεχριμπαριού.
Το κεχριμπάρι βρίσκεται σε όλο τον κόσμο. Κοιτάσματα του κεχριμπαριού βρίσκονται επίσης και στη βόρεια Ελλάδα.

</doc>
<doc id="44112" url="https://el.wikipedia.org/wiki?curid=44112" title="Ήλεκτρο">
Ήλεκτρο



</doc>
<doc id="44113" url="https://el.wikipedia.org/wiki?curid=44113" title="Ήλεκτρον">
Ήλεκτρον



</doc>
<doc id="44115" url="https://el.wikipedia.org/wiki?curid=44115" title="Μπραζίλια">
Μπραζίλια

&lt;br&gt;
Η Μπραζίλια (πορτογαλικά: "Brasília") είναι η πρωτεύουσα της Βραζιλίας, με πληθυσμό 2.282.049 κατοίκων. Τοποθετημένη στην Ομοσπονδιακή Περιοχή ("Distrito Federal"), η πόλη είναι διάσημη για τη μοντέρνα και τολμηρή αρχιτεκτονική της και την ταχεία ανάπτυξη του πληθυσμού της.
Θέση.
Η Μπραζίλια είναι μια ανεξάρτητη ομοσπονδιακή περιοχή, που δημιουργήθηκε με απόφαση του Προέδρου της Βραζιλίας Ζουσελίνο Κουμπιτσέκ ("Juscelino Kubitschek") μέσα στην πολιτεία του Γοϊάς. Η περιοχή οριοθετείται από τον ποταμό Πρέτο στην ανατολή και από τον ποταμό Ντεσκομπέρτο στη δύση.
Η Μπραζίλια είναι τοποθετημένη στο "Κεντρικό Πλάναλτο", ένα υψηλό οροπέδιο 1000 μέτρα. Απέχει 207 χιλιόμετρα από την Γκοϊάνια,1.531 χιλιόμετρα από το Σαλβαδόρ, 930 χιλιόμετρα από το Ρίο ντε Τζανέιρο, 716 χιλιόμετρα από το Μπέλο Οριζόντε και 1.015 χιλιόμετρα από το Σάο Πάολο.
Ιστορία.
Το σχέδιο πόλης σχεδιάστηκε από τον Λούσιο Κόστα και όλα τα σημαντικότερα κτήρια από τον Όσκαρ Νίεμαϊερ. Η πόλη χτίστηκε με κολοσσιαίο κόστος μέσα σε 41 μήνες, από το 1956 μέχρι τις 21 Απριλίου του 1960 οπότε και εγκαινιάστηκε. Αποκύημα ενός ψυχρού φορμαλισμού που βύθισε σε κρίση ολόκληρη τη σύγχρονη αρχιτεκτονική, η Μπραζίλια εντυπωσίασε ωστόσο το πλήθος με τους δίδυμους πύργους της γραμματείας του κοινοβουλίου ή το προεδρικό "Ανάκτορο της Αυγής" -που κάποιοι αποκάλεσαν "Καρδιογράφημα του αρχιτέκτονα Νίεμαϊερ". Το 2001 εγκαινιάστηκε το Μετρό Μπραζίλιας. Σήμερα το κέντρο της πόλης είναι μέρος της παγκόσμιας κληρονομιάς της UNESCO.

</doc>
<doc id="44117" url="https://el.wikipedia.org/wiki?curid=44117" title="Σλοβάκικα">
Σλοβάκικα



</doc>
<doc id="44119" url="https://el.wikipedia.org/wiki?curid=44119" title="Λομέ">
Λομέ

Η Λομέ (γαλλικά: "Lomé") είναι η πρωτεύουσα του Τόγκο. Ο κατ' εκτίμηση πληθυσμός της είναι 700.000 (1998). Τοποθετημένη στον κόλπο της Γουϊνέας, είναι το διοικητικό και βιομηχανικό κέντρο της χώρας. Η πόλη εξάγει καφέ, κακάο και καρύδες.
Η πόλη βρίσκεται στην περιφέρεια Μαριτίμ.

</doc>
<doc id="44120" url="https://el.wikipedia.org/wiki?curid=44120" title="Κατάλογος πόλεων του Αζερμπαϊτζάν">
Κατάλογος πόλεων του Αζερμπαϊτζάν

Αυτός είναι ο κατάλογος πόλεων του Αζερμπαϊτζάν. Το Αζερμπαϊτζάν είναι μια χώρα στην περιοχή του Νότιου Καυκάσου, στο σταυροδρόμι μεταξύ της Νοτιοδυτικής Ασίας και Νοτιοανατολικής Ευρώπης. Συνολικά, το Αζερμπαϊτζάν έχει 77 πόλεις (συμπεριλαμβάνονται 12 πόλεις εθνικού επιπέδου, οι οποίες ανήκουν σε ξεχωριστή επαρχία), 64 μικρότερες πόλεις τάξης ραγιόν (υποδιαίρεση των επαρχιών), και μια πόλη με ειδικό νομικό καθεστώς. Ακολουθούνται από 257 οικισμούς αστικού τύπου και 4.620 χωριά.
Πόλεις στο Αζερμπαϊτζάν.
Στο Αζερμπαϊτζάν 77 οικισμοί αποτελούν πόλεις (, σαχάρ). Αυτές είναι οι παρακάτω:
Πολυπληθέστερες πόλεις.
Κατάλογος των δέκα μεγαλύτερων πόλεων, συμπεριλαμβανομένου του Μπακού, ταξινομημένες σύμφωνα με τον αστικό πληθυσμό του 2018.

</doc>
<doc id="44121" url="https://el.wikipedia.org/wiki?curid=44121" title="Μυγοσκοτώστρα">
Μυγοσκοτώστρα

Η μυγοσκοτώστρα είναι ένα εργαλείο το οποίο χρησιμεύει για να σκοτώνει κανείς ενοχλητικά έντομα. Συνήθως χρησιμοποιείται για τις μύγες, από τις οποίες πήρε και το όνομά της. Αποτελείται από ένα επίμηκες κομμάτι, στην άκρη του οποίου είναι στερεωμένο ένα σχετικά ελαφρύ και εύκαμπτο τετράγωνο, κυκλικό ή παραλληλόγραμμο φύλλο. Για την αποτελεσματική χρήση του χρειάζεται να αναπτύξει κανείς ιδιαίτερη τεχνική, η οποία βασίζεται στην απότομη αύξηση της ταχύτητας της μυγοσκοτώστρας, έτσι ώστε να μην προλάβει να αντιδράσει το έντομο-στόχος της.
Η μυγοσκοτώστρα έχει διαφορετική χρήση από παρόμοια αντικείμενα (μυγοδιώχτες) με κύρια χρήση την απομάκρυνση (και όχι το σκότωμα) ενοχλητικών εντόμων.
Ιστορία.
Ως εφευρέτης της μυγοσκοτώστρας περίπου με την σημερινή της μορφή αναφέρεται ο Αμερικανός Ρόμπερτ Ρ. Μοντγκόμερι (άγνωστο πότε γεννήθηκε και πέθανε), το 1900. Μέχρι τότε, χρησιμοποιούσαν διπλωμένες εφημερίδες για να σκοτώνουν τις μύγες.
Ο Μοντγκόμερι πούλησε την εφεύρεσή του (δίπλωμα ευρεσιτεχνίας) στον Τζον . Μπένετ, ο οποίος τελειοποίησε το σχέδιο του Μοντγκόμερι.

</doc>
<doc id="44122" url="https://el.wikipedia.org/wiki?curid=44122" title="Nuffield Organisation">
Nuffield Organisation

Η Nuffield Organisation ήταν αυτοκινητοβιομηχανία της Μεγάλης Βρετανίας.
Ιστορία.
Το όνομά της προήλθε από τον ιδρυτή της, τον William Morris (Ουίλιαμ Μόρις), 1ο Κόμη του Nuffield. Ιδρύθηκε το 1938 μετά τη συγχώνευση της Morris (που είχε ήδη αποκτήσει την Wolseley Motors το 1927) με τις MG και Riley. Στην ιεραρχία της εταιρείας βρισκόταν και ο Leonard Lord (Λέοναρντ Λορντ), ο οποίος μετά από προσωπική διαμάχη με τον Morris αποχώρησε και κατέλαβε υψηλή θέση στην αιώνια αντίπαλο της Morris Motor Company, την Austin, της οποίας διευθυντής ήταν τότε ο ιδρυτής της, Herbert Austin (Χέρμπερτ Ώστιν). Μετά την αποχώρηση του Austin ο Lord ανέλαβε τα ηνία της Austin Motors και έπειτα ακολούθησε ο Δεύτερος Παγκόσμιος Πόλεμος.
Κατά τη διάρκεια του Β' Π.Π. η Nuffield συμμετείχε στην παραγωγή πολεμικού υλικού. Μεταξύ των προϊόντων της ήταν και ο κινητήρας Liberty L-12 για χρήση σε βρετανικά τανκ της εποχής. Το 1939 μια από τις θυγατρικές της είχε τη δυνατότητα να εμπλακεί στην παραγωγή του τεθωρακισμένου Covenanter, αλλά προτίμησε να εξελίξει τη δική της εκδοχή πάνω στο σχέδιο, το οποίο κατέληξε να είναι το τεθωρακισμένο Crusader. Ακολούθησε το τεθωρακισμένο Cavalier που χρησιμοποιούσε τον ίδιο κινητήρα Liberty.
Παράλληλα, τα επιβατικά οχήματα της Morris χρησιμοποιήθηκαν ως πολεμικά οχήματα, μεταξύ αυτών το Morris C8.
Με το τέλος του Β' Π.Π. η παραγωγή επιβατικών αυτοκινήτων άρχισε και πάλι. Αμέσως ο William Morris αποφάσισε να αποσυρθεί και ακολούθησε η εξαγορά της εταιρείας του από την Austin του Leonard Lord. Με την εξαγορά αυτή δημιουργήθηκε η 4η μεγαλύτερη αυτοκινητοβιομηχανία του κόσμου, η British Motor Corporation (BMC - Μπρίτις Μότορ) το 1952.

</doc>
<doc id="44124" url="https://el.wikipedia.org/wiki?curid=44124" title="Κοκορέτσι">
Κοκορέτσι

Το κοκορέτσι είναι ψητό φαγητό από εντόσθια ζώων που συναντάται στις κουζίνες της Ελλάδας, των Βαλκανίων, της Τουρκίας και του Αζερμπαϊτζάν. Συνήθως σερβίρεται ως ορεκτικό, κομμένο σε φέτες. Παρασκευάζεται όλο το χρόνο, αλλά συνηθίζεται ιδιαίτερα στο τραπέζι του Πάσχα. Γνωστό στους βυζαντινούς σαν 
χορδαί, ή χορδία ή πλεκτή όπου παρασκευαζόταν με τον ίδιο τρόπο και υλικά.
Ονομασία.
Μία εκδοχή είναι ότι προέρχεται από την αλβανική λέξη "kukurec". 
Σύμφωνα με μια άλλη ερμηνεία, η λέξη "κοκορέτσι" προέρχεται από τη ρουμάνικη "κουκουρέτσου" (ελλ. "αδράχτι"). Το "κουκουρέτσου" οι Σλάβοι το μετέτρεψαν σε "κουκουρούζα", και ονόμασαν έτσι το καλαμπόκι. Έτσι ο οβελίας, πάνω στον οποίο είναι περασμένα τα κομμάτια από εντόσθια τυλιγμένα με έντερα, πήρε το όνομα "κοκορέτσι".
Παρασκευή.
Υπάρχουν πολλοί τρόποι παρασκευής του κοκορετσιού, ένας από τους οποίους περιγράφεται εδώ.
Τα εντόσθια είναι κυρίως έντερα, συκωταριές και γλυκάδια. Τα πλυμένα έντερα φυλάσσονται για λίγες ώρες σε δοχείο με νερό να τα καλύπτει, μαζί με κομμένα λεμόνια που εξαφανίζουν την έντονη μυρωδιά. Τα κομμάτια κρέατος (συκώτι, γλυκάδι, πνευμόνι) κόβονται σε μέτρια κομμάτια και τους προστίθεται αλατοπίπερο και άλλα μπαχαρικά, όπως ρίγανη, κύμινο κ.α.
Στην συνέχεια τα κομμάτια περνιούνται εναλλάξ στη σούβλα και τυλίγονται με τη "μπόλια" (το έντερο). Κατόπιν γίνεται ένας κόμπος με τα έντερα, στην άκρη της τυλιγμένης συκωταριάς και το κοκορέτσι τυλίγεται με τις "αρμαθιές" (τα εντεράκια). Τα έντερα πρέπει να είναι αρκετά ούτως ώστε να καλύψουν καλά όλο το κοκορέτσι, για να ψηθεί χωρίς να χάσει τους χυμούς του.
Ο χρόνος ψησίματος εξαρτάται από τη φωτιά και από το πάχος του κοκορετσιού. Συνήθως χρειάζεται γύρω στις 2 ώρες. Σύμφωνα με κάποιες συνταγές, το κοκορέτσι πρέπει να ετοιμάζεται από το πρωί της προηγούμενης μέρας και να παραμένει όρθιο στη σούβλα μέχρι να ψηθεί.
Το κοκορέτσι εκτός από τη σούβλα, μπορεί να ψηθεί και στο φούρνο.
Υγιεινή.
Καθαρισμός των εντέρων.
Για να μην υπάρχει κίνδυνος από την κατανάλωσή του, τα έντερα που περιλαμβάνει το κοκορέτσι πρέπει να γυρίζονται μέσα-έξω και να πλένονται πολύ καλά. Το γύρισμα των εντέρων επιτυγχάνεται με βελόνα πλεξίματος ή μολύβι, ενώ άλλοι συνιστούν για καλό πλύσιμο να εφαρμόζεται η μία άκρη από τα έντερα στη βρύση.
Απαγόρευση από την Ευρωπαϊκή Ένωση.
Με αφορμή τα κρούσματα της νόσου Κρόιτσφελντ-Γιάκομπ και τη σύνδεσή τους με τη νόσο των τρελών αγελάδων, η Ευρωπαϊκή Επιτροπή πρότεινε την απαγόρευση της κατανάλωσης ορισμένων οργάνων αιγοπροβάτων και βοοειδών (όπως η σπλήνα, τα μυαλά και τα κεφαλάκια) από ζώα άνω των 12 μηνών. Η απαγόρευση αυτή περιλαμβάνει και το κοκορέτσι. Ούτε το Συμβούλιο Υπουργών Γεωργίας, στο οποίο παραπέμφθηκε το θέμα και συνεδρίασε στις 20 Ιουνίου, κατάφερε να καταλήξει σε απόφαση και, έτσι, η πρόταση της απαγόρευσης επεστράφη στην Κομισιόν, που είναι η αρμόδια να νομοθετήσει.
Αν και από τους υπουργούς Γεωργίας, κατά της απαγόρευσης ψήφισαν ο Έλληνας, ο Φινλανδός, ο Ισπανός και ο Αυστριακός, ενώ απείχε ο Γερμανός, η απαγόρευση εμπορίας των οργάνων «υψηλού κινδύνου» από βοοειδή και αιγοπρόβατα ισχύει από την 1 Οκτωβρίου 2000.
Η ελληνική αντίδραση στην απαγόρευση.
Η πρόεδρος του Ενιαίου Φορέα Ελέχου Τροφίμων, Χριστίνα Παπανικολάου, και ο Θ. Σκλαβιάδης, αναπληρωτής καθηγητής Φαρμακευτικής του Αριστοτέλειου Πανεπιστήμιου Θεσσαλονίκης και μέλος της Συμβουλευτικής Επιτροπής για τις Λοιμώξεις και τα Παρασιτικά Νοσήματα του Υπουργείο Γεωργίας αντέδρασαν στην παραπάνω απαγόρευση, κυρίως με την μορφή αμφισβήτησης λόγω έλλειψης στοιχείων και επισήμανση ορισμένων εξαιρέσεων.
Ο Θεόδωρος Σκλαβιάδης δήλωσε ότι δεν υπάρχει επιβεβαιωμένο κρούσμα της ασθένειας σε άνθρωπο, το οποίο να προέρχεται από αιγοπρόβατα. Πρόσθεσε όμως ότι οι αρμόδιοι φορείς δεν είναι ακόμη σε θέση να αποκλείσουν τίποτα.
Η Χριστίνα Παπανικολάου δήλωσε ότι ιατρικώς και προληπτικώς δεν είναι κακό να τρώει κανείς εντόσθια αιγοπροβάτων μία φορά τον χρόνο, αφού η επικινδυνότητα είναι σε τέτοια περίπτωση πολύ μικρή. Επισήμανε επίσης ότι η συστηματική κατανάλωση δεν είναι ό,τι το καλύτερο. Και αυτό διότι νεότερες μελέτες έχουν δείξει πως μία από τις θέσεις πρώτης εντοπίσεως των prion είναι οι επονομαζόμενες πλάκες Payer στο λεπτό έντερο των ζώων, όπως είπε.
Στην ελληνική αγορά κατά κανόνα καταναλώνονται εντόσθια από αιγοπρόβατα γάλακτος. Όπως επισημαίνει ωστόσο η Χριστίνα Παπανικολάου, και σε αυτή την περίπτωση δεν επιτρέπεται η κατανάλωση του σπλήνα, αφού σ' αυτόν παρατηρείται πρώιμος εντοπισμός των prion.

</doc>
<doc id="44125" url="https://el.wikipedia.org/wiki?curid=44125" title="Δερβένι Κορινθίας">
Δερβένι Κορινθίας

Το Δερβένι είναι παραθαλάσσιο χωριό - κωμόπολη του νομού Κορινθίας με 1.514 κατοίκους, στα σύνορα με την Αχαΐα. Κατά την περίοδο 1998 - 2010 αποτέλεσε την έδρα του καποδιστριακού δήμου Ευρωστίνης. Σήμερα συνιστά δημοτικό διαμέρισμα του καλλικρατικού δήμου Ξυλοκάστρου - Ευρωστίνης. Βρίσκεται 56 χιλιόμετρα δυτικά της Κορίνθου και 75 χιλιόμετρα ανατολικά της Πάτρας, ενώ απέχει 141 χιλιόμετρα από την Αθήνα. Αποτελεί το επίνειο για τα μεσόγεια και ορεινά χωριά της Ευρωστίνης και του Φενεού.
Ιστορία.
Το όνομά του το πήρε από τη στενότητα της θέσεώς του ανάμεσα στο βουνό και την θάλασσα. Η λέξη (derven σημαίνει "στενό πέρασμα") είναι τούρκικη, αλλά έχει πολιτογραφηθεί και προσαρμοστεί στο τυπικό της νεοελληνικής. Το Δερβένι ιδρύθηκε από Ζαχολίτες έποικους, οι οποίοι ασχολούνταν με το εμπόριο σταφίδας. Στην εμπορική ακμή του Δερβενίου, από τα μέσα του 19ου αιώνα μέχρι τα μέσα του 20ού, εκατοντάδες εργάτες δούλευαν σε συσκευαστήρια κορινθιακής σταφίδας, η οποία φορτωνόταν από το λιμάνι του Δερβενίου σε μεγάλα εμπορικά πλοία και πωλείτο στις αγορές της Ευρώπης. Σήμερα το Δερβένι είναι κέντρο παραγωγής λεμονιών. 
Τα περισσότερα σπίτια είναι διατεταγμένα εκατέρωθεν της παλαιάς εθνικής οδού Κορίνθου - Πατρών, παράλληλα προς την οποία βαίνει επίσης η σιδηροδρομική γραμμή, αλλά και η νέα εθνική οδός Αθηνών - Πατρών, αγγίζοντας σε πολλά σημεία τους καταπράσινους από φυσική βλάστηση και καλλιέργειες λόφους. Ο επισκέπτης εύκολα διακρίνει τα πολλά διώροφα παραδοσιακά οικήματα, με κύριο υλικό την πέτρα, το ξύλο και το κεραμίδι.
Το Δερβένι είναι πατρίδα του βουλευτή και υπουργού Κωνσταντίνου Αδαμόπουλου, του Ακαδημαϊκού νομοθέτη Γεωργίου Μπαλή, του ποιητή Ρώμου Φιλύρα, του Προέδρου του Αρείου Πάγου Κωνσταντίνου Καυκά, του πτεράρχου και αρχηγού ΓΕΕΘΑ Νικολάου Κουρή, του στρατηγού Σπυρίδωνα Βυζά, των Προέδρων του Συμβουλίου της Επικρατείας Χρήστου Γεραρή και Αθανασίου Ράντου.
Περιγραφή.
Το Δερβένι αποτελεί το διοικητικό και εμπορικό κέντρο της περιοχής, με όλα τα αναγκαία για τη σύγχρονη ζωή καταστήματα, υπηρεσίες, σχολεία. Αξιόλογα σύγχρονα κτίσματα είναι: το Δημοτικό Μέγαρο, ο ναός του Αγίου Ιωάννη και το παρακείμενο πνευματικό του κέντρο, το Πανταζοπούλειο πολιτιστικό κέντρο, η μεγάλη πλατεία με τα έναντι αυτής σχολεία, το Ειρηνοδικείο (δεν χρησιμοποιείται πλέον λόγω συγχώνευσης με το Ειρηνοδικείο Ξυλοκάστρου) και το τουριστικό περίπτερο, ο σταθμός του ΟΣΕ, η μικρότερη πλατεία Κωνσταντίνου Αδαμόπουλου και τέλος η θαυμάσια μαρίνα, στα Μαύρα Λιθάρια, δίπλα στο αρχαίο λιμάνι.
Η οικονομική κρίση καθώς και το σχέδιο Καλλικράτης συνέβαλλαν καταλυτικά ώστε οι υπηρεσίες που βρίσκονται στο Δερβένι να μειωθούν δραστικά. Πλέον έχουν απομείνει οι εξής: δασονομείο, αγροτικό ιατρείο, ΕΛΤΑ, Τράπεζα Πειραιώς και αυτόματο μηχάνημα της Εθνικής Τράπεζας. Εδώ εδρεύει και η ποδοσφαιρική ομάδα του Αστέρα Δερβενίου που είναι σήμερα η μοναδική ομάδα της Κορινθίας η οποία διαθέτει ιδιόκτητο γήπεδο. 

</doc>
<doc id="44128" url="https://el.wikipedia.org/wiki?curid=44128" title="Πατριάρχης Κωνσταντίνος ΣΤ΄">
Πατριάρχης Κωνσταντίνος ΣΤ΄

Ο Κωνσταντίνος ΣΤ΄ (κατά κόσμον Αράμπογλου ή Καρατζόπουλος, 1859 - 28 Νοεμβρίου 1930) ήταν Οικουμενικός Πατριάρχης Κωνσταντινουπόλεως από τις 17 Δεκεμβρίου 1924 ως τις 22 Μαΐου 1925, οπότε και παραιτήθηκε. Στην ουσία όμως έμεινε στο θρόνο 43 ημέρες, μέχρι τις 30 Ιανουαρίου 1925, οπότε απελάθηκε από την Τουρκία. 
Η ζωή του.
Γεννήθηκε το 1859 στη Συγή Προύσης. Σπούδασε στη Θεολογική Σχολή της Χάλκης. Το 1896 εξελέγη επίσκοπος Ροδοστόλου, υπαγόμενος στη Μητρόπολη Αδριανουπόλεως. Το 1899 εξελέγη μητροπολίτης Βελλάς και Κονίτσης. Το 1906 μετατέθηκε στη Μητρόπολη Τραπεζούντος, το 1913 στη Μητρόπολη Κυζίκου, το 1922 στη Μητρόπολη Προύσης και το 1924 στη Μητρόπολη Δέρκων.
Πατριαρχία και απέλαση.
Μετά τον θάνατο του Πατριάρχη Γρηγορίου Ζ΄, ο τότε Μητροπολίτης Δέρκων ήταν ο πλέον δημοφιλής ιεράρχης και θεωρήθηκε κατάλληλος να εξομαλύνει την Μεταλωζάννεια κατάσταση. Έτσι, στις 17 Δεκεμβρίου 1924 εξελέγη Οικουμενικός Πατριάρχης και ενθρονίστηκε αυθημερόν. Σύμφωνα όμως με τη συμφωνία ανταλλαγής των πληθυσμών, οι τουρκικές αρχές του είχαν ήδη τονίσει από την παραμονή της εκλογής ότι τον θεωρούσαν «ανταλλάξιμο», καθώς είχε εγκατασταθεί στην Κωνσταντινούπολη μετά το 1918. Ο ίδιος, ως Μητροπολίτης Δέρκων, επιχειρηματολογούσε ότι, αφού το Πατριαρχείο είχε εξαιρεθεί ρητώς της ανταλλαγής, η εξαίρεση δεν αφορούσε το κτιριακό του συγκρότημα αλλά και τα φυσικά πρόσωπα που το συναποτελούσαν ως νομικό πρόσωπο. Κατόπιν ανεπιτυχών διπλωματικών παρεμβάσεων, ο εκλεγείς Πατριάρχης απελάθηκε σιδηροδρομικώς στις 30 Ιανουαρίου 1925 από την Κωνσταντινούπολη.
Η Κυβέρνηση Μιχαλακόπουλου προέβη σε έντονα διπλωματικά διαβήματα και, φοβούμενη όξυνση της κατάστασης, του σύστησε να αποσυρθεί στο Άγιο Όρος. Αυτός όμως μετέβη αρχικά στη Θεσσαλονίκη, όπου τον υποδέχτηκαν 30.000 συγκεντρωμένοι. Από την Θεσσαλονίκη προέβη σε ανεπιτυχή διαβήματα προς την Κοινωνία των Εθνών για να του επιτραπεί η επιστροφή. Παράλληλα, η απέλασή του όξυνε τα πνεύματα και στην Αθήνα, σε βαθμό που στρατιωτικοί κύκλοι με επικεφαλής τον Θεόδωρο Πάγκαλο να ζητούν επανάληψη των εχθροπραξιών με την Τουρκία λόγω μη τήρησης της συμφωνίας ανταλλαγής. Η Ελληνική Κυβέρνηση επιχείρησε να διεθνοποιήσει το ζήτημα, προσφεύγοντας στην Κοινωνία των Εθνών, ζητώντας και την συνδρομή ξένων Κυβερνήσεων και του πρώην πρωθυπουργού, Ελευθέριου Βενιζέλου. Αυτός στάθηκε μεν στο πλευρό της Κυβέρνησης, αρνήθηκε όμως να εκπροσωπήσει για το θέμα αυτό την χώρα στη Γενεύη, καθώς διαφωνούσε με την πράξη της Συνόδου του Πατριαρχείου να επιμείνει στην εκλογή ανταλλαξίμου ως Πατριάρχη. Στις 4 Φεβρουαρίου 1925 η Τουρκική Εθνοσυνέλευση επικύρωσε την απέλαση και στις 11 Φεβρουαρίου η Ελλάδα προσέφυγε στην Κοινωνία των Εθνών.
Αφού η Τουρκία αποδέχτηκε να αποσύρει τους φακέλους των υπολοίπων ανταλλάξιμων Μητροπολιτών, απέσυρε και η Ελλάδα την προσφυγή της στην ΚτΕ και προέτρεψε τον Πατριάρχη Κωνσταντίνο να παραιτηθεί, διαβεβαιώνοντάς τον ότι θα του εξασφαλιστεί επίπεδο διαβίωσης ανάλογο του αξιώματός του. Τελικά, ο Κωνσταντίνος υπέβαλε την παραίτησή του στις 22 Μαΐου 1925. Κατόπιν πήγε για κάποιο διάστημα στη Χαλκίδα, ως φιλοξενούμενος της εκεί Μητροπόλεως Χαλκίδος. Τέλος, εγκαταστάθηκε οριστικά στη Νέα Φιλαδέλφεια της Αττικής, σε σπίτι που του παραχωρήθηκε από την Ελληνική Κυβέρνηση. 
Πέθανε στις 28 Νοεμβρίου 1930 και ετάφη στο Πρώτο Νεκροταφείο Αθηνών. Το 2011 τα οστά του μεταφέρθηκαν στην Κωνσταντινούπολη και στις 6 Μαρτίου 2011 ενταφιάστηκαν κοντά στους τάφους των Πατριαρχών στη Ζωοδόχο Πηγή τη Μπαλουκλιώτισσα.

</doc>
<doc id="44131" url="https://el.wikipedia.org/wiki?curid=44131" title="Ατριχόρνις">
Ατριχόρνις

Οι ατριχόρνιθες είναι ομάδα πτηνών του Νέου Κόσμου που είναι γνωστά για την ικανότητά τους να μιμούνται τις φωνές άλλων πουλιών. Ανήκουν στην οικογένεια των Μιμίδων ("Mimidae") και εμφανίζοται σε 17 είδη, χωρισμένα σε 4γένη.
Τα περισσότερα είδη είναι τροπικά, αλλά ο ατριχόρνις ο βόρειος απαντάται στις ΗΠΑ και στον Καναδά. Γενετικοί έλεγχοι έχουν δείξει ότι οι ατριχόρνιθες είναι στενοί συγγενείς με τα ψαρόνια. 
Η λέξη «Melanotis» προέρχεται από τις ρίζες από την αρχαία ελληνική "μελαν/ό" και "-ὠτ" "αυτί" 

</doc>
<doc id="44141" url="https://el.wikipedia.org/wiki?curid=44141" title="Πολέμου κίνδυνος">
Πολέμου κίνδυνος

Ο όρος αυτός που απαντάται κυρίως στο πληθυντικό Πολέμου κίνδυνοι (war risks) αποτελεί σημαντικό όρο τόσο στα ναυλοσύμφωνα όσο και στη θαλάσσια ασφάλιση.
Ως όρος των ναυλοσυμφώνων περιλαμβάνει πρώτα την "γενική ρήτρα πολέμου" και κατά δεύτερο προσδιορίζει σε τι ενέργειες θα προβεί το πλοίο σε καιρό πολέμου ή βρεθεί σε εμπόλεμη περιοχή και δεν έχει λάβει σαφείς εντολές των συμβαλλομένων.
Ως όρος στη θαλάσσια ασφάλιση αποτελεί ιδιαίτερη κάλυψη κινδύνου κατά περίπτωση (σε εμπόλεμη θαλάσσια περιοχή, αποκλεισμού λιμένος κλπ.) επεκτεινόμενη τόσο επί του πλοίου, και του φορτίου όσο και επί του ναύλου.

</doc>
<doc id="44143" url="https://el.wikipedia.org/wiki?curid=44143" title="Ροπή">
Ροπή

Ροπή δυνάμεως ως προς σημείο είναι το διανυσματικό φυσικό μέγεθος που έχει μέτρο ίσο προς το γινόμενο της δύναμης επί την (κάθετη) απόσταση της δύναμης από το σημείο. Κατά όμοιο τρόπο ροπή δυνάμεως ως προς άξονα είναι το διανυσματικό μέγεθος που έχει ως μέτρο το γινόμενο της δύναμης επί την (κάθετη) απόσταση της δύναμης από τον άξονα, και φορέα τον άξονα. Στην ουσία πρόκειται για ένα ψευδοδιάνυσμα που περιγράφει την ύπαρξη ή δημιουργία ζεύγους δυνάμεων. Η ροπή εκφράζεται σε newton επί μέτρα. Τα συνήθη σύμβολα που χρησιμοποιούνται για την αναπαράσταση της ροπής είναι το ελληνικό πεζό τ στη Φυσική (αγγλικά torque: ροπή περιστροφής), το Μ στη Μηχανική (moment: ροπή σημείων), και το λατινικό G.
Για παράδειγμα όταν σπρώχνεται μια τεράστια καγκελόπορτα ασκείται σ' αυτή μια δύναμη σε κάποια απόσταση από τον άξονα περιστροφής της (ζεύγος δυνάμεων με το σημείο αντίδρασης/στήριξης, τον μεντεσέ). Έτσι η ασκούμενη δύναμη περιστρέφει την καγκελόπορτα και την κλείνει ή την ανοίγει. Η επίδραση είναι περισσότερο έντονη όσο πιο μακριά από τον άξονα περιστροφής βρίσκεται το σημείο εφαρμογής της δύναμης, και όσο πιο κάθετη είναι η δύναμη στην καγκελόπορτα.
Παρακάτω παρατίθενται μερικά από τα βασικά χαρακτηριστικά της ροπής:
Η ροπή ορίζεται από τη (διανυσματική) σχέση
όπου formula_4 η απόσταση από το εξεταζόμενο σημείο του σημείου εφαρμογής της δύναμης, και formula_8 η ασκούμενη δύναμη. Η φυσική σημασία της σχέσης formula_9 είναι ότι ως ψευδοδιεύθυνση της ασκούμενης ροπής θεωρούμε εκείνη που είναι κάθετη στο επίπεδο που ορίζουν τα διανύσματα formula_4 και formula_8, όπως ορίζει ο κανόνας του δεξιού χεριού.Σε σταθερό άξονα η περιστροφή (το ορατό αποτέλεσμα/torque) είναι η προβολή του διανύσματος της ροπής (moment) στον άξονα περιστροφής.
Ανάλογα με τον τρόπο που ορίζεται η δύναμη από τον 2ο Νόμο του Νεύτωνα, ορίζεται και η ροπή:
όπου formula_13 η ροπή αδράνειας του περιστρεφόμενου σώματος και formula_14 το διάνυσμα της γωνιακής επιτάχυνσης.
Η ροπή στη θεωρητική μηχανική.
Ας υποθέσουμε ότι έχουμε κάποιο σώμα μάζας Μ, το οποίο περιστρέφεται με σταθερή γωνιακή ταχύτητα ω γύρω από έναν δεδομένο άξονα. Αν θεωρήσουμε ότι το σώμα μάζας Μ είναι ένα τέλειο, ασυμπίεστο στερεό, τότε μπορούμε να φανταστούμε ότι το σώμα αυτό αποτελείται από Ν «σωματίδια» μάζας mi για το i-οστό σωματίδιο, τα οποία περιστρέφονται όλα με την ίδια γωνιακή ταχύτητα ω, ενώ η απόσταση κάθε σωματιδίου από τον άξονα περιστροφής, formula_15, θα είναι πάντοτε σταθερή. Είναι βολικό για την παρακάτω ανάλυση να επιλέξουμε το σύστημα συντεταγμένων μας έτσι ώστε η αρχή των αξόνων να βρίσκεται πάνω στον άξονα περιστροφής και η διεύθυνση του άξονα να συμπίπτει με τον άξονα των z.
Η συνολική στροφορμή, L, του συστήματος των Ν σωματιδίων θα ισούται με:
Όμως, η ταχύτητα του i-οστού σωματιδίου ισούται με το εξωτερικό γινόμενο ω×ri. Συνεπώς,
Όπως ακριβώς ορίζεται η δύναμη στην περίπτωση των σημειακών μαζών ή των μεταφορικών κινήσεων ως ο ρυθμός μεταβολής, έτσι στις περιπτώσεις των στερεών σωμάτων η ροπή ορίζεται ως ο ρυθμός μεταβολής της στροφορμής. Δεδομένου λοιπόν ότι η κατανομή μάζας του στερεού παραμένει σταθερή,
Ο παραπάνω ορισμός είναι τελείως ανάλογος με τον ορισμό που δόθηκε αρχικά. Αυτό γίνεται κατανοητό αν αναγνωρίσουμε ότι η στροφορμή ορίζεται βάσει της σχέσης L=r×p. Συνεπώς,

</doc>
<doc id="44145" url="https://el.wikipedia.org/wiki?curid=44145" title="Βίδρα ευρωπαϊκή">
Βίδρα ευρωπαϊκή



</doc>
<doc id="44146" url="https://el.wikipedia.org/wiki?curid=44146" title="Standard Motor Company">
Standard Motor Company

Η Standard Motor Company (SMC - Στάνταρτ Μότορς) ήταν μια βρετανική αυτοκινητοβιομηχανία που ιδρύθηκε στο Κόβεντρι το 1903.
Ιστορία.
1903-1914.
Ιδρύθηκε από τον Reginald Walter Maudslay (Ρέτζιναλντ Ουώλτερ Μοντσλέι) ως ένα μικρό εργαστάσιο στη Much Park Street του Κόβεντρι. Αρχικά είχε μόλις επτά εργαζόμενους που ανέλαβαν την παραγωγή του πρώτου αυτοκινήτου της εταιρείας, που διέθετε κινητήρα με μόνο 1 κύλινδρο, κιβώτιο ταχυτήτων τριών σχέσεων και μετάδοση της κίνησης στους πίσω τροχούς. Πολύ σύντομα αντικαταστάθηκε από ένα μοντέλο με κινητήρα δύο κυλίνδρων και ακολούθησαν εκδόσεις με τρεις και τέσσερις κυλίνδρους, ενώ το 1906 εμφανίστηκε και κινητήρας με 6 κυλίνδρους. Εκτός από την διάθεση στην αγορά έτοιμων αμαξωμάτων, η εταιρεία έγινε κερδοφόρα διαθέτοντας κινητήρες οι οποίοι μπορούσαν να τοποθετηθούν και σε άλλα αυτοκίνητα άλλων εταιρειών. Αυτή η κίνηση έβρισκε ανταπόκριση, ειδικά από οδηγούς που ήθελαν περισσότερη δύναμη από το αυτοκίνητό τους.
Η εταιρεία παρουσιάστηκε το 1905 στη Διεθνή Έκθεση Αυτοκινήτου του Λονδίνου στο Κρύσταλ Πάλας, όπου ένας διανομέας, ο Charles Friswell (Τσαρλς Φρίσγουελ) συμφώνησε να διαθέσει όλη την παραγωγή του εργοστασίου. Πολύ σύντομα, το 1907 ο Friswell έγινε πρόεδρος της εταιρείας και δούλεψε σκληρά για να αυξηθεί το κύρος και να ενισχυθεί η δημόσια εικόνα της. Αποκορύφωμα των προσπαθειών του η προμήθεια στον Βασιλιά Γεώργιο Ε' της Βρετανίας, 70 αυτοκινήτων. Ο Friswell πούλησε το μερίδιό της στην εταιρεία το 1912 στους C.J. Band (Σι Τζέι Μπαντ) και Siegried Bettmann (Ζίγκριντ Μπέτμαν), που ήταν ο ιδρυτής της Triumph Motor Cycle Company και μετέπειτα Triumph Motor Company. To 1914 η Standard μπήκε στο χρηματιστήριο.
Πρώτος Παγκόσμιος Πόλεμος.
Κατά τη διάρκεια του Α'Π.Π., η εταιρεία παρήγαγε πάνω από 100 αεροσκάφη, μεταξύ των οποίων τα Royal Aircraft Factory BE12, Royal Aircraft Factory R.E.8, Sopwith Pup και Bristol F.2 Fighter σε ένα νέο εργοστάσιο στο Canley (Κάνλεϊ), το οποίο άνοιξε το 1916 και μελλοντικά έγινε το κέντρο των δραστηριοτήτων της εταιρείας.
1919-1939.
Η επανέναρξη παραγωγής επιβατικών αυτοκινήτων έγινε το 1919 με μια γκάμα μικρών αυτοκινήτων και το 1924 η εταιρεία είχε μερίδιο αγοράς ανάλογο με μια από τις μεγαλύτερες αυτοκινητοβιομηχανίες της Βρετανίας, της Austin, παράγοντας πάνω από 10,000 αυτοκίνητα το 1924, όμως στα τέλη της δεκαετίας του 1920 τα κέρδη είχαν πέσει δραματικά λόγω μεγάλων επενδύσεων, ενός αποτυχημένου σχεδίου εξαγωγών και κακής εμπορικής πορείας των μεγαλύτερων μοντέλων της εταιρείας. Το 1929 ο John Black (Τζων Μπλακ) έγινε μέλος του διοικητικού συμβουλίου της εταιρείας από τη Hillman, ως συνεργάτης του διευθύνοντος συμβούλου και η πρώτη του επιλογή ήταν η ανάθεση προμήθειας των αμαξωμάτων από άλλες εταιρείες, όπως η Jensen Motors, η Avon και η Swallow Sidecar Company (μετέπειτα Jaguar). Ο Maudslay αποχώρησε από την εταιρεία το 1934 και πέθανε λίγο μετά σε ηλικία 64 ετών.
Στη δεκαετία του 1930 η τύχη της εταιρείας βελτιώθηκε με μια νέα σειρά μοντέλων, τα Standard Nine και Ten, τα οποία απευθύνονταν στους καταναλωτές με χαμηλότερα εισοδήματα, και στην Έκθεση Αυτοκινήτου το 1935 ανακοινώθηκε η νέα σειρά Flying της εταιρείας.
Δεύτερος Παγκόσμιος Πόλεμος.
Κατά τη διάρκεια του Β' Π.Π., η εταιρεία συνέχισε την παραγωγή αυτοκινήτων, αλλά με ενισχυμένα αμαξώματα. Το πιο διάσημο πολεμικό προϊόν της όμως ήταν το αεροσκάφος De Havilland Mosquito, ειδικά η FB VI εκδοχή του, της οποίας παρήχθησαν 1.100 αντίτυπα. Επίσης, παρήχθησαν 750 αεροσκάφη Airspeed Oxford, 20.000 Bristol Mercury VΙΙΙ κινητήρες και 3.000 άτρακτοι Bristol Beaufighter.
Άλλα πολεμικά προϊόντα περιελάμβαναν 4.000 Beaverette ελαφρώς θωρακισμένα αυτοκίνητα και ελαφρά οχήματα τύπου "τζιπ".
Μετά τον πόλεμο.
Με το τέλος του πολέμου, τα οχήματα Eight και Twelve μπήκαν και πάλι στην παραγωγή. Ακόμα πιο σημαντική εξέλιξη, ήταν η εξαγορά το 1945 μέσω του John Black της Triumph Motor Company, που βρισκόταν σε καθεστώς πτώχευσης αντί τιμήματος 75.000 λιρών. Η Triumph αναδιοργανώθηκε και έγινε θυγατρική της Standard με την επωνυμία "Triumph Motor Company (1945) Limited". Επίσης, μια συμφωνία για την παραγωγή τρακτέρ της Ferguson βοήθησε να καλυφθεί, ο τεράστιος από την εποχή του πολέμου, χώρος του εργοστασίου.
Το 1948 η εταιρεία υιοθέτησε νέα στρατηγική κρατώντας μόνο ένα μοντέλο στην παραγωγή, το Vanguard, ένα μοντέλο με αμερικανικό σχεδιασμό που άντεξε στην παραγωγή μέχρι το 1953, όταν το μικρότερο Eight προστέθηκε στη γκάμα. Νέα εργοστάσια στο εξωτερικό άνοιξαν στην Αυστραλία, στον Καναδά, στην Ινδία και στη Νότια Αφρική. Ο Sir John Black αποχώρησε το 1954. Η επίσημη δικαιολογία για την αποχώρησή του ήταν η ολοένα και χειρότερη κατάσταση της υγείας του, όμως έγινε πρόσφατα γνωστό πως το διοικητικό συμβούλιο του είχε ζητήσει να αποχωρήσει. Ο αναπληρωτής διευθύνων σύμβουλος Alick Dick (Άλικ Ντικ) ανέλαβε τη θέση του και σύντομα η εταιρεία έψαχνε για συνεργάτες ώστε να υπάρξει περαιτέρω ανάπτυξη και υπήρχαν συνομιλίες με τις Chrysler, Massey-Harris-Ferguson, Rootes, Rover και Renault, αλλά χωρίς αποτέλεσμα. 
Η εταιρεία εξαγοράστηκε το 1960 από τη Leyland Motors αντί τιμήματος 20 εκατομμυρίων λιρών και το τελευταίο μοντέλο με το σήμα της Standard παρήχθη στη Βρετανία το 1963. Η Triumph, αντίθετα συνέχισε ακόμα και όταν η Leyland έγινε μέσω συγχωνεύσεων η British Leyland Motor Corporation το 1968.

</doc>
<doc id="44147" url="https://el.wikipedia.org/wiki?curid=44147" title="Standard Triumph">
Standard Triumph



</doc>
<doc id="44148" url="https://el.wikipedia.org/wiki?curid=44148" title="Standard Motors">
Standard Motors



</doc>
<doc id="44149" url="https://el.wikipedia.org/wiki?curid=44149" title="Στάνταρτ Μότορς">
Στάνταρτ Μότορς



</doc>
<doc id="44150" url="https://el.wikipedia.org/wiki?curid=44150" title="Στάνταρντ Μότορς">
Στάνταρντ Μότορς



</doc>
<doc id="44151" url="https://el.wikipedia.org/wiki?curid=44151" title="Στάνταρντ Μότορ">
Στάνταρντ Μότορ



</doc>
<doc id="44152" url="https://el.wikipedia.org/wiki?curid=44152" title="Standard Motor">
Standard Motor



</doc>
<doc id="44165" url="https://el.wikipedia.org/wiki?curid=44165" title="Νεκροταφείο">
Νεκροταφείο

Νεκροταφείο (ή Κοιμητήριο) ονομάζεται ο χώρος ο προορισμένος για την ταφή των νεκρών. Στην Ελλάδα συνηθίζεται η φύτευση κυπαρισσιών στα νεκροταφεία. Κοντά στα νεκροταφεία υπάρχουν συνήθως μαρμαράδικα - καταστήματα τεχνιτών κατασκευαστών τάφων και καφενεία μαζικής εστίασης λόγω του εθίμου του καφέ της παρηγοριάς που είναι μέρος των συνηθειών που απαρτίζουν τις κηδείες στην Ελλάδα. Κοντά στα νεκροταφεία υπάρχουν συνήθως ανθοπωλεία επειδή συνηθίζεται αφενός κατά την κηδεία να παρουσιάζονται στεφάνια με λουλούδια, αλλά και γενικά κατά την επίσκεψη των τάφων σε άλλες στιγμές, οι συγγενείς να φέρνουν λουλούδια.

</doc>
<doc id="44166" url="https://el.wikipedia.org/wiki?curid=44166" title="Στράτος Αιτωλοακαρνανίας">
Στράτος Αιτωλοακαρνανίας

Η Στράτος είναι κωμόπολη της Αιτωλοακαρνανίας δίπλα στον ποταμό Αχελώο, σε απόσταση περίπου 10 χλμ από την πόλη του Αγρινίου. Ήταν έδρα του ομώνυμου (Καποδιστριακού) δήμου και σύμφωνα με το πρόγραμμα "Καλλικράτης" αποτελεί τοπική κοινότητα και έδρα της δημοτικής ενότητας Στράτου του δήμου Αγρινίου. Σύμφωνα με την απογραφή 2011 έχει πληθυσμό 979 κατοίκους. Κατά την αρχαιότητα υπήρξε η σπουδαιότερη πόλη ολόκληρης της Ακαρνανίας.
Ονομασία.
Κατά την παράδοση, σε αυτή την πόλη γινόταν η στρατολόγηση των Ακαρνάνων και η συγκρότηση τους σε στρατεύματα. Από εκεί πήρε και το όνομα της, αφού "Στράτος" σημαίνει "συγκέντρωση στρατεύματος".
Αρχαία Στράτος.
Η Αρχαία Στράτος βρίσκεται Β. του σημερινού χωριού χτισμένη στη Δ. όχθη του Αχελώου, που ήταν το φυσικό σύνορο ανάμεσα στην Αιτωλία και την Ακαρνανία. Να αναφέρουμε ότι ήταν πλωτός ο Αχελώος κατά την Κλασική και Ελληνιστική εποχή (μέχρι και τις Οινιάδες), όπως μαρτυρά και η παραποτάμια ΝΔ πύλη της πόλης πάνω στην Εθνική οδό. 
Η Στράτος υπήρξε μια από τις μεγαλύτερες και καλύτερα οχυρωμένες πόλεις της Ακαρνανίας.Ο λόφος της Στράτου είχε κατοικηθεί ήδη από την Υστεροελλαδική περίοδο (1600-1100 π.Χ). Απέκτησε σημασία λόγω της γεω-στρατηγικής της θέση κατά τον 4ο αιώνα π.Χ οπότε και υπήρξε πρωτεύουσα του "Κοινού των Ακαρνάνων" έως και το 2ο αι. π.Χ., όταν τη θέση αυτή ανέλαβε το Θύρρειο. Τον 5ο και 4ο αι. π.Χ. γνώρισε μεγάλη ακμή και ως εμπορικό κέντρο της περιοχής. Την πόλη μνημονεύουν και αρχαίοι συγγραφείς για την σπουδαιότητα της, αφού υπήρξε μία από τις μεγαλύτερες και καλύτερα οχυρωμένες πόλεις. Χαρακτηριστικά, ο αρχαίος Έλληνας ιστορικός Θουκυδίδης την χαρακτηρίζει "πόλιν μεγίστη της Ακαρνανίας" (Θουκυδίδη Ιστορίαι, Βιβλίο 8ο 2.68.4) ενώ ο Πολύβιος ονομάζει "Στρατική" την εύφορη πεδιάδα που εκτεινόταν έξω από την πόλη, οι ίπποι της οποίας ήταν ονομαστοί και αποτελούσαν πηγή πλούτου.
Κατά τη διάρκεια του Πελοποννησιακού πολέμου η πόλη συντάχτηκε με τους Αθηναίους και πολιορκήθηκε από τους Σπαρτιάτες χωρίς επιτυχία, πρώτα από τον Αγησίλαο το 391, από τον Κνήμο το 429, και από τον Ευρύλοχο το 426 π.Χ. Τα 379 π.Χ. έχουμε την πρώτη της αναφορά ως πρωτεύουσας του Κοινού των Ακαρνάνων. 
Η κυριαρχία όμως της Στράτου διακόπτεται το 338 π.Χ όταν η Ναύπακτος γίνεται το κέντρο της Αιτωλικής Συμπολιτείας με αποτέλεσμα την παρακμής της.
Ο Βασιλιάς Κάσσανδρος το 314 την κατέλαβε χρησιμοποιώντας την ως οχυρό ενάντια των Αιτωλών, οι οποίοι το 263 π.Χ την προσάρτησαν στην Αιτωλία. Κατά το 169 π.Χ συμμάχησε (μαζί με άλλες Ελληνικές πόλεις) με τους Ρωμαίους ενάντια του Βασιλιά Περσέα της Μακεδονίας και τότε ξεκίνησε η Ρωμαϊκή κυριαρχία.
Υπάρχουν επαρκή και ασφαλή αρχαιολογικά δεδομένα, που μαρτυρούν ότι η Στράτος είχε επιζήσει και κατά την αυτοκρατορική εποχή, πιθανώς ως «πόλις περιοικίς» τηςΝικόπολης. Στην επιβίωσή της είχε συντελέσει, κατά κύριο λόγο, η εξαιρετικά στρατηγική της θέση. Συγκεκριμένα, η πόλη δέσποζε σ' έναν εκτεταμένο εύφορο κάμπο και έλεγχε τη διάβαση του Αχελώου ποταμού, απ' όπου περνούσε υποχρεωτικά ο σημαντικός ρωμαϊκός δρόμος Απολλωνίας -Βουθρωτού -Φωτικής -Νικόπολης -Αμβρακίας -Αθήνας.
Στη θέση όπου βρίσκεται το σύγχρονο νεκροταφείο του χωριού, βρισκόταν ένα από τα νεκροταφεία της αρχαίας πόλης χωρίς να έχει όμως ανασκαφθεί πλήρως. Διάσπαρτοι τάφοι έχουν επίσης ανασκαφεί στα ΒΔ και Ν, εξωτερικά της οχύρωσης της αρχαίας πόλης. Μερικοί από αυτούς είναι "μακεδονικού τύπου".
Συστηματικές ανασκαφές στην αρχαία πόλη (αρχαία αγορά, θέατρο) και οργανωμένη επιφανειακή έρευνα της ευρύτερης περιοχής ("Στρατική") διεξήχθησαν από το 1989-1996 σε συνεργασία της ΣΤ΄ ΕΠΚΑ Πατρών (Δρ. Λάζαρος Κολώνας) και του Γερμανικού Αρχαιολογικού Ινστιτούτου (καθηγ. Ε.-L. Schwandner).
Το αρχαίο Θέατρο.
Το θέατρο της Στράτου, στο ανατολικό του διατειχίσματος τμήμα της αρχαίας πόλης, χρονολογημένο στο τέλος του 4ου αι. π.Χ., αποτελεί το μεγαλύτερο σε χωρητικότητα της Αιτωλοακαρνανίας, αφού η χωρητικότητά του ήταν περίπου 7.000 ατόμων. Είναι σκαλισμένο ολόκληρο στο φυσικό βράχο (γκριζοπράσινος ψαμμιτόλιθος).
Στο ημικυκλικό κοίλο του σώζονται 28 σειρές εδωλίων, ενώ στις 11 κλίμακές του, που διαιρούν το κοίλο σε 12 κερκίδες, και στον αγωγό, που περιβάλλει την κυκλική ορχήστρα του, έχει χρησιμοποιηθεί λευκή, ασβεστολιθική πέτρα Λεπενούς. Διαιρείται σε άνω και κάτω διάζωμα. Στην ορχήστρα του σώζεται προεδρία με ερεισίνωτα και ερεισίχειρα (οι οποίες προοριζόταν για τον ιερέα του Διονύσου και τους ανώτερους κρατικούς λειτουργούς) και τρεις βωμοί, ενώ στη σκηνή του διακρίνονται τρεις κατασκευαστικές φάσεις, οι οποίες ακολουθούν την εξέλιξη του αρχαίου ελληνικού θεάτρου.
Στα Ν του θεάτρου υπάρχει ισχυρός αναλημματικός τοίχος και αρχαίος δρόμος που οδηγούσε σε αυτό.
Το θέατρο είχε εντοπίσει από το 1805 ο "W. Leake". Πρώτες ανασκαφές σε αυτό έγιναν από τη Γαλλική Αρχαιολογική Σχολή. Κατόπιν το μνημείο επιχώθηκε έως τη δεκαετία του ΄90, οπότε και ολοκληρώθηκε ανασκαφικά η έρευνά του, την περίοδο 1989-1996, με τη συνεργασία της ΣΤ΄ ΕΠΚΑ Πατρών (Δρ. Λάζαρος Κολώνας) και του Γερμανικού Αρχαιολογικού Ινστιτούτου (καθηγ. Ε.-L. Schwandner).
Ναός Στρατίου Διός.
Το ιερό του Δία στην Στράτο ήταν λατρευτικό και πολιτικό κέντρο όλων των Ακαρνάνων. Βρίσκεται στο βορειοδυτικό άκρο εντός της ακρόπολης. Ο ναός του Στρατίου Διός (προστάτη Θεό των Στρατίων) είναι περίφημος δωρικός διαστάσεων 34,47 μ. X 15,41 μ., με 6 κίονες στη στενή και 11 στη μακριά πλευρά του.
Κτίστηκε μεταξύ 321-312 π.Χ, εξ΄ ολοκλήρου από ντόπιο σκληρό ασβεστόλιθο έμεινε όμως ημιτελές λόγω πολεμικών συγκρούσεων με τους Αιτωλούς. Διαιρούνταν σε σηκό, πρόναο και οπισθόδομο. 
Οι κίονες του σηκού ήταν τοποθετημένοι κοντά στον τοίχο του. Πιθανότατα ένα μέρος του σηκού ήταν υπαίθριο, ενώ η οροφή στηριζόταν από οκτώ εσωτερικούς κίονες. Όλοι του οι κίονες παρέμειναν αράβδωτοι, γεγονός που πιθανότατα υποδηλώνει πως ο ναός έμεινε ημιτελής. Οι μετόπες του θα πρέπει να ήταν ζωγραφιστές.
Στα ΝΑ του ναού δεσπόζει ο βωμός και βάσεις αναθημάτων.
Οι πρώτες ανασκαφές του ναού διεξήχθησαν τα χρονικά διαστήματα 1892-1913 και το 1924 από τη Γαλλική Αρχαιολογική Σχολή, οπότε και αυτός δημοσιεύτηκε, μαζί με τις επιγραφές που βρέθηκαν εκεί. Η σημαντικότερη μελέτη του μνημείου ωστόσο (και η σωστότερη αποκατάστασή του) δημοσιεύτηκε το 1925 από τον Α. Ορλάνδο.
Τα τείχη της αρχαίας πόλης.
Η αρχαία πόλη της Στράτου περιβάλλονταν από οχυρώσεις που υπολογίζονται σε 7,4 χλμ προστατεύοντας τέσσερις λόφους και τρεις κοιλάδες. Από το Θουκυδίδη (Β, 80) χαρακτηρίζεται ως "πόλη μεγίστη".
Είναι κτισμένη εξ΄ ολοκλήρου κατά το ψευδοϊσόδομο σύστημα και χρονολογείται τον 5ο αι. π.Χ., ενώ δεν αποκλείεται κάποιες επισκευές της οχύρωσης να έγιναν στον 4ο αι. π.Χ. Περιελάμβανε 22 πύλες και 55 ορθογωνικούς πύργους. Η Ν-κεντρική πύλη της πόλης, διαμορφωμένη στον τύπο της ορθογωνικής εξωτερικής αυλής, οδηγούσε -μέσω μιας κύριας οδικής αρτηρίας- στο δυο πλατώματα της αρχαίας αγοράς. Σημαντική είναι και η παραποτάμια πύλη της πόλης με το οριζόντιο υπέρθυρό της.
Εσωτερικό "διατείχισμα", μήκους 850 μ. περίπου, χώριζε την πόλη (για λόγους επιπλέον ασφάλειας) σε δυο μέρη. Στο Δ τμήμα της βρισκόταν ο ναός του Δία και η Αγορά και στο Α το θέατρό της. Στο βορειότερο άκρο της οχύρωσης υπήρχε η ακρόπολη, στην οποία υπάρχουν και ισχνά ίχνη βυζαντινής κατοίκησης.
Η Αρχαία Αγορά.
Η αγορά της αρχαίας Στράτου αποτελούσε το εμπορικό, πολιτικό και διοικητικό κέντρο της πόλης και ήταν περίκλειστη. Η πλατεία της, κτισμένη σε δυο πλατώματα στη δυτική πλευρά του διατειχίσματος, περιβάλλονταν στα βόρεια, στα δυτικά και στα ανατολικά από στοές, ενώ η είσοδός της ήταν στα Ν (πρόσβαση μέσω της Ν-κεντρικής πύλης της πόλης). Οι στοές αυτές ήταν του λεγόμενου "τύπου της ΒΔ Ελλάδος", είχαν δηλαδή μόνο στο πρόσθιο μέρος τους παραστάδες και μετά από 4-6 μ. βάθος τοποθετούνταν οι κίονες. Λίγο πιο ανατολικά (και ΒΑ της ανατολικής στοάς) ήταν κτισμένο και το βουλευτήριο της πόλης, ένα ορθογώνιο οικοδόμημα, με εσωτερικούς κίονες για τη στήριξη της τετράρριχτης στέγης του και με καθίσματα στις τέσσερις πλευρές του.
Στην πλατεία της Αγοράς εντοπίστηκαν επίσης ένα ημικυκλικό βάθρο ανδριάντων, μια αναθηματική εξέδρα και άλλα σημαντικά αναθήματα. Σχεδόν στο κέντρο της αγοράς δεσπόζει ένας βωμός για τις θυσίες ζώων. Ακριβώς δίπλα του σώζεται ο κρίκος που προοριζόταν για το προσωρινό δέσιμο των ζώων.
Σχεδόν εφαπτόμενη στη δυτική στοά και στα ΝΔ της Αγοράς υπάρχει και ορθογώνια περίστυλη κρήνη.
Κατά τη διάρκεια των ανασκαφών στα Ν της αγοράς βρέθηκαν επίσης και ίχνη μεταγενέστερων (βυζαντινών) οικιών.
Πρώτες ανασκαφές στην αρχαία αγορά της Στράτου έγιναν από τη Γαλλική Αρχαιολογική Σχολή (στη Δυτική στοά της). Η ανατολική Στοά της Αγοράς ανασκάφηκε από το Ν. Ζαφειρόπουλο το 1958. Οι συστηματικές ανασκαφές συνεχίστηκαν την περίοδο 1989-1996 με τη συνεργασία της ΣΤ΄ ΕΠΚΑ Πατρών (Δρ. Λάζαρος Κολώνας) και του Γερμανικού Αρχαιολογικού Ινστιτούτου (καθηγ. Ε.-L. Schwandner).
Η Στράτος σήμερα.
Η παλαιότερη ονομασία ήταν Σουροβίγλι ή Σωροβίγλι και το χωριό βρισκόταν στο λόφο της αρχαίας πόλης στρατηγικά τοποθετιμένο. Ο "Γάλλος περιηγητής Léon Heuzey" το αναφέρει ήδη από το 1856 ως αγροτοποιμενικό συνοικισμό "μεγάλων αρχόντων". Από το 1871 και ύστερα παρουσιάζεται ως χωριό με λιθόκτιστες διώροφες οικοδομές για την ανάγερση των οποίων αρκετές φορές χρησιμοποιήθηκε και υλικό από τα αρχαία οικοδομήματα. Μετά την αναγκαστική απαλλοτρίωση του 1960, το 1962-1963, μεταφέρθηκε νοτιότερα, επί της Εθνικής οδού για να πραγματοποιηθούν ανασκαφές οι οποίες ανέδειξαν το χωριο με μεγάλα ευρήματα που φυλάσσονται σε μουσεία της ευρύτερης περιοχής. Η άλλοτε κραταιά πόλη σήμερα είναι ένα χωριό 1.078 κατοίκων σύμφωνα με την απογραφή του 2001. Κύρια ασχολία των ανθρώπων της περιοχής είναι η γεωργία η κτηνοτροφία κ.α . Δίπλα στο χωριό και στη θέση της "γέφυρας του Αχελώου" κατασκευάστηκε το Υδροηλεκτρικό φράγμα του Στράτου την τέταρτη κατά σειρά λίμνη του Αχελώου που δημιούργησε την ομώνυμη τεχνητή λίμνη.
Παραπομπές και σημειώσεις.
• Στοιχεία πάρθηκαν και από άρθρο του φοιτητή Μπέρδου Αθανασίου-Φοίβου με τίτλο "Ξανα - ανακαλύπτοντας την αρχαία Ακαρνανική πόλη Στράτου", 11 Νοεμβρίου 2009, Αριθμός φύλλου 2084. Εφημερίδα "Μαχητής Αιτωλοακαρνανίας".

</doc>
<doc id="44174" url="https://el.wikipedia.org/wiki?curid=44174" title="Μάρτιν Χάιντεγκερ">
Μάρτιν Χάιντεγκερ

Ο Μάρτιν Χάιντεγκερ (γερμανικά: "Martin Heidegger", 26 Σεπτεμβρίου 1889 - 26 Μαΐου 1976) ήταν Γερμανός φιλόσοφος. Υπήρξε μια από τις πιο σημαντικές αλλά και αμφιλεγόμενες προσωπικότητες του εικοστού αιώνα. Από τη μια πλευρά ο ενεργός του ρόλος, ως πρύτανη και συμβούλου σε θέματα παιδείας στη ναζιστική Γερμανία και οι (σύμφωνα με τη γνώμη των επικριτών του) ρατσιστικές του αντιλήψεις, κι από την άλλη η βαρύτητα του φιλοσοφικού του έργου, που επηρέασε ένα από τα σημαντικότερα φιλοσοφικά ρεύματα της σύγχρονης εποχής, τον υπαρξισμό, και γέννησε θερμούς υποστηρικτές και φανατικούς επικριτές. Η σημαντικότερη μαθήτριά του ήταν η Χάνα Άρεντ, με την οποία είχε μάλιστα μια ερωτική περιπέτεια στα χρόνια της δεκαετίας του '20.
Φυσιογνωμία του έργου του.
Μαθητής του πατέρα της φαινομενολογίας Χούσερλ, ο Χάιντεγκερ θεωρείται ο θεμελιωτής του υπαρξισμού, αν και ο ίδιος ποτέ δεν αποδέχτηκε αυτόν τον χαρακτηρισμό. Ξεκινώντας από το κορυφαίο Πλατωνικό ερώτημα «τί ποτε βούλεσθαι σημαίνειν όποταν όν φθέγγησθε» («"τι εννοούμε όταν λέμε ον")» προσπάθησε να εξετάσει την έννοια του όντος προσδιορίζοντας κατ’ αρχήν την ανθρώπινη ύπαρξη, το υποκείμενο δηλαδή που καλείται να κατανοήσει αυτήν την έννοια. Απέφυγε όμως να δώσει έναν ορισμό καθώς για να οριστεί το Είναι, πρέπει να χρησιμοποιηθεί το ίδιο το Είναι (είτε εκφράζοντας είτε υπονοώντας το) μέσα στον ίδιο τον ορισμό του. «Το ότι δεν μπορεί όμως να δοθεί ορισμός για το είναι δεν μας απαλλάσσει από το ερώτημα για το νόημά του».
Είναι και Χρόνος.
Η ουσία της ανθρώπινης ύπαρξης είναι το ότι κατανοεί το Είναι. Ο άνθρωπος που κατανοεί το Είναι, είναι για τον Χάιντεγκερ ένα ον, που είναι αυτό που είναι, συν τη δυνατότητά του να γίνει κάτι που ακόμα δεν είναι. Είναι δηλαδή ένα ον μπροστά από τον εαυτό του, ένα ον καθ' υπέρβαση, που στοχεύοντας πέρα από αυτό που είναι, επιδιώκει να γίνει αυτό που δεν είναι ακόμα. Η υπερβατικότητα, η έκσταση, που χαρακτηρίζει την ανθρώπινη ύπαρξη, είναι περιορισμένη εντός των ορίων του κόσμου στον οποίο βρίσκεται. Ο άνθρωπος ως ύπαρξη που υπερβαίνει το Είναι του μέσα στον κόσμο ονομάζεται από τον Χάιντεγκερ "Εδωνά Είναι" ("Dasein" στο πρωτότυπο του κορυφαίου του έργου "Είναι και Χρόνος").
Εισφορές στη Φιλοσοφία.
Εξίσου σημαντικό με το "Είναι και Χρόνος" θεωρείται το έργο του Χάιντεγκερ "Εισφορές στη Φιλοσοφία (Για την ιδιοποίηση)", που γράφτηκε κατά τα χρόνια 1936-1938, αλλά δημοσιεύτηκε μετά τον θάνατο του συγγραφέα, το 1989.
Βιβλιογραφία.
Σε χρονολογική σειρά.

</doc>
<doc id="44177" url="https://el.wikipedia.org/wiki?curid=44177" title="Martin Heidegger">
Martin Heidegger



</doc>
<doc id="44178" url="https://el.wikipedia.org/wiki?curid=44178" title="Μάρτιν Χαϊντέγκερ">
Μάρτιν Χαϊντέγκερ



</doc>
<doc id="44179" url="https://el.wikipedia.org/wiki?curid=44179" title="Ελίζαμπεθ Χόουπ">
Ελίζαμπεθ Χόουπ

Η Ελίζαμπεθ Χόουπ (πραγματικό όνομα Ελίζαμπεθ Κότον, "Elizabeth Reid Hope", 9 Δεκεμβρίου 1842 - 8 Μαρτίου 1922) ήταν Βρετανίδα ευαγγελίστρια, ταυτισμένη με την λαίδη Χόουπ που το 1915 υποστήριξε πως είχε επισκεφτεί τον Κάρολο Δαρβίνο, λίγο πριν το θάνατό του το 1882. Η Χόουπ είχε ισχυριστεί τότε, πως στις τελευταίες στιγμές της ζωής του, ο Δαρβίνος αποκήρυξε τη θεωρία της εξέλιξης, ασπαζόμενος τον Χριστό ως σωτήρα του.
Η οικογένεια του Δαρβίνου διέψευσε τους ισχυρισμούς αυτούς, επιμένοντας πως η λαίδη Χόουπ δεν βρισκόταν στο πλευρό του κατά τη διάρκεια των τελευταίων προβλημάτων της υγείας του ή κατά τη διάρκεια οποιασδήποτε ασθένειάς του. Η «ιστορία της λαίδης Χόουπ» είναι ευρέως αναγνωρισμένη, ακόμα και από αρκετούς δημιουργιστές, ως ψευδής ή τουλάχιστον ανεπιβεβαίωτη, ενώ αν είναι αληθής, τότε μάλλον περιέχει υπερβολές. Η ιστορία της Χόουπ παραμένει έως σήμερα ένας δημοφιλής αστικός μύθος, παρά το γεγονός πως έρχεται σε αντίθεση με τα δημοσιευμένα έργα του Δαρβίνου και τις καταγεγραμμένες απόψεις του για το χριστιανισμό και τη θρησκεία.
Βιογραφία.
Η Ελίζαμπεθ Κότον γεννήθηκε το 1842 στην Ταζμανία της Αυστραλίας, κόρη του Βρετανού στρατηγού σερ Άρθουρ Κότον. Σε ηλικία 35 ετών παντρεύτηκε τον κατά 34 χρόνια μεγαλύτερό της απόστρατο σερ Τζέιμς Χόουπ. Το 1877 έλαβε τον τίτλο της Λαίδης Χόουπ του Κάριντεν και τέσσερα χρόνια αργότερα, ο σύζυγός της πέθανε. Μαζί με τον πατέρα της, ήταν μέλος του «κινήματος της εγκράτειας» ("temperance movement") των ευαγγελιστών και έζησε μέχρι τις αρχές της δεκαετίας του 1880 στην περιοχή του Μπέκενχαμ Κεντ, περίπου 10 χιλιόμετρα από το χωριό Ντάουν (Downe) όπου πέθανε ο Δαρβίνος.
Η Χόουπ παντρεύτηκε για δεύτερη φορά το 1893, με τον Ιρλανδό επιχειρηματία Τόμας Άντονυ Ντένυ, ωστόσο συνέχισε να χρησιμοποιεί το όνομα «λαίδη Χόουπ» αντί εκείνο του συζύγου της, ο οποίος πέθανε το 1909. Το 1913, η Χόουπ ταξίδεψε στην Αμερική, όπου το 1915, στο Νόρθφιλντ της Μασσαχουσσέτης, δημοσιοποίησε την ιστορία της σχετικά με τον Δαρβίνο.
Πέθανε το 1922 από καρκίνο στο Σίδνεϊ.
Η ιστορία της λαίδης Χόουπ.
Η ιστορία της λαίδης Χόουπ δημοσιεύτηκε για πρώτη φορά στην εφημερίδα "Watchman Examiner", στις 15 Αυγούστου του 1915. Η συγγραφέας της υπέγραφε ως μία «αφοσιωμένη Αγγλίδα», «Λαίδη Χόουπ», ωστόσο ο συγγραφέας και ερευνητής σε θέματα γενεαλογίας Λέσλι Γκίλμπερτ Πάιν, δεν κατάφερε να εντοπίσει κανένα άλλο πρόσωπο με τον τίτλο «Λαίδη Χόουπ» εκτός από την Ελίζαμπεθ Χόουπ, η οποία ήταν ενήλικη την περίοδο του θανάτου του Δαρβίνου και εν ζωή όταν δημοσιεύτηκε η ιστορία.
Δημοσιευμένο κείμενο.
Η Λαίδη Χόουπ περιέγραψε την συνάντησή της με τον Κάρολο Δαρβίνο γράφοντας:
Διάψευση της οικογένειας του Δαρβίνου.
Η οικογένεια του Δαρβίνου διέψευσε την ιστορία της Χόουπ πραγματοποιώντας μία εκστρατεία εναντίον της. Ο γιος του, Φράνσις, έγραψε σε μία επιστολή στις 28 Μαΐου 1918:
«"Ο απολογισμός της Λαίδης Χόουπ σχετικά με τις απόψεις του πατέρα μου για τη θρησκεία είναι ψευδής. Την κατηγόρησα δημόσια για αναλήθεια, αλλά δεν έχω δει καμία απάντηση. Η αγνωστικιστική τοποθέτηση του πατέρα μου δίνεται στο "Life and Letters of Charles Darwin", τόμος Ι, σελ. 304-317. Είστε ελεύθεροι να δημοσιεύσετε την παραπάνω δήλωση. Πραγματικά θα είμαι ευτυχής αν το κάνετε."»
Μετά την αναβίωση της ιστορίας το 1922, η κόρη του Δαρβίνου, Ενριέτα Λίτσφιλντ, δήλωσε στο περιοδικό "The Christian", στις 23 Φεβρουαρίου 1922:
"«Ήμουν παρούσα στο νεκροκρέβατό του, η Λαίδη Χόουπ δεν ήταν παρούσα κατά τη διάρκεια της τελευταίας αρρώστιας του ή οποιασδήποτε άλλης. Πιστεύω ακόμα ότι μάλλον δεν τη συνάντησε ποτέ, αλλά σε κάθε περίπτωση δεν είχε καμία επιρροή πάνω του σε ότι αφορά τις αντιλήψεις ή την πίστη. Δεν αποκήρυξε ποτέ καμία από τις επιστημονικές του απόψεις, ούτε τότε ούτε ποτέ άλλοτε. Πιστεύουμε ότι η ιστορία της μεταστροφής του κατασκευάστηκε στις Η.Π.Α. ... ... Η ιστορία, στο σύνολό της, δεν έχει καμία βάση."»
Το 1958 η αυτοβιογραφία του Κάρολου Δαρβίνου επανεκδόθηκε υπό την επιμέλεια της εγγονής του, Νόρα Μπάρλοου, η οποία αποκατέστησε διάφορα αποσπάσματα που είχε επιμεληθεί ο γιος του, Φράνσις, για την πρώτη έκδοση του 1887. Οι προσθήκες της περιλάμβαναν απόψεις του Δαρβίνου για το Θεό, καθώς και σκληρές κριτικές του για τον χριστιανισμό.
Αναδημοσιεύσεις και ακαδημαϊκή διερεύνηση.
Η Λαίδη Χόουπ έδωσε μία παραλλαγμένη εκδοχή της ιστορίας σε ένα γράμμα που χρονολογείται την περίοδο 1919-1920 και το οποίο απέστειλε στον S.J Bole, συγγραφέα του βιβλίου "Battlefield of Faith" (1940). Στη συνέχεια η ιστορία διαδόθηκε και σύντομα εξελίχθηκε σε έναν δημοφιλή αστικό μύθο. Οι ισχυρισμοί της Χόουπ αναδημοσιεύτηκαν τον Οκτώβριο του 1955 στην "Reformation Review" και σε έντυπο της Ελεύθερης Εκκλησίας της Σκωτίας, το Φεβρουάριο του 1957.
Τα επόμενα χρόνια ακολούθησε μία ακαδημαϊκή διερεύνηση της ιστορίας. Ο βιογράφος του Δαρβίνου Ρόναλντ Γουίλιαμ Κλαρκ, στο βιβλίο του "The Survival of Charles Darwin" εξήγησε την ιστορία χωρίς ωστόσο να υπεισέλθει σε λεπτομέρειες. Το 1994, ο λέκτορας του Ανοιχτού Πανεπιστημίου της Βρετανίας Τζέιμς Μουρ, εξέδωσε το βιβλίο "The Darwin Legend", στο οποίο ισχυρίστηκε πως η Χόουπ είχε επισκεφτεί τον Δαρβίνο κάποια χρονική στιγμή μεταξύ 2 Σεπτεμβρίου και 2 Οκτωβρίου του 1881, περίοδο κατά την οποία απουσίαζαν τα παιδιά του, Φράνσις και Εριέτα αλλά ήταν παρούσα η σύζυγός του, Έμμα. Ωστόσο, σύμφωνα με τον Μουρ, η Χόουπ έδωσε μία εξωραϊσμένη εικόνα των γεγονότων. Στην ίδια άποψη καταλήγει και ο δρ. Paul Marston, ο οποίος δίνει βαρύτητα στις διαφορές που υπάρχουν ανάμεσα στην αρχική δημοσίευση της ιστορίας το 1915 και το μεταγενέστερο γράμμα της Χόουπ.

</doc>
<doc id="44181" url="https://el.wikipedia.org/wiki?curid=44181" title="Ένωση Ποδοσφαιρικών Σωματείων Πειραιά">
Ένωση Ποδοσφαιρικών Σωματείων Πειραιά

Η Ένωση Ποδοσφαιρικών Σωματείων Πειραιά (Ε.Π.Σ.Π.) είναι το όργανο διοίκησης του ποδοσφαίρου στην πρώην νομαρχία Πειραιά. Ιδρύθηκε το 1925, εδρεύει στον Πειραιά και είναι ένα από τα τρία ιδρυτικά μέλη της Ελληνικής Ποδοσφαιρικής Ομοσπονδίας (Ε.Π.Ο.). Είναι υπεύθυνη για τη διεξαγωγή του τοπικού πρωταθλήματος και του κυπέλλου, όπως και των πρωταθλημάτων εφήβων και παίδων. Συντονίζει επίσης τις δραστηριότητες των μικτών ομάδων νέων και παίδων, οι οποίες εκπροσωπούν τον Πειραιά σε εθνικό επίπεδο.
Πρόεδρος της ΕΠΣΠ είναι σήμερα ο πρώην διεθνής ποδοσφαιριστής και πρώην βουλευτής Γιώργος Ανατολάκης, και γενικός γραμματέας ο πρώην διαιτητής Ιωάννης Σπάθας. 
Ιστορία.
Η «Ένωση Ποδοσφαιρικών Σωματείων Πειραιώς» ιδρύθηκε στις 20 Μαρτίου του 1925 από 6 συλλόγους, μετά την διάσπαση της ΕΠΣ Ελλάδος λόγω της παρατεταμένης αντιπαράθεσης μεταξύ των σωματείων της Αθήνας και του Πειραιά. Το πρώτο διοικητικό συμβούλιο της ΕΠΣ Πειραιώς απαρτιζόταν από τον πρόεδρο Ιωσήφ Τερεζάκη, τον αντιπρόεδρο Δημήτριο Πίσχο, τον γενικό γραμματέα Στ. Μαραγκουδάκη, τον έφορο Ι. Καραδήμα και τον ταμία Π. Χάλο. Τα έξι ιδρυτικά σωματεία ήταν: Ολυμπιακός, Εθνικός, Φαληρική Ένωσις «Μ. Αλέξανδρος», Φαληρικός Σύνδεσμος, Ένωσις Φιλάθλων Νεαπόλεως και Γ.Σ. Τιτάν (ο οποίος στα τέλη του 1926 συγχωνεύτηκε με την Ε.Φ. Νεαπόλεως). Μαζί με την Ε.Π.Σ. Αθηνών και την Ε.Π.Σ. Μακεδονίας ίδρυσαν το 1926 την Ελληνική Ποδοσφαιρική Ομοσπονδία (ΕΠΟ).
Τα πρώτα χρόνια της ένωσης χαρακτηρίστηκαν από αναταραχές, αφού στις αρχές του 1926 ο Εθνικός και η Φαληρική Ένωση αποχώρησαν για να ιδρύσουν (μαζί με την ανεξάρτητη "Μόντα Κλουμπ Κωνσταντινουπόλεως") την Ένωση Ποδοσφαιρικών Σωματείων Πειραιώς-Φαλήρου, η οποία μετά από λίγους μήνες διαλύθηκε και τα δύο σωματεία επανήλθαν στην Ε.Π.Σ. Πειραιώς. Το ίδιο έγινε και τον Απρίλιο του 1926, όταν τα δύο σωματεία αποχώρησαν για να ιδρύσουν τον Σύνδεσμο Ποδοσφαιρικών Σωματείων Πειραιώς, ο οποίος διοργάνωσε ξεχωριστό πρωτάθλημα με 12 ομάδες που ιδρύθηκαν σε συνοικίες του Πειραιά και το κατέκτησε ο Εθνικός. Στην ΕΠΣΠ έμειναν μόνο τρεις ομάδες και τον τίτλο πήρε ο Ολυμπιακός, ο οποίος νίκησε και τον Εθνικό σε ανεπίσημο αγώνα μετά την επανένωση των δύο συνδέσμων. Τελικά, με την παρέμβαση και των άλλων ενώσεων συγχωνεύθηκε με την Ε.Π.Σ. Πειραιώς στο τέλος του έτους αριθμώντας συνολικά 14 σωματεία. Τότε όμως ο Εθνικός εξέλεξε διοικητικό συμβούλιο της αρεσκείας του στην ένωση, κάτι στο οποίο αντέδρασε ο Ολυμπιακός, αποχωρώντας από την ένωση και την ΕΠΟ και ιδρύοντας τον Π.Ο.Κ., μαζί με τον Παναθηναϊκό και την ΑΕΚ, για να επανέλθει τον επόμενο χρόνο στην ένωση.
Τα μεγαλύτερα πειραϊκά σωματεία διαδραμάτισαν πρωταγωνιστικό ρόλο στις ποδοσφαιρικές διοργανώσεις. Πριν από την ίδρυση της Ε.Π.Σ. Πειραιώς, τα δύο από τα τέσσερα πρωταθλήματα της Ε.Π.Σ. Αθηνών - Πειραιώς τα κατέκτησαν πειραϊκές ομάδες: το 1922–23 ο Πειραϊκός Σύνδεσμος και το 1923–24 ο Α.Π.Σ. Πειραιώς. Μάλιστα ο Πειραϊκός Σύνδεσμος είχε πρωταγωνιστικό ρόλο τόσο στα πρωταθλήματα του ΣΕΓΑΣ την περίοδο 1906–1912, όσο και στο μοναδικό πρωτάθλημα της Ε.Π.Σ. Ελλάδος το 1923, το οποίο επίσης κατέκτησε. Μετά την ίδρυση της Ε.Π.Σ. Πειραιώς, ο Ολυμπιακός κατέκτησε όλα τα πρωταθλήματα Πειραιώς στα οποία συμμετείχε, εκτός από αυτό της περιόδου 1938–39 το οποίο κατέκτησε η άλλη μεγάλη ομάδα της ένωσης, ο Εθνικός, ο οποίος κατέκτησε άλλα δύο πρωταθλήματα. Άλλες ισχυρές ομάδες εκτός των δύο κορυφαίων ήταν η Άμυνα Κοκκινιάς (Α.Ε. Νίκαιας από το 1948), η Προοδευτική, ο Πανελευσινιακός και ο Ατρόμητος Πειραιώς. Η παρουσία των πειραϊκών ομάδων στα πανελλήνια πρωταθλήματα ήταν εξαιρετική, καθώς ο Ολυμπιακός κυριάρχησε κατακτώντας την πλειοψηφία των τίτλων, ενώ ο Εθνικός ανταγωνιζόταν επάξια τις ισχυρές ομάδες των ενώσεων της Αθήνας και της Θεσσαλονίκης. Μετά την καθιέρωση των εθνικών κατηγοριών το 1959, οι τοπικές κατηγορίες έχασαν την δυναμική τους καθώς βρίσκονται ιεραρχικά χαμηλότερα από τις τέσσερις εθνικές κατηγορίες και σε αυτές αγωνίζονται πλέον ερασιτεχνικά σωματεία.
Σήμερα η δικαιοδοσία της Ε.Π.Σ. Πειραιώς εκτείνεται στην ευρύτερη περιοχή του Πειραιά, δηλαδή: στον δήμο Πειραιώς, στους περιφερειακούς δήμους που είναι ο Άγιος Ιωάννης Ρέντης, η Δραπετσώνα, η Καλλιθέα (ένα τμήμα της), το Κερατσίνι, ο Κορυδαλλός, το Μοσχάτο, η Νίκαια, το Πέραμα, καθώς και στις νήσους Αίγινα και Σαλαμίνα. Στο παρελθόν η περιφέρεια της Ε.Π.Σ. Πειραιώς ήταν πολύ μεγαλύτερη, καθώς περιελάμβανε και μεγάλο τμήμα της Δυτικής Αττικής, όπως τα Μέγαρα, η Ελευσίνα, ο Ασπρόπυργος, η Μάνδρα και οι γύρω περιοχές, αλλά το 2003 ιδρύθηκε η Ε.Π.Σ. Δυτικής Αττικής η οποία απέσπασε ολόκληρη την περιφέρεια αυτή.
Πρωτάθλημα.
Η δομή του πρωταθλήματος της Ε.Π.Σ. Πειραιά είναι η ακόλουθη:
Πρωταθλήτριες.
Πριν την καθιέρωση των Εθνικών Κατηγοριών.
Σημειώσεις 
1 Την περίοδο 1927–28 ο Ολυμπιακός είχε αποχωρήσει από την Ε.Π.Σ. Πειραιώς και δεν συμμετείχε στο πρωτάθλημα.
2 Την περίοδο 1928-29 οι Ολυμπιακός και Εθνικός αναδείχθηκαν ισόβαθμοι στην κανονική διάρκεια του πρωταθλήματος και ύστερα από αγώνες κατάταξης όπου ήρθαν ισόπαλοι, η Ε.Π.Σ. Πειραιώς τους ανακήρυξε συμπρωταθλητές. 
3 Την περίοδο 1930-31 οι Ολυμπιακός και Εθνικός αποχώρησαν από το πρωτάθλημα και έλαβαν μέρος ως άτυποι πρωταθλητής και δευτεραθλητής αντίστοιχα στο Πανελλήνιο πρωτάθλημα που είχε τη μορφή μόνιμης Εθνικής κατηγορίας. 4 Την περίοδο 1931–32 το πρωτάθλημα Πειραιώς, όπως και όλα τα τοπικά πρωταθλήματα, είχε χαρακτήρα δεύτερης κατηγορίας. Δεν συμμετείχε σε αυτό ούτε ο Ολυμπιακός ούτε ο Εθνικός, οι οποίοι πήραν μέρος απευθείας στο πανελλήνιο πρωτάθλημα. 
5 Την περίοδο 1932–33 το πρωτάθλημα Πειραιώς, όπως και όλα τα τοπικά πρωταθλήματα, είχε χαρακτήρα δεύτερης κατηγορίας. Δεν συμμετείχε σε αυτό ούτε ο Ολυμπιακός ούτε ο Εθνικός, οι οποίοι πήραν μέρος απευθείας στο πρωτάθλημα Νοτίου Ελλάδας μαζί με τις κορυφαίες ομάδες της Ε.Π.Σ. Αθηνών, που λειτούργησε ως προκριματικός για το πανελλήνιο πρωτάθλημα. 
6 Την περίοδο 1934–35 το πρωτάθλημα Πειραιώς, όπως και όλα τα τοπικά πρωταθλήματα, δεν διεξήχθη και η Ε.Π.Σ. Πειραιώς έστειλε απευθείας τον Ολυμπιακό και τον Εθνικό στο πρωτάθλημα Νοτίου Ελλάδας, όπου είχαν σταλεί απευθείας και οι κορυφαίες ομάδες της Ε.Π.Σ. Αθηνών, που λειτούργησε ως προκριματικός για το πανελλήνιο πρωτάθλημα. 
7 Την περίοδο 1935–36 το πρωτάθλημα Πειραιώς, όπως και όλα τα τοπικά πρωταθλήματα, είχε χαρακτήρα δεύτερης κατηγορίας. Δεν συμμετείχε σε αυτό ούτε ο Ολυμπιακός ούτε ο Εθνικός, οι οποίοι πήραν μέρος απευθείας στο πανελλήνιο πρωτάθλημα.
Μετά την καθιέρωση των Εθνικών Κατηγοριών.
Σημειώσεις 
1 Την περίοδο 2020–21 τα τοπικά πρωταθλήματα διακόπηκαν λόγω νέας έξαρξης της πανδημίας του κορονοϊού και η Ε.Π.Ο. αποφάσισε την οριστική τους ματαίωση, ως μη γενόμενα.
Κύπελλο.
Στο θεσμό του κυπέλλου συμμετέχουν τα σωματεία της Ε.Π.Σ. Πειραιά.
Το κύπελλο της Ε.Π.Σ. Πειραιά θεσπίστηκε τη σεζόν 1971-72. Μέχρι και τη σεζόν 1970-71 τα σωματεία της Ε.Π.Σ. Πειραιά όπως και των υπόλοιπων τοπικών Ενώσεων Ποδοσφαιρικών Σωματείων μετείχαν στη διοργάνωση του Κυπέλλου Ελλάδας. Από τη σεζόν 1971-72 καθιερώθηκαν τα κύπελλα ερασιτεχνών των τοπικών Ε.Π.Σ. και το κύπελλο Ελλάδας ερασιτεχνών, όπου και συμμετέχουν τα σωματεία που αγωνίζονται στα τοπικά ερασιτεχνικά πρωταθλήματα των Ε.Π.Σ., τα σωματεία που αγωνίζονται στα εκάστοτε εθνικά ερασιτεχνικά πρωταθλήματα (Εθνική Ερασιτεχνική κατηγορία από 1977-78 έως 1981-82, Δ΄ Εθνική από 1982-83 έως 2012-13 και Γ΄ Εθνική ερασιτεχνική το 2015-16 και από 2017-18 έως 2020-21) και οι ομάδες ερασιτεχνών των σωματείων που αγωνίζονται στα εθνικά επαγγελματικά πρωταθλήματα. 
Από τη σεζόν 1971-72 έως και τη σεζόν 2017-18 οι κυπελλούχοι των τοπικών κυπέλλων των Ε.Π.Σ. προκρίνονταν στο Κύπελλο Ελλάδας ερασιτεχνών, ενώ από τη σεζόν 2018-19 εώς τη σεζόν 2020-21 προκρίνονταν στο Κύπελλο Ελλάδας της επόμενης περιόδου.
Από τη σεζόν 2021-22 στο θεσμό του κυπέλλου συμμετέχουν τα σωματεία των τοπικών πρωταθλημάτων, καθώς και τα σωματεία της Γ΄ Εθνικής που αποκλείονται από το Κύπελλο Ελλάδας.
Τελικοί.
Αναλυτικά οι τελικοί του θεσμού έχουν ως εξής:
Σημειώσεις 
1 Την περίοδο 2019–20 η διοργάνωση του κυπέλλου διεκόπη λόγω της πανδημίας του κορονοϊού. Έτσι το αποτέλεσμα του τελικού κρίθηκε μέσω κλήρωσης.
2 Την περίοδο 2020–21 η διοργάνωση του κυπέλλου, όπως και τα τοπικά πρωταθλήματα, διακόπηκαν λόγω νέας έξαρξης της πανδημίας του κορονοϊού. Κατόπιν αποφασίστηκε η οριστική τους ματαίωση, θεωρούμενα ως μη γενόμενα.
Σύνολο τίτλων Κυπέλλου.
Αναλυτικά οι κυπελλούχοι και οι φιναλίστ του θεσμού έχουν ως εξής:
Συμμετοχές ομάδων Ε.Π.Σ.Π. στα εθνικά πρωταθλήματα.
Αναλυτικά ο πίνακας με τις συμμετοχές των ομάδων της ΕΠΣΠ στις 4 πρώτες εθνικές κατηγορίες του ελληνικού ποδοσφαίρου.

</doc>
<doc id="44182" url="https://el.wikipedia.org/wiki?curid=44182" title="Ουμπέρτο Έκο">
Ουμπέρτο Έκο

Ο Ουμπέρτο Έκο (ιταλ.: "Umberto Eco", 5 Ιανουαρίου 1932 – 19 Φεβρουαρίου 2016) ήταν Ιταλός σημειολόγος, δοκιμιογράφος, φιλόσοφος, κριτικός λογοτεχνίας και μυθιστοριογράφος.
Από το 1975 κατείχε την έδρα του Καθηγητή Σημειωτικής στο Πανεπιστήμιο της Μπολόνια, ενώ από το 1988 ήταν πρόεδρος του Διεθνούς Κέντρου Μελετών Σημειωτικής στο Πανεπιστήμιο του Σαν Μαρίνο. Ήταν συγγραφέας πολλών μελετών και δοκιμίων, που έχουν μεταφραστεί και εκδοθεί σε πολλές γλώσσες ανά τον κόσμο. Το πρώτο του βιβλίο εκδόθηκε το 1965, ενώ το 1980 εκδόθηκε το πρώτο του μυθιστόρημα ("Το όνομα του Ρόδου"), που τιμήθηκε με το βραβείο Strega (1981), και το "Medicis Etranger" (βραβείο που δίνεται στον καλύτερο ξένο λογοτέχνη στη Γαλλία) το 1982.
Λέγεται ότι το επώνυμο "Έκο" είναι το αρκτικόλεξο των λατινικών λέξεων "Ex Caelis Oblatus", που σημαίνει «θεϊκό δώρο».
Βιογραφία.
Ο Έκο γεννήθηκε στην Αλεσσάντρια του Πιεμόντε το 1932. Με την έναρξη του Β΄ Παγκοσμίου Πολέμου ο Έκο και η μητέρα του μετακόμισαν σε ένα χωριό στα βουνά του ιταλικού βορρά. Εκεί ο μικρός Ουμπέρτο παρακολουθούσε τις μάχες ανάμεσα στους φασίστες και στους παρτιζάνους με ανάμεικτα συναισθήματα - συνεπαρμένος μεν από τη δράση, αλλά και εν μέρει ευγνώμων που ήταν τόσο πολύ μικρός για να αναμειχθεί. Ο ίδιος θυμάται εκείνη την εποχή «"σαν ένα μικρό γουέστερν. Αυτοί οι λόφοι είναι στην μνήμη μου το θέατρο των στρατιωτικών επιχειρήσεων, στις οποίες ήμουν αυτόπτης μάρτυρας, στην ηλικία των 12 ετών"».
Μετά τις πιέσεις του πατέρα του, πήγε να σπουδάσει Νομική στο Πανεπιστήμιο του Τορίνο, αλλά εγκατέλειψε αυτόν τον τομέα και ακολούθησε σπουδές Μεσαιωνικής Φιλοσοφίας και Λογοτεχνίας. Έγινε διδάκτορας Φιλοσοφίας το 1954, ολοκληρώνοντας τη διατριβή του με θέμα τον Θωμά Ακινάτη. Αυτό το θέμα αποτέλεσε και το αντικείμενο του πρώτου του βιβλίου "Ζητήματα αισθητικής στον Θωμά Ακινάτη". Στη διάρκεια των σπουδών του ο Έκο έπαψε να πιστεύει στον Θεό και εγκατέλειψε την Καθολική εκκλησία
Μετά τις σπουδές άρχισε την ενασχόλησή του με τη δημοσιογραφία και παράλληλα δέχθηκε τη θέση του Διευθυντή Πολιτιστικού Προγράμματος στην Κρατική Ιταλική Τηλεόραση (RAI). Αυτή η θέση του έδωσε την ευκαιρία να δει την κοινωνία μέσα από τα μάτια των ΜΜΕ, που τότε μονοπωλούνταν και ελέγχονταν από την κυβέρνηση.
Το 1959 ο Έκο έχασε τη δουλειά του στη RAI, γεγονός που δεν τον ενόχλησε ιδιαίτερα, γιατί έτσι βρήκε χρόνο για να ασχοληθεί περισσότερο με τη συγγραφή και τις διαλέξεις. Με το δεύτερο βιβλίο του ("Τέχνη και κάλλος στην αισθητική του Μεσαίωνα") απέδειξε στον πατέρα του ότι βρήκε τον δρόμο του στη ζωή (και τη δουλειά που του ταίριαζε) μέσα από τη λογοτεχνία.
Τον ίδιο χρόνο έγινε γενικός επιμελητής του μη λογοτεχνικού τομέα του εκδοτικού οίκου Bompiani στο Μιλάνο και άρχισε να γράφει τη στήλη «Diario Minimo» («ελάχιστο ημερολόγιο») στην εφημερίδα "Il Verri". Μέσα από τη στήλη αυτή οι απόψεις του για τη γλωσσολογία και την κοινωνική πραγματικότητα μπήκαν στα σπίτια των Ιταλών. Από τη στήλη αυτή άρχισε να εστιάζει το ενδιαφέρον του και να εκλεπτύνει τις απόψεις του στη σημειολογία.Με τα ακαδημαϊκά γραπτά του ο Έκο εστιάζει στη σημειολογία και στις επιπτώσεις της στην κοινωνία. Μελέτησε σε βάθος τις κοινωνίες από τον Μεσαίωνα έως σήμερα και τα κοινά στοιχεία ανάμεσα στις γλώσσες, στα σύμβολα και στην κοινωνική ανάπτυξη. Έγραψε δεκάδες δοκίμια ("Πώς γίνεται μια διπλωματική εργασία", "Μεταξύ ψεύδους και ειρωνείας", "Κήνσορες και θεράποντες" (πρωτότυπος τίτλος στα ιταλικά «apocalittici e integrati»), "Ο υπεράνθρωπος των μαζών", "Θεωρία της σημειωτικής", "Η Αποκάλυψη του Ιωάννη", "Πέντε ηθικά κείμενα", "Δεύτερο ελάχιστο ημερολόγιο", "Η ποιητική του Τζέιμς Τζόις," "Τι πιστεύει αυτός που δεν πιστεύει" κ.ά.), ενώ παράλληλα συνεργάστηκε με πολλές εφημερίδες. Ό,τι δεν είναι ατομικό και παίρνει πολιτικό χαρακτήρα (πολιτικό, με την έννοια της ενασχόλησης με τα κοινά, όχι κομματικό) ήταν αντικείμενο που τον ενδιέφερε και το μελετούσε. Τα αποτελέσματα των μελετών αυτών ήταν που δημοσίευε σε εφημερίδες και περιοδικά. Η ευρύτητα των θεμάτων με τα οποία ασχολήθηκε του χάρισαν το προσωνύμιο "tuttografo" (= παντογράφος)
Από το 1962 έως το τέλος του 1970 ο Έκο ανέπτυξε τη δική του θεωρία στη σημειολογία. Το 1965 εξελέγη καθηγητής Οπτικών Επικοινωνιών στη Φλωρεντία και το 1966 μετακόμισε στο Μιλάνο, όπου και έγινε καθηγητής της σημειολογίας στο εκεί πολυτεχνείο. Το ακαδημαϊκό του ενδιαφέρον άρχισε να στρέφεται στις πολιτιστικές μελέτες και άρχισε να ερευνά τον ρόλο της γλώσσας και της λογοτεχνίας στην κοινωνία, καθώς και την επίδραση της κοινωνίας στη λογοτεχνία και τη γλώσσα. Το 1971 το Πανεπιστήμιο της Μπολόνια του προσέφερε τη θέση του Τακτικού Καθηγητή της Σημειολογίας. Το 1974 ο Έκο οργάνωσε τον Διεθνή Σύνδεσμο Σημειολογικών Μελετών.
Οι μεγάλες αλλαγές που έφερε η δεκαετία του 1970 στην ιταλική κοινωνία επηρέασαν και τα γραπτά του Ουμπέρτο Έκο. Άρχισε, λοιπόν, να γράφει μυθιστορήματα ("Το όνομα του Ρόδου" - 1980, "Το εκκρεμές του Φουκώ" - 1988, "Το νησί της προηγούμενης μέρας" - 1994, "Μπαουντολίνο" - 2001, "Η μυστηριώδης φλόγα της βασίλισσας Λοάνα" - 2006, "Το κοιμητήριο της Πράγας" - 2010, "Το φύλλο μηδέν"- 2015). Όταν έγραψε το πρώτο του μυθιστόρημα "Το όνομα του Ρόδου", οι εκδότες του υπολόγιζαν τις πωλήσεις γύρω στα 30.000 αντίτυπα. Δεν φαντάζονταν ποτέ τις πωλήσεις 9.000.000 αντιτύπων που σημείωσε τελικά το βιβλίο παγκοσμίως, κάνοντας τον συγγραφέα γνωστό στον εξωακαδημαϊκό κόσμο.
Ο Έκο γνώριζε άπταιστα πέντε γλώσσες, μεταξύ των οποίων αρχαία ελληνικά και λατινικά, τις οποίες χρησιμοποιούσε πολύ συχνά στα βιβλία του, επιστημονικά και λογοτεχνικά. Από την αρχή της καριέρας του έως τον θάνατό του κέρδισε πολλές τιμητικές διακρίσεις και είχε δεκάδες εκδοτικές επιτυχίες. Ζούσε με τη γυναίκα του και τα δύο παιδιά τους, άλλοτε στο σπίτι του στο Μιλάνο (ένα δαιδαλώδες διαμέρισμα με βιβλιοθήκη 30.000 βιβλίων) και στο εξοχικό του στο Ρίμινι (ένα τεράστιο κτήμα του 17ου αιώνα, στο οποίο παλιά στεγαζόταν ένα σχολείο Ιησουιτών).
Ο Έκο ήταν έντονα πολιτικοποιημένος και αριστερός, με φανερή συμπάθεια στα αριστερά κόμματα. Παρόλα αυτά ποτέ δεν είχε ενταχθεί σε κάποιο κόμμα, δείγμα της αδογμάτιστης και αδούλωτης προσωπικότητάς του.

</doc>
<doc id="44186" url="https://el.wikipedia.org/wiki?curid=44186" title="Πατριάρχης Γρηγόριος Ζ΄">
Πατριάρχης Γρηγόριος Ζ΄

Ο Γρηγόριος Ζ΄ (κατά κόσμον "Ζερβουδάκης"ή "Παπαδοσταυρινός", 21 Σεπτεμβρίου 1850 - 17 Νοεμβρίου 1924) ήταν Οικουμενικός Πατριάρχης Κωνσταντινουπόλεως από τις 6 Δεκεμβρίου 1923 ως τις 17 Νοεμβρίου 1924.
Βιογραφικά στοιχεία.
Γεννήθηκε γύρω στο 1850 στο Σταυρί (Απολλωνία) της Σίφνου. Σπούδασε στη Θεολογική Σχολή της Χάλκης, από την οποία αποφοίτησε το 1882, αφού υπέβαλε διατριβή με τίτλο «Περί της γνησιότητος των τεσσάρων Ευαγγελίων». Υπηρέτησε στη Μητρόπολη Ρόδου από διάκονος μέχρι και πρωτοσύγκελος.
Το 1887 εξελέγη επίσκοπος Μυρέων, το 1892 μητροπολίτης Σερρών, το 1909 Μητροπολίτης Κυζίκου και το 1913 Μητροπολίτης Χαλκηδόνος. Κατά την περίοδο της Μικρασιατικής εκστρατείας, όταν το Οικουμενικό Πατριαρχείο αποφάσισε την ρήξη και την διακοπή σχέσεων με την Υψηλή Πύλη, ο Γρηγόριος διαφωνώντας με την απόφαση αυτή παραιτήθηκε από πρόεδρος του Εθνικού Μικτού Συμβουλίου και από την Ιερά Σύνοδο και αποσύρθηκε στην Μητρόπολή του.
Μετά την παραίτηση του Πατριάρχη Μελετίου Μεταξάκη (20 Σεπτεμβρίου 1923) συνεκλήθη η Σύνοδος του Πατριαρχείου για την πρώτη εκλογή Πατριάρχη μετά την υπογραφή της συνθήκης της Λωζάνης. Οι τουρκικές αρχές έθεσαν τον απαράβατο όρο ο εκλεγείς να έχει την τουρκική υπηκοότητα. Στις 6 Δεκεμβρίου 1923 συνήλθαν για την εκλογή νέου Πατριάρχη μόνο όσοι αρχιερείς διέμεναν στην Κωνσταντινούπολη. Φαίνεται ότι η προτίμηση των Ιεραρχών της Συνόδου στράφηκε στον Γρηγόριο, καθώς αυτός δεν είχε αναμειχθεί σε πολιτικά ζητήματα (Εθνική Άμυνα, εκλογή Μελετίου Μεταξάκη, κλπ) και μάλιστα διατηρούσε καλές σχέσεις με τον τουρκικό παρά­γοντα. Έτσι, τον έκριναν ως τον πλέον κατάλληλο για να αποκαταστήσει τις σχέσεις με την Μεταλωζάννεια Τουρκία και τον εξέλεξαν Πατριάρχη. Μετά την εκλογή του, ο Γρηγόριος έστειλε επιστολή αναγνώρισης στην Τουρκική Κυβέρνηση της Άγκυρας, αλλά ακολούθησαν επεισόδια καθώς ο παπα-Ευθύμ, λεγόμενος αρχηγός της «τουρκορθόδοξης Εκκλησίας», με τους οπαδούς του προσπάθησαν να ακυρώσουν την ενθρόνισή του.
Τελικά ο Γρηγόριος ενθρονίστηκε στις 30 Δεκεμβρίου 1923 και στις 19 Φεβρουαρίου 1924 Συνοδικό Δικαστήριο καθαίρεσε τον παπα-Ευθύμ για «φατρία καί στάση». Επίσης καθαιρέθηκε ο Μητροπολίτης Χαλδίας Βασίλειος, ο οποίος οργάνωνε «Εκκλησία» στην Αμερική, χωρίς άδεια του Οικουμενικού Πατριαρχείου. Με ενέργειές του προς την Ελληνική Κυβέρνηση, προσπάθησε να αποφευχθεί η απέλαση κληρικών με βάση την συμφωνηθείσα ανταλλαγή πληθυσμών. Τέλος, αναγνωρίστηκε το αυτοκέφαλο της Εκκλησίας της Πολωνίας, ιδρύθηκαν οι Μητροπόλεις Πριγκηποννήσων, Κεντρώας Ευρώπης και Αυστραλίας και υιοθετήθηκε από το Οικουμενικό Πατριαρχείο το γρηγοριανό ημερολόγιο.
Τον Σεπτέμβριο του 1924, ο Πατριάρχης Γρηγόριος Ζ΄ παρουσίασε χολολιθίαση που εξελίχθηκε σε αποφρακτικό ίκτερο που δεν μπόρεσε να αντιμετωπιστεί, και έτσι πέθανε στις 17 Νοεμβρίου του ίδιου έτους.

</doc>
<doc id="44189" url="https://el.wikipedia.org/wiki?curid=44189" title="Λεόντειος Σχολή">
Λεόντειος Σχολή

 class="infobox" width=282 style="font-size: 100%;"
style="background: #FFFBFF; text-align: center; color:black" colspan="2" | Λεόντειος Σχολή
 colspan="3" style="text-align:center;"|
style="background: #EFEFEF; text-align: center; color:black" colspan="2" Πληροφορίες 
Ίδρυση
1838
Δικαιοδοσία
Αδελφοί Μαριανοί
Έδρα
Λεόντειος Σχολή Αθηνών:&lt;br&gt; Νεϊγύ 17, 111 43Λεόντειος Σχολή Νέας Σμύρνης: Θεμιστοκλή Σοφούλη 2, 171 22
Γενικοί Διευθυντές
Λεόντειος Σχολή Νέας Σμύρνης: Μουζάκη ΑικατερίνηΛεόντειος Σχολή Πατησίων: Χρήστος Νάκης
style="background: #EFEFEF; text-align: center; color:black" colspan="2" Ιστοσελίδα
style="background: #FFFBFF; text-align: center; color:black" colspan="2" leonteios.gr
Η Λεόντειος Σχολή είναι ελληνογαλλικό σχολείο της Αθήνας το οποίο λειτουργεί από το 1838 και έχει δυο σχολικά συγκροτήματα.
Σήμερα λειτουργούν δύο σχολεία της Λεοντείου Σχολής, η Λεόντειος Σχολή Αθηνών και η Λεόντειος Σχολή Νέας Σμύρνης. Η Λεόντειος Σχολή διοικείται από την καθολική Μοναστική Κοινότητα των Μαριανών Αδελφών "(Frères Maristes)", μια κοινότητα αφιερωμένη στην εκπαίδευση των νέων.
Ιστορία.
Ιδρύθηκε το 1838 από τον καθολικό ιερέα Κωνσταντίνο Σαργολόγο. Αρχικά είχε το όνομα του πολιούχου της Αθήνας Αγίου Διονυσίου του Αρεοπαγίτη, το 1889 όμως μετονομάστηκε σε "Λεόντειο Λύκειο" προς τιμή του Πάπα Λεόντος ΙΓ' που είχε βοηθήσει οικονομικά το σχολείο.
Το 1897 μεταφέρθηκε σε νέα κτήρια στην οδό Σίνα 4, όπου και λειτουργούσε μέχρι και το 1962. Το 1907 η διεύθυνσή του ανατέθηκε από τον τότε Καθολικό Αρχιεπίσκοπο στο Τάγμα των Μαριανών Αδελφών. Το 1916 ιδρύθηκε το εκπαιδευτήριο "Άγιος Ανδρέας" στην Πάτρα σαν παράρτημα του σχολείου, ενώ το 1924 το σχολείο απέκτησε νέα πτέρυγα στα Πατήσια.
Κατά τη διάρκεια της Κατοχής τα σχολεία σταμάτησαν τη λειτουργία τους και χρησιμοποιήθηκαν σαν κέντρα διανομής συσσιτίου από τους Μαριανούς. Το 1963 το σχολείο μεταστεγάστηκε σε ιδιόκτητο κτήμα στη Νέα Σμύρνη, όπου και ιδρύθηκε και το Δημοτικό Σχολείο "Χρυσόστομος Σμύρνης" (ονομασία προς τιμή του Χρυσοστόμου Σμύρνης) που σήμερα έχει συγχωνευτεί διοικητικά με το Λεόντειο Λύκειο. 
Το 1988 το Λεόντειο Λύκειο τιμήθηκε από την Ακαδημία Αθηνών με Αργυρό Μετάλλιο και Τιμητικό Δίπλωμα για την παιδαγωγική του προσφορά. Σήμερα το σχολείο διοικείται από μια κοινότητα επτά Μαριανών Αδελφών, ενώ στα σχολεία που έχει υπό την ευθύνη του φοιτούν περίπου 3.500 μαθητές.
Φιλόλογος καθηγητής του Λεοντείου Λυκείου της Νέας Σμύρνης υπήρξε ο Αρχιεπίσκοπος Ιερώνυμος Β´.
Δραστηριότητες.
Η Λεόντειος Σχολή προσφέρει στους μαθητές της πλήθος δραστηριοτήτων, αθλητικών, πολιτιστικών, μουσικών και καντίνα. Ο Αθλητικός Όμιλος Λεοντείου, με ακαδημίες ποδοσφαίρου, καλαθοσφαίρισης, πετοσφαίρισης, αντισφαίρισης, επιτραπέζιας αντισφαίρισης, κολύμβησης και σκακιού προσφέρει στους μαθητές την δυνατότητα να εξασκήσουν το αγαπημένο τους άθλημα στο χώρο του σχολείου τους.
Παράλληλα με τις αθλητικές δραστηριότητες,η Λεόντειος δίνει την δυνατότητα σε παιδιά του Γυμνασίου και του Λυκείου να εκφραστούν μέσω των Ομαδών Πολιτισμού (Ομάδα Θεάτρου, Ομάδα Χορού, Ομάδα Μεικτής Νεανικής Χορωδίας, Ομάδα Νεανικής Ορχήστρας, Ομάδα Σκηνογραφίας-Ενδυματολογίας, Ομάδα Δημοσιογραφίας, Ομάδα Πρώτων Βοηθειών, Ομάδα Μελέτης της Ιστορίας της Ελληνικής Γλώσσας). Επίσης είναι υπεύθυνοι και της επετηρίδας του σχολείου,όπως επίσης και της σχολικής εφημερίδας (Παλμός της Λεοντείου). Διακρίνονται επίσης και η χορωδία της και η ορχήστρα της, έχοντας κερδίσει πολλά βραβεία στην Ελλάδα.
Η Λεόντειος είναι επίσης γνωστή για το φιλανθρωπικό της έργο. Μαζεύει ρούχα, λεφτά, παιχνίδια και φαγητά για να τα δώσει σε ανθρώπους που τα χρειάζονται. Ένα μέρος των χρημάτων διατίθεται από τους μαθητές και τα υπόλοιπα από διάφορες εκδηλώσεις.
Η Λεόντειος δίνει επίσης την δυνατότητα στους μαθητές της να ανακαλύψουν το επάγγελμα που τους ταιριάζει μέσω της Ημερίδας Επαγγελματικού Προσανατολισμού, όπου διακεκριμένοι επαγγελματίες όλων των κλάδων παρουσιάζουν τα επαγγέλματα τους.
Μουσείο Λεοντείου Σχολής.
Το 2014, δημιουργήθηκε στις εγκαταστάσεις της Λεοντείου Σχολής Αθηνών, ένα μουσειακός χώρος, στον οποίο φιλοξενείται η ιστορία της Λεοντείου Σχολής, μία ιστορία 200 περίπου ετών. Το "Musée des Frères Maristes &amp; du Lycée Leonin" "(Μουσείο των Αδελφών Μαριανών και του Λεοντείου Λυκείου)", εγκαινιάστηκε στις 25 Ιουνίου 2014. Στόχος του μουσείου αυτού είναι η ενημέρωση τόσο για την μεγάλη εκπαιδευτική δράση της Σχολής όσο και για το μοναχικό τάγμα το οποίο διοικεί τα εκπαιδευτικά αυτά ιδρύματα. Μεταξύ των πολλών ιστορικών εκθεμάτων, περιλαμβάνονται έργα διαπρεπών αποφοίτων τόσο της Λεοντείου Σχολής Αθηνών όσο και της Λεοντείου Σχολής Νέας Σμύρνης.
Την μουσειολογική μελέτη ανέλαβε η Λουϊζα Καραπιδάκη.

</doc>
<doc id="44196" url="https://el.wikipedia.org/wiki?curid=44196" title="Κωνσταντίνος Α">
Κωνσταντίνος Α



</doc>
<doc id="44206" url="https://el.wikipedia.org/wiki?curid=44206" title="Επεισόδια της σειράς &quot;Οι Αγνοούμενοι&quot;">
Επεισόδια της σειράς &quot;Οι Αγνοούμενοι&quot;



</doc>
<doc id="44217" url="https://el.wikipedia.org/wiki?curid=44217" title="Ριτσιόλι">
Ριτσιόλι



</doc>
<doc id="44220" url="https://el.wikipedia.org/wiki?curid=44220" title="Γρηγόριος Ζ΄">
Γρηγόριος Ζ΄



</doc>
<doc id="44221" url="https://el.wikipedia.org/wiki?curid=44221" title="Τζοβάνι Ριτσιόλι">
Τζοβάνι Ριτσιόλι

Ο Τζοβάνι Μπατίστα Ριτσιόλι ("Giovanni Battista Riccioli", Φερράρα 17 Απριλίου 1598 – Μπολόνια 25 Ιουνίου 1671) ήταν Ιταλός αστρονόμος, που ανήκε στο θρησκευτικό τάγμα των Ιησουιτών από το 1614. Υπήρξε ο πρώτος άνθρωπος που μέτρησε την επιτάχυνση ενός σώματος σε ελεύθερη πτώση.
Στις αστρονομικές του μελέτες συνεργάσθηκε συχνά με τον Φραντσέσκο Μαρία Γκριμάλντι. Το σημαντικότερο έργο του θεωρείται το Almagestum novum (1651). Από θρησκευτική αναγκαιότητα αντιτάχθηκε στις απόψεις του Κοπέρνικου (Ηλιοκεντρική θεωρία), αλλά τόνισε την αξία της «ως απλής υποθέσεως».
Με τον Γκριμάλντι μελέτησαν πολύ τη Σελήνη, και σε αυτούς οφείλονται τα περισσότερα ονόματα των χαρακτηριστικών της σεληνιακής επιφάνειας (κρατήρων, κλπ.). Επίσης, ο Ριτσιόλι παρατήρησε τον Κρόνο και υπήρξε ο πρώτος που σημείωσε ότι ο Μιζάρ είναι διπλός αστέρας.
Παρά τη δεδηλωμένη αντίθεσή του στη θεωρία του Κοπέρνικου, ο Ριτσιόλι έδωσε το όνομά του σε ένα πολύ μεγάλο κρατήρα της Σελήνης, και σε άλλους κρατήρες έδωσε τα ονόματα οπαδών της ηλιοκεντρικής θεωρίας (Κέπλερ, Γαλιλαίος, κλπ.). Κοντά σε αυτούς οι Ριτσιόλι και Γκριμάλντι επέλεξαν τους κρατήρες στους οποίους έδωσαν τα δικά τους ονόματα, ενώ κρατήρες που τους βάφτισαν με τα ονόματα άλλων Ιησουιτών αστρονόμων βρίσκονται σε άλλο μέρος της Σελήνης, κοντά στον κρατήρα Τύχωνα. Αυτές οι επιλογές θεωρούνται από μερικούς ως κρυφή συμπάθεια για το ηλιοκεντρικό σύστημα, την οποία ως Ιησουίτης δεν μπορούσε να εκφράσει δημοσίως.
Μεταξύ των ετών 1644 και 1656 ο Ριτσιόλι πραγματοποίησε τοπογραφικές μετρήσεις με τον Γκριμάλντι, προσδιορίζοντας τιμές για την περιφέρεια της Γης. Ωστόσο, αδυναμίες της μεθόδου τους προκάλεσαν σφάλματα μεγαλύτερα στο μήκος της μοίρας ενός μεσημβρινού από ό,τι είχε ο Σνέλλιους λίγα χρόνια νωρίτερα: το σφάλμα του Σνέλλιους ήταν 4 χλμ., ενώ του Ριτσιόλι πάνω από 10 χλμ. (Hoefer 1873).
Εκτός από το "Almagestum novum", άλλα συγγράμματα του Ριτσιόλι είναι τα εξής:

</doc>
<doc id="44223" url="https://el.wikipedia.org/wiki?curid=44223" title="Επέτειος του Όχι">
Επέτειος του Όχι

Η Επέτειος του «ΟΧΙ» μνημονεύει την άρνηση της Ελλάδας στις ιταλικές αξιώσεις που περιείχε το τελεσίγραφο που επιδόθηκε από τον Ιταλό πρέσβη στον Έλληνα δικτάτορα Ιωάννη Μεταξά την 28η Οκτωβρίου του 1940. Συνέπεια της άρνησης αυτής ήταν η είσοδος της Χώρας στο Β΄ Παγκόσμιο Πόλεμο και η έναρξη του Ελληνοϊταλικού πολέμου του 1940. Η ημερομηνία αυτή καθιερώθηκε να εορτάζεται στην Ελλάδα και την Κύπρο κάθε χρόνο ως επίσημη εθνική εορτή και αργία. Επίσης, πολλές ελληνικές κοινότητες παγκοσμίως γιορτάζουν την Επέτειο του ΟΧΙ. 
Ιστορία.
Λίγο μετά τις 3 τα ξημερώματα της 28 Οκτωβρίου του 1940 η τότε Ιταλική Κυβέρνηση απέστειλε στην Ελλάδα τελεσίγραφο, δια του Ιταλού Πρέσβη στην Αθήνα Εμανουέλε Γκράτσι, ο οποίος και το επέδωσε ιδιόχειρα στον Ιωάννη Μεταξά, στην οικία του δεύτερου, στην Κηφισιά, με το οποίο και απαιτούσε την ελεύθερη διέλευση του Ιταλικού στρατού από την Ελληνοαλβανική μεθόριο προκειμένου στη συνέχεια να καταλάβει κάποια στρατηγικά σημεία του Βασιλείου της Ελλάδος, (λιμένες, αεροδρόμια κλπ.), για ανάγκες ανεφοδιασμού και άλλων διευκολύνσεών του, στη μετέπειτα προώθησή του στην Αφρική. 
Μετά την ανάγνωση του κειμένου ο Μεταξάς έστρεψε το βλέμμα του στον Ιταλό Πρέσβη και του απάντησε στα γαλλικά (επίσημη διπλωματική γλώσσα) την ιστορική φράση: «"Alors, c'est la guerre"», (προφέρεται από τα γαλλικά, "αλόρ, σε λα γκερ", δηλαδή, "Λοιπόν, αυτό σημαίνει πόλεμο"), εκδηλώνοντας έτσι την αρνητική θέση επί των ιταλικών αιτημάτων.
Ο ίδιος ο Γκράτσι στα απομνημονεύματά του, που εξέδωσε το 1945, περιγράφει τη σκηνή: 
Ο Μεταξάς εκείνη τη στιγμή είχε εκφράσει το ελληνικό λαϊκό συναίσθημα, την άρνηση της υποταγής, και αυτή η άρνηση πέρασε στον τότε ελληνικό δημοσιογραφικό τύπο με την λέξη «"ΟΧΙ"». Σημειώνεται πως αυτούσια η λέξη "«ΟΧΙ»" παρουσιάσθηκε για πρώτη φορά ως τίτλος στο κύριο άρθρο της εφημερίδας "Ελληνικό Μέλλον"' του Ν. Π. Ευστρατίου στις 30 Οκτωβρίου του 1940. Ακολούθως υιοθετήθηκε ως σύνθημα, και από άλλες εφημερίδες, και για ακόλουθες περιστάσεις, όπως το εξώφυλλο της εφημερίδας "Η Βραδυνή", στις 6 Απριλίου 1941 με αφορμή την Γερμανική εισβολή στην Ελλάδα.
Εορτασμός.
Στις 5 και μισή τα ξημερώματα, ξεκίνησε ο Ελληνοϊταλικός Πόλεμος με την αιφνιδιαστική εισβολή (το τελεσίγραφο όριζε ότι η επίθεση θα ξεκινούσε στις 6 π.μ.) των ιταλικών στρατευμάτων στην Ήπειρο, οπότε η Ελλάδα αμυνόμενη εισήλθε στον πόλεμο. Το λεγόμενο «"Έπος του Σαράντα"», το οποίο ακολούθησε, και οι μεγάλες νίκες που ο ελληνικός στρατός κατήγαγε εις βάρος των Ιταλών, καθιερώθηκε να γιορτάζονται κάθε χρόνο στις 28 Οκτωβρίου, την ημέρα της επίδοσης του ιταλικού τελεσιγράφου και της άρνησης του Ιωάννη Μεταξά να συναινέσει.
Κάθε χρόνο αυτή τη μέρα γίνεται στη Θεσσαλονίκη, η επίσημη εορτή με κάθε λαμπρότητα, παρουσία του/της Προέδρου της Δημοκρατίας και άλλων επισήμων, με μεγάλη στρατιωτική παρέλαση, η οποία συμπίπτει με τον εορτασμό της απελευθέρωσης της πόλης κατά τον Α΄ Βαλκανικό Πόλεμο και τη μνήμη του πολιούχου της Αγίου Δημητρίου. Στην Αθήνα και σε άλλες πόλεις γίνονται μαθητικές παρελάσεις, ενώ δημόσια και ιδιωτικά κτίρια υψώνουν την ελληνική σημαία.
Κατά στην επέτειο του «ΟΧΙ», τηλεόραση και ραδιόφωνο προβάλλουν επετειακές εκπομπές μνήμης και κάνουν ιδιαίτερη μνεία στην «τραγουδίστρια της νίκης» Σοφία Βέμπο, η οποία με τα πατριωτικά της τραγούδια εμψύχωνε τους στρατιώτες και μετέδιδε τον ενθουσιασμό της προέλασης των ελληνικών δυνάμεων στη Βόρεια Ήπειρο. Σχετικό επίσης επετειακό υλικό παρουσιάζει και όλος ο ελληνικός έντυπος τύπος (εφημερίδες και περιοδικά).
Η επέτειος του «ΟΧΙ» γιορτάστηκε για πρώτη φορά στα χρόνια της Κατοχής. Στο κεντρικό κτίριο και στον προαύλιο χώρο του Πανεπιστημίου Αθηνών πραγματοποιήθηκε ο πρώτος εορτασμός στις 28 Οκτωβρίου 1941. Γίνονταν ομιλίες από τους φοιτητές, ενώ μίλησε για την επέτειο την παραμονή και ο καθηγητής Κωνσταντίνος Τσάτσος, ο οποίος αρνήθηκε να κάνει μάθημα την ημέρα της επετείου με αποτέλεσμα να απολυθεί από το Πανεπιστήμιο. Στην δεύτερη επέτειο (28/10/1942), ο εορτασμός έγινε στην Πλατεία Συντάγματος με πρωτοβουλία των οργανώσεων ΕΠΟΝ και ΠΕΑΝ. Υπήρχε ανησυχία για το πώς θα αντιδράσουν οι ιταλικές δυνάμεις κατοχής, οι οποίες όμως δεν παρενέβησαν. Εκδηλώσεις και διαδηλώσεις εκείνη την ημέρα έγιναν και σε άλλες πόλεις. Στον Πειραιά πραγματοποιήθηκαν ολιγοπληθείς συγκεντρώσεις, ανέβαινε κάποιος σε μια καρέκλα, έβγαζε ένα σύντομο λόγο, και κατόπιν διαλύονταν, για να αποφύγουν επέμβαση των καραμπινιέρων. Δεν υπάρχουν πολλές πληροφορίες για το τι έγινε στις 28 Οκτωβρίου 1943. Σύμφωνα με τον Ηλία Βενέζη γιορτάστηκε η επέτειος στο κτίριο της Εθνικής Τράπεζας, στην πλατεία Κοτζιά (ο Βενέζης ήταν τότε υπάλληλος της τράπεζας). Κατέφθασαν όμως οι Γερμανοί, που είχαν την ευθύνη της αστυνόμευσης πλέον, υποχρέωσαν όσους συμμετείχαν να σταθούν με τα χέρια ψηλά μέχρι το βράδυ, ενώ έστειλαν και είκοσι περίπου από αυτά τα άτομα σε στρατόπεδα συγκέντρωσης. Κάποια δεν επέστρεψαν.
Για πρώτη φορά η επέτειος γιορτάστηκε επίσημα στις 28 Οκτωβρίου 1944 με παρέλαση ενώπιον του πρωθυπουργού Γεωργίου Παπανδρέου.
Η Εκκλησία της Ελλάδος αποφάσισε, το 1952, η γιορτή της Αγίας Σκέπης από την 1η Οκτωβρίου να μεταφερθεί στις 28 Οκτωβρίου, με το αιτιολογικό ότι η Παναγία βοήθησε τον Ελληνικό Στρατό στον πόλεμο της Αλβανίας.

</doc>
<doc id="44224" url="https://el.wikipedia.org/wiki?curid=44224" title="Ιωάννη Μεταξά">
Ιωάννη Μεταξά



</doc>
<doc id="44225" url="https://el.wikipedia.org/wiki?curid=44225" title="Δεύτερο Παγκόσμιο Πόλεμο">
Δεύτερο Παγκόσμιο Πόλεμο



</doc>
<doc id="44227" url="https://el.wikipedia.org/wiki?curid=44227" title="Ρεγιομοντάνος">
Ρεγιομοντάνος

Ο Γιόχαν Μύλλερ (γερμ. "Johann(es) Müller von Königsberg", 6 Ιουνίου 1436 – 6 Ιουλίου 1476), γνωστός με το εκλατινισμένο του όνομα Ρεγιομοντάνος (Regiomontanus), ήταν σημαντικός Γερμανός μαθηματικός και αστρονόμος. 
Βιογραφία.
Γεννήθηκε στο Φραγκονικό χωριό Unfinden κοντά στο Κένιγκσμπεργκ της Βαυαρίας (που δεν πρέπει να συγχέεται με την Καινιξβέργη της Ανατολικής Πρωσίας, το σημερινό ρωσικό Καλίνινγκραντ). Το πλήρες λατινικό του όνομα ήταν Joannes de Regio monte, που συντόμευσε σε Regiomontanus (λατινική μετάφραση του "Königsberg" = «Βουνό του Βασιλιά»).
Σε ηλικία 11 ετών ο Ρεγιομοντάνος έγινε φοιτητής στο πανεπιστήμιο της Λειψίας. Τρία χρόνια αργότερα συνέχισε τις σπουδές του στο "Alma Mater Rudolfina", πανεπιστήμιο στη Βιέννη. Εκεί έγινε μαθητής και φίλος του Γκέοργκ φον Πόιερμπαχ (Georg von Peuerbach). Το 1457 απεφοίτησε ως "magister artium" και έδωσε διαλέξεις στην οπτική και την κλασική λογοτεχνία. Ο Ρεγιομοντάνος κατασκεύασε αστρολάβους για τον Ούγγρο Matthias Corvinus και τον καρδινάλιο Βησσαρίωνα, και στα 1465 ένα φορητό ηλιακό ρολόι για τον Πάπα Παύλο Β΄. Η συνεργασία του Ρεγιομοντάνου με τον Πόιερμπαχ τον έφερε σε επαφή με τα γραπτά του Νικολάου Κουζάνου (Cusanus), ο οποίος ασπαζόταν μια ηλιοκεντρική θεώρηση για τον κόσμο. Παρά το γεγονός αυτό, ο Ρεγιομοντάνος παρέμεινε γεωκεντριστής. Μετά τον θάνατο του Πόιερμπαχ συνέχισε τη μετάφραση της "Αλμαγέστης", την οποία ο δάσκαλός του είχε αρχίσει μετά από πρωτοβουλία του Βησσαρίωνος. Από το 1461 ως το 1465 ο Ρεγιομοντάνος έζησε και εργάστηκε στην οικία του Βησσαρίωνος στη Ρώμη. Συνέγραψε εκεί τα "De Triangulis omnimodus" (1464) και "Epytoma in almagesti Ptolemei". Ιδιαίτερα σημαντικό ήταν και το έργο του "De Triangulis" («Περί των τριγώνων»), ένα από τα πρώτα συγγράμματα που παρουσίαζαν την Τριγωνομετρία και ενσωμάτωναν ερωτήσεις για την εμπέδωση των ξεχωριστών κεφαλαίων. Σε αυτό έγραφε:
Εσύ που επιθυμείς να μελετήσεις μεγάλα και θαυμαστά πράγματα, που αναρωτιέσαι για τις κινήσεις των άστρων, πρέπει να διαβάσεις αυτά τα θεωρήματα για τα τρίγωνα. Γνωρίζοντας αυτές τις ιδέες θα ανοίξεις την πόρτα για όλη την Αστρονομία και για ορισμένα γεωμετρικά προβλήματα.
Στην "Epytoma..." προβαίνει σε κριτική ανάλυση της μεταφράσεως, υποδεικνύοντας ανακρίβειες. Αργότερα, ο Κοπέρνικος θα αναφερόταν σε αυτό το βιβλίο ως μία επίδραση στο δικό του έργο. Το 1467 ο Ρεγιομοντάνος άφησε τη Ρώμη για να εργαστεί στην αυλή του Ματθία Κορβίνου, βασιλιά της Ουγγαρίας. Εκεί υπολόγισε μεγάλους αστρονομικούς πίνακες και κατασκεύασε αστρονομικά όργανα.
Το 1471 εγκαταστάθηκε στη Νυρεμβέργη, ένα από τα σημαντικότερα κέντρα της εποχής στην εκπαίδευση, τις εκδόσεις, το εμπόριο και την τέχνη. Εκεί συνδέθηκε με τον ανθρωπιστή και έμπορο Μπέρναρντ Βάλτερ (Bernhard Walther), που χρηματοδότησε το αστεροσκοπείο και το τυπογραφείο. Ο Ρεγιομοντάνος παραμένει γνωστός για την κατασκευή του πρώτου αστεροσκοπείου της Γερμανίας, στη Νυρεμβέργη. Το 1472 εξέδωσε το πρώτο τυπωμένο αστρονομικό σύγγραμμα στην ιστορία, το "Theoricae novae Planetarum" του δασκάλου του, Πόιερμπαχ.
Το 1475 επέστρεψε στη Ρώμη για να συνεργαστεί με τον Πάπα Σίξτο Δ΄ επί της μεταρρυθμίσεως του ημερολογίου. Κατά τη διαδρομή θα μπορούσε να δημοσιεύσει την «Εφημερίδα» του στη Βενετία. Ο Ρεγιομοντάνος πέθανε μυστηριωδώς στη Ρώμη ένα μήνα πριν τα τεσσαρακοστά του γενέθλια, ίσως από πανώλη ή δολοφονία.
Ο Domenico Maria Novara da Ferrara, ο δάσκαλος του Κοπέρνικου, αναφερόταν στον Ρεγιομοντάνο ως τον δικό του δάσκαλο. Ο Ρεγιομοντάνος είχε αποκτήσει ήδη διεθνή φήμη όσο ζούσε. Παραγωγικότατος συγγραφέας, άφησε πίσω του σημαντικό έργο, παρότι είχε συμπληρώσει μόνο το 1/4 των όσων σκόπευε να γράψει.

</doc>
<doc id="44228" url="https://el.wikipedia.org/wiki?curid=44228" title="Στήλη της Ροζέτας">
Στήλη της Ροζέτας



</doc>
<doc id="44230" url="https://el.wikipedia.org/wiki?curid=44230" title="In situ">
In situ

Η λατινογενής φράση in situ, η οποία σημαίνει «"επί τόπου"», χρησιμοποιείται σε πολλά διαφορετικά θεματικά πλαίσια.
Αρχαιολογία.
Στην αρχαιολογία, η φράση "in situ" αναφέρεται σε ένα τεχνούργημα το οποίο δεν έχει μετακινηθεί από την αρχική θέση απόθεσής του. Το να είναι ένα τεχνούργημα "in situ" είναι κρίσιμο στην ερμηνεία αυτού και, επομένως, στον πολιτισμό ο οποίος το διαμόρφωσε. Όταν η προέλευση ενός τεχνουργήματος έχει καταγραφεί, τότε αυτό μπορεί να μετακινηθεί για συντήρηση, περαιτέρω ερμηνεία και έκθεση.
Ένα τεχνούργημα το οποίο δεν ανακαλύπτεται "in situ" θεωρείται εκτός θεματικού πλαισίου και δεν παρέχει μια ακριβή εικόνα του σχετιζόμενου πολιτισμού. Ωστόσο, το εκτός θεματικού πλαισίου τεχνούργημα μπορεί να παρέχει στους επιστήμονες ένα παράδειγμα τύπων και τοποθεσιών των "in situ" τεχνουργημάτων που δεν έχουν ανακαλυφθεί ακόμα.
Βιολογία.
Στην βιολογία, "in situ" σημαίνει το να εξεταστεί ένα φαινόμενο ακριβώς στο μέρος όπου εμφανίζεται (χωρίς να απομακρυνθεί σε κάποιο ειδικό μέσο, κτλ.). Συνήθως σημαίνει κάτι ενδιάμεσο μεταξύ του "in vivo" και του "in vitro". Για παράδειγμα, το να εξετάζεται ένα κύτταρο μέσα σε ένα ολόκληρο όργανο άθικτο υπό αιμάτωση μπορεί να σημαίνει έρευνα "in situ". Αυτό δεν είναι προφανώς πειραματισμός "in vivo" επειδή το ζώο θυσιάζεται, αλλά και δεν είναι το ίδιο με το να δουλεύει κάποιος με το κύτταρο μόνο (το οποίο μπορεί να είναι μια τέλεια περίπτωση πειράματος "in vitro").
Στην ογκολογία, για ένα καρκίνωμα το οποίο είναι καρκίνος ενός επιθήλιου, "in situ" σημαίνει ότι τα κακοήθη κύτταρα παρουσιάζονται στο επιθήλιο, αλλά δεν έχουν εισβάλει πέρα από το βασικό υμένα στους βαθύτερους ιστούς.
Στη γενετική, "in situ" μπορεί επίσης να σημαίνει "μέσα στο χρωμόσωμα". Για παράδειγμα, η τεχνική «"In situ" Υβριδοποίηση με Φθορισμό» (αρκτικόλεξο στα αγγλικά: FISH) μπορεί να γίνει με χρωμοσώματα σε κύτταρα ή σε έναν καρυότυπο, όπως στην φασματική καρυοτυποποίηση. Στην κάθε περίπτωση, παρατηρούνται οι αλληλουχίες-στόχοι όπου βρίσκονται μέσα στο χρωμόσωμα.
Στην οικολογία και συγκεκριμένα στη διατήρηση γενετικών πόρων, διατήρηση "in situ" ή «διατήρηση επί τόπου» είναι η διαδικασία της προστασίας ενός υπό εξαφάνιση είδους φυτού ή ζώου στο φυσικό του περιβάλλον ή ενδιαίτημα. Σε αντίθεση με την διατήρηση "ex situ" ή «απομακρυσμένη διατήρηση».
Γη και επιστήμες της ατμόσφαιρας.
Στην φυσική γεωγραφία και στις επιστήμες της Γης, η φράση "in situ" τυπικά περιγράφει φυσικό υλικό ή διεργασίες οι οποίες προηγούνται της μεταφοράς. Για παράδειγμα, η "in situ" χρησιμοποιείται σε σχέση με την διαφοροποίηση μεταξύ αποσάθρωσης και διάβρωσης, η οποία διαφορά έγκειται στο ότι η διάβρωση απαιτεί ένα μέσο μεταφοράς (όπως ο άνεμος, ο πάγος, ή το νερό), ενώ η αποσάθρωση εμφανίζεται "in situ". Οι γεωχημικές διαδικασίες επίσης περιγράφονται συχνά ως ότι συμβαίνουν σε υλικό "in situ".
Στις επιστήμες της ατμόσφαιρας, η φράση "in situ" αναφέρεται σε μετρήσεις οι οποίες λήφθηκαν μέσω άμεσης επαφής με το εν λόγω αντικείμενο. Για παράδειγμα μια ραδιοβολίδα η οποία μετράει ένα μέρος αέρα, ή ένα ανεμόμετρο το οποίο μετράει τον άνεμο. Αντιτίθεται στην τηλεπισκόπηση, που διενεργείται με τα ραντάρ καιρού ή τους δορυφόρους.
Γλωσσολογία.
Στην γλωσσολογία, και συγκεκριμένα στο συντακτικό, ένα στοιχείο μπορεί να ειπωθεί ότι είναι "in situ" εάν προφέρεται στη θέση όπου αυτό ερμηνεύεται. Για παράδειγμα, οι ερωτήσεις σε γλώσσες όπως η κινεζική έχουν "in-situ" wh-στοιχεία, με δομές συγκρινόμενες με φράσεις όπως «ο Γιάννης αγόρασε τί;», ενώ τα Ελληνικά wh-στοιχεία δεν είναι "in-situ": «Τι αγόρασε ο Γιάννης;».
Εικαστικές τέχνες.
Στις εικαστικές τέχνες (ζωγραφική, γλυπτική, εγκαταστάσεις, περφόρμανς) ο όρος "in situ" αναφέρεται σε έργα που δημιουργούνται επιτόπου στο χώρο όπου θα εκτεθούν αντί να δημιουργηθούν στο εργαστήριο του καλλιτέχνη και να μεταφερθούν. Τα "in situ" έργα συνήθως λαμβάνουν υπόψιν τους τα χαρακτηριστικά του χώρου ή/και του κοινού και αλληλεπιδρούν με αυτά, ενώ πολλές φορές ακόμα και η ίδια η διαδικασία της κατασκευής του έργου αποτελεί μέρος του έργου. Αν και οι τοιχογραφίες ή τα γκράφιτι για παράδειγμα είναι εξ ορισμού "in situ" έργα, εντούτοις ο όρος χρησιμοποιείται ως επί το πλείστον για έργα τα οποία είναι ασυνήθιστο να κατασκευάζονται επιτόπου.
Λογοτεχνία.
Στην λογοτεχνία, η φράση "in situ" χρησιμοποιείται για να περιγράψει μια κατάσταση. Η στήλη της Ροζέττας, για παράδειγμα, αναρτήθηκε αρχικά σε ένα προαύλιο, για δημόσια παρατήρηση. Οι περισσότερες φωτογραφίες της περίφημης στήλης δεν είναι "in situ" φωτογραφίες αυτής αναρτημένης, όπως θα ήταν κανονικά. Η στήλη αποκαλύφθηκε ως μέρος οικοδομικού υλικού, εντοιχισμένη. Η "in situ" κατάστασή της σήμερα είναι ότι βρίσκεται αναρτημένη, κάθετα, σε δημόσια έκθεση στο Βρετανικό Μουσείο.
Μετάδοση RF.
Στα Συστήματα Μετάδοσης Ραδιοσυχνοτήτων (RF), η φράση "in situ" χρησιμοποιείται συχνά για να περιγράψει την τοποθεσία διαφόρων στοιχείων κατά τη διάρκεια που το σύστημα βρίσκεται στην προεπιλεγμένη κατάσταση μετάδοσης, απ' ό,τι σε λειτουργία σε κατάσταση δοκιμής. Για παράδειγμα, αν ένα "in situ" βαττόμετρο χρησιμοποιείται σε ένα εμπορικό σύστημα μετάδοσης, το βαττόμετρο αυτό μπορεί να μετρήσει με ακρίβεια την ισχύ όταν ο σταθμός βρίσκεται "on air".
Νομική επιστήμη.
Στο νομικό θεματικό πλαίσιο, η φράση "in situ" χρησιμοποιείται συχνά για την κυριολεκτική σημασία της. Για παράδειγμα, στο Χόνγκ Κόνγκ, η "in situ" ανταλλαγή γης περιλαμβάνει τη συμμετοχή της κυβέρνησης, η οποία ανταλλάσσει την αρχική ή ληχθείσα εκμίσθωση ενός τεμαχίου γης με μια καινούργια παροχή ή επαναπαροχή του ίδιου αγροτεμαχίου ή ενός μέρους του.
Περιβαλλοντική μηχανική.
Στην περιβαλλοντική μηχανική, η φράση "in situ" μπορεί να αναφέρεται σε ένα μέρος όπου καθάρισμα ή αποκατάσταση μιας μολυσμένης τοποθεσίας πραγματοποιείται χρησιμοποιώντας και προσομοιώνοντας τις φυσικές διεργασίες στο έδαφος. Αντιτίθεται στην περιγραφή "ex situ", όπου στο μολυσμένο έδαφος γίνεται εκσκαφή και μεταφορά για καθαρισμό αλλού, μακριά από την τοποθεσία.
Χημεία.
Στην χημεία, "in situ" τυπικά σημαίνει «στο μείγμα αντίδρασης». Υπάρχουν πολλά ασταθή μόρια τα οποία πρέπει να συντεθούν "in situ" (δηλ. στο μείγμα αντίδρασης, αλλά δεν μπορούν να απομονωθούν μόνα τους) για χρήση σε διάφορες διαδικασίες. Παραδείγματα περιλαμβάνουν το αντιδραστήριο Κόρεϋ-Τσαικόβσκι και το αδρενόχρωμα.

</doc>
<doc id="44233" url="https://el.wikipedia.org/wiki?curid=44233" title="Νομικό">
Νομικό



</doc>
<doc id="44234" url="https://el.wikipedia.org/wiki?curid=44234" title="Επέτειος του όχι">
Επέτειος του όχι



</doc>
<doc id="44235" url="https://el.wikipedia.org/wiki?curid=44235" title="Επέτειος Όχι">
Επέτειος Όχι



</doc>
<doc id="44236" url="https://el.wikipedia.org/wiki?curid=44236" title="Διαστημική Εξερεύνηση">
Διαστημική Εξερεύνηση



</doc>
<doc id="44243" url="https://el.wikipedia.org/wiki?curid=44243" title="Αλληλασφάλεια (ναυτιλία)">
Αλληλασφάλεια (ναυτιλία)

Στη θαλάσσια ασφάλιση με τον όρο αλληλασφάλεια χαρακτηρίζεται η αμοιβαία ασφάλιση πλοίου και πληρώματος έναντι κάποιων κινδύνων, συνηθέστερα όμως για κινδύνους πολέμου.
Στις 19 Αυγούστου 1960 συστήθηκε στο Λονδίνο η "Ελληνική Αλληλασφάλεια εκ κινδύνων πολέμου", (Hellenic Mutual War Risks Association Ltd) με μέριμνα της Επιτροπής Ναυτιλιακής Συνεργασίας Λονδίνου η οποία και άρχισε να λειτουργεί από 1 Ιανουαρίου 1961.
Η εν λόγω ασφαλιστική έχει χαρακτήρα αμοιβαίας ασφάλισης και καλύπτει τα πλοία έναντι πολεμικών κινδύνων σε περιόδους ειρήνης, με δυνατότητα κάλυψης και των πληρωμάτων των ίδιων πλοίων από ίδιους κινδύνους.

</doc>
<doc id="44245" url="https://el.wikipedia.org/wiki?curid=44245" title="Ελληνικά Ταχυδρομεία">
Ελληνικά Ταχυδρομεία

Τα Ελληνικά Ταχυδρομεία (ΕΛ.ΤΑ.) είναι ο καθολικός πάροχος ταχυδρομικών υπηρεσιών στην Ελλάδα. Είναι Ανώνυμη Εταιρία με μετόχους το Ελληνικό Δημόσιο (90%) και την Eurobank (10%). Από το Δεκέμβριο του 2020 έγινε ανακεφαλαιοποίηση της εταιρείας και πλέον το Ελληνικό Δημόσιο κατέχει το 100% της εταιρείας.
Τα ΕΛΤΑ έχουν το μονοπώλιο της έκδοσης γραμματοσήμων. Εκδίδουν γραμματόσημα από το 1861. Επίσης από τις 24 Απριλίου του 2017 παρέχουν και ηλεκτρικό ρεύμα για επιχειρήσεις και οικίες.
Ιστορία.
Στις 24 Σεπτεμβρίου 1828 ο Κυβερνήτης της Ελλάδος Ιωάννης Καποδίστριας υπέγραψε ψήφισμα "περί συστάσεως τακτικής Ταχυδρομικής Συγκοινωνίας", ιδρύοντας το "Γενικόν Ταχυδρομείον".
Στην Αθήνα ο ταχυδρόμος ερχόμενος από το Ναύπλιο, την τότε πρωτεύουσα, "ανήρχετο επί βαρελίου, αναγιγνώσκων εις επήκοον των συγκεντρωμένων κατοίκων τας επί των επιστολών διευθύνσεις. Εν περιπτώσει καθ' ην δεν εμφανίζοντο οι αποδέκται, αι επιστολαί εκαίοντο επιτόπου". Η γεωγραφική ιδιομορφία και ποικιλία της χώρας, καθώς και η παντελής έλλειψη συγκοινωνιακής υποδομής, έκανε το ταχυδρομικό έργο ιδιαίτερα δύσκολο.
Το 1834 σε συμφωνία με το Γάλλο τραπεζίτη Φεράλδη εξασφαλίζεται η εξυπηρέτηση του ταχυδρομείου προς και από τα νησιά, ενώ το 1836 τοποθετούνται οι πρώτες άμαξες για τη μεταφορά αλληλογραφίας Αθήνα-Πειραιά.
Το 1860 τίθεται σε ισχύ ο νόμος περί γραμματοσήμων και τυπώνεται στο Νομισματοκοπείο του Παρισιού το πρώτο ελληνικό γραμματόσημο που έχει σαν παράσταση -συμβολικά- το μυθολογικό Θεό Ερμή. Οι πρώτες αυτές εκδόσεις δεν είχαν δοντάκια και η συλλεκτική τους αξία σήμερα είναι μεγάλη.
Το 1869 τα Ελληνικά Ταχυδρομεία επιβιβάζονται στο τρένο, ενώ το 1874 βρίσκονται παρόντα στην Ίδρυση της Παγκόσμιας Ταχυδρομικής Ένωσης στη Βέρνη.
Το 1892 το τηλέφωνο προστέθηκε στις αρμοδιότητες των ταχυδρομείων και δημιουργούνται τα 3Τ (Ταχυδρομεία, Τηλέγραφος, Τηλέφωνο).
Το 1896 γίνονται οι πρώτοι Διεθνείς Ολυμπιακοί Αγώνες στην Αθήνα. Τα Ελληνικά Ταχυδρομεία προχωρούν σε δύο διεθνείς πρωτοπορίες: εξέδωσαν την -πρώτη παγκοσμίως- σειρά αναμνηστικών γραμματοσήμων με αθλητικό θέμα και διέθεσαν μέρος των εσόδων από την πώληση αυτών των γραμματοσήμων για να ενισχύσουν οικονομικά την Ολυμπιακή Επιτροπή. Με αυτή την ενέργειά τους, έγιναν οι πρώτοι Επίσημοι Χορηγοί των σύγχρονων Ολυμπιακών Αγώνων.
Το 1909 εγκαινιάστηκε η αγροτική ταχυδρομική υπηρεσία. Επί δεκαετίες ο αγροτικός διανομέας αποτελούσε το μοναδικό μέσο επικοινωνίας της ελληνικής υπαίθρου με τον υπόλοιπο κόσμο.
Το 1926 η Ιταλική εταιρία Αεροεσπρέσσο απογειώνει για πρώτη φορά τα 3Τ.
Το 1940 εν όψει του Ελληνοϊταλικού πολέμου, οργανώθηκε η "εν εκστρατεία Ταχυδρομική υπηρεσία".
Το 1949 με την ίδρυση του ΟΤΕ χωρίζονται τα 3Τ και δημιουργούνται πλέον τα ΕΛ.ΤΑ., που αναλαμβάνουν αμιγώς ταχυδρομικές υπηρεσίες.
Από το 1970 ξεκίνησαν να λειτουργούν ως Νομικό Πρόσωπο Ιδιωτικού Δικαίου.
Το 1983 καταργείται ο 3ψήφιος Κωδικός και αντικαθίσταται με τον Ταχυδρομικό Κώδικα, ξεκινώντας την προσπάθεια καθολικού εκσυγχρονισμού της εταιρίας.
Με νόμο του 1996 καθορίζεται ο τρόπος λειτουργίας των ΔΕΚΟ και το 1998 καθορίζεται ο ρόλος των ΕΛ.ΤΑ. ως φορέα παροχής Καθολικής Ταχυδρομικής Υπηρεσίας.
Κατηγορίες.
Τα ΕΛΤΑ κατηγορούνται συχνά για την "ενοικίαση" υπαλλήλων από εταιρείες του κλάδου, όπως η Skycom και η Meccanica, για πιθανές, επικείμενες ή και πραγματοποιημένες μαζικές απολύσεις εργαζομένων, για τις αιφνιδιαστικές διακοπές συμβάσεων εργασίας και τη διακοπή τους με την αποστολή μηνυμάτων SMS.
Στις 7 Φεβρουαρίου του 2020, τα ΕΛΤΑ ανακοίνωσαν μέσω Facebook ότι η παραλαβή δεμάτων αξίας 0 έως 22 ευρώ από χώρες εκτός Ευρωπαϊκής Ένωσης θα χρεώνεται με τέλη εκτελωνισμού αξίας 15 ευρώ, καθώς δεν θα θεωρούνται πλέον "τελωνειακώς ελεύθερα". Η αλλαγή αυτή κατακρίθηκε έντονα από τους καταναλωτές, αναγκάζοντας λίγες μέρες αργότερα τα ΕΛΤΑ να καταργήσουν αυτήν τη χρέωση.

</doc>
<doc id="44247" url="https://el.wikipedia.org/wiki?curid=44247" title="Ταχυδρομικό Ταμιευτήριο">
Ταχυδρομικό Ταμιευτήριο

Το Ταχυδρομικό Ταμιευτήριο ήταν χρηματοπιστωτικό ίδρυμα, το οποίο ιδρύθηκε το 1900 στην ανεξάρτητη τότε Κρητική Πολιτεία και λειτουργούσε στην Ελλάδα μέχρι το 2013, οπότε και διασπάστηκε σε "καλή" και "κακή" τράπεζα. με το "καλό" κομμάτι να λειτουργεί υπό την ονομασία «Νέο Ταχυδρομικό Ταμιευτήριο», ενώ το ίδιο έτος πωλήθηκε στον όμιλο Eurobank, ο οποίος το απορρόφησε διατηρώντας αρχικά το δίκτυο καταστημάτων του διακριτό, με τη σήμανση «Δίκτυο Νέο Ταχυδρομικό Ταμιευτήριο».
Ιστορικό.
Ταχυδρομικό Ταμιευτήριο.
Λίγα χρόνια μετά την ίδρυση της Τράπεζας Κρήτης αποφασίστηκε από την Κρητική Πολιτεία η ίδρυση ενός ακόμα πιστωτικού ιδρύματος στο νησί. Στις 10 Δεκεμβρίου 1900 υπογράφηκε από τον Ύπατο αρμοστή της Κρητικής πολιτείας Πρίγκιπα Γεώργιο ο νόμος 265 περί Ταχυδρομικού Ταμιευτηρίου, ο οποίος δημοσιεύτηκε στις 16 Δεκεμβρίου 1900 ενώ η επίσημη έναρξη των εργασιών του έγινε το 1902 στα 20 περίπου ταχυδρομικά γραφεία τα οποία ήταν διάσπαρτα στο νησί.
Η έκδοση του πρώτου βιβλιαρίου του Ταχυδρομικού Ταμιευτηρίου, το οποίο ήταν στο όνομα του πρίγκιπα Γεωργίου έγινε τον Απρίλιο του 1903. Το 1909 οι δραστηριότητές του επεκτάθηκαν και στην υπόλοιπη Ελλάδα. Λίγο μετά την ένωση της Κρητικής Πολιτείας με την υπόλοιπη Ελλάδα, το 1914-1915 η έδρα του μεταφέρθηκε στην Αθήνα.
Το ταχυδρομικό ταμιευτήριο έπαιξε σημαντικό ρόλο στη χρηματοδότηση δημοσίων έργων κυρίως την περίοδο του μεσοπολέμου. Προσπάθησε να εμπεδώσει την έννοια της αποταμίευσης στους Έλληνες από την εποχή της ίδρυσής του με διάφορες δράσεις. Έτσι με αφορμή την Παγκόσμια μέρα αποταμίευσης στις 31 Οκτωβρίου κάθε έτους θεσμοθέτησε την ετήσια βράβευση της καλύτερης μαθητικής έκθεσης με θέμα την αποταμίευση.
Το 2002 η εταιρική μορφή του μετατράπηκε, με τον νόμο 3082/2002, σε ανώνυμη εταιρεία ενώ το 2006 του χορηγήθηκε άδεια λειτουργίας πιστωτικού ιδρύματος την οποία δεν είχε αφού λειτουργούσε για χρόνια ως δημόσια υπηρεσία, απευθείας υπαγόμενη στο Υπουργείο Μεταφορών και Επικοινωνιών. Το ίδιο έτος εισήχθη στο χρηματιστήριο αξιών Αθηνών.
Νέο Ταχυδρομικό Ταμιευτήριο.
Στις 19 Ιανουαρίου 2013, στα πλαίσια της δημοσιονομικής εξυγίανσής του, το Ταχυδρομικό Ταμιευτήριο διασπάστηκε από το Ταμείο Χρηματοπιστωτικής Σταθερότητας σε "καλή" και "κακή" τράπεζα. Το "καλό" κομμάτι συνέχισε να λειτουργεί υπό την ονομασία «Νέο Ταχυδρομικό Ταμιευτήριο» με στόχο τη μελλοντική πώλησή του σε μία από τις 4 συστημικές τράπεζες, ενώ το "κακό" κομμάτι πέρασε σε διαδικασία εκκαθάρισης.
Τον Ιούλιο του 2013 αποφασίστηκε η πώληση του Νέου Ταχυδρομικού Ταμιευτηρίου στην Eurobank. Η Νομική Συγχώνευση με απορρόφησή του από την Eurobank ολοκληρώθηκε στις 27 Δεκεμβρίου 2013, ενώ η λειτουργική ενοποίηση ολοκληρώθηκε τον Μάιο του 2014, με την ενοποίηση και των συστημάτων της T Bank (πρώην Aspis).
Δίκτυο Νέο Ταχυδρομικό Ταμιευτήριο.
Με σεβασμό στους πελάτες και την ιστορία του Ταχυδρομικού Ταμιευτηρίου, η Eurobank αποφάσισε να κρατήσει το δίκτυο καταστημάτων διακριτό, με σήμανση «Δίκτυο Νέο Ταχυδρομικό Ταμιευτήριο» στα καταστήματα ΕΛΤΑ.
Λογότυπα.
Το λογότυπο της εταιρείας όπως έχει εξελιχθεί με το πέρασμα του χρόνου.

</doc>
<doc id="44249" url="https://el.wikipedia.org/wiki?curid=44249" title="Αστέρας Δερβενίου">
Αστέρας Δερβενίου

Ιστορία.
Γ.Π.Σ. Αστήρ.
Ο Αστέρας Δερβενίου αποτέλεσε συνέχεια του ιστορικού "Σ.Ε.Φ.Α.Δ." (Σύλλογος Ενόργανης Φυσικής Αγωγής Δερβενίου) που ιδρύθηκε το 1912. Το μακρινό 1926, διεξήχθη ο πρώτος ποδοσφαιρικός αγώνας στο Δερβένι. Ο αγώνας, με αντίπαλο τον Πέλοπα Κιάτου, διεξήχθη στην τωρινή πλατεία. Το αποτέλεσμα του πρώτου αυτού αγώνα ήταν 1 – 0 υπέρ της Δερβενιώτικης ομάδας και ο σκόρερ ήταν ο Πάγκαλος από το Στόμι.
Το πρώτο ποδοσφαιρικό σωματείο του Δερβενίου, προπολεμικά, είχε ονομασία «Αναγέννηση». Ο Αστέρας ιδρύθηκε σαν επίσημο Σωματείο στις 15 Μαΐου 1971. Το καταστατικό του Σωματείου εγκρίθηκε μετά από έναν χρόνο, τον Ιούλιο του 1972, με την 563/1972 απόφαση του Πρωτοδικείου Κορίνθου.
Ο ΑΣΤΕΡΑΣ αγωνίζεται στην Γ’ κατηγορία την περίοδο 1972 – 1973 και μετά από αγώνες κατάταξης (με το Α.Ο. Ελληνοχωρίου και τη Θύελλα Κρηνών) ανεβαίνει στην Β’ κατηγορία. Στη Β’ κατηγορία αγωνίζεται τρεις περιόδους και το 1976, μετά από ανακατατάξεις που έγιναν στις ομάδες της ΕΠΣ Κορινθίας, ανέρχεται στην Α’ κατηγορία. Στην Α’ κατηγορία αγωνίζεται δώδεκα περιόδους. Το 1978 αποκτά ιδιόκτητο γήπεδο, όπου και αγωνίζεται πλέον (από το 1975 αγωνιζόταν στο γήπεδο Ξυλοκάστρου). Στα δώδεκα χρόνια της παραμονής του στην Α’ κατηγορία πρωταγωνιστεί και καταλαμβάνει δύο φορές τη δεύτερη θέση της βαθμολογίας. Το 1983 ανακηρύσσεται Κυπελλούχος Κορινθίας και προχωρά μέχρι τα προημιτελικά του Κυπέλλου Ερασιτεχνικών ομάδων Ελλάδας.
Την περίοδο 1987 – 1988 υποβιβάζεται για πρώτη φορά στην ιστορία του στη Β’ κατηγορία, όπου και παραμένει δύο χρονιές. Ανεβαίνει το 1990 και πάλι στην Α’ κατηγορία μετά από αγώνα κατάταξης. Στην Α’ κατηγορία πρωταγωνιστεί και μάλιστα την περίοδο 1991 – 1992 τερματίζει δεύτερος. Την επόμενη όμως χρονιά υποβιβάζεται και πάλι στην Β’ κατηγορία, απ’ όπου το 1993 σαν πρωταθλητής για πρώτη φορά στην ιστορία του (όλες τις προηγούμενες φορές κέρδιζε την άνοδό του είτε μετά από αγώνες κατάταξης είτε από ανακατατάξεις των ομάδων) ανεβαίνει στην Α’ κατηγορία.
Την περίοδο 1994 – 1995 υποβιβάζεται και πάλι στην Β’ κατηγορία και την περίοδο 1995 – 1996 αγωνίζεται για τελευταία φορά σαν Αστέρας Δερβενίου. Το 1996 ενώνεται με τον Ατρόμητο Πιτσών και δημιουργείται μια νέα ομάδα η Ένωση ΑΣΤΕΡΑ – ΑΤΡΟΜΗΤΟΥ, που αγωνίζεται στην Α’ κατηγορία με πολύ καλή παρουσία (τερματίζει στην 6η και 4η θέση). Όμως το 1998 διαλύεται λόγω οικονομικών λόγων και η Ένωση ΑΣΤΕΡΑ – ΑΤΡΟΜΗΤΟΥ.
Ν.Γ.Π.Σ. Νέος Αστήρ Δερβενίου.
Ο Νέος Αστέρας Δερβενίου δημιουργήθηκε το καλοκαίρι του 2005 κυρίως από παλιούς παίκτες και παράγοντες, με αφορμή την ύπαρξη πολλών νεαρών παικτών. Στις αρχές του καλοκαιριού 2005 υποβλήθηκε ένα νέο καταστατικό ποδοσφαιρικού συλλόγου προς έγκριση στο Πρωτοδικείο Κορίνθου και το φθινόπωρο του 2005 αναγνωρίστηκε ο “Ν.Γ.Π.Σ. Νέος Αστήρ Δερβενίου” με την 266/05 απόφαση του Πρωτοδικείου Κορίνθου.
Ο Νέος Αστέρας αγωνίστηκε τη περίοδο 2006-2007 στην Γ’ κατηγορία και κέρδισε την άνοδο στη Β'. Τις επόμενες δύο χρονιές ο Αστέρας συμμετείχε στο πρωτάθλημα της Β' Κατηγορίας, από όπου κέρδισε την άνοδο ως πρωταθλητής τη περίοδο 2008-2009. Στην Α' κατηγορία ο Αστέρας τερμάτισε στην 4η θέση τη χρονιά 2009-2010 και στη 5η θέση τις χρονιές 2010-2011, 2011-2012 και 2012-2013.
Πηγή
Γήπεδο "ΚΩΣΤΑΣ ΒΥΖΑΣ".
Το γήπεδο Δερβενίου που χρησιμοποιεί ως έδρα ο Αστέρας βρίσκεται στο οροπέδιο της Γκούριας ακριβώς επάνω από το Δερβένι, και ονομάστηκε "ΚΩΣΤΑΣ ΒΥΖΑΣ" το 2012 προς τιμήν του εκλειπόντος προέδρου και εμψυχωτή της ομάδας. Η έκταση αγοράστηκε στις 10 Απριλίου 1977 αντί 106.000 δρχ. ποσού που μαζεύτηκε με έρανο από τους κατοίκους του Δερβενίου. Τα έργα κατασκευής ολοκληρώθηκαν τον Δεκέμβριο του 1977 και κόστισαν συνολικά 250.000 δρχ. Στον πρώτο επίσημο αγώνα, στις 26 Δεκεμβρίου 1977 ο Αστέρας νίκησε τον ΠΑΣ Άγιοι Θεόδωροι με 4 - 0. 
Το 1998 ο Αστέρας παραχωρεί το γήπεδο του προς χρήση στον Δήμο Ευρωστίνης. Με την ανασύσταση του Αστέρα το 2006 πραγματοποιήθηκε σειρά έργων για τη συντήρηση του γηπέδου από Νομαρχία και Δήμο. Τα έργα αυτά αφορούσαν στην αποκατάσταση του χωμάτινου αγωνιστικού χώρου και των αποδυτηρίων και στην βελτίωση του δρόμου που οδηγεί στο γήπεδο. Εκτός αυτών, ο Δήμος κατασκεύασε τσιμεντένιες κερκίδες, στις οποίες αργότερα ο Αστέρας με δικά του έξοδα τοποθέτησε πλαστικά καθίσματα. Από τον Ιούνιο του 2009 ξεκίνησαν οι διαδικασίες από τη Νομαρχιακή Αυτοδιοίκηση Κορινθίας για την τοποθέτηση συνθετικού χλοοτάπητα, την κατασκευή νέων αποδυτηρίων, την εγκατάσταση προβολέων φωτισμού καθώς και την κατασκευή σκέπαστρου για τις κερκίδες.
Στις 15 Ιανουαρίου 2011 στον πρώτο επίσημο αγώνα στο ανακαινισμένο γήπεδο, ο Αστέρας νίκησε την Προοδευτική Περιγιαλίου με σκορ 3 - 1. Το καλοκαίρι 2011 ολοκληρώθηκαν οι ηλεκτρολογικές εγκαταστάσεις και οι προβολείς χρησιμοποιήθηκαν για πρώτη φορά σε επίσημο αγώνα στις 15 Οκτωβρίου 2011 στον αγώνα Αστέρας - Ηρακλής Ξυλοκάστρου 2 - 0, λόγω της πυκνής νέφωσης και της δυνατής βροχής. 

</doc>
<doc id="44257" url="https://el.wikipedia.org/wiki?curid=44257" title="Τορπίλη">
Τορπίλη

Οι τορπίλες αποτελούν αυτοπροωθούμενα υποθαλάσσια όπλα που βάλλονται από πλοία επιφανείας, υποβρύχια και ιπτάμενα μέσα, εναντίον πλοίων επιφανείας και υποβρυχίων. Μαζί με τις νάρκες θαλάσσης και τις βόμβες βάθους χαρακτηρίζονται ύφαλα όπλα.
Ως αεροτορπίλες αναφέρονταν παλαιότερα οι τορπίλες που ρίπτονταν από αεροπλάνα, ή ελικόπτερα.
Γενικά.
Η τορπίλη (torpedo) είναι ένα υποβρύχιο αυτοπροωθούμενο όπλο, σήμερα αυτοκατευθυνόμενο, που χρησιμοποιείται για την προσβολή πλοίων επιφανείας και υποβρυχίων. Πλέει κατά τη διεύθυνση της βολής, κινούμενη σε μικρό βάθος κάτω από την επιφάνεια της θάλασσας όταν πρόκειται να προσβάλλει στόχο επιφανείας, και κατά την προσβολή του στόχου εκρήγνυται.
Ιστορία - εξέλιξη.
Οι πρώτες προσπάθειες κατασκευής ενός τέτοιου υποβρύχιου όπλου ανάγονται στον 17ο αιώνα υπό τον Ντρέμπελ (Drebbel) το 1625 όπου και εξακολούθησαν κατά τους μεταγενέστρους χρόνους, λαμβάνοντας πειραματικά διάφορες ονομασίες, άλλοτε εκτοξευόμενες ή ρυμουλκούμενες προς το στόχο και άλλοτε βαλλόμενες από εγκαταστάσεις ξηράς. Υπό τη γενικότερη έννοια ως τορπίλη χαρακτηρίστηκε και το πυρπολικό που ανέδειξαν αρχικά οι Άγγλοι εναντίον των Ισπανών και αργότερα οι Έλληνες στον απελευθερωτικό τους αγώνα το 1821. 
Η πρώτη τορπίλη στη μορφή εκτοξευόμενου όπλου κατασκευάστηκε το 1866 στο Φιούμε από τον Άγγλο μηχανικό Χουαϊτχέντ (Whitehead), του οποίου έφερε και το όνομα. Είχε μήκος 3,35 μ., διάμετρο 0,335 μ., συνολικό βάρος 185 χγρ. και έφερε γόμωση 8 χγρ., ως δε προς την πρόωσή της ήταν αυτοκινούμενη με πεπιεσμένο αέρα, που της έδινε μέγιστη ταχύτητα 7 κόμβων και δραστικό βεληνεκές 620 μ. 
Από τότε, με την άμεση παραδοχή της σπουδαιότητας του νέου αυτού όπλου από όλες τις αξιόλογες ναυτικές δυνάμεις, η τορπίλη εξελίχθηκε και επέδρασε σημαντικά όχι μόνο στη τακτική του κατά θάλασσα πολέμου, και την εξέλιξη του τύπου των θωρηκτών, αλλά ακόμη και στη δημιουργία νέων τύπων πολεμικών πλοίων, τόσο ως προς τη βολή, όσο και για την αντιμετώπιση της φοβερής αυτής κατασκευής.
Έτσι, η διάμετρος της τορπίλης από την αρχική των 33,5 cm, αυξήθηκε βαθμιαία στα 45 cm και, αργότερα, στα 53,5 cm (21 δάκτυλοι) με τάση χρησιμοποίησης των 55 και 60 cm, προκειμένου νά αυξηθεί η μεταφερόμενη γόμωση. Η τορπίλη των 45 εκ. ήταν εκείνη που έφεραν παλαιότερα οι τορπιλάκατοι και τα τορπιλοβόλα (ιδιαίτερα τα ιταλικά) καθώς και εκείνες των τορπιλοπλάνων. Μάλιστα στο Β' Παγκόσμιο Πόλεμο χρησιμοποιήθηκαν και τορπίλες των 61 cm από τους Ιάπωνες, όπως ανακοινώθηκε εκ των υστέρων. Αυτοί, επίσης, επινόησαν και σύστημα πτερυγίων, ώστε οι βαλλόμενες από αεροσκάφος τορπίλες να μην βυθίζονται περισσότερο των 5 μ. Μια κανονική τορπίλη, βαλλόμενη από αεροσκάφος, βυθίζεται περίπου 12 μ. και ανερχόμενη κατευθύνεται προς τον στόχο. Η επινόηση αυτή, του Ιάπωνα πλωτάρχη Μινόρου Γκέντα, επέτρεψε την χρησιμοποίηση τορπιλοβόλων αεροσκαφών στην επίθεση του Περλ Χάρμπορ.
Είδη τορπιλών.
Οι τορπίλες διακρίνονται σε δύο μεγάλες κατηγορίες: τις "βαρέος τύπου", που χρησιμοποιούνται εναντίον πλοίων επιφανείας και υποβρυχίων, και τις ιστορικά νεότερες "ελαφρές ανθυποβρυχιακές τορπίλες", που προορίζονται κυρίως εναντίον υποβρυχίων. Επίσης, ανάλογα με τον τρόπο κατεύθυνσης διακρίνονται σε:
Περιγραφή τορπίλης Whitehead.
Γενικά οι τορπίλες έχουν κυλινδρικό σχήμα μεγάλου μήκους. Περγραφικά μία τορπίλη ατμού διακρίνεται σε έξι βασικά μέρη: α) την κεφαλή ή κώνο μάχης, β) τον αεροθάλαμο μαζί με τον όπισθεν αυτού υδροθάλαμο, γ) τον θάλαμο ρυθμιστών βάθους, δ) το θάλαμο μηχανής ή μηχανοδόκη, ε) τον οπίσθιο πλωτήρα και τέλος στ) την ουρά με τις έλικες και τα πηδάλια.
Μέθοδοι βολής τορπιλών.
Οι τορπίλες μπορούν να βάλλονται από τορπιλοσωλήνες, που διαθέτουν τα καταδρομικά , τα αντιτορπιλικά, οι φρεγάτες, οι κορβέτες, οι τορπιλάκατοι (παλαιότερα, τορπιλοβόλα), τα υποβρύχια ή να ρίπτονται από ελικόπτερα του πολεμικού ναυτικού ή από αεροσκάφη ναυτικής συνεργασίας (παλαιότερα τορπιλοπλάνα). Επίσης, οι ελαφρές ανθυποβρυχιακές τορπίλες είναι δυνατό να απελευθερώνονται από κάποιο ειδικό τύπο αγκυροβολημένης νάρκης, π.χ. CAPTOR (enCapsulated Torpedo) ή να μεταφέρονται σε μεγάλη απόσταση με τη βοήθεια κάποιου ειδικού ανθυποβρυχιακού βλήματος, π.χ. ASROC (Anti-Submarine rocket).
Σημειώσεις.
Πρόδρομος της σημερινής τορπίλης ήταν η "επακόντιος τορπίλη" που χρησιμοποιήθηκε για λίγο, στα μέσα του 19ου αιώνα.
Η πρώτη ελληνική ονομασία του όπλου αυτού ήταν "ναυθραύστης" και "ναύκλαστρον", επειδή η επιτυχής προσβολή επέφερε ρήγμα στα ύφαλα του προσβαλλόμενου πλοίου, ορολογίες οι οποίες όμως ελάχιστα χρησιμοποιήθηκαν.
Βιβλιογραφία.
Σάγος Γεώργιος, "Εισαγωγή στην υδροακουστική και στην τεχνολογία Sonar", Μέρος ΙΙ, Κεφ.8 , Εκδόσεις Παπασωτηρίου, Αθήνα 2019, ISBN 978-960-491-133-2

</doc>
<doc id="44258" url="https://el.wikipedia.org/wiki?curid=44258" title="Διάκονος">
Διάκονος

Ο όρος διάκονος σημαίνει κατά βάση «υπηρέτης». Στην ορολογία των χριστιανικών εκκλησιών μπορεί να σημαίνει είτε τον χριστιανό ως υπηρέτη του Θεού είτε εκκλησιαστικό αξίωμα.
Στην Παλαιά Διαθήκη.
Έχει κοσμική σημασία αναφερόμενο στον υπηρέτη του βασιλέως. Στο βιβλίο των Παροιμιών, δηλώνει τον υπηρέτη των σοφών.
Στον Ιώσηπο για πρώτη φορά υπάρχει η σύνδεση με το Θεό, του διακόνου.
Στην Καινή Διαθήκη.
Στην Καινή Διαθήκη χρησιμοποιείται ο όρος με διάφορες έννοιες όπως, υπηρέτης, διάκονος του βασιλιά, διάκονος του Ευαγγελίου, διάκονος της Εκκλησίας, διάκονος της Καινής Διαθήκης, του Θεού, του Χριστού, της δικαιοσύνης, του σατανά, του Κυρίου.
Οι ασκούντες το ομώνυμο εκκλησιαστικό λειτούργημα είναι οι Επίσκοποι και οι Πρεσβύτεροι ως λειτουργοί της Εκκλησίας, κι έτσι, δηλαδή "διάκονοι", προσφωνούνται από τον Παύλο και στις Αποστολικές Διαταγές.
Ως βαθμός ιεροσύνης αναφέρεται ο "διάκονος" στην Α' Επιστολή προς Τιμόθεο και στην Επιστολή προς Φιλιππησίους
Όσον αφορά τις Πράξεις των Αποστόλων η εκλογή των επτά διακόνων δεν δηλώνει τον ιερατικό βαθμό, αλλά την υπηρεσία προς τους πτωχούς, αξίωμα εκκλησιαστικό. Παράλληλα κήρυτταν το Ευαγγέλιο, όπως βλέπουμε με τους Στέφανο και Φίλιππο. 
Στις ευχές της χειροτονίας του διακόνου από τις Αποστολικές Διαταγές μέχρι τους βυζαντινούς χρόνους γίνεται αυτή η συσχέτιση με τους επτά διακόνους ή τον Στέφανο , όμως πιο πολύ για να τονισθεί η διακονία και το έργο της διακονίας παρά ο ιερατικός βαθμός. 
Ιερατικό χαρακτήρα απέκτησε από την εποχή των Αποστόλων, όπως βλέπουμε τουλάχιστον στην Α' Επιστολή προς Τιμόθεο
Στην Ορθόδοξη Εκκλησία.
Διάκονος, (κοινώς Διάκος), στην Ορθόδοξη, αλλά και σε άλλες Εκκλησίες, είναι ο κληρικός που φέρει τον πρώτο βαθμό της ιεροσύνης.
Διάκονοι με ιερατικό βαθμό αναφέρονται από τους Ιγνάτιο Αντιοχείας, Πολύκαρπο Σμύρνης, Κλήμεντα τον Αλεξανδρέα, Κυπριανό, Ιππόλυτο, Μέγα Αθανάσιο κ.λ.π. Πολλοί εξ αυτών συμμετείχαν και στις εργασίες τοπικών και Οικουμενικών συνόδων.

</doc>
<doc id="44260" url="https://el.wikipedia.org/wiki?curid=44260" title="Χίλων ο Λακεδαιμόνιος">
Χίλων ο Λακεδαιμόνιος

Ο Χίλων (ή Χείλων) ο Λακεδαιμόνιος (περ. 600 π.Χ. - 520 π.Χ.) ήταν Σπαρτιάτης πολιτικός, νομοθέτης, φιλόσοφος και ελεγειακός ποιητής, και αναφέρεται ως ένας από τους Επτά Σοφούς της Αρχαίας Ελλάδας. 
Βίος.
Γεννήθηκε το 600 π.Χ. στη Σπάρτη και ήταν γιος του Δαμαγέτου. Κατά τη διάρκεια της ζωής του έχαιρε ιδιαίτερης τιμής και εκτιμήσεως. Οι συμπατριώτες του, μάλιστα, τον εξέλεξαν και Έφορο, το 556 π.Χ. (κατά την 56η Ολυμπιάδα). Η θητεία του κρίνεται ιδιαίτερα επιτυχημένη και μάλιστα με μεγάλη σημασία στην ιστορική εξέλιξη του πολιτεύματος της πόλης, αφού κατά τη διάρκεια της θητείας του εισηγήθηκε και πέτυχε τη μεταρρύθμιση του καθεστώτος του Λυκούργου, με την εξύψωση του θεσμού των Εφόρων και τον αποφασιστικό περιορισμό, κατά τον τρόπο αυτό, της βασιλικής δύναμης και εξουσίας, προς όφελος της λαϊκής κυριαρχίας.
Η σοφία του.
Αλλά και μεταξύ των Ελλήνων της υπολοίπου Ελλάδας είχε αποκτήσει φήμη και έχαιρε ιδιαίτερης τιμής ο Χίλων, μεταξύ άλλων για τη ρήση του ότι τα Κύθηρα ήταν καλύτερα να μην υπήρχαν, φράση που αποδείχθηκε σοφή κατά τους μηδικούς πολέμους, όταν ο Δημάρατος συμβούλεψε τον Ξέρξη να συγκεντρώσει εκεί τον στόλο του, συμβουλή που ευτυχώς δεν εισακούστηκε από τον βασιλιά των Περσών, διότι τότε πιθανόν να κυριευόταν όλη η Ελλάδα (πρβλ. Ηρόδοτος Α’59), όπως αποδείχθηκε αργότερα, κατά τον Πελοποννησιακό Πόλεμο, οπότε ο Νικίας εγκατέστησε στο συγκεκριμένο νησί αθηναϊκή φρουρά, προκαλώντας μεγάλες ζημιές στους Λακεδαιμόνιους. 
Ενδεικτικός και χαρακτηριστικός της σοφίας του είναι ο διάλογος που φέρεται να είχε, σε μεγάλη πλέον ηλικία, με τον ακμάζοντα, τότε, Αίσωπο. Ο τελευταίος φέρεται να τον ρώτησε «τι πράττει ο Δίας» και εκείνος του απάντησε "«Ταπεινοί τα υψηλά και τα ταπεινά υψοί»". Σε ερώτηση «κατά τι διαφέρουν οι πεπαιδευμένοι από τους απαίδευτους», απάντησε "«ελπίσιν αγαθαίς»" και, τέλος, στην ερώτηση «τι είναι δύσκολο» φέρεται να απάντησε "«το τα απόρρητα σιωπήσαι και σχολήν" [ή, κατ’ άλλη εκδοχή, "«χολήν»"] "εύ διαθέσθαι και αδικούμενον δύνασθαι φέρειν»".
Ο Χείλων πέθανε το 520 π.Χ. στην Πίσσα της Σικελίας. Κατά την παράδοση (και τον Έρμιππο) πέθανε σε ηλικία 80 ετών κατά τα προλεχθέντα, από τη μεγάλη του συγκίνηση και την υπερβολική χαρά του, όταν αγκάλιασε το γιο του, που μόλις είχε επιστρέψει Ολυμπιονίκης στο αγώνισμα της «πυγμής» (πυγμαχίας), οπότε και κηδεύτηκε με μεγάλες τιμές, ενώ στον τάφο του γράφτηκε η φράση: "«Υιός Χίλωνος, πυγμή χλωρόν έλεν κότινον / Είδ΄ο πατήρ στεφανούχον ιδών τέκνον ήμυσεν ησθείς ού νεμεσητόν. Εμοί τοίος ίτω θάνατος»" [«Μακάρι να είχα κι εγώ ένα τέτοιο θάνατο»]. Σύμφωνα με τον Διογένη το Λαέρτιο που τον βιογράφησε (Α’ 3,68-73), οι Σπαρτιάτες ανήγειραν και άγαλμα προς τιμή του, με το επίγραμμα "«Τόνδε δορυστέφανος Σπάρτα Χίλων εφύτευσεν, ός των Επτά Σοφών πρώτος έφυ Σοφός»" [περ. «Η πολεμόχαρη Σπάρτη γέννησε αυτόν εδώ τον Χίλωνα, που ήταν ο πρώτος, δηλαδή ο μεγαλύτερος, Σοφός από τους επτά Σοφούς»].
Γνωμικά.
Ο Χίλων συνέθεσε ελεγειακούς στίχους σε περίπου διακόσια έπη, από τα οποία, όμως, κανένα δεν διασώθηκε. Σώθηκαν ωστόσο μερικά πολύ σημαντικά και βαθυστόχαστα γνωμικά του. Η διδασκαλία των (επτά) σοφών, γενικότερα, όπως είναι γνωστό, εκφράζεται με αποφθέγματα ή "«εις βραχέα ρήματα»". Ο συγκεκριμένος τρόπος φιλοσοφίας χαρακτηρίσθηκε από τον Πλάτωνα ως "«βραχυλογία (τις) Λακωνική»" και σε αυτόν διακρίθηκε ο Λακεδαιμόνιος Χίλων, χαρακτήρας, κατά τους βιογράφους του, σοβαρός, βραχύλογος, ενάρετος και ηθικός με μεγάλη οξυδέρκεια και βαθιά στοχαστική φιλοσοφική σκέψη. Έγινε και είναι διάσημος για τη σοφή επιγραμματική βραχυλογία του και τα ολιγόλογα απαράμιλλα γνωμικά του. Σε αυτόν αποδίδεται από ορισμένους και το σχετικό γνωστό ρητό «το λακωνίζειν εστί φιλοσοφείν». Ο Αρισταγόρας ο Μιλήσιος κάνει λόγο για "«χειλώνειο τρόπο»". Η συντομία και η περιεκτικότητα των λόγων του, τους έκανε να μοιάζουν με επιγράμματα (ωσάν αυτά του Σιμωνίδη) ή με χρησμούς μαντείου.
Τα πιο σπουδαία και γνωστά γνωμικά του, δηλαδή το "«μηδέν άγαν»", το "«γνώθι σαυτόν (να έχεις αυτογνωσία)»" και το "«εγγύα πάρα δ’ άτα»" [σημειωτέον ότι το πρώτο απ’ αυτά αποδίδεται, κατ’ άλλη εκδοχή, στον Σόλωνα, ενώ το δεύτερο στον Θαλή] είχαν γραφτεί στον τοίχο (ή στην προμετωπίδα) του ναού του Απόλλωνα, στους Δελφούς. Ειδικά για το "γνώθι σαυτόν" αναφέρεται από τον Κλέαρχο ότι το γνωμικό αυτό λέχθηκε στον Χίλωνα ως μυστικό από τον θεό (Ι.Στοβαίου Ανθολ., τόμ.Α’ βιβλ.21 παρ.12)
Συλλογή των αποφθεγμάτων του εξέδωσαν ο Ορέλλι ["Opuscula Graecorum veterum sententiosa" – «Γνωμολογικά συγγραμμάτια (επιγράμματα) των αρχαίων Ελλήνων» (2 τόμοι, 1819-1821)] και ο Μούλλαχ [“Αποσπάσματα Ελλήνων Φιλοσόφων”, Παρίσι, 1860].

</doc>
<doc id="44261" url="https://el.wikipedia.org/wiki?curid=44261" title="Ιερέας">
Ιερέας

Ο ιερέας ασκεί λειτουργικά, ποιμαντικά και διοικητικά καθήκοντα που αντιστοιχούν στο βαθμό της ιεροσύνης που φέρει.
Περιγραφή.
Το επάγγελμα του ιερέα θεωρείται λειτούργημα και τα καθήκοντα του ορίζονται από το ορθόδοξο χριστιανικό δόγμα, τους αποστολικούς και συνοδικούς κανόνες, την Ιερά Παράδοση και τον Καταστατικό Χάρτη της Εκκλησίας της Ελλάδας ή τους ανάλογους ιερούς κανόνες άλλων επίσημα αναγνωρισμένων δογμάτων.
Ο κληρικός τελεί την ακολουθία, κατά το τυπικό κάθε περίστασης, εκφωνεί το κατά περίπτωση κήρυγμα, δέχεται τις εξομολογήσεις των πιστών, τους συμβουλεύει, τους βοηθάει και τους εμψυχώνει.
Ως εφημέριος, οργανώνει τη ζωή της ενορίας του, δημιουργεί κοινωνικές και φιλανθρωπικές εκδηλώσεις και δρα ως κινητήριος μοχλός για την προσέγγιση, την επικοινωνία και την αλληλοκατανόηση των ανθρώπων. Επίσης, φροντίζει ο ιερός ναός να γίνει χώρος λατρείας και έμπρακτης χριστιανικής αγάπης και παίρνει πρωτοβουλίες για τη θεραπεία ή την προσωρινή ανακούφιση των ευάλωτων ή κοινωνικά αποκλεισμένων κοινωνικών ομάδων και ατόμων.
Χριστιανισμός.
Ανατολική Ορθόδοξη και Ρωμαιοκαθολική εκκλησία.
Ιερέας, Πρεσβύτερος ή παπάς στην Ορθόδοξη και στη Ρωμαιοκαθολική Εκκλησία είναι ο κληρικός που φέρει τον δεύτερο βαθμό της ιεροσύνης. 
Μπορεί να τελεί όλα τα μυστήρια πλην της χειροτονίας, η οποία τελείται μόνο από επίσκοπο, και της εξομολόγησης, για την οποία στην Ορθόδοξη Εκκλησία χρειάζεται ειδική άδεια από τον επίσκοπο. Στην Ορθόδοξη Εκκλησία ιερέας μπορεί να είναι μόνο άνδρας είτε έγγαμος είτε άγαμος. Ο έγγαμος πρέπει να έχει παντρευτεί πριν τη χειροτονία του, ενώ ο άγαμος είναι ταυτόχρονα και μοναχός. Στη Ρωμαιοκαθολική Εκκλησία ο ιερέας είναι υποχρεωτικά άγαμος άνδρας. 
Ο αντίστοιχος αγγλικός όρος "priest" σημαίνει «πρεσβύτερος», αν και έχει ταυτιστεί με το λατινικό "sacerdos" που σημαίνει «ιερέας».
Προτεσταντικές εκκλησίες.
Στις περισσότερες προτεσταντικές εκκλησίες που έχουν ειδικό ιερατείο οι ιερείς είναι έγγαμοι, ενώ σε αρκετές επιτρέπεται και η χειροτονία γυναικών.

</doc>
<doc id="44262" url="https://el.wikipedia.org/wiki?curid=44262" title="Χείλων ο Πατρεύς">
Χείλων ο Πατρεύς



</doc>
<doc id="44263" url="https://el.wikipedia.org/wiki?curid=44263" title="Χείλων">
Χείλων



</doc>
<doc id="44265" url="https://el.wikipedia.org/wiki?curid=44265" title="Πρωτοπρεσβύτερος">
Πρωτοπρεσβύτερος

Πρωτοπρεσβύτερος στην Ορθόδοξη Εκκλησία είναι οφφίκιο που αποδίδεται σε έγγαμο μόνο κληρικό που φέρει τον δεύτερο βαθμό της ιεροσύνης. Είναι ο ανώτερος βαθμός στον οποίο μπορεί να φτάσει έγγαμος κληρικός. Διακρίνεται από τον πρεσβύτερο, καθώς φοράει επιγονάτιο και σταυρό. Ευρίσκεται μετά τον Πρεσβύτερο και πριν από τον Πρωθιερέα. Ξεχωρίζει για την έντονη ποιμαντική του δραστηριότητα στις ενορίες με έμφαση στο κοινωνικό έργο, την ιερά εξομολόγηση, τις ομιλίες, τη στήριξη των ασθενέστερων κοινωνικών ομάδων, την εμψύχωση της νεολαίας και τη λειτουργική ζωή. 
Άλλες ονομασίες.
Άλλες ονομασίες που έχει το οφφίκιο του πρωτοπρεσβύτερου είναι: του "Πρωτοπαπά", του "Αρχιπρεσβυτέρου", του "Πρώτου τη τάξει των πρεσβυτέρων", του "Πρωθιερέως", του "Ηγουμένου των πρεσβυτέρων".
Ποιος το χορηγεί.
Το χορηγεί με χειροθεσία και ευχή ο Πατριάρχης ή ο Επίσκοπος στους εγγάμους πρεσβυτέρους που έχουν ενεργό το Μέγα και Ιερό Μυστήριο του γάμου.
Καταγωγή αξιώματος.
Αρχικά φαίνεται πως δινόταν από τον επίσκοπο στον πρεσβύτερο λόγω των πρεσβείων της χειροτονίας. Στη Δύση όμως κάτι τέτοιο θεωρείτο παράβαση της κανονικής τάξεως. Η εν Αντιοχεία Σύνοδος (ή Σύνοδος Αντιοχείας) το 341, επικαλούμενη και "Σύνοδος εγκαινίων" ,κάνει λόγω για εκλογή "πρωτοπαπάδων" αντί επισκόπων σε μικρές πόλεις ή κώμες, καθώς και ο Εκκλησιαστικός ιστορικός Σωκράτης. Επομένως πρέπει να υπάρχουν στην Εκκλησία πριν το 341 οι πρωτοπρεσβύτεροι.
Στην Δύση και πιο ειδικά στην Εκκλησία της Ρώμης απαντάται το αξίωμα από τον 5ο αιώνα. Στις δυτικές εκκλησιαστικές επαρχίες πρωτοπρεσβύτεροι τοποθετούνταν στις επαρχίες των μεγάλων πόλεων λόγω της αύξησης του πληθυσμού τους. Αρχαίες κοπτικές επιγραφές και όστρακα μας πληροφορούν πως ο θεσμός υπήρχε στην πρωτοχριστιανική Αίγυπτο.
Καθήκοντα-αρμοδιότητες.
Ήταν αμέσως μετά τον επίσκοπο, τον οποίο αναπλήρωνε στα καθήκοντά του κατά τη χηρεία της επισκοπής, ενώ τελούσε το βάπτισμα κατά την απουσία του επισκόπου. Δεν τεκμηριώνεται η άποψη πως δικαιούτο να διαδεχθεί τον επίσκοπο.
Λάμβαναν διάφορα αξιώματα,όπως του έκδικου, του οικονόμου, του νοτάριου, του έξαρχου. Παλαιότερα ο έγγαμος κληρικός μπορούσε να ανέλθει στο αξίωμα του Επισκόπου.

</doc>
<doc id="44266" url="https://el.wikipedia.org/wiki?curid=44266" title="Επίσκοπος">
Επίσκοπος

Επίσκοπος ονομάζεται ένα χειροτονημένο μέλος της χριστιανικής εκκλησίας το οποίο κατέχει θέση πνευματικής επίβλεψης των πιστών μιας εκκλησίας ή εκκλησιάσματος.
Εντός της Ορθόδοξης Εκκλησίας, της Καθολικής Εκκλησίας, των Προχαλκηδόνιων Εκκλησιών, της Αγγλικανικής Κοινωνίας, των Παλαιών Καθολικών, των Ανεξάρτητων Καθολικών Εκκλησιών και της Ασσυριακής Εκκλησίας της Ανατολής, οι επίσκοποι διεκδικούν την αποστολική διαδοχή, μία άμεση ιστορική καταγωγή που χρονολογείται από τους αρχικούς 12 αποστόλους. 
Ο όρος.
Ο όρος "επίσκοπος" εμφανίζεται ήδη από τα έργα του Ομήρου και σημαίνει "επιβλέπων, φρουρός, επιθεωρητής", και με αυτές τις σημασίες χρησιμοποιείται σε διάφορα σημεία στη Μετάφραση των Εβδομήκοντα. Ο αναληφθείς Ιησούς Χριστός αποκαλείται "επίσκοπος" της εκκλησίας καθώς αυτός στη συνείδηση των χριστιανών θεωρείται ως επιβλέπων, φρουρός και επιθεωρητής των μελών της εκκλησίας. 
Ωστόσο ο όρος επίσκοπος είναι περισσότερο γνωστός ως αναφερόμενος στο αξίωμα που έχουν ορισμένα άτομα στη χριστιανική Εκκλησία.
Ως επισκοπεία ορίζεται
Στην Ορθόδοξη Εκκλησία "επίσκοπος" είναι ο αιρετός κληρικός που φέρει τον τρίτο βαθμό της ιεροσύνης.
Στη χριστιανική εκκλησία.
Στην πρωτοχριστιανική κοινότητα οι μαθητές και απόστολοι του Ιησού Χριστού έπαιζαν πρωταρχικό ρόλο στη διαμόρφωση και ανάπτυξη των κατά τόπους εκκλησιών. Πέρα από την επεκτεινόμενη ευαγγελιστική τους δράση, η χειροτονία αντρών σε θέσεις επίβλεψης ήταν μια συνεχώς αυξανόμενη ανάγκη καθώς ο αριθμός των εκκλησιών πολλαπλασιαζόταν. Οι σχετικοί όροι που χρησιμοποιούνται στην Καινή Διαθήκη για να περιγράψουν τα διορισμένα από το Άγιο Πνεύμα υπεύθυνα άτομα είναι «επίσκοπος», «πρεσβύτερος» και «διάκονος». Πέραν αυτών, υπήρχαν σε μορφή δωρεάς του αγίου Πνεύματος ειδικά χαρίσματα, όπως η γλωσσολαλιά, η προφητεία, οι θαυματουργικές θεραπείες, κλπ.
Ο ορισμός και η σχέση ανάμεσα στη θέση του επισκόπου και το χάρισμα της προφητείας αποτέλεσε ζήτημα μακρόχρονης θεολογική έρευνας και υπήρξε ιδιαίτερα αμφιλεγόμενο ζήτημα. Η Ρωμαιοκαθολική και Ορθόδοξη θεολογία και παράδοση θεωρούν πως η έννοια προφήτης αποτελεί ιερατική τάξη. Αντίθετα, η Προτεσταντική θεολογία θεωρεί πως ουδέποτε υπήρξε ως αξίωμα αυτή η έννοια αλλά μόνο ως χάρισμα. Για να μπορέσει να οδηγηθεί σε ασφαλή συμπεράσματα η έρευνα, αρχικά ενέσκηψε στο φορέα της διαδοχής του ιερατικού αξιώματος. 
1ος αιώνας.
Στην Καινή Διαθήκη οι όροι "επίσκοπος" και "πρεσβύτερος" φέρονται ως συνώνυμοι. Περιγράφουν τους τακτικούς δασκάλους και ποιμένες, οι οποίοι υπηρετούν ως κήρυκες και οδηγοί των μελών κάθε εκκλησίας.
Ορισμένοι μαθητές όπως ο Τιμόθεος και ο Τίτος, που υπήρξαν συνεργάτες των Αποστόλων, περιγράφεται ότι ακολούθησαν κατά τα πρότυπα των Αποστόλων τη μεταβίβαση της εξουσίας. Αυτή γενικά η θέση είναι παραδεκτή από τη θεολογική έρευνα. Επίσης είναι γενικά παραδεκτό πως κάθε μαθητής συνδεόταν με κάποια πόλη, καίτοι είχε υπερτοπική δικαιοδοσία. Σίγουρα όμως δε ανήκαν ούτε στην τάξη των Διακόνων, ούτε των επισκόπων, που την εποχή τους συνδεόταν καθαρά με το τοπικό ιερατείο. Αυτό οδήγησε και την έρευνα σε 3 συμπεράσματα δηλαδή στην αποδέσμευση της μελέτης του τοπικού ιερατείου, όπως εμφανίζεται στην Καινή Διαθήκη, πως η χειροτονία χαρισματούχων σε κάποιο βαθμό της ιεροσύνης ήταν ασυμβίβαστη προς το ελεύθερο χάρισμα καθώς και της υπερβάσεως ή απαγγιστρώσεως από τη καθιερωμένη κατά την εποχή του Ιγνατίου της άρρηκτης σχέσης επισκόπου και τοπικής εκκλησίας. Μάλιστα ο "A.von Harrnack" με βάση την Καινή Διαθήκη θεμελίωσε την επισφαλή ταύτιση των προφητών και Ευαγγελιστών προς τους αμιγείς χαρισματούχους. Η τεκμηρίωση όμως πως κάθε τοπική εκκλησία και παρά το μόνιμο ιερατείο είχε και παράλληλα μια τάξη χαρισματούχων αποτελεί αθεμελίωτη γενίκευση.
Ένα ακόμα χωρίο το οποίο αποδεικνύει, πως όντως έχουμε ιεράρχηση λειτουργημάτων βρίσκεται στη Ά προς Κορινθίους επιστολή που φανερώνει τα ιεραρχικά χαρίσματα αλλά και πως πρόκειται για ειδική τάξη χαρισματούχων, όπου μέλη είχαν προσλάβει και θεσμικό χαρακτήρα. Σε αυτή την περίπτωση είναι αδιόρατη οποιαδήποτε διάθεση διαχωρισμού χαρισματούχου και ιεροσύνης αλλά αποκαλύπτεται πως η τάξη των προφητών αναδεικνύεται ως η εξοχότερη μετά τη Αποστολική.
Ο ρόλος των προφητών ήταν σαφώς υπερτοπικός και όχι οικουμενικός, αλλά πάντα ήταν συνδεδεμένος με κάποια πόλη που ήταν το εφαλτήριό τους. Θα χαρακτηριζόταν δε ως μια Ιωάννεια αποστολική διαδικασία, αφού και ο Ευαγγελιστής Ιωάννης είχε σαν κέντρο εφόρμησης την Έφεσσο. Παραλληλίζοντας την αποστολή των προφητών με τους αποστόλους ο "R.Bultmann" αντέκρουσε τις θέσεις του "Harnack" περί διαχωρισμού του τοπικού ιερατείου, αφετέρου προέβαλλε την αναντίρρητη εξέλιξη του φορέα της εξουσίας κατά την άσκηση της αποστολικής αυθεντίας και της επισκοπικής λειτουργίας της εκκλησίας. Μέσα από αυτή τη έρευνα δημιουργήθηκαν δυο ρεύματα. Το ένα το οποίο υποστήριξε την ανάγκη διακρίσεως των προφητών ως ιεροσύνη από το χάρισμα και η δεύτερη που θεωρεί πως δεν υπάρχει ιεροσύνη παρά μόνο το χάρισμα.
Στην εξέχουσα τάξη των προφητών ανήκαν μαθητές και συνεργάτες των αποστόλων, καθώς θα μπορούσαν να ευαγγελίζονται όπως οι Απόστολοι χωρίς καμία τοπική δέσμευση, ενώ στα καθήκοντά τους συμπεριλαμβανόταν η χειροτονία, η επισκοπή εκκλησιών, η εκπροσώπηση των Αποστόλων. Τα χαρίσματα αυτά δε μπορούσαν να τα ασκούν φορείς του ελεύθερου χαρίσματος, ενώ μπορούσαν οι μαθητές των Αποστόλων. Δυο ακόμα στοιχεία επέτειναν την σύγχυση. Στις δύο επιστολές προς Τιμόθεον. Σε αυτές τις επιστολές φαίνεται στη μεν πρώτη το χάρισμα να χορηγείται μέσω της «επιθέσεως των χειρών» ενώ στη δεύτερη «δια προφητείας». Πολλά άλλα χωρία των Πράξεων στηρίζουν κάθε μια από τις απόψεις αυτές. Κατά γενική ομολογία όμως οι δοκιμότεροι λάμβαναν το χάρισμα της χειροτονίας, αν και πάλι προκύπτει διχογνωμία στην έννοια της επιθέσεων των χειρών. Έτσι αν η χειροτονία έχει την έννοια της συνεχίσεως της ιεροσύνης και άρα της Αποστολικής διαδοχής τότε εν συνεχεία εύκολα μπορεί να αποδεχθεί η συνέχιση και πραγματική διαδοχή του επισκοπικού αξιώματος. Σε αντίθετη περίπτωση έχουμε διακοπή, καθότι το τοπικό ιερατείο δεν είχε τη δικαιοδοσία να χειροτονεί.
Η διδαχή είναι πολύ σημαντικό κομμάτι των πηγών που διαθέτουμε σχετικά με τους προφήτες. Έτσι από χωρία της ανάγουμε συμπεράσματα όπως την υπερτοπικότητα του προφήτη, το διαχωρισμό του από το χάρισμα, αφού αληθινός προφήτης είναι ο έχων «τρόπους Κυρίου», μπορεί να χαρακτηρισθεί και Απόστολος με το πέρας της υπάρξεως των Αποστόλων, έχει αποκτήσει σπουδαίο κύρος στη εκκλησία ενώ αν εγκαταλείψει το ρόλο του περιοδεύοντα μπορεί να εγκατασταθεί σε μια πόλη έχοντας τον τίτλο του αρχιερέως. Παρ´όλη τη θεώρηση αυτή ο "A.v.Harnack" διαφωνεί θεωρώντας καθαρά πως ο ρόλος του προφήτη είναι ο ρόλος του περιοδεύοντα, κάτι που όμως δεν μπορεί να χαρακτηριστεί τελικά εσφαλμένο αφού είναι γενικά παραδεκτό πως στη γραμματεία του Α΄ αιώνα
δεν δύναται να εξαχθούν απόλυτα συμπεράσματα για την έννοια του προφήτη, αν και η σημερινή κριτική θεώρηση της καινοδιαθηκηκής γραμματείας δεν ευνοεί την απολυτότητα των θέσεων περί αποσυνδέσεως χαρίσματος και ιεροσύνης, αλλά δέχεται και ρητώς πως υπήρξαν χειροτονημένοι χαρισματούχοι, όπως εκφράστηκε από τον "R.Bultmann".
2ος αιώνας.
Διαδοχή.
Κατά το δεύτερο αιώνα και ειδικότερα τα πρώτα μεταποστολικά χρόνια διασώζεται επιστολή Κλήμεντος η οποία συντάχθηκε το 96 μ.Χ. και είναι ένα σπουδαίο εύρημα προς μελέτη, που κατά την Ορθόδοξη και Καθολική θεολογία θεωρείται αποδεικτικό κατοχυρώσεως του επισκοπικού αξιώματος ιδίως δε της διαδοχής. Η σημαντικότητα της επιστολής έγκειται στο ότι ο Κλήμης υπήρξε μαθητής του Αποστόλου Παύλου και θεωρείτο φορέας εξαιρετικής αυθεντίας. Με βάση τον Ποιμένα ο Κλήμης έχει υπερτοπική εξουσία, ενώ η επιστολή είναι πολύ σημαντική αν ληφθεί υπόψη και η χρονολογία συγγραφής. Στην επιστολή διακρίνεται η Παύλειος ιερατική κατάταξη αλλά στη θέση των προφητών τίθενται οι επίσκοποι. Εάν δε η ιεραρχική απαρίθμηση, εισαγόμενη με ενιαίο άρθρο, είναι απαρίθμηση λειτουργιών και όχι τάξεων, τότε είναι επίσης σημαντική η απόδοση του έργου των προφητών με το έργο των επισκόπων.
Η επιστολή Κλήμεντος προς την επισκοπή Κορίνθου συγκέντρωσε μεγάλο ενδιαφέρον των θεολόγων καθότι αποτελεί το παλαιότερο εύρημα διαδοχής των ρόλων προφήτη-επισκόπου. Ιδίως στα χωρία 42,1-4 και 44,1-6. Η επιστολή αναφέρεται στην έριδα της τοπικής εκκλησίας της Κορίνθου. Η φράση μάλιστα που συγκεντρώνει ιδιαίτερο ενδιαφέρον είναι «οι απόστολοι ημών έγνω δια του κυρίου ημών Ιησού Χριστού ότι έρις εσται επί του ονόματος της επισκοπής». Το περιεχόμενο κινείται σε δυο άξονες. Την ανάπτυξη του τοπικού ιερατείου και τη θεμελίωση της μονιμότητάς του, με την αναγωγή στην αποστολική αυθεντία. Έτσι παρατηρείται πως ενώ στην Καινή Διαθήκη ο όρος επισκοπή αναμφίβολα αναφέρεται στο τοπικό ιερατείο, στην επιστολή Κλήμεντος αναφέρεται ως προς την Αποστολική λειτουργία. Επίσης η άσκηση της αυθεντίας σε κάθε τοπική κοινότητα, κατά τον Κλήμη δύναται να ασκηθεί μόνο από ένα άτομο. Ο Κλήμης σε μία προσπάθεια διατήρησης της ενότητας της εκκλησίας εισάγει για πρώτη φορά την έννοια της στρατιωτικής ιεραρχίας ως πρότυπο ασκήσεως εξουσίας. Αυτό τελικά που προσπαθεί να επιτύχει είναι η απόδειξη της σχέσεως της αποστολικής διαδοχής και τοπικού ιερατείου. Μέσα από το κείμενο συμπεραίνουμε ότι αφενός η εγκαθίδρυση ενός τοπικού ιερατείου δεν κρινόταν απαραίτητη για την εποχή των Αποστόλων, εν τούτοις όμως έσπευσαν να εγκαθιδρύσουν ιερατείο εξαιτίας της έριδος . Κατ’ αυτό τον τρόπο γίνεται εύλογη, η ανάγκη για την θέσπιση του ενδιάμεσου βαθμού που σταδιακά μεταβλήθηκε ως φορέας εξουσίας στην εκκλησία, ιδιαίτερα δε μετά το πέρας των αποστόλων που ήσαν οι αυθεντικοί φορείς. Ο όρος ελλόγιμοι προφανώς είναι και οι δεδοκιμασμένοι και εφαρμόζοντας την «επινομήν» ενεργούσαν σαν διάδοχοί τους. Έτσι σύμφωνα με τον Βλάσιο Φειδά η έριδα αυτή δεν πρέπει να θεωρηθεί άσχετη με τη γενικότερη μεταβατική περίοδο του τέλους-θανάτου των Αποστόλων. Στη ίδια δε προβληματική πρέπει να τεθεί και το ζήτημα του Διοτρεφή ο οποίος αρνήθηκε να αναγνωρίσει την αυθεντία ακόμα και του Ευαγγελιστή Ιωάννη. 
Μέσα από τις επιστολές Κλήμη είναι γενικά παραδεκτό, ότι έχουμε μια πρώτη αρχική διαδοχή των όρων. Στην επιστολή του Ποιμένα έχουμε την αντικατάσταση των όρων, πλην όμως δεν έχει αποσαφηνιστεί κατά πόσο μιλάμε για ιεραρχική τάξη ή για λειτούργημα. Στην περίπτωση των Επιστολών του Ιγνατίου διαφαίνεται η σαφής σύνδεση των άνω όρων. Κατά το Βλάσιο Φειδά αυτό οφείλεται σε δυο λόγους. Στην εξέλιξη της αποστολικής διαδοχής συγκλίνουσα προς την τοπική διασύνδεση με το τοπικό ιερατείο αλλά και η εγκατάσταση του Προφήτη σε κάποια περιοχή, που αμέσως τον έχριζε αρχιερέα, όπως μαθαίνουμε από την επιστολή Κλήμη. Μάλιστα στην προς Φιλιππησίους επιστολή αναφέρει την επισκοπή των Φιλίππων «Πολύκαρπος και οι συν αυτώ πρεσβύτεροι». Έτσι φαίνεται πως η χειροτονία από απόστολο σε προφήτη ευνόησε την αμεσότερη σχέση του ρόλου επισκόπου –προφήτη, αφού οι προφήτες ήταν άρρηκτα συνδεδεμένοι με κάποια επισκοπή. Ο επίσκοπος δε στις επιστολές Ιγνατίου είναι φορέας εξαιρετικής αυθεντίας αφού αποκαλείται πολλές φορές μόνο με το όνομά του. Έτσι οι άνω δυο όροι επίσκοπος-προφήτης μέσα στον β΄ αιώνα φαίνεται να περνάει σε μεταβατικό στάδιο. Σε άλλη επιστολή του φαίνεται να αυτοαποκαλείται επίσκοπος Συρίας και άρα με βάση το περιεχόμενό της, στην Εκκλησία της Συρίας φαίνεται να έχει επιτευχθεί το νέο οργανωτικό σύστημα. Επίσης η αναφορά στην ίδια επιστολή «Μνημονεύεται εν τη προσευχή υμών της εν Συρία εκκλησίας, ήτοις αντί εμού ποιμένι τω Θεώ χρήται. Μόνος αυτός επισκοπήσει και η ημών αγάπη» είναι απίθανο να διατυπωνόταν αν ο επισκοπικός θεσμός δεν είχε καθιερωθεί με νέα έννοια στη Συρία.
Το παραστατικότερο παράδειγμα της διαδοχής είναι το παράδειγμα του Πολύκαρπου Σμύρνης ο οποίος καίτοι μαθητής των αποστόλων, τον οποίο κατέστησαν οι ίδιοι συνεχιστή του έργου του στη Μικρά Ασία, εγκαταστάθηκε μόνιμα στη Σμύρνη χωρίς όμως να πάψει την προηγούμενη ιδιότητά του. Η σοβαρότητα της μαρτυρίας έγκειται αναλογιζόμενοι τη έννοια του επισκόπου του Μητροπολιτικού συστήματος, που καθιερώθηκε πλήρως κατά το 3ο αιώνα. Συμπερασματικά θα λέγαμε ότι η έννοια του όρου επίσκοπος άρχισε να μετατρέπεται κατά το δεύτερο αιώνα, λόγω της εγκατάστασης των προφητών στις τοπικές εκκλησίες, ως αρχιερείς, αλλά και πως η επισκοπή αποτελούσε σημαντικό οργανικό κομμάτι ιδιαίτερα με την ανάπτυξη πρώτα στη Ρώμη του συστήματος με την ενοριακή υποδιαίρεση. Τέλος υπήρχαν ήδη προβλήματα στην διαδοχή των επισκοπών κατά τον πρώτο αιώνα (Κόρινθος, Διοτρεύς) αλλά και στη γενικότερη μετάβαση των προφητών προς κάποια τοπική επισκοπή.
Διαμόρφωση ρόλου και καθήκοντα.
Κατά το πρώτο αιώνα η έννοια του επισκόπου ήταν συνυφασμένη με την έννοια του τοπικού ιερατείου. Τόσο ο ρόλος του επισκόπου, όσο και η αυθεντία του ρόλου από τον εκάστοτε επίσκοπο δεν μπορεί να χαρακτηρισθεί σήμερα διάφορος ακόμα και από το ρόλο που πρεσβυτέρου του τοπικού ιερατείου. Κατά τη διάρκεια όμως του 2ου αιώνα η έννοια επίσκοπος τόσο σε ότι αφορά το φορέα της θεολογικής αυθεντίας, όσο και το περιεχόμενο της εκκλησιαστικής λειτουργίας φαίνεται να δέχεται ουσιαστική μετατροπή, όπως μαρτυράται από τη διασωθείσα γραμματεία. Έτσι κατά τον 2ο αλλά κυρίως τον 3ο αιώνα ο επίσκοπος πλέον καθίσταται ορατή κεφαλή της εκάστοτε τοπικής εκκλησίας. Ο πρώτιστος ρόλος του επισκόπου ήταν η διαφύλαξη και η προβολή, ως φορέων της αποστολικής διαδοχής της ακαινοτόμητης παρακαταθήκης της αποστολικής παραδόσεως. Δηλαδή στόχος της καθιέρωσης του θεσμού του επισκόπου είναι να αναδειχθεί σε φύλακα της αποστολικής παραδόσεως. Προς αυτήν της κατεύθυνση δε, κινούνται και οι διασωθέντες επισκοπικοί κατάλογοι του β΄ και γ΄ αιώνα. Το δεύτερο, πολύ μεγάλο καθήκον του επισκόπου ήταν η τέλεση της θείας ευχαριστίας, καθότι στο μυστήριο της θείας ευχαριστίας συνοψιζόταν η εμπειρία της πραγματικής παρουσίας του Χριστού σε αυτή. Η τέλεση της ευχαριστιακής λειτουργίας μέχρι να εισέλθει η εκκλησία στο ανεπτυγμένο Μητροπολιτικό σύστημα του 3ου και 4ου αιώνα, θα λέγαμε πως ταυτίζεται με τον επίσκοπο. Τη συνείδηση αυτή προβάλει και ο Ιγνάτιος προς τις επισκοπές αναφέροντας «Σπουδάσατε ουν μια ευχαριστία χρήσθαι, μια σαρξ ημών Ιησού Χριστού και εν ποτήριον εις γνώσιν αυτού. Εν θυσιαστήριον, ως εις επίσκοπος άμα τω πρεσβυτέρω και διακόνοις, τοις συνδούλοις μου». Οι επίσκοποι ως στόμα και κεφαλή κάθε τοπικής εκκλησίας ήταν υπεύθυνοι για τον αντιαιρετικό αγώνα. Υπό αυτό το πρίσμα πρέπει να εννοηθεί και η συνοδικότητα η οποία άρχισε να λειτουργεί κατά τον β αιώνα, ως πρότυπο της αποστολικής συνόδου του 49 μ.Χ., που κύριο στόχο είχε την διατήρηση του ορθού δόγματος αλλά και τη λήψη αποφάσεων οργανωτικών μέτρων με βάση τη ταχεία ανάπτυξη του Χριστιανισμού, αφού το σύνολο των επισκόπων θεωρείτο και ο φορέας της διαχρονικής αυθεντικότητας της βιούμενης από κάθε τοπική εκκλησίας αποστολικής παραδόσεως. Οι πρώτες σύνοδοι ασχολήθηκαν με το φαινόμενο του Μοντανισμού. Η ενότητα των επισκόπων επιβεβαιωνόταν με της κοινωνία των επισκόπων. Σε ό,τι αφορά τη γραμματεία πολλοί θεολόγοι χαρακτηρίζουν πολλές επισκοπικές επιστολές ακόμα και ως συνοδικές. Υπό την έννοια ότι ο χαρακτήρας των επιστολών έχει συνοδικό κύρος, από τον εκάστοτε επίσκοπο αφού εν τέλει ακολουθήθηκε από το σύνολο των εκκλησιών ως αυθεντική του βιώματος της πίστης της εκκλησίας. Στα καθήκοντα του επισκόπου ήταν και χειροτονία νέων επισκόπων. Μέσω του συνοδικού συστήματος, οι κοντινότεροι τοπικά επίσκοποι συναθροίζονταν ώστε εξετάσουν ποιοι από του υποψηφίους αληθώς ήσαν δεδοκιμασμένοι και ελλόγιμοι. Ο κάθε υποψήφιος επίσκοπος θα έπρεπε να διαθέτει προσόντα, όπως ο έντιμος βίος, η εν Χριστώ ορθώς ομολογούμενη πίστη. Στην εκλογή του νέου επισκόπου τρεις επίσκοποι τελούσαν τη χειροτονία, ενώ παρευρίσκοντο πλήθος επισκόπων με τους οποίους αντάλλασσε ασπασμό αγάπης. Στην εκλογή νέου επισκόπου επίσης έπαιζε σημαντικό ρόλο και η άποψη του ποιμνίου της εκάστοτε τοπικής εκκλησίας.

</doc>
<doc id="44267" url="https://el.wikipedia.org/wiki?curid=44267" title="Πρεσβύτερος">
Πρεσβύτερος

Ο όρος πρεσβύτερος αναφέρεται κυριολεκτικά σε ένα άτομο γεροντότερο, μεγαλύτερο σε ηλικία από κάποιο άλλο. Ειδικότερα, προσδιορίζει ένα θρησκευτικό λειτουργό, δημογέροντα, πρόεδρο σωματείου ή δάσκαλο. Ως ιστορική αναφορά, μπορεί να περιγράφει ένα μέλος της ρωμαϊκής συγκλήτου ή ενός ιουδαϊκού συμβουλίου.
Χριστιανισμός.
Στην Ορθόδοξη Εκκλησία και την Ρωμαιοκαθολική Εκκλησία το αξίωμα του πρεσβυτέρου ταυτίζεται με εκείνο του ιερέα. Στους Μάρτυρες του Ιεχωβά δεν υφίσταται τάξη κληρικών ή ιερέων και ο "πρεσβύτερος" —όρος συνώνυμος με τον "επίσκοπο"— έχει την ευθύνη της ποίμανσης των μελών της τοπικής εκκλησίας.

</doc>
<doc id="44271" url="https://el.wikipedia.org/wiki?curid=44271" title="Όμιλος Rover">
Όμιλος Rover



</doc>
<doc id="44278" url="https://el.wikipedia.org/wiki?curid=44278" title="Ηλεκτροοπτική">
Ηλεκτροοπτική

Η ηλεκτροοπτική (electro-optics) είναι η εφηρμοσμένη επιστήμη η οποία ουσιαστικά ασχολείται με το ευρύτερο αντικείμενο των συστημάτων και τεχνικών της απόκτησης, επεξεργασίας, αποθήκευσης και απεικόνισης των πληροφοριών του οπτικού τμήματος της ηλεκτρομαγνητικής ακτινοβολίας (υπέρυθρο, ορατό και υπεριώδες φάσμα). 
Η οπτο-ηλεκτρονική (opto-electronics) ή οπτικοηλεκτρονική (optical electronics), η οποία πολλές φορές, λανθασμένα, χρησιμοποιείται ως ταυτόσημος όρος, εστιάζεται στα ηλεκτρονικά εξαρτήματα/μορφοτροπείς (transducers) που μετατρέπουν την οπτική ενέργεια (φως) σε ηλεκτρική, και αντίστροφα.Οι εφαρμοζόμενες τεχνικές βασίζονται στην αλληλεπίδραση μεταξύ των οπτικών και ηλεκτρικών ιδιοτήτων των υλικών, γεγονός το οποίο οδηγεί στη μετατροπή του φωτός σε ηλεκτρική ενέργεια, και αντίστροφα.
Η ανάπτυξη ηλεκτροοπτικών συστημάτων, ιδιαίτερα αυτών της υπέρυθρης εικονοληψίας και των συστημάτων laser, οφείλεται πρωτίστως στις αυξανόμενες απαιτήσεις των στρατιωτικών εφαρμογών (επιτήρηση, αναγνώριση, παρακολούθηση στόχων, έγκαιρη προειδοποίηση, ναυτιλία, νυκτερινά συστήματα σκόπευσης, συστήματα διεύθυνσης βολής και κατεύθυνσης βλημάτων, κτλ). Η χρήση της τεχνολογίας των ηλεκτροοπτικών αυξάνει υπό κατάλληλες προυποθέσεις την ακρίβεια και αποτελεσματικότητα των υπαρχόντων συστημάτων έρευνας, αναγνώρισης και στοχοποίησης, ιδιαίτερα σε μεσαίες και κοντινές αποστάσεις.
Τα διάφορα ηλεκτροοπτικά φαινόμενα σχετίζονται με τη μεταβολή των οπτικών ιδιοτήτων οπτικά διαφανών υλικών, ως αποτέλεσμα εξωτερικών πεδιακών δυνάμεων που μεταβάλλουν τη θέση, τον προσανατολισμό ή το σχήμα των μορίων των υλικών αυτών, π.χ.: 
- Σε ένα στοιχείο Kerr (συνήθως υγρό), η μεταβολή του δείκτη διάθλασης είναι ανάλογη του τετραγώνου του εφαρμοζόμενου ηλεκτρικού πεδίου (ανακαλύφθηκε το 1875). 
- Σε ένα στοιχείο Pockels (κρυσταλλικό), η μεταβολή του δείκτη διάθλασης είναι γραμμικά ανάλογη του εφαρμοζόμενου ηλεκτρικού πεδίου (ανακαλύφθηκε το 1893).
- Φαινόμενο Stark (ασθενικό), αφορά στην ολίσθηση και στον χωρισμό των ατομικών και μοριακών φασμάτων κάτω από την παρουσία εξωτερικού ηλεκτρικού πεδίου (προβλέφθηκε το 1901 και παρατηρήθηκε το 1913).
- Φαινόμενο Franz Keldysh, αφορά σε μεταβολή του ενεργειακού διακένου (και επομένως της δυνατότητας απορρόφησης οπτικής ακτινοβολίας) των ημιαγωγών κάτω από την επίδραση ηλεκτρικού πεδίου (προβλέφθηκε το 1957 και παρατηρήθηκε το 1960).
- Κβαντικό περιορισμένο φαινόμενο Stark, αφορά στην επίδραση του ηλεκτρικού πεδίου στην οπτική διέγερση (εκπομπή/απορρόφηση) ημιαγωγών κβαντικών φρεατίων (ανακαλύφθηκε το 1984).
Η εξάρτηση του μέτρου του δείκτη διάθλασης από το εφαρμοζόμενο ηλεκτρικό πεδίο είναι συνήθως μικρή. Ωστόσο, για συγκεκριμένα μήκη κύματος, η φάση του διερχόμενου οπτικού κύματος μπορεί να αλλάξει σημαντικά.
Εφαρμογές.
Τα υλικά που μεταβάλλουν το συντελεστή διάθλασης από ένα εξωτερικό ηλεκτρικό πεδίο, είναι χρήσιμα για την παραγωγή οπτικών συσκευών που ελέγχονται από το ηλεκτρικό πεδίο. Παραδείγματα παρατίθενται παρακάτω:
- Ένας φακός κατασκευασμένος από υλικό του οποίου μπορεί να αλλάξει ο δείκτης διάθλασης είναι ένας φακός μεταβαλλόμενης εστιακής απόστασης.
- Ένα πρίσμα, του οποίου η δυνατότητα διάσπασης δέσμης μπορεί να ελεγχθεί, μπορεί να χρησιμοποιηθεί ως ένας οπτικός σαρωτής.
- Το φως που διέρχεται από ένα λεπτό διαφανές φύλλο με ελεγχόμενο δείκτη διάθλασης, μπορεί να χρησιμοποιηθεί ως διαμορφωτής οπτικής φάσης.
- Ένα κρύσταλλο του οποίου ο δείκτης διάθλασης μπορεί να αλλάξει, μπορεί να χρησιμοποιηθεί ως επιβραδυντής κύματος με ελεγχόμενη λανθάνουσα κατάσταση, ώστε να μεταβάλλει τις ιδιότητες πόλωσης του φωτός.
- Μια καθυστέρηση που είναι κεντραρισμένη μεταξύ δύο πολωτών θα προκαλέσει την ένταση του φωτός που περνάει να εξαρτάται από την καθυστέρηση φάσης. Αυτό, μπορεί να χρησιμοποιηθεί ως διαμορφωτής της έντασης του φωτός ή του οπτικού κλειδώματος.
- Ελεγχόμενα εξαρτήματα, όπως αυτά που εφαρμόζονται στην οπτική επικοινωνία και την επεξεργασία οπτικών παλμών. 
- Ένα εξωτερικό ηλεκτρικό πεδίο μπορεί να αλλάξει τις οπτικές ιδιότητες του υλικού. Ένα ημιαγώγιμο υλικό είναι οπτικά διαφανές για ακτινοβολίας με μήκος κύματος μεγαλύτερο από το μήκος του διακένου ζώνης. Ωστόσο, ένα εφαρμοζόμενο ηλεκτρικό πεδίο μπορεί να μειώσει το διάκενο της ζώνης, και έτσι να διευκολύνει τη διαδικασία απορρόφησης και μετατροπής της ύλης από διαφανή σε απορροφητική. Αυτό το έργο, γνωστό ως ηλεκτροαπορρόφηση, είναι χρήσιμο για τη δημιουργία διαμορφωτών και οπτικών διακοπτών.

</doc>
<doc id="44279" url="https://el.wikipedia.org/wiki?curid=44279" title="Σάντρα">
Σάντρα

Η Σάντρα ("Sandra Ann Lauer", 18 Μαΐου 1962) είναι δημοφιλής Γερμανίδα τραγουδίστρια.
Γεννήθηκε στις 18 Μαΐου του 1962 στο Σααρμπρύκεν της Γερμανίας. Ξεκίνησε την καριέρα της σαν βασική τραγουδίστρια του συγκροτήματος Arabesque, έγινε όμως περισσότερο γνωστή δουλεύοντας σόλο, αποκτώντας φανατικό κοινό σε ολόκληρη την Ευρώπη (κυρίως στη δεκαετία του '80) και πουλώντας περισσότερα από 12 εκατομμύρια άλμπουμ μέχρι σήμερα. Συμμετείχε επίσης, κάνοντας τα φωνητικά, στο συγκρότημα Enigma.
Προσωπική Ζωή.
Υπήρξε παντρεμένη με τον Μίχαελ Κρέτου από το 1988 έως και το 2007, με τον οποίο έχουν αποκτήσει δίδυμα αγόρια (1995), καθώς επίσης και με τον Όλαφ Μένγκες από το 2010 έως και το 2014.

</doc>
<doc id="44280" url="https://el.wikipedia.org/wiki?curid=44280" title="Ριχάρδος Ορσίνι">
Ριχάρδος Ορσίνι

Ο Ριχάρδος Ορσίνι ηταν μέλος της Οικογένειας Ορσίνι και Παλατινός Κόμης της Ρώμης. Παντρεύτηκε την κόρη του Μαργαριτώνη του Μπρίντιζι, ναυάρχου της Σικελίας., στον οποίο ο Βασιλιάς της Σικελίας Γουλιέλμος Β΄ παραχώρησε το 1185 την Κεφαλληνία και τη Ζάκυνθο ως ανταμοιβή για τις υπηρεσίες του ως Ναυάρχου στο Βασίλειό του. Μετά τη φυλάκιση και το θάνατο του Μαργαριτώνη το 1195, τα δικαιώματα στην παλατινή κομητεία πέρασαν στην κόρη του.
Ο Ριχάρδος είχε δυο γιούς και μάλλον δυο κόρες. Ο μεγαλύτερος γιος του, Ματθαίος Α΄ Ορσίνι, έγινε στη συνέχεια Παλατινός κόμης Κεφαλληνίας και Ζακύνθου μετά τον θάνατο του παππού του το 1195.. Ο άλλος, ο Θεόδωρος, πιθανότατα έγινε πατριάρχης Αντιοχείας από το 1180 μέχρι το 1182 με το όνομα Θεοδόσιος ο Γ΄.

</doc>
<doc id="44284" url="https://el.wikipedia.org/wiki?curid=44284" title="Νοσοκομείο ΑΧΕΠΑ">
Νοσοκομείο ΑΧΕΠΑ

Το Πανεπιστημιακό Γενικό Νοσοκομείο ΑΧΕΠΑ (από τα αρχικά των λέξεων American Hellenic Educational Progressive Association που μεταφράζεται ως Αμερικανικός Ελληνικός Εκπαιδευτικός Προοδευτικός Σύνδεσμος) είναι το δεύτερο μεγαλύτερο νοσοκομείο της Θεσσαλονίκης μετά το Ιπποκράτειο και ένα από τα μεγαλύτερα της Ελλάδας. Συνεργάζεται με το Αριστοτέλειο Πανεπιστήμιο Θεσσαλονίκης. Αποτελεί νοσοκομείο ειδικών παθήσεων.
Αποτελεί Νομικό Πρόσωπο Δημοσίου Δικαίου (ΝΠΔΔ) το οποίο υπόκειται στον έλεγχο και την εποπτεία της 4ης Υγειονομική Περιφέρεια Μακεδονίας και Θράκης, ως ανεξάρτητη υπηρεσιακή μονάδα με διοικητική και οικονομική αυτοτέλεια. Η κεντρική υπηρεσία του ΑΧΕΠΑ εδρεύει στο χώρο του Αριστοτέλειου Πανεπιστημίου Θεσσαλονίκης, επί της οδού Στίλπωνος Κυριακίδη 1. Το οικόπεδο στο οποίο βρίσκονται τα κτίρια του νοσοκομείου έχει έκταση 36.000 τ.μ., ενώ η δομημένη επιφάνεια όλων των στεγασμένων χώρων του έχει έκταση 50.000 τ.μ., οι οποίοι οικοδομήθηκαν σε διαφορετικές χρονικές περιόδους στο πέρασμα των χρόνων προκειμένου να καλύψουν τις συνεχώς αυξανόμενες ανάγκες του νοσοκομείου.
Ιστορία.
Το ΑΧΕΠΑ ιδρύθηκε το 1947 με την οικονομική υποστήριξη της ΑΧΕΠΑ, ελληνοαμερικανικής φιλανθρωπικής οργάνωσης των ΗΠΑ. Μέχρι τότε η Ιατρική σχολή του Αριστοτελείου Πανεπιστημίου Θεσσαλονίκης λειτουργούσε σε παλιά Νοσοκομεία, σε αποθήκες καπνού και σε διάφορα άλλα κτίρια. Το 1947 η οργάνωση ΑΧΕΠΑ ενίσχυσε την ίδρυση ενός σύγχρονου νοσοκομείου στην περιοχή της Θεσσαλονίκης, το οποίο εγκαινιάστηκε το 1951 στην γιορτή των 25 χρόνων από την ίδρυση του ΑΠΘ. Πρακτικά όμως η λειτουργία του ξεκίνησε τον Μάρτιο του 1953.
Αρχικά το νοσοκομείο αποτελούνταν από δύο διώροφες πτέρυγες και είχε συνολικά 120 κρεβάτια, τρεις χειρουργικές κλινικές, μία Παθολογική Κλινική και τέσσερα εργαστήρια (Ακτινολογικό, Μικροβιολογικό, Βιολογικής Χημείας και Παθολογοανατομικό), σύμφωνα με τις προδιαγραφές και τις απαιτήσεις των δωρητών. Οι αυξανόμενες ανάγκες σε ιατροφαρμακευτική περίθαλψη του πληθυσμού της Θεσσαλονίκης και γενικότερα της Μακεδονίας οδήγησαν στην συνεχή επέκταση του Νοσοκομείου. Η πτέρυγα της παιδιατρικής κλινικής ανεγέρθηκε με δωρεά της σουηδικής φιλανθρωπικής οργάνωσης Raedda Barnen προς το Αριστοτέλειο Πανεπιστήμιο Θεσσαλονίκης. Ακόμη ανάμεσα στους μεγάλους ευεργέτες του Νοσοκομείου συγκαταλέγονται η Φούλα Καλλιτσάντση, ο Παρίσης Καλλιτσάντσης, ο Γεώργιος Παντελάκης και το Σωματείο για τη φροντίδα των ατόμων με νευρομυικές παθήσεις MDA Ελλάς.
Το 2016 παραδόθηκε ανακαινισμένη η Β΄ πανεπιστημιακή παιδιατρική κλινική. Οι οκτάκλινοι θάλαμοι έγιναν δίκλινοι, με εσωτερικούς χώρους υγιεινής. Η δύναμη της κλινικής σήμερα είναι 60 κλίνες, εκ των οποίων οι 20 είναι στο ογκολογικό τμήμα. Κάθε χρόνο εξετάζονται στα τακτικά και επείγοντα εξωτερικά ιατρεία, περί τα 14.000 παιδιά και νοσηλεύονται ετησίως περί τα 3.000 παιδιά.

</doc>
<doc id="44285" url="https://el.wikipedia.org/wiki?curid=44285" title="Μαρία Καλουτά">
Μαρία Καλουτά

Η Μαρία Καλουτά (Αθήνα, 1916 - 29 Οκτωβρίου 2006) ήταν Ελληνίδα ηθοποιός και θιασάρχης.
Βιογραφία.
Στο θέατρο πρωτοεμφανίζεται το 1926 σε νεαρή ηλικία μαζί με την αδελφή της Άννα, με την οποία δημιουργούν τα περίφημα "Καλουτάκια" και συνεχίζουν την καλλιτεχνική πορεία μαζί για 40 χρόνια. Εμφανίστηκε σε ελληνικές κινηματογραφικές ταινίες και τηλεοπτικές παραγωγές. Το 1967 παντρεύτηκε το νομικό σύμβουλο του Δήμου Αθηναίων Δημήτρη Κωνσταντόπουλο και εγκατέλειψε για πάντα το θεατρικό σανίδι. Τα τελευταία χρόνια ήταν κατάκοιτη και τελικώς πέθανε στις 29 Οκτωβρίου 2006. Κηδεύτηκε στο Α΄ Νεκροταφείο Αθηνών.

</doc>
<doc id="44288" url="https://el.wikipedia.org/wiki?curid=44288" title="Ιωάννης Α΄ Ορσίνι">
Ιωάννης Α΄ Ορσίνι

Ο Ιωάννης Α΄ Ορσίνι (Ιταλικά : "Giovanni Orsini", πέθανε το 1317) μέλος της Οικογένειας Ορσίνι ήταν Παλατινός Κόμης Κεφαλληνίας και Ζακύνθου (1303 - 1317) ήταν μεγαλύτερος γιος και διάδοχος του Ριχάρδου Α΄ Ορσίνι. Οι πατρικοί παππούδες του ήταν ο Ματθαίος Β΄ Ορσίνι και μια κόρη του Σεβαστοκράτωρ Ιωάννη, δεσπότη της Θεσσαλονίκης. 
Παντρεύτηκε την Ηπειρώτισσα πριγκίπισσα Μαρία Αγγελίνα κόρη του Δεσπότη της Ηπείρου Νικηφόρου Α΄ Κομνηνού Δούκα και μέχρι να διαδεχτεί τον πατέρα του (1303) έζησε μια δεκαετία στην αυλή του πεθερού του στα Ιωάννινα. Σαν υποτελής του πριγκιπάτου της Αχαΐας αναμείχθηκε στις δυναστικές συγκρούσεις ανάμεσα στον Φερδινάνδο της Μαγιόρκας και την Ματθίλδη του Αινώ, συμμετείχε σε πολλές εκστρατείες εναντίον της Ηπείρου με φιλοδοξίες να την κυβερνήσει. Μετά τον θάνατο του ο γιος και διάδοχος του Νικόλαος Ορσίνι κατέλαβε την Ήπειρο που πέρασε στην κυριαρχία της Οικογένειας Ορσίνι. 
Πρώτα χρόνια.
Παντρεύτηκε την Μαρία Αγγελίνα (1292) κόρη του Νικηφόρου Α΄ της Ηπείρου, ο πατέρας της την έστειλε όμηρο στην Κεφαλονιά την εποχή που ο Ριχάρδος Α΄ Ορσίνι είχε εκστρατεύσει στην Ήπειρο να τον βοηθήσει στην επίθεση που δέχτηκε από τους Βυζαντινούς. Μετά την επιτυχή εκδίωξη των Βυζαντινών ο Ριχάρδος Α΄ πάντρεψε την Μαρία Αγγελίνα με τον γιο του Ιωάννη Α΄, αυτό προκάλεσε την οργή του Νικηφόρου Α΄ που δεν συμφωνούσε. Το νεαρό ζεύγος πήγε στην αυλή του Νικηφόρου Α΄ στα Ιωάννινα, ο Ιωάννης Α΄ κέρδισε την συμπάθεια και την αγάπη του πεθερού του που του υποσχέθηκε να του δώσει δώρο την Λευκάδα, αυτό δεν έγινε ποτέ πήραν μόνο την γειτονική Ιθάκη. 
Παλατινός Κόμης Κεφαλληνίας και Ζακύνθου.
Το ζεύγος παρέμεινε στην αυλή της Ηπείρου μέχρι την δολοφονία του Ριχάρδου Α΄ από έναν ιππότη (1303), στην συνέχεια επέστρεψαν στην Κεφαλλονιά, έδρα της Παλατινής Κομητείας για να κυβερνήσουν. Με την άνοδο του αναγνωρίστηκε από τον επικυρίαρχό του Φίλιππο της Σαβοΐας, σύζυγο της πριγκίπισσας Ισαβέλλας Βιλλεαρδουίνης της Αχαΐας, στον οποίο και έδωσε όρκο υποτελείας στην Γλαρέντζα (7 Απριλίου 1304).
Με τον θάνατο του πατέρα του ο Ιωάννης Α΄ συγκρούστηκε με την θετή του μητέρα Μαργαρίτα Βιλλεαρδουίνου για την κληρονομιά, η Μαργαρίτα διεκδίκησε από την κληρονομιά του συζύγου της την Κατοχή Αιτωλοακαρνανίας και 100.000 χρυσά Υπέρπυρα. Ο Πρίγκιπας της Αχαΐας Φίλιππος Α΄ του Πεδεμοντίου επικυρίαρχος του Ιωάννη Α΄ τον υποστήριξε αφού πήρε 3.656 λίρες και δέχτηκε όρκο υποταγής από τον Ιωάννη (7 Απριλίου 1304). Η Μαργαρίτα ζήτησε κατόπιν την υποστήριξη του ισχυρού στρατηγού της Αχαΐας Νικόλαου Γ΄ του Σαιντ-Ομέρ που ήταν σε συνεχή εχθρότητα με τον Φίλιππο. Μετά από μια σκληρή σύγκρουση ανάμεσα στον Νικόλαο και τους οπαδούς του πρίγκιπα επήλθε μεταξύ τους συμβιβασμός, ο Ιωάννης πλήρωσε στην Μαργαρίτα 20.000 Υπέρπυρα. Το Χρονικόν του Μορέως καταγράφει άλλο ένα επεισόδιο ανάμεσα στον Νικόλαο του Σαιντ-Ομέρ και τον Ιωάννη Α΄, ο Νικόλαος παντρεύτηκε μια αδελφή του Ιωάννη την Γουλιέλμη αλλά την παραμέλησε και την φυλάκισε στο κάστρο της, ο Ιωάννης έστειλε έναν συγγενή του τον Γουλιέλμο Ορσίνι να την απαγάγει και να την φέρει στην Κεφαλλονιά. 
Εκστρατείες στην Ήπειρο.
Το καλοκαίρι του 1304 αμέσως μετά την άνοδο του ο Ιωάννης Α΄ και ο Φίλιππος της Σαβοΐας δέχτηκαν εντολή από τον βασιλιά της Νεαπόλεως Κάρολο τον Χωλό να επιτεθούν στην Ήπειρο. Η Βυζαντινή πριγκίπισσα Άννα Παλαιολογίνα Καντακουζηνή πεθερά του Ιωάννη Α΄ που ήταν μητέρα και αντιβασίλισσα του νεαρού Δεσπότη Θωμά Κομνηνού Δούκα αρνήθηκε να δεχτεί την επικυριαρχία της Νεαπόλεως και συμμάχησε με τον Βυζαντινό αυτοκράτορα. Ο Ιωάννης Α΄ Ορσίνι προχώρησε σε εκστρατεία με ένα ισχυρό στρατιωτικό σώμα, πολιόρκησε την Άρτα αλλά απέτυχε στην "πολιορκία των Ρωγών", οπισθοχώρησε και επέστρεψε στην κομητεία του (1304). Ο Κάρολος ο Χωλός σχεδίαζε να επαναλάβει την επόμενη χρονιά την επίθεση αλλά η Άννα δωροδόκησε τον Φίλιππο που αρνήθηκε να προχωρήσει σε νέα εκστρατεία στην Ήπειρο με την πρόφαση ότι ήθελε να συγκαλέσει Κοινοβούλιο στην Κόρινθο με τους υποτελείς του , ανάμεσα τους και τον Ιωάννη. Ο Φίλιππος Α΄ του Πεδεμοντίου καθαιρέθηκε από τον Κάρολο τον Χωλό που τον αντικατέστησε με τον γιο του Φίλιππο του Τάραντα. Ο Φίλιππος Α΄ του Τάραντα προχώρησε σε νέα εκστρατεία εναντίον της Ηπείρου αλλά αναγκάστηκε να αποχωρήσει λόγω μιας αρρώστιας που ξέσπασε στον στρατό του, δέχτηκε μερικές εδαφικές παραχωρήσεις από την Ιωάννα. Η Αραγωνέζικη έκδοση των Χρονικών του Μορέως αναφέρει ότι ο Ιωάννης Α΄ Ορσίνι συμμετείχε στην εκστρατεία εναντίον της Ηπείρου με μεγάλο πάθος επειδή ήθελε να αντικαταστήσει τον Θωμά Κομνηνό Δούκα στην θέση του Δεσπότη.
Η μάχη της Μανωλάδας.
Ο ινφάντης Φερδινάνδος της Μαγιόρκας επιτέθηκε στην Πελοπόννησο και προσπάθησε να πάρει τον άδειο πριγκιπικό θρόνο χάρη στα δικαιώματα της συζύγου του Ισαβέλλας ντε Σαμπράν που ήταν κόρη της Μαργαρίτας Βιλλεαρδουίνου. Ο Ιωάννης Α΄ Ορσίνι τον υποστήριξε αλλά όταν έφτασε στην Πελοπόννησο στις αρχές του 1316 η νόμιμη διάδοχος Ματθίλδη του Αινώ και ο σύζυγος της Λουδοβίκος της Βουργουνδίας ο Ιωάννης πήγε με το μέρος τους. Ακολούθησε η αποφασιστική Μάχη της Μανωλάδας (5 Ιουλίου 1316) στην οποία ο Ιωάννης βρισκόταν στην πρώτη γραμμή του βασιλικού στρατού. Ο Φερδινάνδος εξοργισμένος από την προδοσία και την κακομεταχείριση στο παρελθόν της πεθεράς του Μαργαρίτας Βιλλεαρδουίνου έκανε δυναμική επίθεση εναντίον του Ιωάννη, διέσπασε το πρώτο μέτωπο του Ιωάννη αλλά έπεσε στο δεύτερο μέτωπο πάνω στον Λουδοβίκο. Ο Φερδινάνδος έπεσε στην μάχη και οι οπαδοί του συνετρίβησαν. Ο Λουδοβίκος της Βουργουνδίας σε έναν μήνα πέθανε πολύ πρόωρα μόλις 18 ετών, σύμφωνα με μια Καταλανική πηγή δηλητηριάστηκε από τον Ιωάννη.
Το τέλος.
Ο Ιωάννης Α΄ Ορσίνι πέθανε (1317), ο μεγαλύτερος γιος και διάδοχος του Νικόλαος Ορσίνι πραγματοποίησε αμέσως τις φιλοδοξίες του πατέρα του στην Ήπειρο, θανάτωσε τον θείο του Θωμά και έφερε το Δεσποτάτο στην κυριαρχία των Ορσίνι. Με τον θάνατο του οι Καταλανοί εκμεταλλεύτηκε την αναρχία, κατέλαβαν την Ζάκυνθο και την έκαναν αποικία τους.
Οικογένεια.
Με την σύζυγο του Μαρία Κομνηνή Δούκαινα απέκτησε :

</doc>
<doc id="44289" url="https://el.wikipedia.org/wiki?curid=44289" title="Βρονταμάς Λακωνίας">
Βρονταμάς Λακωνίας

Ο Βρονταμάς είναι πεδινός οικισμός σε απόσταση 38 χιλ. από την Σπάρτη, της επαρχίας Λακεδαίμονος, Ν. Λακωνίας. Έχει 757 κατοίκους (απογραφή 2001) και υψόμετρο 140 μ.
Αναπτύχθηκε οικιστικά, με χρήματα μεταναστών στην Αμερική στις αρχές του περασμένου αιώνα. Εύκολα αναγνωρίζει κανείς στις κατοικίες την τυπολογία και αρχιτεκτονική των Λαγκαδιανών μαστόρων.
Οι κάτοικοι στην πλειοψηφία ασχολούνται με την γεωργία, ενώ συμπληρώνουν το εισόδημά τους με την κτηνοτροφία και μελισσοκομία. Καλλιεργούν ελιές –κυρίως βρώσιμες Καλαμών- αμπέλια από τα οποία παράγεται το χαρακτηριστικό κρασί της περιοχής, ενώ ο κάμπος που διασχίζεται από τον Ευρώτα προμηθεύει την περιοχή με τα οπωρικά. Στις όχθες του φυτρώνουν πλατάνια, ιτιές, καλάμια και αγριολούλουδα, ενώ στην πανίδα του εντάσσονται η πέρδικα, το κοτσύφι, η καρακάξα, η κουκουβάγια, το αηδόνι κ.ά. 
Σε κοντινή απόσταση ευρίσκεται το "Παλιομονάστηρο", σπηλαιώδης ναός του 1.100 μ.Χ. με βυζαντινές τοιχογραφίες. Εδώ το 1825 οι κάτοικοι (περίπου 400), προκειμένου να αποφύγουν την επιδρομή και τις σφαγές του Ιμπραήμ, εγκλείστηκαν και κάηκαν ζωντανοί από τον επιδρομέα. Η μνήμη τους τιμάται στις 15 Σεπτεμβρίου κάθε χρόνο με όλες τις απαραίτητες τιμές.

</doc>
<doc id="44292" url="https://el.wikipedia.org/wiki?curid=44292" title="Ριχάρδος Ορσίνι Α'">
Ριχάρδος Ορσίνι Α'



</doc>
<doc id="44295" url="https://el.wikipedia.org/wiki?curid=44295" title="Leyland Motor Corporation">
Leyland Motor Corporation

Η Leyland Motor Corporation (LMC - Λέιλαντ Μότορς) ήταν μία βρετανική βιομηχανία κατασκευής φορτηγών και λεωφορείων. Έδωσε το όνομά της στη British Leyland Motor Corporation (BLMC - Μπρίτις Λέιλαντ), που δημιουργήθηκε όταν η εταιρεία συγχωνεύθηκε με τη British Motor Holdings (ΒΜΗ). Η νέα εταιρεία έπειτα κρατικοποιήθηκε και μετονομάστηκε σε British Leyland.
Ιστορία της LMC.
Ξεκίνημα.
Η μακρά ιστορία της Leyland Motors ξεκινά το 1896, όταν οι οικογένειες Summer (Σάμερ) και Spurrier (Σπάριερ) ίδρυσαν την Lancashire Steam Motor Company (Λανκασάιρ Στιμ Μότορ) στην πόλη Leyland (Λέιλαντ) της βορειοδυτικής Αγγλίας. Το πρώτο όχημα της εταιρείας ήταν ένα ατμήλατο φορτηγάκι που ζύγιζε 1,5 τόνο. Η εταιρεία μετονομάστηκε σε Leyland Motors το 1907 όταν εξαγοράστηκε η Coulthards με έδρα την πόλη Preston Πρέστον. Ένα δεύτερο εργοστάσιο κατασκευάστηκε στη γειτονική πόλη Chorley (Τσόρλεϊ) που ακόμα και σήμερα είναι έδρα της εταιρείας ανταλλακτικών LEX.
Το 1920 η Leyland Motors κατασκεύσασε το Leyland 8, ένα μεγάλο πολυτελές αυτοκίνητο, η ανάπτυξη του οποίου έγινε με επικεφαλής του J.G. Parry - Thomas (Τζέι Τζι Πάρι - Τόμας) στο Brooklands (Μπρούκλαντς). Ο Parry - Thomas σκοτώθηκε έπειτα στην προσπάθειά του να καταρρίψει το ρεκόρ ταχύτητας εδάφους όταν μια αλυσίδα μετάδοσης κόπηκε.
Τρεις γενιές από την οικογένεια Spurrier ήλεγχαν τη Leyland Motors από την ίδρυσή της μέχρι την αποχώρηση του Sir Henry Spurrier (Σερ Χένρι Σπάριερ) το 1964. Ο Sir Henry κληρονόμησε τον έλεγχο της εταιρείας από τον πατέρα του το 1942 και οδήγησε με επιτυχία την εταιρεία στην κερδοφορία. Όσο η οικογένεια Spurrier διατηρούσε μάλιστα τον έλεγχο της εταιρείας, οι εργασιακές σχέσεις ήταν άψογες και δεν είχε χαθεί ούτε μία ημέρα λόγω κινητοποιήσεων.
Δεύτερος Παγκόσμιος Πόλεμος.
Κατά τη διάρκεια του Δευτέρου Παγκοσμίου Πολέμου η Leyland Motors μαζί με τις περισσότερες αυτοκινητοβιομηχανίες ενεπλάκη στην παραγωγή πολεμικού υλικού. Η Leyland κατασκεύαζε στα εργοστάσιά της το τεθωρακισμένο Cromwell από το 1943.
Μετά τον πόλεμο, η Λέιλαντ συνέχισε την παραγωγή πολεμικού υλικού με το τεθωρακισμένο Centurion.
Μετά τον πόλεμο.
Το 1946, η Associated Equipment Company (Ασοσιέιτεντ Εκουίπμεντ) σε συνεργασία με τη Leyland Motors σχημάτισαν την British United Traction Ltd (Μπρίτις Γιουνάιτεντ Τράξιον).
Το 1955, μέσω μιας συμφωνίας, μια νέα εταιρεία, η Ashok Leyland παρήγαγε επαγγελματικά οχήματα στην πόλη Madras, της Ινδίας, στο εργοστάσιο της Ashok.
Έπειτα, η Leyland Motors εξαγόρασε άλλες εταιρείες:
Ο Donald Stokes (Ντόναλντ Στόουκς) ανέλαβε επικεφαλής της εταιρείας το 1964 και το 1968 οδήγησε την εταιρεία σε συγχώνευση με την British Motor Holdings (BMH), μια συγχώνευση που οδήγησε στη δημιουργία της British Leyland Motor Corporation (BLMC). Η "BMH" έφερε στη νέα εταιρεία ακόμα περισσότερες βρετανικές αυτοκινητοβιομηχανίες, όπως τη Daimler, τη Guy Motors, τη BMC, την Austin και την Morris.
Εποχή British Leyland.
Η BLMC ήταν εξαιρετικά δύσκολο να καταφέρει να διατηρηθεί, αφού η δυσκολίες που αντιμετώπιζε η διοίκηση ήταν τεράστιες, λόγω του εξαιρετικά μεγάλου αριθμού εταιρειών. Αυτός και άλλοι λόγοι οδήγησαν την BLMC το 1974 στην κρατικοποίησή της. Τα προβλήματά της πάντως, δεν είχαν ακόμα τελειώσει.
Το 1975, μετά την έκδοση της μελέτης του Don Ryder σχετικά με το μέλλον της εταιρείας, η BLMC κρατικοποιήθηκε, αλλάζοντας το όνομά της British Leyland Ltd (BL Ltd.). Όλες οι εταιρείες που είχε στην κατοχή της οργανώθηκαν κάτω από τομείς και η παραγωγή φορτηγών και λεωφορείων έγινε ο τομέας Leyland Truck &amp; Bus. Ο τομέας αυτός χωρίστηκε στα δύο το 1981, με τις επωνυμίες "Leyland Bus" και "Leyland Trucks". Το 1982 η BL μετονομάζεται σε Austin Rover Group και το 1986 σε Rover Group. Το μερίδιό της στην "Ashok Leyland" ήταν ελεγχόμενο από τη Land Rover Leyland International Holdings και πουλήθηκε το 1987.
Η επωνυμία Leyland μετά την British Leyland.
Λεωφορεία.
Η κατασκευή λεωφορείων αποσχίσθηκε από τον Όμιλο μέσω εξαγοράς από τη διοίκησή της και είχε ως αποτέλεσμα τη δημιουργία της Leyland Bus, που εξαγοράστηκε από τον τομέα λεωφορείων της Volvo το 1988. Με την εξαγορά άμεσα καταργήθηκαν οι περισσότερες σειρές προϊόντων της εταιρείας.
Φορτηγά.
Το 1987, ο τομέας "Leyland Trucks" του Ομίλου Rover συγχωνεύθηκε με τη DAF Trucks της Ολλανδίας και οι μετοχές της έγιναν διαθέσιμες στο ολλανδικό χρηματιστήριο ως "DAF NV". Η νέα εταιρεία αποκαλούνταν στη Βρετανία Leyland DAF και στις υπόλοιπες χώρες απλά "DAF". Το 1993 η DAF NV κήρυξε πτώχευση και ο βρετανικός τομέας λεωφορείων αγοράστηκε από τη διοίκηση της εταιρείας και έγινε Leyland Trucks. Το τμήμα ελαφρών φορτηγών αγοράστηκε επίσης από τη διοίκηση και μετονομάστηκε σε "LDV Ltd.". Η εταιρεία ανταλλακτικών (Multipart) έγινε κομμάτι της εταιρείας LEX.
Το 1998, η "Leyland Trucks" αγοράστηκε από την αμερικανική εταιρεία κατασκευής φορτηγών "PACCAR". Η Leyland Trucks είναι τώρα τομέας της PACCAR και από το εργοστάσιο στην πόλη Λέιλαντ της βορειοδυτικής Αγγλίας είναι διαθέσιμα περίπου 14,000 φορτηγά, το ένα τρίτο των οποίων πωλήθηκαν στην Ευρωπαϊκή Ένωση.
Προϊόντα.
Λεωφορεία.
Ιστορικά, η Leyland Motors ήταν κατασκευαστής λεωφορείων που σημείωναν επιτυχία τόσο στη Βρετανία όσο και διεθνώς. Ήταν η εταιρεία που πρώτη παρήγαγε το ιστορικό διώροφο Leyland Atlantean μεταξύ 1956 και 1986.

</doc>
<doc id="44296" url="https://el.wikipedia.org/wiki?curid=44296" title="Leyland Motors">
Leyland Motors



</doc>
<doc id="44297" url="https://el.wikipedia.org/wiki?curid=44297" title="Λέιλαντ Μότορ">
Λέιλαντ Μότορ



</doc>
<doc id="44298" url="https://el.wikipedia.org/wiki?curid=44298" title="LMC">
LMC



</doc>
<doc id="44299" url="https://el.wikipedia.org/wiki?curid=44299" title="Εορδαία (πόλη)">
Εορδαία (πόλη)

Η πόλη της οποίας το όνομα αλλά και η θέση της, συζητήθηκε πολύ τα τελευταία χρόνια από τους αρχαιολόγους και τους ιστορικούς ερευνητές, είναι η αρχαία Εορδαία, πρωτεύουσα κατά πάσα πιθανότητα της ομώνυμης μακεδονικής επαρχίας.
Εορδαϊκες Πόλεις στην Αρχαιότητα.
Γνωστές αρχαίες πόλεις της Άνω Μακεδονίας είναι:
Το Άργος Ορεστικό, το Κέλετρον, η Πέλκα, η Εράτυρα, η Ελίμεια, η Αιανή, οι Φύλακες, η Εορδαία, η Άρνισσα, η Ηράκλεια και βορειότερα τα Στύμβαρα, το Βρυάνιο, το Πισσαίο, οι Αλαλκομενές, και οι Στόβοι.
Η Άνω Μακεδονία σε αντίθεση με την Κάτω δεν είχε μεγάλες πόλεις και εμφανίζονται μόνο σαν διοικητικές περιφέρειες (φυλετικές «χώρες»), όπως η Ορεστίδα, η Ελίμεια, η Εορδαία και η Λυγκηστίδα . 
Έτσι όλη η Άνω Μακεδονία ήταν δομημένη σε μικρές κώμες που αποτελούσαν γεωγραφικές και διοικητικές περιοχές.
Η επιπλέον διοικητική ενσωμάτωση της Εορδαίας στο κράτος των Αιγών, η οποία χρονολογείται να έγινε στον 6ο π.Χ. αιώνα, και η φυγή των ευγενών της περιοχής, αλλά και των πολιτικών παραγόντων στα αστικά κέντρα της κάτω Μακεδονίας, λόγω της μικρής σχετικά απόστασης, που τους χώριζε, ίσως να μην επέτρεπε τη δημιουργία ενός σημαντικού αστικού κέντρου, σαν την Ηράκλεια π.χ. της Λυγκηστίδας, ή την Αιανή της Ελίμειας.
Από τις αρχαίες πηγές αναφέρονται οι παρακάτω Εορδαϊκές πόλεις : 
Οι Κάτοικοι της Εορδαίας.
Ως κάτοικοι της Εορδαίας θεωρούνται οι Εορδοί.
Σημείωση : Τους προϊστορικούς χρόνους στα βόρεια σύνορα της Εορδαίας κατοικούσαν οι Πελαγόνες (η περιοχή μέχρι σήμερα ονομάζεται Πελαγονία).
Πιθανή Θέση Αρχαίας Εορδαίας.
Ένα κοινό χαρακτηριστικό των περιοχών στις οποίες διατηρήθηκε το όνομα Εορδαία, είναι το ότι βρίσκεται κοντά σε λίμνες.
Ιστορικοί προσδιορίζουν την αρχαία αυτή πόλη στις εξής τοποθεσίες:
Πότε η πανάρχαια αυτή πόλη της δυτικής Μακεδονίας έπαψε να υπάρχει, δεν μπορούμε να το προσδιορίσουμε με βεβαιότητα. Κατά την εποχή της ισχύος του κράτους των Αιγών και αργότερα όταν το κράτος ήταν στην ακμή του, αναδείχτηκε μια από τις σημαντικότερες πόλεις, Στα ρωμαϊκά χρόνια, μετά την κατασκευή της Εγνατίας οδού, ίσως να έχασε κάπως την προηγούμενη ακμή ή την αίγλη της.
Ιστορικά Πρόσωπα.
Σημαντικά ιστορικά πρόσωπα από την Εορδαία είναι, σύμφωνα με τον Αρριανό 
Σήμερα.
Στη σημερινή εποχή η Εορδαία είναι επαρχία και τελευταία Δήμος της Μακεδονίας και έχει πρωτεύουσα την πόλη της Πτολεμαΐδας,

</doc>
<doc id="44300" url="https://el.wikipedia.org/wiki?curid=44300" title="Αστόρια (Κουίνς)">
Αστόρια (Κουίνς)

Η Αστόρια (Astoria) είναι μια συνοικία στην βορειοδυτική γωνιά της διοικητικής περιφέρειας της Νέας Υόρκης, στο Κουίνς. Η Αστόρια είναι δίπλα στο Λονγκ Άιλαντ Σίτι (συνορεύουν στην οδό Μπρόντουεϊ), Σάνισαϊντ (συνορεύει στη Λεωφόρο Νόρδερν), και το Ούτσαϊντ (συνορεύει στην οδό 50) δίπλα στο Ηστ Ρίβερ. Η γειτονιά ανήκει στο Πρώτο Κοινοτικό Συμβούλιο του Κουίνς. Το 2019 ο πληθυσμός της ήταν κατά εκτίμηση 95.446 κάτοικοι.
Το όνομα «Αστόρια» δόθηκε προς τιμή του Τζων Τζέικομπ Άστορ, του πλουσιότερου τότε ανθρώπου στις ΗΠΑ, προκειμένου να πεισθεί να επενδύσει στην περιοχή αυτή. Στην Αστόρια αρχικά εγκαταστάθηκαν Ολλανδοί και Γερμανοί μετανάστες. Στις αρχές της δεκαετίας του 1890, Τσέχοι, Ιρλανδοί, και Ιταλοί έφτασαν στην Αστόρια ενώ στις αρχές της δεκαετίας του 1920 φτάνει ένα μεγάλο κύμα Ιρλανδών μεταναστών. Με τον καιρό άρχισαν να εμφανίζονται και οι Ιταλοί. Στη δεκαετία του 1960 άρχισε ένα άλλο μεγάλο κύμα μετανάστευσης, στο οποίο συμμετείχαν πάρα πολλοί Έλληνες, οπότε η Αστόρια άρχισε να έχει ελληνικό χαρακτήρα. Από το 1990 και μετά η Αστόρια έχει γίνει μια πολυπολιτισμική συνοικία. Σε αυτή μιλιούνται περίπου 200 γλώσσες.

</doc>
<doc id="44303" url="https://el.wikipedia.org/wiki?curid=44303" title="Sandra">
Sandra



</doc>
<doc id="44304" url="https://el.wikipedia.org/wiki?curid=44304" title="Enigma (μουσικό σχήμα)">
Enigma (μουσικό σχήμα)

Enigma ("Ενίγκμα") είναι ένα μουσικό σχήμα που ξεκίνησε το 1990 ο Μισέλ Κρετού με τη συνεργασία άλλων καλλιτεχνών, όπως η πρώην σύζυγός του Σάντρα, ο Ντέιβιντ Φέρσταϊν και ο Φρανκ Πέτερσον. Ουσιαστικά, δεν πρόκειται για συγκρότημα με τη στενή έννοια του όρου, αλλά για μία σειρά μουσικών έργων του Μισέλ Κρετού, στα οποία είναι ο συνθέτης και παραγωγός και συνεισφέρουν διάφοροι μουσικοί κάθε φορά.
Έχουν κυκλοφορήσει 8 στούντιο άλμπουμ. Η μουσική των Enigma παρουσίασε από την αρχή τεράστια επιτυχία σε όλο τον κόσμο με το χαρακτηριστικό "περίεργο" ήχο της που χαρακτηρίζεται σαν New Age και Ambient.

</doc>
<doc id="44305" url="https://el.wikipedia.org/wiki?curid=44305" title="Ενίγκμα">
Ενίγκμα



</doc>
<doc id="44306" url="https://el.wikipedia.org/wiki?curid=44306" title="Θεσπιείς">
Θεσπιείς



</doc>
<doc id="44310" url="https://el.wikipedia.org/wiki?curid=44310" title="RFC">
RFC

Requests for Comments (RFC) είναι μια σειρά κειμένων (εγγράφων) και σημειώσεων για την τεχνική και την οργάνωση που διέπουν το Internet (παλιότερα το δίκτυο ARPANET), ξεκινώντας από το 1969. 
Οι σημειώσεις μέσα στις σειρές RFC, αφορούν πολλά θέματα πάνω στη δικτύωση υπολογιστών, συμπεριλαμβανομένων πρωτοκόλλων, διαδικασιών, προγραμμάτων, ιδεών, απόψεων ακόμα και χιούμορ. Τα επίσημα έγγραφα προδιαγραφών της σουίτας πρωτοκόλλου Διαδικτύου που καθορίζονται από την Ομάδα Εργασίας Εφαρμοσμένης Μηχανικής Διαδικτύου ("Internet Engineering Task Force", IETF) και την Ομάδα Οδήγησης Εφαρμοσμένης Μηχανικής Διαδικτύου ("Internet Engineering Steering Group", IESG) καταγράφονται και δημοσιεύονται ως πρότυπα RFCs. Κατά συνέπεια, η διαδικασία δημοσιεύσεων RFC παίζει έναν σημαντικό ρόλο στη διαδικασία προτύπων Διαδικτύου.

</doc>
<doc id="44311" url="https://el.wikipedia.org/wiki?curid=44311" title="Requests for Comments">
Requests for Comments



</doc>
<doc id="44312" url="https://el.wikipedia.org/wiki?curid=44312" title="RFCs">
RFCs



</doc>
<doc id="44320" url="https://el.wikipedia.org/wiki?curid=44320" title="Χιλιασμός">
Χιλιασμός

Ο χιλιασμός (στα αγγλικά "millenialism" [μιλλενιαλισμός] από το λατινικό "millennium", που σημαίνει «χιλιετία») περιγράφει πρωταρχικά μια χριστιανική αντίληψη ή δοξασία σύμφωνα με την οποία πρόκειται να υπάρξει μια Χρυσή Εποχή ή Παράδεισος στη γη όπου ο Χριστός 'θα βασιλεύσει' πριν την τελική κρίση και την μελλοντική αιωνιότητα, βάσει της ερμηνείας που δίνουν οι χιλιάστες για το βιβλίο της . Κατά τη χιλιετή αυτή βασιλεία θα υπάρχει ειρήνη κι ευτυχία για όλους τους δίκαιους, τους ζωντανούς και τους αναστημένους νεκρούς. Ο χιλιασμός κατ' αυτή την έννοια αποτελεί ειδική μορφή μιλλεναριανισμού. "Το προφητικό φαινόμενο υφίσταται εμφανέστατα στο χιλιαστικό κίνημα. Η προοπτική της χιλιετούς βασιλείας του δικαίου δραστηριοποιεί και εμπνέει προφητικά κινήματα. Αλλά παρότι ο χιλιασμός δεν εμφανίζεται χωρίς ισχυρή δόση προφητισμού, ωστόσο δεν ισχύει το αντίθετο. Σε καμιά περίπτωση οι προφήτες δεν είναι οπωσδήποτε χιλιαστές, μάλιστα αποφεύγουν κάθε απαρίθμηση του χρόνου της σωτηρίας."
Μεταξύ των Χριστιανών που διακρατούν αυτή την άποψη, αυτή η περίοδος δεν αποτελεί το "τέλος του κόσμου" αλλά την αμέσως προηγούμενη περίοδο, η οποία όπως πιστεύεται προηγείται από το τέλος του κόσμου. Κάποιοι πιστεύουν ότι μεταξύ της χιλιετίας και του ολοκληρωτικού τέλους του κόσμου θα υπάρξει κάποιο σύντομο χρονικό διάστημα ώστε να δοθεί η τελική μάχη με τον Σατανά, ή να εμφανιστεί ο Αντίχριστος, και να ακολουθήσει η τελική κρίση.
Ποικίλα άλλα κοινωνικά και πολιτικά κινήματα, τόσο θρησκευτικά όσο και κοσμικά, έχουν συνδεθεί με χιλιαστικά σχήματα λόγου από λόγιους.
Προέλευση.
Η αντίληψη του βιβλικού χιλιασμού εκκινεί από την Παλαιά Διαθήκη και είναι στενά συνδεδεμένη με τις μεσσιανικές ιδέες και την πίστη στην ανάσταση των νεκρών, χωρίς όμως να χαρακτηρίζει απαραίτητα όλες τις θρησκευτικές ομάδες που πιστεύουν σε ανάσταση νεκρών και στον Μεσσία. Παράλληλα, τάσεις συναφείς με τον χιλιασμό εμφανίζονται και εκτός των ορίων του χριστιανισμού, όχι φυσικά με την αυστηρή έννοια του όρου, αλλά με την ευρύτερη σημασία της σωτηριολογικής προσδοκίας. Όσον αφορά το χριστιανικό χώρο, η πηγή του χιλιασμού βρίσκεται στο βιβλίο της Αποκάλυψης και συγκεκριμένα στο απόσπασμα 20,1-10 το οποίο περιγράφει τη Δευτέρα Παρουσία. Κατά το απόσπασμα αυτό, ο Ιησούς πρόκειται να κατέβει στη γη, να φυλακίσει τον Σατανά και να βασιλεύσει επί χίλια έτη με τη συμμετοχή των αναστημένων χριστιανών μαρτύρων. Μετά το τέλος της χιλιετούς περιόδου, ο Σατανάς θα απελευθερωθεί και τότε πρόκειται να λάβει χώρα η έσχατη μάχη του καλού με το κακό, η οποία θα οδηγήσει στο τέλος του κόσμου με τη νίκη του Θεού και την οριστική κρίση όλου του ανθρωπίνου γένους. Εκτός από αυτή την προφανή καταγωγή του χιλιασμού, μπορούν επίσης να ανιχνευθούν επιρροές από την ταλμουδική παράδοση και το μεσσιανικό ιουδαϊσμό, αλλά και από μη χριστιανικές κοσμολογίες της ανατολικής Μεσογείου, όπως π.χ. ο Ζωροαστρισμός. 
Ο Ζωροαστρισμός αναφέρεται σε διαδοχικές χιλιετείς περιόδους, καθεμιά από τις οποίες τελειώνει με μια πλημμύρα αιρέσεων και καταστροφής, μέχρι την τελική καταστροφή του κακού και του πνεύματος του κακού από έναν νικηφόρο βασιλιά ειρήνης στο τέλος της τελευταίας χιλιετούς περιόδου (κάποιοι θεώρησαν ότι αφορούσε το έτος 2000). "Τότε ο Σαοσιάντ καθιστά και πάλι τα πλάσματα αγνά και λαβαίνει χώρα η ανάσταση και η μελλoντική ζωή". ("Ζαντ-ι Βοχούμαν Γιαστ" 3:26).
Μετάβαση σε νέα χιλιετία.
Σύμφωνα με ορισμένες χιλιαστικές ερμηνείες, πιστεύεται ότι η μετάβαση από την παρούσα εποχή στη χιλιετία δεν θα είναι ομαλή, με τον Αντίχριστο που πρέπει να νικηθεί και την επίγεια βασιλεία του Χριστού που πρέπει να εδραιωθεί. Οι χιλιαστικές θεωρίες διαφέρουν ως προς το αν η μάχη με τον Αντίχριστο θα γίνει πριν, ή μετά τα χίλια χρόνια. Ηγέτες κάποιων κινήσεων θεωρούν ότι είναι καθήκον τους να προκαλέσουν τους αναμενόμενους καταστροφικούς πολέμους που θα φέρουν το τέλος της παρούσας εποχής. Κάποιοι που βασίζονται στο χωρίο 20:3 της Αποκάλυψης, πιστεύουν ότι η "χιλιαστική επανάσταση" του Σατανά θα γίνει μετά από τα 1000 έτη ειρήνης.
Από την άλλη, αυτοί που δεν πιστεύουν στη χιλιετή βασιλεία φαντάζονται επίσης το τέλος του κόσμου ως χαοτικό και καταστροφικό. Η λέξη "Αποκάλυψη" έχει χρησιμοποιηθεί για την τελική φάση της ανθρώπινης ιστορίας όπως την ξέρουμε, με τον Αρμαγεδδώνα να αποτελεί τον τόπο της τελευταίας αποφασιστικής μάχης κατά την Ημέρα της Κρίσεως.
Ο όρος "αποκάλυψη" (από τις ελληνικές λέξεις "από" και "καλύπτειν") χρησιμοποιείται συγκεκριμένα
Το βιβλίο της Αποκάλυψης δεν είναι εύκολο στην ερμηνεία. Πολλοί ζωγράφοι και γλύπτες έχουν δημιουργήσει έργα τέχνης σχετικά με την Αποκάλυψη. Για παράδειγμα, έχουν απεικονίσει τους τέσσερις καβαλάρηδες που συμβολίζουν τον λοιμό (λοιμικές νόσους), τον πόλεμο, τον λιμό (πείνα) και τον θάνατο.
Κατηγορίες χιλιασμού, αχιλιασμός και άρνηση χιλιασμού.
Ο προχιλιασμός (Premillennialism) ερμηνεύει τα «χίλια έτη» του βιβλίου της Αποκάλυψης κυριολεκτικά. Σύμφωνα με αυτόν, η καταστροφή του κόσμου είναι απαραίτητη για να σωθεί η ανθρωπότητα και να αρχίσει μια εποχή ειρήνης πάνω στη γη. Αναφέρεται και ως καταστροφολογικός χιλιασμός (catastrophic millennialism) κι εκφράζει γενικά μια απαισιόδοξη θεώρηση της σύγχρονης κοινωνίας.
Ο μεταχιλιασμός (Postmillennialism), που αναφέρεται και ως προοδευτικός χιλιασμός, ερμηνεύει λιγότερο κυριολεκτικά τη Βίβλο. Σύμφωνα με αυτόν, η χιλιετία θεωρείται σαν μια χιλιετή περίοδο επικράτησης των χριστιανικών ιδεωδών, που θα τελειώσει με την επιστροφή του Χριστού. Με αυτή την ερμηνεία, η χιλιετία δεν θα αρχίσει ξαφνικά αλλά σταδιακά μέσω των ανθρώπινων προσπαθειών. Η βασιλεία του Θεού θα οικοδομηθεί επί της γης και ο Χριστός θα επιστρέψει μέσω της κοινωνικής μεταρρύθμισης και με την τήρηση των χριστιανικών ιδεωδών Τότε ο Χριστός θα νικήσει τον Σατανά σε μια τελική μάχη, όπως αναφέρεται στο βιβλίο της Αποκάλυψης. Σύμφωνα με επιμέρους μεταχιλιαστικές απόψεις, κάποιοι θεωρούν ότι η χιλιετία έχει ήδη αρχίσει.
Κατά τον αχιλιασμό (Amillennialism), που αποτελεί την κυρίαρχη άποψη κατά το μεγαλύτερο μέρος της ιστορίας του Χριστιανισμού, οι βιβλικές αναφορές στη χιλιετία είναι αποκλειστικά μεταφορικές και δεν θα υπάρξει επίγεια χιλιετής βασιλεία. Μερικοί αχιλιαστές πιστεύουν ότι η χιλιετής βασιλεία του Χριστού συμβαίνει στις καρδιές των πιστών ενώ άλλοι πιστεύουν ότι η χιλιετία της Αποκάλυψης αφορά την Βασιλεία των Ουρανών.
Επίσης, υπάρχει η άποψη που στα αγγλικά προσδιορίζεται με τον όρο "no millennialism" (κατά λέξη «όχι χιλιασμός»), σύμφωνα με την οποία δεν γίνεται αποδεκτή οποιαδήποτε εσχατολογική ερμηνεία των προφητικών βιβλίων του Δανιήλ και της Αποκάλυψης.
Στην πρωτοχριστιανική εκκλησία.
Σε πολλά σημεία της Παλαιάς Διαθήκης τονίζεται πως ο Μεσσίας, ο απόγονος του Δαβίδ, θα ανάσταινε τη δυναστεία και με τη βασιλεία του θα ερχόταν μια άνευ προηγουμένου εποχή ευημερίας. Στο Ευαγγέλιο του Λουκά αναφέρεται ότι ο Ιησούς ήταν αυτός που θα καθόταν στον θρόνο του Δαβίδ. Η αναφορά στη "Βασιλεία του Θεού" κυριάρχησε στα κηρύγματα του Ιησού από τη Ναζαρέτ. Δεδομένων όλων αυτών, δεν προξενεί απορία το ερώτημα των μαθητών του Ιησού: "Άραγε αυτόν τον καιρό αποκαθιστάς τη βασιλεία σου στο Ισραήλ;" (Πράξεις 1:6). Η απάντηση του Ιησού, κατά την αφήγηση του Λουκά, άφησε θολό το ζήτημα του χρόνου εκπλήρωσης. Εντούτοις, τόσο στις Πράξεις των Αποστόλων όσο και στην υπόλοιπη Καινή Διαθήκη υπάρχει μια διάθεση προσμονής και εγγύτητας για την εκπλήρωση της επαγγελίας. Ο Ιωάννης, στην Αποκάλυψη, αναφέρεται σε μια χιλιετή βασιλεία, όπου ο διάβολος θα είναι δέσμιος και, ως εκ τούτου, δεν θα μπορεί να πλανά τα έθνη. Μαζί με τον Ιησού Χριστό, οι αναστημένοι της πρώτης ανάστασης γίνονται βασιλιάδες και ιερείς, και κάθονται σε θρόνους για να κρίνουν.
Το αν τα λόγια αυτά είναι συμβολικά ή όχι αποτέλεσε αργότερα θέμα αντιλογίας. Ο πρώτος εκκλησιαστικός υπερασπιστής της συμβολικής κατανόησης της χιλιετούς βασιλείας ήταν ο Ωριγένης στις αρχές του 3ου αιώνα, αντίθετα προς τις διαθέσιμες μαρτυρίες των Πατέρων της Εκκλησίας που καταδεικνύουν μία κυριολεκτική κατανόηση των λόγων της Αποκάλυψης.
Ιστορικό.
"Έτερον θέμα της εσχατολογίας της εποχής ήτο ο Χιλιασμός" αν και "ποτέ δεν κέρδισε την αποδοχή όλης της εκκλησίας". "Την ιδέαν ενεκολπώθησαν πολλοί ιεροί συγγραφείς...ενώ άλλοι είτε ετήρουν σιγήν περί αυτής είτε και την κατεπολέμησαν". Στους χιλιαστές της πρωτοχριστιανικής εκκλησίας "συγκαταλέγονται και τινες των κατά τας πρώτας εκατονταετηρίδας διδασκάλων και Πατέρων της Εκκλησίας, Βαρνάβας ο αποστολικός ανήρ, Παπίας ο της εν Φρυγία Ιεραπόλεως επίσκοπος, Ιουστίνος ο φιλόσοφος και μάρτυς, Ειρηναίος, ο Λουγδούνου επίσκοπος, Λακτάντιος και ει τινες έτεροι".
Η χιλιαστική δοξασία κυρίως "εστηρίζετο επί του 20ου κεφαλαίου της Αποκαλύψεως" και αναπτύχθηκε με εμφανείς τις "επιδράσεις της αποκαλυπτικής γραμματείας του Ιουδαϊσμού". Τέτοια έργα ήταν τα "Δ' Έσδρα (κεφ. 5,7,10,12), Ενώχ (45,50, 51,61), Βαρούχ (29,40,53,72), Ιωβηλαίων (1,13, 20,23), Ψαλμ. Σολομώντος (17), Αποκ. Πέτρου κ.ά.." που "συνεδέοντο δε και με την έξαρση του μεταγενέστερου Ιουδαϊκού μεσσιανισμού, ήτοι με την έντονη Ιουδαϊκή προσδοκία της ελεύσεως του Μεσσία για την εγκαθίδρυση στη γη χιλιετούς Ιουδαϊκής βασιλείας με κέντρο την Ιερουσαλήμ, στην οποία θα υποτάσσοντο όλοι οι λαοί της γης.". Η ιδέα αυτή που "συνεδέετο προς φαινόμενα ενθουσιαστικά και προφητικά, εκαλλιεργήθη δε κυρίως υπό του Μοντανισμού".
""Ο επίσκοπος Ιεραπόλεως Παπίας φαίνεται, ότι πρώτος "διέδωκεν" τη διδασκαλία αυτή την οποία ο Γάιος και ο Ευσέβιος απέδιδαν στον γνωστικό Κήρινθο. Επιπλέον, ο Παπίας, "γνώριζε την Αποκάλυψη και την ιουδαϊκή αποκαλυπτική γραμματεία της εποχής, υπό την επίδραση μάλιστα της οποίας δέχθηκε...τον Χιλιασμό". Επίσης, τον χιλιασμό δέχτηκαν και μερικοί Λατίνοι συγγραφείς όπως ο Λακτάντιος, ο Βικτωρίνος και ο Κομμοδιανός "επί των οποίων είναι εμφανείς αι επιδράσεις της αποκαλυπτικής γραμματείας του Ιουδαϊσμού (χιλιαστική αντίληψις και άλλαι λαϊκαί παραδόσεις)". Επίσης, συγγραφείς αποκρύφων κειμένων του 2ου αιώνα υποστήριξαν "χιλιαστικές δοξασίες, όπως ο συγγραφέας της Επιστολής Βαρνάβα (15, 4-8), ο Ερμάς στον Ποιμένα, ο συγγραφέας της Β' Κλήμεντος" κ.ά..
Οι χιλαστές, δεν αποτελούσαν όμως ενιαίο σύστημα αλλά "προς εαυτούς διεφώνουν καθότι ο μεν Ιουστίνος (Απολ. Α.52.) επίστευεν ότι πάντες οι άνθρωποι εξελεύσονται των τάφων εν τη δευτέρα παρουσία ο δε Ειρηναίος (Adv. haeres V. 32—36.) εδόξαζεν ότι μόνοι οι δίκαιοι αναστήσονται, καθώς και ο Τερτυλλιανός (De ressurect. carnis 42. De anima 58. Adv. Marcion. III. 4.), όστις όμως διέφερε νομίζων οτι οι μεν πρότερον, οι δε ύστερον εγερθήσονται κατά την ιδίαν αυτών αξίαν έκαστος, ο δε Λακτάντιος όστις επίστευε δύο αναστάσεις, την μεν κατά την παρουσίαν, την δε κατά την τελευταίαν κρίσιν, ενόμιζεν ότι οι χριστιανοί μόνοι αναστήσονται κατά την πρώτην, οι μεν αγαθοί όπως ανταμειφθώσιν, οι δε κακοί όπως τιμωρηθώσι, κατά δε την δευτέραν οι δίκαιοι μεταμορφωθήσονται εις σχήμα αγγέλων (Inslit. div. VII.20. 26.)"
Επιπλέον, "η καρποφορία περιγράφεται καθ' υπερβολήν υπό του Ειρηναίου (επιδράσεις χιλιαστικών δοξασιών του Παπίου)", ενώ "ο Ιουστίνος, αν και ένθερμος υποστηρικτής του Χιλιασμού, κατώρθωσεν εν τούτοις να αποφύγη τας υπερβολικάς...ταύτας υλιστικάς προσδοκίας", τη στιγμή που ο Ειρηναίος μένει σταθερά υπέρ του "περί αιωνίας τιμωρίας των αμαρτωλών φρονήματος της Εκκλησίας".
Ο "Τερτυλλιανός επηρεάζεται σημαντικώς υπό της θεολογικής σκέψεως του Ειρηναίου...εις τας χιλιαστικάς αντιλήψεις" και οι οποίες "ως ήτο δε φυσικόν επετείνοντο αισθητώς και υπό των μοντανιστικών του αντιλήψεων" για τους οποίους "Μοντανιστάς, η επί της γης κάθοδος της άνω Ιερουσαλήμ (Αποκ. 21) ήτο επικείμενη" ενώ οι προφητείες και οι οράσεις των μοντανιστών προφητών συγκροτήθηκαν σε ιδιαίτερη Γραφή, η οποία προβαλλόταν ως ανώτερη από την Καινή Διαθήκη"" και ως "η τελική αποκάλυψη (Ιππολύτου, Έλεγχος, VII, 19. Τερτυλλιανού, De virg. velandis, 1)"
Επίσης, ο "επίσκοπος Αρσινόης εν Αιγύπτω Νέπως, ο αρχηγός των εν Αιγύπτω χιλιαστών...απέκτησε πολλούς οπαδούς, οίτινες μετά τον θάνατον του Νέπωτος τον χιλιασμόν αποδεχόμενοι υπό την διεύθυνσιν Κορακίωνος τίνος απεχωρίσθησαν από της εκκλησίας, αλλά βραδύτερον επεστράφησαν από της δοξασίας ταύτης υπό του επισκόπου Αλεξανδρείας Διονυσίου"
Η αντίληψη που αφορούσε την αναμενόμενη χιλιετή Βασιλεία του Χριστού "επί γης" ήταν αρκετά διαδεδομένη, "και πολλοί των καθολικών χριστιανών ησπάζοντο αυτήν" χωρίς όμως να κερδίσει "ποτέ την αποδοχή από ολόκληρη την εκκλησία". Αυτό παραδέχεται και ο Ιουστίνος, υπέρμαχος χιλιαστικών απόψεων, καθώς αναφέρει ότι στην εποχή του υπήρχαν πολλοί χριστιανοί "καθαράς και ευσεβούς γνώμης", "οι οποίοι δεν συνεμερίζοντο τας περί χιλιασμού αντιλήψεις". 'Γενικά, '"...ταχέως προσέβαλον αυτήν άλλοι, ιδίως αφ' ότου οι Μοντανισταί εδέχθησαν αυτήν. Ο πρεσβύτερος της εν Ρώμη εκκλησίας Γάιος έγραψε κατ' αυτής"". Οι διαμάχες που υπήρξαν ανάμεσα σε χιλιαστές και μή, "αποτέλεσαν και τον κύριο λόγο, ώστε να...καθυστερήσει στην Ανατολή η πλήρης αποδοχή της [Αποκαλύψεως] στον κανόνα της ΚΔ".
"Η χιλιαστική μεσοβασιλεία του Χριστού επί της γης εγκαταλείπεται οριστικώς υπό του Ιππολύτου. Ούτος ερμηνεύει αλληγορικώς την περικοπήν της Αποκαλύψεως...Τα χίλια έτη...δεν υποδηλούν ισόποσον χρονικήν περίοδον πραγματικής βασιλείας τοϋ Χριστού επί της γής...αλλ' είναι έκφρασις σχηματική" και συνολικά "οι χιλιαστικές όμως ιδέες ατόνησαν προοδευτικά μετά τα μέσα του Γ' αιώνα"
Σύμφωνα με τον Ειρηναίο και τον Ευσέβιο, ο Παπίας Ιεραπόλεως (περ. 70-135) υποστήριζε ότι έλαβε τη διδασκαλία περί κυριολεκτικής χιλιετούς βασιλείας επί γης από τον ίδιο τον Ιωάννη και ότι αυτό πίστευαν και άλλοι πρεσβύτεροι που γνώριζαν τον Ιωάννη. Ο Παπίας, μάλιστα περιέγραψε αυτή τη χιλιετή βασιλεία χρησιμοποιώντας τις εικόνες του προφήτη Ησαΐα για μια περίοδο που ακόμα και τα ζώα θα ζουν μεταξύ τους ειρηνικά, και η γη θα είναι πολύ γόνιμη..
Εκείνη περίπου την περίοδο, χιλιαστικές δοξασίες συναντάμε σε απόκρυφα και ψευδεπίγραφα κείμενα όπως η Επιστολή Βαρνάβα, ο Ποιμένας του Ερμά, η επιστολή Β' Κλήμεντος κ.ά.
Ο Ιουδαίος Τρύφωνας χλεύαζε τους χριστιανούς επειδή πίστευαν πως η Ιερουσαλήμ επρόκειτο να γίνει πρωτεύουσα της Βασιλείας του Χριστού, όπου θα αναστηθούν οι αρχαίοι πατριάρχες καθώς και οι άλλοι προφήτες των Γραφών και, μαζί με άλλους προσηλύτους, θα αναγνωρίσουν την εξουσία του Ιησού Χριστού. Ο Ιουστίνος ο Μάρτυρας (περ. 100-165) απάντησε, όπως καταγράφεται στο γνωστό έργο "Προς Τρύφωνα Ιουδαίον διάλογος," λέγοντας πως υπάρχουν χριστιανοί που το πιστεύουν αυτό, αλλά όχι όλοι. Για τον εαυτό του είπε πως πίστευε, όπως και άλλοι χριστιανοί, πως θα γίνει ανάσταση των νεκρών και θα λάβει χώρα η χιλιετής βασιλεία με έδρα την Ιερουσαλήμ, η οποία θα ξαναχτιστεί και θα γεμίσει δόξα.
Από τον Παπία και τον Ιουστίνο κληρονόμησε την πίστη στον χιλιασμό ο Ειρηναίος (περ. 130–200). Ο Ειρηναίος πίστευε ότι, εφόσον ο κόσμος φτιάχτηκε σε έξι μέρες, θα έχει και ύπαρξη 6.000 ετών. Ο Αντίχριστος θα βασιλεύσει για τριάμισι χρόνια και ύστερα θα θανατωθεί και θα ριχτεί από τον Χριστό στη λίμνη του πυρός. Στη συνέχεια θα ακολουθήσει η ευλογημένη έβδομη ημέρα, η χιλιετία, όπου θα ζουν οι δίκαιοι, αποτελούμενοι τόσο από Εβραίους όσο και από εθνικούς, μαζί με τους Πατριάρχες.
Μετά το 172, υπέρμαχοι του χιλιασμού υπήρξαν οι Μοντανιστές, μια αίρεση που έδινε μεγάλη έμφαση τις εκστάσεις και τα οράματα και αντιδρούσε έντονα στην κατ' αυτούς θεωρούμενη διαφθορά της τότε εκκλησίας. Οι Μοντανιστές πίστευαν πως στις μέρες τους θα γινόταν πραγματικότητα η χιλιετής βασιλεία του Χριστού. Ο Τερτυλλιανός (περ. 160–220), τόσο πριν ενταχθεί στο κίνημα του Μοντανισμού όσο και μετά, πίστευε ότι οι Εβραίοι θα επέστρεφαν στη γη τους και ότι η ουράνια Ιερουσαλήμ θα κατέβει στη γη κατά τη χιλιετή βασιλεία..
Στα μέσα του 3ου αιώνα, ο Λατίνος θεολόγος ποιητής Κομμοδιανός εφάρμοσε τα προφητικά λόγια της Αποκάλυψης στην άμεσα αναμενόμενη καταστροφή της Ρώμης, η οποία δίωξε τους Χριστιανούς, την εμφάνιση δύο διαδοχικών Αντιχρίστων και τελικά την ανατροπή τους από τον Χριστό, την ανάσταση των εκλεκτών από τους νεκρούς, την χιλιετή Βασιλεία ευτυχίας, την καταστροφή του κόσμου από φωτιά και τη γενική ανάσταση των νεκρών για ζωή είτε στον Παράδεισο είτε στην Κόλαση. Παρόμοια, «χριστιανικές χιλιαστικές ιδέες» εξέφρασε το 250 ο Νέπως, επίσκοπος στην Αίγυπτο, το 260 ο Κορακίων, ο οποίος ήταν πρεσβύτερος και διέθετε επιρροή στην επαρχία της Αρσινόης, και το 310 ο Λακτάντιος. Ο Μελίτων Σάρδεων διακρατούσε χιλιαστικές προσδοκίες και υπήρξε εξέχων εκπρόσωπος του χιλιασμού κατά τον 2ο αιώνα, σύμφωνα με τις μαρτυρίες του Ιερώνυμου και του Γεννάδιου Μασσαλίας.
Εχόντων έτσι των πραγμάτων, ο ιστορικός Φίλιπ Σαφ έγραψε ότι «το πιο εκπληκτικό σημείο» στην περίοδο πριν από τη Σύνοδο της Νίκαιας το 325 μ.Χ. ήταν «η πεποίθηση σε μια ορατή βασιλεία του Χριστού με δόξα πάνω στη γη μαζί με τους αναστημένους αγίους για χίλια χρόνια, πριν από τη γενική ανάσταση και κρίση».
Ωστόσο, τον 2ο αιώνα άρχισε ο αντίλογος απέναντι στον χιλιασμό. Κατά την "Ηθική και Θρησκευτική Εγκυκλοπαίδεια," ο Γάϊος που "βοήθησε θεολογικά την Εκκλησία στην αντιμετώπιση του αποκαλυπτικού κινήματος της εποχής του και της πληθώρας των απόκρυφων βιβλίων, που νόθευαν τον Κανόνα της Γραφής" καταπολεμά τη διδασκαλία "περί χιλιετούς βασιλείας του Χριστού στη γη". Η αντίδρασή του ήταν τόσο μεγάλη ώστε "προς αναίρεσιν των χιλιαστικών τούτων δοξασιών...ο Γάϊος απέρριψε την Αποκάλυψιν του Ιωάννου" την οποία απέδωσε στον Κήρινθο.
Ο Ωριγένης, αντί να απορρίψει το βιβλίο της Αποκάλυψης, παρουσίασε μια συμβολική ερμηνεία, με τη Βασιλεία του Θεού ως ένα γεγονός που δεν επρόκειτο να συμβεί σε δεδομένο τόπο ή χρόνο αλλά μέσα στις ψυχές των πιστών όπως και άλλες θεολογικές απόψεις. Κάποιες από αυτές, μη χιλιαστικές, δημιούργησαν τις λεγόμενες "Ωριγενιστικές έριδες" που ξεκίνησαν από τον 4ο και έφτασαν μέχρι τον 6ο αιώνα και επέφεραν την καταδίκη του από την Εκκλησία ως αιρετικό. Βεβαίως αυτό δεν σημαίνει ότι οι όλες οι απόψεις του ήταν καταδικασμένες, αφού "η εκκλησιαστική ορθοδοξία διαχώρισε το γνήσιο πυρήνα του χιλιασμού από τις αριθμοσοφικές περιττολογίες" αποδεχόμενη "τον εσχατολογικό δυναμισμό του χιλιαστικού φαινομένου". Έτσι, ακόμη και μεγάλοι πατέρες της Εκκλησίας αφού παραμέρισαν αρκετές από τις φιλοσοφικές ερμηνείες που λειτουργούσαν ως συγκοινωνούντα δοχεία με νεοπλατωνική φιλοσοφία, τίμησαν τον Ωριγένη, όπως ο "Μ. Αθανάσιος" που "ομιλεί επαινετικώς εις τα έργα του περί του Ώριγένους" αλλά και οι "Μ. Βασίλειος (330-379) και Γρηγόριος ο Ναζιανζηνός (πιθ. 329 - προ του 390) συνέταξαν την "Φιλοκαλίαν του Ωριγένους", ήτοι μίαν ανθολογίαν". Το εντυπωσιακό είναι ότι η αναγνώριση και η χρήση των "μη πεπλανημένων αυτού δοξασιών", σύμφωνα πάντα με την εκκλησιαστική ορθοδοξία, συνεχίστηκε ακόμη και μετά την οικουμενική του καταδίκη. Κατά τον Ευσέβιο, η διδασκαλία του Ωριγένη ενόσω ζούσε, ουδέποτε έγινε αντικείμενο καταδίκης.
Ακολούθως, ο Διονύσιος επίσκοπος Αλεξανδρείας (248-264) ο "διδάσκαλος" της "καθολικής Εκκλησίας", καταπολέμησε τις χιλιαστικές αντιλήψεις που κυκλοφορούσαν στους κόλπους της Εκκλησίας "φέρνοντας την οριστική ρήξη με την χιλιαστική παράδοση". Συνολικά, αρκετές ακόμη εκκλησιαστικές σύνοδοι και εξέχουσες φυσιογνωμίες του χριστιανικού χώρου, όπως ο Κλήμης ο Αλεξανδρεύς, ο Ευσέβιος της Καισαρείας, ο Αυγουστίνος, κ.ά., ασχολήθηκαν με το χιλιασμό και την καταδίκη των ιδεών του, που ούτως ή άλλως "ατόνησαν προοδευτικά μετά τα μέσα του Γ' αιώνα", αρκετές δεκαετίες πριν την έξοδο της εκκλησίας από τους διωγμούς και την πραγματοποίηση της Α' Οικουμ. Συνόδου).
Όταν πλέον παγιώθηκε στην Εκκλησία η πίστη στη συμβολική εφαρμογή της χιλιετούς βασιλείας, ο Ευσέβιος έγραψε ότι κυριολεκτική κατανόηση είχε εισηγητή τον γνωστικό Κήρινθο που συνδύαζε τον χιλιασμό με έναν "αντινομισμό και ηδονισμό". Από εκεί παρέλαβε τις χιλιαστικές του πεποιθήσεις ο Παπίας Ιεραπόλεως τις οποίες αποδέχτηκε χωρίς όμως την ηδονιστική διάσταση που είχε ο χιλιασμός του Κηρίνθου.
Έτσι, έκτοτε για την Ορθόδοξη Εκκλησία, "τα 1000 χρόνια" θα μπορούσαν να είναι "συμβολικός αριθμός" που "σημαίνει μακρό χρονικό διάστημα" καθώς δεν θα πρέπει να "λησμονούμε ποτέ την παρατήρηση της Β' Πετρ. 3:8 πως 'χίλια έτη ως ημέρα μία παρά τω θεώ'" αλλά και στην Παλαιά Διαθήκη δηλώνεται ότι "χίλια έτη εν οφθαλμοίς σου Κύριε ως ημέρα".
Ο Χιλιασμός το Μεσαίωνα.
Χιλιαστικές αντιλήψεις και κινήσεις έκαναν έντονη την εμφάνισή τους κατά το Μεσαίωνα, ιδιαίτερα δε όσο πλησίαζαν τα συμβολικά έτη 666 και 1000. Χαρακτηριστικά είναι η αποκαλυπτική φιλολογία του Μεσαίωνα και το έργο του Ιταλού μοναχού και θεολόγου Τζοακίνο ντα Φιόρε (1135–1202), που ανέπτυξε την "φιλοσοφία των τριών εποχών" βασιζόμενος στο δόγμα της Τριάδας. Σύμφωνα με τη φιλοσοφία αυτή, όλη η ανθρώπινη ιστορία αποτελεί διαδοχή τριών εποχών:
Πιστευόταν η εποχή του Αγίου Πνεύματος θα άρχιζε γύρω στο 1260, ότι από τότε όλοι οι πιστοί θα άρχιζαν να ζουν ως μοναχοί, μεταμορφωνόμενοι μυστικά και πλήρεις ύμνων για τον Θεό, επί χίλια έτη, μέχρι που η Μέρα της Κρίσης θα έβαζε τέλος στην ιστορία του πλανήτη μας. Μάλιστα ο Χριστόφορος Κολόμβος και άλλοι πιονιέροι του νέου Κόσμου είχαν επηρεαστεί από τις ιδέες του Τζοακίνο ντα Φιόρε, και τις εξέλαβαν ως ισχυρό κίνητρο για να αποικίσουν το Νέο Κόσμο. Παρομοίως, ως γήινο παράδεισο είδαν τη Λατινική Αμερική οι Φραγκισκανοί και οι Δομηνικανοί μοναχοί που έδρασαν ιεραποστολικά εκεί.
Ο λαϊκός χιλιασμός του Μεσαίωνα ήταν κατά βάση ανατρεπτικός και ενέπνευσε διάφορες κοινωνικές εξεγέρσεις. Χιλιαστικά θα μπορούσαν να χαρακτηρισθούν επίσης τα αποκαλυπτικά οράματα τα οποία απεικόνισε ο Ολλανδός ζωγράφος Ιερώνυμος Μπος (1460-1516).
Ο χιλιασμός στη Μεταρρύθμιση.
Ωστόσο το σημαντικότερο από κοινωνική άποψη και έκταση χιλιαστικό κύμα ενέσκηψε τους 16ο και 17ο αι., μεταξύ των Πιετιστών, και επρόκειτο να σταθεί καθοριστικό στη διαμόρφωση της λεγόμενης "αριστερής" Μεταρρύθμισης. Χαρακτηριστικό αυτού του σχεδόν πανευρωπαϊκού φαινομένου ήταν η σύνδεση της ιδέας της Δευτέρας Παρουσίας με κοινωνικά και πολιτικά αιτήματα των χαμηλών στρωμάτων, ειδικότερα δε με εξισωτικές, κομμουνιστικές αντιλήψεις.
Αντιπροσωπευτικές περιπτώσεις αυτού του προτεσταντικού χιλιασμού ήταν αφενός τα Αναβαπτιστικά κινήματα τα οποία συνδέθηκαν συχνά με τοπικές λαϊκές εξεγέρσεις, όπως τον Πόλεμο των Χωρικών (1524-1525) και την κατάληψη του Μύνστερ (1534-1535) όπου πρωτοστάτησε ο Τόμας Μούντζερ., αφετέρου οι ριζοσπαστικές πουριτανικές σέκτες που έδρασαν κατά την Αγγλική Επανάσταση (1642-1648).
Σύμφωνα με ορισμένους συγγραφείς, σ' αυτή την ιδιόμορφη έκφανση του χιλιασμού μπορούν να βρεθούν οι πηγές της σύγχρονης πολιτικής σκέψης, και συγκεκριμένα της διαμόρφωσης αφενός των νεοτερικών δημοκρατικών θεσμών (Καρλ Μανχάιμ), αφετέρου των επαναστατικών ουτοπιστικών οραμάτων (Ερνστ Μπλοχ). Ακμή γνώρισε και πιο μετά στη Γερμανία με την αίρεση των φίλων του Ναού.
Ο χιλιασμός μετά τον 19ο αιώνα - Σύγχρονες θρησκευτικές θέσεις.
Μετά τον 19ο αιώνα ο θρησκευτικός χιλιασμός έχει περισταλεί αρκετά σε συγκεκριμένες ομάδες, που συχνά είναι προτεσταντογενείς, κι επίσης κλειστές, ακόμα και ακραίες.
Ρωμαιοκαθολική Εκκλησία.
Η πιο διαδεδομένη άποψη στην Ρωμαιοκαθολική Εκκλησία είναι ο αχιλιασμός, αν και δεν υπάρχει επίσημα καθορισμένο δόγμα. Η αντίληψη αυτή βασίζεται εν μέρει στη διδασκαλία του Αυγουστίνου Ιππώνος. Παράλληλα διάφορες μάλλον περιθωριακές ομάδες που εντάσσονται στο πλαίσιο της Μαριολογίας και βασίζονται σε υποτιθέμενες εμφανίσεις, οράματα και μηνύματα της Θεοτόκου στην πόλη Φάτιμα] και αλλού, περιγράφουν σήμερα την χιλιετή περίοδο ως "εποχή της Μαρίας". Την "εποχή της Μαρίας" έχει αναφέρει πριν από την εμφάνιση αυτή ο άγιος της Ρωμαιοκαθολικής Εκκλησίας Λουδοβίκος του Μονφόρ (St Louis de Montfort, 1673-1716), σύμφωνα με τον οποίο "Ο Ιησούς Χριστός ήρθε στον κόσμο δια της ευλογημένης Παρθένου Μαρίας και μέσω αυτής πρέπει επίσης να κυβερνήσει τον κόσμο".
Σύγχρονο κίνημα Σπουδαστών της Γραφής.
Οι σύγχρονο κίνημα Σπουδαστών της Γραφής πιστεύει ότι ο Ιησούς έχει έρθει στον κόσμο αόρατα από το 1874 για να αναστήσει τους νεκρούς και να εδραιώσει μια νέα τάξη πραγμάτων ειρήνης και δικαιοσύνης, στην οποία όλη η αμαρτία, η θλίψη κι ο θάνατος θα καταστραφούν. Σύμφωνα με αυτή την ομάδα, η εδραίωση του έθνους του Ισραήλ και η επιστροφή των Εβραίων στην πατρίδα των προγόνων τους θεωρούνται ως ένδειξη της αποκατάστασης της χάρης του Θεού σ' αυτό το έθνος, αλλά και ένδειξη της εγγύτητας του μεσσιανικού βασιλείου. Οι Σπουδαστές της Γραφής προσδοκούν την επιστροφή του Ισραήλ στα σύνορα τα οποία ο Θεός είχε υποσχεθεί στον Αβραάμ, και μια τελική σύγκρουση στη Μέση Ανατολή, κατά την οποία θα αναστηθούν οι αρχαίοι προφήτες και ο Θεός, μέσω αυτών, θα επιφέρει μια απροσδόκητη θαυματουργική απελευθέρωση εγκαινιάζοντας την παγκόσμια βασιλεία του Χριστού, η οποία από εκείνη την περιοχή θα επεκταθεί σε μια παγκόσμια κυριαρχία ειρήνης.
Μάρτυρες του Ιεχωβά.
Οι Μάρτυρες του Ιεχωβά κατανοούν την περίοδο των "χιλίων ετών" που αναφέρεται στο βιβλίο της Αποκάλυψης ως κατά γράμμα χίλια χρόνια. Με βάση αυτή την κατανόησή τους, κάποιες πηγές τούς περιγράφουν ως «χιλιαστές». Καθώς οι ίδιοι παραμένουν ουδέτεροι ως προς τα πολιτικά και στρατιωτικά ζητήματα, δεν θεωρούν ότι ανθρώπινες προσπάθειες θα επιλύσουν τα παγκόσμια προβλήματα οδηγώντας έτσι σε μια "χρυσή εποχή". Πιστεύουν ότι σύντομα ο δοξασμένος στον ουρανό Ιησούς Χριστός θα ηγηθεί με δικαιοσύνη στην πάταξη των ασεβών ανθρώπων (Αρμαγεδδών) και στη συνέχεια θα εγκαθιδρύσει μια χιλιετή βασιλεία επί γης. Αυτή η "ουράνια" Μεσσιανική βασιλεία, θα αποτελέσει προσωρινή έκφραση της αιώνιας βασιλείας του Ιεχωβά Θεού του Παντοδύναμου. Σκοπός της χιλιετούς βασιλείας θα είναι η αποκατάσταση της ατελούς ανθρωπότητας (περιλαμβανομένων και των αναστημένων) στην αρχική κατάσταση που ο Θεός είχε δημιουργήσει για τον άνθρωπο, στις παραδεισιακές δηλαδή συνθήκες που επικρατούσαν στον κήπο της Εδέμ. Στο τέλος αυτής της χιλιετούς περιόδου, ο Σατανάς και οι δαίμονές του μαζί με όσους ανθρώπους δεν θα υποταχθούν στο θέλημα του Θεού θα εξαλειφθούν για πάντα. Τελικά ο Χριστός θα παραδώσει την βασιλεία στον Πατέρα του και ο σκοπός του Θεού για τη γη και τον άνθρωπο θα έχει επιτελεσθεί στο πλήρες.
Αντβεντιστικές ομάδες.
Οι Αντβεντιστικές ομάδες θεωρούν πως όταν ο Ιησούς Χριστός επιστρέψει, οι κακοί θα πεθάνουν ενώ οι δίκαιοι θα αναστηθούν και θα βασιλέψουν για χίλια χρόνια με τον Χριστό στον ουρανό. Στο διάστημα αυτής της χιλιετίας η γη θα είναι έρημη, κατειλημμένη από τον Σατανά και τους δαίμονες. Στο τέλος της χιλιετίας αυτής ο Χριστός με τους αγίους θα κατέλθουν από τον ουρανό και οι κακοί νεκροί θα αναστηθούν, και μαζί με τον Σατανά και τους δαίμονες θα περικυκλώσουν την πόλη για να πολεμήσουν τον Χριστό και τους αγίους. Όμως, πάντα σύμφωνα με τους Αντβεντιστές, θα τους κατακάψει πυρ που θα στείλει ο Θεός και έτσι η γη θα καθαρίσει από την αμαρτία και τους αμαρτωλούς μια για πάντα. Στη συνέχεια οι δίκαιοι θα ζήσουν για πάντα στη γη με αγάπη, χαρά και γνώση της παρουσίας του Θεού. 
Άλλες ομάδες με θρησκευτικές χιλιαστικές προσδοκίες.
Οι ομάδες/σέκτες με θρησκευτικές χιλιαστικές προσδοκίες είναι πολλές και βρίσκονται εντός και εκτός Χριστιανισμού. Τέτοιες προσδοκίες έχουν και οι Μορμόνοι, και οι Ρασταφαριανοί, που κινούνται σε έναν χώρο χριστιανικό, έστω κι αν βρίσκονται πολύ μακριά από τον παραδοσιακό Χριστιανισμό, αλλά και η Εκκλησία της Ενοποίησης (Unification Church, οικουμενιστικός χώρος), και οι Χάρε Κρίσνα (Hare Krishna, Ινδουισμός) και οι Μπαχάι (Baha’i, χώρος Ισλάμ) και η κίνηση Χαμπάντ Λούμπαβιτς (Chabad Lubavitch), μια ορθόδοξη Χασιδική σέκτα του Ιουδαϊσμού.
Επίσης αντιλήψεις εν μέρει χιλιαστικές, οι οποίες περιέχουν "αποκαλυπτικά" γεγονότα κι επικείμενη καταστροφή του κόσμου, έχουν παρουσιάσει και ομάδες που κατατάσσονται από τους ειδικούς στις αποκαλούμενες "καταστροφικές λατρείες", όπως οι οπαδοί του Ντέηβιντ Κορές (Branch Davidians), η οργάνωση Αούμ Σινρικίο (Aum Shinrikyo) του Σόκο Ασαχάρα, μέλη της οποίας προσπάθησαν να προκαλέσουν αποκαλυπτικά γεγονότα ρίχνοντας θανατηφόρο αέριο Σαρίν στο μετρό του Τόκυο, η Πύλη του Ουρανού (Heaven’s Gate), 39 μέλη της οποίας αυτοκτόνησαν το 1997 στην Καλιφόρνια για να προλάβουν να μεταφερθούν σε μια άλλη διάσταση πριν "καταστραφεί η γη", και η Κίνηση για την Αποκατάσταση των 10 εντολών (Movement for the Restoration of the Ten Commandments) που είχε ως κεντρικό δόγμα ότι ο κόσμος θα καταστρεφόταν στις 31 Δεκεμβρίου 1999 αλλά η Παρθένος Μαρία θα έσωζε τα πιστά μέλη της οργάνωσης. Με την παρέλευση της ημερομηνίας, 500 από αυτά τα μέλη κάηκαν ζωντανά μέσα στο παρεκκλήσιό τους.
Πολιτικές ιδεολογίες και κοινωνικά κινήματα.
Τα χιλιαστικά κοινωνικά κινήματα συνιστούν μια ειδική μορφή μιλλεναριανισμού και βασίζονται στην αρχή ενός χιλιετούς κύκλου. Τα κινήματα αυτά δεν χρειάζεται να έχουν θεολογικό υπόβαθρο, αλλά ένα όραμα μιας αποκάλυψης που μπορεί να είναι ουτοπικό. Ερευνητές εντοπίζουν στοιχεία χιλιασμού και στο "μεσσιανικό όραμα του χιλιετούς Ράιχ των Αρείων" και διατυπώνουν την άποψη ότι επηρεάζει ρεύματα σκέψης που εκ πρώτης όψεως δεν φαίνεται να έχουν σχέση με αυτόν, όπως π.χ. "στην πίστη για τη μεσσιανική αποστολή του λευκού δυτικού ανθρώπου" και στην ιδεολογία του κομμουνισμού.
Χιλιασμός και ναζισμός.
Η πιο αμφιλεγόμενη ερμηνεία της φιλοσοφίας των τριών εποχών και του χιλιασμού γενικά, είναι το Τρίτο Ράιχ ("Drittes Reich", "Tausendjähriges Reich") του Χίτλερ, το οποίο, όπως εκείνος οραματιζόταν, θα διαρκούσε για χίλια χρόνια, αλλά στην πραγματικότητα διήρκεσε μόνο 12 (1933-1945).
Η φράση "Τρίτο Ράιχ" πλάστηκε από τον Γερμανό διανοητή Arthur Moeller van den Bruck, ο οποίος το 1923 εξέδωσε βιβλίο με τίτλο "Το Τρίτο Ράιχ" (Das Dritte Reich). Η φράση έγινε τελικά σύνθημα που επιβίωσε και μετά το καθεστώς των Ναζί.
Κοιτώντας πίσω στη Γερμανική ιστορία, διακρίνονται δυο περίοδοι:
Αυτές επρόκειτο τώρα να ακολουθήσει - μετά από την παρεμβολή της Δημοκρατίας της Βαϊμάρης (1918 - 1933), κατά την οποία κυριάρχησε η συνταγματικότητα, ο κοινοβουλευτισμός κι ακόμα ο ειρηνισμός:
Σε μια ομιλία του στις 27 Νοεμβρίου 1937, ο Χίτλερ σχολίασε τα σχέδια που είχε για γκρέμισμα και ανοικοδόμηση μεγάλων μερών της πόλης του Βερολίνου:
[...] να χτίσω μια χιλιετή πόλη ανάλογη (σε μεγαλείο) ενός χιλιετούς λαού με χιλιετές ιστορικό και πολιτιστικό παρελθόν, για το (ένδοξο) μέλλον του που δεν έχει τέλος [...]
Χιλιασμός και Ουτοπισμός.
Η πρωτοχριστιανική αντίληψη περί χιλιασμού είχε προεκτάσεις πολύ πέρα από το αυστηρά θρησκευτικό ενδιαφέρον που θα υπήρχε κατά τους αιώνες που ακολούθησαν, καθώς είχε συγχωνεύσει και ενσωματώσει ουτοπιστικές ιδέες.
Στη σύγχρονη εποχή, όπου η επίδραση της θρησκείας μειώνεται και σχεδόν εξαφανίζεται, μερικές από τις αρχές της χιλιαστικής σκέψης έχουν βρει το δρόμο τους σε διάφορες κοσμικές ιδέες, συνήθως με τη μορφή της αντίληψης ότι ένα συγκεκριμένο ιστορικό γεγονός θα αλλάξει εκ θεμελίων την ανθρώπινη κοινωνία (ή το έχει ήδη κάνει). Για παράδειγμα, πολλοί θεώρησαν ότι η Γαλλική Επανάσταση προανήγγειλε τη χιλιετή εποχή της Λογικής. Επίσης, η φιλοσοφία του Έγελου (1831) και του Μαρξ (1883) είχαν έντονες χιλιαστικές προεκτάσεις. Το 1970, ο Τσαρλς Ράιχ (Charles A. Reich) διδάσκαλος της Νομικής στο Yale εισήγαγε τον όρο "Συνείδηση ΙΙΙ" ("Consciousness III") στο μπεστ σέλερ του με τίτλο "The Greening of America", στο οποίο μιλούσε για μια νέα εποχή την οποία προανήγγειλε η γενιά των Χίπις. Εντούτοις, αυτές οι κοσμικές θεωρίες δεν έχουν γενικά πολλά κοινά με την αυθεντική χιλιαστική συλλογιστική, ούτε και μεταξύ τους.

</doc>
<doc id="44326" url="https://el.wikipedia.org/wiki?curid=44326" title="Διέκπλους">
Διέκπλους

Ο ναυτικός όρος διέκπλους μπορεί να σημαίνει:

</doc>
<doc id="44327" url="https://el.wikipedia.org/wiki?curid=44327" title="546 π.Χ.">
546 π.Χ.

7ος αιώνας π.Χ. | 6ος αιώνας π.Χ. | 5ος αιώνας π.Χ.
547 π.Χ. | 546 π.Χ. | 545 π.Χ. 

</doc>
<doc id="44344" url="https://el.wikipedia.org/wiki?curid=44344" title="Κέτσουα">
Κέτσουα



</doc>
<doc id="44345" url="https://el.wikipedia.org/wiki?curid=44345" title="Dead Moon">
Dead Moon

Οι Dead Moon ήταν αμερικάνικο γκαράζ πανκ τρίο αποτελούμενο από τους Φρεντ Κόουλ ("Fred Cole") στις κιθάρες, τη γυναίκα του Τούντυ Κόουλ ("Toody Cole") στο μπάσσο και τον Άντριου Λούμις ("Andrew Loomis") στα τύμπανα. Δημιουργήθηκαν το 1987 στο Πόρτλαντ του Όρεγκον σαν κάντρι και γουέστερν τρίο, γρήγορα όμως δημιούργησαν έναν ήχο με επιρροές από το rock 'n' roll, το πανκ, το γκαράζ της δεκαετίας του '60 αλλά και την κάντρι, είδη με τα οποία είχε ασχοληθεί ο Φρεντ Κόουλ κατά τα προηγούμενα είκοσι χρόνια. Η πρώτη τους εμφάνιση ήταν στις 17 Σεπτεμβρίου του 1987, ενώ τον επόμενο χρόνο κυκλοφόρησαν το πρώτο τους 45άρι σινγκλ. Μετά την κυκλοφορία τριών άλμπουμς στη δική τους εταιρία, ο Γκρεγκ Σέιτζ των Wipers τους σύστησε στη γερμανική δισκογραφική Music Maniac Records, μια γερμανική ετικέτα που ειδικευόταν σε γκαράζ κυκλοφορίες μικρών συγκροτημάτων, και η μουσική τους κυκλοφόρησε στην Ευρώπη. Έτσι άρχισαν να εμφανίζονται σε συναυλίες και φεστιβάλ σε όλη την Ευρώπη, γνωρίζοντας σχεδόν αμέσως μεγάλη αποδοχή. Κατά τα μέσα της δεκαετίας του '90 άρχισαν να γίνονται γνωστοί και στην Αμερική, μετά και τη συμμετοχή τους στο ντοκιμαντέρ "Hype!" σχετικά με τη grunge σκηνή.
Οι Dead Moon έχουν σήμερα πιστό κοινό τόσο στην Ευρώπη όσο και στην Αμερική. Παρά το γεγονός ότι ο Φρεντ κι η Τούντυ πλησίαζαν τα 60 (γεννημένοι το 1948) δεν σταμάτησαν να κυκλοφορούν δίσκους και να εμφανίζονται ζωντανά σε όλο τον κόσμο μέχρι το 2006, σε live που διέθεταν ιδιαίτερο πάθος και χαρακτηριστική ατμόσφαιρα. Ακόμα, το συγκρότημα ήταν ένα από τα πιο γνωστά παραδείγματα DIY νοοτροπίας: σχεδόν όλοι οι δίσκοι τους ηχογραφούνταν στο σπίτι των Κόουλ (σε μονοφωνικό ήχο), όπου κόβονταν και τα πρωτότυπα σε μια πρέσα δίσκων -δώρο της Τούντυ στον Φρεντ για τα 39α γενέθλιά του- στην οποία κάποτε είχε κοπεί και το πρωτότυπο του Louie Louie των Kingsmen. Οι δίσκοι τους κυκλοφορούν στις ΗΠΑ στη δική τους εταιρία "Tombstone Records" και στο εξωτερικό από την "Music Maniac". Τα τελευταία χρόνια οι Pearl Jam στις ζωντανές τους εμφανίσεις διασκευάζουν το τραγούδι τους "It's OK", ενώ έχουν κυκλοφορήσει και αρκετά άλμπουμ με διασκευές των τραγουδιών τους από γκαράζ συγκροτήματα. Το 2004 γυρίστηκε το ανεξάρτητο ντοκιμαντέρ "Unknown Passage: The Dead Moon Story" από τους Κέιτ Φιξ και Τζέισον Σάμμερς. Το Δεκέμβρη του 2006, οι Dead Moon ακύρωσαν για άγνωστο λόγο τέσσερις εμφανίσεις στην Αμερική που αποτελούσαν το τελευταίο μέρος της περιοδείας "Echoes of the past", και λίγες μέρες μετά, στις 13 Δεκέμβρη, ανακοίνωσαν ότι αποσύρονται. Η τελευταία τους εμφάνιση ήταν στις 26 Νοέμβρη του 2006, στο κλαμπ Vera του Γκρόνινγκεν.
Τον Απρίλιο του 2007, ο Φρεντ και η Τούντυ, μαζί με τον ντράμερ Κέλλυ Χαλιμπάρτον σχημάτισαν τους Pierced Arrows, που κινούνται μουσικά περίπου στους ίδιους δρόμους με τους Dead Moon. Ο Άντριου Λούμις μετακόμισε στην πολιτεία Ουάσιγκτον και παίζει στο τοπικό γκρουπ The Shiny Things.

</doc>
