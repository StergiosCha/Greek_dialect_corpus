<doc id="50731" url="https://el.wikipedia.org/wiki?curid=50731" title="Κωνσταντίνος Δουβαλίδης">
Κωνσταντίνος Δουβαλίδης

Ο Κωνσταντίνος Δουβαλίδης (γεν. 10 Μαρτίου 1987) είναι Έλληνας πρωταθλητής του στίβου, ο οποίος αγωνίζεται στα 110 μέτρα με εμπόδια. Ανήκει στον Γ.Σ. Ελ. Βενιζέλο και έχει προπονητή τον Μπάμπη Σδρόλα. 
Βιογραφία.
Γεννήθηκε στη Δράμα. Στο Ευρωπαϊκό πρωτάθλημα στίβου το 2005 την πρώτη χρονιά που αγωνίστηκε στην κατηγορία των εφήβων κατέλαβε την 3η θέση με επίδοση 13.99 στον τελικό ενώ στον προκριματικό αγώνα πήρε την πρώτη θέση με επίδοση 13.78. Στο Παγκόσμιο Πρωτάθλημα εφήβων του 2006 πέτυχε πανελλήνιο ρεκόρ στην κατηγορία με 13.46. Το παλαιό κατείχε ο ίδιος με 13.78 από τις 22 Ιουλίου 2005, επίδοση που είχε σημειώσει στο ευρωπαϊκό πρωτάθλημα εφήβων. Στις 20 Αυγούστου 2006 κατέκτησε το χάλκινο μετάλλιο στην ίδια διοργάνωση, στο Πεκίνο.Ο Έλληνας πρωταθλητής κατέρριψε μάλιστα το πανελλήνιο ρεκόρ εφήβων, με χρόνο 13.39 (είχε κάνει 13.46 στα προκριματικά και 13.72 στα ημιτελικά, καθώς σκόνταψε στο έκτο εμπόδιο) και ανέβηκε στο τρίτο σκαλί του βάθρου. 
Το 2007, με την είσοδο του νέου έτους, έγινε κάτοχος δύο καλύτερων παγκόσμιων επιδόσεων όλων των εποχών. Μετά την αλλαγή, από την 1η Ιανουαρίου του 2006, στο ύψος των εμποδίων στην κατηγορία εφήβων (0,99 μ.) και το «κλείσιμο» ενός έτους από την εφαρμογή του νέου κανονισμού, κατέχει την κορυφαία επίδοση στον κόσμο στα 60 μ. εμπόδια με 7.50.Το ρεκόρ αυτό σημείωσε στις 11 Φεβρουαρίου 2006, σε ημερίδα κλειστού στίβου στην Παιανία. Ο Δουβαλίδης κατέχει το παγκόσμιο ρεκόρ στα 110 μ. εμπόδια παίδων (ύψος εμποδίων 0,914 μ.) με 13.22, επίδοση που είχε πετύχει στην Σκόπελο στις 2 Οκτωβρίου του 2004, στο μίτινγκ «Πετράλεια». Επιπλέον, με τα 13.39, που σημείωσε το 2006 στα 110 μ. με εμπόδια, ήταν ο 3ος καλύτερος έφηβος εμποδιστής του κόσμου για το 2006, ενώ έγινε ο 9ος όλων των εποχών.
Στις 17 Ιουνίου 2007 πέτυχε νέα πανελλήνια επίδοση στα 110μ. εμπόδια, στο ΟΑΚΑ, στη διάρκεια του Πανελληνίου Πρωταθλήματος ανοικτού στίβου, με 13.59, καταρρίπτοντας το ρεκόρ του Στέλιου Μπίσμπα (Εθνικός ΓΣ), που ήταν 13.61 και είχε σημειωθεί στις 15 Ιουνίου 1996 στο ίδιο στάδιο.Για δεύτερη φορά μέσα σε δεκαπέντε ημέρες, ο Κωνσταντίνος Δουβαλίδης κατέρριψε το πανελλήνιο ρεκόρ στα 110μ. με εμπόδια, στις 2 Ιουλίου 2007. Ο πρωταθλητής πέτυχε 13.54 στο πλαίσιο του Γκραν Πρι
Τσικλητήρεια 2007, που διεξήχθη στο ΟΑΚΑ, και βελτίωσε το 
13.59 που είχε σημειώσει στις 17 Ιουνίου. Στις 14 Ιουλίου 2007 στο Ευρωπαϊκό πρωτάθλημα στίβου Νέων-Νέες κατέκτησε το χρυσό μετάλλιο στα 110 μέτρα με εμπόδια. 
Το 2008 στους Ολυμπιακούς αγώνες και σε ηλικία 21 ετών έφτασε στον ημιτελικό αγώνα μετά απο την 1η θέση που πήρε στον προκριματικό αγώνα με επίδοση 13,49 ενώ στον προημιτελικό έκανε επίδοση 13,46 που αποτελούσε νέο πανελλήνιο ρεκόρ στην κατηγορία των Ανδρών.Στον ημιτελικό αγώνα έτρεξε σε χρόνο 13,51 και έμεινε εκτός τελικού για μια θέση και κατέλαβε στην τελική κατάταξη την 11η θέση στους Ολυμπιακούς στο αγώνισμα των 110μ με εμπόδια και είναι η καλύτερη θέση μέχρι και σήμερα που έχει καταλάβει ο αθλητής στους Ολυμπιακούς αγώνες. 
Στο ευρωπαϊκό πρωτάθλημα κλειστού στίβου το Μάρτιο του 2009 ο Δουβαλίδης έφτασε στον ημιτελικό, όπου κατέλαβε την 7η θέση και αποκλείστηκε από τον τελικό.. Τον Μάιο του 2010, στο μίτινγκ "Βενιζέλεια (Χανιά), ¨στα 110 μ. με εμπόδια σημείωσε επίδοση 13,62 (έπιασε το χαμηλό όριο για το Ευρωπαϊκό πρωτάθλημα της Βαρκελώνης). Ο τραυματισμός του λίγες εβδομάδες πριν το ευρωπαϊκό πρωτάθλημα της Βαρκελώνης δεν του επέτρεψε να προκριθεί στον τελικό: τον Ιούλιο του 2010 πήρε την 4η θέση στην 1η προκριματική σειρά με 13.80 και την 18η στο σύνολο και με αντίθετο άνεμο (-1.8 μ/δ). Τον Ιούνιο του 2011 στα "Παπαφλέσσεια" ο Δουβαλίδης έκανε επίδοση 13,76 και εξασφάλισε τη συμμετοχή του στο παγκόσμιο πρωτάθλημα στην Κορέα.Στις 18-19 Ιουνίου το 2011 στο Ευρωπαϊκό πρωτάθλημα εθνικών ομάδων 1ης κατηγορίας κατέλαβε την 3 θέση με επίδοση 13,51
Το 2012 στο Ευρωπαϊκό Πρωτάθλημα στίβου στο Ελσίνκι στον ημιτελικό πήρε την 3 θέση στην γενική κατάταξη με επίδοση 13,36 και ήταν νέο πανελλήνιο ρεκόρ ενώ στον τελικό σκόνταψε στο 2ο εμπόδιο και τερμάτισε στην 8η θέση. Την ίδια χρονιά συμμετείχε στους Ολυμπιακούς αγώνες του Λονδίνου όπου κατέκτησε την 26η θέση στην γενική κατάταξη έπειτα απο απρόσμενο χτύπημα που δέχτηκε απο έναν αντίπαλο του και έχασε την κούρσα στον ημιτελικό.
Τον Αύγουστο του 2016 στους Ολυμπιακούς αγώνες της Βραζιλίας κατέλαβε την 13 θέση με επίδοση 13,47 ενώ στον προκριματικό αγώνα κέρδισε την σειρά του με επίδοση 13,41 κάτω απο δύσκολες καιρικές συνθήκες.

</doc>
<doc id="50732" url="https://el.wikipedia.org/wiki?curid=50732" title="Ουμίτ Νταβαλά">
Ουμίτ Νταβαλά

Ο Ουμίτ Νταβαλά ("Ümit Aydın Davala", 30 Ιουλίου 1973) είναι Τούρκος ποδοσφαιριστής. Έπαιζε αμυντικός.
Καριέρα.
Γεννήθηκε στις 30 Ιουλίου 1973 στο Μανχάιμ της Γερμανίας. Αγωνίστηκε την περίοδο 1994-2006 στις ομάδες 
δανεικός στις 
Τερμάτισε την καριέρα του στη Βέρντερ Βρέμης.
Εθνική Τουρκίας.
Το 1996-2004 αγωνίστηκε με την εθνική της χώρας του, πετυχαίνοντας σε 41 συμμετοχές 4 γκολ. Με την εθνική Τουρκίας έπαιξε και διακρίθηκε στο Euro 2000 και στο Παγκόσμιο Κύπελλο Ποδοσφαίρου 2002 της FIFA, όπου εντυπωσίασε και με την εκκεντρική του κόμμωση μοϊκανού.
Ποδόσφαιρο σάλας.
Μετά την αποχώρησή του από το ποδόσφαιρο, ασχολήθηκε με το ποδόσφαιρο σάλας και έγινε αρχηγός της εθνικής Τουρκίας στο πρωτάθλημα ποδοσφαίρου σάλας της UEFA.
Εξωγηπεδικά.
Ο Νταβαλά είναι και τραγουδιστής. Κυκλοφόρησε το 2004 ένα rap album με τίτλο «UD 2004».

</doc>
<doc id="50733" url="https://el.wikipedia.org/wiki?curid=50733" title="Μαραί Φιλγιούν">
Μαραί Φιλγιούν

Ο Μαραί Φιλγιούν ("Marais Viljoen", 2 Δεκεμβρίου 1915 - 4 Ιανουαρίου 2007) ήταν Νοτιοαφρικανός πολιτικός.
Προφίλ.
Υπήρξε ο τελευταίος πρόεδρος της Νότιας Αφρικής χωρίς να είναι αρχηγός κράτους. Διατήρησε το αξίωμά του από τις 4 Ιουνίου 1979 μέχρι τις 3 Σεπτεμβρίου 1984. Τον διαδέχθηκε ο Πίτερ Βίλεμ Μπότα. Προτού εκλεγεί είχε διατελέσει και πάλι προσωρινός Πρόεδρος, από τις 21 Αυγούστου 1978 ως τις 10 Οκτωβρίου 1978. Το 1940 παντρεύτηκε την Ντοροτέα Μαρία Μπρινκ (1917 – 2005). Απεβίωσε στις αρχές του 2007 από ανακοπή της καρδιάς. Κηδεύτηκε με τιμές αρχηγού κράτους στις 13 Ιανουαρίου του 2007.

</doc>
<doc id="50734" url="https://el.wikipedia.org/wiki?curid=50734" title="Πιτ Κλάιναου">
Πιτ Κλάιναου

Ο Πιτ Κλάιναου ("Sneaky Pete Kleinow", 20 Αυγούστου 1934 - 6 Ιανουαρίου 2007) ήταν Αμερικανός μουσικός της κάντρι και της ροκ, τραγουδοποιός και δημιουργός ειδικών εφέ στον κινηματογράφο. Επονομαζόταν "Sneaky Pete" Κλάιναου. Από το 1981 εργάστηκε για τη δημιουργία ειδικών εφέ σε τιανίες όπως The Empire Strikes Back, Gremlins, The Right Stuff, The Terminator και Terminator 2.

</doc>
<doc id="50735" url="https://el.wikipedia.org/wiki?curid=50735" title="Πάεκ Ναμ Σουν">
Πάεκ Ναμ Σουν

Ο Πάεκ Ναμ Σουν ("백남순", 13 Μαρτίου 1929 - 3 Ιανουαρίου 2007) ήταν Βορειοκορεάτης πολιτικός, Υπουργός Εξωτερικών από το 1998 μέχρι το θάνατό του. Ήταν πρεσβευτής στην Πολωνία την περίοδο 1974-79. Πέθανε στις 2 Ιανουαρίου 2007 και ήταν ο μόνος Βορειοκορεάτης ΥΠΕΞ ο οποίος είχε συναντηθεί με Αμερικανό ομολόγό του.

</doc>
<doc id="50737" url="https://el.wikipedia.org/wiki?curid=50737" title="Καλομοίρα">
Καλομοίρα

Η Μαρία Καλομοίρα Σαράντη (αγγλικά: Maria Kalomira Sarantis, 31 Ιανουαρίου 1985), πιο γνωστή απλά ως Καλομοίρα, είναι Ελληνοαμερικανίδα τραγουδίστρια, παρουσιάστρια και YouTuber.
Ξεκίνησε την καριέρα της το 2004, με τη συμμετοχή της στο μουσικό ριάλιτι του ΑΝΤ1 «Fame Story», στο οποίο και κατέκτησε την πρώτη θέση. Έχει κυκλοφορήσει συνολικά τέσσερις προσωπικούς δίσκους -με τον πρώτο της να γίνεται χρυσός και να επανακυκλοφορεί-, ένα karaoke, τέσσερα cd singles και συνολικά 21 τραγούδια. Έχει ασχοληθεί επίσης με την παρουσίαση τηλεοπτικών, ραδιοφωνικών και διαδικτυακών εκπομπών, έχει συμμετάσχει στη σειρά «Η Λάμψη», έχει κάνει promotion σε αρκετές επώνυμες εταιρείες και έχει κυκλοφορήσει μια σειρά από αξεσουάρ με το όνομά της. 
Το 2008, εκπροσώπησε την Ελλάδα στον διαγωνισμό τραγουδιού της Eurovision, με το τραγούδι «Secret Combination» και κατέκτησε την τρίτη θέση.
Έχει συνεργαστεί με γνωστούς Έλληνες καλλιτέχνες, μεταξύ των οποίων οι: Διονύσης Σαββόπουλος, Δέσποινα Βανδή, Σταμάτης Γονίδης, Έλλη Κοκκίνου.
Το 2020, δημιούργησε ένα κανάλι στο YouTube, που λέγεται «Kalomira» και είναι lifestyle περιεχομένου.
Πρώιμα χρόνια.
Γεννήθηκε στο Δυτικό Χέσμπεντ της Νέας Υόρκης στις 31 Ιανουαρίου του 1985. Οι γονείς της, Νίκος και Ελένη, είναι ιδιοκτήτες ελληνικού εστιατορίου στην Νέα Υόρκη. Έχει μια αδερφή, τη Γεωργία. Από μικρή ήθελε να γίνει τραγουδίστρια της pop κι έτσι συμμετείχε σε αρκετούς μουσικούς διαγωνισμούς στις ΗΠΑ. Στο σχολείο πάντα συμμετείχε στα θεατρικά έργα, στα τραγούδια και στους χορούς. Έτσι, απέκτησε τον τίτλο της Miss West Hampstead. Το αγαπημένο της μουσικό όργανο είναι η βιόλα, με την οποία ασχολήθηκε για περίπου εννέα χρόνια και κατάφερε να συμμετάσχει σε ορχήστρα. Έλαβε μέρος σε ένα μουσικό διαγωνισμό του ραδιοφώνου WBLI όπου κέρδισε τη δεύτερη θέση. Τραγούδησε στο άνοιγμα live εμφανίσεων των Jessica Simpson, LL Cool J και Jennifer Love Hewitt.
Προσωπική ζωή.
Το 2006, ξεκίνησε τη σχέση της με τον Έλληνα επιχειρηματία Γιώργο Μπούσαλη. Αρραβωνιάστηκαν το 2009 και παντρεύτηκαν στις 26 Σεπτεμβρίου 2010 στο Λονγκ Άιλαντ της Νέας Υόρκης. Έχουν αποκτήσει μαζί τρία παιδιά: τους δίδυμους Νίκο και Δημήτρη (γενν. 14 Δεκεμβρίου 2012) και την Αναστασία (γενν. 21 Ιουλίου 2016).
Καριέρα.
2004 - 2006: Fame Story, τα πρώτα albums και τηλεοπτικές παραγωγές.
Το 2004, έλαβε μέρος στην οντισιόν του ελληνικού μουσικού ριάλιτι «Fame Story», η οποία έγινε στη Νέα Υόρκη. Τελικά, πέρασε στο διαγωνισμό και αναδείχθηκε νικήτρια, κερδίζοντας 200.000 ευρώ και ένα συμβόλαιο με τη δισκογραφική εταιρία Heaven Music.
Από τις 8 Ιουλίου έως τις 14 Αυγούστου 2004, εμφανίστηκε στο FOCUS της Θεσσαλονίκης. Εκεί παρουσίασε για πρώτη φορά το πρώτο της cd album. Εκτός Ελλάδας, εμφανίστηκε στο κανάλι NBC, στις εκπομπές Today Show, Access Hollywood και Good Morning America, το καλοκαίρι όπου υπήρχαν οι Ολυμπιακοί Αγώνες στην Αθήνα το 2004, όπου πρόβαλλαν διάφορα video με τη μέχρι στιγμής καριέρα της. Τραγούδησε και έδωσε συνέντευξη στο κανάλι Fox, όπου εκδόθηκε από τις εφημερίδες Washington Post, Newsday και New York Times. Στις 1 Σεπτέμβρη του 2004, κυκλοφόρησε το πρώτο της cd album με 15 τραγούδια, με τίτλο «Καλομοίρα», το οποίο έγινε χρυσό και στην πορεία επανακυκλοφόρησε με τίτλο «Καλομοίρα - Special Gold Edition», αλλά και σε karaoke. Από το πρώτο της cd τα κομμάτια όπου ξεχώρισαν είναι το «Νομίζεις», το «Εγώ είμαι η Καλομοίρα», το «Πρώτη Μου Φορά», το «Πεθαίνω Για Σένα» και το χριστουγεννιάτικο κομμάτι «Και του Χρόνου». Εκείνο το διάστημα έκανε περιοδεία σε όλη την Ελλάδα με το «Fame Story», ενώ τη χειμερινή σεζόν εμφανίστηκε στο REX με τους Δέσποινα Βανδή, Θάνο Πετρέλη και Γιώργο Χρήστου. Επιπλέον, εμφανίστηκε δυο φορές στο Ηρώδειο στο πλευρό του Διονύση Σαββόπουλου γιορτάζοντας τα γενέθλια του. Η Καλομοίρα είχε βγει μέσα από μια μεγάλη τούρτα και τραγούδησε της Marilyn Monroe το τραγούδι «Happy Birthday Mr. President». Μετά, συνέχισε μια μεγάλη περιοδεία στην Ελλάδα, αλλά και εμφανίστηκε σε διάφορα μαγαζιά της Αθήνας και της Θεσσαλονίκης. Επίσης, απέσπασε πολύ καλές κριτικές και βραβεύτηκε ως Γυναίκα της Χρονιάς - Καλύτερη Πρωτοεμφανιζόμενη από το περιοδικό Life &amp; Style. Ακόμη, το 2004 εμφανίστηκε σε 30 επεισόδια της ελληνικής καθημερινής σειράς «Λάμψη» του ANT1, στο ρόλο της Τζένιφερ. 
Τον Οκτώβριο του 2005 κυκλοφόρησε το δεύτερο cd album της με τίτλο "Παίζεις?", το οποίο περιλαμβάνει 12 επιτυχίες όπου οι δύο είναι γραμμένες από εκείνη. Τα κομμάτια που ξεχώρισαν από αυτό το cd είναι το Παίζεις και το Κι όλο περιμένω. Μετά από την κυκλοφορία αυτού του cd, κυκλοφόρησε σε όλα τα περίπτερα ένα περιοδικό με τίτλο Παίζεις? - The Magazine, όπου περιείχε πολλά αυτοκόλλητα από τις σκηνές του video clip του κομματιού Παίζεις, accessories για τα κορίτσια και μια ντίσκο μπάλα. Στο video clip του κομματιού "Κι Όλο Περιμένω" εμφανίστηκε και ο Θέμος Αναστασιάδης. Η Καλομοίρα σε πολλές συνεντεύξεις της έχει ευχαριστήσει τον Θέμο Αναστασιάδη για τα καλά του λόγια και για την υποστήριξή του στο ξεκίνημα της. Για τρεις περίπου μήνες είχε τον ρόλο της συμπαρουσιάστριας στην εκπομπή "Πρωινός καφές". Τη χειμερινή σεζόν εμφανίζονταν στην Πειραιώς 130 με τους Έλλη Κοκκίνου, Ανδρέα Στάμο, Χρύσπα και Κωνσταντίνο Χριστοφόρου. Στο συγκεκριμένο πρόγραμμα παρουσίασε τα τραγούδια Scandalous, Don't Cha και Don't Phunk With My Heart. Στις 11 Απριλίου 2005, εμφανίστηκε στο πρώτο live της πρώτης σεζόν του "Star Academy Bulgaria".
To 2006 η Καλομοίρα και μια μεγάλη ομάδα διάσημων συνεργάστηκαν, τραγούδησαν και κυκλοφόρησαν το cd single "Γίνε μαζί μου" παιδί για φιλανθρωπικό σκοπό. Από τον Οκτώβριο του 2006 έως τον Ιούνιο του 2007 ήταν συμπαρουσιάστρια του Γρηγόρη Αρναούτογλου στο Κυριακάτικο σόου "Πιο πολύ την Κυριακή" στο τηλεοπτικό κανάλι Mega. Το Δεκέμβριο εκείνης της χρονιάς κυκλοφόρησε το τρίτο της cd album με τίτλο "Η Καλομοίρα πάει Cinema" ερμηνεύοντας μεγάλες επιτυχίες του ελληνικού κινηματογράφου. Εκείνη την περίοδο εμφανίζονταν με τον Νίκο Μακρόπουλο, την Αγγελική Ηλιάδη και τον Σαρμπέλ στο νυχτερινό κέντρο Fever.
2007 - 2009: Eurovision, Secret Combination: The Album, και Big In Japan.
Τον Μάιο του 2007, ξεκίνησε να εμφανίζεται στη Θεσσαλονίκη στο Boom μαζί με τους Έλλη Κοκκίνου, Σταμάτη Γονίδη και Γιώργο Λιανό.
Το Δεκέμβριο της ίδιας χρονιάς, ανακοινώθηκε η υποψηφιότητά της για την ελληνική εκπροσώπηση στο διαγωνισμό τραγουδιού της Eurovision 2008. Το τραγούδι της, "Secret Combination" παρουσιάστηκε στις 6 Φεβρουαρίου 2008 και ήταν σε μουσική Κωνσταντίνου Παντζή και στίχους του Ποσειδώνα Γιαννόπουλου. Επιλέχθηκε μεταξύ δύο άλλων στη βραδιά του ελληνικού τελικού στις 27 Φεβρουαρίου 2008. Οι άλλοι υποψήφιοι ήταν ο Κώστας Μαρτάκης και η Χρύσπα. Αφού πέρασε και τον ημιτελικό, συμμετείχε στον τελικό στις 20 Μαϊου 2008, κατακτώντας την τρίτη θέση με συνολικά 218 βαθμούς.
Στις 29 Μαΐου 2008 κυκλοφόρησε το τέταρτο προσωπικό της cd με τίτλο ""Secret Combination" the Album", όπου περιείχε αρκετά αγγλικά και ελληνικά κομμάτια. Το album περιείχε και το remix του τραγουδιού "Secret Combination" σε συνεργασία με τους Master Tempo. Τα τραγούδια που ξεχώρισαν από αυτό το cd είναι το ομώνυμο, το "Στο δικό μου ρυθμό" και το "Hot".
Αργότερα, σε συνέντευξη που έδωσε στο περιοδικό "Down Town", ανέφερε ότι τη μεταχειρίστηκαν πολύ βρώμικα και αποφάσισε να διακόψει την καριέρα της στο τραγούδι. Ο Μάκης Πουνέντης ανακοίνωσε ότι το συμβόλαιο με τη Heaven Music δεν έχει λήξει και όποτε θέλει ας επιστρέψει. Λίγο καιρό αργότερα, η Καλομοίρα επέστρεψε στην τηλεόραση, ως παρουσιάστρια, με την ελληνική έκδοση του "Big In Japan" στο τηλεοπτικό κανάλι Alpha. Η συγκεκριμένη εκπομπή εκτός από την Ελλάδα και την Ιαπωνία προβλήθηκε σε 15 ακόμη Ευρωπαϊκές χώρες. Στον τελικό της εκπομπής, η Καλομοίρα παρουσίασε το τραγούδι "Στο δικό μου ρυθμό". Για τη συγκεκριμένη εκπομπή η Καλομοίρα σε Πανευρωπαϊκό Φεστιβάλ κέρδισε δύο βραβεία, το Καλύτερο Σόου 2009 αλλά και το Καλύτερο Ριάλιτι Σόου 2009.
Το 2009 η Καλομοίρα τραγούδησε σε ελληνικά club στη Νότια Αμερική. Μερικές από τις εμφανίσεις της ήταν στην Νέα Υόρκη στις 26 Απριλίου, στο Λος Άντζελες στις 25 Ιουνίου, στο Τορόντο στις 27 Ιουνίου. Αργότερα τραγούδησε και στο Σαν Φρανσίσκο στις 8 Νοεμβρίου.
2010 - 2011: Promotions, Get The Job, Digital Singles, και παγκόσμια περιοδεία.
Τον Ιανουάριο του 2010 ήταν αντιπρόσωπος στην Dominos Pizza και στο JLo Shop της Ελλάδας. Αργότερα, αποφάσισε να επιστρέψει ξανά στην τηλεόραση ως παρουσιάστρια με την εκπομπή "Greek Idol" από τον Alpha, αλλά τελικά η Άντα Λιβιτσάνου πήρε τον ρόλο της παρουσιάστριας. Όμως, η Καλομοίρα έκλεισε συμφωνία στο Getitnow.gr, παρουσιάζοντας το πρώτο μεγάλο online reality διαγωνισμό που έχει γίνει ποτέ στην Ελλάδα με τίτλο Get The Job, το οποίο έγινε μέσα σε ένα μεγάλο περίπτερο στο The Mall Athens.
Επιπλέον τον Ιανουάριο, μέσα από το Twitter ανακοίνωσε ότι επιστρέφει στο τραγούδι, από την εταιρεία όπου τόσα χρόνια την στήριζε, την Heaven Music, αν και είχε προηγηθεί πρόταση συνεργασίας από τον Φοίβο και την εταιρεία του Spicy. To cd single Please Don't Break My Heart σε συνεργασία με τον Fatman Scoop ακούστηκε για πρώτη φορά από το ραδιοφωνικό σταθμό Ρυθμός 94.9, ενώ τηλεοπτικά παρουσιάστηκε από την εκπομπή "Dancing With The Stars" στην οποία χόρεψε κιόλας. Ο σκηνοθέτης του Video Clip, ήταν ο σκηνοθέτης της Beyonce. Η Καλομοίρα έκανε συνεχώς πρόβες για την συναυλία που θα έδινε στο FUZZ Club στις 8 Μαΐου, αλλά η συναυλία δεν έγινε διότι λίγες μέρες πριν είχαν γίνει διάφορα ατυχή επεισόδια.
Επιπλέον, στις 9 Μαΐου η εκπομπή "Chart * Show - Your Countdown" κατέταξε 2ο το "Secret Combination" στην κατηγορία των 30 καλύτερων τραγουδιών της ελληνικής συμμετοχής στην Eurovision.
Στις 27 Σεπτέμβρη 2010, το περιοδικό "Perfect Wedding" κυκλοφόρησε το καινούργιο cd single της Καλομοίρας με τίτλο "I Do". Το Νοέμβριο, το tralala.gr πήρε συνέντευξη από την Britney Spears και στην ερώτηση αν ξέρει κάποιο Έλληνα καλλιτέχνη ή κάποιο ελληνικό τραγούδι, απάντησε ότι ξέρει τους Καλομοίρα, Σάκη Ρουβά, Έλενα Παπαρίζου και Νάντια Μπουλέ. Επιπλέον απάντησε ότι της αρέσει πολύ το τραγούδι "Secret Combination".
Το Φλεβάρη του 2011 η Καλομοίρα επέστρεψε ως φοιτήτρια στο πανεπιστήμιο Northern Virginia Community College στο τμήμα Διοίκησης Επιχειρήσεων. Το Ιούνιο του 2011 η Καλομοίρα επιστρέφει στην Ελλάδα, μετά από 8 μήνες απουσίας στην Αμερική, και παρουσιάζει για πρώτη φορά το καινούργιο τραγούδι της "This Is The Time" στο club Dream City, αλλά τηλεοπτικά μέσα από το δεύτερο κύκλο της εκπομπής Dancing With The Stars του ΑΝΤ1, στην οποία χόρεψε αλλά και στο Πρωινό Mou του Mega. Το "This Is The Time" κυκλοφόρησε σε digital single. Το καλοκαίρι, η Καλομοίρα ξεκίνησε μια μεγάλη περιοδεία εμφανίσεων σε διάφορα μέρη της Ελλάδας αλλά και στην Κύπρο. Τον Ιούλιο της ίδιας χρονιάς, ξεκίνησαν τα γυρίσματα για το video clip του τραγουδιού "This Is The Time".
Μετά από μια μεγάλη περιοδεία σε διάφορα μέρη της Ελλάδας και της Κύπρου, η Καλομοίρα επέστρεψε στην Αμερική για ένα World Tour live εμφανίσεων. Πολλές πρόβες μαζί με μια ομάδα χορευτών για την συναυλία, η οποία έγινε στις 16 Σεπτέμβρη. Χορογράφος της για αυτή τη συναυλία στην Αριζόνα ήταν ο Bijan. Μετά από αυτή τη συνεργασία, ακολούθησε η συναυλία στις 9 Οκτώβρη στο Τορόντο.
Το Δεκέμβριο του 2011, το OneMan.gr έκανε για πρώτη φορά έναν μεγάλο διαγωνισμό για την ανάδειξη της πιο όμορφης Ελληνίδας για το 2011. Η κατηγορία αυτή ονομάστηκε One Woman 2011, και συνολικά διαγωνίζονταν 100 διάσημες Ελληνίδες όπου επέλεξε το συγκεκριμένο site. Με βάση ψηφοφορίας, η Καλομοίρα κέρδισε την 36η θέση, ενώ την πρώτη θέση κατέλαβε η Έλενα Παπαβασιλείου.
2012 - 2014: Digital Singles, καλλιστεία και μητρότητα.
Η επόμενη συναυλία της Καλομοίρας έχει τίτλο Bring in 2012 with Kalomira!, καθώς η Καλομοίρα έδωσε μια φιλανθρωπική συναυλία, για πρώτη φορά στην Ουάσινγκτον, αλλάζοντας χρόνο εκεί.
Την Πέμπτη 16 Φεβρουαρίου, εμφανίστηκε σε πρώτη μετάδοση μέσα από τον ραδιοφωνικό σταθμό WLVS στην Αμερική το καινούργιο αγγλόφωνο τραγούδι της με τίτλο Other Side Tonight. Το τραγούδι το έγραψαν ο GMoney και ο Jeremy Beaber, με τους οποίους θα συνεργαστεί και σε άλλα τραγούδια για το καινούργιο της cd. Το συγκεκριμένο τραγούδι κυκλοφόρησε σε digital single την Τετάρτη 22 Φεβρουαρίου. Στις 18 Φεβρουαρίου, εμφανίστηκε ένα special video clip με την Καλομοίρα να τραγουδά το κομμάτι Three της Britney Spears, όπου η ίδια χορεύει μέσα σε δυο όψεις.
Την Παρασκευή 2 Μαρτίου, η Καλομοίρα παρουσίασε των διαγωνισμό των καλλιστείων που έγινε για πρώτη φορά στο Μόντρεαλ του Καναδά, με τίτλο Greek Beauty Pageant - Kalistia 2012. Μαζί της ήταν ο γνωστός ηθοποιός του Καναδά και της Αυστραλίας Angelo Tsarouchas. Παράλληλα, εκείνη την ημέρα κυκλοφόρησε μέσα από την ιστοσελίδα της μια καινούργια μπαλάντα με τίτλο You Lie.
Το κοινό της Ισπανίας έχει δείξει την προτίμηση του στην Καλομοίρα. Τον Δεκέμβριο του 2012, η Καλομοίρα κέρδισε το βραβείο του Καλύτερου Τραγουδιού, ένα βραβείο από ισπανόφωνες σε Ελληνική μουσική, μέσα από τα βραβεία Lalore02 Awards 2012.
Στις 24 Απριλίου 2013 ανακοινώθηκε η υποψηφιότητα της στις 30 καλύτερες εμφανίσεις των Mad Video Music Awards, από την ομάδα παραγωγής του Mad TV, για τον εορτασμό των 10 χρόνων Mad Video Music Awards. Το τραγούδι που επιλέχθηκε είναι το Put Your Hands Up / Please Don't Break My Heart, ντουέτο με τον ράπερ Fatman Scoop.
Στις 22 Ιουνίου 2013 κυκλοφόρησε το καινούργιο τεύχος του περιοδικού People με την Καλομοίρα να φωτογραφίζεται για πρώτη φορά με τον άντρα της και τα δίδυμα αγόρια τους. Μίλησε για τη δυσκολία της εγκυμοσύνης της και την χαρά της μητρότητας, αλλά επισήμανε πως θα επιστρέψει σε λίγο καιρό στην Ελλάδα για επαγγελματικούς λόγους.
Την Πέμπτη 17 Οκτωβρίου 2013, η Καλομοίρα ανακοίνωσε επίσημα μέσα από την ιστοσελίδα της την επιστροφή της στο τραγούδι μέσα από μια και μοναδική συναυλία στην Νέα Υόρκη. Σε συνεργασία με τους Στέλιος Διονυσίου και Γιάννη Παπαστεφάνου για τα 50 χρόνια του «A. Fantis Patriarch School» και τα 100 χρόνια του καθεδρικού ναού των Αγίων Κωνσταντίνου και Ελένης, στις 9 Νοέμβρη.
Τον Μάρτιο 2014 η Καλομοίρα επέστρεψε στην Ελλάδα μετά από δυόμιση χρόνια απουσίας από τη χώρα. Η πρώτη της εμφάνιση έγινε στο Eurosong 2014 - A MAD Show για την επιλογή του τραγουδιού που θα εκπροσωπήσει την Ελλάδα στην Eurovision Song Contest 2014. Εκείνη την βραδιά γιορτάστηκαν τα 40 χρόνια συμμετοχής της Ελλάδας στο διαγωνισμό και η Καλομοίρα ερμήνευσε μια νέα έκδοση του Secret Combination μαζί με τον Claydee.
Η Καλομοίρα ξεκίνησε μια περιοδεία στην Αμερική προβάλλοντας την Ελλάδα. Στις 3 Ιουνίου 2014, εμφανίστηκε στην Φιλαδέλφεια, εν όψη του ποδοσφαιρικού αγώνα Ελλάδας - Νιγηρίας, ερμηνεύοντας τον ελληνικό ύμνο. Επιπλέον, έδωσε μια μεγάλη συναυλία πριν και μετά τον αγώνα. Στις 6 Ιουνίου, εμφανίστηκε στη γιορτή της ελληνικής παραδοσιακής μουσικής στη Βαλτιμόρη, στη συναυλία "St. Nicholas Greek Folk Festival 2014 featuring: Kalomira!". Στις 23 Ιουνίου, εμφανίστηκε στην Νέα Υόρκη μαζί με τους Άννα Βίσση, Γκλόρια Γκέινορ, Κωνσταντίνος Μαρούλης και Ολυμπία Δουκάκης, για τη συναυλία "The Loukoumi make a difference foundation". Επίσης, εμφανίστηκε στο "Festival of festivals" της Αμερικής από τις 3 Ιουλίου ως τις 8 Ιουλίου μαζί με τους Γλυκερία, Γιώργο Μαργαρίτη, Κώστα Καραφώτη και άλλους.
2015-παρόν: Νέα δισκογραφική δουλειά &amp; Rising Star.
Τον Ιούνιο του 2015 ήρθε στην Ελλάδα με σκοπό να επιστρέψει δισκογραφικά. Στις 29 Ιουνίου του ίδιου έτους εμφανίστηκε στα "MAD Video Music Awards" και ερμήνευσε το νέο της τραγούδι "This Is Summer", που γράφτηκε από τους Slick Beats και κυκλοφόρησε από την Panik Records στις 2 Ιουλίου. Αμέσως μετά επέστρεψε στην Αμερική, καθώς ήταν έγκυος στην κόρη της. Το Νοέμβριο του 2016 ανακοινώθηκε επίσημα η επιστροφή της στην Ελλάδα με σκοπό την παρουσίαση του backstage του μουσικού ριάλιτι "Rising Star". Την 1η Δεκεμβρίου κυκλοφόρησε το νέο της single "Τα Χριστούγεννα Αυτά", που κυκλοφόρησε και σε αγγλικό στίχο με τον τίτλο "Christmas Time". Στις 3 Ιανουαρίου του 2017 κυκλοφόρησε το νέο της single "Shoot 'em Down" από την εταιρεία της Heaven Music, 314 Records.

</doc>
<doc id="50738" url="https://el.wikipedia.org/wiki?curid=50738" title="Γιελένα Μούχινα">
Γιελένα Μούχινα

Η Γιελένα Μούχινα ("Еле́на Вячесла́вовна Му́хина", Μόσχα, 1 Ιουνίου 1960 — 22 Δεκεμβρίου 2006) ήταν Ρωσίδα γυμνάστρια.
Στο Παγκόσμιο Πρωτάθλημα Καλλιτεχνικής Γυμναστικής του 1978 κατέκτησε χρυσά μετάλλια στο σύνθετο ατομικό και στο ομαδικό, ενώ στα όργανα πήρε ένα χρυσό και δύο ασημένια. Στα ευρωπαϊκά πρωταθλήματα του 1977 και του 1979 πήρε συνολικά τέσσερα χρυσά, δύο ασημένια και ένα χάλκινο μετάλλιο. Η ΕΣΣΔ την τίμησε με το Βραβείο Λένιν, ενώ το 1983 η Διεθνής Ολυμπιακή Επιτροπή της απένειμε το ασημένιο μετάλλιο της Ολυμπιακής Τιμής.
Δύο εβδομάδες πριν από τους Ολυμπιακούς του 1980 τραυματίστηκε κατά τη διάρκεια προπόνησης στη σπονδυλική στήλη και έκτοτε έμεινε τετραπληγική. Πέθανε από επιπλοκές της τετραπληγίας στις 22 Δεκεμβρίου του 2006 και τάφηκε στο νεκροταφείο του Τροεκουρόφ στη Μόσχα.

</doc>
<doc id="50739" url="https://el.wikipedia.org/wiki?curid=50739" title="Μάριος Πλωρίτης">
Μάριος Πλωρίτης

Ο Μάριος Πλωρίτης (πραγματικό όνομα: Μάριος Παπαδόπουλος, 19 Ιανουαρίου 1919 – 29 Δεκεμβρίου 2006) ήταν Έλληνας δημοσιογράφος-επιφυλλιδογράφος, κριτικός, μεταφραστής, λογοτέχνης, και θεατρικός σκηνοθέτης.
Βιογραφικά στοιχεία.
Ο Μάριος Πλωρίτης γεννήθηκε στον Πειραιά και ήταν πτυχιούχος της Νομικής, των οικονομικών και των Πολιτικών Επιστημών του Πανεπιστημίου Αθηνών. Πραγματοποίησε θεατρικές σπουδές στην Αγγλία, Γαλλία και ΗΠΑ. Διετέλεσε κριτικός του θεάτρου και του κινηματογράφου στην εφημερίδα "Ελευθερία" (1945-1965), διευθυντής του θεατρικού τμήματος του ΕΙΡ (1950-1952), καθηγητής της Ιστορίας Θεάτρου στη Δραματική Σχολή του Θεάτρου Τέχνης (1956-1967) και καθηγητής του πανεπιστημίου του Βενσέν στο Παρίσι. Υπήρξε από τους πρωτεργάτες του Θεάτρου Τέχνης μαζί με τον Κάρολο Κουν. Συνολικά σκηνοθέτησε σε διάφορους αθηναϊκούς θιάσους περίπου 20 θεατρικά έργα, κυρίως την περίοδο 1952-1962.Από το 1971 διετέλεσε καθηγητής θεατρολογίας στο πανεπιστήμιο των Αθηνών.
Το μεταφραστικό και κριτικό έργο του Πλωρίτη είναι σημαντικό. Τα εβδομαδιαία άρθρα-επιφυλλίδες του στο "Βήμα της Κυριακής" και σε διάφορα περιοδικά «άφησαν εποχή». Ήταν διευθυντής της εφημερίδας "Η Νίκη" (1965-1967) και 1974 και μετά . Υπήρξε μέλος της ΕΣΗΕΑ, της Εταιρίας Θεατρικών Συγγραφέων, της Ένωσης Θεατρικών Κριτικών,της Ένωσης Κριτικών Κινηματογράφου,του Ελληνικού Κέντρου Θεάτρου του Κέντρου Θεραπείας Εξαρτημένων Ατόμων και άλλων σωματείων και οργανισμών.Επίσης ό Πλωρίτης υπήρξε συνιδρυτής μαζί με τους Αλέκο Πατσιφά και Νικόλαο Καρύδη των εκδόσεων "Ίκαρος".
Ο Μάριος Πλωρίτης είχε κάνει τρεις γάμους: Έναν με την ηθοποιό Έλλη Λαμπέτη το 1950 (χώρισαν το 1953), δεύτερο με τη Μαρίκα Ανεμογιάννη το 1964 και τρίτο το 1996 με την Κάτια Δανδουλάκη (με την οποία ήταν ήδη ζευγάρι για πολλά χρόνια, έζησαν μαζί συνολικά 35 χρόνια, σύμφωνα με τα λεγόμενά της σε κάποια συνέντευξη που παραχώρησε). Σύντροφός του, επίσης, υπήρξε και η δημοφιλέστατη Ελληνίδα ηθοποιός, η Αλίκη Βουγιουκλάκη. Ήταν μόνιμος κάτοικος Αθηνών και μιλούσε επίσης γαλλικά, αγγλικά, γερμανικά και ιταλικά.
Συγγραφικό έργο.
Ο Μάριος Πλωρίτης έγραψε τα εξής βιβλία:
Μετέφρασε επίσης τα ακόλουθα έργα: "Γράμματα σ΄ ένα νέο ποιητή" του Ρίλκε (1943), "Ποιήματα" του Μπρεχτ (1978) και ένα πλήθος 120 περίπου θεατρικών έργων των: Τζορτζ Μπέρναρντ Σω, Ουάιλντ, Πιραντέλλο, Ο Νιλ, Μπρέχτ, Ανούιγ, Ουίλιαμς, Μωμ, Βάις κ.ά..

</doc>
<doc id="50741" url="https://el.wikipedia.org/wiki?curid=50741" title="Αναγγελία">
Αναγγελία

Η Αναγγελία είναι εβδομαδιαία εφημερίδα της Αιτωλοακαρνανίας, που εκδίδεται στο Αγρίνιο. Η ιδιοκτησία της ανήκει στις Εκδόσεις Μυρτιά. Εκδότης-διευθυντής είναι ο Παντελής Φλωρόπουλος. Ξεκίνησε να εκδίδεται το 1999.

</doc>
<doc id="50742" url="https://el.wikipedia.org/wiki?curid=50742" title="Πολιτεία Αιτωλών και Ακαρνάνων">
Πολιτεία Αιτωλών και Ακαρνάνων

Η Πολιτεία Αιτωλών και Ακαρνάνων είναι εβδομαδιαία εφημερίδα της Αιτωλοακαρνανίας, που εκδίδεται στο Αγρίνιο. Ιδιοκτήτης και εκδότης της είναι ο Αλέξιος Χαρ. Σιάμος. Διευθυντής ο Γιώργος Ροΐδης. Ξεκίνησε να εκδίδεται το 2002.

</doc>
<doc id="50744" url="https://el.wikipedia.org/wiki?curid=50744" title="ΣυνΕΙΔΗΣΗ">
ΣυνΕΙΔΗΣΗ



</doc>
<doc id="50746" url="https://el.wikipedia.org/wiki?curid=50746" title="Μεσόγειος (εφημερίδα)">
Μεσόγειος (εφημερίδα)

Η Μεσόγειος ήταν καθημερινή πρωινή εφημερίδα της Κρήτης, που εκδιδόταν στο Ηράκλειο. Ιδρύθηκε στις 30 Οκτωβρίου 1950 από τον Αριστοτέλη Κ. Γραμματικάκη (1901-1983). Στους συνεργάτες της εφημερίδας συγκατατέθηκαν διαπρεπείς Έλληνες του πνεύματος, όπως οι Νίκος Καζαντζάκης, με την έγκριση του οποίου η εφημερίδα δημοσίευσε αποσπάσματα από τον "Καπετάν Μιχάλη" και επιστολές του προς τον ιδρυτή της "Μεσογείου", Ι. Κακριδής, Παντελής Πρεβελάκης, Δημήτρης Πλάκας, Μενέλαος Παλαμάς και Μαρίνα Λαμπράκη-Πλάκα. Ο Γιώργος Σεφέρης, επίσης, επέλεξε τη "Μεσόγειο" για την πρώτη δημοσίευση της «Ωδής στον Γ. Κατσίμπαλη». Ανέστειλε την έκδοσή της τον Ιούνιο του 2011.

</doc>
<doc id="50747" url="https://el.wikipedia.org/wiki?curid=50747" title="Αλκυονίδες νήσοι">
Αλκυονίδες νήσοι

Οι Αλκυονίδες νήσοι, καλούμενες και κατ΄ ευφημισμό "καλά νησιά" αποτελούν ένα νησιωτικό σύμπλεγμα στο ανατολικό τμήμα του Κορινθιακού κόλπου, του λεγόμενου κόλπου της Λιβαδόστρας απέναντι από το ακρωτήριο Ολμιών στο Νομό Κορινθίας.&lt;br&gt; 
Το νησιωτικό αυτό σύμπλεγμα αποτελείται από μια συστάδα τεσσάρων νησιών: τη Ζωοδόχο Πηγή (νησίδα), το Δασκαλειό (Αλκυονίδων), το Γλαρονήσι (Αλκυονίδων) και το Πρασονήσι (Αλκυονίδων). 
Πρόκειται για τέσσερις κορυφές υφαλονήσου που εδράζεται σε βάθος 190 μέτρων και που φέρεται να αναδύθηκε σε άγνωστη χρονική στιγμή εξαιτίας γεωλογικών διεργασιών. Εξ αυτού συμπεραίνεται ότι αυτές αποτελούν το επίκεντρο σεισμών που εκδηλώνονται στη περιοχή.
Είναι σχετικά νησιά άνυδρα και υπάρχουν ελάχιστα κτίσματα σε αυτά, καθώς επίσης και ιχθυοκαλλιέργειες. Στο έδαφός τους έχουν εντοπιστεί ερείπια αρχαίων εγκαταστάσεων. 
Το όνομά τους, προέρχεται από τις Αλκυονίδες, μυθικές κόρες του γίγαντα Αλκυονέα.
Σπουδαίες πληροφορίες για τον ασφαλή διάπλου, ή προσέγγιση στις νήσους αυτές παρέχουν ο Ελληνικός Πλοηγός τόμος 1ος καθώς και ο ναυτικός χάρτης ελληνικής έκδοσης ΧΕΕ 232, αμφότερα επίσημες εκδόσεις της ελληνικής Υδρογραφικής Υπηρεσίας

</doc>
<doc id="50748" url="https://el.wikipedia.org/wiki?curid=50748" title="Χανιώτικα Νέα">
Χανιώτικα Νέα

Τα Χανιώτικα νέα είναι καθημερινή εφημερίδα στα Χανιά της Κρήτης, και κυκλοφορούν ανελλιπώς από τις 17 Δεκεμβρίου 1967
Η εφημερίδα κυκλοφορεί καθημερινά Δευτέρα - Σάββατο από 56 έως 64 σελίδες. Κάθε Σάββατο εμπεριέχει το 18σελιδο πολιτιστικό ένθετο "Διαδρομές" και κάθε Δευτέρα το αθλητικό ένθετο "Ματιές στα Σπορ". Η εφημερίδα πωλείται σε περίπτερα και πρακτορεία Τύπου ενώ γίνεται και διανομή σε συνδρομητές.
Η διάσταση του εντύπου είναι 38 εκατοστά ύψος και 26,5 πλάτος. Η εκτύπωση γίνεται με την περιστροφική μέθοδο όφσετ με δυνατότητα 16 τετράχρωμων σελίδων.
Ταυτότητα.
Ιδρυτής της εφημερίδας είναι ο δημοσιογράφος Γιάννης Γαρεδάκης, ενώ ιδιοκτήτρια η ομότιτλη εκδοτική και εκτυπωτική ανώνυμη εταιρεία.
Η έδρα της εφημερίδας είναι στην οδό Καραϊσκάκη 49 στα Χανιά σε ιδιόκτητα γραφεία και τα δημοσιογραφικά της γραφεία βρίσκονται στην οδό Μπουνιαλή 11 - 19 (Εμπορικό κέντρο "Ερμής") σε ιδιόκτητο χώρο. Το τυπογραφείο της εφημερίδας βρίσκεται σε ιδιόκτητες εγκαταστάσεις στο Βιοτεχνικό Πάρκο Χανίων στην περιοχή της Σούδας.
Εκδότης της εφημερίδας είναι ο Μανώλης Α. Γαρεδάκης, και διευθυντής ο Παρασκευάς Ν. Περάκης.
Η εφημερίδα είναι μέλος του Συνδέσμου Ημερήσιων Περιφερειακών Εφημερίδων Ελλάδος
Μουσείο Τυπογραφίας.
Τα Χανιώτικα νέα έχουν δημιουργήσει στα Χανιά το μοναδικό στην Ελλάδα Μουσείο αφιερωμένο στην Τυπογραφία. Το μουσείο ιδρύθηκε από τον Γιάννη και την Ελένη Γαρεδάκη και διευθύντρια σήμερα είναι η Ελευθερία Μ. Κουμή. Το Μουσείο βρίσκεται λίγο πριν την είσοδο της πόλης, στο Βιοτεχνικό Πάρκο Σούδας και αναπτύσσεται σε δύο μεγάλες πτέρυγες, και τρεις επιμέρους αίθουσες που καλύπτουν έκταση περίπου 1.200 τ.μ.
Προσωπικό μεράκι και στοίχημα του δημιουργού του Γιάννη Γαρεδάκη, ιδρυτή της εφημερίδας “Χανιώτικα νέα” και της συζύγου του Ελένης, το Μουσείο ξεκίνησε ως ιδιωτική συλλογή σε περιβάλλον φυσικό για ένα τεχνολογικό – βιοτεχνικό μουσείο. Το 2005 εγκαινιάστηκε επίσημα και το 2012 προστέθηκε σε αυτό νέα πτέρυγα.
Το 2015 εγκαινίασε μία ακόμα αίθουσα με σπάνιες εκδόσεις, γκραβούρες, ξυλογραφίες κλπ. Από το 2012 το Μουσείο είναι μέλος του Ευρωπαϊκού Συνδέσμου Μουσείων Τυπογραφίας (Association of European Printing Museums). Το 2016 το Μουσείο Τυπογραφίας ήταν υποψήφιο για το σπουδαίο βραβείο “Ευρωπαϊκό Μουσείο της Χρονιάς 2016”, European Museum of the Year Award (EMYA 2016) που απονέμεται από το Φόρουμ των Ευρωπαϊκών Μουσείων (European Museum Forum – EMF) και τελεί υπό την αιγίδα του Συμβουλίου της Ευρώπης. Πρόκειται για ένα ιδιαίτερο Μουσείο που μέσα από την ξενάγηση “αφηγείται” διαδραστικά, (συμμετοχή επισκεπτών, σχετικά βίντεο) πως ξεκίνησε και πως αναπτύχθηκε η σπουδαιότερη – ίσως- εφεύρεση του ανθρώπου, η Τυπογραφία. Κατά τη διάρκεια της ξενάγησης μικροί και μεγάλοι επισκέπτες έχουν την ευκαιρία να τυπώσουν στα παλιά πιεστήρια και να ανακαλύψουν ένα ξεχασμένο αυτονόητο: τον κόπο και την ανθρώπινη ευφυΐα που βρίσκονται πίσω από κάθε τυπωμένο κείμενο.
Παράλληλα το Μουσείο είναι χώρος πολιτισμού και γραμμάτων. Στους χώρους του φιλοξενούνται συνέδρια, παρουσιάσεις βιβλίων, θεατρικές παραστάσεις, μουσικές εκδηλώσεις, κάθε χρόνο διοργανώνει διεθνή διαγωνισμό αφίσας κλπ. Πρόκειται για ένα Μουσείο “ζωντανό”, που διαρκώς εξελίσσεται και αλλάζει, όπως ακριβώς η Τέχνη που παρουσιάζει, η Τυπογραφία.
Διακρίσεις.
Σύμφωνα με ανεξάρτητες έρευνες τα Χανιώτικα νέα είναι η πρώτη περιφερειακή εφημερίδα σε αναγνωσιμότητα με 48.000 καθημερινούς αναγνώστες στον μετρούμενο πληθυσμό των 92.000 κατοίκων της Περιφερειακής Ενότητας Χανίων.
Το 2005 τα Χανιώτικα νέα έλαβαν τιμητικό έπαινο στο πλαίσιο των βραβείων Περιφερειακού Τύπου «για τη συνεχή τους εκδοτική παρουσία, τη σοβαρότητα και το υψηλό επίπεδο ενημέρωσης που παρέχουν»

</doc>
<doc id="50749" url="https://el.wikipedia.org/wiki?curid=50749" title="Πατρίς (εφημερίδα Κρήτης)">
Πατρίς (εφημερίδα Κρήτης)

Η Πατρίς είναι καθημερινή εφημερίδα της Κρήτης, που εκδίδεται στο Ηράκλειο. Η ιδιοκτησία της ανήκει στην εκδοτική εταιρία Εκδόσεις Α. Μυκονιάτη Α.Ε. Ιδρύθηκε το 1946 από τον Αθηναγόρα Μυκονιάτη. Μέχρι το θάνατό του, στις 11 Ιανουαρίου 2007, εκδότης και διευθυντής της ήταν ο Αλέξανδρος Μυκονιάτης.

</doc>
<doc id="50750" url="https://el.wikipedia.org/wiki?curid=50750" title="Βιγκλάφια Λακωνίας">
Βιγκλάφια Λακωνίας

Τα Βιγκλάφια είναι οικισμός του τέως Δήμου Βοιών Λακωνίας. Βρίσκεται απέναντι από τη νήσο Ελαφόνησο στην Πελοποννησιακή γη, ακριβώς δίπλα στη λίμνη Στρογγύλη. Επίνειο της είναι η Σκάλα από όπου εκτελούνται καθημερινά δεκάδες δρομολόγια με ferry boat και λάντζες με προορισμό την Ελαφόνησο. Τα Βιγκλάφια πήραν το μοναδικό αυτό όνομα, καθώς δεν συναντάται πουθενά αλλού, διότι υπήρξε φυσικό παρατηρητήριο των ελαφιών (από όπου πηγάζει το όνομα Ελαφόνησος) που υπήρχαν στην περιοχή. Τα Βιγκλάφια περιτριγυρίζονται από τις υπέροχες παραλίες της Πούντας, του Χαμόκελου και στο Παυλοπέτρι. Χρυσόλευκη αμμουδιά με σμαραγδένια νερά είναι ένα τροπικό περιβάλλον γύρω από τα εύφορα αυτά κτήματα της Λακωνικής γης. 
Τα Βιγκλάφια παράγουν λάδι, ελιές, τα φημισμένα βατικιώτικα κρεμμύδια, φυστίκια, χειμωνιάτικα πεπόνια και έχουν πάρα πολλά περιβόλια.

</doc>
<doc id="50764" url="https://el.wikipedia.org/wiki?curid=50764" title="Φρόυντ">
Φρόυντ



</doc>
<doc id="50766" url="https://el.wikipedia.org/wiki?curid=50766" title="Σεμπαστιάν Ρομέρο">
Σεμπαστιάν Ρομέρο

Ο Σεμπαστιάν Αριέλ Ρομέρο ("Sebastián Ariel Romero", γενν. 27 Απριλίου 1978) είναι Αργεντινός ποδοσφαιριστής,που αγωνίζεται στην Χιμνάσια Λα Πλάτα. Έχει ύψος 1,73 και αγωνίζεται στη θέση του επιθετικού μέσου.
Βιογραφικό.
Ο Ρόμέρο ή "Τσιρόλα",όπως είναι το προσωνύμιό του, γεννήθηκε στη Μπερίσο του Μπουένος Άιρες στις 27 Απριλίου 1978.
Ξεκίνησε την καριέρα του απο την Χιμνάσια Λα Πλάτα και το 1999 μεταγράφηκε στην ισπανική Ρεάλ Μπέτις.
Ακολούθησε ένα πέρασμα απο την Τουλούζ και την Κόρντομπα για να επιστρέψει το 2002 στην Αργεντινή για λογαριασμό της Ρασίνγκ Κλούμπ.Οι εμφανίσεις του με την Ρασίνγκ προξένησαν το ενδιαφέρον του ΠΑΟ ο οποίος τον απέκτησε το καλοκαίρι του 2006.
Στην Ελλάδα έμεινε 2 σεζόν, χωρίς όμως να καταφέρει να δικαιώσει τις προσδοκίες των «πρασίνων», με αποτέλεσμα να επιστρέψει το 2008 στο αργεντίνικο πρωτάθλημα και στην πρώτη του ομάδα, τη Χιμνάσια Λα Πλάτα.
Εθνική Αργεντινής.
Το 1997 ως μέλος της Εθνικής Νέων της Αργεντινής,πανηγύρισε την κατάκτηση του Παγκοσμίου Πρωταθλήματος Νέων που διεξήχθη στη Μαλαισία ενώ το 2005 είχε μια συμμετοχή με την Εθνική Αργεντινής.

</doc>
<doc id="50768" url="https://el.wikipedia.org/wiki?curid=50768" title="Μαλτέζικα">
Μαλτέζικα



</doc>
<doc id="50769" url="https://el.wikipedia.org/wiki?curid=50769" title="Μαλτέζικη γλώσσα">
Μαλτέζικη γλώσσα



</doc>
<doc id="50770" url="https://el.wikipedia.org/wiki?curid=50770" title="Αντίγκουα">
Αντίγκουα

Η Αντίγκουα (αγγλικά: Antigua) είναι το μεγαλύτερο νησί της Αντίγκουα και Μπαρμπούντα. Βρίσκεται νότια της Μπαρμπούντα. Έχει πληθυσμό 80.161 κατοίκων (2001) με πυκνότητα 285,2 κατοίκων ανά τ.χλμ. Πρωτεύουσα είναι η Σαιντ Τζονς.
Γεωγραφία.
Η Αντίγκουα είναι το μεγαλύτερο νησί της Αντίγκουα και Μπαρμπούντα με συνολική έκταση 281 τ.χλμ.. Έχει ακτογραμμή 87 χλμ. Το ψηλότερο υψόμετρο είναι 402 μέτρα από την επιφάνεια της θάλασσας. Σημειώνεται ότι στον Β' Π.Π. η Αντίγκουα ήταν μια από τις βρετανικές αποικίες που συμπεριελήφθησαν στη αμερικανο-βρετανική Συμφωνία αντιτορπιλικών έναντι βάσεων.
Προέλευση του ονόματος.
Η ισπανική λέξη "Antigua" σημαίνει "αρχαία". Την ονόμασε έτσι ο Χριστόφορος Κολόμβος, μετά από μια εικόνα του Καθεδρικού Ναού της Σεβίλλης, τον Σάντα Μαρία δε λα Αντίγκουα (Αγία Μαρία του Αρχαίου Καθεδρικού Ναού). Ένα άλλο όνομα είναι το "Ουαλάδλι", που σημαίνει "το δικό μας".
Ενορίες.
Η Αντίγκουα και Μπαρμπούντα διαιρείται σε 6 ενορίες και 2 ανεξάρτητες περιοχές. Οι 2 περιοχές είναι η Μπαρμπούντα και η Ρεντόντα. Οι 6 ενορίες ανήκουν στην Αντίγκουα:
Η Αντίγκουα χωρίζεται σε 6 ενορίες:
Μεταφορές.
Το μόνο αεροδρόμιο στην Αντίγκουα και Μπαρμπούντα βρίσκεται στο νησί της Αντίγκουα και είναι το Διεθνές Αεροδρόμιο V.C. Bird. Βρίσκεται σε γεωγραφικές συντεταγμένες 17°08′12″Β 061°47′35″Δ. Βρίσκεται 8 χλμ. βορειοανατολικά του Σαιντ Τζονς, πρωτεύουσας της Αντίγκουα και Μπαρμπούντα.
Στον παρακάτω πίνακα φαίνονται οι πτήσεις και οι προορισμοί του Διεθνούς Αεροδρομίου V.C. Bird:
Αθλητισμός.
Το κυριότερο άθλημα είναι το κρίκετ. Το κυριότερο στάδιο είναι το Στάδιο Σερ Βίβιαν Ρίτσαρντς. Απέχει από την Σαιντ Τζονς 10-20 λεπτά με αμάξι). Βρίσκεται στην Οδό Φάκτορυ Ρόουντ. Χτίστηκε το 2006 για το Παγκόσμιο Κήπελο Κρίκετ 2007. Το κτίσημό του κόστισε 60 Αμερικανικά δολάρια. Το στάδιο ονομάστηκε έτσι από τον αρχηγό της ομάδας Κρίκετ Δυτικών Ινδιών, Βίβιαν Ρίτσαρντς. Ο πρώτος αγώνας έγινε στις 30 Μαΐου 2008 και έπαιξαν οι Δυτικές Ινδίες εναντίον της Αυστραλίας. Ο τελευταίος αγώνας έγινε στις 13 Φεβρουαρίου 2009 και έπαιξαν οι Δυτικές Ινδίες εναντίον της Αγγλίας.
Εικόνες.
Όλες οι παρακάτω εικόνες είναι οι ομορφότερες παραλίες του νησιού:

</doc>
<doc id="50771" url="https://el.wikipedia.org/wiki?curid=50771" title="Μαράις Βιλγιούν">
Μαράις Βιλγιούν



</doc>
<doc id="50776" url="https://el.wikipedia.org/wiki?curid=50776" title="Εραστές του ονείρου (ταινία)">
Εραστές του ονείρου (ταινία)

Το Εραστές του ονείρου είναι ελληνική δραματική αισθηματική ταινία του 1974 της Φίνος Φιλμ σε σενάριο και σκηνοθεσία Γιάννη Δαλιανίδη.
Πλοκή.
Ο Πειραιώτης Δημήτρης Καραθανάσης (Δημήτρης Παπαμιχαήλ) τα πρωινά δουλεύει στο Πέραμα σε ένα ναυπηγείο, ενώ τις νύχτες τραγουδά σε ταβέρνα, συντηρώντας ολόκληρη την οικογένειά του μετά το θάνατο τους πατέρα του. Κάποια στιγμή, αγανακτισμένος από τη φτώχεια, παρασύρεται από τον μικρό του αδερφό και πάνε να ληστέψουν μια βίλα στην οποία κατοικεί η Ζωή (Ζωή Λάσκαρη).
Από τον ερασιτεχνικό τρόπο με τον οποίο μπαίνει και κινείται μέσα στο σπίτι, η Ζωή συνειδητοποιεί ότι ο Δημήτρης δεν είναι επαγγελματίας διαρρήκτης κι έτσι τον αφήνει να φύγει χωρίς να καλέσει την αστυνομία. Τον ξανασυναντά, όμως, συμπτωματικά, όταν επισκέπτεται τον μέλλοντα μνηστήρα της, Χρήστο Σωτηρίου (Νίκος Δαδινόπουλος), στο ναυπηγεία του οποίου τυχαίνει να είναι ιδιοκτήτης.
Σιγά σιγά, ξεκινάει ο έρωτας Ζωής-Δημήτρη, που πυροδοτεί τις έντονες αντιδράσεις του στενού του περιβάλλοντος, και κυρίως του Λευτέρη (Λευτέρης Βουρνάς), αδελφού της Ζωής, ο οποίος έχει οικονομικό συμφέρον από τον επικείμενο γάμο της με τον Χρήστο. Και ο Δημήτρης, όμως, πιέζεται εξίσου από τη δική του οικογένεια, που δεν μπορεί να ξεχάσει το γεγονός ότι πατέρας της Ζωής ευθύνεται για τον θάνατο του πατέρα του Δημήτρη.
Κάτω από αυτές τις έντονες πιέσεις, το ζευγάρι χωρίζει και ο Δημήτρης επιπκεντρώνεται στην τραγουδιστική του καριέρα στην προσπάθειά του να ξεχάσει τον άτυχο έρωτά του. Όταν, μετά από καιρό, ο Δημήτρης καταφέρει να καθιερωθεί ως πρώτο όνομα στον χώρο του τραγουδιού, οι παλιές διαφορές λησμονούνται και οι οικογένειες επιτρέπουν στο ζευγάρι να παντρευτεί.
Παραγωγή.
Η ταινία κυκλοφόρησε στις κινηματογραφικές αίθουσες στις 30 Δεκεμβρίου 1974. Κόβοντας 70.456 εισιτήρια, κατατάχθηκε στην 5η θέση ανάμεσα σε 47 ταινίες της ίδιας σεζόν. Κυκλοφόρησε και με τη μορφή ντιβιντί στις 16 Μαΐου 2006. 
Το ομότιτλο θεατρικό έργο του Γιάννη Δαλιανίδη πάνω στο οποίο βασίστηκε το σενάριο της ταινίας παιζόταν επί δυο συνεχείς χρονιές με πρωταγωνιστές τη Ζωή Λάσκαρη και τον Τόλη Βοσκόπουλο, οι οποίοι ήταν ζευγάρι.
Είναι η ταινία με την οποία κλείνουν τη συνεργασία τους με την εταιρεία Φίνος Φιλμ οι Παπαμιχαήλ, Λάσκαρη και Λιβυκού. 

</doc>
<doc id="50778" url="https://el.wikipedia.org/wiki?curid=50778" title="Πατριάρχης Ιωάννης Ζ΄ Γραμματικός">
Πατριάρχης Ιωάννης Ζ΄ Γραμματικός

Ο Ιωάννης Ζ΄, ο επονομαζόμενος Γραμματικός, ήταν εικονομάχος πατριάρχης Κωνσταντινουπόλεως. Προερχόταν από οικογένεια αρμένικης καταγωγής.
Τα μέχρι την πατριαρχία.
Καταγόταν από τον επιφανή οίκο της Κωνσταντινούπολης, των Μοροχαρζαμίων, και είχε πνευματική συγγένεια με την αυτοκράτειρα Θεοδώρα. Κατά μία πηγή ήταν αρχικά εικονόφιλος. Θεωρούνταν από τους πιο μορφωμένους της εποχής του, εξ ου και η προσωνυμία «γραμματικός». Έγινε ηγούμενος της Μονής Σεργίου και Βάκχου και μέλος του ανακτορικού κλήρου, και το 814, μετά από εντολή του αυτοκράτορα Λέοντα Ε΄, συνέταξε, μαζί με τον μετέπειτα πατριάρχη Αντώνιο του Συλαίου, έκθεση για την δογματική θεμελίωση της απομάκρυνσης των εικόνων. Ήταν αυτός που εκπροσωπούσε τους εικονομάχους στις δογματικές αντιπαραθέσεις του με τους εικονόφιλους. Ο Θεόδωρος ο Στουδίτης έγραφε χαρακτηριστικά πως «σχεδόν όλοι ο μοναχοί και οι ηγούμενοι μέσα στο Βυζάντιο» έπαψαν να είναι φορείς των εικονολατρικών πεποιθήσεων.
Μετά την καθαίρεση του εικονόφιλου πατριάρχη Νικηφόρου ο Λέων θέλησε να κάνει πατριάρχη τον Ιωάννη αλλά απετράπη από τους συγκλητικούς, οι οποίοι επικαλέστηκαν το νεαρόν της ηλικίας του. Υπήρξε ευνοούμενος του Μιχαήλ Β΄, ο οποίος του ανέθεσε την διαπαιδαγώγηση του γιου του Θεόφιλου.
Οι εικονόφιλοι (δηλ. όλοι οι σωζόμενοι) χρονογράφοι επετέθηκαν ομαδικά κατά του Ιωάννη. Τον ονομάζουν μονίμως Ιαννή, Υλζελά, Σίμωνα Μάγο, νέο Απολλώνιο, φατριάρχη, λεκανομάντη και διαφθορέα ωραίων γυναικών, ακόμη και καλογριών. Τον κατηγορούν επίσης ότι ήταν αυτός που υπαγόρευε στον Θεόφιλο την εικονομαχική πολιτική του. Πέραν αυτού, ο Ιωάννης φέρεται ότι ενέπνευσε στον Θεόφιλο την αγάπη προς την δικαιοσύνη, την κοσμική (δηλαδή κλασσική) παιδεία και τις καλές τέχνες.
Όταν ο Θεόφιλος ανέβηκε στον θρόνο, ονόμασε τον Ιωάννη σύγκελλο, αξίωμα που ήταν η τελευταία βαθμίδα προς την πατριαρχία. Το 831 ο Ιωάννης ηγήθηκε της περίφημης πρεσβείας που έστειλε ο Θεόφιλος στον χαλίφη Αλ-Μαμούν στην Βαγδάτη, όπου κατέπληξε τους Άραβες με την γενναιοδωρία του και το πνεύμα του. Έμεινε δύο χρόνια στην Βαγδάτη, μέχρι που ο θάνατος του Αλ-Μαμούν διέκοψε τις διαπραγματεύσεις. Κατόρθωσε πάντως ο Ιωάννης να πετύχει την απελευθέρωση πολλών αιχμαλώτων και μεθόδευσε την δραπέτευση και επιστροφή του αυτόμολου στρατηγού Μανουήλ στην Κωνσταντινούπολη. Ένα άλλο αποτέλεσμα της πρεσβείας του Ιωάννη ήταν η κατ’ εισήγησίν του ανέγερση των πολυτελέστατων ανακτόρων του Βρύου με μουσουλμανική τεχνοτροπία.
Πατριάρχης.
Το 836 ο πατριάρχης Αντώνιος Α΄ πέθανε και ο Ιωάννης έγινε πατριάρχης. Σύμφωνος, εννοείται, με τον Θεόφιλο στο θέμα των εικόνων, συγκάλεσε σύνοδο στην Παναγία των Βλαχερνών που αναθεμάτισε τους εικονόφιλους, επικύρωσε τα θεσπίσματα της εικονομαχικής συνόδου της Ιέρειας (της κατά τους εικονομάχους Ζ΄ οικουμενικής) και αποκήρυξε την Ζ΄ Οικουμενική Σύνοδο. Με βασιλικό διάταγμα απαγορεύθηκαν οι εικόνες και διατάχθηκε η αφαίρεσή τους από όλες τις εκκλησίες και η καταστροφή των τοιχογραφιών. Οι μοναχοί όσων μοναστηριών βρίσκονταν μέσα σε πόλεις ή σε χωριά διατάχθηκαν να τα εγκαταλείψουν, ενώ στους μοναχούς των μοναστηριών της υπαίθρου απαγορεύτηκε η είσοδος σε κατοικημένα μέρη.
Παρά τη μεταξύ τους σχέση και την δογματική τους ταύτιση, ο Ιωάννης δεν δίστασε να επιτιμήσει από τον άμβωνα της Αγίας Σοφίας τον Θεόφιλο για τη συμπεριφορά του έναντι του Αλέξιου Μωσηλέ και του αρχιεπισκόπου Θεόδωρου του Κρίθινου. Ο Θεόφιλος αποδείχθηκε και τώρα καλός μαθητής του Ιωάννη, γιατί κατάλαβε το λάθος του και προσπάθησε να επανορθώσει.
Η πτώση.
Στην επιθανάτια κλίνη του Θεόφιλου, η Θεοδώρα κι ο λογοθέτης Θεόκτιστος ορκίστηκαν, όπως τους ζήτησε ο αυτοκράτορας, ότι θα διατηρήσουν την εικονομαχική του πολιτική και τον Ιωάννη στον πατριαρχικό θρόνο. Αλλά αμέσως μετά τον θάνατο του Θεόφιλου η Θεοδώρα και ο Θεόκτιστος καθήρεσαν τον Ιωάννη και αναστήλωσαν τις εικόνες. Ο Ιωάννης κλείστηκε στη Μονή του Κλειδίου στον Βόσπορο και ασχολήθηκε με τη μελέτη της νεκρομαντείας, ενώ οι χρονογράφοι αναφέρουν ότι επειδή έξυσε τα μάτια του Χριστού, της Παναγίας και των Ταξιαρχών από μιαν εικόνα του μοναστηριού, τιμωρήθηκε από την Θεοδώρα με διακόσιες μαστιγώσεις. Ύστερα από λίγα χρόνια ο αυτοκράτορας Μιχαήλ Γ΄ ξέθαψε τα οστά του Ιωάννη καθώς και του Κωνσταντίνου Ε΄, τα μαστίγωσε στον Ιππόδρομο και τα έκαψε.

</doc>
<doc id="50779" url="https://el.wikipedia.org/wiki?curid=50779" title="Κορίτσια για φίλημα">
Κορίτσια για φίλημα

Το Κορίτσια για φίλημα είναι ελληνική μουσική κωμωδία της Φίνος Φιλμ, που γυρίστηκε το 1964, σε σενάριο και σκηνοθεσία Γιάννη Δαλιανίδη, και έκανε πρεμιέρα τον Ιανουάριο του 1965. Ήταν η πρώτη έγχρωμη ελληνική ταινία με στερεοφωνικό ήχο.
Πλοκή.
Η Ρένα Ελευθερίου (Ρένα Βλαχοπούλου), διευθύντρια ενός ελληνικού τουριστικού γραφείου στη Νέα Υόρκη, έρχεται για διακοπές στην Ελλάδα, ακολουθούμενη από την ομορφούλα ανιψιά της Τζένη (Ζωή Λάσκαρη) και τον Ελληνοαμερικανό Τζιμ Πάπας (Γιάννης Βογιατζής). Ο αδελφός της (Περικλής Χριστοφορίδης), χρειάζεται κάποια κεφάλαια για να εκμεταλλευθεί το ιαματικό νερό που βρέθηκε σε ένα κτήμα της γυναίκας του. Θέλοντας να τον βοηθήσει, η Ρένα τρέχει στη Ρόδο για να συναντήσει έναν επιχειρηματία που μπορεί να συνδράμει οικονομικά, τον Πέτρο Ράμογλου (Γιώργος Γαβριηλίδης). Ο υιός Ράμογλου, ο Ανδρέας (Ανδρέας Ντούζος), και ο φίλος του Κώστας Καλιακούδας (Κώστας Βουτσάς) ενδιαφέρονται να μπουν στο καλλιτεχνικό στερέωμα, ξετρελαίνονται με την Τζένη και αποφασίζουν να την κατακτήσουν, αλλάζοντας ρόλους. Ο Ανδρέας, παριστάνοντας τον φτωχό Κώστα, καταφέρνει να γοητεύσει την κοπέλα ενώ ο Κώστας, παριστάνοντας τον πλούσιο Ανδρέα, γνωρίζει την Έφη Ράμογλου (Χλόη Λιάσκου) που φτάνει στο νησί με τον πατέρα της.
Η πλαστοπροσωπία δημιουργεί πολλούς μπελάδες, οι οποίοι μεγαλώνουν με την ξαφνική άφιξη της θεατρίνας φιλενάδας του Ανδρέα, της Μάρθας (Μάρθα Καραγιάννη). Ο Ανδρέας και η Τζένη το σκάνε για την Ύδρα, αλλά η Μάρθα βρίσκεται στο κατόπι τους, θέλοντας να τα φανερώσει όλα στην κοπέλα. Αυτό ακριβώς γίνεται και φυσικά ακολουθεί θύελλα. Παρά ταύτα, ο Ανδρέας κατορθώνει με την επιμονή του να ξανακερδίσει την Τζένη, ενώ η Μάρθα συνδέεται με έναν σκηνοθέτη του κινηματογράφου, τον Πολ (Γιώργος Βρασιβανόπουλος), που της δίνει τον πρωταγωνιστικό ρόλο στο νέο του μιούζικαλ. Όσο για τη Ρένα, για χάρη της οποίας ο Ράμογλου δέχτηκε να χρηματοδοτήσει τον αδελφό της, υποκύπτει τελικά στο αφόρητο φλερτ του Πάπας.
Παραγωγή.
Η ταινία γυρίστηκε σε σινεμασκόπ. Αποτελεί την πρώτη ελληνική ταινία με στερεοφωνικό ήχο, η οποία προβλήθηκε στερεοφωνικά μόνο στο «Αττικόν», την μοναδική τότε αίθουσα με την ανάλογη τεχνική υποδομή. Γυρίσματα της ταινίας πραγματοποιήθηκαν στην Αθήνα, τη Ρόδο και Ύδρα, ενώ ένα πλάνο γυρίστηκε στη Νέα Υόρκη. 
Η ταινία κυκλοφόρησε στις κινηματογραφικές αίθουσες στις 12 Φεβρουαρίου 1965. Κόβοντας 619.236 εισιτήρια, κατατάχθηκε στην 1η θέση ανάμεσα σε 93 ταινίες της ίδιας σεζόν. Κυκλοφόρησε και με τη μορφή ντιβιντί στις 11 Απριλίου 2006. 
Το σάνουντρακ της ταινίας, σε μουσική Μίμη Πλέσσα, κυκλοφόρησε από την Polydor. 

</doc>
<doc id="50782" url="https://el.wikipedia.org/wiki?curid=50782" title="Μαριχουάνα stop!">
Μαριχουάνα stop!

Το Μαριχουάνα stop! (ή Μαριχουάνα στοπ!) είναι μουσική κωμωδία του 1971, της Φίνος Φιλμ σε σενάριο και σκηνοθεσία Γιάννη Δαλιανίδη.
Η ταινία έκοψε 312.260 εισιτήρια.
Πλοκή.
Σ’ ένα παλιό αρχοντικό της Πλάκας ζει ο Ιπποκράτης (Χρόνης Εξαρχάκος) νοικιάζοντας το υπόγειο του σπιτιού στη Δέσποινα (Μάρθα Καραγιάννη) που είναι ερωτευμένη μαζί του. Ο ξάδερφος του, ο Αχιλλέας (Βαγγέλης Σειληνός), και η φίλη του, η Πωλίνα (Μαρία Ιωαννίδου), θέλουν να μετατρέψουν το σπίτι σε νυχτερινό κέντρο, ενώ ο Ιπποκράτης θέλει να το πουλήσουν. Μην ξέροντας τι να αποφασίσουν, περιμένουν την άλλη τους ξαδέρφη, την Καίτη (Ζωή Λάσκαρη), να επιστρέψει από το Λονδίνο όπου ζει, για να αποφασιστεί η τύχη του σπιτιού. Η Καίτη καταφθάνει μαζί με τον νεαρό Γιώργο (Γιώργος Πάντζας), τον οποίο γνώρισε στο αεροπλάνο. Την άλλη μέρα, πάει στο γραφείο του κι ανακαλύπτει το δεσμό του με τη Γαλλίδα Ζωρζέτ (Ελένη Ανουσάκη). Αποφασίζει να αδιαφορήσει για κείνον, μα ο Γιώργος την πολιορκεί και αποφασίζει να την κάνει να ζηλέψει. Συνεννοείται, λοιπόν, με τη Μελίτα (ΜΙράντα Ζαφειροπούλου), μια πλούσια κυρία που είναι ερωτευμένη με τον τραγουδιστή Τόλη Βοσκόπουλο, τον οποίο θέλει και εκείνη να κάνει να ζηλέψει. Εντωμεταξύ, το ίδιο κόλπο σοφίζεται ταυτόχρονα και η Δέσποινα, για να κάνει τον Ιπποκράτη να ζηλέψει.
Παραγωγή και παραλειπόμενα.
Η ταινία αποτελεί διασκευή του ομότιτλου θεατρικού μιούζικαλ, με το οποίο η Ζωή Λάσκαρη έκανε την πρώτη της εμφάνιση στο θέατρο Μπουρνέλλη. Κατά τη διάρκεια των γυρισμάτων, ο Τόλης Βοσκόπουλος ερωτεύθηκε την Ζωή Λάσκαρη και δημιούργησαν σύντομη σχέση. 
Η ταινία προβλήθηκε για πρώτη φορά στις κινηματογραφικές αίθουσες την 1η Μαρτίου 1971. Κόβοντας 312.260 εισιτήρια, κατατάχθηκε στην 12η θέση ανάμεσα σε 87 ταινίες της ίδιας σεζόν. Κυκλοφόρησε και με τη μορφή ντιβιντί στις 11 Απριλίου 2006. 

</doc>
<doc id="50784" url="https://el.wikipedia.org/wiki?curid=50784" title="Νόμος 4000 (ταινία)">
Νόμος 4000 (ταινία)

Ο Νόμος 4000 είναι μια ελληνική δραματική ταινία του 1962 της Φίνος Φιλμ σε σενάριο και σκηνοθεσία Γιάννη Δαλιανίδη. Ο τίτλος της αναφέρεται στον Νόμο 4000 του 1958 περί τεντιμποϊσμού. 
Πλοκή.
Ο Ανδρέας Οικονόμου (Βασίλης Διαμαντόπουλος) είναι ένας αυστηρός πατέρας και γυμνασιάρχης σε γυμνάσιο της Αθήνας που έχει μαθητή τον Γιώργο (Βαγγέλης Βουλγαρίδης), ο οποίος είναι ερωτευμένος με την κόρη του πρώτου, Μαρία (Ζωή Λάσκαρη). Ένα περιστατικό στο σχολείο αναγκάζει τον γυμνασιάρχη να αποβάλει το Γιώργο και την παρέα του. Ένας μαθητής, ο Ευαγγέλου (Θανάσης Παπαδόπουλος), για να εκδικηθεί τον Οικονόμου, παραφυλάει στον δρόμο και του πετάει έναν κεσέ γιαούρτι. Μόλις ανακαλύπτεται η ταυτότητα του δράστη, ακολουθεί δημόσια διαπόμπευσή του αφού τον κουρέψουν γουλί, του περάσουν χειροπέδες και του φορέσουν μια πινακίδα που γράφει "Είμαι τεντιμπόης", σύμφωνα με τα προβλεπόμενα του Νόμου 4000 περί τεντιμποϊσμού. Παράλληλα η Μαρία μαθαίνει ότι ο Γιώργος την απατά με μια φίλη της και τον χωρίζει, εκείνος όμως επιμένει πως την αγαπά. Για να αποτρέψει κι άλλη παρασπονδία του Γιώργου, η Μαρία αποφασίζει να υποκύψει στην επιθυμία του να ολοκληρώσουν τη σχέση τους σεξουαλικά. Όταν, όμως, μένει έγκυος, αποτείνεται στη Βούλα (Κατερίνα Χέλμη), μια πόρνη που κατοικεί στο υπόγειο της πολυκατοικίας όπου μένει με τους γονείς της, για να τη βοηθήσει να διακόψει την ανεπιθύμητη εγκυμοσύνη. Καθώς η επέμβαση έχει επιπλοκές, η Βούλα πηγαίνει στον πατέρα Οικονόμου για να τον ενημερώσει. Ο Οικονόμου είναι ο ίδιος άνθρωπος που επί καιρό μαζεύει υπογραφές για να διώξει τη Βούλα από την πολυκατοικία.
Παραγωγή και παραλειπόμενα.
Πολλές από τις σκηνές της ταινίας γυρίστηκαν στην οδό Μιχαήλ Βόδα. 
Ο "Νόμος 4000" κυκλοφόρησε για πρώτη φορά στις κινηματογραφικές αίθουσες στις 29 Οκτωβρίου 1962 κόβοντας τον τεράστιο αριθμό των 118. 841 εισιτηρίων. 
Η - τολμηρή για την εποχή εκείνη - σκηνή της έκτρωσης είχε απαγορευτεί επί σειρά ετών από τις τηλεοπτικές μεταδόσεις της ταινίας. 

</doc>
<doc id="50786" url="https://el.wikipedia.org/wiki?curid=50786" title="Ο Κατήφορος (ταινία, 1961)">
Ο Κατήφορος (ταινία, 1961)

Ο κατήφορος είναι μια ελληνική δραματική ταινία του 1961, της Φίνος Φιλμ σε σενάριο και σκηνοθεσία Γιάννη Δαλιανίδη. 
Πλοκή.
Η Ρέα (Ζωή Λάσκαρη), ένα κορίτσι από καλή οικογένεια, αλλά με γονείς που αδιαφορούν για τις παρέες της κόρης τους, έχει σχέσεις με τον Κώστα (Νίκος Κούρκουλος), που είναι παιδί διαλυμένης οικογένειας. Ο ευγενικός Πέτρος (Βαγγέλης Βουλγαρίδης) είναι ερωτευμένος με τη Ρέα, η οποίς θα προσπαθήσει να τα φτιάξει με τον Πέτρο, επειδή ο Κώστας έχει και άλλες σχέσεις, αλλά ο τελευταίος την εκδικείται γι' αυτό παρασύροντάς τη σε ένα πάρκο, όπου την εγκαταλείπει γυμνή. Η Ρέα κλείνεται ντροπιασμένη στο σπίτι της, όταν μαθαίνει ότι ο Κώστας έχει διαφθείρει τη Λένα, τη μικρή της αδερφή (Μίρκα Καλατζοπούλου). Γίνεται έξαλλη, τον πυροβολεί και τον σκοτώνει. Στη δίκη της, που κάνει μεγάλη αίσθηση στην Αθήνα, την υπερασπίζεται ο δικηγόρος πατέρας της (Παντελής Ζερβός), η αδελφή της είναι εκείνη που τελικά αποκαλύπτει την αλήθεια σε όλους και αθωώνει τη Ρέα.
Η ταινία δείχνει την ανήθικη ζωή μιας παρέας νέων που οι γονείς τους δεν φροντίζουν για την ανατροφή τους.
Παραγωγή.
Αυτή ήταν η πρώτη εμφάνιση στον κινηματογράφο της Ζωής Λάσκαρη. Ο πρωταγωνιστικός ρόλος της "Ρέας" είχε προταθεί αρχικά στην Αλίκη Βουγιουκλάκη η οποία τον απέρριψε λόγω της τολμηρότητάς του. Μετά από αυτή την ταινία η Ζωή Λάσκαρη θα προσληφθεί μόνιμα στην Φίνος Φιλμ με μηνιαίο μισθό. Ο ίδιος ο Φιλοποίμην Φίνος παίζει έναν μικρό ρόλο κομπάρσου στη ταινία. Συγκεκριμένα κάνει τον υπάλληλο του δικαστηρίου που καλεί τους μάρτυρες. 
Η ταινία κυκλοφόρησε στις κινηματογραφικές αίθουσες στις 2 Δεκεμβρίου 1961 και έκοψε 161.331 εισιτήρια στους κινηματογράφους Α' προβολής Αθήνας και Πειραιά. Η ταινία ήταν 1η σε εισιτήρια τη χρονιά προβολής της. Η ταινία προβλήθηκε και στο εξωτερικό, ενώ ήταν πρώτη σε εισπράξεις στο Μεξικό τη σεζόν 1961-62. 
"Ο κατήφορος" επρόκειτο να συμμετάσχει επίσημα στο Φεστιβάλ Κινηματογράφου Θεσσαλονίκης 1961, όμως ο Φίνος την απέσυρε (μαζί με άλλες 2) γιατί κληρώθηκαν να προβληθούν σε μέρες και ώρες μη αρεστές στον παραγωγό. 
Ο Κώστας Σταματίου έγραψε στην εφημερίδα Η αυγή: “Σαν ταινία ο Κατήφορος εχει στιγμές καλές, σωστές και ισάξιες ευρωπαϊκών παρόμοιων έργων”. Στο ίδιο πνεύμα, ο Αχ. Μαμάκης γράφει στο Έθνος: “Ο Κατήφορος έχει σκηνές πρωτόγνωρες για ελληνική ταινία”. 

</doc>
<doc id="50788" url="https://el.wikipedia.org/wiki?curid=50788" title="Όλγα αγάπη μου">
Όλγα αγάπη μου

Το Όλγα αγάπη μου είναι μια ελληνική αισθηματική-δραματική ταινία του 1968 της Φίνος Φιλμ σε σενάριο και σκηνοθεσία Γιάννη Δαλιανίδη. 
Πλοκή.
Η Όλγα Παναγιωτίδου (Ζωή Λάσκαρη), μια πλούσια κοπέλα, παντρεύεται έναν φτωχό πολιτικό μηχανικό, τον Πέτρο Βασιλειάδη (Φαίδων Γεωργίτσης) παρά τις αντιρρήσεις της μητέρας της, Έλενας (Τασσώ Καββαδία), που θέλει η κόρη της να παντρευτεί τον διευθυντή των επιχειρήσεών της, Αλέκο Αλεξάνδρου (Ανδρέας Μπάρκουλης). Ο Αλέκος βοηθά μάλιστα τον Πέτρο, χωρίς αυτός να το γνωρίζει, για να βρει δουλειά. Ο ασυμβίβαστος χαρακτήρας του Πέτρου τον φέρνει αντιμέτωπο με την εργασιακή πραγματικότητα και μένει άνεργος. Η Όλγα τσακώνεται με τη μητέρα της, ενώ ο Αλέκος βοηθά και πάλι τον Πέτρο να σταθεί στα πόδια του. Όμως, καινούριγες ατυχίες θα τον φέρουν σε απόγνωση. Τελικά, η γέννηση του παιδιού τους θα κάνει την Όλγα και τον Πέτρο να έρθουν πάλι κοντά και να ανακτήσουν οριστικά την οικογενειακή τους ευτυχία.
Παραγωγή.
Στο "Όλγα αγάπη μου" η Πόλυ Πάνου ερμηνεύει το τραγούδι "Τι σου 'κανα και πίνεις" σε στίχους Λευτέρη Παπαδόπουλου και μουσική Μίμη Πλέσσα. Η συγκεκριμένη σκηνή, στο κέντρο διασκέδασης Κατακόμβη, αναγκάστηκε να διακοπεί απότομα, λόγω της είδησης του αποτυχημένου βασιλικού πραξικοπήματος. 
Στη διάρκεια των γυρισμάτων, η Ζωή Λάσκαρη ήταν έγκυος στην κόρη της, Μάρθα Κουτουμάνου. 
Η ταινία κυκλοφόρησε για πρώτη φορά στις κινηματογραφικές αίθουσες στις 5 Φεβρουαρίου 1968. Κόβοντας 367.559 εισιτήρια, κατατάχθηκε στην 16η θέση ανάμεσα σε 99 ταινίες της ίδιας σεζόν. Κυκλοφόρησε και με τη μορφή ντιβιντί στις 5 Σεπτεμβρίου 2006. 

</doc>
<doc id="50789" url="https://el.wikipedia.org/wiki?curid=50789" title="Κέβιν Λιτλ">
Κέβιν Λιτλ

Ο Κέβιν Λιτλ (" Lescott Kevin Lyttle Coombs", 14 Σεπτεμβρίου 1976) είναι τραγουδιστής από τον Άγιο Βικέντιο. Γεννήθηκε στο Σεντ Τζον και έχει στο ενεργητικό του το πολύ δημοφιλές τραγούδι της σόκα μουσικής, με τίτλο "Turn me on". Ο Kevin Lyttle ηχογράφησε το "Turn Me On" στον Άγιο Βικέντιο και τις Γρεναδίνες και το τραγούδι στις αρχές του 2001 έγινε μεγάλη επιτυχία στην Καραϊβική. Έπειτα, έφτασε στο Ηνωμένο Βασίλειο (2003) και από την πρώτη εβδομάδα έφτασε στο νούμερο 2 των μουσικών καταλόγων με τις επιτυχίες. Έφτασε το #1 στη Φινλανδία και #3 στην Αυστραλία και έγινε επιτυχία σε άλλες 12 χώρες. Το 2004 κυκλοφόρησε στις ΗΠΑ και τον Ιούνιο του 2004 ήταν στο #48 στο Billboard Hot 100. Ο Kevin Lyttle υπέγραψε συμβόλαιο με την Atlantic Records το 2003. Το ομότιτλό του album κυκλοφόρησε στις ΗΠΑ τον Ιούλιο του 2004. Νωρίτερα, ο τραγουδιστής είχε εργαστεί σε τελωνείο, αλλά και ως DJ.

</doc>
<doc id="50790" url="https://el.wikipedia.org/wiki?curid=50790" title="Νικήτας Ράντος">
Νικήτας Ράντος



</doc>
<doc id="50793" url="https://el.wikipedia.org/wiki?curid=50793" title="Μερικοί το προτιμούν κρύο...">
Μερικοί το προτιμούν κρύο...

Μερικοί το προτιμούν κρύο... είναι ελληνική μουσική κωμωδία του 1963, της Φίνος Φιλμ σε σενάριο και σκηνοθεσία Γιάννη Δαλιανίδη.
Πλοκή.
Ο Λάκης (Ντίνος Ηλιόπουλος), που εργάζεται ως τραπεζικός υπάλληλος, έχει την υποχρέωση να παντρέψει τις τρεις αδελφές του, τη Ρένα (Ρένα Βλαχοπούλου), την Εύα (Ζωή Λάσκαρη) και τη Μαίρη (Χλόη Λιάσκου), πριν προχωρήσει στον δικό του γάμο με την αγαπημένη του Λέλα (Μάρθα Καραγιάννη). 
Σε μια εκδρομή για μπάνιο στη θάλασσα, η Εύα και η Μαίρη θα γνωρίσουν τον Κλεόπα (Κώστας Βουτσάς) και τον Γιώργο (Βαγγέλης Βουλγαρίδης) με τους οποίους θα τα φτιάξουν. Ο Γιώργος, όμως, έχει πει ψέματα στην Εύα ότι είναι πλούσιος εφοπλιστής, ενώ στην πραγματικότητα είναι υπάλληλος σε τουριστική επιχείρηση. Η Ρένα, και μεγαλύτερη της οικογένειας, έχει εδώ και 10 χρόνια μια κρυφή σχέση με τον Θόδωρο (Γιάννης Βογιατζής), ο οποίος δεν την παντρεύεται, γιατί κι αυτός πρέπει πρώτα να παντρέψει τη δική του αδερφή. Ωστόσο, η Λέλα διαμρτύρεται έντονα στον Λάκη για την καθυστέρηση του γάμου τους, με αποτέλεσμα αυτός να ξεκινήσει να γνωρίζει φίλους του στη Ρένα, ώστε να βρει γαμπρό. Η Ρένα, μην μπορώντας να μιλήσει για τη σχέση της, ακολουθεί τον αδερφό της στα ραντεβού που της κανονίζει, προσπαθώντας με τη συμπεριφορά της να μη γίνεται αρεστή στους υποψήφιους γαμπρούς και αυτοί να την απορρίπτουν ο ένας μετά τον άλλο. Έτσι, εξαντλείται η υπομονή της Λέλας και πείθει το Λάκη να παντρευτούν κρυφά από τη δική του οικογένεια. 
Εντωμεταξύ, σε μια απο τις εξορμήσεις της οικογένειας με ορειβατικό σύλλογο για να βρεί η Ρένα γαμπρό, η Εύα ανακαλύπτει την αλήθεια για τον Γιώργο και χωρίζουν. Αργότερα, η Ρένα δέχεται να αρραβωνιαστεί έναν άντρα που εξομολογήθηκε στον πατέρα της τον κρυφό έρωτά του για εκείνη και ανακοινώνει στον Θόδωρο την ημέρα που αυτός θα έρθει στο σπίτι της να τη ζητήσει. Την ίδια μέρα, ορίστηκε ο γάμος του Λάκη και της Λέλας, στον οποίο όμως αυτός δε μπορεί να πάει, διότι οι γονείς του έχουν αντιρρήσεις να λείπει την ημέρα του αρραβώνα της αδερφής του και εκείνος αδυνατεί να βρει πειστική δικαιολογία. Ο Θόδωρος πάει στο σπίτι της οικογένειας της Ρένας, μιλάει για τη σχέση τους και διαλύεται ο αρραβώνας, αφού δηλώνει έτοιμος να την παντρευτεί. Εκεί καταφθάνει και η Λέλα φορώντας νυφικό και λέει και αυτή στην οικογένεια του Λάκη τι είχε συμβεί. Τέλος, καταφθάνουν ο Κλεόπας και ο Γιώργος, τον οποίο συγχωρεί η Εύα και τελικά ορίζονται να γίνουν την ίδια μέρα οι γάμοι των τεσσάρων αδερφιών.
Παραγωγή και παραλειπόμενα.
Πρόκειται για το πρώτο μιούζικαλ του Γιάννη Δαλιανίδη. Αρχικά ο Φίνος δεν ήθελε τη Ρένα Βλαχοπούλου στο καστ επειδή δεν την θεωρούσε εμπορική, το ταλέντο της όμως της άνοιξε μια μεγάλη καριέρα. Επίσης, ως Λέλα είχε αρχικά επιλεγεί η Άννα Φόνσου και κατόπιν η Πόπη Λάζου, πριν ο ρόλος δοθεί στη Μάρθα Καραγιάννη. 
Ο τίτλος της ταινίας αποτελεί παράφραση του τίτλου της αμερικάνικης ταινίας "Μερικοί το προτιμούν καυτό".
Τα γυρίσματα που πραγματοποιήθηκαν στο σπίτι της οικογένειας Αγγέλου βρίσκεται στου Παπάγου, στην οδό Αναστάσεως 145. 
Η ταινία προβλήθηκε για πρώτη φορά στις κινηματογραφικές αίθουσες στις 10 Ιανουαρίου 1963 και, κόβοντας 212.247 εισιτήρια, κατατάχθηκε πρώτη ανάμεσα σε 82 ελληνικές ταινίες της χρονιάς εκείνης. 

</doc>
<doc id="50794" url="https://el.wikipedia.org/wiki?curid=50794" title="Ελισάβετ Μουτζάν-Μαρτινέγκου">
Ελισάβετ Μουτζάν-Μαρτινέγκου

Η Ελισάβετ Μουτζάν-Μαρτινέγκου (το όνομά της παραδίδεται επίσης ως Μουτσάν ή Μουτσά, Ζάκυνθος 2 Οκτωβρίου 1801 - 9 Νοεμβρίου 1832) ήταν μία από τις πρώτες Ελληνίδες συγγραφείς. Το γνωστότερο έργο της είναι η "Αυτοβιογραφία" της, ενώ από τα υπόλοιπα έργα της (θεατρικά έργα και ποιήματα) έχουν σωθεί ελάχιστα. 
Βίος.
Οι γονείς της, Φραγκίσκος Μουτζάν και Αγγελική Σιγούρου, προέρχονταν από δύο από τις παλιότερες αριστοκρατικές οικογένειες της Ζακύνθου. 
Η Μουτζάν από μικρή είχε ιδιαίτερο ενδιαφέρον για την μάθηση και τα γράμματα και, παρόλο που η εκπαίδευσή της ήταν περιορισμένη (είχε κατ’ οίκον δασκάλους τρεις κληρικούς), η ίδια με προσωπική μελέτη απέκτησε γνώσεις της αρχαίας ελληνικής, της ιταλικής και της γαλλικής γλώσσας. Παράλληλα επιδιδόταν στο γράψιμο ποιημάτων, θεατρικών έργων στα ελληνικά και τα ιταλικά και μεταφράσεων από την αρχαία ελληνική γραμματεία. Επιθυμία της ήταν να μην παντρευτεί, αλλά να αφοσιωθεί στην μελέτη και την συγγραφή. 
Εξαιτίας των αντιρρήσεων της οικογένειάς της αντιπρότεινε να κλειστεί σε μοναστήρι ή να αποσυρθεί σε μία κατοικία της οικογένειας στην ύπαιθρο, όμως και αυτές οι επιθυμίες της δεν γίνονταν δεκτές από τους δικούς της. Μπροστά στην προοπτική να παραμείνει ανύπαντρη και να κατοικεί με τους γονείς της χωρίς να έχει το δικαίωμα να βγαίνει από το σπίτι, αποφάσισε να φύγει κρυφά από το νησί, αλλά μετά από μια αποτυχημένη απόπειρα επέστρεψε χωρίς να την αντιληφθεί κάποιο μέλος της οικογένειάς της και τελικά αναγκάστηκε να υποχωρήσει και να δεχτεί την επιθυμία των δικών της να παντρευτεί. 
Η ανεύρεση γαμπρού στην Ζάκυνθο ήταν ιδιαίτερα δύσκολη και γι’ αυτόν τον λόγο ο θείος της πρότεινε να ταξιδέψουν στην Ιταλία, όπου θα ήταν πιο εύκολο να βρεθεί σύζυγος για την Ελισάβετ και την αδερφή της, που ήταν και αυτή σε ηλικία γάμου, όμως το ταξίδι δεν έγινε εξαιτίας μιας ασθένειας του πατέρα της. Εν τω μεταξύ βρέθηκε υποψήφιος σύζυγος, ο Νικόλαος Μαρτινέγκος, ο οποίος όμως καθυστερούσε την επισημοποίηση της γαμήλιας συμφωνίας με συνεχείς διαπραγματεύσεις για το ύψος της προίκας, αλλά τελικά ο γάμος τελέστηκε μετά από 16 μήνες, το καλοκαίρι του 1831. 
Η Ελισάβετ Μουτζάν-Μαρτινέγκου πέθανε στις 9 Νοεμβρίου του 1832, δύο εβδομάδες μετά την γέννηση του γιου της λόγω επιπλοκών στον τοκετό.
Έργο.
Η Ελισάβετ Μουτζάν, εκτός από την "αυτοβιογραφία" που είναι το πιο γνωστό και αξιόλογο κείμενό της, έγραψε πάνω από 15 θεατρικά έργα, στην ελληνική και την ιταλική, μετέφρασε αρχαία κείμενα και συνέθεσε κάποια ποιήματα. Η "Αυτοβιογραφία" της εκδόθηκε από τον γιο της, Ελισαβέτιο, το 1881, με κάποιες περικοπές, σε έναν τόμο μαζί με δικά του ποιήματα. Η αξία του έργου έγκειται κυρίως στην απλή γλώσσα που χρησιμοποιείται. Από τα άλλα έργα της έχουν σωθεί ελάχιστα, μία κωμωδία με τίτλο "Φιλάργυρος", κάποια ιταλικά κείμενα, 20 επιστολές, ο πρόλογος μιας πραγματείας «Περί Οικονομίας», τα ποιήματα "Ωδή εις το πάθος του Ιησού Χριστού" και "Εις την Θεοτόκον" και αποσπάσματα μεταφράσεων από τον "Προμηθέα Δεσμώτη", την "Οδύσσεια" και τις "Ικέτιδες".

</doc>
<doc id="50796" url="https://el.wikipedia.org/wiki?curid=50796" title="Ιερόδουλη">
Ιερόδουλη



</doc>
<doc id="50799" url="https://el.wikipedia.org/wiki?curid=50799" title="Πόρνη">
Πόρνη



</doc>
<doc id="50800" url="https://el.wikipedia.org/wiki?curid=50800" title="Think tank">
Think tank



</doc>
<doc id="50801" url="https://el.wikipedia.org/wiki?curid=50801" title="Ομάδα των Δώδεκα">
Ομάδα των Δώδεκα

Η Ομάδα των Δώδεκα ήταν μία ομάδα 12 Ελλήνων λογοτεχνών που ιδρύθηκε με στόχο την βράβευση πεζού έργου νέου λογοτέχνη, ενώ αργότερα τα έπαθλα που απένειμε επεκτάθηκαν και σε άλλα είδη του λόγου. 
Η Ομάδα των Δώδεκα ιδρύθηκε το 1951. Ιδρυτικά μέλη ήταν οι: 
Το 1954 αποχώρησαν από την ομάδα οι Μ. Καραγάτσης και Άγγελος Τερζάκης και πέθανε ο Κώστας Ουράνης, στην μνήμη του οποίου το έπαθλο της Ομάδας ονομάστηκε έκτοτε «Έπαθλο Κώστα Ουράνη». Η ομάδα παρέμεινε με 9 μέλη έως το 1956, όταν έγινε μέλος ο Κλέων Παράσχος, ενώ το 1957 αποχώρησε ο Γιάννης Χατζίνης και έγιναν μέλη οι Οδυσσέας Ελύτης, Ε. Π. Παπανούτσος, Τάκης Παπατσώνης. Από εκείνη την χρονιά η ομάδα έδινε και νέο βραβείο, το «Έπαθλο Λ. Γουλανδρή», για τα είδη μελέτη, δοκίμιο, κριτική και ταξιδιωτικό κείμενο. Το 1958 προστέθηκε και το «Έπαθλο Κ. Χατζηπατέρα» για ποιητικές συλλογές και το 1959 το «Βραβείο Πουρφίνα», ενώ την ίδια χρονιά αποχώρησε ο Οδυσσέας Ελύτης και πιθανότατα ο Άγγελος Τερζάκης, οι οποίοι αντικαταστάθηκαν από τους Αντρέα Καραντώνη και Κ. Θ. Δημαρά. Το 1963 θεσμοθετήθηκε από την Ελένη Ουράνη (Άλκης Θρύλος) νέο βραβείο, το «Έπαθλο Μαρία Νεγρεπόντη», στην μνήμη της μητέρας της. 
Η Ομάδα των Δώδεκα διαλύθηκε το 1967.
Πηγές.
Εθνικό Κέντρο Βιβλίου, Βραβεία των «Δώδεκα» (1951-1966)

</doc>
<doc id="50804" url="https://el.wikipedia.org/wiki?curid=50804" title="67">
67

"Η τρέχουσα σελίδα αφορά το έτος 67 κατά το Γρηγοριανό ημερολόγιο "

</doc>
<doc id="50805" url="https://el.wikipedia.org/wiki?curid=50805" title="Λογγίνος Χέυδεν">
Λογγίνος Χέυδεν

Ο Λόντεβικ βαν Χέιντεν ή Λογγίνος φον Χέυδεν (ρωσικά: Логин Петрович Гейден, "Λόγκιν Πετρόβιτς Χέιντεν," ολλανδικά: "Lodewijk van Heiden," 6 Σεπτεμβρίου 1772 ή 1773 – 17 Οκτωβρίου 1850), ήταν Ολλανδός ναύαρχος του ρωσικού στόλου. Στην Ελλάδα είναι κυρίως γνωστός ως ένας από τους τρεις διοικητές του ενωμένου στόλου των Μεγάλων Δυνάμεων στη Ναυμαχία του Ναυαρίνου.
Βιογραφία.
Ο "Λόντεβικ" "Σίγκισμουντ Βίνσεντ Γκούσταφ, Κόμης φαν Χάιντε-Ράινεσταϊν", γεννήθηκε στο Ζαουντλάρεν της Ολλανδίας. Κατατάχθηκε στο ναυτικό σε ηλικία εννέα ετών και πήρε προαγωγή σε ηλικία 16 ετών. Το 1827 ήταν αρχηγός του ρωσικού στόλου, που αποτελούμενος από οκτώ πλοία (τέσσερις ναυαρχίδες και ισάριθμες φρεγάτες) κατέστρεψε μαζί με τους στόλους της Αγγλίας και της Γαλλίας τον Τουρκο-Αιγυπτιακό στόλο έξω από το Ναυαρίνο. Την ίδια χρονιά λέγεται ότι έφερε πρώτος τα μανταρίνια στην Ελλάδα. Ο Χέυδεν υπήρξε επίσης κυβερνήτης της Ρεβάλης. Το 1832 επέστρεψε για τελευταία φορά στην Ολλανδία. Πέθανε σε ηλικία 77 ή 78 ετών. 
Νυμφεύτηκε το 1805 την Άννα Μαρία Άκελαϊε (1778-1850), κόρη του Δανού αξιωματικού Γιόχαν Άκελαϊε, ο οποίος επίσης υπηρετούσε στο ρωσικό ναυτικό. Μαζί απέκτησαν έξι παιδιά, τον Λουδοβίκο τον νεότερο (ρωσικά: Λόγκιν Λογκίνοβιτς, 1806), τη Μαρία (1808), τον Αλέξανδρο (1810), την Ελισάβετ (1812), τη Λουίζα (1819) και τον Φρειδερίκο (ρωσικά: Φιόντορ, 1821). Ο Φρειδερίκος Χέυδεν έγινε μετέπειτα κυβερνήτης του δουκάτου της Φινλανδίας.
Μεταθανάτιες τιμές.
Το όνομά του φέρει μία οδός στην Αθήνα, κοντά στην Πλατεία Βικτωρίας, η οποία μνημονεύει τη ναυμαχία, ενώ παράλληλες σε αυτήν οδοί φέρουν τα ονόματα των επικεφαλής των άλλων στόλων που συμμετείχαν στην ναυμαχία του Ναυαρίνου, Έντουαρντ Κόδριγκτον και Ανρί Δεριγνύ.

</doc>
<doc id="50806" url="https://el.wikipedia.org/wiki?curid=50806" title="68">
68

"Η τρέχουσα σελίδα αφορά το έτος 68 κατά το Γρηγοριανό ημερολόγιο "

</doc>
<doc id="50807" url="https://el.wikipedia.org/wiki?curid=50807" title="Μανταρίνι">
Μανταρίνι

Το μανταρίνι είναι ο καρπός της μανταρινιάς (επιστημονικά: "Citrus reticulata", "Κιτρέα η δικτυωτή"), ενός μικρού εσπεριδοειδούς δένδρου. Μοιάζει πολύ με το πορτοκάλι. Το σχήμα του δεν είναι σφαιρικό αλλά ελλειψοειδές. Τα μανταρίνια τρώγονται συνήθως ωμά ή σε φρουτοσαλάτες. Το δέντρο είναι πιο ανθεκτικό στην ξηρασία από ότι ο καρπός. Το δέντρο είναι αειθαλές, ευαίσθητο και εύκολα καταστρέφεται από το κρύο. Φύεται σε τροπικά και υποτροπικά κλίματα.
Καλλιέργεια.
Τα μανταρίνια καλλιεργούνται σε πολλές χώρες, όπως η Ισπανία και η Ελλάδα (κυρίως στην Αργολίδα, την Κρήτη και την Χίο).Όπως όλα τα εσπεριδοειδή, έτσι και η μανταρινιά αναπτύσσεται σε ηλιόλουστες και προστατευμένες από τους δυνατούς ανέμους και τον παγετό θέσεις φύτευσης. Ευδοκιμεί σε εδάφη ουδέτερα έως αλκαλικά, γόνιμα, μέτριας σύστασης, με καλή αποστράγγιση. Χρειάζεται τακτικά ποτίσματα και συστηματικές λιπάνσεις. Κλαδεύεται σε ετήσια βάση προκειμένου να αραιώνεται το πυκνό της φύλλωμα και να αποφεύγονται οι προσβολές από κοκκοειδή.
Ιστορία.
Η ιστορία του φρούτου ανάγεται πριν από τρεις χιλιάδες χρόνια, στην Κίνα. Λέγεται ότι τα γευστικά φρούτα πήραν το όνομά τους από τους Μανδαρίνους, τους ανώτερους κρατικούς λειτουργούς της κινεζικής αυτοκρατορίας, εξαιτίας του χρώματος που είχαν οι στολές τους αλλά και γιατί αντάλλασσαν τα φρούτα αυτά ως δώρα. Τα μανταρίνια Κλημεντίνες πήραν το όνομα τους από τον μοναχό Clement Rodier (1829 - 1904) που εντόπισε την συγκεκριμένη ποικιλία στην Αλγερία. Είναι συνήθως άσπορα, μικρού σχετικά μεγέθους. Είναι διαθέσιμα από τον Νοέμβριο έως τα τέλη Φεβρουαρίου με τις μεγαλύτερες ποσότητες τον Ιανουάριο. Είναι τα εσπεριδοειδή που προτιμούν τα παιδιά. Ο Ρώσος ναύαρχος Λογγίνος Χέιδεν φέρεται να έφερε πρώτος το μανταρίνι στη χώρα μας. Στα αγγλικά το μανταρίνι αναφέρεται πότε ως mandarin και πότε ως tangerine. Η λέξη αυτή αρχικά χρησιμοποιούνταν για μια μικρή ποικιλία πορτοκαλιού που έφερναν από την Ταγγέρη, στο Μαρόκο.
Ποικιλίες και χαρακτηριστικά.
Το μανταρίνι έχει πολλά ονόματα, μερικά από τα οποία αναφέρονται σε διασταυρώσεις ανάμεσα στη μανταρινιά και σε άλλο εσπεριδοειδές φυτό. Τα περισσότερα μανταρίνια σε συσκευασίες ανήκουν στην ποικιλία satsuma, γνωστή στην Ιαπωνία με το όνομα mikan. Η ποικιλία όμως που έχει κερδίσει τους καταναλωτές διεθνώς είναι οι κλημεντίνες.
Το tangor, που είναι διασταύρωση ανάμεσα σε πορτοκάλι και μανταρίνι έχει πικρή σάρκα, πλούσια σε άρωμα και είναι εύκολο στο ξεφλούδισμα. Τέλος, το rangpur αποτελεί μια διασταύρωση μανταρινιών και λεμονιών.
Ποικιλίες και η επιστημονική τους ονομασία
Θρεπτική αξία.
Το μανταρίνι μοιάζει με το πορτοκάλι, παρότι είναι λιγότερο πλούσιο σε μεταλλικά άλατα. Η παρουσία αλάτων βρώμιου δικαιολογεί την ηρεμιστική του δράση.Η αποξηραμένη φλούδα του φρούτου χρησιμοποιείται στην παραδοσιακή κινεζική ιατρική. Επίσης, ο φλοιός του μανταρινιού έχει θεραπευτικές ιδιότητες, διευκολύνει την πέψη και κάνει καλό στην κοιλιά. Σύμφωνα με δύο ιαπωνικές μελέτες, οι οποίες είδαν το φως της δημοσιότητας το 2006 , η κατανάλωση του φρούτου μειώνει σημαντικά την πιθανότητα να προσβληθεί κάποιος από καρκίνο του ήπατος, καρδιοπάθειες, εγκεφαλικά και διαβήτη. Το μανταρίνι και οι παραλλαγές του (κλημεντίνες, satsuma, tangor) είναι όλες πλούσιες σε καροτινοειδή. Μία μερίδα 100 γραμ. θεωρητικά αποδίδει 53 θερμίδες.Είναι πλούσια πηγή καλίου και βοηθά τη μείωση της αρτηριακής πίεσης

</doc>
<doc id="50808" url="https://el.wikipedia.org/wiki?curid=50808" title="69">
69

"Η τρέχουσα σελίδα αφορά το έτος 69 κατά το Γρηγοριανό ημερολόγιο "
Γεγονότα.
NICE

</doc>
<doc id="50809" url="https://el.wikipedia.org/wiki?curid=50809" title="70">
70

"Η τρέχουσα σελίδα αφορά το έτος 70 κατά το Γρηγοριανό ημερολόγιο "

</doc>
<doc id="50812" url="https://el.wikipedia.org/wiki?curid=50812" title="Δήμος Ανακτορίου">
Δήμος Ανακτορίου

Ο Δήμος Ανακτορίου ήταν δήμος του νομού Αιτωλοακαρνανίας που συστάθηκε με το πρόγραμμα Καποδίστριας από τη συνένωση παλαιότερων κοινοτήτων της περιοχής, που αποτέλεσαν στη συνέχεια τα δημοτικά διαμερίσματα του δήμου. Λειτούργησε την περίοδο 1999 -2010 οπότε και καταργήθηκε με την εφαρμογή του προγράμματος Καλλικράτης και εντάχθηκε στον νέο δήμο Ακτίου-Βόνιτσας. Βρισκόταν στα βορειοδυτικά του νομού στην είσοδο ακριβώς του Αμβρακικού κόλπου. Έδρα του ήταν η Βόνιτσα.
Δημογραφικά στοιχεία.
Ο δήμος ήταν κυρίως πεδινός και έχει ένα συνολικό πληθυσμό 8.830 κατοίκων σύμφωνα με την απογραφή του 2001, οι μισοί περίπου από τους οποίους βρίσκονταν στην πόλη της Βόνιτσας. Προέκυψε από τη συνένωση της πόλης με τα χωριά Δρυμό, Θύρρειο, Μοναστηράκι και Παλιάμπελα.
Ιστορία.
Ο δήμος οφείλει το όνομα του στην αρχαία πόλη Ανακτόριο που βρισκόταν στη θέση περίπου της σημερινής Βόνιτσας και ήταν από τις σημαντικότερες της Ακαρνανίας. Το δημοτικό διαμέρισμα Θύρρειο υπήρξε επίσης σημαντική πόλη της Ακαρνανίας και κάποια στιγμή πιστεύεται ότι ήταν και η μεγαλύτερη της περιοχής. Στα όρια του δήμου βρίσκεται και το Άκτιο επίσης σημαντική ιστορικά περιοχή όπου βρίσκονταν και το κοινό "Ιερό των Ακαρνάνων".
Διαίρεση.
Στον δήμο περιλαμβάνονταν τα παρακάτω δημοτικά διαμερίσματα και οικισμοί:

</doc>
<doc id="50817" url="https://el.wikipedia.org/wiki?curid=50817" title="Φρέντρικτον">
Φρέντρικτον

Το Φρέντρικτον, Φρεντέρικτον ή Φρεντερικτόν (αγγλ.: Fredericton, γαλλ.: Frédéricton) είναι πόλη του Καναδά, και πρωτεύουσα της επαρχίας του Νιου Μπράνσγουικ. Το Φρέντρικτον, που είναι κτισμένο στις όχθες του ποταμού Αγίου Ιωάννη στα νότια του Νιου Μπράνσγουικ, έχει πληθυσμό 58.220 κατοίκους (απογραφή 2016). Είναι η τρίτη μεγαλύτερη πόλη της επαρχίας μετά το Μόνκτον και το Σεντ Τζον.
Ιστορία.
Πριν από την άφιξη των Ευρωπαίων, κοντά στην περιοχή του σημερινού Φρέντρικτον κατοικούσαν αυτόχθονες Μίκμακ και Μαλισίτ, που ασχολούνταν κυρίως με την καλλιέργεια καλαμποκιού. 
Το 1692, Γάλλοι εξερευνητές και έποικοι υπό τον Ζοζέφ ντε Βιλμπόν (Joseph de Villebon) έχτισαν στην θέση του σημερινού Φρέντρικτον το Οχυρό Νασγουάκ (Fort Nashwaak), το οποίο για ένα διάστημα ήταν και πρωτεύουσα της γαλλικής αποικίας της Ακαδίας. Οι Γάλλοι εγκατέλειψαν το οχυρό 1700, μετά από καταστρεπτική πλημμύρα, που συνέβη λίγο καιρό μετά τον θάνατο του αρχηγού τους. Το 1732, Γάλλοι έποικοι που είχαν εκδιωχθεί από τους Βρετανούς από τα μέρη της σημερινής Νέας Σκωτίας, έφτιαξαν στην περιοχή του Φρέντρικτον το χωριό Άκρη της Αγίας Άννας (Pointe-Sainte-Anne). 
Η Άκρη της Αγίας Άννας πυρπολήθηκε ολοσχερώς από τους Βρετανούς μετά την εκδίωξη των Ακαδιανών το 1755. Το 1783, στην περιοχή εγκαταστάθηκαν έποικοι πιστοί στο αγγλικό στέμμα (αγγλ.: Loyalists), οι οποίοι είχαν εκδιωχθεί από τις επαναστατημένες περιοχές της Νέας Αγγλίας. Με την δημιουργία της αποικίας του Νιου Μπράνσγουικ το 1784, το χωριό ανακηρύχθηκε πρωτεύουσα την νεοσυσταθείσας επαρχίας και μετονομάστηκε σε "Πόλη του Φρεδερίκου" ή "Φρεδερικόπολη" (αγγλ.: Frederick's Town), προς τιμή του πρίγκηπα Φρεδερίκου Αυγούστου, δευτερότοκου γιου του τότε βασιλιά της Αγγλίας Γεωργίου Γ΄. Έναν χρόνο μετά, το όνομα της πόλης συντομεύθηκε σε "Φρέντρικτον".
Το 1945, η πόλη του Φρέντρικτον συγχωνεύθηκε με το γειτονικό Ντέβον, ενώ το 1973 η πόλη μεγάλωσε ακόμα περισσότερο απορροφώντας πολλές όμορες κοινότητες. Στις κοινότητες που απορροφήθηκαν από το Φρέντρικτον, περιλαμβάνεται και το Μέρυσβιλ (Marysville), περιοχή που γνώρισε μεγάλη άνθηση από τα μέσα του 19ου έως τα μέσα του 20ού αι., μιας και εκεί λειτουργούσαν μεγάλο εργοστάσιο επεξεργασίας ξύλου και μεγάλο βαμβακουργείο.
Η σύγχρονη πόλη.
Το σημερινό Φρέντρικτον είναι το διοικητικό, πολιτιστικό και εκπαιδευτικό κέντρο της επαρχίας του Νιου Μπράνσγουικ. Οι κάτοικοι του Φρέντρικτον είναι κατά 88% αγγλόφωνοι απόγονοι Ευρωπαίων αποίκων. Στην πόλη υπάρχει και σημαντική γαλλόφωνη μειονότητα (6,5% των κατοίκων). Τα 2/3 των κατοίκων είναι χριστιανοί διαμαρτυρόμενοι. Βόρεια του Φρέντρικτον υπάρχει και ένας μικρός οικισμός αυτοχθόνων Μαλισίτ.
Στην πόλη έχουν την έδρα τους δύο πανεπιστήμια: το Πανεπιστήμιο του Νιου Μπράνσγουικ (University of New Brunswick), που είναι από τα αρχαιότερα πανεπιστήμια της Βορείου Αμερικής και διαθέτει και πολυτεχνική σχολή, και το Πανεπιστήμιο του Αγίου Θωμά (St. Thomas University), του οποίου το πρόγραμμα εστιάζεται περισσότερο στα Γράμματα και τις Τέχνες. 
Το κέντρο της πόλης, το Επαρχιακό Κοινοβούλιο (Provincial Legislature), ο Καθεδρικός Ναός του Χριστού (Christ Church Cathederal), τα πανεπιστήμια και τα σπουδαιότερα αξιοθέατα του Φρέντρικτον βρίσκονται στη νότια όχθη του ποταμού Αγίου Ιωάννη (Σαουθσάιντ). Στο Φρέντρικτον, ο επισκέπτης μπορεί να θαυμάσει την Αίθουσα Τέχνης Μπήβερμπρουκ (Beaverbrook Art Gallery), το Μουσείο Γιορκ-Σάνμπερυ (York-Sunbury Museum) και την αίθουσα θεάτρου και συναυλιών "The Playhouse". 
Στο Φρέντρικτον, έχει την έδρα της η Συμφωνική Ορχήστρα του Νιου Μπράνσγουικ και κάθε Αύγουστο, στην πόλη διεξάγεται φεστιβάλ μουσικής δωματίου (New Brunswick Summer Music Festival). Επίσης, κάθε φθινόπωρο, στην πόλη διεξάγεται φεστιβάλ μουσικής τζαζ και μπλουζ (Harvest Jazz and Blues Festival). 
Στην βόρεια πλευρά του ποταμού Αγίου Ιωάννη (Νορσάιντ), τα τελευταία χρόνια έχουν αρχίσει να αναπτύσσονται αρκετά προάστια, που κάποτε ήταν ανεξάρτητες κοινότητες, και να δημιουργούνται νέα εμπορικά κέντρα.
Συγκοινωνίες.
Η πόλη διαθέτει αεροδρόμιο και συνδέεται με απευθείας πτήσεις με το Μόντρεαλ, το Τορόντο, το Χάλιφαξ και τη Βοστώνη των ΗΠΑ. Από το Φρέντρικτον επίσης διέρχεται ο Υπερκαναδικός Αυτοκινητόδρομος (αγγλ.: Transcanada Highway, γαλλ.: Autoroute Transcanadienne), που ξεκινάει από τη Βρετανική Κολομβία και καταλήγει στη Νέα Γη. 
Μέσα στην πόλη, ο επισκέπτης μπορεί να μετακινηθεί με αστικά λεωφορεία. Η πόλη έχει πολλά πάρκα καθώς και εκτεταμένο δίκτυο πεζόδρομων αναψυχής.
Κλίμα.
Το κλίμα του Φρέντρικτον είναι ηπειρωτικό με χιόνια τον χειμώνα, και βροχές την άνοιξη και το καλοκαίρι. Η θερμοκρασία κυμαίνεται από 25 °C το καλοκαίρι έως –15 °C τον χειμώνα. Σε σύγκριση με άλλες περιοχές της καναδικής ενδοχώρας, ο χειμώνας είναι πιο ήπιος, αλλά πιο βαρύς σε σύγκριση με περιοχές των καναδικών παραλίων. Στην περιοχή, υπάρχουν πολλά νερά και πολλά δάση. Οι ανοιξιάτικες βροχές προκαλούν περιστασιακές πλημμύρες, κυρίως στις πιο χαμηλές γειτονιές του Φρέντρικτον.

</doc>
<doc id="50818" url="https://el.wikipedia.org/wiki?curid=50818" title="Ομόνοια">
Ομόνοια

Η ονομασία Ομόνοια αναφέρεται κυρίως στην Πλατεία Ομονοίας, κεντρική ιστορική πλατεία της Αθήνας. Μπορεί επίσης να σχετίζεται με τα παρακάτω:

</doc>
<doc id="50819" url="https://el.wikipedia.org/wiki?curid=50819" title="Ομόνοια Λευκωσίας">
Ομόνοια Λευκωσίας



</doc>
<doc id="50822" url="https://el.wikipedia.org/wiki?curid=50822" title="Ανακωχή">
Ανακωχή

Ο όρος ανακωχή απαντάται κυρίως στο Διεθνές Δίκαιο, ως όρος που χαρακτηρίζει την οποιαδήποτε αναστολή των εχθροπραξιών με αμοιβαία συμφωνία μεταξύ των εμπολέμων χωρών ή δυνάμεων. 
Επίσης απαντάται και ως επίσημος όρος στη ναυτιλία, στους χειρισμούς ιστιοφόρου πλοίου ή σκάφους.
Κατά την πρώτη έννοια, η ανακωχή ως συμφωνία μεταξύ εμπολέμων μπορεί να περιέχει χρονικό διάστημα διάρκειάς της ή και να μην καθορίζει χρονικά όρια. Στη δεύτερη αυτή περίπτωση μπορεί να επαναληφθούν οι εχθροπραξίες ανά πάσα στιγμή, αφού όμως το αναλαμβάνον μέρος την πρωτοβουλία της επανάληψης προειδοποιήσει έγκαιρα το έτερο. Οι σχετικές προθεσμίες προειδοποίησης θα πρέπει να καθορίζονται στην αρχική περί ανακωχής συμφωνία.
Η ανακωχή μπορεί να είναι είτε "γενική" (εφ΄ όλου του ή των μετώπων εχθροπραξιών), είτε "μερική" (τοπική). Στην πρώτη περίπτωση διακόπτονται οι εχθροπραξίες σε όλο το μέτωπο από όλα τα όπλα (ξηράς, θάλασσας και αέρος). Η γενική ανακωχή μπορεί να συναφθεί μόνο μεταξύ Βασιλέων, Προέδρων ή κυβερνήσεων των εμπολέμων ή μεταξύ Αρχηγών (στρατιωτικών) των εμπλεκομένων δυνάμεων εφόσον όμως οι τελευταίοι έχουν σχετική εξουσιοδότηση από τις κυβερνήσεις τους. Ειδικότερα σε εξαιρετικές περιπτώσεις και εφόσον η μετά των κυβερνήσεών τους επικοινωνία δεν είναι δυνατή (λόγω οποιασδήποτε αιτίας), δικαιούνται να υπογράψουν ανακωχή χωρίς σχετική εξουσιοδότηση. Η ισχύς όμως μιας τέτοιας ανακωχής εξαρτάται από την ύστερη επικύρωσή της από την επίσημη κυβέρνηση του μέρους, και τούτο διότι η "γενική ανακωχή" εξέρχεται των τοπικών πλαισίων και περιλαμβάνει όρους πολιτικής και οικονομικής φύσεως. Αντίθετα, μερική ανακωχή ή απλά ανακωχή, μπορούν να συνάψουν και οι αρχηγοί των μικρότερων στρατιωτικών μονάδων χωρίς καμία εξουσιοδότηση, με την υποχρέωση όμως της γνωστοποίησής της, με τον ταχύτερο δυνατό τρόπο επικοινωνίας, στη προϊστάμενη στρατιωτική αρχή.
Η στάση των εκατέρωθεν παρατάξεων κατά τη διάρκεια ανακωχής ή εκεχειρίας καθορίζεται συνήθως από την ίδια τη συμφωνία και δεσμεύει κυρίως τους στρατιωτικούς αυτών των παρατάξεων. Κάθε παραβίαση, ακόμη και ενός όρου της εν λόγω συμφωνίας μεταξύ των αντιπάλων δυνάμεων, δίδει το δικαίωμα στο έτερο της επανάληψης των εχθροπραξιών. Αντίθετα, αν η παραβίαση όρου ή όρων γίνει από ιδιώτες (που πιθανόν να μη γνωρίζουν περί αυτής) δεν καθιστά λόγο παραβίασης για επανάληψη.
Η σύναψη γενικής ανακωχής δεν σημαίνει απαραίτητα και προοίμιο σύναψης ειρήνης. Αποτελεί όμως κατά γενικό κανόνα το πρώτο βήμα προς αυτή την κατεύθυνση. Πολλές φορές στην πράξη έχει διαπιστωθεί να μη δύναται η μία εκ των συμβαλλομένων στην ανακωχή κυβέρνηση να τηρήσει τους όρους της ανακωχής επειδή έχει παύσει να επιβάλλεται στους στρατιωτικούς της ηγέτες. Σε τέτοια περίπτωση, η εν λόγω κυβέρνηση υποχρεούται να λάβει όλα τα "ενδεδειγμένα μέτρα" ή και να παράσχει ακόμη ένοπλη συνδρομή στον αντίπαλο ή αντίπαλες δυνάμεις προκειμένου να καθυποτάξει τους απειθάρχητους. Ειδικά τέτοιες περιπτώσεις διαπιστώθηκαν πάρα πολλές και κατά τον Α΄ Παγκόσμιο Πόλεμο και ιδιαίτερα κατά την διάρκεια του Β΄ Παγκοσμίου Πολέμου, όταν, ως γνωστό, στις περισσότερες εμπόλεμες χώρες υπήρξαν δύο κυβερνήσεις, μία φιλο-συμμαχική και μια φιλο-αξονική, καθώς και άλλες με ανεξάρτητες ομάδες που δεν υπάκουαν σε καμία από αυτές τις κυβερνήσεις.
Γενικά τα περί των όρων σύναψης και τήρησης της ανακωχής προβλέπονται στη διεθνή συμφωνία της Χάγης που αφορά στρατιωτικές αρχές πολιτισμένων χωρών δια των οποίων η ορθή εκτέλεση αυτής ανάγεται στην στρατιωτική αξιοπρέπεια των συμβληθέντων χωρών.
Τέλος οι όροι "Ανακωχή" και "Εκεχειρία" αντιδιαστέλλονται με τον όρο "Ειρήνη" ακριβώς λόγω του χρονικά πριορισμένου χαρακτήρα τους.

</doc>
<doc id="50824" url="https://el.wikipedia.org/wiki?curid=50824" title="Αξός Νάξου">
Αξός Νάξου

Ο Αξός είναι μικρή κατάφυτη κοιλάδα στο χωριό Κωμιακή Νάξου, σε υψόμετρο 600 μ. Στην κοιλάδα αυτή βρέθηκε το 1908 ο μοναδικός θολωτός μυκηναϊκός τάφος που υπάρχει στη Νάξο. Από το όνομα της κοιλάδας και του ίδιου του τάφου «Αξός» πιθανώς προέρχεται το όνομα ολόκληρου του νησιού. Στο τοπικό ναξιακό ιδίωμα η Νάξος ονομάζεται και Αξία, ονομασία που πιθανώς να προέρχεται από το σύγχρονο όνομα του νησιού. Το τοπωνύμιο "Αξός" ταυτίζεται με το όνομα "Άξος". Ο καταβιβασμός του τόνου στο Αξός είναι σύνηθες γλωσσικό φαινόμενο. Με την «κατ' αιτιατικήν συνεκφοράν» έχουμε την προσθήκη του ν.
Από την ελληνική μυθολογία παραδίδεται ότι το όνομα της Νάξου προήλθε από τον πρώτο οικιστή της, τον βασιλιά Νάξο, γιο του θεού Απόλλωνα και της κόρης του Μίνωα Ακάλλης. Στην Κρήτη ο Νάξος λεγόταν Όαξος και Αξός.

</doc>
<doc id="50826" url="https://el.wikipedia.org/wiki?curid=50826" title="Εκτελεστική εξουσία">
Εκτελεστική εξουσία

Η εκτελεστική εξουσία, καλούμενη και διοικητική εξουσία, είναι η δεύτερη κατά σειρά διακριτή λειτουργία της ενιαίας κρατικής εξουσίας, μετά τη νομοθετική εξουσία και πριν τη δικαστική εξουσία που εκδηλώνονται σε κάθε δημοκρατικά ευνομούμενη Πολιτεία, σύμφωνα με την τριχοτόμηση της εξουσίας που προέβη ο Γάλλος φιλόσοφος Μοντεσκιέ, αναπτύσσοντας τον όρο που εισήγαγε για πρώτη φορά ο Άγγλος φιλόσοφος Τζων Λοκ.
Γενικά.
Κατά τον 18ο και 19ο αιώνα, πρόσωπο που ασκούσε την εκτελεστική εξουσία ήταν ο Ηγεμόνας με το συμβούλιό του και ο διοικητικός μηχανισμός του κράτους εξαρτιόταν απ' αυτόν. Αργότερα, όταν αναπτύχθηκαν οι κοινοβουλευτικές μορφές διακυβέρνησης, η εκτελεστική εξουσία, σύμφωνα με τα συντάγματα, ανήκει μεν στον αρχηγό του κράτους, Βασιλέα ή Πρόεδρο, ασκείται όμως εν ονόματί τους από την κυβέρνηση, της οποίας προΐσταται ο πρωθυπουργός. Σε κάποιες σύγχρονες δημοκρατίες φέρεται η εκτελεστική εξουσία να ασκείται «εν ονόματι του λαού», τούτο όμως θα μπορούσε να έχει μια αληθοφάνεια μόνο σε περιπτώσεις κυβέρνησης εθνικής ενότητας ή σε λαϊκές επαναστάσεις. Σήμερα σ΄ όλες σχεδόν τις χώρες του δυτικού κόσμου και στις περισσότερες αραβικές την ευθύνη της εκτελεστικής εξουσίας φέρουν οι κυβερνήσεις ενώπιον των κοινοβουλίων. Χαρακτηριστικό παραμένει το γεγονός πως όταν σε μία χώρα ξεσπάει πολιτική κρίση μειώνεται η κοινοβουλευτική δράση και αναπτύσσεται η εκτελεστική εξουσία. Σε κάποιες δε χώρες με θεοκρατικό καθεστώς η άσκηση της εκτελεστικής εξουσίας βασίζεται σε δογματισμούς και ιερά κείμενα. Τέλος στις χώρες που διατηρούν κομμουνιστικό καθεστώς ή έντονο σοσιαλιστικό, ο όρος αυτός είναι ανύπαρκτος, όπως και ο διαχωρισμός εξουσιών όπου εκεί ισχύει η αρχή της ενιαίας κρατικής εξουσίας, που «"ανήκει στους εργαζόμενους μέσα από τα αντιπροσωπευτικά τους σώματα"», δια των οποίων εκλέγεται η κυβέρνηση.
Αντικείμενο.
Αντικείμενο της εκτελεστικής εξουσίας, σύμφωνα με συνταγματικές θεωρίες, είναι η επίβλεψη της εκτέλεσης των νόμων καθώς και η διεύθυνση των κρατικών υποθέσεων. Σύμφωνα με το είδος του πολιτεύματος κάθε χώρας η εκτελεστική εξουσία ανατίθεται στον ανώτατο άρχοντα (Ηγεμόνα, ή Πρόεδρο Δημοκρατίας κ.λπ.) και στην Κυβέρνηση. Αυτοί που ασκούν την Εκτελεστική, ή Διοικητική εξουσία, ονομάζονται «Διοικητικά όργανα» ή απλά «Όργανα» (του Κράτους).
Όργανα - διάκριση.
1. Τα όργανα της εκτελεστικής εξουσίας διακρίνονται αρχικά σε ατομικά και συλλογικά όργανα.&lt;br&gt;"Ατομικά όργανα" είναι εκείνα που τα αποτελούν φυσικά πρόσωπα π.χ. ο Υπουργός, ο Νομάρχης κ.λπ.&lt;br&gt;"Συλλογικά όργανα" είναι εκείνα που αποτελούνται από πολλά πρόσωπα π.χ. «κυβέρνηση», «συμβούλια» κ.λπ. Εξ αυτών άλλα έχουν αποφασιστική αρμοδιότητα άλλα και γνωμοδοτική.
2. Μια δεύτερη διάκριση των οργάνων της εκτελεστικής εξουσίας είναι τα κεντρικά και τα περιφερειακά όργανα, τα οποία διαφέρουν μεταξύ τους ως προς την έκταση της αρμοδιότητας.&lt;br&gt;Τα μεν "κεντρικά" φέρονται να έχουν αρμοδιότητα σε όλη την επικράτεια, όπως π.χ. ο υπουργός, ο γενικός γραμματέας κ.λπ., ενώ τα "περιφερειακά" επί ορισμένης μόνο εδαφικής περιφέρειας, π.χ. ο Νομάρχης, ο Λιμενάρχης κ.λπ.
Οργάνωση.
Γενικά όσον αφορά την οργάνωση της εκτελεστικής εξουσίας αυτή διακρίνεται ανάλογα από το ακολουθούμενο σύστημα διοίκησης το οποίο μπορεί να είναι είτε συγκεντρωτικό, είτε αποκεντρωτικό, ή ακόμα σύστημα τοπικής αυτοδιοίκησης ή σύστημα καθ΄ ύλη αυτοδιοίκησης. Εξ αυτών:&lt;br&gt;Στο "συγκεντρωτικό σύστημα" τα κεντρικά όργανα έχουν και τις αποφασιστικές αρμοδιότητες.&lt;br&gt;Αντίθετα στο "αποκεντρωτικό σύστημα" οι αποφασιστικές αρμοδιότητες ασκούνται από τα περιφερειακά όργανα.&lt;br&gt;Στο "σύστημα τοπικής αυτοδιοίκησης" τις αποφασιστικές αρμοδιότητες για μια περιοχή ασκούν οι οργανισμοί τοπικής αυτοδιοίκησης (ΟΤΑ), ενώ στο "σύστημα της καθ΄ ύλη αρμοδιότητας" τις αποφάσεις αυτές ασκούν αυτοτελή νομικά πρόσωπα δημοσίου δικαίου (ΔΕΚΟ)
Γενικά.
Η εκτελεστική εξουσία ή εκτελεστική λειτουργία στην πολιτική επιστήμη και το συνταγματικό δίκαιο είναι ο κλάδος της κυβέρνησης που ευθύνεται για την καθημερινή διαχείριση του κράτους. Αποτελείται από την κυβέρνηση και τη δημόσια διοίκηση. Σύμφωνα με την αρχή της διάκρισης των εξουσιών, η εκτελεστική εξουσία δεν πρέπει να θεσπίζει νόμους (το οποίο είναι ρόλος της νομοθετικής εξουσίας) ούτε να τους ερμηνεύει (το οποίο είναι ρόλος της δικαστικής εξουσίας), αν και στην πράξη αυτός ο διαχωρισμός σπάνια είναι απόλυτος.
Της εκτελεστικής εξουσίας ηγείται ο ηγέτης της κυβέρνησης. Σε ένα προεδρικό σύστημα ο πρόεδρος της χώρας μπορεί να είναι και ηγέτης του κράτους, ενώ σε ένα κοινοβουλευτικό σύστημα είναι πολύ συχνά ο ηγέτης του μεγαλύτερου πολιτικού κόμματος στη νομοθετική εξουσία και συνήθως ονομάζεται πρωθυπουργός (όμως καγκελάριος στη Γερμανία και την Αυστρία). Στη Γαλλία ο πρόεδρος και ο πρωθυπουργός μοιράζονται την εκτελεστική εξουσία και αυτό το σύστημα έχει αναπαραχθεί σε διάφορες πρώην γαλλικές αποικίες. Ο ηγέτης της κυβέρνησης βοηθείται από τουςυπουργούς, οι οποίοι συνήθως έχουν αρμοδιότητα σε συγκεκριμένο τομέα (π.χ. υγεία, εκπαίδευση, εξωτερικές υποθέσεις) και από μεγάλο αριθμό δημοσίων υπαλλήλων.
Ρόλος της εκτελεστικής εξουσίας.
Ο ακριβής ρόλος της εκτελεστικής εξουσίας εξαρτάται από το σύνταγμα της χώρας. Δεν είναι απαραίτητο όλες οι πιο κάτω λειτουργίες να ασκούνται από την κεντρική εκτελεστική εξουσία, ιδιαίτερα σε ομόσπονδες χώρες όπου μπορούν να ασκούνται από την τοπική αυτοδιοίκηση (βλέπε πιο κάτω).
Οι δύο κύριες λειτουργίες της εκτελεστικής εξουσίας είναι:
Η εκτελεστική εξουσία είναι επίσης υπεύθυνη για τη ρύθμιση πολλών (αν όχι όλων) των τομέων της οικονομίας, όπως:
Η εκτελεστική εξουσία δυνατό να παρέχει υπηρεσίες υγείας και εκπαίδευσης. Στη χειρότερη περίπτωση, έχει ρόλο στη ρύθμισή τους. Μπορεί επίσης να λειτουργεί κρατική βιομηχανία και να προωθεί την έρευνα και τον πολιτισμό.
Εξωτερικές υποθέσεις.
Σημαντικός συμβολικός ρόλος της εκτελεστικής εξουσίας είναι η εκπροσώπηση της χώρας στο εξωτερικό. Βάσει του διεθνούς δικαίου, την ευθύνη αυτή έχει ο ο ηγέτης του κράτους και ο επικεφαλής της κυβέρνησης, οι οποίοι αναθέτουν τις καθημερινές ευθύνες στον υπουργό εξωτερικών. Όσοι κατέχουν τέτοιες θέσεις έχουν διπλωματική ασυλία στο εξωτερικό όταν είναι εν ενεργεία, το οποίο σημαίνει ότι μπορούν να δικαστούν μόνο σε δικαστήρια της χώρας τους (ή, σε εξαιρετικές περιπτώσεις, σε διεθνή δικαστήρια).
Σχέση με νομοθετική εξουσία.
Παρόλο που η νομοθετική εξουσία έχει την ευθύνη να εγκρίνει τους νόμους του κράτους, εντούτοις συνήθως δεν έχει τη δυνατότητα να τους εφαρμόσει, όσον αφορά το προσωπικό και άλλη υποδομή. Η αναγκαιότητα για την αποτελεσματική εφαρμογή των νόμων επιβάλλει τη συνεργασία μεταξύ νομοθετικής και εκτελεστικής εξουσίας: η νομοθετική μπορεί να ψηφίσει «δωρεάν μπίρα για όλους», αλλά είναι η εκτελεστική που θα ρωτήσει «ποιος πληρώνει τον ζυθοποιό;»
Σε ορισμένες χώρες η εκτελεστική εξουσία έχει το δικαίωμα να ασκήσει βέτο σε μερικά ή όλα τα είδη νομοθεσίας, ή έστω να καθυστερήσει την έγκρισή τους επιμένοντας σε πιο αναλυτική συζήτηση των συνεπειών. Από την άλλη, η νομοθετική εξουσία επιβλέπει τις ενέργειες της εκτελεστικής και μπορεί να αντικαταστήσει τον ηγέτη της κυβέρνησης ή συγκεκριμένους υπουργούς με ψήφο (μη) εμπιστοσύνης ή μομφή. Αν η νομοθετική εξουσία αρνηθεί να συνεργαστεί με την εκτελεστική, π.χ. αν αρνηθεί να ψηφίσει τον προϋπολογισμό του κράτους, τότε ο ηγέτης του κράτους μπορεί να διαλύσει το νομοθετικό σώμα και να προκηρύξει νέες εκλογές.
Η νομοθετική εξουσία συνήθως παρέχει στην εκτελεστική τη δυνατότητα άσκησης περιορισμένης νομοθετικής εξουσίας, κυρίως για έκδοση διαταγμάτων ή υπουργικών αποφάσεων για συμπλήρωση νομοθεσίας με τεχνικές λεπτομέρειες ή σημεία τα οποία δυνατό να αλλάζουν συχνά (π.χ. χρεώσεις για κυβερνητικές υπηρεσίες). Η εκτελεστική εξουσία μπορεί επίσης να εκδώσει νομοθεσία σε καθεστώς έκτακτης ανάγκης. Στις περισσότερες χώρες πάντως η δυνατότητα της εκτελεστικής εξουσίας να νομοθετεί οφείλει να απορρέει από συγκεκριμένη νομοθετική εξουσιοδότηση, να της το έχει επιτρέψει δηλαδή ρητά η νομοθετική εξουσία.
Σχέση με δικαστική εξουσία.
Θεωρητικά, η εκτελεστική εξουσία υπόκειται στους νόμους (εκτός από την περίπτωση της δικτατορίας). Όμως η ακριβής δικαιοδοσία της δικαστικής εξουσίας για επίβλεψη στην εκτελεστική ποικίλλει από χώρα σε χώρα. Οι νόμοι που αφορούν την εκτελεστική εξουσία είναι γνωστοί ως διοικητική νομοθεσία, αλλά αυτό δεν σημαίνει ότι η εκτελεστική δεν υπόκειται σε άλλους νόμους, όπως για παράδειγμα τα ανθρώπινα δικαιώματα ή το πολεμικό δίκαιο. Σε κάποιες περιπτώσεις οι αποφάσεις της εκτελεστικής εξουσίας μπορούν να αμφισβητηθούν ενώπιον δικαστηρίου. Κατά κανόνα, η δικαστική εξουσία έχει την εξουσία να ανατρέψει αποφάσεις της εκτελεστικής κατά περίπτωση, ενώ η νομοθετική εξουσία επιβλέπει την εκτελεστική σε ένα πιο γενικό (και πολιτικό) επίπεδο.
Όπως συμβαίνει και με τη νομοθεσία, η δικαστική εξουσία δεν είναι σε θέση να εφαρμόσει τις αποφάσεις της χωρίς τη βοήθεια της εκτελεστικής (π.χ. αστυνομική δύναμη, φυλακές). Η εκτελεστική είναι επίσης υπεύθυνη να παρέχει τα δικαστήρια και τις απολαβές των δικαστών: αυτή η τεχνική διοίκηση του δικαστικού συστήματος αποτελεί ευθύνη του υπουργού δικαιοσύνης.
Σε μερικές χώρες η εκτελεστική εξουσία έχει την ευθύνη να παίρνει νομικά μέτρα για το δημόσιο συμφέρον, όπως ποινική δίωξη εγκληματιών ή προστασία εκείνων που δεν μπορούν να υπερασπιστούν το άτομό τους (π.χ. παιδιά ή άτομα με ειδικές ανάγκες). Σε άλλες χώρες αυτή την ευθύνη την έχει η νομοθετική ή η δικαστική εξουσία, αν και η εκτελεστική παραμένει υπεύθυνη για την καθημερινή διοίκηση (π.χ. παροχή γραφείων και πληρωμή απολαβών).
Στις περισσότερες χώρες υπάρχουν ασφαλιστικές δικλείδες που διασφαλίζουν την ανεξαρτησία της δικαστικής εξουσίας από την εκτελεστική, όπως η μη δυνατότητα της εκτελεστικής να καθαιρέσει κάποιον δικαστή. Παρόμοιες δικλείδες μπορεί να υπάρχουν και για άλλες κατηγορίες δημοσίων υπαλλήλων, ώστε να μπορούν να ασκούν τη λειτουργία τους χωρίς πολιτικές παρεμβολές. Από την άλλη, οι δικαστές και οι δημόσιοι υπάλληλοι δυνατό να μην έχουν το δικαίωμα να μετέχουν οι ίδιοι ενεργά στην πολιτική.
Τοπική διοίκηση.
Τα διάφορα κρατίδια ή επαρχίες σε ένα ομοσπονδιακό σύστημα έχουν τη δική τους εκτελεστική, νομοθετική και δικαστική εξουσία επιπρόσθετα στα αντίστοιχα σώματα σε ομοσπονδιακό επίπεδο. Ακόμη και σε μη ομοσπονδιακά συστήματα, σχεδόν όλες οι χώρες έχουν κάποιου είδους τοπική διοίκηση, παρόλο που σε τέτοιες περιπτώσεις η εκτελεστική και (ιδιαίτερα) η δικαστική εξουσία είναι συχνά πολύ περιορισμένες. Η κατανομή εκτελεστικής εξουσίας ανάμεσα στην κεντρική κυβέρνηση και την τοπική διοίκηση ποικίλλει πολύ από χώρα σε χώρα: για παράδειγμα, η αστυνόμευση και η εκπαίδευση είναι ευθύνες της τοπικής διοίκησης στο Ηνωμένο Βασίλειο, αλλά της κεντρικής κυβέρνησης στη Γαλλία. Ένα ακραίο παράδειγμα είναι η Ελβετία, όπου η εθνικότητα είναι θέμα που άπτεται στον κάθε δήμο, ενώ σχεδόν σε οποιαδήποτε άλλη χώρα είναι ευθύνη της κεντρικής κυβέρνησης.
Η τοπική διοίκηση μπορεί να χρηματοδοτείται από τοπικούς φόρους (π.χ. φόρος ιδιοκτησίας), από κονδύλια της κεντρικής κυβέρνησης, ή από συνδυασμό των δύο. Επικεφαλής της τοπικής εκτελεστικής διοίκησης ενός δήμου είναι ο δήμαρχος, ενώ άλλοι όροι υπάρχουν για τους επικεφαλής σε άλλα επίπεδα τοπικής διοίκησης. Η τοπική εκτελεστική διοίκηση συνήθως επιτηρείται από εκλεγμένο συμβούλιο, το οποίο έχει την ευθύνη να θέτει τους τοπικούς φόρους (όπου αυτοί υπάρχουν, και σε περιορισμένο βαθμό) και να εγκρίνει τον προϋπολογισμό της τοπικής εκτελεστικής διοίκησης. Η κεντρική κυβέρνηση μπορεί επίσης να έχει ρόλο επίβλεψης, ο οποίος μπορεί να φτάνει μέχρι και στο σημείο να μπορεί να διαλύσει εντελώς την τοπική διοίκηση σε εξαιρετικές περιπτώσεις.
Όπως αναφέρεται πιο πάνω, είναι σημαντική η κατανομή των ρόλων της τοπική και της κεντρικής διοίκησης όταν γίνεται σύγκριση του ρόλου της εκτελεστικής εξουσίας σε διάφορες χώρες: η παροχή δημόσιας εκπαίδευσης αποτελεί εκτελεστική λειτουργία, είτε παρέχεται από την κεντρική κυβέρνηση (π.χ. Γαλλία), είτε από τα κρατίδια (π.χ. Γερμανία), είτε από τις σχολικές εφορίες (π.χ. ΗΠΑ).

</doc>
<doc id="50827" url="https://el.wikipedia.org/wiki?curid=50827" title="Συνθήκη του Μούδρου">
Συνθήκη του Μούδρου

Με την ονομασία Ανακωχή του Μούδρου ή Συνθήκη του Μούδρου ή Συνθήκη ανακωχής του Μούδρου χαρακτηρίζεται η γνωστή συμφωνία ανακωχής, που συνήφθη στον όρμο Μούδρο της Λήμνου, στις 17/30 Οκτωβρίου 1918 και υπογράφτηκε την επομένη 18/31 Οκτωβρίου, μεταξύ των Δυτικών Συμμαχικών Δυνάμεων, της Αντάντ (Entente), αφενός, και της Οθωμανικής Αυτοκρατορίας, αφετέρου, σηματοδοτώντας ουσιαστικά και τη λήξη του Α΄ Παγκοσμίου Πολέμου.
Ιστορικό.
Ο συνεχιζόμενος την εποχή εκείνη Α' Π.Π. (Καλοκαίρι του 1918) άρχισε να γέρνει υπέρ των δυνάμεων της Αντάντ, με συνέπεια η Οθωμανική αυτοκρατορία, σύμμαχος των κεντρικών δυνάμεων, να έχει ήδη χάσει όλες σχεδόν τις κτήσεις της στη Μέση Ανατολή. Η οδυνηρή αυτή εξέλιξη και ο τεράστιος αριθμός προσφύγων που συνεχώς κατέφθανε στην Κωνσταντινούπολη, υποχρέωσε τον τότε πρωθυπουργό - Μέγα Βεζίρη Ταλάτ Πασά, να σπεύσει πρώτος και να ζητήσει ανακωχή των επιχειρήσεων. Έτσι, κατ' εντολή του, στις 22 Σεπτ/5 Οκτωβρίου φθάνουν στην Αθήνα, προερχόμενοι από Σμύρνη, δύο Τούρκοι διπλωμάτες, όπου ζητούν από τον εν Αθήναις Άγγλο πρέσβη Γκρανβίλ τη σύναψη ανακωχής. Τρεις ημέρες αργότερα, στις 25 Σεπτ/8 Οκτωβρίου, ο Γάλλος στρατηγός Φρανσαί ντ' Εσπεραί έλαβε εντολή από το ανώτατο συμβούλιο της Αντάντ να κατευθύνει την αγγλική στρατιά, που βρισκόταν στη Μακεδονία, προς Κωνσταντινούπολη. Ο δε Άγγλος στρατηγός Μιλν, που διοικούσε επτά μεραρχίες στο μέτωπο Βουλγαρίας, να κινηθεί προς τη γραμμή Αδριανούπολης - Δεδέαγατς και με τρεις φάλαγγες να ξεκινήσει προέλαση ομοίως προς Κωνσταντινούπολη. Από την εξέλιξη αυτή παύεται ο Ταλαάτ Πασάς και τη θέση του ανέλαβε ο Αχμέτ Ιζζέτ Πασάς. Παράλληλα, η Αγγλία ορίζει τον διοικητή των συμμαχικών ναυτικών δυνάμεων στη Μεσόγειο, ναύαρχο Σόμερσετ Κάλθορπ, πληρεξούσιο της Αντάντ για τη σύναψη της σχετικής συνθήκης, η οποία και ορίστηκε για το τέλος Οκτωβρίου στον όρμο Μούδρο της Λήμνου, ακριβώς έναντι των Δαρδανελίων, όπου συνέχιζε να παραμένει ναυτική βάση της Αντάντ, από την ατυχή εκστρατεία της Καλλίπολης.
Σε συνέχεια των παραπάνω, που έγιναν γνωστά στην Υψηλή Πύλη, ο Ιζζέτ Πασάς αποφασίζει, αφενός τη διακοπή των σχέσεων με την Γερμανία και, αφετέρου, όχι μόνο να ελευθερώσει τον Άγγλο αιχμάλωτο στρατηγό Τσαρλς Τάουνσεντ (από την πολιορκία της Κουτ κοντά στη Βαγδάτη), αλλά και να τον ορίσει, όλως παραδόξως, πληρεξούσιο της Υψηλής Πύλης και αρχηγό της αντιπροσωπείας στην οποία συμμετείχε επίσημα ο πρώην υποναύαρχος και υπουργός των Ναυτικών Χουσεΐν Ραούφμπεϊ, για τη διαπραγμάτευση της συνθήκης ανακωχής, για την οποία και μετέβησαν στο Μούδρο στις 7 Οκτ/20 Οκτωβρίου. Λίγες ημέρες πρωτύτερα, είχε καταπλεύσει εκεί, προερχόμενη από Μάλτα, και η μεγάλη μοίρα του αγγλικού στόλου, υπό τον ναύαρχο Κάλθορπ, ο οποίος και διαδέχθηκε το μέχρι τότε ναυτικό διοικητή Αιγαίου των συμμαχικών δυνάμεων, Γάλλο ναύαρχο Αμέ.
Συνθήκη - όροι.
Με την συνθήκη αυτή συμφωνήθηκε η κατάπαυση των εχθροπραξιών μεταξύ των Συμμαχικών Δυνάμεων της Αντάντ (μεταξύ των οποίων και η Ελλάδα), και της Οθωμανικής Αυτοκρατορίας, η οποία αναλάμβανε τα ακόλουθα βάσει των 25 όρων - άρθρων της:
Η συνθήκη υπογράφτηκε επί του αγγλικού θωρηκτού «Αγαμέμνων», μεταξύ του ναυάρχου Κάλθορπ, πληρεξούσιου των Συμμάχων και των αντιπροσώπων του Σουλτάνου.
Οι παραπάνω όροι συντάχθηκαν στο Λονδίνο και στάλθηκαν τηλεγραφικά στον Άγγλο ναύαρχο μόλις τρεις ημέρες πριν την συνομολόγησή - αποδοχή τους, μετά την οποία και έγιναν γνωστοί στις άλλες Δυνάμεις της Αντάντ (Γαλλία και Ιταλία), γεγονός που δημιούργησε μια ενδο-συμμαχική δυσαρέσκεια.
Συνέπειες - εξέλιξη.
Ως κύρια αποτελέσματα της Συνθήκης αυτής μπορούν να εκτιμηθούν, πολύ περιληπτικά, τα ακόλουθα:
(*) Αντί "πάντα γειά", σε νεότερες εκτελέσεις έχει αποδοθεί λανθασμένα "Παναγιά", παρασυρόμενο προφανώς από προηγούμενο στίχο που αναφέρεται στο "βασίλισσα των κοριτσιών είναι η Μαυροφόρα" (= Παναγία), που όμως υπονοείται η παραμένουσα υπό οθωμανική κατοχή Κωνσταντινούπολη και "κορίτσια" της τα ελληνόφωνα προάστιά της.

</doc>
<doc id="50830" url="https://el.wikipedia.org/wiki?curid=50830" title="Δήμος Αμφιλοχίας (πρόγραμμα Καποδίστριας)">
Δήμος Αμφιλοχίας (πρόγραμμα Καποδίστριας)

Ο Δήμος Αμφιλοχίας βρίσκεται στο νομό Αιτωλοακαρνανίας και έδρα του είναι η παραθαλάσσια πόλη Αμφιλοχία. Συνορεύει με το Δήμο Φυτειών και το Δήμο Στράτου στα νότια, με το Δήμο Ινάχου στα ανατολικά, με το Δήμο Μενιδίου στα βόρεια και με το Δήμο Μεδεώνος στα δυτικά. 
Η υγειονομική κάλυψη των κατοίκων του Δήμου εξυπηρετείται από το Κέντρο Υγείας της Αμφιλοχίας. Επίσης, λειτουργούν 4 περιφερειακά ιατρεία στο Ανοιξιάτικο, στο Λουτρό, στα Σαρδίνια και στο Σπάρτο, τα οποία εξυπηρετούνται από αγροτικούς ιατρούς. Ακόμη, στην Αμφιλοχία έχει θεμελιωθεί το "Κέντρο Αποθεραπείας Φυσικής και Κοινωνικής Αποκατάστασης" ("ΚΑΦΚΑ"). Πρόκειται για ένα μεγάλο έργο, το οποίο δεν έχει τεθεί ακόμα σε πλήρη λειτουργία και πρόκειται να καλύψει τις ανάγκες αποθεραπείας και αποκατάστασης ασθενών με χρόνια νοσήματα, σε ολόκληρη τη Δυτική Ελλάδα. Η υγειονομική κάλυψη συμπληρώνεται και από το πρόγραμμα "Βοήθεια στο σπίτι", μέσω του οποίου εξειδικευμένο προσωπικό επισκέπτεται και παρέχει βοήθεια σε ειδικές κατηγορίες κατοίκων. 
Οι ανάγκες της βασικής και δευτεροβάθμιας εκπαίδευσης καλύπτονται από 5 Παιδικούς Σταθμούς, 10 Νηπιαγωγεία, 17 Δημοτικά Σχολεία, 3 Γυμνάσια, 1 Ενιαίο Λύκειο και 1 Τεχνικό Λύκειο.
Τέλος, οι συγκοινωνιακές ανάγκες του δήμου μας εξυπηρετούνται από το ΚΤΕΛ Αμφιλοχίας και από ιδιωτικά ταξί.

</doc>
<doc id="50832" url="https://el.wikipedia.org/wiki?curid=50832" title="Πολύδροσο Θεσπρωτίας">
Πολύδροσο Θεσπρωτίας

Το Πολύδροσο είναι ένα μικρό χωριό του δήμου Παραμυθιάς Θεσπρωτίας που βρίσκεται στα όρια των Νομών Θεσπρωτίας και Ιωαννίνων.Το χωριό αναφέρεται συχνά με την παλιά του ονομασία ως Βλαχώρι (έως το 1957) ονομασία που είναι δύσκολο να εξηγηθεί αφού στην περιοχή δεν κατοικούν Βλάχοι. Πιθανή προέλευση του ονόματος είναι η απλούστευση της ονομασίας του μεσαιωνικού οικισμού Βλαχοχώρι που βρισκόταν σε κοντινή τοποθεσία, ενώ μια άλλη εκδοχή σχετίζεται με το "βλάχουρο" που σημαίνει φτέρη, φυτό σύνηθες στην περιοχή του Πολυδρόσου. Χτισμένο στις πλαγιές του ποταμού Καλαμά μέσα σε ένα καταπράσινο περιβάλλον δικαιολογεί απόλυτα το σημερινό όνομά του μιας και οι άφθονες πηγές του αλλά και τα δέντρα που το περιβάλλουν, του χαρίζουν τη δροσιά κάθε εποχή του χρόνου.
Ιστορία.
Τα αρχαιολογικά ευρήματα στην ευρύτερη περιοχή αποδεικνύουν ότι ήταν κατοικημένη τουλάχιστον από τον 4ο αιώνα π.Χ. Η Ρωμαϊκή κατάκτηση (169 - 167 π.Χ.) σταμάτησε βίαια την ανάπτυξη της περιοχής, όπως και σε όλη την υπόλοιπη Θεσπρωτία. Χρειάστηκαν 13 περίπου αιώνες για να βρει η ζωή τους κανονικούς ρυθμούς της. Ο σημερινός οικισμός δημιουργήθηκε περίπου το 1790 ενώ σε αρχειακά κείμενα εμφανίζεται από το 1827. Αρκετές από τις σημερινές οικογένειες του χωριού έχουν μακρινή προέλευση από τη Σωτήρα της Άνω Δερόπολης (Αλβανία)και έφτασαν εδώ γύρω στα 1800. 
Ο τόπος.
Η περιοχή του Πολυδρόσου παρουσιάζει ιδιαίτερο οικολογικό ενδιαφέρον. Μεγάλο μέρος της περιλαμβάνεται στα «Στενά του Καλαμά» όπως αυτά ορίζονται από το δίκτυο «Φύση 2000» της Ευρωπαϊκής Ένωσης, γεγονός που εντάσσει την περιοχή του Πολυδρόσου στις 250 πιο σημαντικές περιοχές της Ελλάδας από οικολογική άποψη. 
Στα δάση της περιοχής υπάρχουν επίσης πικροκαστανιές και Lilium. 
Παρουσιάζει εξαιρετική ποικιλία. Σημαντικότερη είναι η ορνιθοπανίδα και ιδιαίτερα τα αρπακτικά και οι νυχτερίδες. Υπάρχουν επίσης ερπετά, σαύρες, αμφίβια και βίδρες. 
Σύλλογοι.
Οι Πολυδροσίτες διατηρούν δύο συλλόγους: 
Πληροφορίες για το Πολύδροσο και για τις δραστηριότητες των δύο αυτών συλλόγων υπάρχουν στο site Πολύδροσο
Κάτοικοι.
Σήμερα το Πολύδροσο έχει 70 περίπου μόνιμους κατοίκους. Οι περισσότεροι είναι μεγάλης ηλικίας και το σχολείο έχει κλείσει εδώ και χρόνια λόγω έλλειψης παιδιών. Η ομορφιά της φύσης δεν αρκεί για να κρατήσει τον κόσμο στον τόπο του. Η αναζήτηση του μεροκάματου, τα προβλήματα στους τομείς της υγείας, παιδείας, συγκοινωνιών, εμπορίου, ψυχαγωγίας κλπ έχουν αναγκάσει τους περισσότερους Πολυδροσίτες να μεταναστεύσουν. Οι περισσότεροι έχουν εγκατασταθεί στην Αθήνα, όπου και έχουν ιδρύσει την "Αδερφότητα Πολυδροσιτών" για να κρατάνε ζωντανούς τους δεσμούς με τον τόπο τους. Η μετανάστευση έπληξε το Πολυδρόσο από τις αρχές του προηγούμενου αιώνα. Η Αίγυπτος ήταν ένας από τους πρώτους προορισμούς των μεταναστών καθώς και η Κωνσταντινούπολη. Αργότερα αρκετοί κατευθύνθηκαν στη Νότιο Αφρική, όπου και εξακολουθούν να ζουν αρκετοί Πολυδροσίτες, πρώτης ή και δεύτερης και τρίτης γενιάς. Σήμερα οι ξενιτεμένοι μας έχουν απλωθεί στα τέσσερα σημεία του ορίζοντα: Αυστραλία, Καναδά, Γερμανία ακόμη και στην Κίνα. Όλοι όμως αγαπάνε υπερβολικά το λίκνο καταγωγής τους και τα καλοκαίρια το χωριό γεμίζει κόσμο και χαρούμενα παιδικά προσωπάκια. Δραστήριοι και ζωντανοί άνθρωποι οι Πολυδροσίτες έχουν δημιουργήσει και πολιτιστικό σύλλογο, με την επωνυμία "Φιλοπρόοδος Σύλλογος Πολυδρόσου" και αγωνίζονται να κρατήσουν ζωντανές τις όμορφες παραδόσεις τους αλλά και να δημιουργήσουν και νέα πολιτιστικά δρώμενα. Οι μόνιμοι κάτοικοι ασχολούνται κυρίως με την κτηνοτροφία, ενώ πολλοί από τους μετανάστες έχουν διακριθεί στα γράμματα και στις τέχνες. Μεγάλος είναι ο αριθμός των εκπαιδευτικών (νηπιαγωγοί, δάσκαλοι, καθηγητές) ενώ υπάρχουν και αρκετοί μηχανικοί, δικαστικοί, δικηγόροι, και γιατροί. Στον τομέα των τεχνών υπάρχουν ζωγράφοι, μουσικοί, σκηνοθέτες, χορευτές, λογοτέχνες κλπ. Βέβαια, όπως και σε ολόκληρη την Ήπειρο, έτσι και στο Πολύδροσο αφθονούν οι αρτοποιοί. Πολλοί γνωστοί φούρνοι της Αθήνας ανήκουν σε Πολυδροσίτες. Υπάρχουν επίσης και αρκετοί πετυχημένοι έμποροι και τεχνίτες. Γενικά οι άνθρωποι της περιοχής διακρίνονται για την εργατικότητά τους και συχνά επενδύουν τους καρπούς των κόπων τους σε όμορφα πετρόχτιστα σπίτια στον τόπο καταγωγής τους. 
Μετακινήσεις.
Στο Πολύδροσο μπορεί κανείς να φτάσει ακολουθώντας τον παλιό οδικό άξονα Ιωαννίνων - Ηγουμενίτσας. Βρίσκεται περίπου στη μέση της διαδρομής, ανάμεσα στα χωριά Πλακωτή της Θεσπρωτίας και Βροσίνα των Ιωαννίνων. Η απόσταση από την Ηγουμενίτσα είναι 42 χλμ και από τα Γιάννενα 50 χλμ. Από την Αθήνα η διαδρομή μέσω Ιωαννίνων είναι 500 χλμ. και από τη Θεσσαλονίκη 330. Τα δρομολόγια του ΚΤΕΛ είναι δυστυχώς πολύ αραιά. Τηλέφωνο ΚΤΕΛ Ηγουμενίτσας 26650.22309. 
Με ορμητήριο το Πολύδροσο μπορεί κανείς εύκολα να επισκεφθεί:
Η περιοχή του Πολυδρόσου είναι μια από τις ωραιότερες της Ελλάδας και προσφέρει στον επισκέπτη αμέτρητες δυνατότητες για αξέχαστες διακοπές. Καταλληλότερη εποχή για επίσκεψη είναι το καλοκαίρι όμως μαγικές στιγμές προσφέρουν και οι υπόλοιπες εποχές. Το φθινόπωρο με τα χρυσοκόκκινα φύλλα των δέντρων, τη φαντασμαγορία της πρωινής ομίχλης και τις μυρωδιές από τα πρωτοβρόχια. Ο χειμώνας με το τσίπουρα, τις παραδοσιακές πίτες, τον πατροπαράδοτο τραχανά, το ζυμωτό ψωμί και το γαλοτύρι δίπλα στο τζάκι. Η άνοιξη με την τεράστια ποικιλία των αγριολούλουδων, τα χίλια αρώματα και τις αηδονολαλιές της νύχτας. Σε όλα τα παραπάνω προσθέστε τη ζεστή φιλοξενία των Πολυδροσιτών και το αστείρευτο κέφι τους για παραδοσιακά γλέντια.
Βιβλιογραφία.
"Βλαχώρι. Πορεία στο χρόνο" Έκδοση του Φιλοπρόοδου Συλλόγου Πολυδρόσου, 2006

</doc>
<doc id="50833" url="https://el.wikipedia.org/wiki?curid=50833" title="Τεχνική">
Τεχνική

Οι τεχνικές είναι πρακτικές δεξιότητες που οδηγούν στην αποτελεσματική επίτευξη στόχων μέσω διαδικασιών που δεν είναι άμεσα προφανείς. Επίσης, μια τεχνική μπορεί να χαρακτηριστεί "πρακτική τέχνη".
Παραδείγματος χάριν, υπάρχουν τεχνικές για το παίξιμο μουσικών οργάνων, τεχνικές για το ράψιμο, η τεχνική της οξυγονοκόλλησης, κτλ.
Το αποτέλεσμα, η μελέτη ή η συλλογή τεχνικών μπορεί να αναφέρονται στην τεχνολογία.
Σπανιότερα ο όρος αναφέρεται στην επιστήμη μηχανικού.
Σημείωση.
Μπορεί να υπάρχουν διαφοροποιήσεις σε γλώσσες που χρησιμοποιούν την (ελληνική) λέξη. π.χ. Ο αγγλικός όρος «craft» μπορεί να μεταφράζεται τέχνη αλλά αναφέρεται στις πρακτικές τέχνες. Ο αγγλικός όρος «technique» αναφέρεται πιο συγκεκριμένα (και «προσγειωμένα») σε πρακτικές δεξιότητες.

</doc>
<doc id="50834" url="https://el.wikipedia.org/wiki?curid=50834" title="Πολύδροσον Θεσπρωτίας">
Πολύδροσον Θεσπρωτίας



</doc>
<doc id="50838" url="https://el.wikipedia.org/wiki?curid=50838" title="Ίλιγγος (ταινία)">
Ίλιγγος (ταινία)

Ο Ίλιγγος είναι ελληνικό δράμα του 1963 της Φίνος Φιλμ σε σενάριο και σκηνοθεσία Γιάννη Δαλιανίδη. 
Πλοκή.
Η Έλλη Καπράλου (Ζωή Λάσκαρη) είναι ένα νεαρό κορίτσι που μένει μαζί με τη χήρα μητέρα της, Καίτη (Βούλα Ζουμπουλάκη). και τον εραστή της, Νίκο (Αλέκος Αλεξανδράκης). Όταν εκείνος την πλησιάζει ερωτικά, η Καίτη προσποιείται ότι δεν καταλαβαίνει τι συμβαίνει, γιατί φοβάται μη χάσει τον Νίκο.
Η Έλλη, στο μεταξύ, γνωρίζει έναν νέο που έχει σχέση με μια γυναίκα του υποκόσμου. Αυτή, μόλις μάθει τις σχέσεις του αγαπημένου της με την Έλλη, πηγαίνει στο σπίτι της κοπέλας και κάνει φασαρία. Από εκεί τη διώχνει όμως ο Νίκος. Μετά το περιστατικό, η Έλλη φεύγει από το σπίτι και πηγαίνει να μείνει με τον Γιώργο (Λευτέρης Βουρνάς) αρχίζοντας μια ζωή χαμηλής ηθικής. Κάποια στιγμή, όμως, αναγκαστικά επιστρέφει και τότε ο Νίκος της ρίχνεται. Εκείνη, προσπαθώντας να τον αποκρούσει με ένα μαχαίρι, τον σκοτώνει.
Παραγωγή και παραλειπόμενα.
Το σενάριο της ταινίας είναι βασισμένο σε ένα συμβάν του 1958. Τότε, η 14χρονη κόρη της σταρ του Χόλιγουντ Λάνα Τάρνερ, σκότωσε τον εραστή της μητέρας της στη διάρκεια ενός καβγά στο σπίτι της ηθοποιού στο Μπέβερλι Χιλς. 
Η πρώτη προβολή της ταινίας πραγματοποιήθηκε στις 18 Νοεμβρίου 1963. Κόβοντας 454.451 εισιτήρια, κατατάχθηκε στην 4η θέση ανάμεσα σε 92 ταινίες της ίδιας σεζόν. 

</doc>
<doc id="50841" url="https://el.wikipedia.org/wiki?curid=50841" title="Θρήσκευμα">
Θρήσκευμα

Το θρήσκευμα είναι μια υποομάδα μέσα σε μια θρησκεία, η οποία λειτουργεί με κοινό όνομα, παράδοση, και ταυτότητα.
Ο όρος του θρησκεύματος αναφέρεται στα διάφορα χριστιανικά δόγματα (Ορθόδοξοι, Καθολικοί και Προτεστάντες). Ο όρος «θρήσκευμα» χρησιμοποιείται επίσης για να περιγράψει τους πέντε μεγάλους κλάδους του Ιουδαϊσμού (καραϊτικός Ιουδαϊσμός, ορθόδοξος Ιουδαϊσμός, συντηρητικός, μεταρρυθμιστικός και ανακατασκευαστικός Ιουδαϊσμός). Στο Ισλάμ ο όρος αναφέρεται στους κλάδους και δόγματα της θρησκείας (π.χ. Σουνίτες, Σιίτες), καθώς και τις διάφορες υποδιαιρέσεις τους, όπως οι υποαιρέσεις, οι σχολές νομολογίας, οι σχολές θεολογίας και τα θρησκευτικά κινήματα του Ισλάμ.
Το μεγαλύτερο θρήσκευμα είναι η Καθολική Εκκλησία ή / και το Σουνιτικό Ισλάμ.
Χριστιανισμός.
Ως Χριστιανική ομολογία ή θρήσκευμα ορίζεται κάθε διακριτό θρησκευτικό σώμα το οποίο προσδιορίζεται από διάφορα χαρακτηριστικά όπως η ύπαρξη κοινού δόγματος, δομής, ηγεσίας και δόγματος. Μεμονωμένα όργανα, ωστόσο, μπορούν να χρησιμοποιούν εναλλακτικούς όρους για να περιγράψουν τον εαυτό τους, όπως π.χ. Εκκλησία. Οι διαιρέσεις μεταξύ δύο ομάδων ορίζονται από το δόγμα και την εκκλησιαστική εξουσία. Ζητήματα όπως η φύση του Ιησού, η εξουσία της αποστολικής διαδοχής, η εσχατολογία, και η παπική υπεροχή συχνά χωρίζουν τη μία ομολογία από την άλλη. Οι ομάδες θρησκευμάτων οι οποίες συχνά μοιράζονται σε μεγάλο βαθμό παρόμοιες πεποιθήσεις, οι πρακτικές και οι ιστορικοί δεσμοί είναι γνωστοί ως κλάδοι του Χριστιανισμού.
Ινδουισμός.
Στον Ινδουισμό, η ονομασία της σημαντικότερης θεότητας ή της φιλοσοφικής πεποίθησης προσδιορίζει το κάθε θρήσκευμα, τα οποία επίσης διακρίνονται από συνήθως ξεχωριστές πολιτιστικές και θρησκευτικές πρακτικές. Τα κύρια θρησκεύματα εντός του Ινδουισμού είναι ο Σαϊβισμός, ο Σακτισμός, ο Βαϊσναβισμός και ο Σμαρτισμός.
Ισλάμ.
Μια αναφορά του ερευνητικού κέντρου Πιου υποδηλώνει ότι το 25% των Μουσουλμάνων που ερωτήθηκαν παγκοσμίως αυτοπροσδιορίζονται ως μη θρησκευτικοί Μουσουλμάνοι. Ιστορικά, το Ισλάμ διαιρείται σε τρία θρησκεύματα, τους Σουνίτες, τους Χαριζίτες και τους Σιίτες. Σήμερα, οι Σουνίτες αποτελούν περίπου το 90% του συνολικού πληθυσμού των Μουσουλμάνων ενώ οι Σιίτες αποτελούν περίπου το 10% των Μουσουλμάνων. 
Σήμερα, πολλές από τις σιιτικές αιρέσεις έχουν εκλείψει. Μεταξύ των κύριων αιρέσεων είναι ο Ουσουλισμός, ο Νιζαρισμός και ο Αλεβισμός. Ο Ουσουλισμός εξασκείται από το 8,5% των μουσουλμάνων, ο Νιζαρισμός από το 1% περίπου και ο Αλεβισμός από περίπου το 0,6% των Μουσουλμάνων.""
Οι άλλες υπάρχουσες ομάδες είναι οι Σιίτες Ζαϊντίγια στην Υεμένη οι οποίοι καταλαμβάνουν το 0,5% των Μουσουλμάνων παγκοσμίως, οι Μουσταλίτες Ισμαηλίτες (αποτελούν περίπου το 0,1% των μουσουλμάνων). Υπάρχουν επίσης οι Ιμπαντί και οι Χαριζίτες που αποτελούν το 0,15% των μουσουλμάνων παγκοσμίως περίπου. Από την άλλη πλευρά, νέες Μουσουλμανικές αιρέσεις όπως οι Αφροαμερικανοί Μουσουλμάνοι, οι Αχμαντίγια (αποτελούν το 1% του παγκόσμιου μουσουλμανικού πληθυσμού περίπου), οι μη θρησκευόμενοι μουσουλμάνοι, οι Κορανιστές Μουσουλμάνοι και οι Ουαχαμπιστές (αποτελούν περίπου το 0.5% του συνόλου του παγκόσμιου μουσουλμανικού πληθυσμού) είναι προϊόντα αργότερης και ανεξάρτητης ανάπτυξης και εξέλιξης μεταξύ των Μουσουλμάνων.
Ιουδαϊσμός.
Τα εβραϊκά θρησκευτικά κινήματα, γνωστά και ως «παραρτήματα» ή «θρησκεύματα», περιλαμβάνουν τις διάφορες ομάδες που έχουν αναπτυχθεί μεταξύ των Εβραίων από την αρχαιότητα. Σήμερα η κύρια διάκριση στην ιουδαϊκή γίνεται μεταξύ των Ορθόδοξων, των μεταρρυθμιστών και των συντηρητικών Εβραίων. Αυτή η θρησκευτική δομή υπάρχει κυρίως στις Ηνωμένες Πολιτείες, ενώ στο Ισραήλ η δογματική διάκριση γίνεται μεταξύ των θρησκευόμενων Ορθοδόξων και των μη θρησκευόμενων.
Τα κινήματα διαφέρουν στις απόψεις τους για διάφορα θέματα. Οι διαφορετικές απόψεις των θρησκευμάτων σχετίζονται με το επίπεδο θρησκευτικότητας, τη μεθοδολογία ερμηνείας και κατανόησης του εβραϊκού δικαίου, τη βιβλική πατρότητα, τη κριτική του κειμένου, τη φύση ή τον ρόλο του Μεσσία (εποχή του Μεσσία). Στα θρησκευτικά κινήματα των Εβραίων υπάρχουν σημαντικές διαφορές στην διεξαγωγή της λειτουργίας, ειδικά στη γλώσσα στην οποία διεξάγονται οι υπηρεσίες, με τα πιο παραδοσιακά κινήματα να δίνουν έμφαση στη χρήση της εβραϊκής. Η πιο έντονη θεολογική διαίρεση συμβαίνει μεταξύ των Ορθοδόξων και μη Ορθοδόξων Εβραίων οι οποίοι τηρούν άλλες ονομασίες. Μερικές φορές τα μη ορθόδοξα θρησκευτικά κινήματα αποκαλούνται «φιλελεύθερες ομολογίες» ή «προοδευτικά ρεύματα».
Ποληθρησκευτικότητα.
Ο όρος «πολυθρησκευτικός» μπορεί να περιγράψει (για παράδειγμα) μια θρησκευτική εκδήλωση στην οποία συμμετέχουν πολλές θρησκευτικές ομάδες, συχνά μη σχετιζόμενες μεταξύ τους. Πολλές εκδηλώσεις περιλαμβάνουν τμήματα που αφορούν διάφορες θρησκείες υπό την ηγεσία ενός μέλους της θρησκείας, ώστε η όλη εκδήλωση να απευθύνεται σε ένα μεγαλύτερο μέρος του παρώντος πληθυσμού ή κοινού. Τέτοιες λειτουργίες είναι για παράδειγμα η κυριακάτικη λειτουργία της Ευχαριστίας στο στρατόπεδο Εσπεράνσα (Στρατόπεδο Ελπίδα) στη Χιλή, η οποία διενεργήθηκε από έναν Ρωμαιοκαθολικό ιερέα και από ένα Ευαγγελιστή ιεροκήρυκα κατά τη διάρκεια της κατάρρευσης ενός ορυχείου στο Κοπιαπό της Χιλής το 2010.
Οι εφημέριοι είναι συχνά χειροτονημένοι κληρικοί που ανήκουν σε οποιαδήποτε θρησκεία. Συχνά διορίζονται σε κοσμικές οργανώσεις οι οποίες παρέχουν πνευματική υποστήριξη στα μέλη της που μπορεί να ανήκουν σε οποιαδήποτε από πολλές διαφορετικές θρησκείες ή θρησκεύματα. Πολλοί από αυτούς τους εφημέριους, ιδιαίτερα εκείνοι που υπηρετούν στο στρατό ή άλλες μεγάλες κοσμικές οργανώσεις, είναι ειδικά εκπαιδευμένοι για να κάνουν λειτουργίες μπροστά σε μέλη πολλών διαφορετικών θρησκειών, ακόμη και θρησκείες με εντελώς αντίθετη ιδεολογία από αυτή που έχει η πίστη του ιερέα.
Οι στρατιωτικές οργανώσεις που δεν έχουν μεγάλο αριθμό μελών διαφόρων θρησκευμάτων (αλλά σχετίζονται με άλλα θρησκεύματα) συνήθως διεξάγουν λειτουργίες που απευθύνονται σε πολλά θρησκεύματα. Τέτοιες είναι οι λεγόμενες «Προτεσταντικές» υπηρεσίες της Κυριακής στον αμερικανικό στρατό, οι οποίες διεξάγονται με στόχο να καλύπτονται και θρησκεύματα με χαμηλότερο αριθμό ακολούθων.

</doc>
<doc id="50844" url="https://el.wikipedia.org/wiki?curid=50844" title="Εγωισμός (ταινία)">
Εγωισμός (ταινία)

Ο Εγωισμός είναι ελληνική δραματική ταινία του 1964, της Φίνος Φιλμ σε σενάριο και σκηνοθεσία του Γιάννη Δαλιανίδη.
Πλοκή.
Η ζωηρή, σκληρή και αδίστακτη Μαρία (Ζωή Λάσκαρη) σχετίζεται ερωτικά με τον αρραβωνιαστικό της αδερφής της, Κώστα (Σπύρος Φωκάς), ο οποίος τη στηρίζει και οικονομικά, μια που εκείνη διαρκώς δημιουργεί χρέη. Καθώς τα χρέη της Μαρίας μεγαλώνουν, ο Κώστας αποφασίζει να καταχραστεί το ταμείο της τράπεζας στην οποία εργάζεται.
Παρά τις θυσίες του, η Μαρία εγκαταλείπει τον Κώστα, μόλις γνωρίσει την αληθινή αγάπη στο πρόσωπο του νεαρού Γιώργου (Βαγγέλης Βουλγαρίδης), που δουλεύει σε συνεργείο αυτοκινήτων. Μόλις, ομως, ο Γιώργος πληροφορείται λεπτομέρειες για τη ζωή της Μαρίας, την εγκαταλείπει με τη σειρά του με αποτέλεσμα εκείνη να καταρρεύσει ψυχολογικά. Η Αλίκη, η αδελφή της Μαρίας, είναι ο άνθρωπος που τη στηρίζει τελικά σε αυτή τη δύσκολη φάση της ζωής της, παρά τα όσα έχουν συμβεί μεταξύ τους.
Σχόλια για την ταινία.
Η πρώτη προβολή της ταινίας έγινες στις 30 Δεκεμβρίου 1964. Κόβοντας 344.675 εισιτήρια, κατατάχθηκε στην 9η θέση ανάμεσα σε 93 ταινίες της ίδιας σεζόν. 
Αρχικά τον ρόλο της Αλίκης ήταν να τον παίξει η Έλενα Ναθαναήλ, η οποία αντικαταστάθηκε μετά τα πρώτα γυρίσματα από την Τζένη Ρουσσέα. 
Η αφίσα της ταινίας που απεικόνιζε το πρωταγωνιστικό ζευγάρι σε τολμηρή για την εποχή πόζα λογοκρίθηκε, δίνοντας μεγάλη δημοσιότητα στην ταινία. 

</doc>
<doc id="50845" url="https://el.wikipedia.org/wiki?curid=50845" title="Τέντυ μπόι... αγάπη μου">
Τέντυ μπόι... αγάπη μου

Το Τέντυ μπόι... αγάπη μου είναι μια ελληνική κωμική ταινία του 1965, σε συμπαραγωγή Φίνος Φιλμ και Δαμασκηνός - Μιχαηλίδης. Τη σκηνοθεσία την υπογράφει ο Γιάννης Δαλιανίδης και το σενάριο γράφτηκε από τον Γεράσιμο Σταύρου, ο οποίος διασκεύασε το δικό του θεατρικό, με τίτλο "Ζήτω η Ζωή". 
Πλοκή.
Ο Ασημάκης (Νικήτας Πλατής), χήρος και πατέρας δύο παιδιών, είναι ιδιοκτήτης ενός χρωματοπωλείου και μιας περιουσίας την οποία έφτιαξε με πολύ ιδρώτα. Τα παιδιά του, Άρης και Λένα (Κώστας Βουτσάς και Ελένη Μαυρομμάτη), θέλουν να ξοδεύουν τα λεφτά του πατέρα τους προς όφελός τους. Η Ζωίτσα (Ζωή Λάσκαρη) πείθει τον Ασημάκη να επιπλώσει ένα διαμέρισμα - φωλιά για εκείνον και την αγαπημένη του (Νανα Σκιαδα). Η οικογένειά του αντιδρά σ’ αυτό το σχέδιο, μέχρις ότου ο Άρης και η Ζωίτσα ερωτεύονται, οπότε το διαμέρισμα θα επιπλωθεί τελικά για το νεαρό ζευγάρι.
Παραγωγή.
Η ταινία γυρίστηκε στη "Θεσσαλονίκη" και αποτελεί κωμικό σχόλιο για την Ελλάδα της αντιπαροχής και του βίαιου εκμοντερνισμού. 
Προβλήθηκε στις κινηματογραφικές αίθουσες στις 13 Δεκεμβρίου 1965 και, κόβοντας 349.771 εισιτήρια, κατατάχθηκε στην 9η θέση ανάμεσα σε 101 ταινίες της ίδιας σεζόν. Κυκλοφόρησε και με τη μορφή ντιβιντί στις 22 Νοεμβρίου 2010. 

</doc>
<doc id="50846" url="https://el.wikipedia.org/wiki?curid=50846" title="Γυμνοί στο δρόμο">
Γυμνοί στο δρόμο

Το Γυμνοί στο δρόμο είναι ελληνικό κοινωνικό δράμα του 1969 της Φίνος Φιλμ σε σενάριο και σκηνοθεσία Γιάννη Δαλιανίδη.
Πλοκή.
Η Ξένια, κόρη του πλούσιου ιδιοκτήτη μιας περιοχής που κατοικείται από πρόσφυγες της Μικράς Ασίας, συναντά ένα βράδυ τον Ανδρέα, έναν εργάτη που μένει στην περιοχή τους, και τον ερωτεύεται. Ο κεραυνοβόλος έρωτας είναι και για τους δύο πολύ δυνατός, αλλά ο Ανδρέας έχει να αντιμετωπίσει τόσο τις κοινωνικές προκαταλήψεις, όσο και την καχυποψία του Χρήστου, του αδελφού της αγαπημένης του. Ο Χρήστος θα προσπαθήσει να χωρίσει το ζευγάρι, αλλά τα σχέδιά του θα έχουν τραγικά αποτελέσματα.
Πληροφορίες.
Η ταινία έκανε πρεμιέρα στις 24 Μαρτίου 1969, κόβοντας 335.054 εισιτήρια και αποτελεί την κινηματογραφική μεταφορά του θεατρικού έργου του Ιάκωβου Καμπανέλλη «Η γειτονιά των αγγέλων», το οποίο είχε ανέβει αρχικά στο θέατρο, το 1963, από την Τζένη Καρέζη και τον Νίκο Κούρκουλο. Τη σκηνογραφία επιμελήθηκε ο Μάρκος Ζέρβας, τις χορογραφίες ο Βαγγέλης Σειληνός, ενώ η Μαρινέλλα και ο Νίκος Κούρκουλος ερμηνεύουν τέσσερα τραγούδια («Αστέρι στο παράθυρο», «Δυο αδέλφια», «Μην πιεις νερό», «Τα ρολόγια») σε μουσική Σταύρου Ξαρχάκου. Ο Ανδρέας Μπάρκουλης κάνει μια γκεστ εμφάνιση ως φίλος της Ξένιας. 
Αρχικά την ταινία θα πλαισιωνόταν από μουσική του Μίκη Θεοδωράκη, αλλά το σχέδιο εγκαταλείφθηκε επειδή στο μεταξύ ο Αλέκος Παναγούλης αποπειράθηκε να δολοφονήσει τον δικτάτορα Παπαδόπουλο, γεγονός που οδήγησε σε αυτηρή απαγόρευση της μουσική του συνθέτη. Το σάουντρακ, γραμμένο από τον Σταύρο Ξαρχάκο, δεν εκδόθηκε ποτέ σε δίσκο. 
Η ταινία κυκλοφόρησε και σε μορφή ντιβιντί στις 15/03/2006. 

</doc>
<doc id="50848" url="https://el.wikipedia.org/wiki?curid=50848" title="Αυτοί που μίλησαν με τον θάνατο">
Αυτοί που μίλησαν με τον θάνατο

Το Αυτοί που μίλησαν με τον θάνατο είναι ελληνικό πολεμικό δράμα του 1970 της Φίνος Φιλμ σε σενάριο και σκηνοθεσία Γιάννη Δαλιανίδη. Η ταινία παρουσιάζει την αντίσταση μιας παρέας νέων στην Αθήνα κατά τη διάρκεια του Β' Παγκοσμίου Πολέμου και τον έρωτα μεταξύ μιας νοσοκόμας (Ζωή Λάσκαρη) και ενός στρατιώτη (Γιάννης Φέρτης) υπό την γερμανική Κατοχή.
Πλοκή.
Μια παρέα συμφοιτητών, η Μάρθα, ο Κώστας, ο Γιάννης, ο Νέστορας (αδελφός της Μάρθας) και ο Πάνος, βρίσκονται όλοι μαζί στο πάρτι που κάνει η Μάρθα στο σπίτι της μια νύχτα του 1940. Το πρωί της επόμενης μέρας, κηρύσσεται ο ελληνοϊταλικός πόλεμος. Σύντομα, τα αγόρια της παρέας πηγαίνουν στο μέτωπο, ενώ η Μάρθα γίνεται εθελόντρια νοσοκόμα και μετατίθεται στη Θεσσαλονίκη. Εκεί, φτάνει κάποια στιγμή ο Κώστας, που έχει τραυματιστεί στον πόλεμο. Η Μάρθα φροντίζει τον Κώστα και οι δύο νέοι αναπτύσσουν ερωτικά αισθήματα ο ένας για τον άλλο.
Μετά από λίγους μήνες, η παρέα επανενώνεται πίσω στην Αθήνα, όπου συνεχίζουν τις σπουδές τους. Παράλληλα, όμως, φτιάχνουν μια αντιστασιακή ομάδα, στην οποία γίνονται μέλη όλοι εκτός από τον Κώστα, τον οποίο οι υπόλοιποι δεν δέχονται, επειδή ο πατέρας του είναι φιλικά προσκείμενος προς τους Γερμανούς, με τους οποίους και συνεργάζεται. Όταν, όμως, τα οικονομικά της οικογένειά του επιδεινώνονται αισθητά και έρχονται στα όρια της επιβίωσης, ο πατέρας του Κώστα αποφασίζει να εργαστεί ως μεταφραστής στην Γκεστάπο.
Κάποια στιγμή τα μέλη της αντιστασιακής οργάνωσης συλλαμβάνονται, οδηγούνται στην Γκεστάπο και βασανίζονται. Ανάμεσά τους είναι και ο Κώστας, παρόλο που δεν υπήρξε μέλος της οργάνωσης. Κάποιοι από την παρέα δεν καταφέρνουν να επιβιώσουν. Ο Κώστας, μετανιωμένος από την προηγούμενη στάση του, βοηθά τον Νέστορα να δραπετεύσει. Επίσης, συνεργάζεται για τη σύλληψη του πατέρα του, ο οποίος εκτελείται με την κατηγορία της προδοσίας. Αφού αποχωρήσουν τα στρατεύματα Κατοχής και απελευθερωθεί η χώρα, ο Κώστας και η Μάρθα οδηγούνται στον γάμο.
Παραγωγή.
Η ταινία έκανε πρεμιέρα στις κινηματογραφικές αίθουσες στις 23 Μαρτίου 1970 κόβοντας 277.395 εισιτήρια και κατατάχθηκε στην 21η θέση ανάμεσα σε 99 ταινίες της ίδιας σεζόν. 

</doc>
<doc id="50851" url="https://el.wikipedia.org/wiki?curid=50851" title="Αγάπη για πάντα">
Αγάπη για πάντα

Το Αγάπη για πάντα είναι ελληνικό κοινωνικό δράμα του 1969 σε σενάριο των Νίκου Νικολαΐδη και Σταύρου Τσιώλη και σκηνοθεσία Βασίλη Γεωργιάδη από την κινηματογραφική εταιρία παραγωγής ταινιών Φίνος Φιλμ. 
Πλοκή.
Ένα κακομαθημένο πλουσιοκόριτσο (Ζωή Λάσκαρη) και ένας ταλαντούχος αλλά φτωχός πιανίστας (Γιάννης Φέρτης) ερωτεύονται αλλά οι γονείς της κοπέλας έχουν διαφορετική άποψη για έναν επικείμενο γάμο απορρίπτοντας τον και προωθώντας έναν πολύφερνο γαμπρό της «τάξης» τους. Η επιμονή των γονιών της όσο και μια παρεξήγηση με τον αγαπημένο της, την ωθούν αρχικά να δεχτεί να αρραβωνιαστεί με τις ευλογίες της οικογένειας της, έναν πλούσιο μεγαλοεπιχειρηματία. Ένα ατύχημα στο χέρι, αναγκάζει τον φτωχό πιανίστα να μείνει μακριά από το πιάνο του φέρνοντας όμως ξανά πίσω την αγαπημένη του για να του συμπαρασταθεί καθώς έχει χάσει την πίστη του ότι μια μέρα θα μπορέσει να γίνει διάσημος πιανίστας και να τον εγκαταλείπει αμέσως μετά την αποθεραπεία του. Ωστόσο ένα άλλο μεγάλο γεγονός θα τους ξαναφέρει πάλι μαζί.
Παραλειπόμενα.
Η ταινία περιέχει εσωτερικά γυρίσματα από το δισκοπωλείο του θρυλικού πολυκαταστήματος Μινιόν που βρισκόταν στη συμβολή των οδών Πατησίων και Δώρου. 

</doc>
<doc id="50853" url="https://el.wikipedia.org/wiki?curid=50853" title="Ο αστερισμός της Παρθένου">
Ο αστερισμός της Παρθένου

Ο αστερισμός της Παρθένου είναι σπονδυλωτή ελληνική δραματική ταινία του 1973, σε παραγωγή Φίνος Φιλμ και σε σκηνοθεσία Γιάννη Δαλιανίδη. Το σενάριο το έγραψε ο Γιώργος Τζαβέλλας. Πρωταγωνιστεί η Ζωή Λάσκαρη.
Πλοκή.
Η ιστορία μιας νεαρής ιερόδουλης (Ζωή Λάσκαρη) της λεωφόρου Συγγρού, η οποία διηγείται σε καθέναν από τρεις διαφορετικούς πελάτες της μια άλλη ιστορία για το πώς κατέληξε σε αυτό το επάγγελμα. Καθεμιά από τις ιστορίες αντιστοιχεί στην πραγματική ζωή άλλων συναδέλφων της.
Στην πρώτη ιστορία, η ηρωίδα ξεκίνησε ως εργάτρια που ζούσε φτωχικά με τον παππού της και σταδιακά άρχισε να μπαίνει στις ανώτερες τάξεις μέσω της γνωριμίας της με κάποιον επιχειρηματία. Μετανιωμένη για την άκαρπη προσπάθειά της να αναρριχηθεί κοινωνικά, επιστρέφει στον πρώην αγαπημένο της, τον οποίο όμως βρίσκει παντρεμένο οικογενειάρχη.
Ηρωίδα της δεύτερης ιστορίας είναι μια επαρχιώτισσα που, άθελά της, χάνει την παρθενιά της σε πολύ νεαρή ηλικία, γεγονός που θα οδηγήσει στην εγκατάληψή της από τον αγαπημένο της. Οι συγγενείς της κοπέλας προσπαθούν μάταια να καλύψουν το περιστατικό, αλλά τελικά η ηρωίδα αναγκάζεται να φύγει από το χωριό της ανεπιστρεπτί.
Η τρίτη ηρωίδα είναι νοικοκυρά, σύζυγος ενός μηχανικού που δουλεύει σε τεχνική εταιρεία. Όταν εκείνος προσβάλλεται από μια ασθένεια των ματιών και χρειάζεται επειγόντως χειρουργείο, εκείνη αρχίζει, μετά από προτροπή μιας γειτόνισσας, να δέχεται πελάτες για να συγκεντρώσει τα απαραίτητα χρήματα για την επέμβαση του συζύγου της.
Η Ζωή Λάσκαρη στον πιο δραματικό ρόλο της.

</doc>
<doc id="50855" url="https://el.wikipedia.org/wiki?curid=50855" title="Δάκρυα για την Ηλέκτρα">
Δάκρυα για την Ηλέκτρα

Το Δάκρυα για την Ηλέκτρα είναι ελληνική δραματική ταινία του 1966, της Φίνος Φιλμ σε σενάριο Νίκου Φώσκολου και σκηνοθεσία Γιάννη Δαλιανίδη.
Πλοκή.
Μια νεαρή και όμορφη κοπέλα, η Ηλέκτρα (Ζωή Λάσκαρη), τρακάρει με το αυτοκίνητό της την ημέρα του γάμου της μητέρας, της Λίνας (Μαίρη Χρονοπούλου), τραυματίζεται σοβαρά και χειρουργείται. Για την ακρίβεια, πέφτει με το αυτοκίνητό της πάνω στο «νυφικό» αυτοκίνητο που μεταφέρει την μητέρα της και τον πατριό της από την εκκλησία, όπου έχουν μόλις παντρευτεί.
Κατά την ανάρρωσή της θυμάται το παρελθόν, από τη στιγμή που ο επιχειρηματίας πατέρας της (Μάνος Κατράκης) προσέλαβε ως οδηγό τον Γιώργο (Αλέκος Αλεξανδράκης), έναν πρώην ραλίστα, αδίστακτο και αποτυχημένο άνθρωπο του καλού κόσμου, με εμφάνιση γόη. Αυτός, θέλοντας να βάλει στο χέρι την περιουσία τους, έμπλεξε στα δίχτυα του τη μητέρα της και την έκανε ερωμένη του, οδηγώντας τον πατέρα της στο θάνατο
Όταν αναρρώνει και βγαίνει από το νοσοκομείο, η Ηλέκτρα σκέφτεται μόνο την εκδίκηση. Απομακρύνεται από τον Χάρη (Λάκης Κομνηνός), τον αγαπημένο της, ξελογιάζει τον Γιώργο και οδηγεί τη μητέρα της στην απόπειρα αυτοκτονίας. Η Λίνα, όμως, όταν μαθαίνει ότι ο Γιώργος έχει χαλάσει τα φρένα του αυτοκινήτου της κόρης της, θυσιάζει τη ζωή της για να σώσει την Ηλέκτρα, που επιστρέφει στον Χάρη.

</doc>
<doc id="50856" url="https://el.wikipedia.org/wiki?curid=50856" title="Ιστορία μιας ζωής">
Ιστορία μιας ζωής

Το Ιστορία μιας ζωής είναι ελληνικό δράμα του 1965 της Φίνος Φιλμ σε σενάριο και σκηνοθεσία του Γιάννη Δαλιανίδη.
Πλοκή.
Η ιστορία μιας φτωχής, ορφανής κοπέλας που φεύγει από το χωριό, όπου ζούσε με τη γιαγιά της, για την Αθήνα μετά από μια δημόσια διαπόμπευση. Εκεί στην αρχή προσλαμβάνεται ως υπηρέτρια, μετά εργάζεται σε ένα κομμωτήριο και στο τέλος παντρεύεται έναν μεγαλοαστό, σύζυγο μιας πελάτισσας της, που πεθαίνει. Ζει τώρα μια πλούσια ζωή, αλλά ξαφνικά εμφανίζεται στη ζωή της ένας μεγάλος έρωτας στο πρόσωπο ενός νεαρού. Μην μπορώντας να αντισταθεί στην ουσιαστικά πρώτη της αγάπη αποφασίζει να χωρίσει τον ηλικιωμένο σύζυγο της και να ζήσει με τον νεαρό. Ο σύζυγος ομως μαθαίνει την απιστία της και την εκβιάζει να μείνει μαζί του για να σώσει από τα χρέη τον εραστή της. Εκείνη δέχεται και λίγο αργότερα αυτοκτονεί πέφτοντας με το αυτοκίνητο από έναν γκρεμό. Το σοκ για όλους είναι μεγάλο. 
Συμμετοχή σε Φεστιβάλ.
Η ταινία συμμετείχε στο Φεστιβάλ Κινηματογράφου Θεσσαλονίκης 1965, στην 6η Εβδομάδα Ελληνικού Κινηματογράφου (20-26 Σεπτεμβρίου 1965), και ήταν υποψήφια μαζί με άλλες 15 Ελληνικές ταινίες μεγάλου μήκους. 
Box Office.
Η ταινία προβλήθηκε τη σαιζόν 1965-1966 και έκοψε 307.940 εισιτήρια, ενώ έφτασε στη 15η θέση ανάμεσα σε 101 ταινίες. 

</doc>
<doc id="50857" url="https://el.wikipedia.org/wiki?curid=50857" title="Στεφανία (ταινία)">
Στεφανία (ταινία)

Το Στεφανία (εναλλακτικοί τίτλοι Η Στεφανία, Η Στεφανία στο αναμορφωτήριο και "Stefania") είναι μια ελληνική δραματική ταινία του 1966 της Φίνος Φιλμ σε σενάριο και σκηνοθεσία Γιάννη Δαλιανίδη.
Πλοκή.
Η Στεφανία (Ζωή Λάσκαρη), ένα όμορφο κορίτσι, ζει με τη μητέρα και τον πατριό της, με τον οποίο αποκτά την πρώτη ερωτική της εμπειρία. Από τότε, η Στεφανία παίρνει τον άσχημο δρόμο και εκμεταλλεύεται την ομορφιά της για να αποκτήσει μια πλούσια ζωή, όταν την πιάνει η αστυνομία και οδηγείται στο αναμορφωτήριο, όπου η ζωή είναι αφόρητη λόγω της αυταρχικής διευθύντριας και της δεσμοφύλακα. Η μόνη τρόφιμος με την οποία έχει φιλικές σχέσεις είναι μια νεαρή Εβραία, η Εσθήρ.
Από την πρώτη στιγμή, προσπαθεί να αποδράσει, μέχρι που έρχεται στο ορφανοτροφείο ο Γιώργος Δαπόντες, ένας γιατρός για τον οποίο η Στεφανία έτρεφε έρωτα από μαθήτρια, όταν είχε κουράρει τη μητέρα της. Δεν αποδρά, λοιπόν, αλλά αναλαμβάνει καθήκοντα βοηθού στο ιατρείου του Δαπόντε. Με σκοπό να του εξηγήσει πώς κατέληξε να μπει στο αναμορφωτήριο, του γράφει ένα γράμμα. Όταν εκείνος το διαβάζει, συγκλονίζεται από τα όσα έχουν συμβεί στην κοπέλα, τη συμπονά και της ζητά να γίνει γυναίκα του και να φύγουν από το αναμορφωτήριο. Στη συνέχεια, όμως, ο Αρμάγος, ο φύλακας του αναμορφωτηρίου της επιτίθεται με σκοπό να τη βιάσει. Η Στεφανία καταφέρνει να τον απωθήσει και φεύγει πηγαίνοντας να βρει τον Δαπόντε.
Στο τέλος που γυρίστηκε για την εναλλακτική εκδοχή της ταινίας, ο Αρμάγος σκοτώνει τη Στεφανία, πριν εκείνη προλάβει να ξεφύγει. 
Παραγωγή.
Η "Στεφανία" βασίζεται στο μυθιστόρημα "Η Στεφανία στο σναμορφωτήριο" της Νέλλης Θεοδώρου. 
Η ταινία πρωτοπροβλήθηκε στις 27 Σεπτεμβρίου 1966 στο Φεστιβάλ Κινηματογράφου Θεσσαλονίκης 1966, όπου συμμετείχε εκτός συναγωνισμού. Στις κινηματογραφικές αίθουσες πρωτοβγήκε στις 9 Ιανουαρίου 1967. Κόβοντας 438.186 εισιτήρια, κατατάχθηκε στην 7η θέση ανάμεσα σε 117 ταινίες της ίδιας σεζόν. Προβλήθηκε το 1968 στις ΗΠΑ και το 1969 στο Μεξικό. Κυκλοφόρησε και με τη μορφή ντιβιντί στις 15 Μαρτίου 2006. 
Κατά την πρώτη προβολή η ταινία είχε χαρακτηριστεί αυστηρώς ακατάλληλη, λόγω των ιδιαίτερα τολμηρών για την εποχή σκηνών. Στην ταινία αυτή γυρίστηκαν δύο φινάλε, ένα τραγικό, που προβλήθηκε κατά την πρώτη προβολή στην Αθήνα και ένα αίσιο, που έπαιξε στην επαρχία και το εξωτερικό.

</doc>
<doc id="50858" url="https://el.wikipedia.org/wiki?curid=50858" title="Γερμανική εισβολή στην Ελλάδα">
Γερμανική εισβολή στην Ελλάδα

Η γερμανική εισβολή στην Ελλάδα ήταν η πολεμική επιχείρηση της ναζιστικής Γερμανίας στον Β΄ Παγκόσμιο Πόλεμο κατά της Ελλάδας, που υπαγορεύτηκε, αφενός μεν από το Χαλύβδινο Σύμφωνο, μετά και την αποτυχία που σημείωσε η μεγάλη ιταλική εαρινή επίθεση, του έτερου μέλους του Άξονα, και αφετέρου δε από την παρουσία βρετανικών στρατευμάτων στην Ελλάδα, που θα μπορούσαν έτσι να απειλήσουν τα μετόπισθεν στην επικείμενη επίθεση της Γερμανίας στην ΕΣΣΔ, γνωστή ως «Επιχείρηση Μπαρμπαρόσα».
Η εισβολή αυτή εκτελέστηκε με δύο επιχειρήσεις, την Επιχείρηση Μαρίτα, που αφορούσε τις επιχειρήσεις στην ηπειρωτική Ελλάδα και την "Επιχείρηση Ερμής" που αφορούσε την αεραπόβαση και κατάληψη της Κρήτης γνωστότερη ως μάχη της Κρήτης. Η Γερμανική επίθεση στην Ελλάδα θεωρείται τμήμα των ευρύτερων πολεμικών επιχειρήσεων στη Μεσόγειο και ειδικότερα της Βαλκανικής Εκστρατείας, ενώ για την Ελλάδα συνέχεια και παραλληλία του Ελληνοϊταλικού πολέμου που είχε ξεκινήσει στις 28 Οκτωβρίου 1940 και προηγούμενο της βουλγαρικής εισβολής και της τριπλής κατοχής που ακολούθησε.
Η γερμανική εισβολή ξεκίνησε στις 6 Απριλίου του 1941, με την επίθεση γερμανικών στρατευμάτων στην Ελλάδα μέσω Βουλγαρίας και Γιουγκοσλαβίας. Δύο γερμανικά σώματα στρατού επιτέθηκαν στις ελληνικές θέσεις στην Ανατολική Μακεδονία και Θράκη. Παρά την ηρωική αντίσταση των αμυνομένων η μάχη διήρκεσε μόλις τέσσερις μέρες, καθώς η γερμανική επίθεση μέσω Γιουγκοσλαβίας υπερκέρασε τις θέσεις άμυνας και απειλούσε τα μετόπισθεν των ελληνικών στρατευμάτων. Στις 9 Απριλίου παραδόθηκαν τα ελληνικά στρατεύματα στην Ανατολική Μακεδονία και Θράκη με τους Γερμανούς να εκφράζουν ανοιχτά τον θαυμασμό τους για την ανδρεία και μαχητικότητα των Ελλήνων.
Στις 9 Απριλίου ξεκίνησε η γερμανική προέλαση προς νότια, με ταυτόχρονη κίνηση δυνάμεων από την Έδεσσα και από την περιοχή της Φλώρινας. Στην γραμμή άμυνας στην Δυτική Μακεδονία, οι συνδυασμένες δυνάμεις της Ελλάδας και της Βρετανικής Κοινοπολιτείας δεν μπόρεσαν να αντιμετωπίσουν αποτελεσματικά τις κατά πολύ καλύτερα εξοπλισμένες και αριθμητικά υπέρτερες σαφώς Γερμανικές δυνάμεις. Το ρήγμα στην άμυνα που δημιουργήθηκε στην περιοχή της Κλεισούρας υποχρέωσε σε σύμπτυξη τις ελληνοβρετανικές δυνάμεις, αλλά στις 16 Απριλίου οι Γερμανοί κατάφεραν να παρεμβληθούν μεταξύ των Ελληνικών και Κοινοπολιτειακών δυνάμεων. 
Η γρήγορη κίνηση των γερμανικών δυνάμεων στην ελληνική ενδοχώρα έθεσε σε κίνδυνο και τους Έλληνες που μάχονταν κατά των Ιταλών στην Αλβανία. Έτσι, ο αντιστράτηγος και μετέπειτα δωσίλογος Γεώργιος Τσολάκογλου, στις 20 Απριλίου συνθηκολόγησε αυτοβούλως πρώτα με τους Γερμανούς, παρά τις αντίθετες διαταγές της πολιτικής και στρατιωτικής ηγεσίας και αργότερα με τους ηττημένους Ιταλούς. Η Γερμανική εκστρατεία στην ηπειρωτική Ελλάδα τελείωσε με μία καθολική γερμανική νίκη με την κατάληψη της Καλαμάτας στην Πελοπόννησο, μέσα σε ακριβώς είκοσι τέσσερις μέρες. Τόσο Γερμανοί όσο και Σύμμαχοι αξιωματούχοι εξέφρασαν το θαυμασμό τους για την ισχυρή και ηρωική αντίσταση που προέβαλαν οι Έλληνες στρατιώτες.
Στις 20 Μαΐου 1941 ξεκινά η Μάχη της Κρήτης. Επίλεκτα γερμανικά στρατεύματα επιτέθηκαν με αεραποβατική ενέργεια στο νησί το οποίο υπερασπίζονταν δυνάμεις της Ελλάδας και της Βρετανικής Κοινοπολιτείας. Οι σκληρές μάχες που έγιναν τις επόμενες δώδεκα μέρες ανέδειξαν νικητές τους Γερμανούς. Όμως το τίμημα της νίκης τους ήταν σοβαρό και έτσι, οι αλεξιπτωτιστές, μέχρι το τέλος του πολέμου δεν θα επαναλάβουν παρόμοια επιχείρηση σε τέτοια κλίμακα.
Κάποιοι ιστορικοί θεωρούν την Γερμανική εκστρατεία στην Ελλάδα αποφασιστική για την έκβαση του Β΄ Παγκοσμίου Πολέμου, θεωρώντας ότι αποτέλεσε σοβαρή καθυστέρηση της εισβολής του Άξονα στη Σοβιετική Ένωση. Άλλοι θεωρούν ότι η εκστρατεία δεν είχε καμία επιρροή στην Επιχείρηση Μπαρμπαρόσα και χαρακτηρίζουν την Βρετανική βοήθεια στην Ελλάδα ως μάταιο εγχείρημα, μία «"πολιτική και συναισθηματική απόφαση"» ή ακόμα και ένα «"σαφές στρατηγικό σφάλμα"».
Προοίμιο.
Ελληνοϊταλικός Πόλεμος.
Με το ξέσπασμα του Β΄ Παγκοσμίου Πολέμου ο πρωθυπουργός της Ελλάδας Ιωάννης Μεταξάς επεδίωξε να διατηρήσει πολιτική ουδετερότητας. Όμως η Ελλάδα βρισκόταν υπό διαρκώς αυξανόμενη πίεση από την Ιταλία, η οποία κορυφώθηκε με τον τορπιλισμό του Ελληνικού καταδρομικού Έλλη από το Ιταλικό υποβρύχιο "Delfino", στην Τήνο στις 15 Αυγούστου 1940. Ο Μουσολίνι ήταν ενοχλημένος με τον ηγέτη των Ναζί Αδόλφο Χίτλερ, καθώς δεν τον είχε συμβουλευτεί, όπως πράγματι προέβλεπε το «Χαλύβδινο Σύμφωνο», για την είσοδο γερμανικών στρατευμάτων στη Ρουμανία. Ο Ιταλός δικτάτορας επεδίωκε να καθιερώσει την ανεξαρτησία του με μια στρατιωτική επιτυχία αντίστοιχη των Γερμανικών πετυχαίνοντας μία θριαμβευτική νίκη σε βάρος της Ελλάδας, χώρας την οποία θεωρούσε εύκολο αντίπαλο. Στις 15 Οκτωβρίου 1940 ο Μουσολίνι και οι σύμβουλοί του αποφάσισαν να επιτεθούν στην Ελλάδα. Τις πρώτες πρωινές ώρες της 28ης Οκτωβρίου ο Ιταλός πρέσβης στην Αθήνα Εμανουέλε Γκράτσι ("Emanuele Grazzi") παρουσίασε στον Μεταξά τελεσίγραφο τρίωρης διάρκειας με το οποίο απαιτούσε ελεύθερη διέλευση των ιταλικών στρατευμάτων προκειμένου να καταλάβουν μη καθορισμένα στρατηγικά σημεία εντός της Ελληνικής επικράτειας. Ο Μεταξάς απέρριψε το τελεσίγραφο, όμως προτού ακόμα εκπνεύσει ιταλικά στρατεύματα εισέβαλαν στην Ελλάδα από την Αλβανία. Η κύρια ιταλική επίθεση πραγματοποιήθηκε στην οροσειρά της Πίνδου, κοντά στην πόλη των Ιωαννίνων και αρχικά σημείωσε σημαντική πρόοδο. Οι Ιταλοί στη συνέχεια πέρασαν τον ποταμό Θύαμι (Καλαμάς), όμως η επίθεση τους αναχαιτίστηκε από τις ελληνικές δυνάμεις και εκδιώχθηκαν πίσω στην Αλβανία. Μέσα σε τρεις εβδομάδες η ελληνική επικράτεια ήταν ελεύθερη από εισβολείς, ενώ σε εξέλιξη βρισκόταν και η επιτυχημένη ελληνική αντεπίθεση. Αρκετές πόλεις της νότιας Αλβανίας κατελήφθησαν από τις Ελληνικές δυνάμεις και ούτε η αλλαγή στη διοίκηση των ιταλικών δυνάμεων ούτε η άφιξη σημαντικών ενισχύσεων κατόρθωσαν να αντιστρέψουν την κατάσταση.
Μετά από εβδομάδες άκαρπων χειμερινών συγκρούσεων, οι Ιταλοί εξαπέλυσαν μία ευρείας κλίμακας αντεπίθεση κατά μήκος ολόκληρου του μετώπου στις 9 Μαρτίου 1941 η οποία, παρά την ανωτερότητα των Ιταλικών ενόπλων δυνάμεων, απέτυχε. Έπειτα από μία εβδομάδα συγκρούσεων και απώλειες 12.000 ανδρών, ο Μουσολίνι ανακάλεσε την αντεπίθεση και εγκατέλειψε την Αλβανία δώδεκα μέρες αργότερα. Σύγχρονοι αναλυτές θεωρούν ότι η ιταλική εκστρατεία απέτυχε επειδή ο Μουσολίνι και οι στρατηγοί του διέθεσαν αρχικά πενιχρές δυνάμεις στην εκστρατεία [μία εκστρατευτική δύναμη 55.000 ανδρών (Οκτώβριος 1940) που έφτασε τους 585.000 (Μάιος 1941)], απέτυχαν να αναγνωρίσουν το μέτωπο το φθινόπωρο και εξαπέλυσαν μία επίθεση χωρίς το πλεονέκτημα του αιφνιδιασμού και χωρίς τη βοήθεια των Βουλγάρων. Ακόμα και βασικές προφυλάξεις από Ιταλικής πλευράς δεν είχαν ληφθεί, όπως η διάθεση χειμερινού ιματισμού στους στρατιώτες, ενώ δεν είχαν ληφθεί υπόψη οι συστάσεις της Ιταλικής Επιτροπής Πολεμικής Παραγωγής, η οποία προειδοποιούσε ότι η Ιταλία δεν θα ήταν σε θέση να εμπλακεί σε ένα πλήρη χρόνο πολεμικών επιχειρήσεων τουλάχιστον μέχρι το 1949.
Κατά τη διάρκεια των εξάμηνων μαχών εναντίον της Ιταλίας οι επιτυχίες του Ελληνικού στρατού οφείλονταν στην εξάλειψη εχθρικών θυλάκων. Παρόλα αυτά η Ελλάδα δεν διέθετε ικανή αμυντική βιομηχανία και η προμήθεια τόσο του εξοπλισμού όσο και των πυρομαχικών εξαρτιόταν από τα αποθέματα που αιχμαλώτιζαν οι Βρετανικές δυνάμεις από τους Ιταλούς στη Βόρεια Αφρική. Προκειμένου να τροφοδοτηθεί η μάχη της Αλβανίας η Ελληνική διοίκηση αναγκάστηκε να αποσύρει δυνάμεις από την Ανατολική Μακεδονία και τη Δυτική Θράκη. Η αναμονή μίας γερμανικής επίθεσης επίσπευσε την ανάγκη να αντιστραφεί αυτή η τακτική, καθώς οι διαθέσιμες δυνάμεις ήταν ανεπαρκείς να προβάλουν αντίσταση σε δύο μέτωπα. Η ελληνική διοίκηση αποφάσισε να διατηρήσει την επιτυχία της στην Αλβανία, ανεξάρτητα από το πώς θα εξελισσόταν η κατάσταση από μία γερμανική επίθεση από τα βουλγαρικά σύνορα.
Η απόφαση του Χίτλερ να επιτεθεί στην Ελλάδα.
Είναι γεγονός πως μέχρι το καλοκαίρι του 1940 τα Βαλκάνια δεν συμπεριλαμβάνονταν στους στρατιωτικούς σχεδιασμούς του Χίτλερ με δεδομένο ότι ήδη αποτελούσαν για την Γερμανία μια πλούσια πηγή πρώτων υλών που δεν συνηγορούσε κανένας λόγος διαφοροποίησης της υφιστάμενης κατάστασης.
Ο Χίτλερ παρενέβη στις 4 Νοεμβρίου του 1940, μετά από πληροφορίες που είχε για αποβίβαση βρετανικών δυνάμεων στην Ελλάδα. Ο Φύρερ διέταξε το επιτελείο του να προετοιμαστεί για μία εισβολή στη Βόρεια Ελλάδα μέσω της Ρουμανίας και της Βουλγαρίας. Τα σχέδιά του για την εκστρατεία κατάληψης της Βόρειας Ελλάδας εντάχθηκαν σε ένα ευρύτερο σχέδιο που είχε σκοπό την αποστέρηση των Βρετανών από τις Μεσογειακές τους βάσεις ώστε να εξαλειφθεί η απειλή για τις ρουμανικές πετρελαιοπηγές αλλά και να δώσει έμμεση βοήθεια στους Ιταλούς, με την δημιουργία ενός αντιπερισπασμού στις ελληνικές δυνάμεις που μάχονταν στην Ήπειρο. Εκτός από αυτά μια βρετανική βάση στην Ελλάδα θα αποτελούσε διαρκή απειλή για το δεξιό άκρο της επικείμενης επιχείρησης στην Σοβιετική Ένωση, ενώ ξυπνούσαν μνήμες φθοράς και ήττας που οι γερμανικές δυνάμεις είχαν υποστεί στην συγκεκριμένη περιοχή στον Α΄ Παγκόσμιο Πόλεμο. Στις 12 Νοεμβρίου η Γερμανική Ανώτατη Στρατιωτική Διοίκηση εξέδωσε την Οδηγία Νο. 18, στην οποία προγραμματίστηκαν ταυτόχρονες επιχειρήσεις εναντίον του Γιβραλτάρ και της Ελλάδας τον Ιανουάριο του 1941. Λίγες μέρες αργότερα ο Χίτλερ συνάντησε τον βασιλιά της Βουλγαρίας και προσπάθησε να τον πείσει να συμμετάσχουν βουλγαρικές δυνάμεις στην επίθεση κατά της Ελλάδας. Αν και ο Χίτλερ απέτυχε στον σκοπό του, τελικά κατάφερε να επιτραπεί η ελεύθερη διέλευση των γερμανικών στρατευμάτων από την Βουλγαρία. Έτσι διέταξε, την 19η Νοεμβρίου, την Ανωτάτη Διοίκηση Στρατού να ετοιμάσει σχέδιο για ευρείας εκτάσεως επιχείρηση κατά της Ελλάδας μόνο με γερμανικές δυνάμεις. Η επιχείρηση αυτή έλαβε την κωδική ονομασία "Μαρίτα".
Στις 5 Δεκεμβρίου, σε σύσκεψη που συγκάλεσε ο Χίτλερ με την ανώτατη στρατιωτική ηγεσία, συζητήθηκαν οι επιχειρήσεις "Μαρίτα" και "Μπαρμπαρόσα". Ο Ανώτατος Διοικητής του Στρατού, φον Μπράουχιτς, εξέθεσε τα σχέδια της επιχείρησης "Μαρίτα" και υπολόγισε ότι η έναρξη της δεν θα ήταν πριν τις αρχές Μαρτίου, ενώ η διάρκειά της θα ήταν τρεις ως τέσσερις εβδομάδες. Αμέσως μετά μίλησε ο Χίτλερ και υποστήριξε ότι η επιχείρηση δεν μπορούσε να ξεκινήσει πριν από τις αρχές Μαρτίου και θα διαρκούσε ίσως μέχρι τέλος Απριλίου. Επομένως η γερμανική διοίκηση υπολόγιζε την διάρκεια της επιχείρησης "Μαρίτα" το λιγότερο τέσσερις και το περισσότερο οκτώ εβδομάδες.
Όμως, τον Δεκέμβριο του 1940, τα γερμανικά σχέδια για τη Μεσόγειο ανατράπηκαν από την απόφαση του Ισπανού στρατηγού Φρανσίσκο Φράνκο να απορρίψει τα σχέδια για την επίθεση στο Γιβραλτάρ. Ως επακόλουθο, η γερμανική επίθεση στην Νότια Ευρώπη περιορίστηκε στην εκστρατεία εναντίον της Ελλάδας. Η Ανώτατη Στρατιωτική Διοίκηση εξέδωσε την Οδηγία Νο. 20 στις 13 Δεκεμβρίου 1940. Το έγγραφο περιέγραφε την Ελληνική εκστρατεία με την κωδική ονομασία «"Επιχείρηση Μαρίτα"» και αφορούσε σχέδια για την γερμανική κατοχή των βόρειων ακτών του Αιγαίου μέχρι τον Μάρτιο του 1941. Παράλληλα, περιείχε σχέδια για την κατάληψη ολόκληρης της ηπειρωτικής Ελλάδας, εφόσον αυτό κρίνονταν αναγκαίο. Η 12η Στρατιά έπρεπε να αναλάβει την διεξαγωγή της επιχείρησης. Η Στρατιά αυτή αποτελούνταν από πέντε Γενικές Διοικήσεις και 18 Μεραρχίες.
Στις 25 Μαρτίου η Γιουγκοσλαβία προσχώρησε στο Τριμερές Σύμφωνο του Άξονα, εξασφαλίζοντας την κυριαρχία και εδαφική ακεραιότητά της, αλλά και αποτρέποντας την διέλευση των γερμανικών στρατευμάτων από το έδαφός της. Επιπλέον οι Γερμανοί υποσχέθηκαν την παραχώρηση της Θεσσαλονίκης στη Γιουγκοσλαβία, στο πλαίσιο της Νέας Τάξης στα Βαλκάνια. Κατά τη διάρκεια μίας έκτακτης σύσκεψης του επιτελείου του Χίτλερ μετά το αναπάντεχο πραξικόπημα ενάντια στην κυβέρνηση της Γιουγκοσλαβίας στις 27 Μαρτίου 1941, εκδόθηκαν διαταγές για μελλοντική επίθεση στην Γιουγκοσλαβία, μαζί με αλλαγές στα σχέδια της επίθεσης εναντίον της Ελλάδας. Τόσο η Ελλάδα όσο και η Γιουγκοσλαβία επρόκειτο να δεχθούν επίθεση στις 6 Απριλίου. Ο αποφασιστικός παράγοντας για την επίθεση στην Ελλάδα ήταν το πραξικόπημα στην Γιουγκοσλαβία στις 27 Μαρτίου, όταν ο στρατηγός Σίμοβιτς ανέτρεψε την κυβέρνηση που πιο πριν είχε υπογράψει συμφωνία με τις δυνάμεις του Άξονα. Σύμφωνα με τον Λίντελ Χαρτ η εκστρατεία κατά της Ελλάδας δεν υπήρξε η αιτία της αναβολής της εκστρατείας στην Ρωσία όπως συνήθως τονίζεται. Ο Χίτλερ είχε αποφασίσει τελικά την κατάληψη μόνο της Βόρειας Μακεδονίας για να ανακόψει τυχόν διείσδυση των Βρετανών προς της πετρελαιοπηγές της Ρουμανίας. Παράλληλα με τις στρατιωτικές προετοιμασίες, ξεκίνησαν κάποιες γερμανικές μεσολαβητικές προτάσεις για την λήξη του ελληνοϊταλικού πολέμου. Αυτές οι επαφές γίνονταν ανεπίσημα, κυρίως μέσω διαφόρων μεσολαβητών, διπλωματών τρίτων δυνάμεων και μυστικών υπηρεσιών και όχι μέσω των διπλωματών Ελλάδας και Γερμανίας. Οι επαφές που έγιναν με γερμανική πρωτοβουλία είχαν ως στόχο την συγκράτηση της προέλασης του Ελληνικού Στρατού στην Ήπειρο και το κέρδος πολύτιμου χρόνου για την προπαρασκευή της επιχείρησης "Μαρίτα".
Η Βρετανική βοήθεια στην Ελλάδα.
Η Βρετανία δεσμευόταν να βοηθήσει την Ελλάδα από τη διακήρυξη του 1939, η οποία ανέφερε ότι σε περίπτωση απειλής της Ελληνικής ή Ρουμανικής ανεξαρτησίας, «"…η Βρετανική κυβέρνηση δεσμεύεται να παράσχει άμεσα στην Ελληνική ή Ρουμανική κυβέρνηση […] κάθε δυνατή βοήθεια"». Η διακήρυξη αυτή δεν ήταν δεσμευμένη από καμιά συμμαχία μεταξύ των δύο χωρών για την εγγύηση της ελληνικής εδαφικής ακεραιότητας, παρά ήταν περισσότερο μια ηθική υποχρέωση για ενίσχυση της Ελλάδας σε περίπτωση επίθεσης από τρίτη δύναμη. Η πρώτη βρετανική προσπάθεια ήταν η ανάπτυξη μοιρών της RAF, υπό τη διοίκηση του Τζων ντ' Άλμπιακ ("John d' Albiac"), οι οποίες εστάλησαν τον Νοέμβριο του 1940.
Στις 17 Νοεμβρίου 1940 ο Μεταξάς πρότεινε στην Βρετανική κυβέρνηση την ανάληψη κοινής επιθετικής δράσης στα Βαλκάνια έχοντας τα ελληνικά προπύργια της Νότιας Αλβανίας ως βάση των επιχειρήσεων ώστε να λήξει νικηφόρα ο Ελληνοϊταλικός πόλεμος και να αποτραπεί η γερμανική επέμβαση. Αυτό όμως απαιτούσε την παρουσία στην Ελλάδα ισχυρής βρετανικής στρατιωτικής δύναμης. Η Βρετανία ήταν επιφυλακτική απέναντι στην πρόταση του Μεταξά, καθώς η ανάπτυξη των απαιτούμενων στρατιωτικών δυνάμεων για την υποστήριξη του Ελληνικού σχεδίου θα έθετε σε κίνδυνο τις στρατιωτικές επιχειρήσεις της Κοινοπολιτείας στη Μέση Ανατολή. Ο Μεταξάς σταθερά απέρριπτε τις βρετανικές προτάσεις για αποστολή ανεπαρκών δυνάμεων από τον φόβο ότι αυτές, χωρίς να προσσφέρουν σοβαρή ενίσχυση, απλώς θα προκαλούσαν τους Γερμανούς. Εκείνη την εποχή οι Βρετανοί ήταν ευχαριστημένοι με την κατάσταση που επικρατούσε στην Ελλάδα. Ο Ελληνοϊταλικός πόλεμος δέσμευε ένα μεγάλο μέρος των ιταλικών δυνάμεων που ήταν χρήσιμες στο μέτωπο της Βόρειας Αφρικής, ενώ η πιθανή εμπλοκή των Γερμανών στα Βαλκάνια θα κατακερμάτιζε τα γερμανικά στρατεύματα και θα ελάττωνε τον κίνδυνο απόβασης τους στην Αγγλία.
Κατά τη διάρκεια συσκέψεων των βρετανικών και ελληνικών στρατιωτικών και πολιτικών αρχηγών στην Αθήνα, από τις 13 ως 16 Ιανουαρίου 1941, ο στρατηγός Αλέξανδρος Παπάγος, επικεφαλής του Ελληνικού Στρατού, ζήτησε από τους Βρετανούς εννέα πλήρως εξοπλισμένες μεραρχίες και την αντίστοιχη αεροπορική υποστήριξη. Οι Βρετανοί απάντησαν ότι λόγω των υποχρεώσεών τους στο μέτωπο της Βορείου Αφρικής μπορούσαν να διαθέσουν άμεσα μία μικρή, συμβολική, δύναμη μικρότερη της μεραρχίας. Ο Βρετανός Αρχιστράτηγος Μέσης Ανατολής, Στρατηγός Άρτσιμπαλντ Ουέιβελ, ανέφερε στον Παπάγο ότι είχε εντολή από το Λονδίνο να προσπαθήσει να πείσει τους Έλληνες να δεχθούν την βοήθεια που τους δίνονταν. Η προσφορά αυτή απορρίφθηκε από τους Έλληνες οι οποίοι φοβήθηκαν πως η άφιξη μίας τέτοιας μικρής στρατιωτικής δύναμης θα επίσπευδε τη γερμανική επίθεση χωρίς να παράσχει σημαντική βοήθεια. Ο Ουέιβελ ένιωθε ανακουφισμένος που απορρίφθηκε η βοήθεια γιατί σε διαφορετική περίπτωση θα ήταν υποχρεωμένος να σταματήσει την προέλασή του στο Τομπρούκ. Βρετανική βοήθεια θα ζητούνταν αν και εφόσον τα γερμανικά στρατεύματα διέσχιζαν τον Δούναβη από τη Ρουμανία προς τη Βουλγαρία.
Ο Τσώρτσιλ επέμεινε στη φιλοδοξία του για τη δημιουργία Βαλκανικού Μετώπου με τη συμμετοχή της Γιουγκοσλαβίας, της Ελλάδας και της Τουρκίας και διέταξε τον Άντονι Ήντεν ("Anthony Eden") και τον Σερ Τζων Ντιλ ("Sir John Dill") να αρχίσουν εκ νέου οι διαπραγματεύσεις με την Ελληνική κυβέρνηση. Στις 22 Φεβρουαρίου 1941 πραγματοποιήθηκε συνάντηση στην Αθήνα μεταξύ του Ήντεν και της ελληνικής ηγεσίας, παρόντων του Βασιλιά Γεωργίου, του πρωθυπουργού Αλέξανδρου Κορυζή, που διαδέχθηκε τον Μεταξά ο οποίος είχε πεθάνει στις 29 Ιανουαρίου. Στη τοποθέτησή του ο Κορυζής ρώτησε τον αριθμό και την σύνθεση των στρατευμάτων που θα μπορούσαν να στείλουν οι Βρετανοί για να ενισχύσουν τους Έλληνες εναντίον της γερμανικής εισβολής και επισήμανε ότι ακόμη και μόνη της η Ελλάδα θα πολεμούσε για την Μακεδονία. Στη συνέχεια μίλησε ο Ήντεν και υποστήριξε ότι το σύνολο των στρατιωτών που προορίζονταν για την Ελλάδα έφτανε τους 100.000 άνδρες. Αποτέλεσμα της συνάντησης ήταν η απόφαση για την αποστολή της εκστρατευτικής δύναμης της Βρετανικής Κοινοπολιτείας.
Στις 3 Απριλίου, στη διάρκεια μίας συνάντησης μεταξύ των Βρετανών, των Γιουγκοσλάβων και των Ελλήνων, οι Γιουγκοσλάβοι υποσχέθηκαν να αποκλείσουν την κοιλάδα του Στρυμόνα σε περίπτωση γερμανικής επίθεσης στο έδαφός τους. Στη διάρκεια της συνάντησης ο Παπάγος επεσήμανε τη σημασία μίας κοινής Ελληνο-γιουγκοσλαβικής επίθεσης εναντίον των Ιταλών όταν οι Γερμανοί θα επιτίθονταν στις δύο χώρες. Μέχρι τις 24 Απριλίου περισσότεροι από 62.000 στρατιώτες από την Κοινοπολιτεία (Βρετανοί, Αυστραλοί, Νεοζηλανδοί, Παλαιστίνιοι και Κύπριοι) στάλθηκαν στην Ελλάδα, σχηματίζοντας το Βρετανικό Εκστρατευτικό Σώμα (ΒΕΣ) ή «"Δύναμη W"», από τον διοικητή τους Αντιστράτηγο Σερ Χένρι Μέτλαντ Ουίλσον.("Sir Henry Maitland Wilson"). Από αυτούς τους στρατιώτες, όμως, μόνο οι μισοί ήταν σε μάχιμες μονάδες.
Στρατιωτικές προετοιμασίες.
Τοπογραφία.
Προκειμένου να εισέλθει στη Βόρεια Ελλάδα ο Γερμανικός Στρατός ήταν υποχρεωμένος να διασχίσει την οροσειρά της Ροδόπης, η οποία διαθέτει λίγες κοιλάδες και περάσματα ικανά να επιτρέψουν την κίνηση μεγάλων στρατιωτικών μονάδων. Δύο περάσματα εντοπίστηκαν δυτικά του Κιουστεντίλ ("Kyustendil") και ένα κατά μήκος των συνόρων Γιουγκοσλαβίας – Βουλγαρίας, μέσω της κοιλάδας του Στρυμόνα προς τα νότια. Ελληνικές συνοριακές οχυρώσεις προσαρμοσμένες στο ανάγλυφο και ισχυρά αμυντικά συστήματα κάλυπταν τους λίγους διαθέσιμους δρόμους. Οι ποταμοί Στρυμόνας και Νέστος διέσχιζαν την οροσειρά κατά μήκος των Ελληνοβουλγαρικών συνόρων και αμφότερες οι κοιλάδες προστατεύονταν από ισχυρά οχυρά, τμήματα της ευρύτερης Γραμμής Μεταξά. Αυτό το σύστημα από τσιμεντένια πολυβολεία και οχυρώσεις κατασκευάστηκε κατά μήκος των βουλγαρικών συνόρων στα τέλη της δεκαετίας του 1930 και βασιζόταν σε παρόμοιες αρχές με αυτές που εφαρμόστηκαν στη Γραμμή Μαζινό. Η ισχύς της γραμμής ήταν η δύσκολη πρόσβαση που προσέφερε το ανάγλυφο του εδάφους προς τις οχυρωματικές θέσεις.
Στρατηγικοί παράγοντες.
Το ορεινό έδαφος της Ελλάδας βοηθούσε στη χάραξη μίας αμυντικής στρατηγικής και οι μεγάλοι ορεινοί όγκοι της Ροδόπης, της Ηπείρου, της Πίνδου και του Ολύμπου προσέφεραν πολλές πιθανότητες να σταματήσουν έναν εισβολέα. Όμως απαιτούνταν επαρκής αεροπορική κάλυψη ώστε να αποτρέψει τις αμυνόμενες επίγειες δυνάμεις από το να παγιδευτούν στα πολλά στενώματα. Αν και μία επιτιθέμενη δύναμη από την Αλβανία μπορούσε εύκολα να αναχαιτιστεί από σχετικά μικρό αριθμό στρατευμάτων τοποθετημένων ψηλά στην οροσειρά της Πίνδου, το νοτιοανατολικό τμήμα της χώρας ήταν δύσκολο να προστατευθεί από μία επίθεση από τον Βορρά.
Οι βρετανικές ενισχύσεις μαζί με τις ελληνικές δυνάμεις ήταν ανεπαρκείς για την άμυνα της Ανατολικής Μακεδονίας και της Δυτικής Θράκης. Στην πρώτη τοποθεσία το ασθενές σημείο ήταν το τμήμα του Μπέλες όπου η οχύρωση δεν είχε ολοκληρωθεί. Μια εχθρική ενέργεια από την κοιλάδα Στρούμνιτσα προς την Θεσσαλονίκη, δηλαδή στο τμήμα Μπέλες, θα μπορούσε να υπερκεράση ολόκληρη την οχυρωμένη τοποθεσία και να αποκόψη από την υπόλοιπη Ελλάδα όλες τις δυνάμεις που μάχονταν στην Α. Μακεδονία και την Δ. Θράκη. Επομένως η εκκένωση της Γραμμής Μεταξά και η μεταφορά της άμυνας στην τοποθεσία Καϊμακτσαλάν-Βέρμιο-Αλιάκμονας (τοποθεσία Βερμίου) ήταν από στρατιωτική άποψη η πλέον ενδεδειγμένη. Όμως η εγκατάλειψη μεγάλου μέρους της Μακεδονίας- συμπεριλαμβανόμενης και της Θεσσαλονίκης- εκτός του ότι θα είχε σοβαρό ηθικό και ψυχολογικό αντίκτυπο στον ελληνικό πληθυσμό της περιοχής, συνδέονταν άμεσα με την στάση της Γιουγκοσλαβίας.
Στις 22 Φεβρουάριου ο Παπάγος δέχτηκε την εκκένωση των ελληνικών στρατευμάτων από την περιοχή ανατολικά του Αξιού ποταμού και την μεταφορά τους στην τοποθεσία Βερμίου, στην οποία θα τάσσονταν και οι βρετανικές δυνάμεις, εφόσον όμως χανόταν κάθε ελπίδα συμμαχίας με την Γιουγκοσλαβία για την αντιμετώπιση της γερμανικής επίθεσης. Τα γερμανικά στρατεύματα συγκεντρώνονταν στη Ρουμανία και στις 2 Μαρτίου άρχισαν να κινούνται εντός της Βουλγαρίας. Καθώς η στάση της Γιουγκοσλαβίας δεν είχε αποσαφηνιστεί και οι Γερμανοί βρίσκονταν στην Βουλγαρία, ο Έλληνας Αρχιστράτηγος έκρινε ότι η εκκένωση ανατολικά του Αξιού ήταν άκαιρη και ασύμφορη.
Οι Βρετανοί ηγέτες περιέγραψαν την συμπεριφορά του Παπάγου ως «"αφιλόξενη και ηττοπαθή"» και για να τον παρακάμψουν έπρεπε να ζητήσουν την βοήθεια του βασιλιά Γεωργίου Β΄, ο οποίος ήταν «"ήρεμος αποφασιστικός και ήσυχος"». Ο Ντίλ υποστήριζε ότι το σχέδιο του Παπάγου παρέβλεπε το γεγονός ότι τα ελληνικά στρατεύματα και το πυροβολικό ήταν ικανά να προσφέρουν μικρή μόνο αντίσταση. Οι Βρετανοί θεωρούσαν ότι η ελληνική αντιπαλότητα με τη Βουλγαρία, γεγονός που οδήγησε στη δημιουργία της Γραμμής Μεταξά, καθώς και οι παραδοσιακά καλές σχέσεις με τους Γιουγκοσλάβους, άφηναν τα βορειοδυτικά σύνορα αφύλακτα σε μεγάλο βαθμό. Ο Γεώργιος Β΄ και ο πρωθυπουργός Κορυζής φοβούμενοι μία αρνητική αντίδραση των Βρετανών στην περίπτωση ασυμφωνίας, πίεσαν τον Παπάγο να βρεθεί μία λύση. Ο Παπάγος συμφώνησε αναγκαστικά να διχοτομηθούν οι διαθέσιμες δυνάμεις του με τρεις μεραρχίες και μία ταξιαρχία στην Γραμμή Μεταξά και τρεις μεραρχίες στην τοποθεσία Βερμίου.
Στις 4 Μαρτίου ο Ντιλ και ο Παπάγος συμφώνησαν στο σχέδιο άμυνας και στις 7 Μαρτίου το σχέδιο επικυρώθηκε από τη Βρετανική κυβέρνηση. Την διοίκηση θα αναλάμβανε ο Παπάγος και οι Ελληνικές και Βρετανικές διοικήσεις θα αναλάμβαναν παρενοχλητικές ενέργειες στο βορειοανατολικό τμήμα της χώρας. Έτσι οι Βρετανοί μετακίνησαν τα στρατεύματά τους και κατέλαβαν μία θέση περίπου σαράντα χιλιόμετρα δυτικά του Αξιού, κατά μήκος της τοποθεσίας Βερμίου. Ο κύριος σκοπός κατάληψης αυτής της θέσης ήταν να αποτρέψουν την πρόσβαση στους Γερμανούς προς την Κεντρική Ελλάδα. Όμως η πιθανή διέλευση γερμανικών στρατευμάτων από το έδαφος της Γιουγκοσλαβίας έκανε την παραπάνω τοποθεσία ακατάλληλη για άμυνα καθώς μια γερμανική ενέργεια στον άξονα Μοναστήρι- Φλώρινα θα απειλούσε όχι μόνο τα νώτα της τοποθεσίας Βερμίου αλλά και τα νώτα των Ελλήνων στρατιωτών που μάχονταν στην Αλβανία.
Η γερμανική στρατηγική βασιζόταν στην τακτική του αστραπιαίου πολέμου ("blitzkrieg"), η οποία είχε αποδειχθεί επιτυχημένη κατά τη διάρκεια των εισβολών στη δυτική Ευρώπη και επιβεβαίωσε την αποτελεσματικότητά της κατά την εισβολή στη Γιουγκοσλαβία. Η γερμανική διοίκηση σχεδίαζε να συνδυάσει την επίθεση των πεζοπόρων στρατευμάτων και των τεθωρακισμένων με υποστήριξη από αέρος και να πραγματοποιήσει μία γρήγορη προέλαση στο εσωτερικό. Μετά την κατάληψη της Θεσσαλονίκης η Αθήνα και το λιμάνι του Πειραιά θα αποτελούσαν τους επόμενους κύριους στόχους. Με την πτώση του Πειραιά και του ισθμού της Κορίνθου σε γερμανικά χέρια, η υποχώρηση και εκκένωση των βρετανικών και ελληνικών δυνάμεων θα θέτονταν σε κίνδυνο.
Αμυντικές και επιθετικές δυνάμεις.
Η Πέμπτη Γιουγκοσλαβική Στρατιά έφερε την ευθύνη άμυνας του νοτιοανατολικού συνόρου μεταξύ της Κρίβα Παλάνκα ("Kriva Palanka") και της Ελληνικής μεθορίου, στην κοιλάδα του Αξιού έως το Κιλκίς. Κατά το χρόνο της γερμανικής επίθεσης τα γιουγκοσλαβικά στρατεύματα δεν ήταν πλήρως κινητοποιημένα και υστερούσαν σε σύγχρονο οπλισμό προκειμένου να είναι αποτελεσματικά. Μετά την είσοδο των γερμανικών δυνάμεων στη Βουλγαρία η πλειοψηφία των ελληνικών στρατευμάτων αποσύρθηκε από την Δυτική Θράκη.
Οι ελληνικές και βρετανικές δυνάμεις που θα αντιμετώπιζαν την γερμανική επίθεση ήταν οι εξής:
Οι Ελληνικές μονάδες στην Ανατολική Μακεδονία και στη Δυτική Θράκη αριθμούσαν 65.110 άνδρες, εκ των οποίων μόνο οι μισοί ήταν σε μάχιμες μονάδες. Επιπλέον ο διαθέσιμος οπλισμός ήταν ανεπαρκής και απαρχαιωμένος. Τα αντιαεροπορικά και αντιαρματικά πυροβόλα, όπως και τα διαθέσιμα βλήματα, ήταν λιγότερα από τα προβλεπόμενα, καθώς είχαν σταλθεί στο Αλβανικό μέτωπο. Επίσης τα πυρομαχικά για τα ελαφρά όπλα ήταν στο ένα τρίτο από τα προβλεπόμενα. Οι αξιωματικοί ήταν κατά το μεγαλύτερο ποσοστό έφεδροι, ενώ υπήρχε έλλειψη σε επιτελικούς αξιωματικούς. Η δύναμη του κάθε τάγματος δεν ξεπερνούσε τους 500 άνδρες και πολλοί λόχοι διοικούνταν από ανθυπολοχαγούς που μόλις είχαν αποφοιτήσει από τις Σχολές τους ή ήταν έφεδροι. Τα μεταφορικά μέσα είχαν περιορισθεί στο ελάχιστο ενώ τα υλικά διαβιβάσεων ήταν ανεπαρκέστατα. Εξαίρεση ήταν η επαρκής επάνδρωση των οχυρών της Γραμμής Μεταξά σε έμψυχο δυναμικό, όπως και το εσωτερικό και εξωτερικό δίκτυο διαβιβάσεων αυτών των οχυρών. Σε πολύ χαμηλό επίπεδο μαχητικής ικανότητας ήταν και οι ελληνικές δυνάμεις στο Βέρμιο που δεν πρέπει να ξεπερνούσαν τους 15.000 μαχητές. Όμως, παρά αυτές τις αδυναμίες το ηθικό των ανδρών, και ιδιαίτερα αυτών που ήταν στα οχυρά και στις μονάδες προκαλύψεως, ήταν σε υψηλό επίπεδο. Οι υπόλοιπες ελληνικές δυνάμεις που αποτελούνταν από δεκατέσσερις μεραρχίες πεζικού, την Μεραρχία Ιππικού και την 21η Ταξιαρχία βρισκόταν στην Αλβανία.&lt;ref name="ΓΕΣ/ΔΙΣ 1959, 95-7"&gt;ΓΕΣ/ΔΙΣ (1959), 95-7&lt;/ref&gt;
Στις 28 Μαρτίου οι ελληνικές δυνάμεις στην Κεντρική Μακεδονία, οι XII και 20ή Μεραρχίες Πεζικού, τοποθετήθηκαν υπό τη διοίκηση του Στρατηγού Ουίλσον, ο οποίος κατέστησε το αρχηγείο του βορειοδυτικά της Λάρισας. Η νεοζηλανδική μεραρχία έλαβε θέση βόρεια του όρους Όλυμπος ενώ η αυστραλιανή μεραρχία απέκλεισε την κοιλάδα του Αλιάκμονα μέχρι την οροσειρά του Βέρμιου. Η Βρετανική Βασιλική Αεροπορία συνέχισε να επιχειρεί από αεροδρόμια στην κεντρική και νότια Ελλάδα, όμως λίγα αεροσκάφη μπορούσαν να αποσταλούν στο θέατρο των επιχειρήσεων. Οι βρετανικές δυνάμεις βρίσκονταν σχεδόν σε πλήρη κινητοποίηση όμως ο εξοπλισμός τους ήταν περισσότερο κατάλληλος για πολεμικές επιχειρήσεις στην έρημο παρά στους απότομους ορεινούς δρόμους της Ελλάδας. Υπήρχε έλλειψη σε άρματα μάχης και αντιαεροπορικά όπλα και η γραμμές επικοινωνίας κατά μήκος της Μεσογείου ήταν ευάλωτες, καθώς κάθε νηοπομπή έπρεπε να πλεύσει κοντά από νησιά που τελούσαν υπό εχθρική κατοχή, παρά το γεγονός ότι το Βρετανικό Ναυτικό κυριαρχούσε στο Αιγαίο, Τα εφοδιαστικά αυτά προβλήματα επιτείνονταν από την περιορισμένη διαθεσιμότητα πλοίων και την περιορισμένη χωρητικότητα των ελληνικών λιμανιών. 
Η Γερμανική 12η Στρατιά, υπό τη διοίκηση του Στρατάρχη Βίλχελμ Λιστ ("Wilhelm List"), ήταν επιφορτισμένη με την εκτέλεση της Επιχείρησης Μαρίτα. Οι δυνάμεις που διέθεσε αυτή η Στρατιά για την εκστρατεία εναντίον της Ελλάδας ήταν:
Οι γερμανικές μονάδες, που αποτελούνταν από περίπου 180.000 άνδρες, ήταν άριστα εξοπλισμένες και οργανωμένες. Μετά τις νίκες της Βέρμαχτ στην Πολωνία και στην Γαλλία το ηθικό τους ήταν υψηλό. Το σύνολο του Μηχανικού, Πυροβολικού, Αντιαεροπορικών και άλλων μέσων της Στρατιάς διατέθηκαν για την εκστρατεία κατά της Ελλάδας. Οι τεθωρακισμένες μονάδες, παρά την πρόσφατη μείωση των διατιθέμενων αρμάτων από 258 κατά μέσο όρο σε 150 ή και λιγότερα ανά μεραρχία, είχαν καλύτερης ποιότητας άρματα αλλά και καλύτερο επίπεδο διοίκησης έναντι των αντιπάλων τους. Συνολικά ο αριθμός των αρμάτων μάχης που διέθεσε η 12η Στρατιά ήταν 501.
Στις αεροπορικές δυνάμεις μπορούσαν να συνδράμουν, μετά την μεταπολίτευση στην Γιουγκοσλαβίας, ο 4ος Αεροπορικός Στόλος ανεβάζοντας τον αριθμό των διατιθέμενων αεροσκαφών εναντίον της Ελλάδας και της Γιουγκοσλαβίας σε 1.000, κάνοντας απόλυτη τη γερμανική αεροπορική υπεροχή.
Το Γερμανικό σχέδιο επίθεσης και η συγκέντρωση.
Το γερμανικό σχέδιο επίθεσης διαμορφώθηκε βάσει της εμπειρίας που απέκτησε ο Γερμανικός στρατός στη Μάχη της Γαλλίας. Η στρατηγική του βασιζόταν στη δημιουργία ενός αντιπερισπασμού στο Αλβανικό μέτωπο, αποδυναμώνοντας τις δυνάμεις του Ελληνικού Στρατού από την άμυνα των γιουγκοσλαβικών και βουλγαρικών συνόρων. Χρησιμοποιώντας την τακτική της προώθησης τεθωρακισμένων σχηματισμών προς τα περισσότερο αδύναμα τμήματα της αμυντικής γραμμής, η διείσδυση προς την εχθρική περιοχή θα ήταν ευκολότερη και θα ακολουθούσαν οι δυνάμεις του πεζικού. Μόλις το αδύναμο αμυντικό σύστημα της Νότιας Γιουγκοσλαβίας κατέρρεε από την επέλαση των γερμανικών τεθωρακισμένων μονάδων, η Γραμμή Μεταξά θα υπερκεράσονταν από τις ταχύτερα κινούμενες δυνάμεις που θα προήλαυναν προς το νότο από τη Γιουγκοσλαβία. Η κατοχή του Μοναστηριού και της κοιλάδας του Αξιού, που οδηγούσε προς τη Θεσσαλονίκη, κρίνονταν απαραίτητη για μία τέτοια στρατηγική.
Το πραξικόπημα στη Γιουγκοσλαβία οδήγησε σε ξαφνική αλλαγή του σχεδίου επίθεσης και έφερε τη Δωδέκατη Στρατιά αντιμέτωπη με μία σειρά δύσκολων προβλημάτων. Σύμφωνα με την Οδηγία Νο. 25 της 28ης Μαρτίου, η 12η Στρατιά έπρεπε να ανασυγκροτήσει τις δυνάμεις της με τέτοιο τρόπο ώστε μία ταχυκίνητη δύναμη να μπορεί να επιτεθεί προς το Βελιγράδι μέσω του Νις. Με μόνο εννέα μέρες από την ημέρα της επίθεσης κάθε ώρα ήταν σημαντική και κάθε νέα συγκέντρωση των στρατευμάτων χρειαζόταν χρόνο για να οργανωθεί. Το βράδυ της 5ης Απριλίου όλες οι επιθετικές δυνάμεις που προορίζονταν να επιτεθούν στην Νότια Γιουγκοσλαβία και στην Ελλάδα είχαν συγκεντρωθεί.
Το ελληνικό σχέδιο άμυνας.
Στην Ανατολική Μακεδονία το ΤΣΑΜ είχε ως αποστολή να αμυνθεί στην οχυρωμένη τοποθεσία Μπέλες-Νέστος ποταμός. Όταν εξαντλούνταν κάθε προσπάθεια άμυνας στην παραπάνω τοποθεσία οι ελληνικές δυνάμεις έπρεπε να συμπτυχθούν, ανάλογα με τις συνθήκες, αρχικά προς τη Θεσσαλονίκη και στην συνέχεια προς τα δυτικά του Αξιού ή προς την Καβάλα και την Αμφίπολη Σερρών με σκοπό να μεταφερθούν δια θαλάσσης σε άλλα μέρη για την συνέχιση του αγώνα. Η αποστολή του Συγκροτήματος Κρουσίων ήταν να καταλάβει την τοποθεσία Κρουσίων και να απαγορεύσει την εχθρική προέλαση προς την Θεσσαλονίκη σε περίπτωση διάρρηξης της τοποθεσία Μπέλες.
Στην Δυτική Θράκη η Ταξιαρχία Έβρου έπρεπε να αμυνθεί κατά μήκος των βουλγαρικών συνόρων, ανατολικά της λίμνης Βιστωνίδας, και να επιδιώξει την εξασφάλιση του προγεφυρώματος Πυθίου. Αν δεν μπορούσε να διατηρήσει το προγεφύρωμα θα έπρεπε να συμπτυχθεί προς το τουρκικό έδαφος.
Η αποστολή του Ελληνοβρετανικού "Συγκροτήματος W" ήταν να απαγορεύσει την εχθρική προσπάθεια προέλασης δυτικά και νότια της τοποθεσίας Καιμακτσαλάν-Βέρμιο-ποταμός Αλιάκμων.
Γερμανική εισβολή.
Η επίθεση στην Ανατολική Μακεδονία και την Δυτική Θράκη.
Στις 05:30 το πρωί της 6ης Απριλίου ο Γερμανός πρεσβευτής στην Ελλάδα, πρίγκιπας Βίκτωρ Έρμπαχ (Viktor zu Erbach-Schönberg), επέδωσε στον πρωθυπουργό Αλέξανδρο Κορυζή διακοίνωση, στην οποία αναφέρονταν οι λόγοι της γερμανικής επίθεσης. Η διακοίνωση έλεγε πως "η κυβέρνηση του Ράιχ έδωσε διαταγή στα στρατεύματά της να εκδιώξουν τις Βρετανικές Ένοπλες Δυνάμεις από το ελληνικό έδαφος. Κάθε αντίσταση στις Γερμανικές Ένοπλες Δυνάμεις θα συντρίβεται αδιακρίτως". Ο Κορυζής απάντησε στον Γερμανό πρεσβευτή ότι η Ελλάδα θα αντισταθεί στην γερμανική επίθεση και δεν θα υποταχθεί αμαχητί. Νωρίτερα, στις 05:15, τα γερμανικά στρατεύματα εισέβαλαν στο ελληνικό και γιουγκοσλαβικό έδαφος ταυτόχρονα.
Το XVIII Ορεινό Σώμα του Γερμανικού Στρατού επιτέθηκε κατά του δυτικού τμήματος της γραμμής Μεταξά, στο Μπέλες, ενώ ανατολικότερα στο υψίπεδο Νευροκοπίου και στη Δ. Θράκη έλαβε χώρα η επίθεση του XXX Σώματος του Γερμανικού Στρατού. Η ελληνική οχύρωση, το υψηλό ηθικό των Ελλήνων στρατιωτών και η υποτίμηση των παραγόντων αυτών από την Γερμανική ηγεσία αντιστάθμισαν την υλική υπεροχή των Γερμανών.
Η Γραμμή Μεταξά, μήκους περίπου 215 χλμ, υπερασπιζόταν από τo Τμήμα Στρατιάς Ανατολικής Μακεδονίας (ΤΣΑΜ). Η γραμμή εκτείνεται κατά μήκος του ποταμού Νέστου προς τα ανατολικά και των βουλγαρικών συνόρων ως το όρος Μπέλες κοντά στα σύνορα με τη Γιουγκοσλαβία. Για την υπεράσπισή της έπρεπε να υπάρχουν άνω των 200.000 ανδρών, όμως η έλλειψη προσωπικού είχε ως αποτέλεσμα την αραιή διάταξη των αμυντικών γραμμών.
6 Απριλίου: Η επίθεση.
Η γερμανική επίθεση εκδηλώθηκε με σφοδρότητα στο Μπέλες όπου η 6η Ορεινή Μεραρχία κινήθηκε μέσα από τους ορεινούς όγκους στο δυτικό τμήμα του όρους, στο οποίο τμήμα δεν υπήρχαν μόνιμες οχυρώσεις παρά μόνο ολιγάριθμες ελληνικές δυνάμεις κατανεμημένες σε διάσπαρτα πολυβολεία. Παρά την σθεναρή αντίσταση οι γερμανικές δυνάμεις διέσπασαν δύο αμυντικές τοποθεσίες και υπερέβησαν το όρος Μπέλες, με αποτέλεσμα στο τέλος της μέρας να έχουν φθάσει στη Ροδόπολη και να καταλάβουν τον σιδηροδρομικό σταθμό. Η επιτυχία αυτή των Γερμανών δημιούργησε κίνδυνο για την τοποθεσία Μπέλες- Νέστος και ανάγκασε τον διοικητή του ΤΣΑΜ να διατάξει τη σύμπτυξη της XVIII Μεραρχίας (Υποστράτηγος Λ. Στεργιόπουλος) στην τοποθεσία Στρυμόνα- λίμνη Κερκίνη και την XIX Μηχανοκίνητη Μεραρχία (Υποστράτηγος Ν. Λιούμπας) να αμυνθεί έναντι της 6ης Ορεινής Μεραρχίας στα δυτικά του Μπέλες, από τη λίμνη Δοϊράνη έως την λίμνη Κερκίνη.
Με την υποστήριξη 165 πυροβόλων διαφόρων διαμετρημάτων και από μεγάλο αριθμό αεροπλάνων, η γερμανική 5η Ορεινή Μεραρχία επιτέθηκε στο ανατολικό Μπέλες, από το Ρουπέσκο εώς το Οχυρό Καρατάς. Στον τομέα αυτό, που υπεράσπιζε η XVIII Μεραρχία, οι Γερμανοί κατάφεραν, έπειτα από σκληρούς αγώνες και σφοδρό βομβαρδισμό, να επικαθήσουν στη επιφάνεια των οχυρών Ιστίμπεη και Κελκαγιά. Οι επιτιθέμενοι εκτόξευσαν χειροβομβίδες και καπνογόνα αέρια στο εσωτερικό των οχυρών και προσπάθησαν να φράσσουν τα φατνώματα ώστε να αναγκάσουν τους υπερασπιστές τους να παραδοθούν. Παρά την εκτέλεση πυρών του ελληνικού πυροβολικού πάνω στα οχυρά εναντίον των ευρισκομένων στην επιφάνεια τους Γερμανών και τις ηρωικές αντεπιθέσεις εφεδρικών τμημάτων των οχυρών η κατάσταση δεν βελτιώθηκε για τους αμυνόμενους.
Ανατολικότερα, στη στενωπό του Ρούπελ, που υπεράσπιζε το Συγκρότημα Σιδηροκάστρου της XIV Μεραρχίας (Υποστράτηγος Κων/νος Παπακωνσταντίνου), επιτέθηκε το 125ο Σύνταγμα Πεζικού, το οποίο είχε χρησιμοποιηθεί στις επιχειρήσεις στη Γραμμή Μαζινό στη Γαλλία. Το Σύνταγμα αυτό, ενισχυμένο με ένα τάγμα της 5ης Ορεινής και με την υποστήριξη πυροβολικού, αεροπλάνων Στούκας (τα οποία είχαν σειρήνες, που χρησιμοποιούσαν κατά τις καταδύσεις τους για να κλονίζουν το ηθικό των αντιπάλων) και άλλων μονάδων επιτέθηκε με σφοδρότητα στο οχυρό Ρούπελ, αλλά αποκρούστηκε αποτελεσματικά από τα εύστοχα αμυντικά πυρά. Το ηθικό των ελληνικών δυνάμεων συνέχισε να είναι ακμαίο παρά τους συνεχείς βομβαρδισμούς, οι οποίοι προκάλεσαν ελάχιστες ζημιές στα οχυρά. Ενώ όμως οι μετωπικές επιθέσεις των γερμανικών δυνάμεων αποκρούστηκαν, ένας λόχος κατόρθωσε να διεισδύσει στα νώτα της τοποθεσίας και κατάφερε να οργανωθεί στο ύψωμα Γκολιάμα και να καταλάβει το χωριό Κλειδί.
Στο οροπέδιο του Κάτω Νευροκοπίου η 72η γερμανική Μεραρχία σχημάτισε δύο αιχμές με σκοπό να κατευθυνθούν προς Δράμα και Σέρρες. Την άριστα προετοιμασμένη για άμυνα περιοχή υπεράσπιζαν οι δυνάμεις του Συγκροτήματος Καραντάγ της XIV Μεραρχίας και η VII Μεραρχία (Υποστράτηγος Χρήστος Ζωιόπουλος). Οι γερμανικές δυνάμεις πεζικού υποστηρίζονταν από πυροβόλα εφόδου και πυροβολικό, αλλά δεν είχαν αεροπορική κάλυψη. Την επίθεση στον τομέα του Συγκροτήματος Καραντάγ δέχτηκαν τα οχυρά Περιθώρι, Μαλιάγκα και Μπαμπαζώρα, οπού και οι γερμανικές δυνάμεις καθηλώθηκαν. Στην ζώνη ευθύνης της VII Μεραρχίας οι Γερμανοί προσπάθησαν να κινηθούν μεταξύ των οχυρών Πυραμιδοειδές και Λίσσε, χωρίς όμως επιτυχία, καθώς τα πυρά των Ελλήνων ήταν ιδιαίτερα αποτελεσματικά. Στην συνέχεια, όλες οι κατά μέτωπον επιθέσεις και οι προσπάθειες διείσδυσης αποκρούστηκαν από τα πυρά των οχυρών και του ελληνικού πυροβολικού, επιφέροντας σοβαρές απώλειες στους Γερμανούς.
Στη Θράκη οι δυνάμεις της Ταξιαρχίας Νέστου δέχτηκαν την επίθεση της 164ης Μεραρχίας. Αφού ανέτρεψαν τα συνοριακά φυλάκια, οι γερμανικές δυνάμεις περικύκλωσαν το οχυρό Εχίνος, όπου και καθηλώθηκαν από τα πυρά του οχυρού. Στη ζώνη της Ταξιαρχίας Έβρου η γερμανική 50ή Μεραρχία υποχρέωσε τα συνοριακά φυλάκια να συμπτυχθούν. Αμέσως μετά περικύκλωσαν το οχυρό Νυμφαία, σφυροκοπώντας το με αεροπορικές δυνάμεις και το μεγαλύτερο μέρος του πυροβολικού του XXX Σώματος Στρατού.
7 Απριλίου: Σκληροί αγώνες.
Την επόμενη ημέρα, στον τομέα της XIX Μηχανοκίνητης Μεραρχίας δεν σημειώθηκαν ιδιαίτερα επεισόδια, αλλά η προέλαση της 2ης Μεραρχίας Πάντσερ στο γιουγκοσλαβικό έδαφος ήταν ραγδαία. Το απόγευμα της 7ης Απριλίου οι Γερμανοί διέλυσαν την μεραρχία Bregalnica, κατέλαβαν τη Στρώμνιτσα και ανάγκασαν τους Γιουγκοσλάβους να συμπτυχθούν δυτικά του Αξιού. Διασχίζοντας κατόπιν την κοιλάδα του ποταμού, πέτυχαν να εισβάλουν στην Ελλάδα και να υπερκεράσουν την οχυρωμένη τοποθεσία Μπέλες- Νέστος, με αποτέλεσμα η Γραμμή Μεταξά να κινδυνεύει με αποκοπή από τον κορμό της χώρας. Για την αντιμετώπιση του κινδύνου διατάχθηκε η XIX Μηχανοκίνητη Μεραρχία να επεκταθεί προς αριστερά και να καλύψει τον διάδρομο του Αξιού. Οι ανεπαρκείς ελληνικές δυνάμεις δεν μπόρεσαν να φτάσουν έγκαιρα για να αποκρούσουν την γερμανική προέλαση και έτσι η κοιλάδα του Αξιού αποτελούσε πλέον την "Αχίλλειο πτέρνα" την όλης αμυντικής τοποθεσίας.
Στο Μπέλες, τα οχυρά Ιστίμπεη και Κελκαγιά, μετά από την χρήση αποπνικτικών αερίων και φλεγόμενης βενζίνης από τους Γερμανούς, παραδόθηκαν. Το οχυρό Αρπαλούκι εκκενώθηκε από την φρουρά του. Ανερχόμενη σε 200 άνδρες, η φρουρά έφτασε στον ποταμό Στρυμόνα και επιχείρησε να τον διαβεί, όμως δέχτηκε την επίθεση γερμανικού τμήματος και αναγκάστηκε να παραδοθεί. Μόνο το οχυρό Ποποτλίβιτσα συνέχιζε την αντίσταση του ολόκληρη την ημέρα.
Στη στενωπό του Ρούπελ, οι Γερμανοί επιτέθηκαν και πάλι στο ομώνυμο οχυρό, χωρίς όμως αποτέλεσμα. Η παρουσία όμως του γερμανικού τμήματος στα νώτα του, στο ύψωμα Γκολιάμα, ήταν επιτυχής, καθώς, εκτός από την παρενόχληση και την διακοπή των επικοινωνιών του οχυρού, υποδείκνυε στόχους στα γερμανικά αεροπλάνα. Μια προσπάθεια της XIV Μεραρχίας για την εξουδετέρωσή του απέτυχε.&lt;ref name="ΓΕΣ/ΔΙΣ 1985, 168"&gt;ΓΕΣ/ΔΙΣ (1985), 168&lt;/ref&gt;
Στον τομέα του Συγκροτήματος Καραντάγ, οι Γερμανοί επιτέθηκαν αιφνιδιαστικά και κατέλαβαν το υψ. Σταυρός, εκδιώχθηκαν όμως μετά από αντεπίθεση ελληνικού τμήματος. Άλλες γερμανικές δυνάμεις κατόρθωσαν να εισέλθουν στο οχυρό Περιθώρι. Μετά από δίωρο αγώνα, που έλαβε δραματική μορφή, όσοι Γερμανοί είχαν εισδύσει στο οχυρό εξοντώθηκαν.Το απόγευμα, νέα ισχυρή επίθεση δύναμης ενός συντάγματος και με την υποστήριξη 8 αρμάτων, απέτυχε με τους Γερμανούς να έχουν σοβαρές απώλειες. Τα οχυρά Μαλιάγκα και Παρταλούσκα δέχτηκαν ασθενής επίθεση που αποκρούστηκε εύκολα, ενώ τα υπόλοιπα οχυρά, Μπαμπαζώρα και Περσέκ δεν ενοχλήθηκαν καθόλου. Στην ζώνη ευθύνης της VII Μεραρχίας στο Κάτω Νευροκόπι, οι γερμανικές επιθέσεις εναντίον των οχυρών Λίσσε, Πυραμιδοειδές και Ντάσαβλη αποκρούσθηκαν εκ νέου. Παρόλα αυτά οι Γερμανοί κατέλαβαν το ύψωμα Ουσόγια, βόρεια του Λίσσε και του Πυραμιδοειδούς. Την διάρκεια της νύχτας 7/8 οι Έλληνες διενήργησαν επίθεση για την ανακατάληψη του υψώματος, που ήταν όμως αποτυχημένη. Ένα ισχυρό Γερμανικό τμήμα εισέδυσε στα νώτα των οχυρών Ντάσαβλη και Περιθώρι και κατέλαβε το ύψ. Κρέστη, δημιουργώντας προϋποθέσεις για την εκβίαση της διάβασης Καλαποτίου και την περαιτέρω διείσδυση στα νώτα της τοποθεσίας. Για την αντιμετώπιση της κατάστασης συγκροτήθηκε το απόσπασμα Καλαποτίου με σκοπό να καταλάβει το ύψωμα την επόμενη μέρα.
Στην Θράκη, το οχυρό Εχίνος, παρότι δέχτηκε ισχυρή επίθεση και διαδοχικούς βομβαρδισμούς, συνέχισε επιτυχημένα την αντίσταση του όλη την ημέρα. Το οχυρό Νυμφαία, έπειτα από αλλεπάλληλες επιθέσεις πεζικού, σφοδρούς αεροπορικούς βομβαρδισμούς και σφυροκόπημα από πυροβολικό, αναγκάστηκε να παραδοθεί στις 23.30. Η Ταξιαρχία Έβρου, αποτελούμενη από 2.000 οπλίτες και 100 περίπου αξιωματικούς, εισήλθε, όπως όριζε το σχέδιο ενέργειας, στην Τουρκία όπου αφοπλίστηκε. Ο διοικητής της Ταξιαρχίας, υποστράτηγος Ιωάννης Ζήσης, αυτοκτόνησε στις 9 Απριλίου, καθώς θεώρησε ιδιαίτερα ταπεινωτική την τροπή των γεγονότων, ενώ το σύνολο των αξιωματικών και 1300 οπλίτες μεταφέρθηκαν στην Μέση Ανατολή. Οι υπόλοιποι επαναπατρίστηκαν τον Φεβρουάριο του 1942.
8 Απριλίου: Ο κλονισμός του ΤΣΑΜ.
Την τρίτη μέρα των μαχών η 2η Μεραρχία Πάντσερ πέρασε τη μεθόριο κοντά στη Δοϊράνη και, διαλύοντας ή παρακάμπτοντας τις αντιστάσεις που συναντούσε, κατευθύνθηκε νότια προς Θεσσαλονίκη. Την ίδια στιγμή, πέντε τάγματα της 6ης Ορεινής Μεραρχίας επιτέθηκαν κατά της τοποθεσίας Κρουσίων, πετυχαίνοντας ένα ρήγμα δυτικά του υψώματος Δοβά Τεπέ. Το βράδυ μια γερμανική φάλαγγα κατέλαβε το Μεταλλικό και κατευθύνθηκε προς το Κιλκίς. Η ταχύτητα της γερμανικής προέλασης αιφνιδίασε το στρατηγείο της ΧΙΧ Μεραρχίας, που μετακινήθηκε στο χωριό Κεντρικό.
Αυτή η σε βάθος διείσδυση των Γερμανών και η αναμενόμενη κατάληψη της Θεσσαλονίκης, αποτελούσε άμεσο κίνδυνο αιχμαλωσίας για το ΤΣΑΜ. Καθώς δυνατότητα σύμπτυξης δεν υπήρχε, ενώ εκτιμώντας πως ήταν μάταιη η συνεχιζόμενη αντίσταση και για την αποφυγή ανώφελων θυσιών, το Ελληνικό Γενικό Στρατηγείο εξουσιοδότησε τον διοικητή του ΤΣΑΜ Μπακόπουλο για σύναψη συνθηκολόγησης και κατάπαυσης των εχθροπραξιών. Το βράδυ ο Μπακόπουλος απέστειλε επιστολή στον διοικητή της 2ης Μεραραχίας Πάντσερ, Αντιστράτηγο Ρούντολφ Φάιελ ("Rudolf Veiel"), προτείνοντας την κατάπαυση του πυρός, υπό τον όρο να κρατήσουν οι Έλληνες πολεμιστές τα όπλα τους, εάν όμως αυτό αποκλείονταν να επιστρέφονταν αυτά μετά το τέλος του πολέμου. Ταυτόχρονα ειδοποίησε τους υφιστάμενους διοικητές του πως έπρεπε να κρατήσουν τις θέσεις τους μέχρι την υπογραφή της συνθηκολόγησης.
Εν τω μεταξύ στο Μπέλες ύστερα από σκληρό αγώνα παραδόθηκε το οχυρό Ποποτλίβιτσα, ενώ στη στενωπό του Ρούπελ οι μάχες συνεχίζονταν με αμείωτη ένταση. Οι προσπάθειες των Γερμανών με άρματα πυροβολικό και αεροπορία να καταλάβουν την τοποθεσία ανάμεσα στο Ρούπελ και στο Καρατάς απέτυχαν με σοβαρές απώλειες για τους επιτιθέμενους. Όμως, η κάθοδος δυνάμεων της 5ης Ορεινής Μεραρχίας στη κοιλάδα Ροδοπόλεως και η παρουσία του τμήματος του 125ου γερμανικού Συντάγματος στο ύψωμα Γκολιάμα δημιουργούσαν σοβαρότατη απειλή στο αριστερό της XIV Μεραρχίας, η οποία ενισχύθηκε με δύο τάγματα πεζικού, μία ίλη ελαφρών αρμάτων και πυροβόλα.
Στο Κάτω Νευροκόπι οι Γερμανοί, μετά από νυχτερινή επίθεση, απέτυχαν και πάλι να καταλάβουν τα οχυρά Μαλιάγκα και Περιθώρι. Στην αντεπίθεση των Ελλήνων στο Περιθώρι ακολούθησε σώμα με σώμα αγώνας, που έληξε με άτακτη υποχώρηση των Γερμανών. Το μεσημέρι νέα επίθεση από δύο γερμανικά συντάγματα πεζικού καθηλώθηκε έπειτα από τρίωρο αγώνα. Αποτυχημένες ήταν και οι επιθέσεις στα οχυρά Πυραμιδοειδές, Λίσσε και Ντάσαβλη, ενώ οι προσπάθειες ανακατάληψης του υψώματος Κρέστη από το ελληνικό απόσπασμα Καλαποτίου δεν είχαν αποτέλεσμα.
Στον τομέα της Ταξιαρχίας Νέστου τα τμήματα προκαλύψεως συμπτύχθηκαν χωρίς να παρενοχληθούν και αφού κατέστρεψαν οδικούς άξονες ανατίναξαν την γέφυρα των Τοξοτών. Στο οχυρό Εχίνος ένα ενισχυμένο γερμανικό τάγμα επιτέθηκε από δύο κατευθύνσεις φθάνοντας κοντά στις ελληνικές θέσεις. Η επίθεση αυτή καθηλώθηκε με σοβαρές απώλειες για τους Γερμανούς.
9 και 10 Απριλίου: Η συνθηκολόγηση και το τέλος της μάχης των οχυρών.
Όταν στις 02:00 της 9ης Απριλίου ο Αντιστράτηγος Φάιελ έλαβε την επιστολή του Μπακόπουλου απάντησε πως αυτός δεν μπορούσε να λάβει απόφαση λόγω της σοβαρότητας των προτεινόμενων όρων. Ο Φάιελ έθεσε υπ΄ όψιν του διοικητή της 12ης Γερμανικής Στρατιάς την επιστολή και έλαβε θετική απάντηση σχετικά με τους όρους, εκτός του όρου για διατήρηση του οπλισμού, με την κατάπαυση του πυρός να ορίζεται στις 10:00. Εν τω μεταξύ, με τις πρώτες γερμανικές δυνάμεις να φτάνουν 20 χιλιόμετρα βόρεια από την Θεσσαλονίκη, ο Στρατιωτικός Διοικητής της πόλης, Αντιστράτηγος Ραγκαβής, ενημέρωσε τον Μπακόπουλο ότι η παράδοσή της προγραμματίστηκε στις 08:00, όπως και έγινε. Το μεσημέρι υπογράφηκε στο Γερμανικό Προξενείο Θεσσαλονίκης, μεταξύ του Μπακόπουλου και του Φάιελ, η συνθηκολόγηση με εξαιρετικά έντιμους όρους για τους Έλληνες. Έπειτα ο διοικητής του ΤΣΑΜ διέταξε την παύση των εχθροπραξιών, κάτι που προκάλεσε την δυσαρέσκεια στις μονάδες που διεξήγαγαν τον αγώνα τους με επιτυχία.
Κατά τα άλλα, οι μάχες συνεχίστηκαν και την 9η Απριλίου. Η ΧΙΧ Μηχανοκίνητη Μεραρχία, σε κατάσταση ημιδιάλυσης από την προηγούμενη μέρα, συμπτύχθηκε κοντά στο Λαχανά ενώ ένα σύνταγμά της αιχμαλωτίστηκε. Το οχυρό Παλιουριώνες δέχτηκε σφοδρότατο βομβαρδισμό από τις πρώτες πρωινές ώρες μέχρι το απόγευμα. Στις 17:30 παρουσιάστηκαν στον διοικητή του οχυρού Γερμανοί κήρυκες πληροφορώντας τον για την συνθηκολόγηση. Η παράδοση του οχυρού έγινε στις 09:00 της 10ης Απριλίου, με ένα γερμανικό τάγμα να παρίσταται για την απόδοση τιμών, ενώ ένας Γερμανός Συνταγματάρχης έδωσε συγχαρητήρια στους άντρες της φρουράς για την ηρωική τους αντίσταση.
Στο Ρούπελ οι συνεχείς βομβαρδισμοί δεν έκαμψαν την αντίσταση της φρουράς, αλλά ούτε και δέχτηκε να συνθηκολογήσει σε σχετική πρόταση των Γερμανών, με τον διοικητή του οχυρού να απαντά ότι τα οχυρά δεν παραδίδονται πάρα μόνο όταν κυριευτούν από τον αντίπαλο. Ανατολικότερα, οι απόπειρες των Γερμανών να διεισδύσουν στα νώτα των οχυρών Μαλιάγκα και Περιθώρι αποκρούστηκαν αποτελεσματικά, ενώ ένα γερμανικό τάγμα που κατόρθωσε να βρεθεί στα νώτα των Περιθώρι και Παρταλούσκα, καταδιώχτηκε μετά από αντεπίθεση Ελληνικού τμήματος, το οποίο συνέλαβε και 102 αιχμαλώτους. Άλλο ένα Γερμανικό τμήμα που βρέθηκε πίσω από το Συγκρότημα Καραντάγ δέχτηκε την άμεση ελληνική αντεπίθεση που είχε σαν αποτέλεσμα την σύλληψη 250 Γερμανών αιχμάλωτων. Το Πυραμιδοειδές συνέχισε να αντιστέκεται, ενώ το απόσπασμα Καλοποτίου κατόρθωσε να εκδιώξει τους Γερμανούς από το ύψ. Κρέστη. Στο Νέστο ο διοικητής της VII Μεραρχίας όταν ενημερώθηκε για την έναρξη διαπραγματεύσεων για συνθηκολόγηση, θεώρησε ότι η παρουσία του ήταν περιττή και για να αποφύγει την αιχμαλωσία αναχώρισε, χωρίς διαταγή, για την Καβάλα όπου επιβιβάσθηκε σε ατμόπλοιο και μετέβη στην Αθήνα.
Στις 10 Απριλίου κάθε αντίσταση στην Ανατολική Μακεδονία και την Δυτική Θράκη είχε σταματήσει, με τους Έλληνες να έχουν 1.000 νεκρούς και τραυματίες και τους Γερμανούς 555 νεκρούς, 2.134 τραυματίες και 170 αγνοούμενους, αριθμός που αντιστοιχεί στο μισό των συνολικών απωλειών τους στη διάρκεια της επιχείρησης "Μαρίτα", γεγονός που καταδεικνύει το μέγεθος τα ελληνικής αντίστασης. Μετά το τέλος των εχθροπραξιών έγιναν εκδηλώσεις προς τιμή των διοικητών των οχυρών Ρούπελ, Λίσσε, Πυραμιδοειδές, Περιθώρι, Εχίνος, Νυμφαία, Ιστίμπεη και Κελκαγιά και όλοι οι Έλληνες αιχμάλωτοι αφέθηκαν ελεύθεροι.
Αναδιοργάνωση των Γερμανικών δυνάμεων και τροποποίηση της Ελληνοβρετανικής διάταξης.
Το XL Σώμα Πάντσερ, το οποίο προορίζονταν να χρησιμοποιηθεί κατά τη διάρκεια επιθέσεων κατά μήκος της νότιας Γιουγκοσλαβίας, ξεκίνησε την επίθεσή του στις 5.30 πμ της 6ης Απριλίου και προωθήθηκε κατά μήκος των βουλγαρικών συνόρων σε δύο ξεχωριστά σημεία. Μέχρι το βράδυ της 8ης Απριλίου η "Leibstandarte SS Adolf Hitler" είχε καταλάβει την Πρίλαπο ("Prilep"), αποκόπτοντας μία σημαντική σιδηροδρομική γραμμή μεταξύ του Βελιγραδίου και της Θεσσαλονίκης και απομονώνοντας τη Γιουγκοσλαβία από τους συμμάχους της. Στο σημείο αυτό οι Γερμανοί κατείχαν εδάφη, τα οποία ήταν κατάλληλα για την συνέχιση των επιθετικών ενεργειών τους. Διατηρώντας μία μικρή δύναμη ασφαλείας στα μετόπισθεν του Σώματος για την απόκρουση μίας ξαφνικής αντεπίθεσης από την κεντρική Γιουγκοσλαβία, στοιχεία της 9ης Μεραρχίας Πάντσερ κατευθύνθηκαν δυτικά για να ενωθούν με τους Ιταλούς στα αλβανικά σύνορα.
Το βράδυ της 9ης Απριλίου ο διοικητής του ΧL Σώματος Παντσερ, Στρατηγός Στούμμε, ανέπτυξε τις δυνάμεις του βόρεια του Μοναστηρίου, προετοιμαζόμενος για την επέκταση των επιθέσεων πέρα από τα ελληνικά σύνορα προς τη Φλώρινα. Η θέση αυτή εγκυμονούσε τον κίνδυνο να περικυκλώσει τόσο τους Έλληνες στην Αλβανία όσο και το Ελληνοβρετανικό "Συγκρότημα W" στις περιοχές της Φλώρινας, της Έδεσσας και της Κατερίνης. Γι΄ αυτό το λόγο ο Στρατηγός Ουίλσον αποφάσισε στις 8 Απριλίου την μετατόπιση της αμυντικής του διάταξης δυτικότερα, με μέτωπο προς τα βόρεια, για να αποφράξει τον διάδρομο από τη Μεγάλη Πρέσπα μέχρι την Βεύη, στην τοποθεσία Κλειδί. Η νέα διάταξη που ολοκληρώθηκε στις 10 Απριλίου είχε ανάπτυγμα περίπου 170 χιλιόμετρα, με αποτέλεσμα την αραιή διάταξη των στρατευμάτων.
Σε μία αποτίμηση της κατάστασης, στις 9 Απριλίου, ο Στρατάρχης Λιστ εξέφρασε τη γνώμη ότι, ως αποτέλεσμα της γρήγορης προώθησης των αυτοκινούμενων μονάδων, η 12η Στρατιά του βρισκόταν τώρα σε πλεονεκτική θέση για να αποκτήσει πρόσβαση προς την κεντρική Ελλάδα διασπώντας τις εχθρικές γραμμές πίσω από τον ποταμό Αξιό. Βασιζόμενος σε αυτή του την εκτίμηση ο Λιστ ζήτησε τη μεταφορά της 5ης Μεραρχίας Πάντσερ από την 1η Ομάδα Πάντσερ στο XL Σώμα Πάντσερ. Θεώρησε ότι η παρουσία της 5ης Μεραρχίας Πάντσερ θα έδινε επιπλέον δύναμη στην γερμανική προέλαση μέσω του περάσματος του Μοναστηρίου. Για τη συνέχιση της εκστρατείας δημιούργησε δύο επιθετικές ομάδες, μια Ανατολική υπό τη διοίκηση του XVIII Ορεινού Σώματος (5η και 6η Ορεινές Μεραρχίες, 2η Μεραρχία Πάντσερ, 72η Μεραρχία Πεζικού) η οποία θα ενεργούσε κατά του άξονα Θεσσαλονίκη-Λιτόχωρο και μία Δυτική υπό το XL Σώμα Πάντσερ (5η και 9η Μεραρχίες Πάντσερ, Leibstandarte SS Adolf Hitler, 73η Μεραρχία Πεζικού) η οποία θα ενεργούσε κατά του άξονα Φλώρινα-Λάρισα.
Μέχρι το πρωί της 10ης Απριλίου το XL Σώμα Πάντσερ είχε ολοκληρώσει τις προετοιμασίες του για τη συνέχιση της επίθεσής του και συνέχισε την προέλαση προς την κατεύθυνση της Κοζάνης. Αντίθετα προς κάθε προσδοκία, το πέρασμα του Μοναστηρίου είχε αφεθεί αφύλακτο και οι Γερμανοί εκμεταλλεύτηκαν την ευκαιρία. Η πρώτη επαφή με τα Συμμαχικά στρατεύματα πραγματοποιήθηκε βόρεια της Βεύης στις 11.00 πμ της 10ης Απριλίου. Στην νέα γραμμή άμυνας που είχαν ταχθεί οι ελληνοβρετανικές δυνάμεις έγινε φανερό, όπως εκτίμησε ο Ουίλσον, ότι δεν μπορούσαν να αντέξουν την γερμανική επίθεση στην τοποθεσία Κλειδίου, με αποτέλεσμα η τοποθεσία Βερμίου να περιέλθει σε κίνδυνο. Διέταξε λοιπόν στις 11 Απριλίου νέα σύμπτυξη στην τοποθεσία Σινιάτσικο- Βουρινός- Καμβούνια- Πιέρια- Όλυμπος, η οποία ήταν πιο ισχυρή. Οι βρετανικές δυνάμεις ανέλαβαν τη ζώνη από την ακτή Πλαταμώνα έως την καμπή Αλιάκμονα, ενώ οι Ελληνικές Μεραρχίες Πεζικού ΧΙΙ (Συνταγματάρχης Γ. Καραμπάτος) και 20ή (Συνταγματάρχης Μ. Παπακωνσταντίνου) έπρεπε να εξασφαλίσουν τα στενά Σιάτιστας και Κλεισούρας αντίστοιχα. Η Μεραρχία Ιππικού (Υποστράτηγος Γ. Στανωτάς) με την 21η Ταξιαρχία τάχθηκε επί των ορέων Βαρνούς και Βέρνο. Το συγκρότημα του Υποστράτηγου Μακέη (1η Βρετανική Τεθωρακισμένη Ταξιαρχία, 19η Αυστραλιανή Ταξιαρχία και το Ελληνικό Σύνταγμα Δωδεκανησίων), που σχηματίστηκε για να «"…αναχαιτίσει τον αστραπιαίο πόλεμο προς την κοιλάδα της Φλώρινας"», όπως το έθεσε ο Γουίλσον, μετά από επιβραδυντικό αγώνα στην στενωπό Κλειδίου, θα συμπτυσσόταν στην νέα τοποθεσία άμυνας και θα διαλύονταν.
Η διείσδυση στο Μοναστήρι και διάσπαση της άμυνας.
Αμέσως μετά την κατάληψη της Φλώρινας το μεσημέρι της 10ης Απριλίου, δυνάμεις της LSSAH και της 9ης Μεραρχίας Πάντζερ επιτέθηκαν στην στενωπό Κλειδίου όπου αποκρούστηκαν από τα εύστοχα πυρά του βρετανικού πυροβολικού. Την επόμενη μέρα λόγω χιονόπτωσης και ισχυρού ψύχους η επίθεση των Γερμανών σταμάτησε. Μόνο στο τέλος της μέρας πραγματοποιήθηκε μια επίθεση από δύο γερμανικά τάγματα, η οποία αποκρούστηκε. Στις 12 Απριλίου, υπό τις ίδιες δυσμενής καιρικές συνθήκες, η μετωπική επίθεση της LSSAH κατά της στενωπού διέσπασε την γραμμή άμυνας των Βρετανών υποχρεώνοντας τους σε υποχώρηση. Ένα Αυστραλιανό και ένα Ελληνικό Τάγμα πεζικού που αμύνονταν στα δυτικά της στενωπού υποχρεώθηκαν σε υποχώρηση, ενώ ανατολικά της στενωπού το Σύνταγμα Δωδεκανησίων απεσύρθη κατόπιν διαταγής.
Δυτικότερα, σύμφωνα με τις διαταγές που είχε δώσει ο Ουίλσον για υποχώρηση, οι ΧΙΙ και 20ή Μεραρχίες ξεκίνησαν την σύμπτυξή τους την νύχτα της 11ης και 12ης Απριλίου αντίστοιχα. Η κίνηση αυτών των μονάδων έγινε υπό δριμύ ψύχος, χιόνια και βροχή και μόνο ένα μέρος των δυνάμεών τους κατάφερε να φτάσει στις διαβάσεις Κλεισούρας και Σιάτιστας. Επιπλέον πολλοί από τους οπλίτες που οι περιοχές καταγωγής τους είχαν καταληφθεί από τους Γερμανούς και γνωρίζοντας ότι οι οπλίτες και αξιωματικοί του ΤΣΑΜ αφέθηκαν ελεύθεροι, άρχισαν να διαρρέουν προς τις εστίες τους. Έτσι το αξιόμαχο αυτών των Μεραρχιών που έπρεπε να αντιμετωπίσουν επίλεκτες γερμανικές μονάδες, όπως η LSSAH, ήταν ιδιαίτερα χαμηλό. Υπ΄αυτές τις συνθήκες, ο Ουίλσον, γνωρίζοντας ότι δεν θα αποστέλνονταν ενισχύσεις από την Αίγυπτο και φοβούμενος ότι οι Γερμανοί θα μπορούσαν να εισβάλουν στα Ιωάννινα και στα Γρεβενά, αποφάσισε στις 13 Απριλίου σύμπτυξη των βρετανικών δυνάμεων στις Θερμοπύλες.
Μετά την διάσπαση στο Κλειδί η Γερμανική προέλαση συνεχίστηκε προς νότια και την 13η Απριλίου έλαβε επαφή με την 1η Τεθωρακισμένη Βρετανική Ταξιαρχία. Η ταξιαρχία αυτή είχε ως αντικειμενικό σκοπό να επιβραδύνει την γερμανική προέλαση για να καλύψει την σύμπτυξη των υποχωρούντων Ελληνοβρετανικών δυνάμεων. Με την υποχωρητική κίνηση να γίνετε επιτυχώς, στην περιοχή της Πτολεμαΐδας έγινε η μοναδική αρματομαχία κατά την επιχείρηση "Μαρίτα", που έληξε με πλήρη νίκη των Γερμανών καθώς κατέστρεψαν 32 βρετανικά άρματα ενώ αυτοί απώλεσαν μόλις τέσσερα. Ταυτόχρονα η LSSAH κατευθύνθηκε δυτικά προς την Καστοριά, μέσω της στενωπού της Κλεισούρας. Τα ταλαιπωρημένα τμήματα της 20ής Μεραρχίας που αντιμετώπισαν τους Γερμανούς στην Κλεισούρα κατόρθωσαν να αντισταθούν για ένα εικοσιτετράωρο. Τελικά όμως οι επιτηθέμενοι κατάφεραν να διανοίξουν την στενωπό και μπορούσαν πλέον να προελάσουν νοτιοδυτικά και να αποκλείσουν την υποχώρηση του Τμήματος Στρατιάς Κεντρικής Μακεδονίας (ΤΣΚΜ), αλλά και των στρατευμάτων που βρίσκονταν στην Αλβανία.
Την νύχτα 14/15 Απριλίου ο διοικητής του ΤΣΚΜ, Υποστράτηγος Χ. Καράσσος, βλέποντας την ισχυρή γερμανική προέλαση, διέταξε τις δύο μεραρχίες πού είχε υπό τις διαταγές του, 20ή και ΧΙΙ, σε σύμπτυξη δυτικά του Αλιάκμονα. Παρότι η σύμπτυξη έγινε κανονικά, πλέον τα πρώτα σημάδια της ιδέας για το άσκοπο της συνέχισης του αγώνα και η προσπάθεια όλων να αποφύγουν την αιχμαλωσία είχαν σοβαρό αντίκτυπο στο ηθικό των ανδρών που είχε κλονιστεί ανεπανόρθωτα. Έτσι όταν αυτές οι μονάδες δέχτηκαν επίθεση από πυροβολικό και αεροπορία σχεδόν διαλύθηκαν, με αποτέλεσμα στις 16 Απριλίου η συνεργασία ελληνικών και βρετανικών δυνάμεων να πάψει οριστικά.
Η 9η Μεραρχία Πάντσερ, αφού κατέλαβε την Κοζάνη στις 14 Απριλίου, κατευθύνθηκε νότια και καταδιώκοντας τους Βρετανούς έφτασε στην κατεστραμμένη γέφυρα του Αλιάκμονα βόρεια των Σερβίων. Οι τρεις επιθέσεις που κάναν οι Γερμανοί την επόμενή μέρα αποκρούστηκαν από την 6η Αυστραλιανή Μεραρχία. Η αποτυχία αυτή υποχρέωσε τον Στρατηγό Στούμε να παρακάμψει την τοποθεσία Αλιάκμονα και με την 5η Μεραρχία Πάνστερ, αφού κατέλαβε την 16η Απριλίου τα Γρεβενά και μετά από δύο μέρες την Καλαμπάκα, κινήθηκε προς την Λαμία, αποστέλλοντας παράλληλα ένα τμήμα προς την διάβαση Μετσόβου.
Η επιτυχία της σύμπτυξης των βρετανικών δυνάμεων στις Θερμοπύλες εξαρτιόταν από την επιτυχή άμυνα στον παραλιακό διάδρομο του Πλαταμώνα και τα στενά των Τεμπών που οδηγούσαν προς στην Λάρισα, στην οποία συνέκλιναν όλοι οι σημαντικοί δρόμοι από την Βόρεια Ελλάδα. Για να αντιμετωπίσουν την γερμανική επίθεση οι Βρετανοί τοποθέτησαν την 5η Νεοζηλανδική Ταξιαρχία με τρία τάγματα στα στενά Πέτρας και ένα τάγμα στην διάβαση Πλαταμώνα και την 4η Νεοζηλανδική Ταξιαρχία μαζί με 3 συντάγματα πεδινού πυροβολικού στο στενό των Σερβίων μέχρι τον Αλιάκμονα. Στο μεταξύ, καθώς η ταχεία προέλαση του XL Σώματος Πάνσερ υποχρέωσε το "Συγκρότημα W" σε υποχώρηση καθιστώντας περιττή μία επίθεση στο Βέρμιο, το ΧVIII Ορεινό Σώμα Στρατού ξεκίνησε την εξόρμηση του καταλαμβάνοντας την Βέροια στις 11 Απριλίου. Αμέσως μετά στράφηκε προς τα νότια, με σκοπό να καταλάβει τις διαβάσεις του Ολύμπου (Στενά Πέτρας-διάβαση Πλαταμώνα- Τέμπη) και να εισβάλει στην Θεσσαλική πεδιάδα. Παράλληλα έστειλε μια πλαγιοφυλακή προς τα στενά των Σερβίων. Πλέον οι μάχες των επόμενων ημερών, από την πλευρά των Βρετανών, είχαν χαρακτήρα μαχών οπισθοφυλακών, διότι οι δυνάμεις τους δεν είχαν πρόθεση να δώσουν μάχες εκ παρατάξεως.
Στις 15 Απριλίου η 2η Μεραρχία Πάντσερ χώρισε τις δυνάμεις της σε δύο φάλαγγες. Η μία δυτικά προς τα στενά Πόρτας υποχρέωσε τους Νεοζηλανδούς να συμπτυχθούν προς τον Άγιο Δημήτριο, ενώ η ανατολική προς τον Πλαταμώνα άσκησε ισχυρή πίεση δημιουργώντας κίνδυνο υπερκέρασης από την κατεύθυνση Πλαταμώνα- Τέμπη -Λάρισα. Την επόμενη μέρα η Γερμανική 6η Ορεινή Μεραρχία ξεκίνησε υπερκερωτικό ελιγμό και μέσα από δύσβατα δρομολόγια έφτασε στην έξοδο των Τεμπών στις 17 Απριλίου. Το πρωί της 18ης Απριλίου η μάχη για το φαράγγι των Τεμπών έληξε, όταν το γερμανικό πεζικό πέρασε τον ποταμό Πηνειό χρησιμοποιώντας προγεφυρώματα και τα στρατεύματα της 6ης Ορεινής Μεραρχίας περικύκλωσαν το νεοζηλανδικό τάγμα, το οποίο εξοντώθηκε. Τι πρώτες πρωινές ώρες της 19ης Απριλίου τμήματα της 2ης Μεραρχίας Πάντσερ εισήλθαν στη Λάρισα, χωρίς να συναντήσουν αντίσταση, και κατέλαβαν το αεροδρόμιο, στο οποίο οι Βρετανοί είχαν αφήσει τα αποθέματα εφοδίων τους άθικτα. Η κατάληψη των δέκα φορτίων προμηθειών και καυσίμων επέτρεψε στις μονάδες των Γερμανών να συνεχίσουν την προέλασή τους δίχως στάση. Το λιμάνι του Βόλου, στο οποίο οι Βρετανοί είχαν επιβιβάσει πολυάριθμα στρατεύματα τις τελευταίες ήμερες, έπεσε στις 21 Απριλίου και οι Γερμανοί βρήκαν μεγάλες ποσότητες ντίζελ και αργού πετρελαίου.
Υποχώρηση της Στρατιάς Ηπείρου.
Στο μέτωπο της Αλβανίας ο Ελληνικός Στρατός κατείχε σταθερά το έδαφος που είχε κερδίσει. Κατά την διάρκεια της γερμανικής εισβολής οι ελληνικές δυνάμεις στο μέτωπο αυτό αποτελούνταν από 1) το ΤΣΗ (Τμήμα Στρατιάς Ηπείρου) υπό τον Αντιστράτηγο Ι. Πιτσίκα, με τo Α΄ Σώμα Στρατού (ΙΙ, III και VIII Μεραρχίες Πεζικού), το Β΄ Σώμα Στρατού (Ι, ΙV, V, VI, XI, XV και XVII Μεραρχίες Πεζικού) και 2) το ΤΣΔΜ (Τμήμα Στρατιάς Δυτικής Μακεδονίας) υπό τον Αντιστράτηγο Γ. Τσολάκογλου, με τις ΙΧ, Χ, ΧΙΙΙ, ΧVI Μεραρχίες Πεζικού, την 21η Ταξιαρχία Πεζικού και την Μεραρχία Ιππικού. Η κατάσταση αυτών των μονάδων δεν ήταν ικανοποιητική καθώς η δύναμή τους ήταν 10-20% κάτω από την προβλεπόμενη, ενώ υπήρχαν μεγάλες ελλείψεις σε μεταφορικά μέσα, πυρομαχικά και όπλα.
Καθώς η όλο και βαθύτερη γερμανική διείσδυση στην ελληνική επικράτεια είχε σοβαρό αντίκτυπο στο ηθικό των Ελλήνων στρατιωτών, άρχισε να εμφιλοχωρεί στις διοικήσεις των στρατευμάτων στην Ήπειρο η ιδέα ότι κάθε επιπλέον αντίσταση είναι μάταιη. Η πεντάμηνη χειμερινή εκστρατεία είχε καταπονήσει στρατιώτες και αξιωματικούς και κάθε προσπάθεια σύμπτυξης παρουσίαζε τον κίνδυνο αποσύνθεσης των μονάδων. Επιπλέον, ο χρόνος οργανωμένης σύμπτυξης είχε εκτιμηθεί στον ένα μήνα περίπου, διάστημα μεγάλο για τέτοιου είδους επιχείρηση στις δεδομένες συνθήκες. Όμως, ο διοικητής του ΤΣΗ Αντιστράτηγος Πιτσίκας ήταν αρνητικός στις προτάσεις για συνθηκολόγηση που του έκαναν οι διοικητές του Α΄ και Β΄ Σώμα Στρατού στις 11 Απριλίου. Ο Παπάγος, από το Στρατηγείο του στην Αθήνα, ήθελε να παραμείνει νικητής των Ιταλών μέχρι τέλους και δεν ήθελε να αφήσει έδαφος που είχε κερδίσει με αγώνες και να παραδοθεί σε έναν αντίπαλο, όπως οι Ιταλοί, γι αυτό δεν έδωσε έγκαιρα διαταγή σύμπτυξης. Ο στρατηγός Ουίλσον περιέγραψε αυτή τη διστακτικότητα ως «"φετιχιστικό δόγμα ότι ούτε μία πιθαμή [γιάρδα] γης δεν έπρεπε να παραχωρηθεί στους Ιταλούς"».
Μετά την συγκατάθεση του Παπάγου, τα πρώτα ελληνικά στρατεύματα του ΤΣΔΜ άρχισαν να αποσύρονται το βράδυ της 12ης Απριλίου ενώ οι δυνάμεις του ΤΣΗ ξεκίνησαν την σύμπτυξή τους τη νύχτα 13/14 Απριλίου. Η υποχώρηση των Συμμάχων προς τις Θερμοπύλες άφησε εκτεθειμένο ένα πέρασμα κατά μήκος της Πίνδου από όπου οι Γερμανοί θα μπορούσαν να πλευρίσουν την οπισθοφυλακή του ελληνικού στρατού. Όμως το πλέον ανησυχητικό ήταν το γεγονός της πτώσης του ηθικού των ανδρών, που σε συνδυασμό με τα κρούσματα ανυπακοής και φυγής προς τα μετόπισθεν, έφεραν τα πρώτα σημάδια ολοκληρωτικής διάλυσης του Ελληνικού Στρατού. Στις 16 Απριλίου ο Πιτσίκας, ζητώντας πολιτική επέμβαση ωστε να εγκριθεί η λύση της συνθηκολόγησης, ανέφερε στον Αρχιστράτηγο : "Φρονούμεν ότι είναι αδύνατος κάθε περαιτέρω αντίστασις. Ενδεχόμενη διάλυσις του Στρατού θα δημιουργήση εσωτερικάς ανωμαλίας και ληστρικάς ορδάς με απεργράπτους συμφοράν διά την χώραν". Η απάντηση του Παπάγου ήταν αρνητική, διότι η συνθηκολόγηση θα έφερνε τα βρετανικά στρατεύματα που εξακολουθούσαν να μάχονται στην Ελλάδα σε αδύναμη θέση.
Ο Παπάγος κατεύθυνε ελληνικές μονάδες προς το πέρασμα του Μετσόβου, όπου αναμένονταν να επιτεθούν οι Γερμανοί. Εν το μεταξύ, το απόγευμα της 18ης Απριλίου συζητήθηκε από το ελληνικό υπουργικό συμβούλιο το ζήτημα της άμεσης απομάκρυνσης των βρετανικών στρατευμάτων και της επίσπευσης της ανακωχής, κάτι τέτοιο όμως έβρισκε τελείως αρνητικό τον βασιλιά Γεώργιο Β΄, που απέρριψε τις προτάσεις αυτές διότι θα ισοδυναμούσαν με σπίλωση της χώρας και ρήξη με τους Βρετανούς. Η αδυναμία εξεύρεσης λύσης στο δίλημμα να μην υποκύψει η χώρα στον εχθρό ή να προχωρήσει σε άμεση συνθηκολόγηση, οδήγησε τον πρωθυπουργό Αλέξανδρο Κορυζή στην αυτοκτονία, έχοντας προηγουμένως πει στον βασιλιά ότι αισθανόταν πως απέτυχε στο σκοπό που του είχε εμπιστευθεί. Το βράδυ, οι διοικητές του Α΄ και Β΄ Σώματος Στρατού, στρατηγοί Δεμέστιχας και Μπάκος, συναντήθηκαν και αποφάσισαν να στείλουν στην κυβέρνηση ένα τελεσίγραφο δωδεκάωρης διάρκειας, μετά την παρέλευση του οποίου οι τρεις σωματάρχες (Α΄, Β΄ και Γ΄ΣΣ) θα σχημάτιζαν κυβέρνηση υπό τον μητροπολίτη Ιωαννίνων Σπυρίδωνα και θα άρχιζαν διαπραγματεύσεις με τους Γερμανούς για συνθηκολόγηση και μη παράδοση στους Ιταλούς. Η απόφαση αυτή διαβιβάστηκε στον Διοικητή του ΤΣΗ για να την συνυπογράψει και να την προωθήσει στην Αθήνα, όμως ο Πιτσίκας δεν την απέστειλε καθώς ήθελε να αποφύγει να είναι αυτός που θα έπαιρνε την ευθύνη για την συνθηκολόγηση.
Την 19η Απριλίου οι δρόμοι υποχώρησης στην Ήπειρο και την Αλβανία δέχτηκαν ολοήμερο βομβαρδισμό από την ιταλική και την γερμανική αεροπορία. Η LSSAH, η οποία μέχρι τότε είχε φτάσει στα Γρεβενά, κινήθηκε προς τα δυτικά και κατέλαβε την διάβαση του Μετσόβου, αποκόπτοντας με αυτήν την κίνηση την οδό υποχώρησης του Ελληνικού Στρατού.
Η πολιτική κρίση.
Μετά την αυτοκτονία του Κορυζή, ο Βρετανός πρεσβευτής Πάλερετ συμβούλεψε τον Γεώργιο να σχηματίσει κυβέρνηση εθνικής συνεργασίας, όμως ο βασιλιάς τελικά αποφάσισε να ασκήσει αυτός προσωρινά τα καθήκοντα του προέδρου της κυβέρνησης με αντιπρόεδρο το Κωνσταντίνο Κοτζιά. Στον Κοτζιά ανέθεσε και τον σχηματισμό κυβέρνησης γιατί, όπως ισχυρίστηκε ο βασιλιάς, χρειαζόταν έναν δημαγωγό για να ανορθώσει το ηθικό του λαού και επιπλέον ήταν ο μόνος που ήταν αντίθετος στην αναχώρηση του Γεωργίου και της κυβέρνησης από την Αθήνα. Τελικά ο Κοτζιάς δεν μπόρεσε να σχηματίσει κυβέρνηση διότι οι πολιτικοί που απευθύνθηκε αρνήθηκαν να συμμετάσχουν, με αποτέλεσμα η εντολή να δοθεί στον απόστρατο Στρατηγό Αλέξανδρο Μαζαράκη-Αινιάν. Ο Μαζαράκης όμως, όταν απέκτησε μια εικόνα της πραγματικής κατάστασης της χώρας, κατέθεσε στις 19 Απριλίου την εντολή, πιστεύοντας ότι είχε κληθεί πολύ αργά και η καλύτερη λύση ήταν η εκκένωση της Ελλάδας από τα συμμαχικά στρατεύματα.
Όταν την επόμενη μέρα κλήθηκε από τον βασιλιά ο Θεόδωρο Πάγκαλος να αναλάβει την διακυβέρνηση της χώρας, αρνήθηκε λέγοντας πως "Ο Ελληνικός Στρατός είναι ένα πτώμα. Δε χρειάζεται τώρα ηγέτη, αλλά έναν ιερέα". Το μεσημέρι της ίδιας μέρας ορκίστηκε αντιπρόεδρος ο Ναύαρχος Σακελλαρίου και υπουργός Εξωτερικών, Οικονομικών και Εθνικής Οικονομίας ο Εμμανουήλ Τσουδερός. Ο μετριοπαθής βενιζελικός Τσουδερός, πιστός στα ανάκτορα και αφοσιωμένος στους Βρετανούς, ορκίστηκε πρωθυπουργός στις 21 Απριλίου. Ο βασιλιάς γνώριζε ότι στην Κρήτη που σκόπευε να μεταφερθεί δεν ήταν ευπρόσδεκτος, γι΄αυτό ο Κρητικής καταγωγής Τσουδερός με το κύρος του θα μπορούσε να προλάβει τυχόν δυσάρεστες καταστάσεις.
Στο πολεμικό μέτωπο, ενόσω τα κρούσματα διάλυσης του Ελληνικού Στρατού έπαιρναν όλο και μεγαλύτερες διαστάσεις και ο Πιτσίκας αρνούνταν να πάρει πρωτοβουλίες, ο διοικητής του Γ΄ Σώματος Στρατού Αντιστράτηγος Γεώργιος Τσολάκογλου απέστειλε στην Αθήνα τον Επιτελάρχη του, Συνταγματάρχη Αθανάσιο Χρυσοχόου, ώστε να συζητήσει με τον πρωθυπουργό και τον Παπάγο την άμεση λήψη αποφάσεων. Στις συναντήσεις του ο Χρυσοχόου διαπίστωσε ότι η κυβέρνηση δεν μπορούσε να λάβει καμιά απόφαση και εκτιμώντας ότι υπήρχε πλήρες αδιέξοδο, καθώς κανείς δεν ανελάμβανε την ευθύνη για την σύναψη ανακωχής, απέστειλε το πρωί της 19ης Απριλίου στον Τσολάκογλου το εξής τηλεγράφημα: "Απόρρητος προσωπική διά Στρατηγόν. Ενέργεια ανάγεται αρμοδιότητα Στρατιάς. Εάν αναλάβετε σεις, δέον πρώτον λάβητε εξουσιοδότησιν λοιπών Σωμάτων Στρατού, αναθετόντων υμίν ενέργειαν ως έχοντα επαφήν με Γερμανούς. Χρυσοχόου. Εκ Φρουραρχείο Θ". Επειδή ο Τσολάκογλου είχε σχηματίσει την εντύπωση ότι ο Παπάγος δεν είχε πολλές αντιρρήσεις για την σύναψη συνθηκολόγησης και γνωρίζοντας ότι η κυβέρνηση δεν ελάμβανε καμία απόφαση, μόλις έλαβε στις 02:00 της 20ής Απριλίου το τηλεγράφημα διαλύθηκε κάθε δισταγμός του και, παραμερίζοντας τον Πιτσίκα, προχώρησε σε σύναψη ανακωχής με τους Γερμανούς.
Η παράδοση και τα τρία πρωτόκολλα συνθηκολόγησης.
Το απόγευμα της 20ής Απριλίου στο χωριό Βοτονόσι Ιωαννίνων ο Τσολάκογλου υπέγραψε με τον διοικητή της LSSAH Ζεπ Ντίντριχ, πρωτόκολλο ανακωχής, με το οποίο σταματούσε κάθε εχθροπραξία μεταξύ Ελλάδας και Γερμανίας από τις 18:00 της ίδιας μέρας.&lt;ref name="ΓΕΣ/ΔΙΣ 1985 205"&gt;ΓΕΣ/ΔΙΣ (1985) 205&lt;/ref&gt; Ο ιστορικός του δευτέρου παγκοσμίου πολέμου Τζον Κίγκαν ("John Keegan") γράφει ότι ο Τσολάκογλου «"ήταν τόσο αποφασισμένος […] να αρνηθεί στους Ιταλούς την ικανοποίηση μίας νίκης που δεν κέρδισαν ώστε […] ξεκίνησε συζητήσεις, χωρίς να έχει τέτοια διαταγή, με τον διοικητή της γερμανικής μεραρχίας των SS, Σεπ Ντίτριχ ("Sepp Dietrich"), ώστε να κανονίσει η παράδοση να γίνει μόνο στους Γερμανούς"». Ο Χίτλερ συμφώνησε στην ανακωχή και προσπάθησε να μη συμπεριληφθούν οι Ιταλοί.
Σύμφωνα με το πρωτόκολλο αυτό καθορίζονταν και οι όροι των ελληνικών και ιταλικών στρατευμάτων, ως εξής: 
τη νύκτα της 20ής προς 21η Απριλίου, με επέμβαση του Γερμανού αρχιστράτηγου, θα γινόταν ανακωχή, ο Ελληνικός Στρατός θα αποσυρόταν εντός δέκα ημερών στην ελληνοαλβανική μεθόριο, ενώ ο Ιταλικός δεν θα εισχωρούσε σε ελληνικό έδαφος με τα γερμανικά στρατεύματα να παρεμβάλλονται μεταξύ Ελλήνων και Ιταλών. Επιπρόσθετα, οι Έλληνες στρατιώτες θα αποστρατεύονταν, καθώς θα παρέδιδαν τον οπλισμό τους και έπειτα θα μπορούσαν να μεταβούν στις εστίες τους, ενώ οι αξιωματικοί δεν θα θεωρούνταν αιχμάλωτοι πολέμου και θα διατηρούσαν των οπλισμό τους τιμητικώς. Η πραγματικότητα ταχύτατα διέψευσε όμως τις προσδοκίες, καθώς οι Γερμανοί δεν κράτησαν τις υποσχέσεις τους. Την ώρα μάλιστα των διαπραγματεύσεων βομβάρδιζαν με πρωτοφανή τρόπο τα Ιωάννινα, χωρίς να αποτελεί εξαίρεση ούτε το νοσοκομείο της πόλης που έφερε εμφανή σήματα του Ερυθρού Σταυρού. Όταν ο διοικητής της 12ης Στρατιάς, φον Λίστ, έλαβε γνώση του πρωτοκόλλου αμέσως ζήτησε την επαναδιατύπωσή του, με πολύ δυσμενέστερους όρους αυτή την φορά. Ο Τσολάκογλου αναγκάστηκε να υπογράψει ένα δεύτερο πρωτόκολλο «ως αιχμάλωτος άνευ ελευθέρας γνώμης», παραδίδοντας τον στρατό μόνο στην Γερμανική Ανώτατη Διοίκηση και όχι στους Ιταλούς. Από την άλλη πλευρά, ο Μουσολίνι εξοργισμένος από αυτή την συμφωνία διέταξε αντεπιθέσεις εναντίον των ελληνικών δυνάμεων, οι οποίες αποκρούστηκαν. Χρειάστηκε προσωπική παρέμβαση του Μουσολίνι προς τον Χίτλερ ώστε να επιτευχθεί μία ανακωχή στην οποία περιλαμβανόταν και η Ιταλία, στις 23 Απριλίου.
Σύμφωνα με τους όρους του τρίτου και οριστικού πρωτοκόλλου συνθηκολόγησης, που υπογράφηκε στις 23 Απριλίου, η «"Ελληνική Στρατιάν Μακεδονίας- Ηπείρου"» θα παραδίδονταν στους Ιταλούς και τους Γερμανούς, οι στρατιώτες θα ήταν αιχμάλωτοι πολέμου ενώ οι αξιωματικοί, λόγο της ανδρείας τους, θα διατηρούσαν τον οπλισμό τους. Αξιωματικοί και οπλίτες θα συγκεντρώνονταν σε στρατόπεδα συγκέντρωσης και μετά το τέλος των εχθροπραξιών θα απελευθερώνονταν. Τελικά και αυτοί οι όροι έγιναν αποδεκτοί. Οι στρατιώτες έπρεπε να παραμείνουν στις θέσεις που είχαν μέχρι την αποστράτευσή τους. Όμως δεν έγινε το ίδιο με όλες τις μονάδες, που μόλις μάθαιναν την είδηση της παράδοσης, πετούσαν τα όπλα τους, διέλυαν την παράταξη και ακολουθούσαν το δρόμο που πίστευαν ότι θα τους οδηγούσε συντομότερα στον τόπο τους. Υπήρξαν περιπτώσεις που ο αποχωρισμός από τα όπλα σήμανε τον έσχατο εξευτελισμό του μαχητή. Αυτό το αίσθημα εκφράσθηκε από τον ταγματάρχη πυροβολικού Κωνσταντίνο Βερσή, που τη στιγμή της παράδοσης έδωσε εντολή να καταστραφούν τα πυροβόλα της μοίρας του και αυτοκτόνησε, ενώ οι στρατιώτες της μοίρας του έψαλαν τον Εθνικό Ύμνο
Θερμοπύλες.
Από τις 16 Απριλίου η γερμανική διοίκηση είχε συνειδητοποιήσει ότι οι Βρετανοί εκκένωναν τα στρατεύματά τους με πλοία από τον Βόλο και τον Πειραιά. Η όλη εκστρατεία έχει πάρει χαρακτήρα καταδίωξης. Για τους Γερμανούς ήταν βασικό να διατηρούν επαφή με τα υποχωρούντα Βρετανικά στρατεύματα και να παρεμποδίζουν τα σχέδια εκκένωσής τους. Γερμανικές μεραρχίες πεζικού αποσύρονταν από την ενεργό δράση λόγω της έλλειψης μηχανοκίνητης υποστήριξης τους. Οι 2η και 5η Μεραρχίες Πάντσερ, η LSSAH και οι δύο ορεινές μεραρχίες εξαπέλυσαν καταδίωξη στις εχθρικές δυνάμεις.
Προκειμένου να επιτραπεί η απομάκρυνση του κυρίως όγκου των βρετανικών δυνάμεων, ο Γουίλσον διέταξε την οπισθοφυλακή να κρατήσει το ιστορικό πέρασμα των Θερμοπυλών. Ο Αντιστράτηγος Φρέιμπεργκ έλαβε την εντολή να υπερασπιστεί το παράκτιο πέρασμα, ενώ ο Υποστράτηγος Μακέη να κρατήσει το χωριό Μπράλος. Μετά τη μάχη ο Μακέη φέρεται να είπε «"Δεν ονειρευόμουν την εκκένωση. Θεωρούσα ότι θα κρατούσαμε για περίπου ένα δεκαπενθήμερο και θα καταρρέαμε υπό το βάρος των αριθμών"». Όταν έφτασαν οι εντολές της υποχώρησης το πρωί της 23ης Απριλίου αποφασίστηκε ότι οι δύο θέσεις θα προστατεύονταν από μία ταξιαρχία έκαστη. Αυτές οι ταξιαρχίες, η 19η Αυστραλιανή και η 6η Νεοζηλανδική θα κρατούσαν τα περάσματα όσο το δυνατόν περισσότερο, επιτρέποντας στις άλλες μονάδες να αποσυρθούν. Οι Γερμανοί επιτέθηκαν στις 11.30 πμ της 24ης Απριλίου, συνάντησαν ισχυρή αντίσταση, έχασαν δεκαπέντε άρματα και είχαν σημαντικές απώλειες. Οι Σύμμαχοι κράτησαν ολόκληρη την ημέρα. Με την επίτευξη του στόχου να καθυστερήσουν τα γερμανικά στρατεύματα υποχώρησαν προς την κατεύθυνση των παραλίων εκκένωσης και έστησαν μία οπισθοφυλακή στη Θήβα. Οι μονάδες των Πάντσερ που εξαπέλυσαν καταδίωξη στο δρόμο που οδηγούσε προς το πέρασμα καθυστέρησαν λόγω της μεγάλης κλίσης του εδάφους και του μεγάλου αριθμού των δύσκολων στροφών του δρόμου.
Η αποδημία του Πολεμικού Στόλου.
Όταν έγινε φανερό ότι οι γερμανικές δυνάμεις κατευθύνονται με γρήγορο ρυθμό προς την νότια Ελλάδα, συγκλήθηκε στις 10 Απριλίου το Ανώτατο Ναυτικό Συμβούλιο για να συζητήσει το θέμα της αποδημίας του Ελληνικού Στόλου. Στο συμβούλιο αυτό αποφασίστηκε ότι ο στόλος πρέπει να κατευθυνθεί σε κατάλληλη βάση, που θα οριζόταν μελλοντικά, για την συνέχιση του αγώνα που θα γινόταν σε συνεργασία με τους Συμμάχους. Έως ότου καθοριστεί η μελλοντική βάση του, ο Στόλος έπρεπε να κατευθυνθεί προς την Αλεξάνδρεια της Αιγύπτου. Για την υλοποίηση της απόφασης εκδόθηκε από τον Κορυζή διαταγή, με την οποία όλα τα αντιτορπιλικά και υποβρύχια, καθώς και αριθμός επίτακτων και βοηθητικών σκαφών, θα πρέπει να είναι έτοιμα για άμεσο απόπλου με πλήρη εφοδιασμό. Αν και η διαταγή προωθήθηκε με άκρα μυστικότητα προς τους αχηγούς και ανώτερους διοικητές, δεν έγινε ο άμεσος απόπλους του Στόλου. Η αιτία ήταν η αναποφασιστικότητα και η σύγχυση που επικρατούσε στην τότε πολιτική ηγεσία για τον χρόνο που θα επιβιβαστεί η κυβέρνηση για να μεταφερθεί στην νέα βάση. Αυτό όμως είχε σαν αποτέλεσμα να καθηλωθούν στην περιοχή του Σαρωνικού τα περισσότερα από τα πλοία, δεχόμενα συχνούς βομβαρδισμούς από την εχθρική αεροπορία.
Την νύχτα 11/12 Απριλίου το πλωτό νοσοκομείο ΑΤΤΙΚΗ βυθίζεται, έπειτα από βομβαρδισμό γερμανικού αεροπλάνου. Την επόμενη νύχτα, 13/14 Απριλίου, το αντιτορπιλικό ΒΑΣΙΛΕΥΣ ΓΕΩΡΓΙΟΣ- μαζί με το ΒΑΣΙΛΙΣΣΑ ΟΛΓΑ ήταν τα πλέον αξιόμαχα πλοία- δέχεται αεροπορικό βομβαρδισμό που του προξενεί σοβαρές αβαρίες. Όταν μεταφέρθηκε στον Ναύσταθμο Σαλαμίνας εκτιμήθηκε ότι για να μπορέσει να αποπλεύσει θα χρειαζόταν επισκευές διάρκειας 45 ημερών. Πράγματι, ξεκινούν εργασίες επισκευής, όμως νέα αεροπορική προσβολή, στις 25 Απριλίου, επιφέρει περαιτέρω ζημιές στο πλοίο και τότε διατάσσεται η βύθισή του.
Στο θωρηκτό ΑΒΕΡΩΦ, που είχε ως βάση ο Αρχηγός Στόλου (ΑΣ), επικρατούσε σύγχυση γιατί κανείς δεν γνώριζε ποια θα είναι η τύχη του, λόγο της παλαιότητάς και της μειωμένης μαχητικής ικανότητάς του, άλλα και από τις αλληλοαναιρούμενες διαταγές που υποχρέωναν το πλήρωμα να αποβιβάζει και να επιβιβάζει πολυβόλα, αρχεία κλπ. Όταν ο ΑΣ μαζί με το επιτελείο του αποβιβάστηκε από το πλοίο χωρίς να ενημερώσει κανέναν προκλήθηκε αναταραχή καθώς το πλήρωμα νόμιζε πως το εγκατέλειψε η φυσική του ηγεσία. Όμως, όταν ο πλοίαρχος Βλαχόπουλος αναλαμβάνει κυβερνήτης του ΑΒΕΡΩΦ η κατάσταση εξομαλύνεται και τότε το πλήρωμα ξεκινά τις προετοιμασίες για τον απόπλου του. Η μετάβαση του Βλαχόπουλου στην Αθήνα την 17η Απριλίου, για να ζητήσει διαταγή απόπλου του ΑΒΕΡΩΦ, δημιουργεί νέα σύγχυση και το πλήρωμα επαναστατεί, θεωρώντας ότι εγκαταλείφθηκε για να συλληφθεί από τους Γερμανούς ή το πλοίο προορίζεται να αυτοβυθιστεί. Τελικά εν µέσω αποδοκιµασιών, προπηλακισµών και πυροβολισµών, αποβιβάζονται οι άνδρες που δεν επιθυµούσαν να παραµείνουν στο πλοίο και στις 18 Απριλίου άρχισε ο απόπλους του ΑΒΕΡΩΦ, χωρίς τον κυβερνήτη του.
Στις 18 Απριλίου ξεκίνησε ο απόπλους των υποβρυχίων από τον Ναύσταθμο Σαλαμίνας. Την Κυριακή του Πάσχα, 20 Απριλίου, το αντιτορπιλικό ΨΑΡΑ δέχεται σφοδρό αεροπορικό βομβαρδισμό και βυθίζεται στον Κόλπο των Μεγάρων. Την ημέρα αυτή διεξήχθη πάνω από την Αθήνα και τον Πειραιά μεγάλη αερομαχία, γνωστή ως Μάχη της Αθήνας, μεταξύ της Λουφτβάφε και της ΡΑΦ, όπου καταρίφθηκαν περισσότερα από 22 γερμανικά αεροπλάνα ενώ οι Βρετανοί έχασαν 9.
Από τις 21 Απριλίου η Λουφτβάφε άρχισε να βομβαρδίζει συστηματικά την περιοχή γύρω από από την Αθήνα, με τον κύριο όγκο των βομβαρδισμών να επικεντρώνεται στην περιοχή από τον όρμο των Μεγάρων μέχρι τον Πειραιά, τη Σαλαμίνα και την περιοχή του Ναυστάθμου, με κύριο στόχο συγκοινωνιακούς κόμβους, πλοία και πλωτά. Καθ' όλη τη διάρκεια των βομβαρδισμών ρίχτηκαν στην περιοχή μεταξύ Ψυττάλειας και Κερατσινίου μαγνητικές και ακουστικές νάρκες, δυσχεραίνοντας την εκκένωση των συμμαχικών στρατευμάτων, τη χρήση του λιμένα του Πειραιά και την απομάκρυνση του ελληνικού στόλου. Αυτή την μέρα Γερμανικά αεροπλάνα βυθίζουν τα τορπιλοβόλα ΘΥΕΛΛΑ και ΔΩΡΙΣ. Έως τις 22 Απριλίου είχαν απομείνει στην ευρύτερη περιοχή του Σαρωνικού μόνο τέσσερα μεγάλα πλοία του Στόλου. Ένα από αυτά, το αντιτορπιλικό ΥΔΡΑ, θα υποστεί βομβαρδισμό από 80 αεροπλάνα, με αποτέλεσμα να βυθιστεί.
Στις 23 Απριλίου γερμανικά αεροσκάφη κάθετης εφορμήσεως πραγματοποίησαν επίθεση εναντίον του ναυστάθμου Σαλαμίνας, προξενώντας σημαντικές ζημιές. Την ίδια μέρα ο Βασιλιάς Γεώργιος και ο πρωθυπουργός Εμμανουήλ Τσουδερός μετέβησαν με υδροπλάνο από τον Σκαραμαγκά στα Χανιά. Την επόμενη ημέρα πραγματοποιήθηκαν στον ναύσταθμο δύο ακόμα επιθέσεις οι οποίες είχαν ως αποτέλεσμα, πέρα από τις υλικές ζημιές, τη βύθιση των παροπλισμένων θωρηκτών ΚΙΛΚΙΣ και ΛΗΜΝΟΣ, ενώ συνεχίστηκαν με αμείωτη ένταση οι αεροπορικές επιθέσεις και τις επόμενες ημέρες.
Τελικά στο λιμάνι της Αλεξάνδρειας κατέπλευσε ως στις 2 Μαΐου το σύνολο του Στόλου, αποτελούμενος από το θωρηκτό ΑΒΕΡΩΦ, τα αντιτορπιλικά ΒΑΣΙΛΙΣΣΑ ΟΛΓΑ, ΚΟΥΝΤΟΥΡΙΩΤΗΣ, ΣΠΕΤΣΑΙ, ΠΑΝΘΗΡ, ΑΕΤΟΣ και ΙΕΡΑΞ, τα τορπιλοβόλα ΑΣΠΙΣ, ΣΦΕΝΔΟΝΗ και ΝΙΚΗ, τα υποβρύχια ΝΗΡΕΥΣ, ΠΑΠΑΝΙΚΟΛΗΣ, ΤΡΙΤΩΝ, ΚΑΤΣΩΝΗΣ και ΓΛΑΥΚΟΣ και το πλωτό συνεργείο ΗΦΑΙΣΤΟΣ.
Η κατάληψη των Αθηνών και η εκκένωση των Κοινοπολιτειακών δυνάμεων.
Αφού εγκατέλειψε την περιοχή των Θερμοπυλών, η βρετανική οπισθοφυλακή αποσύρθηκε σε αυτοσχέδιες θέσεις νότια τις Θήβας, όπου έστησε ένα τελευταίο εμπόδιο πριν την Αθήνα. Ένα τάγμα μοτοσικλετών της 2ης Μεραρχίας Πάντσερ, το οποίο είχε περάσει στην Εύβοια με σκοπό να καταλάβει το λιμάνι της Χαλκίδας, ανέλαβε την αποστολή να υπερφαλαγγίσει τη βρετανική οπισθοφυλακή. Οι μοτοσικλετιστές συνάντησαν μικρή αντίσταση και το πρωί της 27ης Απριλίου 1941 οι πρώτοι Γερμανοί μπήκαν στην Αθήνα, ακολουθούμενοι από θωρακισμένα οχήματα, άρματα μάχης και πεζικό. Κατέλαβαν μεγάλες ποσότητες πετρελαίου, λαδιού και λιπαντικών, πολλές χιλιάδες τόνους πυρομαχικών, δέκα φορτηγά φορτωμένα με ζάχαρη και δέκα φορτία άλλων προμηθειών, καθώς και άλλο εξοπλισμό, όπλα και ιατρικές προμήθειες. Οι κάτοικοι της Αθήνας περίμεναν τους Γερμανούς να μπουν στην πόλη πολλές μέρες πριν και βρίσκονταν κλεισμένοι στα σπίτια τους με τα παράθυρά τους κλειστά. Το πρωί το Αθηναϊκό Ραδιόφωνο έβγαλε ανακοίνωση για να εμψυχώσει τους Έλληνες. Οι Γερμανοί κατευθύνθηκαν αμέσως στην Ακρόπολη και ύψωσαν τη Ναζιστική σημαία.
Στις 21 Απριλίου πάρθηκε η οριστική απόφαση για την απομάκρυνση των κοινοπολιτειακών δυνάμεων στην Κρήτη και την Αίγυπτο και ο Ουέιβελ, σε επιβεβαίωση των προφορικών οδηγιών, απέστειλε τις γραπτές οδηγίες στον Ουίλσον.
5.200 άνδρες, οι περισσότεροι από τους οποίους άνηκαν στην 5η Νεοζηλανδική Ταξιαρχία αναχώρησαν το βράδυ της 24ης Απριλίου από το Πόρτο Ράφτη της Ανατολικής Αττικής, ενώ η 4η Νεοζηλανδική Ταξιαρχία παρέμεινε για να καλύψει τον στενό δρόμο προς την Αθήνα, ο οποίος πήρε το όνομα «"Εικοσιτετράωρο Πέρασμα"» ("24 Hour Pass") από τους Νεοζηλανδούς. Στις 25 Απριλίου οι λίγες μοίρες της RAF αναχώρησαν από την Ελλάδα (ο ντ' Άλμπιακ μετέφερε το αρχηγείο του στο Ηράκλειο της Κρήτης) και περίπου 10.200 Αυστραλοί στρατιώτες εκκενώθηκαν από το Ναύπλιο και τα Μέγαρα. 2.000 άνδρες έπρεπε να περιμένουν έως τις 27 Απριλίου καθώς το "Ulster Prince" προσάραξε σε αβαθή νερά κοντά στο Ναύπλιο. Εξαιτίας αυτού του γεγονότος οι Γερμανοί συνειδητοποίησαν ότι η εκκένωση πραγματοποιούνταν και από λιμάνια της ανατολικής Πελοποννήσου. 
Στις 25 Απριλίου οι Γερμανοί πραγματοποίησαν μία από αέρος επιχείρηση με σκοπό την κατάληψη των γεφυρών πάνω από τη διώρυγα της Κορίνθου, ώστε να αποκόψουν την βρετανική γραμμή υποχώρησης και να διασφαλίσουν το πέρασμα των γερμανικών δυνάμεων στην Πελοπόννησο μέσω του ισθμού. Η επίθεση αρχικά ήταν επιτυχής, ώσπου ένα βρετανικό βλήμα κατέστρεψε τη γέφυρα. Στο μεταξύ η LSSAH, η οποία βρισκόταν συγκεντρωμένη στα Ιωάννινα, κινήθηκε κατά μήκος των δυτικών παρυφών της Πίνδου μέσω της Άρτας και του Μεσολογγίου και πέρασε στην Πελοπόννησο από την Πάτρα, σε μία προσπάθεια να αποκτήσει πρόσβαση στον ισθμό από τα δυτικά. Με την άφιξή τους στις 5.30 μ.μ.στις 27 Απριλίου οι δυνάμεις των SS πληροφορήθηκαν ότι οι αλεξιπτωτιστές είχαν ήδη αντικατασταθεί από μονάδες του στρατού, που προωθούνταν από την Αθήνα.
Η δημιουργία ενός πρόχειρου προγεφυρώματος πάνω από τον ισθμό επέτρεψε σε μονάδες της 5ης Μεραρχίας Πάντσερ να καταδιώξουν τους αμυνόμενους στην Πελοπόννησο. Κατευθυνόμενες μέσω του Άργους προς την Καλαμάτα, από όπου οι περισσότερες συμμαχικές δυνάμεις είχαν αρχίσει να αποχωρούν, έφτασαν στην νότια ακτή στις 29 Απριλίου, όπου ενώθηκαν με τα στρατεύματα των SS που είχαν φτάσει από τον Πύργο. Οι μάχες στην Πελοπόννησο αποτελούνταν κυρίως από μικρής έκτασης εμπλοκές με αποκομμένες ομάδες βρετανικών στρατευμάτων οι οποίες δεν κατάφεραν να φτάσουν στα πλοία εγκαίρως. Η γερμανική επίθεση πραγματοποιήθηκε με καθυστέρηση και δεν κατόρθωσε να αποκόψει τον κύριο όγκο των βρετανικών στρατευμάτων στην Κεντρική Ελλάδα, όμως κατάφερε να απομονώσει τις αυστραλιανές 16η και 17η ταξιαρχίες. Μέχρι τις 30 Απριλίου η εκκένωση των περίπου 50.000 στρατιωτών είχε ολοκληρωθεί, όμως δέχθηκε βαριά πλήγματα από τη γερμανική Λουφτβάφε, η οποία βύθισε τουλάχιστον 26 πλοία φορτωμένα με στρατιώτες. Οι Γερμανοί αιχμαλώτισαν στην Καλαμάτα περίπου 7-8.000 στρατιώτες από την Κοινοπολιτεία και τη Γιουγκοσλαβία, οι οποίοι δεν πρόλαβαν να διαφύγουν, ενώ ελευθέρωσαν πολλούς Ιταλούς αιχμαλώτους από στρατόπεδα αιχμαλώτων πολέμου.
Με την φυγή των τελευταίων Βρετανών από την ηπειρωτική Ελλάδα έληξε ουσιαστικά και η Επιχείρηση Μαρίτα. Οι συνολικές απώλειες των Γερμανών έφτασαν τους 5.000 άνδρες περίπου, ενώ, σύμφωνα με γερμανικές πηγές, κυρίευσαν 54 βαριά και 444 ελαφρά πυροβόλα, 431 όλμους και πυροβόλα συνοδείας πεζικού, 49 αντιαρματικά πυροβόλα, 151.050 τυφέκια, 134 τεθωρακισμένα οχήματα, 2.710 αυτοκίνητα και περίπου 600 άλλα τροχοφόρα καθώς και μεγάλες ποσότητες εφοδίων.
Κατάληψη των ελληνικών νησιών.
Η ηγεσία της 12ης Στρατιάς αποφάσισε, ταυτόχρονα με την προώθηση προς την κεντρική Ελλάδα, την κατάληψη των κυριοτέρων ελληνικών νησιών, εκτός από την Κρήτη. Την αποστολή αυτή, παράλληλα με την ασφάλιση των παραλιών του Αιγαίου, ανέλαβε η 164η Μεραρχία Πεζικού καταλαμβάνοντας την Θάσο στις 15 Απριλίου και την Σαμοθράκη στις 19 Απριλίου. Στη Λήμνο, ύστερα από ένα αεροπορικό βομβαρδισμό, αποβιβάστηκε ένα γερμανικό τμήμα επιπέδου συντάγματος, το οποίο κατέλαβε το νησί στις 25 Απριλίου. Συνεχή αεροπορικό βομβαρδισμό, από 10 έως 24 Απριλίου, δέχτηκε η Εύβοια, η οποία καταλήφθηκε στις 25 Απριλίου. Με συμμετοχή Ιταλών κυριεύθηκαν οι Κυκλάδες το πρώτο δεκαπενθήμερο του Μαΐου. Στις 4 Μαΐου κυριεύθηκαν η Χίος και η Λέσβος, ενώ στις 8 Μαΐου η Σάμος από ιταλικές δυνάμεις. Ιταλοί επίσης κατέλαβαν την Κέρκυρα στις 28 Απριλίου, την Κεφαλλονιά στις 30 Απριλίου, την Ζάκυνθο στις 1 Μαίου και την Ιθάκη στις 5 Μαίου.
Μάχη της Κρήτης.
Η Κρήτη αποτελούσε μια εξαιρετική βάση αεροναυτικών και θαλάσσιων συγκοινωνιών καθώς βρίσκεται στο μέσο της ανατολικής Μεσογείου. Έτσι όποιος την κατείχε μπορούσε και να ελέγξει τις συγκοινωνίες στη συγκεκριμένη περιοχή και γι αυτόν τον λόγο βρέθηκε στο επίκεντρο του ενδιαφέροντος από την έναρξη του Β΄ Παγκοσμίου Πολέμου. Για τους Βρετανούς η Κρήτη χρησίμευε ως εφαλτήριο για αποβατικές ενέργειες στα Βαλκάνια όπως και για αεροπορικές επιδρομές εναντίον των ρουμανικών πετρελαιοπηγών. Για τους Γερμανούς η κατοχή της, εκτός του ότι θα ανύψωνε το ηθικό του Άξονα, εξασφάλιζε την ελληνική ενδοχώρα και τους θαλάσσιους δρόμους του Αιγαίου και αποτελούσε ιδανική βάση εξόρμησης για επιθετικές επιχειρήσεις στην Ανατολική Μεσόγειο. Επιπλέον, οι Γερμανοί θα μπορούσαν να υποστηρίξουν χερσαία επίθεση στην Αίγυπτο και την διώρυγα του Σουέζ.
Οι Βρετανοί απέστειλαν δυνάμεις στην Κρήτη αμέσως μετά την αιφνιδιαστική ιταλική επίθεση κατά της Ελλάδας τον Οκτώβριο του 1940, ενώ κατά την διάρκεια της γερμανικής εισβολής η νήσος χρησιμοποιήθηκε αρχικά ως κύρια βάση ανεφοδιασμού των βρετανικών δυνάμεων που επιχειρούσαν στα Βαλκάνια και αργότερα σαν βάση υποδοχής των περισσότερων στρατευμάτων που έφυγαν από την ηπειρωτική Ελλάδα. Μέχρι την 30η Απριλίου, όταν και ανέλαβε τη διοίκηση των Ελληνικών και Κοινοπολιτειακών δυνάμεων ο υποστράτηγος Φρέιμπεργκ, υπήρχαν στην Κρήτη περίπου 25.000 άνδρες οι περισσότεροι άοπλοι, χωρίς ατομικά είδη, βαρύ οπλισμό και οχήματα. Το ελάχιστο στρατιωτικό υλικό που έφτασε ως την έναρξη της γερμανικής επίθεσης δεν βελτίωσε τη θέση των αμυνομένων. Έτσι ο συνολικός αριθμός που υπερασπίστηκε την Κρήτη ήταν για τις δυνάμεις της Κοινοπολιτείας 1.512 αξιωματικοί και 29.977 οπλίτες και για τους Έλληνες 474 αξιωματικοί και 10.977 οπλίτες. Επίσης υπήρχαν 151 πυροβόλα και 25 άρματα μάχης. Λόγω της ανεπάρκειας των διαθέσιμων δυνάμεων και με βάση την σπουδαιότητα και την ευπάθεια των στρατηγικών σημείων του νησιού, ο Φρέυμπερκ κατένειμε τις διαθέσιμες δυνάμεις στους Τομείς Μάλεμε- Αγυιάς, Χανίων-Σούδας, Ρεθύμνου-Γεωργιουπόλεως και Ηρακλείου, με αποστολή να απαγορεύσουν στους Γερμανούς την χρησιμοποίηση των αεροδρομίων και των λιμανιών της Κρήτης.
Στις 25 Απριλίου ο Χίτλερ υπέγραψε την Οδηγία Νο 28 η οποία έφερε την κωδική ονομασία "Επιχείρηση Ερμής" και αφορούσε την επιχείρηση κατάληψης της Κρήτης. Το ΧΙ Αεροπορικό Σώμα διέθετε 465 μεταφορικά και 63 ανεμοπλάνα για να μεταφέρουν τους περίπου 15.000 αλεξιπτωτιστές της 7ης Αερομεταφερόμενης Μεραρχίας. Με πλωτά μέσα και αεροπλάνα θα μεταφέρονταν και 8.500 άνδρες της 5ης Ορεινής Μεραρχίας. Για την αεροπορική κάλυψη της επιχείρησης διατέθηκε το VIII Αεροπορικό Σώμα που είχε στην διάθεσή του 550 αεροσκάφη (βομβαρδιστικά, καταδιωκτικά καθέτου εφορμήσεως κ.α). Το σχέδιο επιχειρήσεων των Γερμανών προέβλεπε την απόκτηση αεροπορικής υπεροχής και διατήρησή της. Αμέσως μετά πτώση των αλεξιπτωτιστών με στόχο την κατάληψη των αεροδρομίων της Κρήτης και κυρίως του Μάλεμε όπως και των λιμανιών Χανίων, Ρεθύμνου και Ηρακλείου. Αφού καταλαμβάνονταν τα αεροδρόμια, μεταφορά μονάδων της ορεινής μεραρχίας για την ολοκληρωτική κατάληψη της νήσου. Παράλληλα ενισχύσεις θα μεταφέρονταν και από την θάλασσα. Οι Γερμανικές δυνάμεις θα ενεργούσαν σε τρεις ομάδες επίθεσης: την ομάδα "Κομήτης" με στόχο το αεροδρόμιο του Μάλεμε, την ομάδα "Άρης" με στόχο την κατάληψη των Χανίων, της Σούδας και του Ρεθύμνου, και της ομάδας "Ωρίων" με στόχο το Ηράκλειο.
Νωρίς τα ξημερώματα της 20ής Μαΐου άρχισε η γερμανική επίθεση κατά της Κρήτης με σφοδρό βομβαρδισμό και πολυβολισμό από αεροσκάφη της Λουφτβάφε. Αμέσως μετά μεταφορικά αεροσκάφη Junkers Ju 52 και ανεμοπλάνα κατέκλυσαν την περιοχή Χανίων-Μάλεμε και άρχισαν να πραγματοποιούν κατά κύματα ρίψεις αλεξιπτωτιστών, καθώς και προσγείωση των ανεμοπλάνων. Ταυτόχρονα ξεκίνησε και η άμυνα των ελληνοβρετανικών τμημάτων, προσβάλλοντας τα Ju 52 με αντιαεροπορικά πυροβόλα, ενώ οι μονάδες πεζικού στόχευαν τους αλεξιπτωτιστές στον αέρα και στο έδαφος. Οι Γερμανοί, παρά τις μεγάλες απώλειες πού υπέστησαν, κατόρθωσαν να δημιουργήσουν ένα μικρό προγεφύρωμα στον ποταμό Ταυρωνίτη θέτοντας υπό τα πυρά τους το αεροδρόμιο Μάλεμε και το ύψωμα 107, από το οποίο ελέγχονταν η ευρύτερη περιοχή του αεροδρομίου. Υπό αυτές τις συνθήκες, οι Νεοζηλανδικές δυνάμεις, που είχαν επωμιστεί την φύλαξή του, εγκατέλειψαν το ύψωμα 107, γεγονός που επηρέασε καθοριστικά την Μάχη της Κρήτης καθώς πλέον οι Γερμανοί μπορούσαν να μεταφέρουν ενισχύσεις μέσω του αεροδρομίου. Τις απογευματινές ώρες της ίδιας ημέρας εκδηλώθηκε η γερμανική επίθεση και στις περιοχές Ρέθυμνου και Ηρακλείου, όπου οι αλεξιπτωτιστές υπέστησαν τρομακτικές απώλειες και δεν μπόρεσαν να σημειώσουν καμία επιτυχία.
Το πρωί της επόμενης μέρας λίγα γερμανικά αεροπλάνα κατάφεραν να προσγειωθούν κοντά στο Μάλεμε για να μεταφέρουν όπλα και πυρομαχικά, καθώς τα πυρά των αμυνομένων απαγόρευαν κάθε προσγείωση στο κοντινό αεροδρόμιο. Μια δύναμη αλεξιπτωτιστών κατάφερε να εκκαθαρίσει την περιοχή και από το απόγευμα άρχισαν να προσγειώνονται μονάδες της 5ης Ορεινής Μεραρχίας στο αεροδρόμιο, παρόλο που αυτό ακόμη βαλλόταν από διακοπτόμενα πυρά πυροβόλων και πολυβόλων. Με τις ενισχύσεις και τα εφόδια να μεταφέρονται συνεχώς η μοίρα της Κρήτης είχε πλέον σφραγιστεί. Ύστερα από μια αποτυχημένη αντεπίθεση για την ανακατάληψη του αεροδρομίου του Μάλεμε και του υψ. 107, την νύχτα 23/24 Μαΐου οι ελληνοβρετανικές δυνάμεις συμπτύχθηκαν σε νέα τοποθεσία ανατολικότερα. Παρότι η πρωτοβουλία των επιχειρήσεων περιήλθε στους Γερμανούς ο αγώνας, στον οποίο συμμετείχαν και κάτοικοι του νησιού, συνεχίστηκε με σφοδρότητα μέχρι της 29 Μαΐου.
Με διαταγή του Φρέιμπεργκ ξεκίνησε στις 27 Μαΐου η επιχείρηση εκκένωσης των στρατευμάτων από την Κρήτη, που ολοκληρώθηκε στις 31 Μαΐου. Όσοι Έλληνες και Βρετανοί στρατιώτες έμειναν στο νησί συνθηκολόγησαν με τους Γερμανούς ή κατέφυγαν σε ορεινές περιοχές, με σκοπό να διαφύγουν στη Μέση Ανατολή. Μετά λοιπόν από αγώνα δώδεκα ημερών έληξε η Μάχη της Κρήτης με τους Γερμανούς να συλλαμβάνουν 12.245 άνδρες των Κοινοπολιτειακών δυνάμεων και 5.255 Έλληνες. Ο συνολικός αριθμός απωλειών (νεκρών αγνοούμενων και τραυματιών) για τις Κοινοπολιτειακές δυνάμεις ξεπερνούσαν τους 18.000 άνδρες, ενώ οι Έλληνες που έχασαν την ζωή ήταν περισσότεροι από 400 άνδρες. Στους 6.580 άνδρες ανήλθε για τους Γερμανούς ο συνολικός αριθμός απωλειών, που ήταν τρομακτικές σε σύγκριση με προηγούμενες επιχειρήσεις τους, γεγονός που έκανε τον Χίτλερ να απαγορεύσει την διενέργεια παρόμοιων αεραποβατικών επιχειρήσεων.
Η επόμενη μέρα.
Τριπλή Κατοχή.
Στις 13 Απριλίου 1941 ο Χίτλερ εξέδωσε την Οδηγία Νο. 27 η οποία σκιαγραφούσε την μελλοντική πολιτική του για την κατοχή της Ελλάδας. Οριστικοποίησε τη δικαιοδοσία στα Βαλκάνια με την Οδηγία Νο. 31 που εξεδόθη στις 9 Ιουνίου. Η ηπειρωτική Ελλάδα χωρίστηκε μεταξύ της Γερμανίας, της Ιταλίας και της Βουλγαρίας. Οι γερμανικές δυνάμεις κατέλαβαν τις πλέον στρατηγικά σημαντικές θέσεις, συμπεριλαμβανομένων της Αθήνας, της Θεσσαλονίκης και της κεντρικής Μακεδονίας, αρκετά νησιά του Αιγαίου και το μεγαλύτερο μέρος της Κρήτης. Κατέλαβαν, επίσης, τη Φλώρινα, η οποία διεκδικούνταν τόσο από την Ιταλία όσο και από τη Βουλγαρία. Την ίδια μέρα που ο Τσολάκογλου προσέφερε την παράδοση του, ο Βουλγαρικός Στρατός εισέβαλε στη Θράκη. Ο σκοπός του ήταν η δημιουργία μίας διόδου προς το Αιγαίο στη Δυτική Θράκη και την Ανατολική Μακεδονία. Οι Βούλγαροι κατέλαβαν την περιοχή μεταξύ του Στρυμόνα και μία γραμμή που οριοθετούνταν από την Αλεξανδρούπολη και το Σβίλενγκραντ, δυτικά του ποταμού Έβρου. Η υπόλοιπη Ελλάδα παρέμεινε υπό την κατοχή των Ιταλών. Τα ιταλικά στρατεύματα άρχισαν να καταλαμβάνουν τα νησιά του Ιονίου και του Αιγαίου στις 28 Απριλίου. Στις 2 Ιουνίου κατέλαβαν την Πελοπόννησο, στις 8 Ιουνίου τη Θεσσαλία και στις 12 Ιουνίου το μεγαλύτερο μέρος της Αττικής.
Με την αναχώρηση της ελληνικής κυβέρνησης Τσουδερού και του Βασιλιά για την Κρήτη στις 25 Απριλίου (και αργότερα για το Κάιρο), στην Ελλάδα εγκαταστάθηκε η Κυβέρνηση Γεωργίου Τσολάκογλου στις 29 Απριλίου 1941, διορισμένη από τους Γερμανούς. Το κράτος μετονομάστηκε από Βασίλειον της Ελλάδος σε Ελληνική Πολιτεία.
Η κατοχή της Ελλάδας, στη διάρκεια της οποίας οι πολίτες υπέστησαν τρομερές κακουχίες που κορυφώθηκαν με τον Μεγάλο Λιμό και τις λεηλασίες των κατοχικών αρχών, αποδείχθηκε δύσκολο και δαπανηρό εγχείρημα. Οδήγησε στη δημιουργία αρκετών αντιστασιακών ομάδων, οι οποίες επιδόθηκαν σε ανταρτοπόλεμο με τις δυνάμεις κατοχής και δημιούργησαν δίκτυα κατασκοπείας.
Συμπεράσματα.
Η επιχείρηση "Μαρίτα" έληξε με καθολική γερμανική νίκη. Οι Βρετανοί δεν διέθεταν τους απαραίτητους στρατιωτικούς πόρους στη Μέση Ανατολή που να τους επιτρέψουν την ταυτόχρονη διεξαγωγή ευρείας κλίμακας επιχειρήσεων στη Βόρεια Αφρική και τα Βαλκάνια. Επιπλέον, ακόμα και αν κατόρθωναν να εμποδίσουν τη γερμανική προέλαση στην Ελλάδα, δεν θα μπορούσαν να εκμεταλλευτούν την κατάσταση με μία αντεπίθεση στα Βαλκάνια. Παρόλα αυτά οι Βρετανοί έφτασαν πολύ κοντά στο να κρατήσουν την Κρήτη και αρχικά θα πρέπει να είχαν λογικές προοπτικές να κρατήσουν την Κρήτη και ίσως μερικά ακόμα νησιά τα οποία θα ήταν πολύτιμα ως αεροπορικές βάσεις από τις οποίες θα υποστηρίζονταν ναυτικές επιχειρήσεις σε όλη την ανατολική Μεσόγειο.
Απαριθμώντας τους λόγους της καθολικής γερμανικής νίκης στην Ελλάδα (επιχείρηση "Μαρίτα"), εξαιρετικά σημαντικοί φαίνεται να υπήρξαν οι εξής παράμετροι:
Το 1942 μέλη της Βρετανικής Βουλής χαρακτήρισαν την εκστρατεία στην Ελλάδα ως μία «"πολιτική και συναισθηματική απόφαση"». Ο Άντονι Ήντεν απέρριψε την κριτική, αντιπρότεινε ότι η απόφαση του Ηνωμένου Βασιλείου ήταν ομόφωνη και ισχυρίστηκε ότι η Μάχη της Ελλάδας καθυστέρησε την επίθεση του Άξονα στη Σοβιετική Ένωση. Αυτό το επιχείρημα χρησιμοποιήθηκε από κάποιους ιστορικούς όπως ο Κίγκαν ώστε να αποδείξουν ότι η ελληνική αντίσταση μπορεί να υπήρξε καθοριστικό σημείο στον Β’ παγκόσμιο πόλεμο. Σύμφωνα με την Λένι Ρίφενσταλ ("Leni Riefenstahl") ο Χίτλερ είπε ότι «"αν οι Ιταλοί δεν είχαν επιτεθεί στην Ελλάδα και χρειάζονταν τη βοήθειά μας ο πόλεμος θα είχε πάρει άλλη διαφορετική τροχιά. Θα προλαμβάναμε το ρωσικό κρύο για βδομάδες και θα κατακτούσαμε το Λένινγκραντ και τη Μόσχα. Δεν θα υπήρχε κανένα Στάλινγκραντ"». Παρά τις επιφυλάξεις του ο Άλαν Μπρουκ, αρχηγός του βρετανικού Αυτοκρατορικού Γενικού Επιτελείου, φέρεται να αποδέχεται ότι η έναρξη της επίθεσης ενάντια στη Σοβιετική Ένωση καθυστέρησε εξαιτίας της βαλκανικής εκστρατείας. Οι Τζον Ν. Μπράντλεϊ ("John N. Bradley") και Τόμας Μπ. Μπιούελ ("Thomas B. Buell") καταλήγουν ότι «"παρόλο που κανένα τμήμα της βαλκανικής εκστρατείας δεν ανάγκασε τους Γερμανούς να καθυστερήσουν την Επιχείρηση Μπαρμπαρόσα, προφανώς όλη η εκστρατεία του ανάγκασε να καθυστερήσουν"». Από την άλλη πλευρά ο Ρίχτερ αποκαλεί τους ισχυρισμούς του Ίντεν ως «"παραποίηση της ιστορίας"». Οι Μπέιζιλ Λίντελ Χαρτ (Basil Liddell Hart) και ντε Γκουίνγκαρντ ισχυρίστηκαν ότι, ακόμα και αν η επιχείρηση Μαρίτα καθυστέρησε την επίθεση του Άξονα στη Σοβιετική Ένωση, αυτό δεν ήταν αρκετό να δικαιώσει την απόφαση της βρετανικής κυβέρνησης γιατί δεν ήταν ο αρχικός στρατηγικός σκοπός της. Το 1952 το Ιστορικό Τμήμα του Βρετανικού Κοινοβουλίου κατέληξε ότι η βαλκανική εκστρατεία δεν επηρέασε την έναρξη της Επιχείρησης Μπαρμπαρόσα. Σύμφωνα με τον Ρόμπερτ Κιρχούμπελ ("Robert Kirchubel"), «"οι κύριες αιτίες για την μετάθεση την ημερομηνία έναρξης της Επιχείρησης Μπαρμπαρόσα από τις 15 Μαΐου στις 22 Ιουνίου ήταν οι μη ολοκληρωμένες εφοδιαστικές προετοιμασίες και ένας ασυνήθιστα υγρός χειμώνας που κράτησε τα ποτάμια πλημμυρισμένα μέχρι αργά την άνοιξη"», άποψη που συμμερίζονται και οι ιστορικοί Κρεγκ Στόκινγκς και Έλενορ Χάνκοκ, Τζον Λούκατς και Ian Kershaw, ο οποίος απορρίπτει την προαναφερθείσα δικαιολογία του Χίτλερ ως εκ των υστέρων προσπάθεια διάσωσης της υστεροφημίας του.
Σύμφωνα με τον Τζον Κίγκαν ("John Keegan") «"η ελληνική εκστρατεία έπρεπε να είναι ένας παλαιομοδίτικος πόλεμος κυρίων, με τιμή από και προς τους γενναίους αντιπάλους σε κάθε πλευρά"» και οι ελληνικές και συμμαχικές δυνάμεις, υπό το βάρος της τεράστιας αριθμητικής υπεροχής των Γερμανών «"είχαν, δικαίως, την αίσθηση ότι πολέμησαν για καλό σκοπό"».
Η στρατιά του Στρατάρχου Βίλχελμ Λιστ κατά την διάρκεια της βαλκανικής εκστρατείας αιχμαλώτισε 90000 Γιουγκοσλάβους, 270000 Έλληνες και 13000 Βρετανούς με απώλειες όχι άνω των 5000 νεκρών και τραυματιών στρατιωτών, όταν οι βρετανικές εφημερίδες για λόγους προπαγάνδας ανέβαζαν τα ποσοστά των νεκρών Γερμανών στρατιωτών στους 250000. Δεν συγκαταλέγονται σε αυτές, οι απώλειες της Μάχης της Κρήτης. 
Όσον αφορά τη Μάχη της Κρήτης, παρά την επιτυχία των Γερμανών, το υψηλό τίμημα που κατέβαλαν για την κατάληψη του νησιού, οδήγησε τον Χίτλερ να χάσει την εμπιστοσύνη του στις αεροκίνητες επιχειρήσεις. Η χρήση των επίλεκτων αεροκίνητων μονάδων σε ρόλο πεζικού κατά την εκστρατεία στην ΕΣΣΔ, οδήγησε τον Πτέραρχο Κουρτ Στούντεντ να δηλώσει ότι "Η Κρήτη ήταν ο τάφος των Γερμανών αλεξιπτωτιστών". Επιπλέον η Κρήτη, ως βάση επιθετικών επιχειρήσεων των δυνάμεων του Άξονα, αποδείχτηκε μικρής αξίας και ούτε αποτέλεσε, όπως ήλπιζαν οι Γερμανοί, το σκαλοπάτι προς το Σουέζ και τη Μέση Ανατολή, παρά μάλλον την κατάληξη των εκστρατειών στα Βαλκάνια.
Αναγνώριση της ελληνικής αντίστασης.
Σε μία ομιλία του στο Ράιχσταγκ το 1941 ο Χίτλερ εξέφρασε τον θαυμασμό του για την ελληνική αντίσταση, λέγοντας για την εκστρατεία «"η ιστορική δικαιοσύνη με υποχρεώνει να δηλώσω ότι από τους εχθρούς οι οποίοι μας αντιτάχθηκαν, ο Έλληνας στρατιώτης πολέμησε με το μεγαλύτερο κουράγιο. Συνθηκολόγησε μόνο όταν η περαιτέρω αντίσταση κατέστη αδύνατη και άνευ σκοπού"». Ο Φύρερ διέταξε επίσης την απελευθέρωση και επαναπατρισμό όλων των Ελλήνων αιχμαλώτων πολέμου, αμέσως μόλις αυτοί αφοπλίζονταν «"λόγω της γενναίας συμπεριφοράς τους"». Σύμφωνα με τον επιτελάρχη του Χίτλερ, στρατάρχη Βίλχελμ Κάιτελ, ο Φύρερ «"ήθελε να δώσει στους Έλληνες ένα δίκαιο διακανονισμό σε αναγνώριση της γενναίας προσπάθειάς τους και της άδικης αιτίας αυτού του πολέμου. Ούτως ή άλλως τον ξεκίνησαν οι Ιταλοί"». Σε απάντηση ενός γράμματος από τον βασιλιά Γεώργιο Β΄ με ημερομηνία 3 Δεκεμβρίου 1940 ο Αμερικανός πρόεδρος Φραγκλίνος Ρούζβελτ δήλωσε ότι «"όλοι οι ελεύθεροι άνθρωποι είναι βαθύτατα εντυπωσιασμένοι από το κουράγιο και την σταθερότητα του Ελληνικού έθνους"».
Σημειώσεις.
 
 
Εξωτερικοί σύνδεσμοι.
 

</doc>
<doc id="50860" url="https://el.wikipedia.org/wiki?curid=50860" title="Χωρίς ταυτότητα (ταινία, 1963)">
Χωρίς ταυτότητα (ταινία, 1963)

Το Χωρίς ταυτότητα είναι μια ελληνική δραματική ταινία του 1963, βασισμένη στο ομότιτλο μυθιστόρημα του Γιάννη Μαρή, ο οποίος έγραψε και το σενάριο της ταινίας. Τη σκηνοθεσία την υπέγραψε ο Γιάννης Δαλιανίδης, ενώ η παραγωγή έγινε από τη Φίνος Φιλμ. Πρωταγωνιστούν οι Αλέκος Αλεξανδράκης και Ζωή Λάσκαρη. 
Πλοκή.
Ο Γιάννης Ντοναβέντης έχει οικονομικά προβλήματα. Ένα βράδυ, ο κύριος Αμπάζης, ένας αινιγματικός άνδρας, του προτείνει μια λύση στα προβλήματά του, σύμφωνα με την οποία θα πρέπει να προσποιηθεί ότι είναι ο γιος μιας εύπορης οικογένειας, που χάθηκε στη διάρκεια κάποιων βομβαρδισμών κατά τον πόλεμο. Τα μέλη της οικογένειας φαίνεται να πιστεύουν την ιστορία, εκτός από έναν θείο, που έχει πολλές αμφιβολίες. Η ίδια οικογένεια, όμως, έχει και μία κόρη που είναι, υποτίθεται, η αδελφή του. Περιπλέκοντας την κατάσταση, ο Γιάννης ερωτεύεται την κοπέλα, κάνοντας την ξαδέλφη της να ζηλέψει και να αποπειραθεί να τη σκοτώσει. Στο τέλος, αποκαλύπτεται ότι ο αινιγματικός άνθρωπος που πρότεινε αυτή την αλλαγή ταυτότητας στον Γιάννη κρατάει ένα μεγάλο μυστικό.
Παραγωγή.
Το "Χωρίς ταυτότητα" είναι η πρώτη ελληνική ταινία που γυρίστηκε με φακούς ζουμ, τους οποίους έφερε στην Ελλάδα ο Φιλοποίμην Φίνος. Η παραγωγή είχε στοιχίσει στη Φίνος Φιλμ 2 εκατομμύρια δραχμές. 
Η ταινία προβλήθηκε για πρώτη φορά στις κινηματογραφικές αίθουσες στις 28 Ιανουαρίου 1963. Κόβοντας 85.840 εισιτήρια, κατατάχθηκε στην 5η θέση ανάμεσα σε 82 ταινίες της ίδιας σεζόν. 

</doc>
<doc id="50861" url="https://el.wikipedia.org/wiki?curid=50861" title="Αναμέτρηση">
Αναμέτρηση

Η Αναμέτρηση (γνωστή και με τον τίτλο Επικίνδυνο Παιχνίδι) είναι μια ελληνική αστυνομική ταινία μυστηρίου του 1982 σε σενάριο και σκηνοθεσία Γιώργου Καρυπίδη. 
Πλοκή.
Στη διάρκεια των θερινών διακοπών του στη Μυτιλήνη, ένας νεαρός και μοναχικός μικροϋπάλληλος, ο Κώστας, ξεμυαλίζεται από μια μοιραία γυναίκα, την Άννα Παρίση, μια τριανταπεντάρα Γερμανίδα που είναι παντρεμένη μ’ έναν πλούσιο ντόπιο επιχειρηματία, τον Πέτρο, ο οποίος απουσιάζει στην Αθήνα. Γρήγορα, οι δυο τους γίνονται εραστές και περνούν αρκετές μέρες μαζί στο νησί. Όταν ο Πέτρος επιστρέφει στη Μυτιλήνη, οι συναντήσεις τους αναγκαστικά αραιώνουν.
Όμως, ένα πρωινό, μετά από μια νύχτα ερωτικής συνεύρεσής τους, η Άννα βρίσκεται νεκρή από πνιγμό στη θάλασσα. Η αστυνομία συλλαμβάνει αρχικά τον Κώστα, αλλά γρήγορα τον αποδεσμεύει, θεωρώντας ότι ο θάνατος της Άννας οφείλεται σε ατύχημα, κι αυτός επιστρέφει στην Αθήνα. Εκεί έχει την ευκαιρία να δει τις ταινίες που τράβηξε το καλοκαίρι στο νησί με την κάμερα που είχε μαζί του: η Άννα κυριαρχεί σε κάθε εικόνα. Ακολούθως μαθαίνει πως ο Πέτρος είναι άνθρωπος του υποκόσμου και πως τελευταία τα οικονομικά του δεν πήγαιναν καλά.
Ο Κώστας επιστρέφει στη Μυτιλήνη παίρνοντας μαζί του ένα όπλο, αποφασισμένος να διαλευκάνει την υπόθεση και να ανακαλύψει τους δολοφόνους της Άννας. Μια σειρά υποθέσεων τον οδηγούν στο ασφαλές συμπέρασμα ότι η Άννα, στην προσπάθειά της να σκοτώσει τον άνδρα της, έπεσε από το γιοτ στη θάλασσα και πνίγηκε, πιασμένη στα δίχτυα που ο Πέτρος είχε ρίξει, προκειμένου να ανασύρει ένα αρχαίο άγαλμα που αυτός σκόπευε να βγάλει λαθραία στο εξωτερικό.

</doc>
<doc id="50863" url="https://el.wikipedia.org/wiki?curid=50863" title="Αιχμάλωτοι του μίσους">
Αιχμάλωτοι του μίσους

Το Αιχμάλωτοι του μίσους είναι ελληνικό ψυχολογικό δράμα του 1972, της Φίνος Φιλμ, σε σενάριο και σκηνοθεσία του Νίκου Φώσκολου. Η ταινία έχει διάρκεια 101 λεπτά και πρωταγωνιστούν ο Κώστας Καρράς και η Ζωή Λάσκαρη.
Πλοκή.
Η Βίκυ Κουβαριώτου (Ζωή Λάσκαρη) επιστρέφει στην Αθήνα σε άσχημη σωματική και ψυχολογική κατάσταση από τον εμφύλιο του Κονγκό, όπου ζούσε με την οικογένειά της. Βρίσκεται σε εύθραυστη ψυχολογική κατάσταση, καθώς πριν φύγει από την Αφρική έγινε μάρτυρας του θανάτου όλων των μελών της οικογένειάς της.
Ο Άγγελος φον Ζίραχ (Κώστας Καρράς), γερμανικής καταγωγής πλοιοκτήτης και επιχειρηματίας με πλούσιο φιλανθρωπικό έργο, αναλαμβάνει τη θεραπεία της, ενώ παράλληλα στηρίζει οικονομικά τον αδελφό της (Νίκος Δαδινόπουλος), που βρίσκεται στα πρόθυρα της χρεωκοπίας. Σταδιακά, ο φον Ζίραχ συνάπτει ερωτικό δεσμό με τη Βίκυ, την οποία βοηθάει να κάνει καριέρα στον χορό και το τραγούδι. Όταν της ζητά να παντρευτούν, εκείνη δέχεται την πρόταση, προς μεγάλη αγανάκτηση της Τζίνας (Ελένη Ανουσάκη), η οποία εκτός από γραμματέας του Άγγελου είναι και ερωμένη του.
Στη διάρκεια της έγγαμης ζωής του ζευγαριού, οι έντονες συναισθηματικές μεταπτώσεις του Άγγελου προβληματίζουν τη Βίκυ, η οποία σύντομα βρίσκεται αντιμέτωπη με μια πολύ σκληρή πραγματικότητα. Όπως την ενημερώνει η Τζίνα, ο σύζυγός της ασχολείται στην πραγματικότητα με το λαθρεμπόριο όπλων. Μέρος των προϊόντων τα οποία διακινεί παράνομα καταλήγουν στην Αφρική, σε πολεμικές αναμετρήσεις, όπως αυτή στην οποία η Βίκυ έχασε ολόκληρη την οικογένειά της. Η Βίκυ αποφασίζει να τον καταγγείλει ως λαθρέμπορο όπλων και έτσι ο σύζυγός της αναγκάζεται να κατηλήξει στη φυλακή.
Παραγωγή.
Η ταινία προβλήθηκε τη σεζόν 1972-1973, με πρώτη προβολή στις 25 Δεκεμβρίου 1972 κόβοντας 124.745 εισιτήρια. Ήρθε στην 14η θέση σε 64 ταινίες. 

</doc>
<doc id="50864" url="https://el.wikipedia.org/wiki?curid=50864" title="Καρίμ Μασίμοφ">
Καρίμ Μασίμοφ

Ο Καρίμ Μασίμοφ ("Мәсімов, Кәрім Қажымқанұлы", 15 Ιουνίου 1965-) είναι πολιτικός από το Καζακστάν, πρωθυπουργός από τις 2 Απριλίου 2014 ως τις 8 Σεπτεμβρίου 2016 και ξανά από τις 10 Ιανουαρίου 2007 ως τις 24 Σεπτεμβρίου 2012. Σύμφωνα με την εφημερίδα "Pravda", θεωρείται από το κοινό ως "μια από τις πιο ισχυρές μορφές στον εσωτερικό κύκλο του Νουρσουλτάν Ναζαρμπάγιεφ."
Προσωπική ζωή και εκπαίδευση.
Γεννήθηκε στο Τσελίνογκραντ, σημερινή Αστανά. Ομιλεί απταίστως την γλώσσα των Ουιγούρων, την καζακική, τη ρωσική, την κινέζικη , την αγγλική και την αραβική. Μεγάλωσε στην Κίνα και εργάστηκε στο Χονγκ Κονγκ, ασχολούμενος με το εμπόριο. Θεωρείται ότι διατηρεί στενούς δεσμούς με το Κρεμλίνο.
Πολιτική καριέρα.
Έγινε αντιπρόεδρος της κυβέρνησης στις 19 Ιανουαρίου του 2006 και νωρίτερα υπηρέτησε στο υπουργείο Οικονομικών και Μεταφορών, το 2001. Στις 8 Ιανουαρίου του 2007 παραιτήθηκε ο πρωθυπουργός Ντανιγιάλ Αχμέτοφ και ο Μασίμοφ έγινε ο πρώτος Ουιγούρος που κατέλαβε το αξίωμα. Ορκίστηκε πρωθυπουργός στις 10 Ιανουαρίου 2007 μετά την κοινοβουλευτική έγκριση του διορισμού του στην πρωθυπουργία. .
Εξωτερική πολιτική.
Η πρώτη κυβέρνηση του Μασίμοφ υπέγραψε πολλές συμφωνίες με τον στρατηγικό εταίρο, την Λαϊκή Δημοκρατία της Κίνας.
Το 2002 ανακοίνωσε την πρόθεσή του να αυξήσει τις εξαγωγές σιτηρών προς το Ιράν. Επίσης, οι σχέσεις με το Ισραήλ είναι βελτιωμένες, καθώς ο τέως πρωθυπουργός Εχούντ Ολμέρτ μίλησε για το "ομορφότερο πρόσωπο του ισλαμισμού", σε αναφορά του στο Καζακστάν.
Δεύτερη πρωθυπουργία.
Ο Μασίμοφ διορίστηκε ξανά στην πρωθυπουργία από τον πρόεδρο Ναζαρμπάγιεφ στις 2 Απριλίου 2014. Τον Σεπτέμβριο του 2016 απολύθηκε από την πρωθυπουργία και υπηρεσιακός πρωθυπουργός ανέλαβε ο Μπακιτζχάν Σακιντάγιεφ.

</doc>
<doc id="50866" url="https://el.wikipedia.org/wiki?curid=50866" title="Σαιντ Κιτς και Νέβις">
Σαιντ Κιτς και Νέβις



</doc>
<doc id="50867" url="https://el.wikipedia.org/wiki?curid=50867" title="Μια κυρία στα μπουζούκια">
Μια κυρία στα μπουζούκια

Το Μια κυρία στα μπουζούκια είναι μια ελληνική μουσική κωμωδία του 1967 της Φίνος Φιλμ, έγχρωμη, σε σενάριο και σκηνοθεσία Γιάννη Δαλιανίδη.
Πλοκή.
Η Αννούλα (Ζωή Λάσκαρη) έχει τρία αδέρφια τα οποία την υπερπροστατεύουν, τον Κώστα (Κώστας Βουτσάς), που είναι ποδοσφαιριστής στον Ολυμπιακό (το οποίο όνομα όμως του Ολυμπιακού δεν αναφέρεται στην ταινία), ενώ παράλληλα δουλεύει στο λιμάνι, τον Θανάση (Γιάννης Βογιατζής) και τον Ηλία (Χρήστος Δοξαράς), που δουλεύουν επίσης στο λιμάνι. Η Αννούλα είναι ερωτευμένη με τον φίλο των αδερφών της, τον Γιώργο (Φαίδων Γεωργίτσης), εργάτη στο λιμάνι και ποδοσφαιριστή στην ίδια ομάδα με τον Κώστα. Όμως ο Γιώργος ερωτεύεται μια κυρία των βορείων προαστίων, την Έλενα Απέργη (Μαίρη Χρονοπούλου), ενώ ο Κώστας την υπηρέτρια της Απέργη, Μαρία (Μάρθα Καραγιάννη), η οποία του υποδύεται την πλούσια. Όταν μια μέρα που λείπει η Απέργη σε ραντεβού με τον Γιώργο, η Μαρία καλεί τον Κώστα και την Αννούλα κάνοντας την πλούσια κυρία, αποκαλύπτεται το ποιόν της Μαρίας και ο Κώστας την παρατάει, ενώ η Αννούλα ομολογεί στον Κώστα πως αγαπάει τον Γιώργο. Το τέλος δίνεται στα καλλιστεία, όπου συμμετέχει η Αννούλα υπό την καθοδήγηση του έμπειρου Βανζέλ Παπαδό (Χρόνης Εξαρχάκος). Την τελευταία στιγμή ο Γιώργος εγκαταλείπει την Απέργη και γυρίζει στην Αννούλα, η οποία παραιτείται και την θέση της παίρνει η Μαρία, που ξανασμίγει με τον Κώστα.

</doc>
<doc id="50869" url="https://el.wikipedia.org/wiki?curid=50869" title="Οι θαλασσιές οι χάντρες">
Οι θαλασσιές οι χάντρες

Οι θαλασσιές οι χάντρες είναι ελληνική μουσική κωμωδία του 1967 της Φίνος Φιλμ, έγχρωμη, σε σενάριο και σκηνοθεσία Γιάννη Δαλιανίδη.
Πλοκή.
Η Μαίρη (Ζωή Λάσκαρη), μια πλούσια κοπέλα προκαλεί προβλήματα στην Πλάκα, ανοίγοντας ένα κέντρο όπου παίζει μοντέρνα τραγούδια με το γυναικαίο συγκρότημά της. Στο απέναντι μαγαζί, ο Φώτης (Φαίδων Γεωργίτσης), ο γόης της γειτονιάς, παίζει μπουζούκι στην ταβέρνα του Αποστόλη (Νίκος Φέρμας) μαζί με τον Μεμά (Γιάννης Βογιατζής) και τις τραγουδίστριες Σοφία (Μαίρη Χρονοπούλου) και Μαρκησία (Αλέκα Μαβίλη), που είναι παράφορα ερωτευμένες μαζί του. Η σύγκρουση στα είδη μουσικής που υπηρετούν ο Φώτης και η Μαίρη είναι μεγάλη, αλλά εκείνος την ερωτεύεται και κάνει θυσίες για εκείνη. Έτσι, ξυρίζει το μουστάκι του όταν εκείνη του το ζητά, προκαλώντας την περιφρόνηση της γειτονιάς.
Παράλληλα, ο Κώστας (Κώστας Βουτσάς), πλανόδιος μικροπωλητής τουριστικών ειδών, γνωρίζει τον Ελληνοαμερικάνο επιχειρηματία Τζίμ (Γιώργος Τσιτσόπουλος) και τον βοηθά να ανοίξουν μια μπουάτ ειδικά για τουρίστες.
Παραγωγή και παραλειπόμενα.
Η ταινία προβλήθηκε για πρώτη φορά στις 20 Φεβρουαρίου 1967. Κόβοντος 531.278 εισιτήρια, κατατάχτηκε στην 3η θέση ανάμεσα σε 117 ταινίες της ίδιας σεζόν. Κυκλοφόρησε και με τη μορφή ντιβιντί στις 15 Μαρτίου 2006. 
Η Φίνος Φιλμς επέβαλε στον Γιάννη Δαλιανίδη να βάλει περισσότερα ελληνικά στοιχεία στην ταινία. Ο Φαίδων Γεωργίτσης και η Μαίρη Χρονοπούλου εμφανίζονται για πρώτη φορά σε μιούζικαλ.
Το τραγούδι "Crazy Girl" που φαίνεται να ερμηνεύει η Λάσκαρη είναι ντουμπλαρισμένο από την Αλέκα Κανελλίδου. 
Η ταινία προβλήθηκε στις Κάννες με τίτλο "Les Perles Grecques" προκαλώντας μεγάλη εντύπωση. Η Ζωή Λάσκαρη έγινε σταρ και οι παπαράτσι την κυνηγούσαν στις Κάννες για να απαθανατίσουν κάθε της κίνηση. Το γαλλικό περιοδικό “Σινεμόντ” μάλιστα τη χαρακτήρισε "Μπαρντό της Ελλάδας". 

</doc>
<doc id="50870" url="https://el.wikipedia.org/wiki?curid=50870" title="Β' Παγκόσμιος πόλεμος">
Β' Παγκόσμιος πόλεμος



</doc>
<doc id="50872" url="https://el.wikipedia.org/wiki?curid=50872" title="Αλέξανδρος Ρήγας">
Αλέξανδρος Ρήγας

Ο Γιώργος Ρήγας (5 Μαΐου 1965, Αθήνα), ευρύτερα γνωστός ως Αλέξανδρος Ρήγας, είναι Έλληνας ηθοποιός, σεναριογράφος και σκηνοθέτης. 
Σπούδασε στη Φιλοσοφική Σχολή Αθηνών και στη Δραματική Σχολή του Εθνικού Θεάτρου, απ’ όπου αποφοίτησε το 1990.

</doc>
<doc id="50873" url="https://el.wikipedia.org/wiki?curid=50873" title="Ντένζιλ Ντάγκλας">
Ντένζιλ Ντάγκλας

Ο Δρ Ντενζίλ Ντάγκλας ("Denzil Douglas", 14 Ιανουαρίου 1953-) είναι πολιτικός από τον Άγιο Χριστόφορο και Νέβις. Ήταν πρωθυπουργός από τις 6 Ιουλίου 1995 ως τις 18 Φεβρουαρίου 2015. Είναι παντρεμένος και έχει μία κόρη και έναν συνονόματο γιο. Το 2009 τιμήθηκε με το βραβείο του Οργανισμού Τουρισμού της Καραϊβικής για την συνολική του προσφορά.
Πρώτα χρόνια και σπουδές.
Γεννήθηκε στο χωριό Σαιντ Πολς του Σαιντ Κιτς το 1953. Ακολούθησε σπουδές χειρουργικής και ιατρικής στο Πανεπιστήμιο των Δυτικών Ινδιών, στο Τρινιντάντ και Τομπάγκο. Απέκτησε πτυχίο ιατρικής το 1984.
Πολιτική καριέρα.
Έγινε ηγέτης του Εργατικού Κόμματος (SKNLP) το 1989 και νίκησε στις γενικές εκλογές του 1995. Έγινε πρωθυπουργός στις 7 Ιουλίου του 1995 και ήταν επίσης υπουργός Εξωτερικών μέχρι το 2000. Στις εκλογές του 2000 το Εργατικό Κόμμα κέρδισε ξανά, όπως και για τρίτη φορά, στις εκλογές της 24ης Οκτωβρίου του 2004. Στις εκλογές του 2004 οι Εργατικοί κέρδισαν 7 έδρες στο κοινοβούλιο.
Επανεκλογή 2010.
Τον Ιανουάριο του 2010, λίγο πριν τη διεξαγωγή των πρόωρων εκλογών, σε τηλεφωνική του συνέντευξη στο BBC αρνήθηκε ότι είχε λογαριασμούς εκατομμυρίων δολαρίων σε τράπεζες των ΗΠΑ. Στις πρόωρες βουλευτικές εκλογές που διεξήχθησαν στις 25 Ιανουαρίου 2010 το Εργατικό Κόμμα του πρωθυπουργού Ντάγκλας επανεξελέγη για τέταρτη συνεχή φορά με 6 επί συνόλου 8 εδρών για τον Άγιο Χριστόφορο, με το κόμμα Κίνημα Λαϊκής Δράσης να κερδίζει δύο έδρες.
Εκλογές 2015.
Ο συνασπισμός της αντιπολίτευσης Ενωτική Ομάδα κέρδισε τις εκλογές του Φεβρουαρίου του 2015 με 7 έδρες επί συνόλου 11 στην Εθνοσυνέλευση και ο Ντάγκλας παραδέχθηκε την ήττα του κόμματός του και αποχώρησε από την πρωθυπουργία έπειτα από 20 χρόνια. Ο Τίμοθι Χάρις ορκίστηκε νέος πρωθυπουργός στις 18 Φεβρουαρίου.

</doc>
<doc id="50876" url="https://el.wikipedia.org/wiki?curid=50876" title="Μαλιετόα Τανουμαφίλι Β΄">
Μαλιετόα Τανουμαφίλι Β΄

Ο Μαλιετόα Τανουμαφίλι Β΄ ήταν Βασιλιάς των Σαμόα από το 1963 μέχρι το θάνατό του, πιθανότατα από πνευμονία, το Μάιο του 2007.
Βιογραφία.
Γεννήθηκε στις 4 Ιανουαρίου 1913. Έγινε ο πρώτος Αρχηγός Κράτους ("μαλιετόα") των νησιών, που ονομάζονταν το 1962 Δυτικές Σαμόα. Το 1997 τα νησιά μετονομάστηκαν σε Σαμόα.
Ονομάστηκε και Σουσούγκα και ήταν αρχηγός Κράτους ή Ο λε Άο ο λε Μάλο στη Σαμόα. Από την έναρξη της ανεξαρτησίας της χώρας, ο Μαλιετόα είχε την ηγεσία μαζί με τον Τουπούα Ταμασέσε. Μετά το θάνατο του τελευταίου, το 1963, έγινε μοναδικός Αρχηγός Κράτους. Ανήκε στη θρησκεία των Μπαχάι. Την περίοδο του θανάτου του, που συνέβη στις 11 Μαΐου 2007, στην Άπια, ήταν ο γηραιότερος Αρχηγός Κράτους στον κόσμο.
Κηδεύτηκε στις 18 Μαΐου 2007. Τον διαδέχθηκε στο αξίωμα, έναν μήνα μετά, ο Τουπούα Ταμαζέσε Τουπουόλα Έφι, ο οποίος έγινε και ο πρώτος εκλεγμένος Αρχηγός Κράτους στη νησιωτική χώρα.

</doc>
<doc id="50878" url="https://el.wikipedia.org/wiki?curid=50878" title="Κατάλογος κρατών">
Κατάλογος κρατών



</doc>
<doc id="50892" url="https://el.wikipedia.org/wiki?curid=50892" title="Κώστας Γαβράς">
Κώστας Γαβράς

Ο Κώστας Γαβράς (Λουτρά Ηραίας Αρκαδίας, 12 Φεβρουαρίου 1933) είναι Έλληνας σκηνοθέτης του γαλλικού κινηματογράφου, που ζει και εργάζεται στην Γαλλία. Είναι γνωστός για ταινίες που έχουν καθαρά πολιτικό θέμα, με πιο γνωστή το θρίλερ "Το Ζ" (1969), αλλά έχει σκηνοθετήσει και κωμωδίες. Οι περισσότερες ταινίες του έχουν γυριστεί στην γαλλική γλώσσα ωστόσο, έξι γυρίστηκαν στην αγγλική γλώσσα : "Missing" (1982), "Hanna K." (1983), "Betrayed" (1988), "Music Box" (1989), "Mad City" (1997) και "Amen" (2002). Ο ίδιος έχει κάνει την παραγωγή στις περισσότερες ταινίες του, μέσω της εταιρείας παραγωγής του K.G. Productions.
Βιογραφία.
Γεννήθηκε στα Λουτρά Ηραίας Αρκαδίας στις 12 Φεβρουαρίου 1933. Η οικογένειά του έζησε τον Β' Παγκόσμιο Πόλεμο σε ένα χωριό της Πελοποννήσου και μετακόμισε στην Αθήνα μετά τον πόλεμο. Ο πατέρας του ήταν μέλος του κομμουνιστικού κόμματος και φυλακίστηκε κατά την διάρκεια του ελληνικού Εμφυλίου Πολέμου. Η συμμετοχή του πατέρα του στο κομμουνιστικό κόμμα στάθηκε αδύνατο για τον Κώστα Γαβρά να φοιτήσει σε κάποιο πανεπιστήμιο στην Ελλάδα ή να πάρει βίζα για τις ΗΠΑ, έτσι μετά το λύκειο έφυγε για την Γαλλία όπου ξεκίνησε να σπουδάζει φιλολογία το 1951.
Πρώιμη καριέρα.
Το 1956 εγκατέλειψε τις σπουδές του στη φιλολογία για να σπουδάσει κινηματογράφο στην εθνική σχολή κινηματογράφου της Γαλλίας, IDHEC. Μετά το τέλος των σπουδών του συνεργάστηκε με τον Υβ Αλεγκρέ και έγινε βοηθός σκηνοθέτη του Ζαν Ζιονό και Ρενέ Κλαιρ. Αφού εργάστηκε αρκετά χρόνια ως βοηθός σκηνοθέτη, το 1965 σκηνοθέτησε την πρώτη του προσωπική ταινία με τίτλο "Βαγόνι Δολοφόνων".
Μετέπειτα καριέρα.
Η ταινία του "Shock Troops" ("Un homme de trop", 1967) συμμετείχε στο 5ο Διεθνές Φεστιβάλ Κινηματογράφου της Μόσχας.
Στην ταινία "Z" (1969), ο κεντρικός χαρακτήρας, ένας δικαστής που τον ενσάρκωσε ο Ζαν-Λουί Τρεντινιάν, προσπαθεί να αποκαλύψει την αλήθεια σχετικά με την δολοφονία ενός εξέχοντος πολιτικού της αριστεράς, που τον ενσάρκωσε ο Ιβ Μοντάν, ενώ οι κυβερνητικοί εκπρόσωποι και ο στρατός προσπαθούν να καλύψουν την συμμετοχή τους. Η ταινία αποτελεί μια προσαρμογή των γεγονότων τα οποία ακολούθησαν την δολοφονία του πολιτικού Γρηγόρη Λαμπράκη το 1963. Η ταινία είχε μεγάλη απήχηση στο κοινό επειδή, την εποχή της κυκλοφορίας της, η Ελλάδα βρισκόταν επί δυο χρόνια υπό στρατιωτική δικτατορία. Το "Z" κέρδισε το Όσκαρ Καλύτερης Ξενόγλωσσης Ταινίας.
Ο Κώστας Γαβράς και ο σεναριογράφος Jorge Semprún κέρδισαν ένα Edgar από την Ένωση Συγγραφέων Μυστηρίου της Αμερικής για το Καλύτερο Σενάριο Κινηματογραφικής Ταινίας. Η ταινία "L'Aveu" (1970) περιέγραφε τη ζωή του Artur London, ενός κομμουνιστή υπουργού από την Τσεχοσλοβακία ο οποίος φυλακίστηκε άδικα και δικάστηκε για προδοσία και κατασκοπεία το 1952.
Η ταινία "State of Siege" (1972) λαμβάνει χώρα στην Ουρουγουάη, σε μια συντηρητική κυβέρνηση στις αρχές της δεκαετίας του 1970. Με ένα σενάριο που βασίστηκε εν μέρει του αστυνομικού Dan Mitrione, ένας αμερικανός διπλωμάτης (ενσαρκώθηκε από τον Ιβ Μοντάν) πέφτει θύμα απαγωγής από τους Tupamaros, μια ριζοσπαστική αριστερή αστική ομάδα η οποία τον ανακρίνει προκειμένου να μάθει τις λεπτομέρειες της μυστικής αμερικανικής υποστήριξης στα καταπιεστικά καθεστώτα της Λατινικής Αμερικής.
Η ταινία "Missing," που αρχικά κυκλοφόρησε το 1982 και βασίστηκε στο βιβλίο "The Execution Of Charles Horman", έχει ως κεντρικό ήρωα τον αμερικανό δημοσιογράφο Charles Horman (ενσαρκώθηκε από τον John Shea στην ταινία), ο οποίος εξαφανίστηκε κατά το αιματηρό πραξικόπημα που έκανε ο αξιωματικός Augusto Pinochet στην Χιλή και έλαβε την υποστήριξη των ΗΠΑ το 1973. Ο πατέρας του Horman, τον οποίο ενσάρκωσε ο Τζακ Λέμον, και η σύζυγός του, την οποία ενσάρκωσε η Σίσι Σπέισεκ, αναζητούν μάταια να μάθουν τι απέγινε ο γιος τους. Η ταινία κέρδισε το Όσκαρ Καλύτερης Προσαρμογής Σεναρίου και τον Χρυσό Φοίνικα στο Φεστιβάλ Κινηματογράφου των Καννών.
Η ταινία "Betrayed" (1988) βασίστηκε στις τρομοκρατικές δραστηριότητες του αμερικανού νεοναζί Robert Mathews και της ομάδας του The Order.
Καθιερώθηκε με μία σειρά πολιτικών θρίλερ που αποκάλυψαν το βίαιο πρόσωπο δικτατορικών καθεστώτων, μέσα από προσωπικές τραγωδίες ασυμβίβαστων ανθρώπων. Ο Γαβράς ήταν υποψήφιος για Όσκαρ Καλύτερης Ξένης Ταινίας 1969 ("Ζ"), και κέρδισε το Όσκαρ Σεναρίου το 1982 ("Ο Αγνοούμενος"). Κέρδισε επίσης Χρυσό Φοίνικα στο φεστιβάλ Καννών του 1982 ("Ο Αγνοούμενος"), Ειδικό Βραβείο Κριτικής Επιτροπής Φεστιβάλ Καννών του 1975 ("Ειδικό δικαστήριο"), Χρυσή Άρκτο στο Φεστιβάλ Βερολίνου του 1990 ("Μουσικό κουτί"). To 2002 σκηνοθέτησε την ταινία "Αμήν." που κέρδισε Βραβείο César καλύτερου σεναρίου το 2003. 
Στο Ελληνικό δημοψήφισμα του 2015 τάχτηκε με δηλώσεις του υπέρ του "Όχι" και ανέφερε ότι έχει εμπιστοσύνη στον Αλέξη Τσίπρα. Θεωρείται ότι ανήκει στην Αριστερά, αλλά έχει καλές σχέσεις και με τη Δεξιά.
Άλλες τιμές.
Ο Κώστας Γαβράς έγινε επίτιμος διδάκτορας στο Τμήμα Κινηματογράφου στο ΑΠΘ το 2013. Από το 1982 έως το 1987 ήταν πρόεδρος της Cinémathèque Française αλλά και από το 2007 μέχρι σήμερα. 
Έδωσε μια εκτενή συνέντευξη στο περιοδικό "The Times" και στην δημοσιογράφο Melinda Camber Porter ενώ φιγουράρει στο εξώφυλλο του βιβλίου της "Through Parisian Eyes: Reflections on Contemporary French Arts and Culture" (1993, εκδόσεις Da Capo Press).
Έλαβε το τιμητικό βραβείο Magritte στα 3α Βραβεία Magritte.
Οικογενειακοί δεσμοί.
Είναι πρώτος ξάδερφος του καλλιτέχνη Jimmie Spheeris, της κινηματογραφίστριας Penelope Spheeris και του μουσικού Chris Spheeris. Η κόρη του Julie Gavras και ο γιος του Romain Gavras είναι και αυτοί κινηματογραφιστές. Είναι μακρινός συγγενής του ηθοποιού Jordan Gavaris ο οποίος είναι περισσότερο γνωστός από την ταινία "Orphan Black" και του Jasper Bartlett ο οποίος συμμετείχε στην σειρά δράσης/περιπέτειας "Unnatural History" για το κανάλι Cartoon Network και στην πιο πρόσφατη ταινία "The Sea of Trees".

</doc>
<doc id="50894" url="https://el.wikipedia.org/wiki?curid=50894" title="Ύμνο Νασιονάλ Αργκεντίνο">
Ύμνο Νασιονάλ Αργκεντίνο



</doc>
<doc id="50896" url="https://el.wikipedia.org/wiki?curid=50896" title="Κλείδα του Σολομώντος">
Κλείδα του Σολομώντος

Η Κλείδα του Σολομώντος ή απλά Σολομωνική είναι ένα γριμόριο ("grimoire") βιβλίο μαγικών αφιερωμένο στον Βασιλιά Σολομώντα (όπως και πολλά άλλα). Τα γνωστά αντίγραφα δημιουργήθηκαν τον Μεσαίωνα ή και αργότερα. Το βιβλίο περιέχει πολλές παραγράφους και χωρία εμπνευσμένα από Ταλμουδικά κείμενα και από την Ιουδαϊκή διδασκαλία Καμπάλα.
Είναι πολύ πιθανό η Κλείδα του Σολομώντος να ενέπνευσε μεταγενέστερες εργασίες όπως το Lemegeton, επίσης γνωστό ως "The Lesser Key of Solomon", αν και υπάρχουν πολλές διαφορές μεταξύ τους. Αυτό που μπορεί να οδήγησε στην δημιουργία του Lemegeton είναι οι κλητεύσεις και τα τελετουργικά του εξαγνισμού, ενώ λιγότερο σημαντικά ήταν τα ρούχα και τα μαγικά σύμβολα.
Πολλές εκδοχές της Κλείδας του Σολομώντος υπάρχουν, σε διάφορες μεταφράσεις, με μικρότερες ή μεγαλύτερες διαφορές. Οι περισσότερες είναι χειρόγραφες και χρονολογούνται γύρω στον 16ο ή 17ο αιώνα, αλλά ένα πρωτότυπο γραμμένο στα Ελληνικά υπάρχει ακόμη από τον 15ο αιώνα.
Ιστορία.
Κρίνοντας από το στυλ γραφής, οι πηγές του βιβλίου μπορούν να αναχθούν στον Μεσαίωνα. Πολλά βιβλία που ήταν αφιερωμένα στον Βασιλιά Σολομώντα γράφτηκαν στην χρονική περίοδο από το 1000 έως το 1453.
Αντίθετα από τα άλλα βιβλία, η Κλείδα του Σολομώντος δεν αναφέρει τα 72 πνεύματα που έκλεισε ο Σολομών σε ένα μπρούτζινο αγγείο, όπως αναφέρουν η "Pseudomonarchia Daemonum" (16ος αιώνας) και το "Lemegeton" σφραγίδα του δαίμονα (17ος αιώνας). Αυτό που η Κλείδα του Σολομώντος περιγράφει, δεν είναι η εμφάνιση ή η δουλειά κάποιου δαίμονα, αλλά μόνο τα απαραίτητα σκίτσα για να προετοιμάσει τον αναγνώστη για το κάθε μαγικό πείραμα.
Περιεχόμενα.
Η Κλείδα του Σολομώντος, χωρισμένη σε δύο βιβλία, περιέχει κλητεύσεις και επικλήσεις για να καλέσεις πνεύματα νεκρών (κατά προτίμηση στην μάχη) και πνεύματα από την Κόλαση (δεν ξεκαθαρίζεται αν θα είναι δαίμονες ή τιμωρημένες ψυχές, αλλά γίνεται κατανοητό από τον στόχο των κειμένων ότι τα πνεύματα αυτά είναι δαίμονες). Και για να προστατευτεί ο επικλητής (καλούμενος και ως εξορκιστής στο βιβλίο) από αυτούς και από μια πιθανή προσπάθεια δαιμονισμού υπάρχουν κατάρες για να υποχρεώσουν τα απρόθυμα πνεύματα να υπακούσουν.
Το βιβλίο περιγράφει πώς να ετοιμάσεις το μελάνι για να ζωγραφίσεις τα μαγικά σύμβολα, που είναι απαραίτητα για τα πειράματα που ο δήθεν μάγος είναι έτοιμος να πραγματοποιήσει, χρησιμοποιώντας αίμα ζώου αναμεμιγμένο με άλλες ουσίες. Όλες οι ουσίες που χρειάζονται για τα μαγικά σκίτσα και τα "amulets" περιγράφονται λεπτομερώς, καθώς επίσης και ο τρόπος εξαγνισμού και προετοιμασίας.
Ο επικλητής πρέπει να περάσει από ένα είδος εξαγνισμού και κάθαρσης πριν εκτελέσει ένα απαιτητικό μαγικό πείραμα. Όλες οι διαδικασίες, τα τελετουργικά, τα ρούχα, τα χρώματα κ.α. αναφέρονται λεπτομερώς μέσα στο βιβλίο.
Σύμφωνα με την Κλείδα του Σολομώντος διάφορα ζώα πρέπει να θυσιαστούν ως προσφορές στα καλούμενα πνεύματα, απαραίτητη συνθήκη που είναι όμως κοινή σε μεσαιωνικά βιβλία "μαύρης μαγείας". Το βιβλίο περιέχει οδηγίες για να εξασκηθεί ο αναγνώστης σε δήθεν νεκρομαντεία, δήθεν πειράματα αορατότητας, δήθεν να προκαλέσει κακό σε άλλους, κτλ., και τη ζωδιακή εποχή που είναι κατάλληλη για κάθε δήθεν μαγικό πείραμα. Όλα τα αναγκαία , αποκαλούμενα, μαγικά όργανα που χρειάζονται για την εκτέλεση περιγράφονται με πολλές λεπτομέρειες, συμπεριλαμβανομένου και τον τρόπο εκτέλεσής τους.

</doc>
<doc id="50897" url="https://el.wikipedia.org/wiki?curid=50897" title="Key of Solomon">
Key of Solomon



</doc>
<doc id="50900" url="https://el.wikipedia.org/wiki?curid=50900" title="Εθνικός ύμνος της Αργεντινής">
Εθνικός ύμνος της Αργεντινής

Οι στίχοι του Himno Nacional Argentino, του Εθνικού ύμνου της Αργεντινής, γράφτηκαν από το Βισέντε Λόπες ι Πλάνες και μελοποιήθηκαν από τον Μπλας Παρέρα. Υιοθετήθηκαν ως εθνικός ύμνος στις 11 Μαΐου 1813, τρία χρόνια πριν την επίσημη διακήρυξη ανεξαρτησίας από την Ισπανία. 
Οι αρχικοί στίχοι του εθνικού ύμνου ήταν φιλελεύθεροι κι εναντίον της Ισπανίας. Κατά το 19ο αιώνα, ο ύμνος ακουγόταν ολόκληρος. Καθώς όμως ξεθώριαζαν τα εντελώς εχθρικά αισθήματα εναντίον της Ισπανίας και η χώρα δεχόταν πολλούς Ισπανούς μετανάστες, ο Πρόεδρος Χούλιο Αργεντίνο Ρόκα με διάταγμα όρισε ότι σε δημόσιες τελετές και χώρους θα ανακρούονται μόνο η πρώτη κι η τελευταία στροφή του Εθνικού Ύμνου.

</doc>
<doc id="50904" url="https://el.wikipedia.org/wiki?curid=50904" title="Βυζαντινές πολεμικές τακτικές">
Βυζαντινές πολεμικές τακτικές

Ο Βυζαντινός στρατός αποτέλεσε την εξέλιξη αυτού της ύστερης Ρωμαϊκής αυτοκρατορίας. Η γλώσσα του στρατού αρχικά ήταν ακόμα η Λατινική (αν κι αργότερα και κυρίως μετά τον έκτο αιώνα η Ελληνική επικράτησε, αφού αυτή έγινε η επίσημη γλώσσα ολόκληρης της αυτοκρατορίας) αλλά πιο εμπλουτισμένη σε ορολογίες σχετικές με στρατηγική, τακτικές και οργάνωση. Για παράδειγμα, ο Βυζαντινός στρατός ήταν ο πρώτος στρατός στον κόσμο που υιοθέτησε δυνάμεις συνδυασμένων όπλων ως μέρος του πολεμικού του δόγματος, ανάλογες των Γερμανικών "Kampfgruppen" του Δευτέρου Παγκοσμίου Πολέμου. Αντίθετα από τις Ρωμαϊκές λεγεώνες, η δύναμή του στηρίζονταν στους "Καταφράκτους" του βαρέως ιππικού, που εξελίχθηκαν από τους υστερορωμαϊκούς "Clibanarii". Το πεζικό συνέχισε να χρησιμοποιείται αλλά κυρίως σε ρόλο υποστήριξης και ως βοηθητικό μέσο για την εκτέλεση ελιγμών από το ιππικό. Οι πεζοί, στην πλειοψηφία τους ήταν "Σκουτάτοι" του βαρέως πεζικού και αργότερα "Κοντάριοι", οι δε υπόλοιποι ήταν ελαφρύ πεζικό και Ψιλοί τοξότες.
Οι Δυτικοί, συχνά περιέγραφαν τους Βυζαντινούς στρατιώτες σαν θηλυπρεπείς και απρόθυμους για μάχη, μα αυτή είναι μια εσφαλμένη εντύπωση. Οι Βυζαντινοί εκτιμούσαν την στρατιωτική ευφυΐα και πειθαρχία περισσότερο από τη γενναιότητα και τη ρώμη. Οι «Ρωμαίοι» στρατιώτες ήταν μια ευπειθής δύναμη αποτελούμενη από πολίτες πρόθυμους να πολεμήσουν μέχρι τέλους για να υπερασπιστούν τα σπίτια τους και την πατρίδα τους, ενισχυμένοι από μισθοφόρους. Η στρατολογία πεζικού συνέχιζε να εφαρμόζεται όπως και στο Ρωμαϊκό στρατό, για όλους τους ικανούς να υπηρετήσουν πολίτες. Η εκπαίδευση ήταν παρόμοια με αυτή των λεγεωνάριων, και οι στρατιώτες διδάσκονταν την τεχνική της μάχης εκ του συστάδην με τα ξίφη τους. Όμως με τον καιρό καθιερώθηκε και η συστηματική άσκηση στην τοξοβολία.
Πεζικό.
Κατηγορίες και Εξοπλισμός Πεζικού.
Σκουτάτοι.
Ο κύριος όγκος του Βυζαντινού πεζικού ήταν οι σκουτάτοι, που έπαιρναν το όνομά τους από τη λέξη "σκούτος", όπως λέγονταν η μεγάλη ελλειψοειδής ασπίδα τους. Ήταν επαγγελματίες στρατιώτες που πληρώνονταν από το κράτος. Ο οπλισμός τους περιελάμβανε:
Αθωράκιστοι ελαφροί πεζοί , συχνά οπλισμένοι με "ριπτάρια" ή "ρικτάρια" (ακόντια) ονομάζονταν όπως και στην αρχαιότητα πελτασταί.
Τοξόται ή Ψιλοί.
Το ελαφρύ πεζικό της αυτοκρατορίας, αποτελούσε τους τελευταίους τρεις ζυγούς κάθε χιλιαρχίας. Αυτοί οι στρατιώτες, άριστα εκπαιδευμένοι στην τέχνη του δοξαρίου ήταν εξαιρετικοί τοξότες. Οι περισσότεροι αυτοκρατορικοί τοξότες προέρχονταν από τη Μικρά Ασία και κυρίως από τον Πόντο.
Ο οπλισμός τους περιελάμβανε:
Παρότι τα στρατιωτικά εγχειρίδια προέτρεπαν στη χρήση ελαφράς θωράκισης για τους τοξότες, το κόστος και η ανάγκη για ευκινησία θα είχαν αποτρέψει την ευρεία χορηγία της.
Τα υποδήματά τους δεν έπρεπε να είναι μυτερά, αλλά να έχουν πριτσίνια ή καρφιά για μεγαλύτερη διάρκεια, ικανά για πεζοπορίες.
Επίσης το πεζικό ανά δεκαρχία δηλαδή δέκα άνδρες είχαν στη διάθεσή τους μία ελαφρυά και γρήγορη άμαξα, μέσα στην οποία είχαν ένα μύλο χειρός,τσεκούρια, πριόνια και άλλα εργαλεία ξυλουργικής, δύο αξίνες, ένα σφυρί, δύο φτυάρια, ένα καλάθι, ορισμένους τάπητες από κατσικίσιο μαλλί,δρεπάνια, ρόπαλα και γενικά οποιοδήποτε όπλο χρησίμευε στο πεζικό.Επίσης "τρίβαλ"α ( καρφιά ενωμένα μεταξύ τους ανά τρία) τα οποία συνδέονταν με ψιλά νήματα για να συλλέγονται εύκολα, βαλλίστρες με τα τόξα τους και "αλακάτια" (είδος περιστρεφόμενης βαλλίστρας , βάλλουσα προς όλες τις κατευθύνσεις). Για τη διατροφή τους κουβαλούσαν ψωμί και δίπυρο άρτο (διπλοφουρνιστό ψωμί όμοιο με παξιμάδι). Στην περίπτωση που χρησίμευε το πεζικό να προωθηθεί σε δύσβατη θέση, χρησιμοποιούσαν άλογα ή γαϊδούρια για να μεταφέρουν προμήθειες οκτώ με δέκα ημερών. 
Βαράγγια φρουρά.
Η "Βαράγγια" φρουρά ήταν μία ξένη μισθοφορική δύναμη που αποτελούσε το επίλεκτο Βυζαντινό πεζικό. Συνίστατο κυρίως από Βίκινγκς, Σλάβους και Γερμανούς. Οι Βάραγγοι υπηρετούσαν ως σωματοφυλακή και συνοδεία του αυτοκράτορα από τα χρόνια του Βασιλείου Β'. Γενικά ήταν πειθαρχικοί και αξιόπιστοι εφόσον τουλάχιστον εξακολουθούσαν να πληρώνονται καλά. Αν και οι περισσότεροι έφεραν τα δικά τους όπλα όταν έμπαιναν στην υπηρεσία του αυτοκράτορα, σταδιακά προσεταιρίζονταν το Βυζαντινό στρατιωτικό εξοπλισμό. Το πιο χαρακτηριστικό τους όπλο ήταν ένας βαρύς πέλεκυς, απ’ όπου προέρχονταν κι ο χαρακτηρισμός τους πελεκυφόρος φρουρά. 
Οργάνωση και σχηματισμοί πεζικού.
Η κύρια μονάδα του Βυζαντινού πεζικού ήταν η χιλιαρχία, αποτελούμενη από χίλιους μάχιμους άνδρες. Μια χιλιαρχία αποτελούνταν συνήθως από 650 σκουτάτους και 350 τοξότες. Οι σκουτάτοι σχημάτιζαν μία φάλαγγα με βάθος 15-20 ζυγών, σε πυκνές τάξεις, ώμο με ώμο. Οι τελευταίοι ζυγοί σχηματίζονταν από τοξότες. Τρεις ή τέσσερις χιλιαρχίες σχημάτιζαν ένα Τάγμα κατά την ύστερη περίοδο (μετά το 750), αλλά μονάδες μεγέθους χιλιαρχίας χρησιμοποιούνταν καθ’ όλη τη διάρκεια της αυτοκρατορίας.
Οι Χιλιαρχίες αναπτύσσονταν απέναντι στον αντίπαλο με το ιππικό αναπτυγμένο στα κέρατα της φάλαγγας. Το πεζικό θα παρέλαυνε για να σχηματίσει ένα αμυντικό κέντρο παράταξης, ενώ το ιππικό θα προστάτευε τα πλευρά ή θα επέλαυνε για να υπερφαλαγγίσει τον αντίπαλο. Αυτή η τακτική ακολουθούσε το πρότυπο του Αννίβα στις Κάννες. 
Οι Χιλιαρχίες δεν παρατάσσονταν κατά το κλασσικό Χιαστί πρότυπο της λεγεώνας αλλά συνήθως σε επιμήκη φάλαγγα με αναδιπλούμενες πτέρυγες. Ωστόσο κάθε Χιλιαρχία μπορούσε να εκτελέσει διάφορους σχηματισμούς μάχης, ανάλογα με την κατάσταση, οι πιο συνήθεις από τους οποίους ήταν:
Τακτική και στρατηγική πεζικού.
Αν και οι Βυζαντινοί ανέπτυξαν ιδιαίτερα περίπλοκες τακτικές πεζικού, πρωταγωνιστής της μάχης ήταν το ιππικό. Το πεζικό ωστόσο έπαιζε ένα σπουδαίο ρόλο όταν η αυτοκρατορία έπρεπε να κάνει επίδειξη δυνάμεων. Μάλιστα πολλές μάχες, καθ’ όλη τη διάρκεια της Βυζαντινής ιστορίας, ξεκίνησαν με μια μετωπική επίθεση των σκουτάτων, υποστηριζόμενων από μονάδες ιπποτοξοτών. 
Κατά τις εφόδους αυτές, το πεζικό παρατάσσονταν στο κέντρο, που αποτελούνταν από δύο χιλιαρχίες σε σφηνοειδή σχηματισμό, για να διασπάσουν την εχθρική γραμμή, πλαισιωμένες από άλλες δύο χιλιαρχίες, σε παράταξη αμυντικών πτερύγων, που προστάτευαν τα πλευρά του κέντρου και υπερφαλάγγιζαν τον αντίπαλο. Αυτή η τακτική χρησιμοποιήθηκε από το Νικηφόρο Φωκά εναντίον των Βουλγάρων το 967.
Κάθε έφοδος καλύπτονταν από τοξότες που εγκατέλειπαν την παράταξη και προηγούνταν των σκουτάτων για να προσβάλουν τον αντίπαλο. Συχνά, καθώς το πεζικό προσέγγιζε τον αντίπαλό του, οι "Κλιβανοφόροι" θα αναλάμβαναν να εξουδετερώσουν το εχθρικό ιππικό (αυτή η τακτική χρησιμο δέκα άνποιούνταν κυρίως ενάντια στους Φράγκους, τους Λομβαρδούς ή άλλα Γερμανικά φύλα που διέθεταν βαρύ ιππικό). Κάποιες φορές το πεζικό προσποιούνταν σύγκρουση με ραβδιά ή ακόμα και στομωμένες σπάθες για να ξεγελάσουν τον εχθρό.
Το Βυζαντινό πεζικό ήταν εκπαιδευμένο να συνεργάζεται με το ιππικό και να εκμεταλλεύεται οποιοδήποτε χάσμα το ιππικό προκαλούσε στην αντίπαλη παράταξη.
Μια αποτελεσματική αλλά ριψοκίνδυνη τακτική ήταν να σταλεί μια χιλιαρχία να καταλάβει και να υπερασπιστεί ένα λόφο, σαν αντιπερισπασμό, ενώ οι "Κατάφρακτοι" ή οι "Κλιβανοφόροι", υποστηριζόμενοι από το υπόλοιπο πεζικό, υπερφαλάγγιζαν την εχθρική παράταξη. 
Το πεζικό συχνά αναπτύσσονταν μπροστά από το ιππικό. Την κατάλληλη στιγμή, με μια εντολή, οι πεζικάριοι θα άνοιγαν κενά στις γραμμές τους, μέσα από τα οποία το ιππικό θα επέλαυνε κατά του εχθρού.
Ιππικό.
Κατηγορίες και εξοπλισμός ιππικού.
Κατάφρακτοι.
Ο αυτοκρατορικός Κατάφρακτος ήταν ένας βαριά θωρακισμένος έφιππος τοξότης ή λογχοφόρος, που συμβόλιζε την ισχύ της Κωνσταντινούπολης, όπως ο Λεγεωνάριος αντιπροσώπευε την ισχύ της Ρώμης. 
Ο Κατάφρακτος φορούσε ένα κωνικό κράνος, με ένα λοφίο από τρίχες αλόγου στην κορυφή, βαμμένο με το χρώμα της μονάδας του. Φορούσε ένα χιτώνιο από δύο στρώσεις πλεκτού ή φολιδωτού θώρακα, που εκτείνονταν ως τους μηρούς του. Δερμάτινες μπότες ή περικνημίδες προστάτευαν τις κνήμες τους, ενώ γάντια προστάτευαν τα χέρια του. Διέθετε μία μικρή στρογγυλή ασπίδα, το θυρεό, που έφερε τα χρώματα και διακριτικά της μονάδας του, δεμένη στον αριστερό του βραχίονα, αφήνοντας και τα δυο του χέρια ελεύθερα για να χρησιμοποιεί τα όπλα του και να χαλιναγωγεί το άλογό του. Πάνω από το θώρακα, φορούσε ένα ελαφρύ, βαμβακερό κάλυμμα και μία βαριά κάπα, επίσης βαμμένα με τα χρώματα της μονάδας του. Επίσης τα άλογα συχνά φορούσαν πλεκτό θώρακα και κάλυμμα, για να προστατεύουν τα τρωτά τους μέρη, όπως κεφάλι, λαιμό και στήθος.
Τα όπλα του Καταφράκτου περιελάμβαναν: 
Στην κορυφή της λόγχης υπήρχε μια μικρή σημαία ιδίου χρώματος με το λοφίο, την κάπα και την ασπίδα. Όταν δε χρησιμοποιούνταν, η λόγχη προσαρμόζονταν σε μια θήκη στη σέλα, περίπου όπως οι καραμπίνες του σύγχρονου ιππικού. Το τόξο κρέμονταν από τη σέλα όπως και η φαρέτρα. Οι Βυζαντινές σέλες, που περιελάμβαναν και αναβολείς (που αντέγραψαν από τους Αβάρους), αποτέλεσαν μεγάλη πρόοδο σε σχέση με το πρώιμο Ρωμαϊκό ή Ελληνικό ιππικό, που χρησιμοποιούσαν πολύ απλοϊκές σέλες χωρίς αναβολείς ή καθόλου σέλες. Ακόμη, το Βυζαντινό κράτος ανέδειξε την ιπποτροφία ως προτεραιότητα για την ασφάλεια της χώρας. Εάν δε μπορούσαν να εκτρέψουν αρκετούς ίππους υψηλών προδιαγραφών, θα έπρεπε να τους αγοράσουν ακόμη και από βαρβάρους.
Ελαφρύ ιππικό.
Οι Βυζαντινοί χρησιμοποιούσαν διάφορους τύπους ελαφρού ιππικού προς υποστήριξη των καταφράκτων τους, περίπου όπως οι και Ρωμαίοι υποστήριζαν τους λεγεωνάριούς τους με ελαφρύ πεζικό. Λόγω της μακράς εμπειρίας της αυτοκρατορίας, απέφευγαν να στηρίζονται υπερβολικά σε ξένους βοηθητικούς ή μισθοφόρους (με εξαίρεση τη Βαράγγια φρουρά). Τα αυτοκρατορικά στρατεύματα συνήθως αποτελούνταν κατά κύριο λόγο από πολίτες και έμπιστους υπηκόους. Η Βυζαντινή στρατιωτική παρακμή κατά τον 11ο αιώνα συμπίπτει με την παρακμή του χωρικού-στρατιώτη, που οδήγησε στην εκτενή χρήση αναξιόπιστων μισθοφόρων.
Εάν υπήρχε μεγάλη ανάγκη ελαφρού ιππικού, η Κωνσταντινούπολη θα στρατολογούσε επιπλέον τοξότες, θα τους προμήθευε με άλογα και θα τους εκπαίδευε ως Ιπποτοξότες. Όταν η χρήση ξένου ελαφρού ιππικού ήταν αναπόφευκτη, οι Βυζαντινοί προτιμούσαν να στρατολογούν από τις νομαδικές φυλές της Στέπας, όπως Σαρμάτες, Σκύθες, Πεσενέγους, Χαζάρους ή Κουμάνους. Περιστασιακά, στρατολογούσαν κι από τους αντιπάλους τους, όπως Βούλγαρους, Αβάρους, Μαγυάρους ή Σελτζούκους. Οι Αρμένιοι επίσης εκτιμούνταν σαν ελαφροί ιππείς.
Το ελαφρύ ιππικό χρησιμοποιούνταν κυρίως για αναγνώριση και αψιμαχίες. Ακόμη χρησίμευαν για δίωξη του αντιπάλου ελαφρού ιππικού που ήταν πιο γρήγορο από τους Καταφράκτους. Το ελαφρύ ιππικό ήταν πιο εξειδικευμένο από τους καταφράκτους, αποτελούμενο είτε από τοξότες και σφενδονίτες (ψιλοί ιππευτές) είτε λογχοφόροι και ακοντιστές (ψιλοί καταφράκτες). Οι διάφοροι τύποι ελαφρού ιππικού, ο εξοπλισμός και η προέλευσή τους ποίκιλαν ανάλογα με την εποχή και τις περιστάσεις.
Οργάνωση και σχηματισμοί ιππικού.
Οι Βυζαντινοί ιππείς και οι ίπποι τους ήταν άψογα εκπαιδευμένοι και ικανοί να εκτελούν περίπλοκους ελιγμούς. Αν κι ένα μέρος των Καταφράκτων φαίνεται πως ήταν αποκλειστικά λογχοφόροι ή τοξότες, οι περισσότεροι είχαν και λόγχη και τόξο. Η κύρια τακτική μονάδα τους ήταν το Νούμερο (λέγονταν και Αριθμός ή Μπάντα) 300-400 ανδρών. Το αντίστοιχο της παλαιάς Ρωμαϊκής Κοόρτεος και του σύγχρονου τάγματος, τα Νούμερα συνήθως παρατάσσονταν με βάθος 8-10 ζυγών, σαν ένα είδος έφιππης Φάλαγγας. Οι Βυζαντινοί αναγνώριζαν πως αυτός ο σχηματισμός ήταν λιγότερο ευέλικτος για το ιππικό απ’ ότι για το πεζικό, αποδέχονταν όμως το αντίτιμο αυτό σε αντάλλαγμα για τα μεγάλα φυσικά και ψυχολογικά πλεονεκτήματα που προσέφερε το βάθος. 
Όταν οι Βυζαντινοί έπρεπε να εκτελέσουν μετωπική έφοδο ενάντια σε μια ισχυρή παράταξη πεζικού, προτιμούσαν το σχηματισμό της σφήνας. Κάθε Νούμερο Καταφράκτων σχημάτιζε μια σφήνα 400 περίπου ανδρών σε 8-10 ζυγούς, κλιμακωτά αυξανόμενου πλάτους. Οι πρώτοι τρεις ζυγοί ήταν οπλισμένοι με λόγχη και τόξο, ενώ οι υπόλοιποι με λόγχη κι ασπίδα. Ο πρώτος ζυγός συνίστατο από 25 στοιχεία, ο δεύτερος από 30, ο τρίτος από 35 και οι υπόλοιποι από 40, 50, 60 κτλ προσθέτοντας δέκα σε κάθε ζυγό. Κατά την έφοδο, οι πρώτοι τρεις ζυγοί έριχναν βέλη για να προκαλέσουν κενό στην εχθρική παράταξη και κατόπιν, στα 100 περίπου μέτρα από τον εχθρό, αναλάμβαναν το κοντάριον και επιτίθονταν με μέγιστη ταχύτητα, ακολουθούμενοι από το υπόλοιπο Νούμερο. Συχνά αυτές οι έφοδοι κατέληγαν με τον εχθρό να τρέπεται σε φυγή, οπότε το πεζικό προωθούνταν για να εξασφαλίσει την περιοχή και να επιτρέψει τη σύντομη ανάπαυση και αναδιοργάνωση του ιππικού.
Τακτική και στρατηγική ιππικού.
Όπως και το πεζικό, οι Κατάφρακτοι επέλεγαν τακτικές και εξοπλισμό ανάλογα με τον εχθρό που αντιμετώπιζαν. Σε μια τυπική παράταξη, τέσσερα Νούμερα αναπτύσσονταν γύρω από τις γραμμές του πεζικού.
Ένα σε κάθε κέρας κι από ένα ακόμη πίσω δεξιά και πίσω αριστερά. Έτσι τα Νούμερα του ιππικού όχι μόνο προστάτευαν τα πλευρά και καιροφυλακτούσαν προς υπερκερασμό του αντιπάλου αλλά αποτελούσαν παράλληλα την οπισθοφυλακή και την εφεδρεία.
Οι Βυζαντινοί γενικά προτιμούσαν να χρησιμοποιούν το ιππικό για υπερκερασμό και περικύκλωση του εχθρού, αντί για μετωπικές επιθέσεις και σχεδόν πάντα, οι επιθέσεις τους προπαρασκευάζονταν και υποστηρίζονταν από τοξοβολία. Οι πρώτοι ζυγοί ξεκινούσαν με το τόξο και συνέχιζαν με τη λόγχη, ενώ οι επερχόμενοι ζυγοί τους κάλυπταν τοξεύοντας τον εχθρό από πάνω τους. Αυτός ο συνδυασμός τοξοβολίας και κρούσης έφερνε τον αντίπαλο σε μειονεκτική θέση. Εάν πύκνωναν τις τάξεις τους για να αμυνθούν καλύτερα απέναντι στα Κοντάρια, εκτίθονταν περισσότερο στον καταιγισμό από βέλη κι αν αραίωναν για να αποφύγουν τα βέλη, διευκόλυναν το έργο των λογχοφόρων στο να διασπάσουν λεπτότερες γραμμές. Πολλές φορές η τοξοβολία και η έναρξη μιας επίθεσης ήταν αρκετά για να διαλύσουν τον εχθρό χωρίς να χρειαστεί εκ του συστάδην μάχη.
Μια αγαπημένη τακτική ενάντια σε ισχυρό εχθρικό ιππικό περιελάμβανε προσποιητή υποχώρηση και ενέδρα. Τα Νούμερα στις πτέρυγες θα επιτίθονταν στους αντιπάλους ιππείς, θα έκαναν αναστροφή και θα τόξευαν κατά του αντιπάλου καθώς θα υποχωρούσαν (το Πάρθιον Βέλος). Αν το εχθρικό ιππικό δεν τους ακολουθούσε, θα συνέχιζαν να τους παρενοχλούν με βέλη μέχρι να τους καταδιώξουν. Φτάνοντας κοντά στις Βυζαντινές γραμμές, τα Νούμερα της οπισθοφυλακής θα επιτίθονταν στο εχθρικό ιππικό που θα εξαναγκάζονταν να σταματήσει την καταδίωξη και να αντιμετωπίσει αυτή τη νέα αναπάντεχη απειλή, μα τότε τα υποχωρούντα Νούμερα θα ανέστρεφαν και θα επιτίθονταν ολοταχώς κατά των πρώην διωκτών τους. Ο εξασθενημένος εχθρός, περικυκλωμένος από τους καταφράκτους που πριν καταδίωκε θα διαλύονταν. Τότε τα Νούμερα της οπισθοφυλακής που είχαν ενεδρεύσει το εχθρικό ιππικό, θα προωθούνταν για να υπερφαλαγγίσουν εκατέρωθεν τον απροστάτευτο εχθρό. Αυτή η τακτική είναι παρόμοια με εκείνη που εφάρμοσε ο Ιούλιος Καίσαρ στα Φάρσαλα το 48 π.Χ., όταν το συμμαχικό του ιππικό χρησιμοποιήθηκε σαν δόλωμα για να παρασύρει το υπέρτερο ιππικό του Πομπήιου σε μιαν ενέδρα έξι επίλεκτων Κοόρτεων της εφεδρικής «Τετάρτης Γραμμής» του. Το Αραβικό και Μογγολικό ιππικό επίσης θα χρησιμοποιούσαν παραλλαγές της τακτικής αυτής αργότερα με μεγάλη επιτυχία ενάντια σε υπεράριθμο και βαρύτερα οπλισμένο εχθρό. 
Ενάντια σε αντιπάλους όπως οι Βάνδαλοι ή οι Άβαροι, με ισχυρό βαρύ ιππικό, το ιππικό αναπτύσσονταν πίσω από το βαρύ πεζικό, που αναμετρούνταν πρώτο με τον εχθρό. Θα προσπαθούσαν να ανοίξουν ένα χάσμα στην εχθρική παράταξη, στο οποίο θα επιτίθονταν κατόπιν το ιππικό.
Βυζαντινή τέχνη του πολέμου.
Αιώνες πολέμου επέτρεψαν στους Βυζαντινούς να γράψουν πολλές πραγματείες πάνω στα πρωτόκολλα του πολέμου, που τελικά περιείχαν στρατηγικές για την αντιμετώπιση των παραδοσιακών εχθρών της αυτοκρατορίας. Μέσα από αυτά τα εγχειρίδια η σοφία των προηγούμενων γενεών έφτασε στις νέες γενεές στρατιωτικών ηγετών.
Ένα τέτοιο εγχειρίδιο, τα φημισμένα Τακτικά του Λέοντα ΣΤ΄ του Σοφού, προσφέρει οδηγίες για την αντιμετώπιση διάφορων εχθρών. Έτσι:
Ο Βυζαντινός στρατηγός ως εκ τούτου προτρέπονταν να πολεμήσει ένα τέτοιον αντίπαλο μάλλον με μια σειρά από ενέδρες και νυκτερινές εφόδους. Εάν υποχρεώνονταν σε μάχη, θα έπρεπε να προσποιηθεί υποχώρηση, παρασύροντας τους ιππότες να κυνηγήσουν το υποχωρούντα του στρατεύματα, προκειμένου να τον οδηγήσουν σε ενέδρα.
μπορούσαν εύκολα να εξουδετερωθούν από το βαρύ ιππικό.
Βαριές ήττες πέρα από την οροσειρά του Ταύρου ανάγκασαν τους Σαρακηνούς να περιοριστούν σε επιδρομές λεηλασίας αντί να αναζητούν τη μόνιμη κατάκτηση. Εισβάλλοντας από κάποιο πέρασμα, οι ιππείς τους διέτρεχαν τα Βυζαντινά εδάφη με καταπληκτική ταχύτητα.
Ο Βυζαντινός στρατηγός έπρεπε να συγκεντρώσει αμέσως μια δύναμη ιππικού από τα κοντινότερα Θέματα και να καταδιώξει τον εισβολέα. Μια τέτοια δύναμη ίσως να ήταν υπερβολικά μικρή για να απειλήσει τους επιδρομείς μα θα απέτρεπε σε μικρά αποσπάσματα λεηλατητών να αποκολληθούν από τον κύριο κορμό του στρατού τους. Στο μεταξύ, ο κύριος Βυζαντινός στρατός θα συγκεντρώνονταν από όλη τη Μικρά Ασία και θα συναντούσε τον εισβολέα στο πεδίο της μάχης.
Άλλη τακτική ήταν να κλείσουν την οδό υποχώρησής τους από τα περάσματα. Το Βυζαντινό πεζικό έπρεπε να ενισχύσει τις φρουρές των οχυρών που φύλαγαν τις στενωπούς και το ιππικό θα καταδίωκε τους εισβολείς, απωθώντας τους σε στενές κοιλάδες όπου δε θα είχαν χώρο για ελιγμούς μάχης και όπου θα ήταν εύκολη λεία για τους Βυζαντινούς τοξότες.
Μία τρίτη τακτική ήταν η αντεπίθεση σε εδάφη Σαρακηνών αφού κάτι τέτοιο συχνά θα ανάγκαζε τον εισβολέα να επιστρέψει για να υπερασπιστεί τα σύνορά του.
Ο Νικηφόρος Φωκάς αργότερα θα προσέθετε στο δικό του εγχειρίδιο ότι εάν έφταναν τον εισβολέα μόνον κατά την υποχώρησή του, φορτωμένο με λάφυρα, το πεζικό του στρατεύματος θα έπρεπε να τους επιτεθεί κατά τη νύχτα από τρεις πλευρές, αφήνοντας τη μόνη οδό διαφυγής προς την κατεύθυνση της χώρας τους. Η πιθανότερη αντίδρασή τους θα ήταν να υποχωρήσουν ολοταχώς αντί να πολεμήσουν για να κρατήσουν τα λάφυρά τους.

</doc>
<doc id="50905" url="https://el.wikipedia.org/wiki?curid=50905" title="The Matrix Reloaded">
The Matrix Reloaded

Το The Matrix Reloaded είναι η δεύτερη ταινία της τριλογίας "The Matrix", με σενάριο και σκηνοθεσία των αδερφών Γουατσόφσκι. Προβλήθηκε για πρώτη φορά στις 7 Μαΐου του 2003 στο Λος Άντζελες της Καλιφόρνια από την Warner Bros και στον υπόλοιπο κόσμο το δεύτερο μισό του ίδιου μήνα. Τη σειρά επέκτειναν το βιντεοπαιχνίδι "Enter the Matrix", το οποίο είχε κυκλοφορήσει στις 15 Μαΐου, και μία συλλογή ταινιών μικρού μήκους, το "Animatrix", που προβλήθηκε στις 3 Ιουνίου. Η τριλογία ολοκληρώθηκε έξι μήνες μετά, το Νοέμβριο του 2003, με την προβολή του "The Matrix Revolutions".

</doc>
<doc id="50911" url="https://el.wikipedia.org/wiki?curid=50911" title="Φρύγανα">
Φρύγανα

Τα φρύγανα είναι μικρά φυτά, συνήθως θάμνοι, με μικρά και αγκαθωτά φύλλα. Φυτρώνουν σε χαμηλά υψόμετρα σε μεσογειακές χώρες, ανθίζουν άνοιξη και καλοκαίρι και τα άνθη τους, τους προσδίδουν ιδιαίτερη ομορφιά. Αντέχουν στις υψηλές θερμοκρασίες και στην ξηρασία. Ως επί το πλείστον είναι αρωματικά και πολλά είναι γνωστά για τις φαρμακευτικές τους ιδιότητες, καθώς χρησιμοποιούνται στην πρακτική ιατρική ήδη από την αρχαιότητα.
Αυτός ο τύπος βλάστησης είναι χαρακτηριστικός των μεσογειακών οικοσυστημάτων και θεωρείται ότι είναι συνήθως αποτέλεσμα υποβάθμισης προϋπάρχουσας βλάστησης, μακκίας και δάσους. Αναπτύσσεται κυρίως σε φτωχά και βραχώδη ασβεστολιθικά και πυριτικά εδάφη ή σε εκτάσεις που έχουν επανειλημμένα καεί από πυρκαγιές.
Τα πιο γνωστά φρύγανα είναι: το θυμάρι (Coridothymus capitatus, Thymus sp.), η λαδανιά (Cistus creticus, Cistus salviifolius), η αγούθουρα ή γούδουρας (Hypericum empetrifolium), το φασκόμηλο (Salvia triloba), η αστοιβίδα (Sarcopoterium spinosum), το ρείκι (Erica manipuliflora), ο ασπάλαθος (Calicotome villosa), το σπαράγγι (Asparagus acutifolius), το λυχναράκι (Ballota acetabulosa), ο ασφόδελος (Asphodelus aestivus), η γκλομπουλάρια (Globularia alypum) κτλ. 
Χαρακτηριστικά φρυγάνων.
Τα φρύγανα έχουν τα εξής χαρακτηριστικά:
Τα παραπάνω χαρακτηριστικά αποτελούν τον "ξηρανθεκτικό χαρακτήρα" των φρυγάνων, ο οποίος τα καθιστά κατάλληλη άμυνα της φύσης για την αντιμετώπιση της ερημοποίησης.
Φρυγανικά οικοσυστήματα.
Τα φρυγανικά οικοσυστήματα αποτελούν μία από τις κύριες φυτικές διαπλάσεις που σχηματίζονται ιδιαίτερα στη νότια Ελλάδα και στα νησιά, μέχρι το υψόμετρο των 300 μέτρων. Τα φρύγανα καλύπτουν μεγάλο μέρος της Ελλάδας και γενικότερα η Μεσόγειος έχει τις κατάλληλες κλιματολογικές συνθήκες για την ανάπτυξή τους. Στην Ελλάδα οι εκτάσεις που καλύπτονται από φρύγανα λέγονται "φρυγανότοποι", στην Ισπανία "tomillares", στην Γαλλία "garrigue" και "batha" στο Ισραήλ. Εκτιμάται ότι καλύπτουν στην Ελλάδα επιφάνεια ίση με 10 – 15 εκατομμύρια στρέμματα. 
Είδη φρυγάνων.
Μερικά φρύγανα με αισθητική αξία και χρησιμότητα στην καθημερινή ζωή είναι τα παρακάτω.
Κάππαρη.
Η κάππαρη είναι ένας μικρός θάμνος, που οι βλαστοί του είναι συνήθως κατακείμενοι στο έδαφος, πλατιά φύλλα και άσπρα άνθη. Η κάππαρη, όχι μόνο αντέχει σε ξηρασία και υψηλές θερμοκρασίες, αλλά προτιμά το καλοκαίρι για να ανθίσει. Η κάππαρη που χρησιμοποιείται στη μαγειρική, προέρχεται από το μπουμπούκι του φυτού που συλλέγεται πριν γίνει άνθος και χρησιμοποιείται συχνά σε σαλάτες.
Φασκομηλιά.
Η φασκομηλιά είναι ένα φυτό πολυετές με πολλά κλαδιά και δεν ξεπερνάει τα 50εκ. ύψος. Έχει στενόμακρα, χνουδωτά και γκριζοπράσινα φύλλα και στο τέλος της άνοιξης βγάζει λουλούδια με χρώμα ανοιχτό βιολετί. Το συναντάμε συχνά στην Ελλάδα και προτιμάει άγονα εδάφη .Χρησιμοποιείται σαν αφέψημα.
Θρούμπι.
Πρόκειται για έναν όμορφο, χαμηλό και πολυετή θάμνο που προτιμάει ξηρές και βραχώδεις περιοχές. Ανθίζει μέσα Απριλίου με αρχές Μαΐου. Στη μαγειρική χρησιμοποιείται λόγω των αντιτοξικών ιδιοτήτων σε διάφορα βαριά φαγητά.
Αστοιβίδα.
Είναι χαμηλός πολύκλαδος θάμνος με αγκαθωτό ξηρό φύλλωμα. Η αστοιβίδα είναι κατάλληλη για εδαφοκάλυψη επιφανειών, αλλά και για τοποθέτηση σε βραχόκηπους.

</doc>
<doc id="50913" url="https://el.wikipedia.org/wiki?curid=50913" title="Ποινικά δικαστήρια">
Ποινικά δικαστήρια



</doc>
<doc id="50917" url="https://el.wikipedia.org/wiki?curid=50917" title="Υπουργός Εξωτερικών (Ελλάδα)">
Υπουργός Εξωτερικών (Ελλάδα)



</doc>
<doc id="50918" url="https://el.wikipedia.org/wiki?curid=50918" title="Ελέφαντας">
Ελέφαντας

Οι Ελέφαντες είναι μεγαλα θηλαστικά της οικογένειας των Ελεφαντιδών και της τάξεως των Προβοσκιδοειδών. Παραδοσιακώς, αναγνωρίζονται δύο είδη, ο αφρικανικός ελέφαντας ("Loxodonta africana - Λοξόδοντα η αφρικανή") και ο ασιατικός ελέφαντας ("Elephas maximus - Ελέφας ο μάξιμος"), αν και ορισμένα στοιχεία δείχνουν ότι οι αφρικανικοί ελέφαντες της σαβάνας και οι αφρικανικοί ελέφαντες των δασών αποτελούν ξεχωριστά είδη ("L. africana - Λ. αφρικανή" και "L. cyclotis - Λ. κύκλωτις" αντιστοίχως). Οι ελέφαντες είναι διάσπαρτοι σε όλη την υποσαχάρια Αφρική, την νότια Ασία και την νοτιοανατολική Ασία. Οι Ελεφαντίδες είναι η μόνη επιζώσα οικογένεια της τάξεως των Προβοσκιδοειδών· άλλες, τώρα εξαφανισμένες, οικογένειες της τάξεως περιλαμβάνουν τα μαμούθ και τους μαστόδοντες. Οι αρσενικοί αφρικανικοί ελέφαντες είναι τα μεγαλύτερα επιζώντα χερσαία ζώα και μπορούν να φτάσουν σε ύψος τα 4 μέτρα και σε βάρος τα 7000 χιλιόγραμμα. Όλοι οι ελέφαντες έχουν πολλά ιδιαίτερα χαρακτηριστικά εκ των οποίων το πλέον αξιοσημείωτο είναι μία μεγάλη προβοσκίδα, χρησιμοποιούμενη για πολλούς σκοπούς, ιδιαίτερα στην αναπνοή, στην ανύψωση του νερού και στην σύλληψη αντικειμένων. Οι κοπτήρες τους αναπτύσσονται σε χαυλιόδοντες, οι οποίοι εξυπηρετούν ως όπλα και ως εργαλεία για τη μετακίνηση αντικειμένων και το σκάψιμο. Τα μεγάλα πτερύγια των αυτιών των ελεφάντων βοηθούν στον έλεγχο της θερμοκρασίας του σώματός τους. Τα πόδια τους, που μοιάζουν με κίονες, μπορούν να φέρουν το μεγάλο τους βάρος. Οι αφρικανικοί ελέφαντες έχουν μεγαλύτερα αυτιά και κοίλη ράχη ενώ οι ασιατικοί ελέφαντες έχουν μικρότερα αυτιά και κυρτή ή επίπεδη ράχη.
Οι ελέφαντες είναι χορτοφάγοι και μπορούν να βρεθούν σε διάφορα ενδιαιτήματα όπως οι σαβάνες, τα δάση, οι έρημοι και τα τενάγη. Προτιμούν να μένουν κοντά σε νερό. Θεωρούνται ότι είναι βασικά είδη λόγω της επιδράσεώς τους στα περιβάλλοντά τους. Τα άλλα ζώα τείνουν να κρατούν αποστάσεις και οι θηρευτές όπως τα λιοντάρια, οι τίγρεις, οι ύαινες και οι άγριοι σκύλοι συνήθως στοχεύουν μόνο τους νεαρούς ελέφαντες. Τα θηλυκά τείνουν να ζουν σε οικογενειακές ομάδες, οι οποίες μπορούν να αποτελούνται από ένα θηλυκό με τα μικρά της ή αρκετά συγγενικά θηλυκά με τα μικρά τους. Οι ομάδες έχουν επικεφαλής ένα άτομο συνήθως το γηραιότερο θηλυκό. Οι ελέφαντες έχουν μία κοινωνία σχάσεως-συντήξεως στην οποία πολλαπλές οικογενειακές ομάδες ενώνονται για να κοινωνικοποιηθούν. Τα αρσενικά αφήνουν τις οικογενειακές τους ομάδες όταν φτάνουν στην εφηβεία και μπορεί να ζήσουν μόνα ή με άλλα αρσενικά. Τα ενήλικα αρσενικά κυρίως αλληλεπιδρούν με τις οικογενειακές ομάδες, όταν ψάχνουν ζευγάρι και εισέρχονται σε μία κατάσταση αυξημένης τεστοστερόνης και επιθετικότητας γνωστή ως μαστ, η οποία τους βοηθά να αποκτήσουν κυριότητα και αναπαραγωγική επιτυχία. Τα μικρά είναι το κέντρο της προσοχής στις οικογενειακές ομάδες τους και βασίζονται στις μητέρες μέχρι το τρίτο έτος της ηλικίας τους. Οι ελέφαντες μπορούν να ζήσουν έως και 70 χρόνια στην φύση. Επικοινωνούν με αγγίγματα, οπτικά, οσμές και ήχους· οι ελέφαντες χρησιμοποιούν υποήχους και σεισμική επικοινωνία για μεγάλες αποστάσεις. Η νοημοσύνη των ελεφάντων έχει συγκριθεί με αυτή των πρωτευόντων και των κητωδών. Φαίνεται να έχουν αυτοεπίγνωση και δείχνουν ενσυναίσθηση για ετοιμοθάνατα ή νεκρά άτομα του είδους τους.
Οι αφρικανικοί ελέφαντες κατατάσσονται ως εύτρωτο είδος από την Διεθνή Ένωση Προστασίας της Φύσης (IUCN), ενώ ο ασιατικός ταξινομείται ως κινδυνέυον. Μία από τις μεγαλύτερες απειλές των πληθυσμών των ελεφάντων είναι το εμπόριο ελεφαντοδόντου, καθώς τα ζώα θηρεύονται λαθραίως για τους χαυλιόδοντές τους. Άλλες απειλές για τους αγρίους ελέφαντες περιλαμβάνουν την καταστροφή των ενδιαιτημάτων και τις συγκρούσεις με τους τοπικούς πληθυσμούς. Οι ελέφαντες χρησιμοποιούνται ως ζώα εργασίας στην Ασία. Στο παρελθόν χρησιμοποιούνταν στον πόλεμο· σήμερα, συχνά εκτίθενται σε ζωολογικούς κήπους και σε τσίρκα. Οι ελέφαντες είναι εξαιρετικά αναγνωρίσιμοι και εμφανίζονται στην τέχνη, την λαογραφία, την θρησκεία, την λογοτεχνία και τον λαϊκό πολιτισμό.
Ετυμολογία.
Η λέξη "ελέφαντας" προέρχεται από το αρχαίο ελληνικό ἐλέφας (γενική ἐλέφαντος ), πιθανώς από μή ινδοευρωπαϊκή γλώσσα, όπως η Φοινικική. Η λέξη μαρτυρείται στην Μυκηναϊκή ελληνική ως "e-re-pa" και "e-re-pa-to" στην συλλαβική γραφή Γραμμική Β.Όπως στην μηκυναϊκή ελληνική, ο Όμηρος χρησιμοποίησε την λέξη για να εννοήσει το ελεφαντόδοντο, αλλά μετά τον καιρό του Ηροδότου, αναφέρεται εξίσου και στο ζώο.. Η λέξη πέρασε μέσω της λατινικής σε άλλες ευρωπαϊκές γλώσσες (αγγλ. elephant, γαλλ. éléphant κλπ.). Στα Σουαχίλι οι ελέφαντες είναι γνωστοί ως "Ndovu" ή "Tembo". Στα Σανσκριτικά οι ελέφαντες ονομάζονται "hastin", ενώ στα Χίντι είναι γνωστοί ως "hāthī" (हाथी). "Λοξόδοντα", η γενική ονομασία για τους αφρικανικούς ελέφαντες, είναι ελληνική.
Ταξονομία.
Ταξινόμηση, είδη και υποείδη.
Οι ελέφαντες ανήκουν στην οικογένεια των Ελεφαντιδών, την μόνη οικογένεια της τάξεως των Προβοσκιδοειδών που έχει απομείνει. Οι στενότεροι σωζόμενοι συγγενείς τους είναι Σειρηνοειδή (ντουγκόνγκ και μανάτοι) και οι ύρακες, με τους οποίους αποτελούν τον κλάδο Paenungulata της υπερτάξεως Αφροθήρια. Οι ελέφαντες και τα σειρηνοειδή ομαδοποιούνται επιπλέον στον κλάδο Τηθυθήρια.Παραδοσιακώς, αναγνωρίζονται δύο είδη ελεφάντων· ο αφρικανικός ελέφαντας ("Loxodonta africana - Λοξόδοντα η αφρικανή") της υποσαχάριας Αφρικής και ο ασιατικός ελέφαντας ("Elephas maximus - Ελέφας ο μέγιστος") της νότιας και νοτιοανατολικής Ασίας. Οι αφρικανικοί ελέφαντες έχουν μεγαλύτερα αυτιά, κοίλη ράχη, πιο ζαρωμένο δέρμα, επικλινή κοιλιά και δύο δακτυλόμορφες προεκτάσεις στην άκρη της προβοσκίδας. Οι ασιατικοί ελέφαντες έχουν μικρότερα αυτιά, κυρτή ή επίπεδη ράχη, πιο λείο δέρμα, οριζόντια κοιλιά που σε ορισμένες περιπτώσεις κρεμά στη μέση και μία προέκταση στην άκρη της προβοσκίδας.
Προβοσκίδα.
Το πιο χρήσιμο εργαλείο στον ελέφαντα είναι η προβοσκίδα, που είναι πιο ευέλικτη ακόμα και από τα ανθρώπινα χέρια. Είναι πολύ δυνατή και χρήσιμη για τη συλλογή τροφής και νερού και με αυτή μπορεί να ξεριζώνει θάμνους και μικρά δέντρα και να κόβει κλαδιά. Η άκρη της είναι τόσο επιδέξια που μπορεί να μαζεύει και τα πιο μικροσκοπικά αντικείμενα από το έδαφος. Επίσης η προβοσκίδα απορροφά σκόνη και λάσπη, ψεκάζοντάς τη στο σώμα του ελέφαντα και προστατεύοντάς τον από τη ζέστη και τον καυτό ήλιο, ενώ αποτελεί και ένα ισχυρό αμυντικό όπλο αφού λειτουργεί σαν πανίσχυρο ρόπαλο εναντίον των εχθρών του.
Άλλα χαρακτηριστικά.
Χαρακτηριστικό στον ελέφαντα εκτός από την προβοσκίδα, είναι και οι χαυλιόδοντές του. Μεγάλοι κοπτήρες που φυτρώνουν στην άνω γνάθο και χρησιμοποιούνται ως όπλο και βοηθητικό εργαλείο. Κάθε χαυλιόδοντας στα ενήλικα αρσενικά φθάνει το μήκος των 3 μέτρων και βάρος από 25-50 κιλά, ενώ στα θηλυκά δεν ξεπερνά τα 10 κιλά. Στο παρελθόν το κυνήγι του ελέφαντα για τους πολύτιμους χαυλιόδοντες του, το ονομαστό ελεφαντόδοντο, γινόταν σε τέτοιο μεγάλο βαθμό που ήταν αιτία το είδος να απειληθεί με εξαφάνιση και χρειάστηκε την επέμβαση των αρχών για την προστασία του, με την δημιουργία μεγάλων πάρκων. Σήμερα πάντως και με την παρέμβαση πολλών οικολογικών οργανώσεων, το κυνήγι του ελέφαντα έχει σχεδόν σταματήσει. Σε μερικούς ελέφαντες στις περιοχές της Ζάμπια και της Μοζαμβίκης οι χαυλιόδοντες απουσιάζουν εντελώς και κάποιοι επιστήμονες θεωρούν ότι αυτό έγινε από την φύση ώστε να προστατευτεί το είδος από τους κυνηγούς.
Αισθήσεις και εγκέφαλος.
Ο ελέφαντας έχει μικρά μάτια, η όραση του δεν είναι καλή και δύσκολα μπορεί να διακρίνει ένα αντικείμενο σε απόσταση 50 μέτρων, όμως η όσφρηση του είναι πολύ ανεπτυγμένη. Παρά το τεράστιο κεφάλι που διαθέτει, ο εγκέφαλός του είναι πολύ μικρός, 4 μόνο φορές βαρύτερος από αυτόν του ανθρώπου. Είναι πανέξυπνο και συναισθηματικό ζώο, με πολύ καλή μνήμη, που την χρησιμοποιεί κυρίως για τον προσανατολισμό του, ενώ η ευφυΐα του θεωρείται πως είναι αντίστοιχη των δελφινιών.
Εκπαίδευση.
Εκπαιδεύεται σχετικά εύκολα και εξημερώνεται, οι πρώτοι δε εξημερωμένοι ελέφαντες θεωρούνται αυτοί στην Ινδία στους προ Χριστού αιώνες που χρησιμοποιήθηκαν στις μάχες. Ακόμη και σήμερα οι ελέφαντες στις περιοχές της Ινδίας και της Μαλαισίας χρησιμοποιούνται για την μεταφορά βαριών αντικειμένων, στις παρελάσεις και τις μεγάλες γιορτές και παγκοσμίως σε διάφορα τσίρκα για επιδείξεις.
Κοινωνική ζωή, ανεύρεση τροφής &amp; αναπαραγωγή.
Οι ελέφαντες ζουν σε κοπάδια των 15-30 ατόμων και μετακινούνται συνεχώς μέρα και νύχτα για την αναζήτηση τροφής και νερού. Είναι ιδιαίτερα κοινωνικά ζώα και η αγέλη τους συνήθως αποτελείται από ένα ηλικιωμένο θηλυκό, από τη νεώτερη ώριμη κόρη και από διάφορες ηλικίες και των 2 φύλων. Το γηραιότερο θηλυκό εποπτεύει τις διάφορες δραστηριότητες.
Παρά το τεράστιο μέγεθος τους και το μεγάλο βάρος τους διανύουν συνήθως 10 χιλιόμετρα σε 1 ώρα, ενώ όταν βρεθούν σε κατάσταση πανικού φτάνουν και τα 40 χιλιόμετρα την ώρα.
Ο ελέφαντας δεν μπορεί να αναπαραχθεί πριν από την συμπλήρωση των 15 χρόνων και η κυοφορία του θηλυκού κρατάει 22-23 μήνες Το ύψος του νεογνού φτάνει τα 90 εκατοστά και το βάρος τα 120 κιλά. Η διάρκεια ζωής του φτάνει κατά μέσον όρο τα 70 χρόνια.

</doc>
<doc id="50919" url="https://el.wikipedia.org/wiki?curid=50919" title="Διαγνωστικός Έλεγχος Αυτοκινήτου">
Διαγνωστικός Έλεγχος Αυτοκινήτου

Τα μηχανοκίνητα οχήματα είναι η μεγαλύτερη πηγή τοξικών ατμοσφαιρικών ρύπων, όπως για παράδειγμα της αιθαλομίχλης. Τα σύγχρονα οχήματα μπορεί να είναι πιο "καθαρά", λόγω της τεχνολογικής προόδου και τις στρατηγικές ελέγχου εκπομπών καυσαερίων, αλλά οι εκπομπές ρύπων μειώνονται μόνον όταν λειτουργούν ομαλά όλα τα συστήματα του οχήματος. Όταν ένας κινητήρας δεν λειτουργεί σωστά, η απόδοση του μειώνεται, τα καύσιμα σπαταλώνται και οι εκπομπές καυσαερίων από την εξάτμιση αυξάνονται δραματικά. Τίθεται, επίσης, και θέμα ασφάλειας του οχήματος, ειδικά σε υψηλές ταχύτητες. Το σύστημα ΟΒD (On Board Diagnostics) μπορεί να ανιχνεύσει και να κατευθύνει τον εκπαιδευμένο τεχνικό, ακόμα και εάν το σφάλμα που υπάρχει δεν είναι η πηγή του προβλήματος. Πολλά από αυτά τα προβλήματα δεν είναι εύκολο να εντοπιστούν, επειδή προέρχονται από το ηλεκτρικό σύστημα ή είναι χημικής φύσης. Το ΟΒD προσφέρει τη δυνατότητα εντοπισμού του προβλήματος, της διόρθωσής του και της κατάλληλης συντήρησης, πριν εκδηλωθούν σοβαρότερα και δαπανηρότερα προβλήματα. 
Ιστορία.
Για να καταπολεμήσει το πρόβλημα της αιθαλομίχλης στην περιοχή του Λος Άντζελες, η πολιτεία της Καλιφόρνια καθιέρωσε τα συστήματα ελέγχου εκπομπής στα αυτοκίνητα ήδη από το 1966. Στην Καλιφόρνια αυτή η διαδικασία καλείται αιθαλομίχλη με αγάπη. Η κυβέρνηση των ΗΠΑ επεξέτεινε τους ελέγχους σε εθνικό επίπεδο το 1968. Στη συνέχεια θέσπισε τον "Νόμο της καθαρής ατμόσφαιρας" (Clean Air Law) το 1970 και καθιέρωσε την Υπηρεσία Προστασίας του Περιβάλλοντος (ΕΡΑ, Environmental Protection Agency). Αυτή η Υπηρεσία θέσπισε μια σειρά προτύπων και απαιτήσεων εκπομπής ρύπων, πράγμα που απαιτούσε την ορθή συντήρηση των οχημάτων για εκτεταμένες χρονικές περιόδους. Αυτά τα πρότυπα μεταφέρθηκαν ανάλογα σε όλους τους τύπους οχημάτων με την ελπίδα να λυθεί το πρόβλημα της ρύπανσης του περιβάλλοντος. Για να ανταποκριθούν σε αυτά τα πρότυπα, οι κατασκευαστές δημιούργησαν καινούργια συστήματα, στα οποία διάφοροι αισθητήρες ελέγχουν την απόδοση των κινητήρων και, ρυθμιζόμενοι κατάλληλα, συνεργάζονται με τα ηλεκτρονικά ελεγχόμενα συστήματα ανάφλεξης και τροφοδοσίας, περιορίζουν την ρύπανση στο ελάχιστο δυνατό. Αυτές οι διαδικασίες αποτέλεσαν το έναυσμα δημιουργίας των πρώτων διαγνωστικών ΟΒD, ώστε να παρέχουν τις πληροφορίες στους τεχνικούς συντήρησης για να τις χρησιμοποιήσουν στην επισκευή του οχήματος. Αρχικά υπήρξαν κάποια πρότυπα και κάθε κατασκευαστής είχε τα συστήματα και τα σήματα του. Όλοι προσπάθησαν να καθορίσουν τα πρότυπα αλλά γρήγορα δημιουργήθηκαν προβλήματα. Στις αρχές του 1988 ο οργανισμός τυποποίησης (SAE) θέσπισε κάποια πρότυπα όπως το «βύσμα συνδέσεων στοιχείων» (DLC), ένα τερματικό, δηλαδή, με 16 ακροδέκτες που συνδέονται με την Κεντρική Ηλεκτρονική Μονάδα Ελέγχου του αυτοκινήτου.
Το ΕΡΑ προσάρμοσε τα περισσότερα από τα πρότυπα του με βάση αυτά του SAE στα διαγνωστικά προγράμματα και τις συστάσεις του. Έτσι αποφασίστηκε από τους παραπάνω οργανισμούς μαζί και από την Clean Air Act (Πρόγραμμα για τον Καθαρό Αέρα) της Καλιφόρνια η υποχρεωτική εφαρμογή του ΟΒD μέχρι την 1η Ιανουαρίου 1996 από όλους τους κατασκευαστές. Μερικοί κατασκευαστές προσαρμόστηκαν νωρίτερα και παρήγαγαν οχήματα που κάλυπταν την οδηγία από το 1992, πολύ πριν από την υποχρεωτική ημερομηνία.
Έννοια του OBD.
Το OBD (επί του αυτοκινήτου διάγνωση), εισήχθη αρχικά από την General Motors το 1981. Ο σκοπός του ΟΒD ήταν να μπορούν να εκτελεστούν διαγνωστικά στο σύστημα ελέγχου εκπομπής καυσαερίων ενός οχήματος. Όταν η κεντρική μονάδα ελέγχου του οχήματος διαπιστώσει δυσλειτουργία στο σύστημα ελέγχου εκπομπής, τρία πράγματα έπρεπε να γίνουν.
Από την σεζόν (model year) του 1988 όλα τα αυτοκίνητα που πωλούνταν στην Καλιφόρνια εξοπλίζονταν υποχρεωτικά με OBD. Αυτά έγιναν έπειτα πρότυπα βιομηχανίας σε όλη την Αμερική και όλα τα αυτοκίνητα που πωλήθηκαν είχαν κάποια μορφή του ΟΒD. Ωστόσο, η πρώτη έκδοση ΟΒD είχε δύο σοβαρές ατέλειες:
Η έννοια και το ξεκίνημα του «Διαγνωστικά» στο ΟΒD II.
Η GΜ εισήγαγε το ΟΒD II σε πρότυπα οχήματα το 1994. Περισσότερες προδιαγραφές προστέθηκαν το 1995. Από το 1996 όμως όλα τα βενζινοκίνητα οχήματα και τα ελαφρά φορτηγά της GΜ που πωλούνται στις ΗΠΑ είναι εξοπλισμένα με το ΟΒD II. Το ΟΒD II είναι όργανο ελέγχου εκπομπών καυσαερίων, που εξετάζει συνεχώς τη λειτουργία του συστήματος. Το σύστημα μπορεί να πραγματοποιήσει περισσότερες από 100 διαφορετικές δοκιμές κάθε φορά που χρησιμοποιείται το όχημα. Ο υπολογιστής ΟΒD II «θυμάται» ορισμένους όρους για τα συστήματα και τους αισθητήρες που ελέγχει. Μερικοί από αυτούς τους όρους είναι φορτίο κινητήρα, ταχύτητα περιστροφής κινητήρα, ταχύτητα οχήματος και θερμοκρασία ψυκτικού μέσου του κινητήρα. Εάν ο υπολογιστής διαπιστώσει ότι υπάρχει πρόβλημα, ένας διαγνωστικός κώδικας (DTC) αποθηκεύεται στη μνήμη του υπολογιστή. 
Το DTC, καθώς επίσης και οι αναφερόμενοι όροι, μπορούν να αντιμετωπισθούν από τον τεχνικό. Κάθε όχημα που έχει ΟΒD II είναι εξοπλισμένο με «βύσμα συνδέσεων στοιχείων» (DLC), ένα τερματικό, δηλαδή, με 16 ακροδέκτες που συνδέονται με τον υπολογιστή του αυτοκινήτου. Το DLC βρίσκεται συχνά κάτω από την κονσόλα των οργάνων κοντά στη θέση οδήγησης. Οι καταρτισμένοι τεχνικοί συνδέουν τα διαγνωστικά εργαλεία με το DLC και με κώδικες DTC εντοπίζουν το πρόβλημα. Τα ίδια εργαλεία μπορούν να ελέγξουν τις επισκευές που εκτελούνται στο σύστημα, προτού να επιστραφεί το όχημα στον πελάτη.
Το άναμμα της λυχνίας.
Ο υπολογιστής αρχίζει να λειτουργεί μόλις πραγματοποιηθεί η πρώτη ανάφλεξη του μίγματος αέρα-καυσίμου. Κάθε φορά που το όχημα κινείται ο υπολογιστής τρέχει αυτόματα ορισμένες διαγνωστικές δοκιμές. Οι περισσότερες δοκιμές λειτουργούν υπό πολύ συγκεκριμένους όρους. Παραδείγματος χάριν, η θερμοκρασία ψυκτικού μέσου, οι στροφές του κινητήρα και η ταχύτητα του οχήματος πρέπει να είναι μέσα σε ορισμένες τιμές, προτού γίνουν κάποιες δοκιμές. Σε μερικές περιπτώσεις, διάφορες δοκιμές πρέπει να αποτύχουν προτού να ανάψει η λυχνία - σε άλλες περιπτώσεις μόνο ένα περιστατικό είναι αρκετό για να θέσει το DTC σε λειτουργία και να ανάψει το check engine. Αυτό βοηθά στο να μειωθεί το παραπλανητικό check engine που θα έστελνε το όχημα στο συνεργείο, ενώ στην πραγματικότητα δεν θα υπήρχε πρόβλημα.
Χρήστες του ΟΒD II.
Μόνο οι καταρτισμένοι, εκπαιδευμένοι τεχνικοί που εξοπλίζονται με το νεώτερο διαγνωστικό και με τον εξοπλισμό επισκευής είναι σε θέση να χρησιμοποιήσουν το σύστημα ΟΒD II. Μερικά σφάλματα που αναγκάζουν το check engine να ανάψει μπορεί να μην υφίστανται καν και ο μηχανικός πρέπει να είναι σε θέση να το καταλάβει. Όλες οι μεγάλες εταιρείες και οι αντιπροσωπείες τους εκπαιδεύουν τους τεχνικούς τους στα εργαλεία πληροφοριών ώστε να είναι σε θέση να εντοπίσουν το οποιοδήποτε πρόβλημα. Αυτό προϋποθέτει βέβαια ένα κατάλληλα εξοπλισμένο σύστημα ΟΒD II.
Η ανάπτυξη των προτύπων εκπομπών.
ΗΠΑ.
Η ομοσπονδιακή αντιπροσωπεία προστασίας του περιβάλλοντος (ΕΡΑ) ανέπτυξε την ομοσπονδιακή διαδικασία δοκιμής (ΡΤΡ), μια σειρά αυστηρών δοκιμών που κάθε αυτοκίνητο και φορτηγό που πωλείται στις ΗΠΑ πρέπει να περάσει. Το ΡΤΡ περιλαμβάνει τους προγραμματισμένους κύκλους κατά τη διάρκεια των οποίων οι εκπομπές ελέγχονται, τροφοδοτώντας με καύσιμα με ένα ακριβές ποσό, τον τύπο και το βαθμό καυσίμων, άλλες συγκεκριμένες δοκιμές εκπομπών, και περισσότερους. Το ΕΡΑ ανέπτυξε τα πρότυπα εκπομπών και το ΡΤΡ, για να επιτρέψει σε όλους τους κατασκευαστές να δημιουργήσουν συστήματα με παρόμοιες οδηγίες.
Ευρώπη.
Προκειμένου να βελτιωθεί η ποιότητα της ατμόσφαιρας στην Ευρώπη, το Ευρωπαϊκό Κοινοβούλιο και το Ευρωπαϊκό Συμβούλιο δημοσίευσαν την «Οδηγία και μέτρα ώστε να αντιμετωπιστεί η μόλυνση της ατμόσφαιρας από τις εκπομπές καυσαερίων από τα μηχανοκίνητα οχήματα». Το Ε-ΟΒD ή τα ευρωπαϊκά «επί του οχήματος διαγνωστικά» είναι η ευρωπαϊκή εκδοχή του αμερικανικού διαγνωστικού πρωτοκόλλου του OBD ΙΙ. Είναι ολοκληρωμένο διαγνωστικό σύστημα ενσωματωμένο στο ηλεκτρονικό σύστημα διαχείρισης του κινητήρα και είναι υπεύθυνο για την μέτρηση, ανάλυση και σύγκριση των προγραμματισμένων τιμών καθώς και την λήψη αποφάσεων και την εκτέλεση λειτουργιών. Το ΕΟΒD ελέγχει εξαρτήματα σχετιζόμενα με την διαχείριση καυσαερίων, υποσυστήματα και ηλεκτρικά εξαρτήματα των οποίων η βλάβη ή η λανθασμένη λειτουργία οδηγεί σε υπέρβαση προκαθορισμένων ορίων εκπομπών ρύπων. Απώτερος σκοπός της Ε.Ε είναι ο περιορισμός της ατμοσφαιρικής ρύπανσης μέσω ενός προγράμματος (Clean Air Act) μέρος του οποίου είναι και το ΕΟΒD. Το ΟΒD και τώρα το ΕΟΒD έχουν σχεδιαστεί από κοινού με την κυβέρνηση και τους κατασκευαστές οχημάτων για να βεβαιώσουν τα οχήματα που οργανώνονται με τα σωστά επίπεδα εκπομπής καυσαερίων. Αυτή η οδηγία ασκεί άμεση επίδραση για όλους τους κατασκευαστές οχημάτων.
Οι προδιαγραφές που καθορίζονται στην οδηγία ίσχυσαν για όλα τα πρότυπα που παράγονται από την 1η Ιανουαρίου 2001 για τις μηχανές εσωτερικής καύσης συνολικού βάρους έως 2,5 τόνων (με καύσιμο βενζίνη). Για τα νέα μοντέλα αυτοκινήτων με πετρελαιοκινητήρα, ίσχυσαν από την 1η Ιανουαρίου 2003. Η οδηγία καλύπτει επίσης τον έλεγχο για την εκπομπή των σχετικών συστατικών. Το ΕOBD πρέπει να παρουσιάσει την αποτυχία ενός σχετικού με την εκπομπή καυσαερίων οργάνου ή ενός συστήματος στον οδηγό χρησιμοποιώντας ένα λαμπάκι δυσλειτουργίας όπως και το ΟΒD. Οι αισθητήρες και οι ενεργοποιητές, μαζί με το διαγνωστικό λογισμικό μέσα στη μονάδα ελέγχου του αυτοκινήτου, αποτελούν το «σύστημα ΟΒD».
Πρωτόκολλα επικοινωνιών για τα οχήματα.
Εμπειρικά, τα αυτοκίνητα της GΜ και τα ελαφριά φορτηγά χρησιμοποιούν το SΑΕ Τ1850 VPW (μεταβλητή διαμόρφωση πλάτους παλμού). Τα προϊόντα της Chrysler και όλες οι ευρωπαϊκές και οι περισσότερες ασιατικές εταιρείες κατασκευής χρησιμοποιούν τα στοιχεία κυκλώματος ΙSΟ 9141. Υπάρχουν μερικές παραλλαγές μεταξύ των οχημάτων, όπως το Cadillac Careta, ένα γερμανικό παράγωγο της Οpel, το οποίο χρησιμοποιούσε το ευρωπαϊκό πρωτόκολλο του ΙSΟ 9141.
Από το 1996 και για τα πιο πρόσφατα οχήματα, μπορούμε να ξέρουμε ποιο πρωτόκολλο χρησιμοποιείται με την εξέταση του βύσματος ΟΒD II:

</doc>
<doc id="50922" url="https://el.wikipedia.org/wiki?curid=50922" title="Der er et Yndigt Land">
Der er et Yndigt Land

Der er et yndigt land ("Υπάρχει μια όμορφη χώρα") είναι ο εθνικός ύμνος της Δανίας. Αν είναι παρούσα η βασιλική οικογένεια, ανακρούεται ο βασιλικός εθνικός ύμνος, "Kong Kristian".
Συνήθως χρησιμοποιούνται μόνο η πρώτη στροφή κι οι τρεις τελευταίοι στίχοι της τέταρτης στροφής. Το πρώτο μισό της τελευταίας στροφής ακούγεται σπανίως, ενώ σε κάθε στροφή ο τελευταίος στίχος επαναλαμβάνεται. 
Οι στίχοι γράφτηκαν το 1819 από τον Adam Gottlob Oehlenschläger για το διαγωνισμό εθνικού ύμνου στη Δανία. Όταν πρωτοδημοσιεύτηκε, είχε 12 στροφές, αλλά σε μεταγενέστερες εκδόσεις συντομεύτηκε στην πρώτη, τρίτη, πέμπτη και τελευταία στροφή. Μελοποιήθηκε το 1835 από τον Hans Ernst Krøyer.

</doc>
<doc id="50923" url="https://el.wikipedia.org/wiki?curid=50923" title="Ίνο Νασιονάλ Μπραζιλέιρο">
Ίνο Νασιονάλ Μπραζιλέιρο

Η μελωδία του Hino Nacional Brasileiro, του εθνικού ύμνου της Βραζιλίας, συνετέθη το 1822 από το Φρανσίσκο Μανοέλ ντα Σίλβα και αρχικά είχαν γραφτεί δυο σετ στίχων προτού το 1922 με διάταγμα καθοριστούν οι τελικοί στίχοι, γραμμένοι από το Ζοακίμ Οζόριο Ντούκε Εστράδα. Από άποψη μουσικής τεχνοτροπίας, η μουσική μοιάζει με πρώιμη μουσική της ιταλικής ρομαντικής περιόδου.
Ο ύμνος αποτελείται από δυο στροφές-επωδούς. Σε ορχηστρικές εκτελέσεις, επιβάλλεται διά νόμου να παίζεται μόνο μια στροφή, ενώ στις φωνητικές εκτελέσεις ακούγονται και οι δύο στροφές.
Στίχοι.
Ouviram do Ipiranga as margens plácidas
De um povo heróico ο brado retumbante,
E ο sol da Liberdade, em raios fúlgidos,
Brilhou no céu da Pátria nesse instante.
Se ο penhor dessa igualdade
Conseguimos conquistar com braço forte,
Em teu seio, ó Liberdade,
Desafia ο nosso peito a própria morte!
Ó Pátria amada,
Idolatrada,
Salve! Salve!
Brasil, um sonho intenso, um raio vívido,
De amor e de esperança à terra desce,
Se em teu formoso céu, risonho e límpido,
A imagem do Cruzeiro resplandece.
Gigante pela própria natureza,
És belo, és forte, impávido colosso,
E ο teu futuro espelha essa grandeza.
Terra adorada
Entre outras mil
És tu, Brasil,
Ó Pátria amada!
Dos filhos deste solo
És mãe gentil,
Pátria amada,
Brasil!
Deitado eternamente em berço esplêndido,
Ao som do mar e à luz do céu profundo,
Fulguras, ó Brasil, florão da América,
Iluminado ao sol do Novo Mundo!
Do que a terra mais garrida
Teus risonhos, lindos campos têm mais flores,
"Nossos bosques têm mais vida",
"Nossa vida" no teu seio "mais amores".
Ó Pátria amada,
Idolatrada,
Salve! Salve!
Brasil, de amor eterno seja símbolo
Ο lábaro que ostentas estrelado,
E diga ο verde-louro dessa flâmula
- Paz no futuro e glória no passado.
Mas se ergues da justiça a clava forte,
Verás que um filho teu não foge à luta,
Nem teme, quem te adora, a própria morte.
Terra adorada
Entre outras mil
És tu, Brasil,
Ó Pátria amada!
Dos filhos deste solo
És mãe gentil,
Pátria amada,
Brasil!
Μετάφραση στα ελληνικά.
Η κραυγή που αντηχούσε από έναν ηρωικό λαό
ακούστηκε από τις γαλήνιες όχθες του Ιπιράγκα,
και λαμπρές ακτίνες από τον ήλιο της ελευθερίας
έλαμψαν στους ουρανούς της πατρίδας μας εκείνη τη στιγμή.
Αν έχουμε πραγματοποιήσει την υπόσχεση
για ισότητα με τα δυνατά μας όπλα
στους κόλπους σου, Ω ελευθερία,
τα γενναία μας στήθη θα αψηφήσουν και τον ίδιο το θάνατο!
Ω αγαπημένη και λατρεμένη πατρίδα,
Χαίρε, χαίρε!
Βραζιλία, ένα έντονο όνειρο, μια ζωηρή αχτίδα,
αγάπης κι ελπίδας κατεβαίνει στη γη
αν στους ωραίους και καθαρούς χαμογελαστούς ουρανούς σου
λάμπει μεγαλειωδώς η εικόνα του Σταυρού του Νότου.
Ένας γίγαντας της δικής σου φύσης,
είσαι ένας κολοσσός όμορφος, δυνατός κι ατρόμητος,
και το μέλλον σου ακτινοβολεί το μεγαλείο σου.
Αγαπημένη Γη
ανάμεσα σε χίλιες άλλες
εσύ είσαι, Βραζιλία, 
Ω αγαπημένη πατρίδα!
Στα τέκνα αυτής της γης
είσαι συ μια στοργική μητέρα,
αγαπημένη πατρίδα,
Βραζιλία!
Παντοτινά σε ένα λαμπρό λίκνο
με τον αχό της θάλασσας και το φως του βαθύ ουρανού,
συ η λαμπρότερη, ω Βραζιλία, μέγα άνθος της Αμερικής,
φωτισμένη από τον ήλιο του Νέου Κόσμου!
Τα όμορφα εδάφη σου έχουν περισσότερα λουλούδια
από την πιο θεκτική ξένη γη,
"Τα δάση μας έχουν περισσότερη ζωή,
"η ζωή μας στους κόλπους σου περισσότερη αγάπη."
Ω αγαπημένη και λατρεμένη πατρίδα,
Χαίρε, χαίρε!
Βραζιλία, άσε τη σημαία με τα αστέρια που σήκωσες μπροστά
να γίνει το σύμβολο της παντοτινής αγάπης,
κι άσε το πράσινο χρώμα στη σημαία σου να συμβολίζει
ειρήνη στο μέλλον και δόξα στο παρελθόν.
Μα αν σηκώσεις το σφυρί της Δικαιοσύνης,
θα δεις ότι ένα τέκνο δικό σου ποτέ δε φεύγει στη μάχη,
ούτε κάποιος που σε αγαπά φοβάται το ίδιο το θάνατο.
Αγαπημένη Γη
ανάμεσα σε χίλιες άλλες
εσύ είσαι, Βραζιλία, 
Ω αγαπημένη πατρίδα!
Στα τέκνα αυτής της γης
είσαι συ μια στοργική μητέρα,
αγαπημένη πατρίδα,
Βραζιλία!

</doc>
<doc id="50924" url="https://el.wikipedia.org/wiki?curid=50924" title="Όριο διαρροής">
Όριο διαρροής

Όριο διαρροής καλείται η κρίσιμη τιμή εφαρμοζόμενης τάσης σε ένα στερεό σώμα πέρα από την οποία μέρος της παραμόρφωσης παύει να είναι ελαστική και γίνεται πλαστική. 
Το όριο διαρροής είναι συνήθως η μέγιστη τάση που επιτρέπεται να παραλάβει μια κατασκευή, διότι πέρα από αυτό υπάρχει μόνιμη παραμόρφωση. Για ασφάλεια ο μηχανικός χρησιμοποιεί το λεγόμενο συντελεστή ασφαλείας, ο οποίος είναι πάντοτε μεγαλύτερος της μονάδας, ώστε να υποβαθμίσει το όριο διαρροής κατά συγκεκριμένο ποσοστό, ανάλογα με την κάθε περίπτωση. Κατά αυτό το τρόπο ελαττώνεται η πιθανότητα αστοχίας υλικού σε περίπτωση καταπόνησης που θα ξεπεράσει τη μέγιστη επιτρεπτή λόγω βλάβης, λάθους ή ατυχήματος.
Το όριο διαρροής δεν πρέπει να συγχέεται με το όριο καταστροφικής αστοχίας ενός υλικού. Ορισμένες φορές η υπέρβαση του ορίου διαρροής, τοπικά σε κάποιες θέσεις μιας κατασκευής, μπορεί να είναι αποδεκτή/επιτρεπτή. Πρέπει όμως να εξασφαλίζεται η ασφάλεια, ευστάθεια και λειτουργικότητα ολόκληρης της κατασκευής ως προς το μέγιστο φορτίο σχεδιασμού (π.χ. σεισμική φόρτιση).
Το όριο διαρροής εξαρτάται από τη φύση του υλικού και παίρνει διάφορες τιμές από πολύ μικρές για κάποια πλαστικά έως πολύ μεγάλες για υλικά όπως το τιτάνιο και διάφορα κράματα χάλυβα. Μόνο τα σχετικά όλκιμα υλικά όπως τα μέταλλα, τα κράματα μετάλλων και τα πολυμερή έχουν όριο διαρροής, ενώ αντίθετα, πολλά άλλα υλικά δεν έχουν καθόλου όριο διαρροής. Συγκεκριμένα, τα λεγόμενα ψαθυρά υλικά, όπως τα κεραμικά και τα μεγάλης σκληρότητας κράματα είναι δυνατόν να παρουσιάζουν ταχεία διάδοση ρωγμών και ψαθυρή αστοχία με θραύση αμέσως μόλις η τάση ξεπεράσει την ελαστική περιοχή. Δηλαδή δεν διαθέτουν καθόλου περιοχή πλαστικής παραμόρφωσης και ως εκ τούτου δεν διαθέτουν όριο διαρροής (που είναι το σημείο μετάβασης από την ελαστική στην πλαστική περιοχή παραμόρφωσης).

</doc>
<doc id="50925" url="https://el.wikipedia.org/wiki?curid=50925" title="Περλέτ Λουίζι">
Περλέτ Λουίζι



</doc>
<doc id="50926" url="https://el.wikipedia.org/wiki?curid=50926" title="Kassaman">
Kassaman

Kassaman ή Qassaman ("Η υπόσχεση") (αραβικά قَسَمًا) (γαλλικά nous jurons), είναι ο εθνικός ύμνος της Αλγερίας. Υιοθετήθηκε το 1963, λίγο μετά την ανεξαρτησία της χώρας από τη Γαλλία. Οι στίχοι είναι του Mufdi Zakariah, γραμμένοι το 1956 όσο ήταν φυλακισμένος από τις γαλλικές αποικιακές δυνάμεις, ενώ η μουσική είναι του Αιγύπτιου συνθέτη Mohamed Fawzi.

</doc>
<doc id="50927" url="https://el.wikipedia.org/wiki?curid=50927" title="Hino Nacional Brasileiro">
Hino Nacional Brasileiro



</doc>
<doc id="50929" url="https://el.wikipedia.org/wiki?curid=50929" title="Η Πορεία των Εθελοντών">
Η Πορεία των Εθελοντών



</doc>
<doc id="50930" url="https://el.wikipedia.org/wiki?curid=50930" title="Yìyǒngjūn Jìnxíngqǔ">
Yìyǒngjūn Jìnxíngqǔ



</doc>
<doc id="50931" url="https://el.wikipedia.org/wiki?curid=50931" title="Εθνικός ύμνος της Κίνας">
Εθνικός ύμνος της Κίνας

Το "Εμβατήριο των Εθελοντών" είναι ο εθνικός ύμνος της Λαϊκής Δημοκρατίας της Κίνας. Γράφτηκε στα μέσα του Δεύτερου Πολέμου μεταξύ Κίνας και Ιαπωνίας (1937–45) από τον ποιητή και θεατρικό συγγραφέα Τιεν Χαν, ενώ μελοποιήθηκε από τον Νιε Ερ.

</doc>
<doc id="50932" url="https://el.wikipedia.org/wiki?curid=50932" title="La Bayamesa">
La Bayamesa



</doc>
<doc id="50933" url="https://el.wikipedia.org/wiki?curid=50933" title="Φρέντρικ Μπαλαντάιν">
Φρέντρικ Μπαλαντάιν



</doc>
<doc id="50936" url="https://el.wikipedia.org/wiki?curid=50936" title="Λα Μπαγιαμέσα">
Λα Μπαγιαμέσα

El Himno de Bayamo είναι ο εθνικός ύμνος της Κούβας. Η πρώτη του εκτέλεση πραγματοποιήθηκε κατά τη διάρκεια της μάχης του Μπαγιάμο το 1868. Ο Πέδρο Φιγκερέδο (Περούτσο - Perucho), που πήρε μέρος στη μάχη, έγραψε τους στίχους και τη μουσική του ύμνου. Ο Φιγκερέδο αιχμαλωτίστηκε και εκτελέστηκε από τους Ισπανούς δυο χρόνια αργότερα. Λίγο πριν εκτελεστεί, απήγγειλε την εξής φράση από τον ύμνο: "Morir por la Patria es vivir" ("Ο θάνατος για την Πατρίδα είναι ζωή"). Υιοθετήθηκε επίσημα το 1902, ενώ διατηρήθηκε μετά την Επανάσταση του 1959.
Στίχοι.
Al combate, corred, Bayameses,
Que la Patria os contempla orgullosa;
No temáis una muerte gloriosa,
Que morir por la Patria es vivir.
En cadenas vivir, es vivir
En afrenta y oprobio sumido;
Del clarín escuchad el sonido;
¡A las armas, valientes, corred!
Μετάφραση.
Σπεύσατε στη μάχη, άνδρες του Μπαγιάμο, 
γιατί η Πατρίδα σας αγναντεύει με περηφάνια.
Μη φοβάστε έναν ένδοξο θάνατο,
γιατί το να πεθαίνεις για την πατρίδα σημαίνει να ζεις.
Το να ζεις δεμένος σε αλυσίδες
σημαίνει να ζεις ντροπιασμένος κι ατιμωμένος.
Ακούστε τις σάλπιγγες που καλούν
Στα άρματα, γενναίοι άνδρες, εμπρός!

</doc>
<doc id="50937" url="https://el.wikipedia.org/wiki?curid=50937" title="Ljepa naša Domovino!">
Ljepa naša Domovino!



</doc>
<doc id="50938" url="https://el.wikipedia.org/wiki?curid=50938" title="Lijepa nasa domovino">
Lijepa nasa domovino



</doc>
<doc id="50939" url="https://el.wikipedia.org/wiki?curid=50939" title="Βόλφγκανγκ Σίσελ">
Βόλφγκανγκ Σίσελ



</doc>
<doc id="50940" url="https://el.wikipedia.org/wiki?curid=50940" title="Σαρλ Κονάν-Μπανί">
Σαρλ Κονάν-Μπανί

Ο Σαρλ Κονάν-Μπανί ("Charles Konan Banny", 11 Νοεμβρίου 1942 - 10  Σεπτεμβρίου 2021) ήταν πολιτικός από την Ακτή Ελεφαντοστού. Έγινε πρωθυπουργός της χώρας το 2005 και ηγήθηκε κυβερνήσεως εθνικής ενότητας έως το 2007.
Καριέρα.
Γεννήθηκε στις 11 Νοεμβρίου του 1942. Το 1976 άρχισε να εργάζεται στην Κεντρική Τράπεζα των Δυτικοαφρικανικών Κρατών (BCEAO) και σύντομα ανέλαβε διάφορα αξιώματα. Μετά το διορισμό του Αλασάν Ουαταρά στην πρωθυπουργία, ο Μπανί έγινε προσωρινός διοικητής της Τράπεζας στις 4 Δεκεμβρίου του 1990. Το 1993 διορίστηκε διοικητής και ανέλαβε επίσημα καθήκοντα την 1η Ιανουαρίου του 1994. Επαναδιορίστηκε για ακόμη μία εξαετή θητεία ως διοικητής στις 17 Ιουνίου του 1999, με τη δεύτερη θητεία να ξεκινά την 1η Ιανουαρίου του 2000.
Πρωθυπουργός.
Στις 5 Δεκεμβρίου του 2005 ανακοινώθηκε ότι ο Μπανί ήταν επιλογή του προέδρου Λοράν Γκμπαγκμπό για αντικατάσταση του προσωρινού πρωθυπουργού Σεϊντού Ντιαρά. Ο Μπανί ανέλαβε πρωθυπουργός προσωρινά στις 7 Δεκεμβρίου του 2005. Εξαιτίας του πρωθυπουργικού αξιώματος, εμποδίστηκε από το να διεκδικήσει την προεδρία.
Το 2006 η θητεία του ανανεώθηκε με εντολή του Ο.Η.Ε. Παρέμεινε στην πρωθυπουργία μέχρι το 2007, χρονιά κατά την οποία αντικαταστάθηκε από τον Γκιγιόμ Σορό
Τον Μάρτιο του 2007 ο Σορό διορίστηκε με βάση τη συμφωνία για τον εμφύλιο πόλεμο και ανέλαβε καθήκοντα στις 4 Απριλίου.
Απεβίωσε σε ηλικία 78 ετών στις 10 Σεπτεμβρίου 2021 στη Γαλλία από επιπλοκές του COVID-19 μετά την απομάκρυνσή του από τη χώρα του.

</doc>
<doc id="50941" url="https://el.wikipedia.org/wiki?curid=50941" title="Όμορφη πατρίδα μας">
Όμορφη πατρίδα μας

Λιέπα νάσα ντόμοβινο ("Lijepa naša domovino", ""Η όμορφη πατρίδα μας") είναι ο εθνικός ύμνος της Κροατίας. Οι αρχικοί στίχοι έχουν γραφτεί από τον Άντουν Μιχάνοβιτς (Antun Mihanović) και εκδόθηκαν αρχικά με τον τίτλο "Horvatska domovina" ("Χόρβατσκα ντόμοβινα", "Κροατική πατρίδα"") το 1835.
Μελοποιήθηκαν από τον Γιοσίπ Ρουνιάνιν το 1846. Η πρώτη του εκτέλεση ως εθνικός ύμνος πραγματοποιήθηκε το 1891.

</doc>
<doc id="50942" url="https://el.wikipedia.org/wiki?curid=50942" title="My Belarusy">
My Belarusy



</doc>
<doc id="50943" url="https://el.wikipedia.org/wiki?curid=50943" title="Κάθμπερτ Σεμπάστιαν">
Κάθμπερτ Σεμπάστιαν

Ο Σερ Κάθμπερτ Μόντρβιλ Σεμπάστιαν ("Sir Cuthbert Montraville Sebastian", 1921-2017) ήταν γενικός κυβερνήτης του Αγίου Χριστοφόρου και Νέβις από το 1996 ως το 2013. Αυτό σημαίνει ότι ο έχων το αξίωμα εκπροσωπεί τον Μονάρχη της Αγγλίας και τον αναπληρώνει εν απουσία του τελευταίου. Είναι τιμημένος από το Τάγμα του Αγίου Μιχαήλ και του Αγίου Γεωργίου (GCMG, το 1996) και από το Τάγμα της Βρετανικής Αυτοκρατορίας (ΟΒΕ).
Βιογραφία.
Γεννήθηκε στις 22 Οκτωβρίου 1921 και ήταν γιος του βουλευτή του Αγίου Χριστοφόρου και Νέβις-Ανγκουίλλας, Τζόζεφ Μάθιου Σεμπάστιαν, ο οποίος απεβίωσε το 1944. Σπούδασε στο Πανεπιστήμιο του Μάουντ Άλισον και έκανε επίσης σπουδές στην Νόβα Σκότια του Χάλιφαξ, στον Καναδά. Τη δεκαετία του 1960 έκανε σπουδές μαιευτικής στη Σκωτία. Ακολούθησε το επάγγελμα του χειρουργού. Από το 1980 ως το 1983 ανέλαβε ανώτατος ιατρικός αξιωματούχος στο νησί του. Διορίστηκε Γενικός Κυβερνήτης το 1995 και ανέλαβε καθήκοντα την 1η Ιανουαρίου του 1996, αντικαθιστώντας τον Κλέμεντ Άριντελ. Το 2005 απέκτησε δικό του θυρεό. Αποχώρησε από το αξίωμα την 1η Ιανουαρίου 2013. Τον διαδέχθηκε ο Σερ Έντμουντ Λόρενς.
Πέθανε στις 25 Μαρτίου 2017.

</doc>
<doc id="50944" url="https://el.wikipedia.org/wiki?curid=50944" title="Μυ Μπελαρούσι">
Μυ Μπελαρούσι

My Belarusy είναι ο τίτλος του εθνικού ύμνου της Λευκορωσίας. Ο ύμνος γράφτηκε και υιοθετήθηκε αρχικά το 1955 για να χρησιμοποιηθεί από τη Σοβιετική Δημοκρατία της Λευκορωσίας. Η μουσική συνετέθη από τον Νιεστάρ Σακαλόφσκι κι οι στίχοι από το Μαξίμ Κλίμκοβιτς. Μετά την κατάρρευση της Σοβιετικής Ένωσης, η μουσική διατηρήθηκε, αλλά οι στίχοι άλλαξαν. Οι νέοι στίχοι από τον Κλίμκοβιτς και τον Ουλαντζιμίρ Καρίζνι υιοθετήθηκαν με προεδρικό διάταγμα στις 2 Ιουλίου 2002.

</doc>
<doc id="50945" url="https://el.wikipedia.org/wiki?curid=50945" title="Καντάφι">
Καντάφι



</doc>
<doc id="50947" url="https://el.wikipedia.org/wiki?curid=50947" title="Allahu Akbar">
Allahu Akbar

Allahu Akbar ("Ο Θεός είναι μεγάλος") () ήταν ο εθνικός ύμνος της Λιβύης από το 1969 έως το 2011. Αρχικά αποτελούσε εμβατήριο, που έγινε δημοφιλές στην Αίγυπτο και τη Συρία κατά τη διάρκεια του Πολέμου του Σουέζ το 1956. Υιοθετήθηκε από τον Λίβυο ηγέτη Καντάφι, εκφράζοντας την ελπίδα του να ενώσει τον αραβικό κόσμο.
Χρήση.
Χρήση στη Λιβύη.
Το "Allahu Akbar" υιοθετήθηκε ως επίσημος εθνικός ύμνος της Λιβυκής Αραβικής Τζαμαχιρίας την 1η Σεπτεμβρίου 1969 από τον ηγέτη της Λιβύης Μουαμάρ Καντάφι, δείχνοντας τις ελπίδες του να ενώσει τον αραβικό κόσμο. Το "Allahu Akbar" αντικατέστησε τον προηγούμενο εθνικό ύμνο "Λιβύη, Λιβύη, Λιβύη", που είχε χρησιμοποιηθεί από το Βασίλειο της Λιβύης από την ανεξαρτησία του το 1951.
Όταν η Λιβυκή Αραβική Τζαμαχιρία έγινε Σοσιαλιστική Λαϊκή Λιβυκή Αραβική Τζαμαχιρία στις 2 Μαρτίου 1977, ο "Allahu Akbar" παρέμεινε ο εθνικός ύμνος της Λιβύης. Ωστόσο, όταν η Λιβύη και η Αίγυπτος διέκοψαν τις διπλωματικές σχέσεις του μετά την ειρηνευτική συνθήκη της τελευταίας με το κράτος του Ισραήλ το 1979, οι αιγυπτιακές προελεύσεις του εθνικού ύμνου σταμάτησαν να αναφέρονται από επίσημες κρατικές πηγές.
Όταν η Μεγάλη Σοσιαλιστική Λαϊκή Λιβυκή Αραβική Τζαμαχιρία διαλύθηκε στις 20 Οκτωβρίου 2011, μετά το τέλος του Εμφυλίου Πολέμου και τον θάνατο του Μουαμάρ Καντάφι, ο ύμνος «Λιβύη, Λιβύη, Λιβύη» υιοθετήθηκε και πάλι ως ο νέος εθνικός ύμνος της Λιβύης, από το Εθνικό Μεταβατικό Συμβούλιο.

</doc>
<doc id="50948" url="https://el.wikipedia.org/wiki?curid=50948" title="Tautiska Giesme">
Tautiska Giesme



</doc>
<doc id="50949" url="https://el.wikipedia.org/wiki?curid=50949" title="Tautiška giesmė">
Tautiška giesmė

Ο «Tautiška giesmė» ("Τάουτισκα Γκιεσμέ", " Ο Εθνικός Ύμνος") είναι ο εθνικός ύμνος της Λιθουανίας, επίσης γνωστός από τους εναρκτήριους στίχους «Lietuva, Tėvyne mūsų» ("Λιέτουβα, Τέβινε μούουσου", " Λιθουανία, Πατρίδα μας") και ως «Lietuvos himnas» ("Λιέτουβος χίμνας", " Ύμνος της Λιθουανίας"). Η μουσική και οι στίχοι γράφτηκαν το 1898 από τον ποιητή Βίνκας Κουντίρκα (1858-1899), όταν η Λιθουανία ήταν ακόμη μέρος της Ρωσικής Αυτοκρατορίας. Το ποίημα των 50 λέξεων ήταν μία περίληψη της αντίληψης του Κουντίρκα για το κράτος της Λιθουανίας, τους Λιθουανούς και την ιστορίας τους. Λίγο πριν το θάνατό του το 1899, ο ύμνος εκτελέστηκε για τους Λιθουανούς που ζούσαν στην Αγία Πετρούπολη, στη Ρωσία.
Η πρώτη δημόσια λιθουανική εκτέλεση του ύμνου έλαβε μέρος στο Βίλνιους το 1905 και έγινε ο επίσημος εθνικός ύμνος το 1919, ένα χρόνο μετά την ανακήρυξη της ανεξαρτησίας της Λιθουανίας. Κατά την Σοβιετική προσάρτηση των Βαλκανικών κρατών που ακολούθησε, απαγορεύτηκε το δημόσιο παίξιμο ή τραγούδισμα του ύμνου.
Ο «Tautiška giesmė» επανήλθε το 1989 λίγο πριν την επανίδρυση της Λιθουανικής ανεξαρτησίας και επικυρώθηκε στην Εθνική Πράξη του Ύμνου (21 Οκτωβρίου 1991). Συμπεριλήφθηκε αυτόματα ως ο επίσημος εθνικός ύμνος το 1992, όταν το νέο σύνταγμα επικύρωσε την ανεξαρτησία της χώρας από την Σοβιετική Ένωση. Η θέση του «Tautiška giesmė» ως ο επίσημος εθνικός ύμνος της Λιθουανίας επιβεβαιώθηκε ξανά το 1999 με την ψήφιση ενός εθνικού νόμου που το ανέφερε.
Δημιουργία.
Κατά τη διάρκεια που γράφτηκε το ποίημα «Lietuva, Tėvyne mūsų», η Λιθουανία αποτελούσε μέρος της Ρώσικης Αυτοκρατορίας. Παράλληλα με τη φοίτησή του στο "Πανεπιστήμιο της Βαρσοβίας" ("Uniwersytet Warszawski"), ο Κουντίρκα εργαζόταν ως δημοσιογράφος στην εφημερίδα "Βάρπας" (": Varpas", "Η καμπάνα"). Στη στήλη του στη "Βάρπας", ο Κουντίρκα παρακινούσε τους Λιθουανούς να είναι περήφανοι για την κληρονομιά τους, συζητούσε τα προβλήματα που προκαλούσε η Ρώσικη Κυβέρνηση στο λιθουανικό πληθυσμό, και αποκήρυσσε όσους επιθυμούσαν να συνεργαστούν με την τσαρική αυτοκρατορία. Κατά τη διάρκεια της εργασίας του στη "Βάρπας", έγραψε τις σκέψεις του πάνω στο τί είναι και θα έπρεπε να είναι η Λιθουανία, καταλήγοντας στην συγγραφή του ποιήματος των πενήντα λέξεων με τίτλο «Lietuva, Tėvyne mūsų».
Το ποίημα περιγράφηκε ως το ηρωικό παρελθόν της Λιθουανίας και προέτρεψε τους ανθρώπους της να νοιάζονται για τη γη, τη φροντίδα για την ανθρωπότητα, και να ζήσουν με τιμή. Ο Κουντίρκα, επίσης, προέτρεψε τη χώρα να γίνει μια πηγή του διαφωτισμού και της αρετής. Χωρίς κάποια μελωδία, ο Κουντίρκα αφιέρωσε χρόνο στη σύνθεση της μουσικής, την οποία ολοκλήρωσε λίγο πριν το θάνατό του από φυματίωση. Το Σεπτέμβριο του 1898 τυπώθηκαν στη "Βάρπας" η μελωδία και οι στίχοι του ποιήματος. Μετά το θάνατό του το 1899, σκαλίστηκε στην ταφόπλακά του η δεύτερη στροφή του ποιήματος. Αργότερα βέβαια, οι αρχές το κατέστρεψαν.
Ιστορία.
Πριν το θάνατο του Κουντίρκα, η πρώτη εκτέλεση του ποιήματος έλαβε χώρα σε μια συναυλία στην Αγία Πετρούπολη, στη Ρωσία το 1899. Τη συναυλία διηύθυνε ο Τσεσλόβας Σασνάουσκας (Česlovas Sasnauskas, 1867-1916) την οποία επισκέφθηκε το λιθουανικό κοινό. Εκείνη την περίοδο, η Αγία Πετρούπολη κατείχε το μεγαλύτερο λιθουανικό πληθυσμό. Ο ύμνος παρουσιάστηκε για πρώτη φορά στη Λιθουανία κατά τη διάρκεια της «Μεγάλης Σέιμας του Βίλνιους» στις 3 Δεκεμβρίου 1905.
Όταν η Λιθουανία ανακήρυξε την ανεξαρτησία της από τη Ρωσία το 1918, το τραγούδι ανακηρύχθηκε ως ο εθνικός ύμνος της χώρας. Κράτησε αυτή τη θέση μέχρι που η Λιθουανία προσαρτήθηκε στην Σοβιετική Ένωση κατά τη διάρκεια του Β΄ Παγκοσμίου Πολέμου. Στην περίοδο του μεσοπολέμου έγιναν προτάσεις για αλλαγές στον ύμνο, έτσι ώστε να συμπεριλαμβάνει αναφορές στον Θεό. Αποφασίστηκε όμως, στη μνήμη του Βίνκας Κουντίρκα, να μείνει ως είχε με τους στίχους που είχε γράψει.
Μετά την σοβιετική κατάληψη των βαλτικών κρατών, η Διεθνής αντικατέστησε το «Tautiška giesmė». Αργότερα δημιουργήθηκε ένας εναλλακτικός εθνικός ύμνος, ο «Ύμνος της Λιθουανικής Σοβιετικής Σοσιαλιστικής Δημοκρατίας» (": «Lietuvos Tarybų Socialistinės Respublikos himnas»") για την Λιθουανική Σοβιετική Σοσιαλιστική Δημοκρατία, ο οποίος συστήθηκε για πρώτη φορά το 1950. Τη μουσική του έργου είχαν συνθέσει οι Μπάλυς Ντβαριόνας (Balys Dvarionas) και Γιόνας Σβέντας (Jonas Švedas) και οι στίχοι ήταν αρχικά γραμμένοι από τον Αντάνας Βένκλοβα (Antanas Venclova). Μετά το θάνατο του Ιωσήφ Στάλιν το 1953, οι στίχοι του ύμνου αλλάχθηκαν από τον Βάτσυς Ρεϊμέρις (Vacys Reimeris), προκειμένου να αφαιρεθούν οι αναφορές στον πρώην δικτάτορα. Ο ύμνος ανέφερε ότι ο Βλαντιμίρ Λένιν είχε φωτίσει το δρόμο προς την ελευθερία, με τη βοήθεια του ρωσικού λαού, και προέτρεψε τους ανθρώπους της Λιθουανίας να συνεργαστεί με άλλους λαούς των Σοβιετικών Δημοκρατιών. Ο ύμνος επιβεβαιώνεται στο Άρθρο 169 του Συντάγματος της Λιθουανικής Σοβιετικής Σοσιαλιστικής Δημοκρατίας του 1978. Το τραγούδι συνέχισε να χρησιμοποιείται έως ότου η Λιθουανία αποσπάστηκε από τη Σοβιετική Ένωση. Ήδη από το 1988, το «Tautiška giesmė» προτάθηκε για να αντικαταστήσει τον «Ύμνο της Λιθουανικής Σοβιετικής Σοσιαλιστικής Δημοκρατίας». Κατόπιν σχετικής προέγκρισης από το Ανώτατο Σοβιέτ της Λιθουανικής ΣΣΔ και των διαδοχικών νομοθετικών σωμάτων, η θέση του ως εθνικός ύμνος επαναβεβαιώθηκε το 1992. Εκείνη τη χρονιά, εγκρίθηκε το "Σύνταγμα της Λιθουανίας", το Άρθρο 19 του οποίου δηλώνει ότι ο «Tautiška giesmė» θα είναι ο εθνικός ύμνος της Λιθουανίας. Ο τελευταίος νόμος σε σχέση με τον εθνικό ύμνο ψηφίστηκε το 1999 και περιέχει επίσημα τους στίχους και το πρωτόκολλο σχετικά με το πώς και πότε πρέπει να παίζεται ο εθνικός ύμνος.
Νόμος του 1999.
Στις 9 Ιουνίου 1999, ο Πρόεδρος της Λιθουανίας Βάλντας Άνταμκους έθεσε σε εφαρμογή το νόμο «Νόμος για τον Εθνικό Ύμνο της Δημοκρατίας της Λιθουανίας» περιγράφει αναλυτικά το πότε και το πού μπορεί να παίζεται ο εθνικός ύμνος καθώς και τα πρωτόκολλα εκτέλεσής του.
Το Άρθρο 2 του νόμου δηλώνει ότι ο εθνικός ύμνος πρέπει να παίζεται στις ακόλουθες περιστάσεις: Στην αρχή ή στο τέλος των υπεύθυνων συνεδριάσεων του Σέιμας, στις εθνικές γιορτές και αναμνηστικές ημέρες, και σε δεξιώσεις και αποχαιρετισμούς των ξένων αρχηγών κρατών στις επίσημες επισκέψεις τους στη Λιθουανία, αλλά μόνο εφόσον ο ύμνος της ξένης χώρας έχει παιχτεί.
Παίζεται στις χώρες του εξωτερικού αντιπροσωπεύοντας τη Λιθουανία, σύμφωνα με τα διπλωματικά πρωτόκολλα της εκάστοτε χώρας, στις εθνικές εορτές και τις άλλες μέρες όταν η σημαία της Λιθουανίας υψώνεται με εντολή της κυβέρνησης, όταν η σημαία υψώνεται κατά τη διάρκεια δημόσιων εκδηλώσεων που χρηματοδοτείται από κρατικούς φορείς, επιχειρήσεις και οργανισμούς, και στην αρχή και στο τέλος προγράμματος της Εθνικής Ραδιοφωνίας. Ο ύμνος μπορεί επίσης να παιχτεί και σε άλλες περιπτώσεις, όπως οι αθλητικές διοργανώσεις.
Όταν παίζεται ο ύμνος, η μουσική μπορεί να είναι είτε ζωντανή, είτε ηχογραφημένη. Ο ύμνος μπορεί να εκτελεστεί με συνοδεία χορωδίας, ορχήστρας, στρατιωτικής μπάντας, ή συνδυασμό των τελευταίων δυο. Στο Άρθρο 4, παράγραφος 2, δηλώνεται ότι όλοι οι συμμετέχοντες προτρέπονται να τραγουδήσουν τον εθνικό ύμνο. Κατά τη διάρκεια εκτέλεσης του ύμνου, όλοι οι πολίτες προτρέπονται να στέκονται όρθιοι ως ένδειξη σεβασμού προς τον ύμνο. Εάν υπάλληλοι της ΕΘνικής Ασφάλειας, αστυνομικοί, και άλλοι στρατιωτικοί ή υπάλληλοι οργανισμών συνεργαζόμενοι με το στρατό βρίσκονται παρόντες, πρέπει να σεβαστούν τον ύμνο με τον τρόπο που προβλέπεται από το καταστατικό τους. Ο ύμνος δεν μπορεί να χρησιμοποιηθεί ως μουσική υπόκρουση, για σκοπούς της διαφήμισης, ή για ψυχαγωγία, όπως καραόκε. Δημόσια ασέβεια του ύμνου τιμωρείται από το νόμο.

</doc>
<doc id="50951" url="https://el.wikipedia.org/wiki?curid=50951" title="Salve a ti, Nicaragua">
Salve a ti, Nicaragua

Salve a ti, Nicaragua ("Χαίρε εσύ, Νικαράγουα") είναι ο εθνικός ύμνος της Νικαράγουα. Έγινε αποδεκτός στις 20 Οκτωβρίου 1939 και υιοθετήθηκε επίσημα στις 25 Αυγούστου 1971. Οι στίχοι γράφτηκαν από το Σαλομόν Ιμπάρρα Μαγιόργα (Salomón Ibarra Mayorga) και μελοποιήθηκαν από το Λουίς Α. Ντελγαδίγιο (Luis A. Delgadillo).
Η μουσική χρονολογείται από τα 1700, όταν χρησιμοποιόταν σαν θρησκευτικόε ύμνος από έναν Ισπανό μοναχό, τον Αδερφό Καστινόβε, όταν η χώρα ήταν ισπανική επαρχία. Ο ύμνος κατά καιρούς αντικαθίστατο από άλλους ύμνους,λόγω πολιτικών αναταραχών, αλλά επαναφέρθηκε το 1918. Πραγματοποιήθηκε διαγωνισμός για νέους στίχους, που θα μιλούσαν μόνο για ειρήνη και εργασία, εφόσον η χώρα είχε μόλις βγει από έναν εμφύλιο πόλεμο. Ως αποτέλεσμα, ο εθνικός ύμνος της Νικαράγουα είναι από τους μοναδικούς ύμνους της Λατινικής Αμερικής που μιλούν για ειρήνη αντί για πόλεμο.
Στίχοι.
¡Salve a ti, Nicaragua! En tu suelo
ya no ruge la voz del cañón,
ni se tiñe con sangre de hermanos
tu glorioso pendón bicolor.
Brille hermosa la paz en tu cielo,
nada empañe tu gloria inmortal,
¡que el trabajo es tu digno laurel
y el honor es tu enseña triunfal!
Μετάφραση στα ελληνικά.
Χαίρε εσύ, Νικαράγουα! Στη γη σου
δεν ηχεί πια ο ήχος του κανονιού,
ούτε το αίμα αδερφών κηλιδώνει πια
την ένδοξη δίχρωμη σημαία σου.
Ας λάμψει ωραία η ειρήνη στον ουρανό σου,
και τίποτα να μη θολώσει την αθάνατη δόξα σου,
γιατί η δουλειά είναι οι άξιες δάφνες σου
κι η τιμή είναι το θριαμβευτικό σου έμβλημα!

</doc>
<doc id="50953" url="https://el.wikipedia.org/wiki?curid=50953" title="Isten, áldd meg a magyart">
Isten, áldd meg a magyart



</doc>
<doc id="50955" url="https://el.wikipedia.org/wiki?curid=50955" title="Himnusz">
Himnusz

Himnusz (γνωστός και με τον πρώτο στίχο Isten, áldd meg a magyart, ελληνικά:"Θεέ, ευλόγησε τους Ούγγρους") είναι ο τίτλος του εθνικού ύμνου της Ουγγαρίας. Υιοθετήθηκε το 1844 κι ανακρούεται η πρώτη στροφή σε επίσημες τελετές. Οι στίχοι γράφτηκαν από τον Φέρεντς Κόλτσεϊ κι η μουσική από το Φέρεντς Έρκελ.
Οι στίχοι του ουγγρικού εθνικού ύμνου είναι ασυνήθιστοι για το είδος του, καθώς εκφράζουν μια άμεση ικεσία προς το Θεό.

</doc>
<doc id="50956" url="https://el.wikipedia.org/wiki?curid=50956" title="Γιάννης Πούλακας">
Γιάννης Πούλακας

Ο Γιάννης Πούλακας (Άγιος Γεώργιος Νηλείας Μαγνησίας, 1 Ιανουαρίου 1863 – Αθήνα, 21 Φεβρουαρίου 1942) ήταν Έλληνας ζωγράφος και πιθανώς ο πρώτος Έλληνας σκηνογράφος. Αν και γόνος φτωχής αγροτικής οικογένειας, κατόρθωσε να πάει σε νεαρή ηλικία στην Κωνσταντινούπολη για να σπουδάσει σκηνογραφία. Αργότερα πήγε στην Αθήνα και μαθήτευσε κοντά στον πολύ γνωστό θαλασσογράφο της εποχής Κωνσταντίνο Βολανάκη. Γύρω στα 1900 επέστρεψε στον Βόλο και άρχισε να διδάσκει καλλιγραφία και τεχνικά (ζωγραφική), ενώ ταυτοχρόνως ζωγράφιζε και πουλούσε θαλασσογραφίες. Περί το 1927, επέστρεψε στην Αθήνα, όπου και δίδαξε για λίγα χρόνια ζωγραφική στο Α΄ Γυμνάσιο και στον Φιλολογικό Σύλλογο «Ο Παρνασσός». Στην Αθήνα άφησε και την τελευταία του πνοή τον φοβερό χειμώνα του 1942.
Σύμφωνα με ορισμένες ενδείξεις, ο Πούλακας ήταν ο πρώτος Έλληνας που ζωγράφισε σκηνογραφίες για το θέατρο, και πιο συγκεκριμένα, για το Δημοτικό Θέατρο του Πειραιά γύρω στα 1895. Άλλα ζωγραφικά του έργα βρίσκονται στο Δημαρχείο του Βόλου ("Η ναυμαχία του Βόλου στα 1827", περί το 1920), στην Συλλογή Κουτλίδη. Ασχολήθηκε επίσης με την αγιογραφία και δικές του εικόνες αναγεννησιακής νοοτροπίας υπάρχουν σε ναούς της περιοχής Βόλου καθώς και στον Μητροπολιτικό Ναό της Καρδίτσας. Οι θαλασσογραφίες του παρουσιάζουν πολλές ομοιότητες με τις θαλασσογραφίες του Βολανάκη, σε βαθμό που κατά καιρούς να παρουσιάζονται σαν έργα του τελευταίου.

</doc>
<doc id="50957" url="https://el.wikipedia.org/wiki?curid=50957" title="Νικόλαος Παυλόπουλος">
Νικόλαος Παυλόπουλος

Ο Νικόλαος Παυλόπουλος ή Νικόλας (Άγιος Γεώργιος Νηλείας Μαγνησίας, 13 Δεκεμβρίου 1909 – Αθήνα, 10 Οκτωβρίου 1990) ήταν Έλληνας γλύπτης και χαράκτης. 
Ο πατέρας του ήταν ξυλογλύπτης εκκλησιαστικών επίπλων και κοντά του έλαβε τα πρώτα μαθήματα ξυλογλυπτικής. Στα μαθητικά του χρόνια στον Βόλο ασχολήθηκε με την καλλιγραφία, την μουσική και το θέατρο. Όταν τελείωσε το Πρακτικό Λύκειο του Βόλου, πήγε στην Αθήνα, για να σπουδάσει γλυπτική στην Ανωτάτη Σχολή Καλών Τεχνών με δάσκαλο τον Θωμά Θωμόπουλο. 
Καταπιάστηκε κυρίως με την γλυπτική ακαδημαϊκού ύφους στο ξύλο και στο μάρμαρο. Ως χαράκτης ασχολήθηκε κυρίως με την ξυλογραφία και την εικονογράφηση βιβλίων. Έργα του έχουν παρουσιαστεί σε εκθέσεις στην Ελλάδα και το εξωτερικό (Λονδίνο, Ουάσιγκτον, Μόντρεαλ, Τόκυο, Σύδνεϋ, κ.ά.). Τιμήθηκε επίσης με βραβεία σε διεθνείς εκθέσεις που έγιναν στο Παρίσι, την Ρώμη, την Φλωρεντία, κ.ά.
Το 1969, φιλοτέχνησε το ολόσωμο άγαλμα του Οδυσσέα Ανδρούτσου, στην ομώνυμη πλατεία της Πρέβεζας, καθώς και προτομή της Πρεβεζάνας ευεργέτιδας Αγγελικής Μπάλκου, στον προαύλιο χώρο του Μπάλκειου Γηροκομείου Πρέβεζας. Το 1975, φιλοτέχνησε κατά παραγγελία προτομή του Γιώργου Σεφέρη για να τοποθετηθεί σε πλατεία της Νέας Σμύρνης στην Αθήνα. Η προτομή δεν ικανοποίησε την χήρα του ποιητή και το γεγονός αυτό έγινε αφορμή για να βγουν στην επιφάνεια παλαιότερες κατηγορίες πως ο Παυλόπουλος ήταν φιλοναζιστής και πως είχε φιλοτεχνήσει προτομές του Χίτλερ και του Μουσολίνι στα χρόνια της Κατοχής.
Μετά τον θάνατό του, με την διαθήκη του, δημιουργήθηκε το «Δημοτικό Μουσείο Γλύπτη Νικόλα» στην γενέτειρά του, όπου φυλάγονται μερικά από τα καλύτερα έργα του.

</doc>
<doc id="50958" url="https://el.wikipedia.org/wiki?curid=50958" title="Νικόλας (γλύπτης)">
Νικόλας (γλύπτης)



</doc>
<doc id="50959" url="https://el.wikipedia.org/wiki?curid=50959" title="Κορόπη Μαγνησίας">
Κορόπη Μαγνησίας

Η Κορόπη με μόνιμο πληθυσμό 246 κατοίκους (απογραφή 2011), γνωστή και με το παλιό όνομα Μπούφα, είναι οικισμός του Δήμου Μηλεών σε απόσταση 22-23 χλμ. ανατολικά από τον Βόλο. Ο οικισμός βρίσκεται δίπλα από τα Καλά Νερά, στους πρόποδες του Πηλίου, μέσα σε μια μικρή πεδιάδα κατάφυτη από ελαιόδεντρα και οπωροφόρα δέντρα, η οποία εκτείνεται μέχρι την θάλασσα.
Η ονομασία του οικισμού προέρχεται από την αρχαία Κορόπη (8ος αι. π.Χ.), μια μικρή πόλη της περιοχής, που είχε και ναό αφιερωμένο στον θεό Απόλλωνα.
Η Κορόπη είναι γνωστή στην ευρύτερη περιοχή για τα «δακράκια» της, μικρά μυροβόλα λουλούδια που φυτρώνουν στους μπαξέδες και τα λιοπερίβολα του χωριού στην αρχή της άνοιξης και που μοιράζονται σε κοντινές εκκλησίες την Κυριακή της Σταυροπροσκυνήσεως. Στο κέντρο του χωριού, υπάρχει η εκκλησία του Αγίου Ιωάννη του Θεολόγου, η οποία γιορτάζει κάθε χρόνο στις 8 Μαΐου και στις 26 Σεπτεμβρίου.
Τα τελευταία χρόνια, η περιοχή γνωρίζει σημαντική τουριστική ανάπτυξη. Στην Κορόπη έχει στάβλους ο Ιππικός Όμιλος Μηλεών «Οι Φίλοι του Αλόγου».

</doc>
<doc id="50963" url="https://el.wikipedia.org/wiki?curid=50963" title="Στενά των Δαρδανελίων">
Στενά των Δαρδανελίων



</doc>
<doc id="50967" url="https://el.wikipedia.org/wiki?curid=50967" title="Bullet in the Head (τραγούδι)">
Bullet in the Head (τραγούδι)

Το Bullet in the Head είναι ένα τραγούδι του αμερικανικού rap metal συγκροτήματος Rage Against the Machine, το οποίο συμπεριλήφθηκε στο άλμπουμ του 1992, "Rage Against the Machine". Την ίδια χρονιά κυκλοφόρησε και ως single, το δεύτερο από τον δίσκο αυτόν. Πρόκειται για ένα από τα πιο γνωστά κομμάτια του σχήματος καθώς κι ένα από τα πιο "σκληρά" τους. Το θέμα του κομματιού είναι τα πιστεύω του συγκροτήματος για το πώς η κυβέρνηση χρησιμοποιεί τα Μέσα για να ελέγξει τον λαό. Το τραγούδι είχε κυκλοφορήσει και στην demo tape τους, από την οποία μεταφέρθηκε στο άλμπουμ του 1992, χωρίς επεξεργασία ή επανεκτέλεση.
Το 1997, κυκλοφόρησε κι ένα video clip για το κομμάτι από την Epic Records. Το single που κυκλοφόρησε, κατάφερε να φτάσει στο νούμερο 16 των βρετανικών charts. Το cover του single, (μπρος και πίσω) αποτελεί έργο του Γάλλου φωτογράφου, Μαρκ Ριμπού. 

</doc>
<doc id="50968" url="https://el.wikipedia.org/wiki?curid=50968" title="Γαλέρα (περιοδικό)">
Γαλέρα (περιοδικό)

Η Γαλέρα υπήρξε μηνιαίο περιοδικό με έδρα την Αθήνα, το οποίο κυκλοφόρησε 51 τεύχη μεταξύ 2005 και 2010. Εκδιδόταν από το "Συνεταιρισμό Ερετών" (ερέτης στα αρχαία ελληνικά σημαίνει «κωπηλάτης»). Περιοδικό με σαφή αριστερό πολιτικό προσανατολισμό, η Γαλέρα περιείχε κυρίως κείμενα γνώμης και πολιτικές αναλύσεις. Αυτό που την έκανε ξεχωριστή σε σύγκριση με τα υπόλοιπα πολιτικά έντυπα, ήταν η συνεργασία της με πολλούς γελοιογράφους και δημιουργούς κόμικς.
Εκδόθηκε το Οκτώβριο του 2005, με διευθυντή τον σκιτσογράφο Γιάννη Καλαϊτζή και διευθυντή σύνταξης τον Χριστόφορο Κάσδαγλη, συγκεντρώνοντας αρκετούς δημιουργούς κόμικς / σκιτσογράφους, ανάμεσα στους οποίους οι Γιάννης Ιωάννου, Ηλίας Μακρής, Ανδρέας Πετρουλάκης, Πέτρος Ζερβός αλλά και αρθρογράφους όπως οι Π. Μπουκάλας, με σαφείς στόχους την ενασχόληση με την πολιτική, την κοινωνία, τα κινήματα και τον πολιτισμό. Είχε μεγάλο μέγεθος και στο περιεχόμενό της συνδύαζε κείμενα και κόμικς, όπως σειρές του Σταύρου Ντίλιου, του Soloup, γελοιογραφίες του Σπύρου Δερβενιώτη, Γιάννη Δερμεντζόγλου, τη σειρά με τίτλο «Εγκυκλοπαίδεια Τεράτων», με κείμενα του Γιώργου Μπλάνα και εικονογραφήσεις από τον Κώστα Κυριακάκη, μόνιμες στήλες από τον Άγγελο Τσέκερη και Γιώργο Κυρίτση και τον Γιάννη Καλαϊτζή. Σε κοινωνικά θέματα, πρωταγωνίστησε με την εκστρατεία «Γκολ στη φτώχεια» στη σύσταση ποδοσφαιρικής Ομάδας Αστέγων και υποστήριξε συμμετοχές της στο ποδοσφαιρικό Παγκόσμιο Κύπελλο Αστέγων, σε συνεργασία με πολλούς φορείς ανάμεσα στους οποίους το Ίδρυμα Αστέγων Δήμου Αθηναίων, το Ταχυδρομικό Ταμιευτήριο, η εφημερίδα Ελευθεροτυπία ως χορηγός επικοινωνίας.. Το περιοδικό ήταν επίσης ενεργό σε θέματα πολιτισμού και διοργάνωσε Διεθνές φεστιβάλ ρεαλιστικών κόμικς υπό την αιγίδα / συνεργασία του Πολιτισμικού Οργανισμού του Δήμου Αθηναίων το 2006 και το 1ο Διεθνές Κόμικς Θεσσαλονίκης μαζί με το Μουσείο Κινηματογράφου Θεσσαλονίκης το 2006.
Στο περιοδικό συνεισέφεραν επίσης και άλλοι ανάμεσα στους οποίους οι Χρήστος Αλεφάντης, αρχισυντάκτης, Πέτρος Χριστούλιας, Καλανδράνης Δημήτρης, Χερουβείμ Βαγγέλης, Βασίλης Γκογκτζιλάς, Βαγγέλης Ματζίρης, Θανάσης Πέτρου, Τάσος Μαραγκός, δημιουργοί κόμικς, Νίκος Τσαγκρής δημοσιογράφος, Περικλής Κοροβέσης, αρθρογράφος, Δημήτρης Αρβανίτης, σχεδιαστής, Κώστας Ξ. Γιαννόπουλος, κριτική βιβλίου
Το 2006 το περιοδικό μηνύθηκε από τον πολιτικό Γιώργο Καρατζαφέρη για αναφορά του σε λεζάντα εικόνας
Το Φεβρουάριο του 2010, ενώ η ύλη του τεύχους 52 είχε ήδη συγκεντρωθεί, η έκδοση διακόπηκε για οικονομικούς λόγους. Παρόλα αυτά το μη εκδοθέν τεύχος ανέβηκε στην ιστοσελίδα του περιοδικού, ενώ η συντακτική ομάδα ανακοίνωσε ότι τόσο ο συνεταιρισμός όσο και η ιστοσελίδα θα παραμείνουν σε λειτουργία καθώς και ότι θα συνεχιζόταν η εβδομαδιαία εκπομπή του περιοδικού στο ραδιοσταθμό Στο Κόκκινο 105,5.

</doc>
<doc id="50970" url="https://el.wikipedia.org/wiki?curid=50970" title="Αλ Τζαζίρα">
Αλ Τζαζίρα



</doc>
<doc id="50971" url="https://el.wikipedia.org/wiki?curid=50971" title="Δάρδανος (αποσαφήνιση)">
Δάρδανος (αποσαφήνιση)

Με το όνομα Δάρδανος αναφέρονται δύο πρόσωπα στην ελληνική μυθολογία, ένας φιλόσοφος, ένας ασκληπιάδης των αρχαίων χρόνων, ένας Ρωμαίος πατρίκιος, μια αρχαία πόλη και ένας σύγχρονος όρμος. Στον θηλυκό τύπο με το όνομα Δαρδανίδα αναφέρεται μια αρχαία αυλήτρια και ακρωτήριο των Δαρδανελίων, ενώ με το όνομα Δαρδανία αναφέρονται δύο περιοχές, αρχαίες χώρες μία στην περιοχή της Τροίας και μία στη περιοχή των Βαλκανίων. Συγκεκριμένα:
Εξάλλου, με την ονομασία Δαρδανίδες αναφέρονται οι απόγονοι του ιδρυτή της Δαρδανίας της Τρωάδας, ενώ ως Δάρδανοι Τρωάδας και Δάρδανοι Βαλκανικής οι αντίστοιχοι αρχαίοι λαοί, κάτοικοι των δύο περιοχών.

</doc>
<doc id="50972" url="https://el.wikipedia.org/wiki?curid=50972" title="Τρωάς">
Τρωάς



</doc>
<doc id="50976" url="https://el.wikipedia.org/wiki?curid=50976" title="Υπερνόβα">
Υπερνόβα

Υπερνόβα είναι ένας θεωρητικός τύπος υπερκαινοφανούς αστέρα που προκύπτει όταν ένας αστέρας εξαιρετικά μεγάλης μάζας καταρρέει στο τέλος της ζωής του. Σε ένα υπερνόβα, ο πυρήνας του αστέρα καταρρέει για να μετατραπεί απευθείας σε μαύρη τρύπα και δυο πίδακες πλάσματος εξαιρετικά ενεργειακοί εκπέμπονται κατά μήκος του άξονα περιστροφής του αστέρα με ταχύτητα που προσεγγίζει αυτήν του φωτός. Αυτοί οι πίδακες εκπέμπουν έντονες ακτίνες γ, και θα μπορούσαν να εξηγήσουν την προέλευση των εξάρσεων ακτίνων-γ. Φαινόμενα υπερνόβα συμβαίνουν συνήθως στις πυκνές περιοχές πολύ υψηλής αστρογένεσης των συμπαγών ανώμαλων γαλαξιών. 
Σύμφωνα με τις θεωρίες, η ενέργεια που θα απελευθερωνόταν από ένα σχετικά κοντινό υπερνόβα θα μπορούσε να εξαφανίσει κάθε ίχνος ζωής στη Γη. Επιστήμονες της NASA και του πανεπιστημίου του Κάνσας δημοσίευσαν μια μελέτη το 2005 που δείχνει ότι μια τεράστια εξαφάνιση ειδών που σημειώθηκε στη Γη πριν από 450 εκατομμύρια χρόνια (κατά το Ορβοδίσιο), θα μπορούσε να είχε προκληθεί από έξαρση ακτίνων γ. Η έκλαμψη ακτίνων γ που θα εκλυόταν από ένα υπερνόβα, χτυπώντας τη Γη για έστω και 10 δευτερόλεπτα, θα μπορούσε να αφανίσει μέχρι και το μισό του στρώματος του όζοντος. Με το στρώμα του όζοντος κατεστραμμένο, οι υπεριώδεις ακτίνες του Ήλιου θα έφταναν σε μεγάλη ποσότητα στην επιφάνεια, καταστρέφοντας ένα μεγάλο τμήμα της ζωής στις ηπείρους και στην επιφάνεια των ωκεανών και των λιμνών, σπάζοντας έτσι την διατροφική αλυσίδα. 
Εάν τα υπερνόβα μπορούν να προκληθούν μόνο από αστέρες πολύ μεγάλης μάζας, τουλάχιστον 40 ηλιακών μαζών, η Γη δεν κινδυνεύει μάλλον από συμβάν τέτοιου είδους, καθώς πιστεύεται ότι ο πλησιέστερος αστέρας τέτοιας μάζας (ο η της Τρόπιδος) απέχει από μας περισσότερο από 8.000 έτη φωτός.

</doc>
<doc id="50977" url="https://el.wikipedia.org/wiki?curid=50977" title="Εταίρα">
Εταίρα



</doc>
<doc id="50978" url="https://el.wikipedia.org/wiki?curid=50978" title="Σύνδεσμος Ελληνικών Γυμναστικών Αθλητικών Σωματείων">
Σύνδεσμος Ελληνικών Γυμναστικών Αθλητικών Σωματείων

 
Ο Σύνδεσμος Ελληνικών Γυμναστικών Αθλητικών Σωματείων (ΣΕΓΑΣ) είναι η Ελληνική Ομοσπονδία Κλασσικού Αθλητισμου. Ιδρύθηκε το 1897 με την ονομασία ΣΕΑΓΣ. 
Ιδρύθηκε επί βασιλείας Γεωργίου του Α' το 1897, πριν από την έναρξη του Ελληνοτουρκικού πολέμου του 1897, ως αναγκαιότητα πληρέστερης οργάνωσης των τότε ελληνικών αθλητικών σωματείων, μετά τους Α΄ Ολυμπιακούς Αγώνες που τελέστηκαν στην Αθήνα το προηγούμενο έτος. Ως αθλητικός ηγετικός φορέας 28 αρχικά σωματείων ο ΣΕΓΑΣ συνέδεσε την ιστορία του με την ιστορία του ελληνικού αθλητισμού της νεώτερης εποχής. Σήμερα αριθμεί 500 αθλητικά σωματεία και περίπου 30.000 αθλητές και αθλήτριες.
Είναι η πρώτη Ομοσπονδία που ιδρύθηκε στην Ελλάδα και καλλιέργησε από την ίδρυσή του και για πολλές δεκαετίες, όλα τα αθλήματα (ποδόσφαιρο, μπάσκετ, βόλεϊ, κολύμβυση, τένις, ξιφασκία, ποδηλασία, γυμναστική, πάλη, πυγμαχία, ιππασία, σκοποβολή, τζούντο, χάντμπολ κ.α) που στη συνέχεια απέκτησαν ανεξάρτητες ομοσπονδίες. Σημειωτέο ότι στον ΣΕΓΑΣ ανήκαν και οι κυπριακοί γυμναστικοί σύλλογοι κατά τη διάρκεια της Αγγλοκρατίας του νησιού καθώς και αρκετά χρόνια μετά μέχρι το 1983.
Ιστορία.
Η ίδρυση της Ομοσπονδίας ήρθε ως συνέχεια και ανάγκη για την καλύτερη οργάνωση του αθλητισμού.
Πριν τους Α' Ολυμπιακούς Αγώνες της Αθήνας, ήδη είχαν γίνει τέσσερις Ζάππειες Ολυμπιάδες. Μέσα από αυτές φάνηκε η ανάγκη για την πιο οργανωμένη προετοιμασία των αθλητών αλλά και των αγώνων. Η αναβίωση, η ανάθεση και η επιτυχημένη τέλεση στην Αθήνα των Α' Ολυμπιακών Αγώνων είχε ως αποτέλεσμα όλο και περισσότεροι να θέλουν να γυμνάζονται, να γίνονται όλο και περισσότεροι τοπικοί αγώνες σε διάφορα μέρη της χώρας, με αποτέλεσμα να ιδρυθούν νέοι σύλλογοι (37 εκείνη την εποχή) για να καλύψουν τις ανάγκες.
Ο Πανελλήνιος Γυμναστικός Σύλλογος και ο Παναχαϊκός Γυμναστικός Σύλλογος ήταν τα σωματεία που πρωτοστάτησαν στην προσπάθεια για την ίδρυσή του και καλύτερη οργάνωση του αθλητισμού. Όλα άρχισαν το 1895 κατά την διάρκεια διασυλλογικών αγώνων στην Πάτρα ανάμεσα στον Παναχαϊκό, τον Πανελλήνιο, τον Παναιτωλικό Μεσολογγίου, του Εθνικού Γυμναστικού Συλλόγου και στη Γυμναστική Εταιρία Πατρών, προτάθηκε από τους δυο πρώτους η ένωση όλων των συλλόγων σε μιά ομοσπονδία. Στις 25 Οκτωβρίου 1896 ο Πανελλήνιος έστειλε σε όλους τους συλλόγους της εποχής εγκύκλιο που τους καλούσε σε συνέδριο στις 11-15 και 17 Ιανουαρίου 1897 με θέμα την Ίδρυση συνδέσμου, τη ψήφιση καταστατικού και εκλογές. 
Οι απαντήσεις που έφταναν στην πρόσκληση του Πανελληνίου ήταν θετικές. Πραγματικά στις 11 Ιανουαρίου 1897 ημέρα Σάββατο και ώρα 14:00 στην πρώτη συγκέντρωση στο γυμναστήριο του "Πανελληνίου Γ.Σ." ήταν παρόντες και διαπιστεύτηκαν 28 σύλλογοι. Αξιοσημείωτο είναι ότι μεταξύ των συλλόγων αυτών ήταν και σύλλογοι εκτός Ελλάδος όπως ο Γ.Σ. «τα Παγκύπρια» Λευκωσίας, ο Γ.Σ. «τα Ολύμπια» Λεμεσού και το Γυμνάσιον Σμύρνης (πρόδρομος του Πανιωνίου). 
Από την άλλη μέρα Κυριακή 12 και μέχρι στις 15 Ιανουαρίου 1897 συνήλθε επίσημα το συνέδριο στην αίθουσα του φιλολογικού συλλόγου "Παρνασσός" και αποφασίστηκε η ίδρυση του ΣΕΓΑΣ και το καταστατικό του. Η απόφαση δημοσιεύθηκε στις 27 Φεβρουαρίου 1897 στην εφημερίδα της Κυβέρνησης.
Ο ΣΕΓΑΣ καθιέρωσε την πρώτη διαβαλκανική αθλητική συνάντηση μεταξύ εθνικών ομάδων το 1928 με τους Βαλκανικούς αγώνες. Το 1934 προκηρύσσει τους 1ους "Μεσογειακούς αγώνες στίβου", οι οποίοι δεν διεξήχθησαν και το 1935 βραβεύεται από τη ΔΟΕ με το Ολυμπιακό Κύπελλο, για τις υπηρεσίες που προσφέρει στον αθλητισμό, στη διάδοση της Ολυμπιακής ιδέας, για τις διοργανώσεις διεθνών και μη αγώνων, τη συμμετοχή του σε αγώνες και ότι ήταν ο ιδρυτής των Βαλκανικών και "Μεσογειακών αγώνων". Δεν είναι η μόνη αναγνώριση και βράβευση του ΣΕΓΑΣ για την προσφορά του. Έχει βραβευθεί από Εθνικούς και Διεθνείς Αθλητικούς φορείς (Βασιλείς, Προέδρους της Δημοκρατίας, Πρωθυπουργούς, Ακαδημία, Δήμους, ΔΟΕ, IAAF κ.λ.π.).
Ανέδειξε Ολυμπιονίκες, Πρωταθλητές Ευρώπης Παγκόσμιους Πρωταθλητές αθλητές που κατέρριψαν παγκόσμια ρεκόρ και πολλούς άλλους που πρωταγωνίστησαν και πρωταγωνιστούν σε παγκόσμιο και ευρωπαϊκό επίπεδο.
Διεκδίκησε, ανέλαβε και οργάνωσε μια σειρά απο κορυφαίους διεθνείς αγώνες όπως, το 6ο Παγκόσμιο Πρωτάθλημα "Αθήνα '97", τους Πανευρωπαϊκούς '69 και '82, τους Πανευρωπαϊκούς κλειστού στίβου '85, το Παγκόσμιο Ε/Ν '86, τον Τελικό Γκραν Πρι '90, τους Μεσογειακούς '91, το παγκόσμιο σκυταλοδρομιών '94, το παγκόσμιο κύπελλο μαραθωνίου '95, σειρά Βαλκανικών, Μπρούνο Τζάουλι και άλλων αγώνων.
Λογότυπο.
Το λογότυπο της ομοσπονδίας έχει εξελιχθεί με την πάροδο των ετών.
Υπαγωγή.
Ο ΣΕΓΑΣ μαζί με άλλες ελληνικές αθλητικές ομοσπονδίες υπάγεται διοικητικά στη Γενική Γραμματεία Αθλητισμού, ενώ αποτελεί μέλος της Διεθνούς Αθλητικής Ομοσπονδίας.

</doc>
<doc id="50979" url="https://el.wikipedia.org/wiki?curid=50979" title="Στρατόπεδο συγκέντρωσης Μπούχενβαλντ">
Στρατόπεδο συγκέντρωσης Μπούχενβαλντ

Το στρατόπεδο συγκέντρωσης Μπούχενβαλντ "(Buchenwald, "Δάσος με τις οξιές")" ήταν ένα ναζιστικό στρατόπεδο συγκέντρωσης κοντά στο Έττερμπουργκ (Etterburg, "κάστρο του Έττερ") που βρίσκεται κοντά στη Βαϊμάρη της Θουριγγίας στη Γερμανία. Το στρατόπεδο αυτό ιδρύθηκε τον Ιούλιο του 1937 και οι κρατούμενοί του χρησιμοποιούνταν ως εργατικό δυναμικό με καταναγκαστική εργασία σε τοπικά εργοστάσια παραγωγής στρατιωτικού εξοπλισμού. Μεταξύ των ετών 1945 και 1950 το στρατόπεδο χρησιμοποιήθηκε από τις Σοβιετικές δυνάμεις κατοχής.
Ίδρυση.
Τον Ιούνιο του 1936 ο Επιθεωρητής των Ναζιστικών Στρατοπέδων συγκέντρωσης Στρατηγός των SS Τέοντορ Άικε (Theodor Eicke), πρώην διοικητής του Στρατοπέδου του Νταχάου πρότεινε την μεταφορά του Στρατοπέδου του Λίχτενμπουργκ στην Θουριγγία. Στις 5 Μαΐου 1937 επιλέχθηκε και επίσημα η περιοχή του Έττερμπουργκ (Etterburg) για την μεταστέγαση του Λίχτενμπεργκ. Η περιοχή αυτή απείχε μόλις 5 km από την Βαϊμάρη. Το Στρατόπεδο ονομάστηκε αρχικά "Στρατόπεδο Έττερμπoυργκ" και οι πρώτοι κρατούμενοι έφθασαν εκεί στις 16 Ιουλίου του 1937. 
Σχεδόν ένα μήνα αργότερα (6 Αυγούστου) μετονομάσθηκε σε "Στρατόπεδο Συγκέντρωσης Μπούχενβαλντ (Konzentrationslager ή 'KZ' Buchenwald). Το όνομα Buchenwald (γερμ. = δάσος οξιάς) επιλέχθηκε λόγω των δεσμών του Γκαίτε με την περιοχή: Η περίφημη "βαλανιδιά του Γκαίτε", όπου καθόταν και εμπνεόταν εργαζόμενος ο διάσημος Γερμανός ποιητής, βρισκόταν μέσα στην περίμετρο του Στρατοπέδου.
Οι πρώτοι κρατούμενοι ήταν και οι κατασκευαστές των εγκαταστάσεων του Στρατοπέδου, το οποίο περιβαλλόταν από ηλεκτροφόρο συρματόπλεγμα, με πύργους - παρατηρητήρια σε σχετικά μικρές μεταξύ τους αποστάσεις και με φρουρά η οποία διέθετε αυτόματα ενεργοποιούμενα πολυβόλα. Ο χώρος απομόνωσης (φυλακή) του Στρατοπέδου - γνωστός ως "Καταφύγιο" (bunker) βρισκόταν πλάι στην κεντρική είσοδο, ενώ οι SS εκτελούσαν τους κρατουμένους στον χώρο των στάβλων με πυροβόλα όπλα ή, αν επρόκειτο για εκτελέσεις με απαγχονισμό, στον χώρο γύρω από το κρεματόριο .
Λειτουργία.
Για να κτιστούν οι εγκαταστάσεις οι SS υποχρέωσαν τους κρατούμενους να κουβαλούν, στον "ελεύθερο χρόνο" τους, μεγάλες πέτρες από το λατομείο που υπήρχε στο στρατόπεδο μέσω μιας μεγάλης πέτρινης σκάλας με πολύ στενά σκαλοπάτια. Όσοι κρατούμενοι μετέφεραν μικρές, κατά την άποψη των φρουρών, πέτρες, εκτελούνταν επιτόπου. Αργότερα για την μεταφορά μεγάλων ογκόλιθων υποχρέωναν τους κρατούμενους να ζεύονται κατά δεκάδες σε μεγάλα τετράτροχα κάρα και να τα ρυμουλκούν ως το στρατόπεδο ενώ ταυτόχρονα τραγουδούσαν. Οι φρουροί αποκαλούσαν τους κρατούμενους αυτούς "τα άλογα που τραγουδούν".
Πρώτος Διοικητής του Στρατοπέδου ήταν ο διαβόητος Καρλ Κοχ, ο οποίος αναλαμβάνοντας τα καθήκοντά του έφερε μαζί του όλη του την οικογένεια. Η σύζυγός του, Ίλζε Κοχ, λέγεται ότι αρεσκόταν να κάνει συλλογή από δέρμα νεκρών κρατουμένων, το οποίο έφερε τατουάζ. Ως άτομο ήταν ιδιαίτερα απάνθρωπος και, επιπλέον, ήταν μέθυσος, χαρτοπαίκτης και κλέφτης. Το 1941 μετατέθηκε στο Στρατόπεδο Εξόντωσης Μαϊντάνεκ, όπου αποκαλύφθηκε ότι έκλεβε τα αντικείμενα των εκτελεσθέντων κρατουμένων για να τα οικειοποιηθεί. Οι SS, στους κόλπους των οποίων δεν γινόταν αποδεκτή κανενός είδους διαφθορά, τον συνέλαβαν και, ύστερα από μικρή παραμονή του στο Στρατόπεδο, τον εξετέλεσαν στο Άουσβιτς. Η Ίλζε Κοχ, μετά την κατάρρευση της Γερμανίας, αρχικά καταδικάσθηκε σε τετραετή φυλάκιση, η οποία μετατράπηκε σε διετή και έτσι απελευθερώθηκε. Συνελήφθη, όμως, ξανά από τις Γερμανικές Αρχές ύστερα από την επανίδρυση του Γερμανικού Κράτους και καταδικάσθηκε σε ισόβια κάθειρξη. Αυτοκτόνησε σε φυλακή της Βαυαρίας τον Σεπτέμβριο του 1967. Προσωρινός αντικαταστάτης του Κοχ στο Μπούχενβαλντ ήταν ο Συνταγματάρχης των SS Χέρμαν Πίστερ (Hermann Pister), ο οποίος αντικαταστάθηκε από τον Χανς Αουμάιερ (Hans Aumeier).
Ο βασικός στόχος του Στρατοπέδου ήταν η εξόντωση των κρατουμένων μέσω της καταναγκαστικής εργασίας. Χιλιάδες κρατούμενοι (ο αριθμός τους υπολογίζεται σε 56.000) πέθαναν από τις κακουχίες, τα βασανιστήρια, την έλλειψη τροφής και την σχεδόν ολοσχερή έλλειψη υγιεινής. Όπως συνέβη σε όλα σχεδόν τα Ναζιστικά Στρατόπεδα, ο αριθμός των κρατουμένων σταδιακά αυξήθηκε κατά πολύ: Από 1000 άτομα τον Ιούλιο του 1937 έφθασαν περίπου 5.500 την 1η Σεπτεμβρίου του 1939 και τους 8.400 στο τέλος του ίδιου μήνα. Οι πρώτοι κρατούμενοι ήταν πολιτικοί (και αυτούς αφορούν οι αριθμοί). Το 1938, όμως, ύστερα από την Νύχτα των Κρυστάλλων, η Γκεστάπο έστειλε στο Μπούχενβαλντ περίπου 10.000 συλληφθέντες Εβραίους, τους οποίους περίμενε μια ιδιαίτερα σκληρή μεταχείριση: Περίπου 600 από αυτούς πέθαναν στο διάστημα Νοεμβρίου 1938 - Φεβρουαρίου 1939. Το 1943 οι κρατούμενοι στο Στρατόπεδο είχαν φθάσει τους 37.500 και στο τέλος του 1944 ο αριθμός είχε αυξηθεί σε 63.000, ενώ στα τέλη Μαρτίου του 1945 έφθασε τους 80.000 (στο κύριο Στρατόπεδο).
Το Στρατόπεδο διέθετε μια πλειάδα άλλων εξαρτώμενων από αυτό στρατοπέδων (87 συνολικά) και υποδιοικήσεων, που κάλυπταν την περιοχή από το Ντίσελντορφ ως τα όρια της Βοημίας και της Μοραβίας. Οι κρατούμενοι σε αυτά απασχολούνταν σε αναγκαστική εργασία, κυρίως σε εργοστάσια πολεμικού εξοπλισμού, αλλά και σε κατασκευές και σε λατομικές εργασίες. Το 1943 στο ανατολικό τμήμα του Στρατοπέδου η εταιρεία κατασκευής πολεμοφοδίων Gustloff δημιούργησε ένα μεγάλο εργοστάσιο πυρομαχικών. Για ένα πλήρη κατάλογο των υπαγόμενων στο Μπούχενβαλντ στρατοπέδων δείτε εδώ.
Μέθοδοι εξόντωσης.
Με την έναρξη του 1941 ξεκίνησε η εφαρμογή ενός προγράμματος ιατρικών πειραμάτων σε κρατούμενους. Για το σκοπό αυτό δημιουργήθηκαν στο βόρειο τμήμα του Στρατοπέδου νέα παραπήγματα. Οι κρατούμενοι μολύνονταν με διαφόρους τύπους ιών και θανατηφόρων μικροβίων (κυρίως τύφου) για να μελετηθούν οι αντιδράσεις του οργανισμού και η πιθανή θεραπεία των ασθενειών που προκαλούσαν. Το 1944 ο Δανός Ταγματάρχης των SS Καρλ Βερνέτ άρχισε την εκτέλεση μιας σειράς πειραμάτων με σκοπό την "θεραπεία" της ομοφυλοφιλίας. "Ιατρικά" πειράματα διεξήχθησαν, επίσης, στο "αναρρωτήριο", όπου εκατοντάδες κρατούμενοι Σοβιετικοί αιχμάλωτοι πολέμου εξοντώθηκαν με ενέσεις (κυρίως φαινόλης).
Ένας ακόμη τρόπος εξόντωσης ήταν η κατασκευή ενός δρόμου από το Έττερμπoυργκ μέχρι την κεντρική πύλη του Στρατοπέδου. Ο δρόμος αυτός είχε αποκληθεί "Οδός του Αίματος" από τους κρατούμενους.
Παρά τις απαίσιες συνθήκες διαβίωσης και την τρομοκρατία που ασκούσαν οι δυνάμεις των SS, στο Στρατόπεδο είχε αναπτυχθεί μια "υπόγεια" οργάνωση αντίστασης από τους κρατούμενους, ιδιαίτερα κατά την περίοδο προς το τέλος του Πολέμου. Αρκετοί κρατούμενοι γλίτωσαν την εκτέλεση, στην οποία είχαν καταδικαστεί από τους SS, κρυπτόμενοι σε διάφορους χώρους του Στρατοπέδου από συγκρατούμενούς τους, πράγμα που γινόταν δυνατό λόγω του "υπερπληθυσμού" που παρουσίαζε το Στρατόπεδο.
Η Απελευθέρωση.
Επειδή οι Σοβιετικές δυνάμεις, κατά τα τέλη του 1944, προήλαυναν στην Πολωνία, οι Γερμανοί αναγκάστηκαν να εκκενώσουν τα Στρατόπεδα που είχαν εγκαταστήσει σε πολωνικό έδαφος. Έτσι, στο Μπούχενβαλντ κατέφθασαν, τον Ιανουάριο του 1945, περίπου 10.000 εξαντλημένοι κρατούμενοι, όσοι είχαν επιζήσει από τις πορείες θανάτου στις οποίες εξαναγκάσθηκαν εκκενώνοντας τα Στρατόπεδα του Άουσβιτς και του Γκρος Ρόζεν. Οι συνθήκες στο Στρατόπεδο είχαν χειροτερεύσει πολύ, τόσο λόγω έλλειψης μέσων όσο και λόγω της αυξημένης σκληρότητας που επεδείκνυαν οι SS.
Στις αρχές του Απριλίου του 1945 οι Αμερικανικές δυνάμεις έφθασαν πολύ κοντά στο στρατόπεδο και οι Γερμανοί αποφάσισαν να απομακρύνουν 28.000 κρατουμένους από το κύριο και περίπου 10.000 από τα δευτερεύοντα στρατόπεδα. Οι κρατούμενοι ξεκίνησαν νέα πορεία θανάτου (περίπου το ένα τρίτο από αυτούς βρήκαν τον θάνατο κατά τη διάρκειά της). Η φρουρά του Στρατοπέδου, όμως, είχε εξασθενήσει και έτσι το υποφόσκον κίνημα των κρατουμένων βρήκε ευκαιρία για περισσότερη δράση. Οι κρατούμενοι είχαν καταφέρει να φτιάξουν ένα μικρό ασύρματο και συνδέθηκαν με την Τρίτη Αμερικανική Στρατιά του Τζορτζ Πάττον και ζήτησαν βοήθεια. Οι Αμερικανοί απάντησαν ότι σπεύδουν προς βοήθεια των κρατουμένων, πράγμα που έκαναν. Καθώς οι αμερικανικές δυνάμεις πλησίασαν στο Στρατόπεδο, οι κρατούμενοι που είχαν ακόμη δυνάμεις στασίασαν και περικύκλωσαν τους πύργους - παρατηρητήρια. Λίγη ώρα αργότερα οι αμερικανικές δυνάμεις απελευθέρωναν το Στρατόπεδο και έστειλαν όση άμεση ιατρική βοήθεια μπόρεσαν, καθώς οι άνδρες τους έμειναν έκθαμβοι από το δράμα των κρατουμένων που αντίκρισαν.
Μετά την Απελευθέρωση.
Ορισμένοι από τους δεσμοφύλακες και το προσωπικό της SS του Στρατοπέδου έγινε δυνατό να αναγνωριστούν και να συλληφθούν μετά τον Πόλεμο. Η κύρια δίκη έγινε για το Στρατόπεδο συγκέντρωσης Νταχάου και μία από τις συνακόλουθες δίκες αφορούσε στο Μπούχενβαλντ. Η δίκη αυτή έγινε από τον Απρίλιο έως τον Αύγουστο του 1947 με συνολικά 31 κατηγορουμένους, 22 από τους οποίους καταδικάστηκαν σε θάνατο. Οι υπόλοιποι καταδικάστηκαν σε ισόβια κάθειρξη.
Όπως προέβλεπαν οι συμφωνίες μεταξύ Συμμάχων και Σοβιετικών, η περιοχή του Στρατοπέδου περιήλθε στη Σοβιετική ζώνη κυριαρχίας. Οι Σοβιετικοί διατήρησαν στο Μπούχενβαλντ το "Στρατόπεδο υπ'αριθ. 2" της NKVD από τα τέλη του 1945 ως το 1950. Εκεί κρατήθηκαν αρχικά Γερμανοί εγκληματίες πολέμου, αλλά σιγά-σιγά στο Στρατόπεδο μεταφέρθηκαν και πολιτικοί κρατούμενοι αντίπαλοι του σταλινικού καθεστώτος. Συνολικά κρατήθηκαν εκεί περίπου 20.000 άτομα, από τα οποία περίπου 7.000 πέθαναν. Το 1950 το Στρατόπεδο μεταβιβάσθηκε στις Αρχές της (τότε) Ανατολικής Γερμανίας και με διάταγμα αποφασίσθηκαν τόσο η διάλυση όσο και η κατεδάφισή του. Από την κατεδάφιση γλίτωσαν μόνον δύο πύργοι - παρατηρητήρια, το κρεματόριο και το κτίριο του αναρρωτηρίου. Σχεδόν αμέσως μετά την απελευθέρωση δημιουργήθηκε εκεί αναμνηστικό μνημείο από τους ίδιους τους κρατούμενους, κατασκευασμένο από ξύλο. Το 1958 η Ανατολικογερμανική κυβέρνηση αποφάσισε την κατασκευή νέου μνημείου, στον χώρο των ομαδικών τάφων.
Σημαντικοί Κρατούμενοι.
Στο Μπούχενβαλντ κρατήθηκαν αρκετά επώνυμα άτομα της εποχής. Μεταξύ αυτών ήταν:
Επίθεση χάκερ στην ιστοσελίδα μνήμης.
Στις 28 Ιουλίου του 2010, Νεοναζί χακερ επιτέθηκε στην ιστοσελίδα μνήμης του στρατοπέδου, αντικαθιστώντας την πρόσοψη του "Βιβλίου των Νεκρών" με ναζιστικά συνθήματα και σύμβολα, και διαγράφοντας πλήρως τις σελίδες σχετικά με το θυγατρικό στρατόπεδο Μίττελμπαου-Ντόρα. 

</doc>
<doc id="50980" url="https://el.wikipedia.org/wiki?curid=50980" title="Εθνικός ύμνος του Αζερμπαϊτζάν">
Εθνικός ύμνος του Αζερμπαϊτζάν

Azərbaycan Respublikasının Dövlət Himni είναι ο εθνικός ύμνος του Αζερμπαϊτζάν. Οι στίχοι γράφτηκαν από τον ποιητή Αχμέντ Τζαβάντ και μελοποιήθηκαν από τον Αζερινό συνθέτη Ουζεγίρ Χατζιμπέγιοφ.

</doc>
<doc id="50981" url="https://el.wikipedia.org/wiki?curid=50981" title="Bilady, Bilady, Bilady">
Bilady, Bilady, Bilady



</doc>
<doc id="50982" url="https://el.wikipedia.org/wiki?curid=50982" title="Μπιλάντι, Μπιλάντι, Μπιλάντι">
Μπιλάντι, Μπιλάντι, Μπιλάντι

Μπιλάντι, Μπιλάντι, Μπιλάντι () είναι ο τίτλος του εθνικού ύμνου της Αιγύπτου από το 1979. Οι στίχοι κι η μουσική γράφτηκαν από το Σαΐντ Νταρβίς (1892-1932). Αποτελείται από τρεις στροφές, αλλά συχνά σήμερα χρησιμοποιείται μόνο η πρώτη.

</doc>
<doc id="50983" url="https://el.wikipedia.org/wiki?curid=50983" title="Μανασέ Σογκαβάρε">
Μανασέ Σογκαβάρε

Ο Μανάσε Σογκαβάρε ("Manasseh Sogavare", 17 Ιανουαρίου 1955) είναι πολιτικός από τα Νησιά του Σολομώντα και πρωθυπουργός από το 2019. Διετέλεσε προηγουμένως άλλες τρεις φορές πρωθυπουργός της νησιωτικής χώρας. Είναι στο θρήσκευμα Αντβεντιστής της Έβδομης Ημέρας.
Πρώτα χρόνια και πρώιμη πολιτική σταδιοδρομία.
Γεννήθηκε στην Ποποντέτα της Παπούα Νέας Γουινέας και έχει 4 μεγαλύτερους αδερφούς. Εκλέγεται συνεχώς βουλευτής στην εκλογική περιφέρεια της Ανατολικής Σουαζέλ από το 1997..
Στην κυβέρνηση του Μπαρτόλομιου Ουλουφαάλου υπηρέτησε ως υπουργός Οικονομικών και Θησαυροφυλακίου από το 1997 ως την χωρίς αιτία απόλυσή του, τον Ιούλιο του 1998. Ο πρωθυπουργός δικαιολόγησε την απομάκρυνση του υπουργού λίγες ημέρες αργότερα, επικαλούμενος την ανάγκη να διατηρηθεί ο αριθμός των μελών της κυβέρνησης ώστε να παραμείνει στην εξουσία. Στις αρχές Αυγούστου του 1998 ο Σογκαβάρε απέσυρε την υποστήριξή του από τον Ουλουφαάλου και την κυβέρνησή του, κατηγορώντας τον πρωθυπουργό για αυταρχισμό και έμφαση στη σταθερότητα μόνο και μόνο για να προστατέψει εαυτόν.
Ο Σογκαβάρε έγινε αντιπρόεδρος της αντιπολίτευσης στα τέλη Σεπτεμβρίου του 1998, με τον Σολομόν Μαμαλόνι στην ηγεσία της. Έπειτα από τον θάνατο του Μαμαλόνι τον Ιανουάριο του 2000, ο Σογκαβάρε εξελέγη αρχηγός της αντιπολίτευσης, λαμβάνοντας και τις 10 ψήφους των βουλευτών της αντιπολίτευσης που ήταν παρόντες.
Πρώτη πρωθυπουργία.
Έγινε για πρώτη φορά πρωθυπουργός στις 30 Ιουνίου 2000 οπότε εξελέγη από το Κοινοβούλιο και υπηρέτησε στη θέση ως τις 17 Δεκεμβρίου 2001. Ήταν μέλος του Προοδευτικού Κόμματος του Λαού. Το κόμμα του έλαβε μόλις 3 έδρες στις εκλογές του 2001, ωστόσο οι υποστηρικτές του κέρδισαν τις εκλογές του 2006.
Δεύτερη πρωθυπουργία.
Ανέλαβε ξανά πρωθυπουργός στις 4 Μαΐου του 2006. Με το κόμμα της Κοινωνικής Πίστης για τα Νησιά του Σολομώντα (Solomon Islands Social Credit Party) σχημάτισε συνασπισμό και ανέτρεψε την κυβέρνηση του επιλεγόμενου από τον Άλαν Κεμακέζα, Σνάιντερ Ρίνι. Στις 18 Απριλίου 2006 ο Σογκαβάρε έλαβε 11 από τις συνολικά 50 ψήφους και ήταν τρίτος στην ψηφοφορία για νέο πρωθυπουργό. Έτσι, υποστήριξε τον Ρίνι για πρωθυπουργό. Ο τελευταίος παραιτήθηκε στις 26 Απριλίου 2006 και ο Σογκαβάρε έλαβε εκ νέου 28 ψήφους από το Κοινοβούλιο στις 4 Μαΐου του 2006 και νίκησε τον υποψήφιο της κυβέρνησης, Φρεντ Φόνο, ο οποίος έμεινε στις 22 ψήφους.
Κρίση με Αυστραλία.
Στις 11 Οκτωβρίου του 2006 ο Σογκαβάρε και η κυβέρνησή του επέζησαν πρότασης μομφής στο Κοινοβούλιο, για την οποία ψήφισαν υπέρ 17 βουλευτές και κατά 28. Η μομφή προκλήθηκε από τις τεταμένες σχέσεις της χώρας με την Αυστραλία, καθώς απελάθηκε ο ύπατος αρμοστής Πάτρικ Κόουλ από τα Νησιά του Σολομώντα.
Ανατροπή της δεύτερης κυβέρνησης.
Στις 13 Δεκεμβρίου 2007 ο Σογκαβάρε ηττήθηκε σε πρόταση μομφής με 25 ψήφους υπέρ και 22 κατά. Έτσι, η κυβέρνησή του παραιτήθηκε και ο ίδιος παρέμεινε στην εξουσία υπηρεσιακός ως την εκλογή νέου πρωθυπουργού. Τον διαδέχθηκε στην πρωθυπουργία ο Ντέρεκ Σικούα.
Τρίτη πρωθυπουργία.
Ο Σογκαβάρε εξελέγη πρωθυπουργός από το κοινοβούλιο στις 9 Δεκεμβρίου 2014. Κυβέρνησε ως τις 15 Νοεμβρίου 2017, οπότε ανατράπηκε με πρόταση μομφής. Νέος πρωθυπουργός έγινε ο Ρικ Χουενιπουέλα.
Τέταρτη πρωθυπουργία.
Στις 24 Απριλίου 2019 εξελέγη ξανά πρωθυπουργός με περισσότερες από τις μισές ψήφους. Η ψηφοφορία τέθηκε υπό αμφισβήτηση, καθώς δικαστήριο εξέδωσε απόφαση λίγο πριν την έναρξη της ψηφοφορίας.

</doc>
<doc id="50984" url="https://el.wikipedia.org/wiki?curid=50984" title="Νησιά του Σολομώντα">
Νησιά του Σολομώντα



</doc>
<doc id="50985" url="https://el.wikipedia.org/wiki?curid=50985" title="Αμπντελαζίζ Μπελκαντέμ">
Αμπντελαζίζ Μπελκαντέμ



</doc>
<doc id="50986" url="https://el.wikipedia.org/wiki?curid=50986" title="Whedefit Gesgeshi Woude Henate Ethiopia">
Whedefit Gesgeshi Woude Henate Ethiopia



</doc>
<doc id="50987" url="https://el.wikipedia.org/wiki?curid=50987" title="Τζέιμς Καρλάιλ">
Τζέιμς Καρλάιλ



</doc>
<doc id="50988" url="https://el.wikipedia.org/wiki?curid=50988" title="Wodefit Gesgeshi, Widd Innat Ityopp'ya">
Wodefit Gesgeshi, Widd Innat Ityopp'ya

"Wodefit Gesgeshi, Widd Innat Ityopp'ya" ("Προχώρα μπροστά, μάνα Αιθιοπία") είναι ο εθνικός ύμνος της Αιθιοπίας. Οι στίχοι γράφτηκαν από τον Dereje Melaku Mengesha κι η μουσική από το Solomon Lulu Mitiku. Υιοθετήθηκε το 1992.

</doc>
<doc id="50997" url="https://el.wikipedia.org/wiki?curid=50997" title="Άγιος Πέτρος και Μικελόν">
Άγιος Πέτρος και Μικελόν



</doc>
<doc id="50998" url="https://el.wikipedia.org/wiki?curid=50998" title="La Dessalinienne">
La Dessalinienne

La Dessalinienne ("Το τραγούδι του Ντεσαλίν") είναι ο εθνικός ύμνος της Αϊτής, προς τιμήν του Ζαν Ζακ Ντεσαλίν. Οι στίχοι γράφτηκαν από το Justin Lhérisson και μελοποιήθηκαν από το Nicolas Geffrard. Υιοθετήθηκε το 1904.

</doc>
<doc id="50999" url="https://el.wikipedia.org/wiki?curid=50999" title="Abidjanaise">
Abidjanaise



</doc>
<doc id="51000" url="https://el.wikipedia.org/wiki?curid=51000" title="L'Abidjanaise">
L'Abidjanaise

L'Abidjanaise ("Το τραγούδι του Αμπιτζάν") είναι ο εθνικός ύμνος της Ακτής Ελεφαντοστού. Υιοθετήθηκε το 1960 και παραμένει εθνικός ύμνος, αν και πρωτεύουσα δεν είναι πλέον το Αμπιτζάν. Οι στίχοι γράφτηκαν από τους Ματιέ Εκρά, Γιοακίμ Μπονύ και Πιέρ Μαρί Κοτύ. Ο Κοτύ συνέθεσε επίσης και τη μουσική μαζί με τον Πιέρ Μισέλ Πάνγκο.

</doc>
<doc id="51001" url="https://el.wikipedia.org/wiki?curid=51001" title="ΕΕ">
ΕΕ



</doc>
<doc id="51003" url="https://el.wikipedia.org/wiki?curid=51003" title="Νησιά Μάρσαλ">
Νησιά Μάρσαλ



</doc>
<doc id="51005" url="https://el.wikipedia.org/wiki?curid=51005" title="Διαγνωστικός Έλεγχος, On Board Diagnostics (OBD)">
Διαγνωστικός Έλεγχος, On Board Diagnostics (OBD)



</doc>
<doc id="51006" url="https://el.wikipedia.org/wiki?curid=51006" title="Μάτι Βανάνεν">
Μάτι Βανάνεν



</doc>
<doc id="51007" url="https://el.wikipedia.org/wiki?curid=51007" title="Ντανιέλ Ορτέγα">
Ντανιέλ Ορτέγα

Ο Ντανιέλ Ορτέγα (Daniel Ortega, ισπ. : [xo̞ˈse̞ ðaˈnje̞l o̞rˈte̞ɣa saˈβe̞ðɾa], γεννηθείς το 1945), είναι Νικαραγουανός πολιτικός, πρόεδρος της χώρας του την περίοδο 1985-90 και ξανά από το 2007.
Πρώτα χρόνια.
Γεννήθηκε στις 11 Νοεμβρίου 1945 στη Λα Λιμπερτάδ. Το πλήρες όνομά του είναι "Jose Daniel Ortega Saavedra". ,Συνελήφθη για πρώτη φορά από το καθεστώς όταν ήταν 15 ετών. Μέλος των Σαντινίστας από το 1963, για την κοινωνική του δράση φυλακίστηκε το 1967. Εκπαιδεύτηκε στο αντάρτικο στην Κούβα και συνέβαλε στην ανάπτυξη του κινήματος κατά του καθεστώτος της χώρας του και στις εξεγέρσεις και ταραχές των ετών 1978 και 1979.
Πολιτική καριέρα.
Εξελέγη για πρώτη φορά πρόεδρος με το κόμμα των Σαντινίστας, τον Νοέμβριο του 1984, με ποσοστό 63% των ψήφων και ανέλαβε καθήκοντα στις 10 Ιανουαρίου 1985. Τον διαδέχθηκε το 1990 η Βιολέτα Τσαμόρο, πρώην εταίρος του στην κυβέρνηση.
Δεύτερη προεδρία 2007-σήμερα.
Ο Ορτέγα εξελέγη ξανά, στις εκλογές που διεξήχθησαν στις 5 Νοεμβρίου 2006, με ποσοστό 38,07%. Δεύτερος ήταν με ποσοστό 33%, ο Εδουάρδο Μοντεαλέγρε της Εθνικής Συμμαχίας της Νικαράγουας (ALN). 
Στις παράλληλες βουλευτικές εκλογές, το Εθνικοαπελευθερωτικό Μέτωπο Σαντινίστας (FSLN) κέρδισε περίπου 40,22%, μπροστά από την Εθνική Συμμαχία της Νικαράγουας (ALN) του Εδουάρδο Μοντεαλέγρε με 30,30%, το Θεσμικό Φιλελεύθερο Κόμμα (PLC) του Χοσέ Ρίσο με 22%, το Ανανεωτικό Κίνημα των Σαντινίστας (MRS) του Εδμούνδο Χαρκίν με 6,67% και τη Συμμαχία για την Αλλαγή (AC) του Εδέν Παστόρα με 0,4%. Ο Ορτέγα ορκίστηκε πρόεδρος για δεύτερη φορά στις 10 Ιανουαρίου του 2007. 
Ο Ορτέγα παρέμεινε πρόεδρος κερδίζοντας και τις προεδρικές εκλογές που έγιναν το 2011, λαμβάνοντας ποσοστό 62,46%.
Στις εκλογές που διενεργήθηκαν τον Νοέμβριο του 2016, ο Ορτέγα επανεξελέγη με ποσοστό 72,44% των ψήφων.
Η κυβέρνηση του Ορτέγκα έχει κατηγορηθεί τα τελευταία έτη για δικτατορικές και αντιδημοκρατικές τάσεις και συσσώρευση της εξουσίας στα χέρια της, μέσω του στενού ελέγχου των μέσων μαζικής ενημέρωσης. Τον Απρίλιο του 2018 ξέσπασαν διαδηλώσεις εναντίον της κυβέρνησής του, στις οποίες απάντησε με μεγάλη σκληρότητα. Περίπου 500 άτομα σκοτώθηκαν, 2.800 τραυματίστηκαν και χιλιάδες συνελήφθησαν, με τις διαδηλώσεις αυτές να είναι οι μεγαλύτερες στη Νικαράγουα από τις εξεγέρσεις των ετών 1978 και 1979. Ο Ορτέγκα κήρυξε παράνομες τις διαδηλώσεις τον Σεπτέμβριο του 2018. Η Διεθνής Αμνηστία, η Ενδοαμερικανική Επιτροπή για τα Ανθρώπινα Δικαιώματα και ο Οργανισμός Αμερικανικών Κρατών ανέφεραν ότι η κυβέρνηση του Ορτέγκα επιδόθηκε σε βίαιη κατάπνιξη των διαδηλώσεων.

</doc>
<doc id="51009" url="https://el.wikipedia.org/wiki?curid=51009" title="Μιτσέλ Μπατσελέ">
Μιτσέλ Μπατσελέ

Η Μιτσέλ Μπατσελέ ("Verónica Michelle Bachelet Jeria", 1951-) είναι Χιλιανή πολιτικός, η οποία υπηρέτησε ως πρόεδρος της Χιλής από το 2014 ως το 2018 και νωρίτερα από το 2006 ως το 2010 (πρώτη γυναίκα στο αξίωμα αυτό στην ιστορία της χώρας).
Βιογραφία και καριέρα.
Γεννήθηκε στις 29 Σεπτεμβρίου 1951. Είναι διαζευγμένη, μητέρα τριών παιδιών. Ο πατέρας της ήταν αξιωματικός της Αεροπορίας που βασανίστηκε και πέθανε στη διάρκεια της δικτατορίας του Αουγούστο Πινοσέτ. Δύο χρόνια μετά το θάνατό του, η ίδια η Μπατσελέτ και η μητέρα της συνελήφθησαν και βασανίστηκαν από τις δυνάμεις ασφαλείας. Στη συνέχεια εξορίστηκαν στην Αυστραλία και από εκεί στην Ανατολική Γερμανία, όπου και σπούδασε η Χιλιανή πολιτικός.
Διετέλεσε υπουργός Υγείας (2000-2002) και Άμυνας (2002-2004) επί κυβερνήσεων του Ρικάρδο Λάγος. Στις 15 Ιανουαρίου 2006 κέρδισε το β΄ γύρο των προεδρικών εκλογών έναντι του συντηρητικού δισεκατομμυριούχου επιχειρηματία Σεμπαστιάν Πινιέρα. Η υποψήφια της Δημοκρατικής Σύγκλισης Μπατσελέτ έλαβε ποσοστό 53,22% έναντι του 46,77% του Σεμπαστιάν Πινέρα, υποψηφίου της κεντροδεξιάς Ένωσης για τη Χιλή και κατόχου μεγάλου μεριδίου μετοχών της κυρίαρχης χιλιανής αεροπορικής εταιρείας LAN Airlines. Ήταν η πρώτη φορά που μία γυναίκα εκλέχθηκε πρόεδρος με άμεση ψηφοφορία από λαό της Νότιας Αμερικής. Στον πρώτο γύρο των προεδρικών εκλογών, τον Δεκέμβριο του 2005, κανένας υποψήφιος δεν συγκέντρωσε το 50% που απαιτούνταν για απευθείας εκλογή. Η Μπατσελέτ είχε συγκεντρώσει ποσοστό 46% (έναντι 25% για τον Πινιέρα) και προηγούνταν στις δημοσκοπήσεις σε όλη την πορεία προς την επαναληπτική εκλογική αναμέτρηση. Ορκίστηκε πρόεδρος στις 12 Μαρτίου 2006.
Το 2008 ήταν στον κατάλογο του περιοδικού Forbes με τις 100 ισχυρότερες γυναίκες στον κόσμο.
Προεδρικές εκλογές 2013.
Στον πρώτο γύρο των προεδρικών εκλογών, στις 17 Νοεμβρίου 2013, προηγήθηκε η Μπατσελέτ (του κεντροαριστερού συνασπισμού Νέα Πλειοψηφία) με ποσοστό γύρω στο 47% έναντι γύρω στο 25% για την κυριότερη αντίπαλό της, Εβελίν Ματέι. Ο δεύτερος γύρος ορίστηκε για τις 15 Δεκεμβρίου. Στις βουλευτικές εκλογές, που διεξήχθησαν ταυτόχρονα με τον πρώτο γύρο των προεδρικών εκλογών, ο συνασπισμός Νέα Πλειοψηφία κέρδισε 12 επί συνόλου 20 εδρών στη Γερουσία και 67 επί συνόλου 120 εδρών στη Βουλή των Αντιπροσώπων.
Η Μπατσελέ ορκίστηκε ξανά πρόεδρος στις 11 Μαρτίου 2014 και κυβέρνησε επί μία τετραετία. Την διαδέχθηκε στην προεδρία ο προκάτοχός της και νικητής των εκλογών του 2017, Σεμπαστιάν Πινιέρα.

</doc>
<doc id="51010" url="https://el.wikipedia.org/wiki?curid=51010" title="Κάρολος ΙΣΤ΄ Γουσταύος της Σουηδίας">
Κάρολος ΙΣΤ΄ Γουσταύος της Σουηδίας

Ο Κάρολος ΙΣΤ΄ Γουσταύος ("Carl Gustaf Folke Hubertus", 30 Απριλίου 1946) είναι ο βασιλιάς της Σουηδίας. Η αρίθμησή του ως ΙΣΤ΄ βασίζεται στη μυθική ιστορία της χώρας· στην πραγματικότητα είναι ο Κάρολος Ι΄.
Στις 15 Σεπτεμβρίου 1973 διαδέχθηκε στον θρόνο τον παππού του Γουσταύο ΣΤ΄ Αδόλφο. Είναι ο μόνος γιος από τα πέντε παιδιά του Γουσταύου-Αδόλφου πρίγκιπα του Βέστερμποττεν και της Σίβυλλας των Βέττιν, κόρης του Καρόλου-Εδουάρδου δούκα της Σαξονίας-Κόμπουργκ &amp; Γκότα.
Στις 1 Ιανουαρίου 1980 έγινε συνταγματική αναθεώρηση στη Σουηδία ως προς την διαδοχή του θρόνου και με αυτόν τον τρόπο σήμερα διάδοχος του σουηδικού θρόνου είναι η Πριγκίπισσα Βικτώρια, κόρη του Καρόλου ΙΣΤ΄ Γουσταύου και της Βασίλισσας Σύλβιας.
Πρώιμα χρόνια.
Ο Κάρολος Γουσταύος γεννήθηκε στις 30 Απριλίου 1946 στο Κάστρο Χάγκα στην Σόλνα της Στοκχόλμης. Βαπτίσθηκε στο Βασιλικό Παρεκκλήσι στις 7 Ιουνίου 1946 από τον Αρχιεπίσκοπο της Ουψάλας, Έρλινγκ Άιντεν και ανάδοχοι του ήταν ο Φρειδερίκος Θ΄ της Δανίας, η Ίνγκριντ της Σουηδίας, ο Όλαφ Ε΄ της Νορβηγίας, η Ιουλιανή των Κάτω Χωρών, ο Γουσταύος Ε΄ της Σουηδίας, ο Φρειδερίκος Ιωσίας της Σαξονίας-Κόμπουρκ &amp; Γκότα, ο Γουσταύος ΣΤ΄ Αδόλφος της Σουηδίας, η Λουίζα Μαουντμπάτεν, ο Φόλκε Μπερναντότε και η Μαρία Μπερναντότε. Την ημέρα της βάπτισής του απέκτησε τον τίτλο "Δούκας του Γιέμτλαντ".
Ο πατέρας του Καρόλου Γουσταύου, ο Πρίγκιπας Γουσταύος Αδόλφος, σκοτώθηκε σε αεροπορικό δυστύχημα τον Ιανουάριο του 1947 στο Αεροδρόμιο της Κοπεγχάγης. Την στιγμή του θανάτου του πατέρα του ο Κάρολος Γουσταύος ήταν μόλις 9 μηνών. Όταν πέθανε ο προπάππους του Γουσταύος Ε΄, τον Οκτώβριο του 1950, ο τετράχρονος τότε πρίγκιπας έγινε διάδοχος του σουηδικού θρόνου.
Όταν ολοκλήρωσε την δευτεροβάθμια εκπαίδευσή του, κατατάχθηκε για δυόμιση χρόνια στο Σουηδικό Βασιλικό Στρατό, στο Σουηδικό Βασιλικό Ναυτικό και η Σουηδική Βασιλική Αεροπορία. Το 1968 χρίστηκε αξιωματικός και των τριών κλάδων. Πριν αναλάβει το θρόνο είχε λάβει το βαθμό του υπολοχαγού (στο στρατό), του υποσμηναγού (στην αεροπορία) και του σημαιοφόρου (στο ναυτικό). Έχει επίσης ολοκληρώσει τις ακαδημαϊκές του σπουδές στην ιστορία, την κοινωνιολογία, τις πολιτικές επιστήμες, το φορολογικό δίκαιο και τα οικονομικά στο Πανεπιστήμιο της Ουψάλας και το Πανεπιστήμιο της Στοκχόλμης.
Για να προετοιμαστεί για το ρόλο του ως αρχηγός του κράτους, ο πρίγκιπας Κάρολος Γουσταύος, ακολούθησε ένα ευρύ πρόγραμμα σπουδών σχετικά με το δικαστικό σύστημα, τις κοινωνικές οργανώσεις και ιδρύματα, καθώς και τα εργατικά και εργοδοτικά σωματεία. Επιπλέον μελέτησε στενά υποθέσεις του Κοινοβουλίου της Σουηδίας και του Υπουργείο Εξωτερικών της. Πέρασε, επίσης, ένα διάστημα στη σουηδική αντιπροσωπεία στα Ηνωμένα Έθνη και στη Σουηδική Υπηρεσία Διεθνούς Αναπτυξιακής Συνεργασίας (SIDA). Εργάστηκε σε μια τράπεζα στο Λονδίνο, στη σουηδική πρεσβεία του Λονδίνου, στο Σουηδικό Εμπορικό Επιμελητήριο στη Γαλλία και στο εργοστάσιο της εταιρείας Άλφα Λαβάλ στη Γαλλία.
Άνοδος στο θρόνο.
Στις 15 Σεπτεμβρίου 1973 ο Κάρολος Γουσταύος έγινε Βασιλιάς της Σουηδίας, μετά το θάνατο του παππού του, Βασιλιά Γουσταύου ΣΤ΄ Αδόλφου. Η τελετή ενθρόνισης διεξήχθη στη Στοκχόλμη στος 19 Σεπτεμβρίου 1973. Ο Βασιλιάς Γουσταύος ΣΤ΄ Αδόλφος ήταν ο τελευταίος μονάρχης της Σουηδίας που χρησιμοποίησε τον τίτλο "Ελέω Θεού Βασιλιάς των Σουηδών, των Γότθων και των Βένδων". Ο τίτλος αυτός χρησιμοποιούνταν από το 1544.
Επίσημα καθήκοντα.
Τα καθήκοντα του Βασιλιά προσδιορίζονται στο Σύνταγμα της Σουηδίας ως αντιπροσωπευτικού και τελετουργικού χαρακτήρα. Με την συνταγματική αναθεώρηση του 1974 ο Βασιλιάς έχασε τις περισσότερες επίσημες πολιτικές εξουσίες του, αν και παρέμενε ανώτατος άρχοντας.
Ως ανώτατος άρχοντας πραγματοποιεί επίσημα ταξίδια στο εξωτερικό και δέχεται ως τέτοιος ξένους αντιπροσώπους στη Σουηδία. Κηρύσει την ετήσια έναρξη των εργασιών του κοινοβουλίου, προεδρεύει Ειδικού Συμβουλίου που σχηματίζεται κατά την αλλαγή της κυβέρνησης, συμμετέχει σε ειδικά συμβούλια με τον Πρωθυπουργό και το Υπουργικό Συμβούλιο, από τα οποία προεδρεύει το συμβούλιο του Υπουργείου Εξωτερικών. Επίσης, δέχεται τα διαπιστευτήρια από ξένους πρεσβευτές, ενώ υπογράφει τα διαπιστευτήρια των Σουηδών που στέλνονται ως πρεσβευτές στο εξωτερικό. Ως ενωτικός παράγοντας απέχει οικειοθελώς από τις βουλευτικές εκλογές της χώρας.
Ο Βασιλιάς Κάρολος ΙΣΤ΄ Γουσταύος (τυπικά) κατέχει τους υψηλότερους βαθμούς των τριών κλάδων των Σουηδικών Ενόπλων Δυνάμεων. Έτσι, με την άνοδό του στο θρόνο το 1973, ανήλθε στους βαθμούς του στρατηγού, ναυάρχου και πτεράρχου. Ωστόσο, ο Βασιλιάς δεν κατέχει εκτελεστική εξουσία στις ένοπλες δυνάμεις, ούτε κατέχει τον τίτλο του αρχηγού τους.
Παγκοσμίως, ο Κάρολος ΙΣΤ΄ Γουσταύος είναι ίσως πιο γνωστός ως παρουσιαστής του ετήσιου Βραβείου Νόμπελ. Παραδίσει, επίσης, το ετήσιο Πολικό Μουσικό Βραβείο.
Γάμος και οικογένεια.
Ο Βασιλιάς παντρεύτηκε την Σύλβια Σόμερλαθ, της οποίας ο πατέρας ήταν Γερμανός και η μητέρα Βραζιλιάνα. Είχαν γνωριστεί στους Θερινούς Ολυμπιακούς Αγώνες του 1972 στο Μόναχο, όπου εκείνη εργαζόταν ως διερμηνέας και οικοδεσπότης. Ο γάμος πραγματοποιήθηκε στις 19 Ιουνίου 1976, στον Καθεδρικό Ναό της Στοκχόλμης.
Ο Κάρολος ΙΣΤ΄ Γουσταύος και η Σύλβια απέκτησαν τρία παιδιά:
Ο Πρίγκιπας Κάρολος Φίλιππος γεννήθηκε ως Διάδοχος του θρόνου. Η προωθούμενη όμως συνταγματική αναθεώρηση, η οποία είχε ισχύ από την 1η Ιανουαρίου 1980, άλλαξε τη γραμμή διαδοχής, επιτρέποντας την ανάληψη της διαδοχής ανεξάρτητα από το φύλο. Έτσι, με αυτόν τον τρόπο σήμερα διάδοχος του σουηδικού θρόνου είναι η Πριγκίπισσα Βικτώρια, κόρη του Καρόλου ΙΣΤ΄ Γουσταύου και της Βασίλισσας Σύλβιας. Ο Βασιλιάς, ωστόσο, προσπάθησε να ακυρώσει την αλλαγή της διαδοχής, καθώς ο γιος του βρισκόταν στην πρώτη θέση από την στιγμή της γέννησής του, κάτι που όμως δεν το πέτυχε.

</doc>
<doc id="51012" url="https://el.wikipedia.org/wiki?curid=51012" title="Γκέιρ Χάαρντε">
Γκέιρ Χάαρντε

Ο Γκέιρ Χίλμαρ Χάαρντε (ορθότερα Κέιρ Χίλμαρ Χώρτε), ("Geir Hilmar Haarde", 8 Απριλίου 1951) είναι Ισλανδός πολιτικός, ο οποίος χρήστηκε πρωθυπουργός της Ισλανδία από το 2006 ως το 2009.
Προφίλ.
Γεννήθηκε στο Ρέικιαβικ στις 8 Απριλίου 1951 και ανήκει στο Κόμμα Ανεξαρτησίας, του οποίου ήταν Πρόεδρος από το 2005 ως το 2009. Μέλος του Κοινοβουλίου από το 1987, εργάστηκε ως οικονομολόγος στην Κεντρική Τράπεζα της χώρας του. Ήταν Υπουργός Οικονομικών από το 1998 ως το 2005.
Έγινε πρωθυπουργός μετά την παραίτηση του Χαλντόρ Ασγκρίμσον, τον Ιούνιο του 2006. Το κόμμα του κέρδισε τις εκλογές του 2007.
Κρίση 2008.
Επί προεδρίας του, τον Οκτώβριο του 2008 η Ισλανδία απειλήθηκε από τη διεθνή χρηματοπιστωτική κρίση και ο Χάαρντε σε τηλεοπτικό διάγγελμά του έκανε λόγο για «απειλή εθνικής χρεοκοπίας». Το κράτος εισήγαγε επείγουσα νομοθεσία και θα δοθούν στην κυβέρνηση ενισχυμένες εξουσίες επί του τραπεζικού τομέα, ενώ κλειδώθηκε προσωρινά και η ισοτιμία της κορόνας έναντι του ευρώ. Η Ρωσία φέρεται έτοιμη να παράσχει δάνειο ύψους 4 δισ. ευρώ.
Διαμαρτυρίες και παραίτηση.
Στις 23 Ιανουαρίου του 2009 ο Γκέιρ ανακοίνωσε ότι θα παραιτηθεί για λόγους υγείας από την προεδρία του κόμματός του (Κόμμα της Ανεξαρτησίας) στο επόμενο συνέδριο του κόμματος. Ο πρωθυπουργός υπό το βάρος αυξανόμενων πιέσεων ανακοίνωσε ότι παραιτείται με σκοπό να διεξαχθούν πρόωρες εκλογές στις 9 Μαΐου. Ο Χάαρντε ανακοίνωσε επίσημα την κατάρρευση της κυβέρνησής του στις 26 Ιανουαρίου του 2009.

</doc>
<doc id="51013" url="https://el.wikipedia.org/wiki?curid=51013" title="Νεμέσι Μαρκές ι Όστε">
Νεμέσι Μαρκές ι Όστε

Ο Νεμέσι Μαρκές ι Όστε ("Nemesi Marqués y Oste") ήταν ο προσωπικός αντιπρόσωπος του επισκόπου της Ουρχέλ και συνηγεμόνα της Ανδόρρας από τις 3 Ιουνίου 1993 ως τις 20 Ιουλίου 2012. 
Προφίλ.
Είναι Ρωμαιοκαθολικός ιερέας και τοπικός αξιωματούχος ενός χωριού με 55 κατοίκους, το οποίο λέγεται Μπεγιεστάρ .
Γεννήθηκε στο Κάμπο της Λέιντα στις 17 Μαΐου του 1935. Υπηρέτησε ως αντιπρόσωπος του Επισκόπου της Ουρχέλ. Ο επίσκοπος της Ουρχέλ είναι συνηγεμόνας της Ανδόρρας μαζί με τον εκάστοτε Γάλλο Πρόεδρο.
Τον διαδέχθηκε ο Ζοζέπ Μαρία Μαουρί ως αντιπρόσωπος του επισκόπου συνηγεμόνα στις 20 Ιουλίου 2012.

</doc>
<doc id="51014" url="https://el.wikipedia.org/wiki?curid=51014" title="Ψάρεμα">
Ψάρεμα



</doc>
<doc id="51016" url="https://el.wikipedia.org/wiki?curid=51016" title="Σαρλ Κονάν- Μπανί">
Σαρλ Κονάν- Μπανί



</doc>
<doc id="51017" url="https://el.wikipedia.org/wiki?curid=51017" title="Καθηγητής Βαν Χέλσινγκ">
Καθηγητής Βαν Χέλσινγκ



</doc>
<doc id="51020" url="https://el.wikipedia.org/wiki?curid=51020" title="Key of Solomon (Σολομωνική)">
Key of Solomon (Σολομωνική)



</doc>
<doc id="51022" url="https://el.wikipedia.org/wiki?curid=51022" title="Σολομωνική">
Σολομωνική



</doc>
<doc id="51024" url="https://el.wikipedia.org/wiki?curid=51024" title="Λάντογκα">
Λάντογκα

Η Λάντογκα είναι λίμνη γλυκού νερού της ΒΔ Ρωσίας, στην περιφέρεια του Λένινγκραντ και τη Δημοκρατία της Καρελίας. Είναι η μεγαλύτερη λίμνη της Ευρώπης και η 16η μεγαλύτερη στον κόσμο, καταλαμβάνει δε έκταση 18.135 τ.χλμ., είναι δηλαδή λίγο μικρότερη από την Πελοπόννησο.
Βρίσκεται σε υψόμετρο 4 μ. πάνω από την επιφάνεια της θάλασσας. Το μέγιστο μήκος της (από Β προς Ν) είναι 219 χλμ. και το μέγιστο πλάτος της (από Α προς Δ) είναι 138 χλμ. (μέσο πλάτος 83 χλμ.). Το μέσο βάθος της ανέρχεται σε 51 μ. Τα βαθύτερο σημείο της βρίσκεται στα ΒΔ, με βάθος τα 230 μ. Ο όγκος των υδάτων που βρίσκονται στη λίμνη, ανάλογα με την εποχή, φθάνει μέχρι και 910 δισεκατομμύρια κυβικά μέτρα. Το 85% αυτών των υδάτων προέρχεται από τις 50.000 μικρές λίμνες και τους 3.500 ποταμούς (προσμετρώνται μόνο όσοι ξεπερνούν σε μήκος τα 10 χιλιόμετρα) που βρίσκονται στην τεράστια λεκάνη απορροής της (276.000 τ.χλμ). 13% προέρχεται από τη βροχόπτωση και το υπόλοιπο 2% από υπόγεια ύδατα.
Οι κυριότεροι ποταμοί που εκβάλλουν στη λίμνη είναι οι ακόλουθοι (σε παρένθεση η απορροή κυβικών μέτρων ύδατος ανά δευτερόλεπτο):
Με τη σειρά της η Λάντογκα τροφοδοτεί τον ποταμό Νέβα, ο οποίος διαγράφει πορεία 74 χλμ. μέχρι να εκβάλει στη Βαλτική.
Στη λίμνη απαντώνται πλούσιοι πληθυσμοί ψαριών, καθώς και ένα ενδημικό είδος φώκιας με την ονομασία "φώκια της Λάντογκα".
Ιστορία.
Η ρωσική κυριαρχία επί ολόκληρης της Λάντογκα οριστικοποιήθηκε μόλις το 1945. Μέχρι τότε ο έλεγχός της (ή τμημάτων της) ήταν αντικείμενο συγκρούσεων, αρχικά ανάμεσα στους ρώσους και τους σουηδούς και πολύ αργότερα μεταξύ ρώσων και φινλανδών.
Κατά το 9ο και 10ο αι. η λίμνη έπαιξε σπουδαίο ρόλο στο εμπόριο των βίκινγκ με τους βυζαντινούς ("Εμπορική Οδός Βαράγγων - Ελλήνων"). Εκείνη την εποχή οι Βάραγγοι ίδρυσαν στις εκβολές του Βόλχοβ έναν εμπορικό σταθμό με το όνομα της λίμνης (νυν "Στάραγια Λάντογκα"), τον οποίο εν συνεχεία χρησιμοποίησαν ως προπύργιο για την επέκτασή τους προς το εσωτερικό και την κυριαρχία τους επί των σλάβων και φίννων (Κράτος των Ρως).
Στον ύστερο μεσαίωνα, η ανάγκη για τον έλεγχο της ευρύτερης περιοχής τροφοδοτεί των ανταγωνισμό μεταξύ της Σουηδίας και της Δημοκρατίας του Νόβγκοροντ, η οποία ιδρύει στο στόμιο του Νέβα το κάστρο - πόλη Όρεσεκ (1300). Την ίδια περίοδο ιδρύθηκε η Μονή Βαλαάμ σε μία συστάδα νησιών στο βόρειο τμήμα της Λάντογκα, ως τελευταίος προμαχώνας της ορθοδοξίας κατά των καθολικών σουηδών. Η μονή υπάρχει μέχρι σήμερα και είναι το σημαντικότερο αξιοθέατο της λίμνης, ενώ γενικά το βόρειο τμήμα της λίμνης αποκαλείται καταχρηστικά "Αρχιπέλαγος Βαλαάμ".
Κατά την πολιορκία του Λένινγκραντ από τα ναζιστικά στρατεύματα (Β' Π.Π.), η Λάντογκα υπήρξε επί ενάμιση χρόνο η μοναδική οδός ανεφοδιασμού των πολιορκημένων κατοίκων της μεγαλούπολης από το ρωσικό στρατό - με πλοία το καλοκαίρι και το φθινόπωρο, με καμιόνια πάνω στην παγωμένη επιφάνειά της το χειμώνα και την άνοιξη.

</doc>
<doc id="51025" url="https://el.wikipedia.org/wiki?curid=51025" title="Λαντόγκα (λίμνη)">
Λαντόγκα (λίμνη)



</doc>
<doc id="51031" url="https://el.wikipedia.org/wiki?curid=51031" title="Focke-Wulf Fw 187 Falke">
Focke-Wulf Fw 187 Falke

Κατά τη δεκαετία του ’30, οι πολεμικές αεροπορίες πολλών εθνών στράφηκαν προς την ανάπτυξη ενός νέου είδους μαχητικού αεροσκάφους, με δύο κινητήρες, που θα του επέτρεπαν να καλύπτει ένα ευρύτερο φάσμα επιχειρησιακών αποστολών, σε μεγαλύτερες αποστάσεις και με μεγαλύτερη αποτελεσματικότητα. Με τον πρωτεύοντα οπλισμό εγκατεστημένο εντός της ατράκτου και χωρίς τον πονοκέφαλο της παρεμβολής ενός περιστρεφόμενου έλικα, ένα τέτοιο αεροσκάφος θεωρητικά θα διέθετε ανώτερες δυνατότητες από τα μονοθέσια καταδιωκτικά, με τους γνωστούς περιορισμούς. Η ιστορία δικαίωσε τελικά αυτή την ιδέα αλλά οι ρηξικέλευθοι πρωτοπόροι της δοκιμάστηκαν σκληρά κατά την πρώιμη εκείνη περίοδο. Προβλήματα που παρέμειναν ανεπίλυτα για καιρό, δεν επέτρεψαν την καλύτερη αξιοποίηση αυτής της ιδέας. Μια από τις καλύτερες απαντήσεις στο πρόβλημα ήταν το Focke-Wulf FW 187. Παραδόξως υπήρξε και ένα από τα πρώτα που περιφρονήθηκαν.
Σχεδίαση και ανάπτυξη.
Το "Reichsluftfahrtministerium" (RLM), το Γενικό Επιτελείο Αεροπορίας του Γ’ Ράιχ, αποφάσισε να προκηρύξει το διαγωνισμό για το δικό του βαρύ μαχητικό ήδη από τα 1934. Το πρόγραμμα του "Zerstörer" («Καταστροφέα») αναζητούσε ένα δικινητήριο ικανό να ανταγωνίζεται τα μονοκινητήρια σε αερομαχίες και ενδεχομένως να αναπληρώνει σε ισχύ πυρός ό,τι εκ των πραγμάτων θα έχανε σε ευελιξία. Η κατανομή τού (αυξημένου μάλιστα) βάρους μακριά από την άτρακτο μείωνε αισθητά την ταχύτητα στρέψης του αεροσκάφους, κάνοντάς το να αντιδρά βραδύτερα από ένα παραδοσιακό καταδιωκτικό στις εντολές του χειριστή του. (Η πανάκεια για τα εμβολοκινητήρια ήρθε πολύ καθυστερημένα με το Dornier Do 335).
Το Fw 187 Falke (Γεράκι) σχεδιασμένο από τον Κούρτ Τανκ ήταν η πρόταση της «Φόκε-Βουλφ» και διαγωνίστηκε με το Bf 110 της Μέσσερσμιτ. Αντίθετα από το Bf 110, το Fw 187 αρχικά σχεδιάστηκε ως μονοθέσιο, αλλά μία δεύτερη θέση για τον χειριστή ασυρμάτου/παρατηρητή προστέθηκε αργότερα κατ’ απαίτηση του RLM. 
Προοριζόμενο αρχικά για ταχύ αναχαιτιστικό, το Fw 187 είχε πολύ στενή άτρακτο, κάτι που οδήγησε σε ένα πιλοτήριο τόσο μικρό, ώστε πολλά όργανα αναγκαστικά εγκαταστάθηκαν μέσα στα ατρακτίδια των κινητήρων.
Παρά την εντολή του RLM να χρησιμοποιήσει το Fw 187 κατ’ εξαίρεση κινητήρες Junkers Jumo 210 αντί για τους προκαθορισμένους DB 600 της Daimler-Benz, οι επιδόσεις του δοκιμαστικού πρωτοτύπου V1 στα 1937 ήταν γενικά ανώτερες από αυτές του ανταγωνιστή του. Μάλιστα, ήταν κατά 80 km/ώ ταχύτερο και από το σύγχρονό του Messerschmitt Bf 109B και με διπλάσια ακτίνα δράσης, αν και είχε υπερδιπλάσιο βάρος και χρησιμοποιούσε δύο κινητήρες ιδίου τύπου με το Bf 109Β. Οι βαθμοί ανόδου και βύθισης του Fw 187 ήταν επίσης εφάμιλλοι αν όχι ανώτεροι από του ευκίνητου μονοθέσιου. Οι Γερμανικές αρχές ωστόσο, προτίμησαν να εμπιστευτούν τα προϊόντα της Μέσσερσμιτ κι έτσι το «Γεράκι» ουδέποτε τέθηκε σε υπηρεσία. 
Το διθέσιο V3 ήταν κάπως πιο ευρύχωρο και διέθετε οπλισμό βαρύτερο από οποιοδήποτε άλλο μαχητικό της εποχής του. Παρόλα αυτά, οι ανεπαρκείς του κινητήρες και η αύξηση του βάρους περιόρισαν τις επιδόσεις του. Άλλωστε, ο παρατηρητής δε διέθετε αμυντικό οπλισμό, που ήταν μια από τις βασικές απαιτήσεις του διαγωνισμού. 
Στα 1939, με δύο κινητήρες DB600Α των 1.000 hp, το V6 έφτασε τα 631 km/ώ, που ήταν παγκόσμιο ρεκόρ ταχύτητας για μαχητικό αεροσκάφος. Αυτό βέβαια είχε σταθεί δυνατό και χάρη σε ένα πειραματικό σύστημα ψύξης «επιφανειακής εξάτμισης», που μείωνε σημαντικά τις αεροδυναμικές τριβές, αλλά ήταν περίπλοκο και αναξιόπιστο και τελικά δεν επεκράτησε.
Τίποτα δεν έκανε τη Γερμανική ηγεσία να αλλάξει γνώμη για το Γεράκι. Μόνον τρία αεροσκάφη προπαραγωγής Α-0 κατασκευάστηκαν. Ανέλαβαν την αεράμυνα των εγκαταστάσεων της εταιρείας στη Βρέμη αλλά κατά το χειμώνα του 1940-1941 δανείσθηκαν σε μια μοίρα καταδίωξης που συμμετείχε στην εκστρατεία της Νορβηγίας. Εκεί σημείωσαν πολλές καταρρίψεις και οι πιλότοι, ενθουσιασμένοι από τις ανώτερες επιδόσεις τους, ανέφεραν πως τα προτιμούσαν σαφώς από τα Bf 110, γεγονός που οδήγησε στην άμεση απόσυρσή τους. 
Στα 1943, εξετάστηκε η δυνατότητα ανάπτυξής του σε νυκτερινό μαχητικό, μα η στενή του άτρακτος δεν επέτρεπε την εγκατάσταση ραντάρ και του απαραίτητου εξοπλισμού. Στο μεταξύ, η εταιρεία προχώρησε στην ανάπτυξη του Ta 154 Mosquito για το ρόλο αυτό και η ιδέα εγκαταλείφθηκε.
Σαφώς ανώτερο του ανταγωνιστή του, το Fw 187 έμεινε εκτός υπηρεσίας μάλλον για πολιτικούς παρά για τεχνικούς λόγους και ποτέ δε θα μάθουμε τι θα συνέβαινε αν η Γερμανία το είχε χρησιμοποιήσει αντί του Bf 110 στη Μάχη της Αγγλίας. Συνοδευόμενα από ένα σωστά αναπτυγμένο Γεράκι, τα βομβαρδιστικά της Luftwaffe ίσως είχαν γράψει μιαν ιστορία διαφορετική από αυτήν που γνωρίζουμε σήμερα.

</doc>
<doc id="51033" url="https://el.wikipedia.org/wiki?curid=51033" title="Ιβηρική Χερσόνησος">
Ιβηρική Χερσόνησος

Η Ιβηρική Χερσόνησος είναι μια από τις μεγαλύτερες χερσονήσους της Ευρώπης που αποτελεί και το νοτιοδυτικό άκρο της. Ονομάζεται από πολλούς και "Ιβηρία" από το όνομα του αρχαίου λαού των Ιβήρων που την κατοικούσε.
Χωρίζεται από την υπόλοιπη Ευρώπη με την οροσειρά των Πυρηναίων, που αποτελούν επίσης το φυσικό σύνορο Ισπανίας - Γαλλίας. Νοτιοδυτικά, Δυτικά και Βόρεια βρέχεται από τον Ατλαντικό ωκεανό και Ανατολικά και νοτιοανατολικά από τη Μεσόγειο θάλασσα. Το νοτιότερο σημείο της είναι το Πούντα ντε Ταρίφα που είναι το πλησιέστερο σημείο της Ευρώπης με την Αφρική που αποτελεί και τη δυτική πύλη της Μεσογείου. Μεγαλύτερος ποταμός της είναι ο Τάγος.
Η έκταση της είναι όση η έκταση της Γαλλίας και του Βελγίου μαζί και φτάνει περίπου τα 580.000 τ.χλμ. εκτός από τα ισπανικά νησιά Βαλεαρίδες και Κανάρια και τα πορτογαλικά Αζόρες και Μαδέρα. Στο έδαφος της Ιβηρικής χερσονήσου βρίσκονται τα ευρωπαϊκά κράτη της Ισπανίας και της Πορτογαλίας, η Ανδόρρα και ο βράχος του Γιβραλτάρ που ανήκει στη Βρετανική Κοινοπολιτεία.
Τον γεωγραφικό της σκελετό διαμορφώνουν διάφορες οροσειρές καλούμενες «σιέρες», υψηλότερες των οποίων είναι η «Σιέρρα ντε λα Ντεμάντα» (2.308 μ.), η Σιέρρα Νεβάδα (3.478 μ.), η «Σιέρρα ντε Μονκάγιο» (2317 μ.) και η «Σιέρρα ντε Θεμπογέρα» (2178 μ.). Επίσης υπάρχουν και μεμονωμένα όρη όπως το «Σαν Χουάν» και το «Αμπαλέρε» (2.039 μ.). Κυριότεροι ποταμοί είναι ο Γουαδιάνα, ο Γκουαδαλαβιάρ, ο Τάγος, ο Ντουέρο και ο Έβρος (ο αρχαίος «Ίβηρ» των Ελλήνων).
Το όνομα της η Ιβηρική χερσόνησος ή Ιβηρία το πήρε από τους αρχαίους Έλληνες που ήταν οι πρώτοι, που ονόμασαν τους κατοίκους της Ίβηρες, επειδή κατοικούσαν γύρω από τον Ίβηρα ποταμό, τον σημερινό Έβρο. Κατά τους χρόνους της ρωμαϊκής αυτοκρατορίας η Ιβηρική χερσόνησος ονομαζόταν Ισπανία, όνομα που έμεινε και σε μία από τις δύο χώρες της.
Γενικά η Ιβηρική χερσόνησος αποτελεί ένα τεράστιο σε έκταση οροπέδιο με το μεγαλύτερο μέρος της να το καταλαμβάνει η Ισπανία.
Τη χερσόνησο αυτή περιβάλλουν δυτικά η Θάλασσα του Αλμποράν και η Ιβηρική θάλασσα στη Μεσόγειο και ανατολικά ο Ατλαντικός Ωκεανός.

</doc>
<doc id="51039" url="https://el.wikipedia.org/wiki?curid=51039" title="Κύκλωπας">
Κύκλωπας



</doc>
<doc id="51040" url="https://el.wikipedia.org/wiki?curid=51040" title="Παγκόσμιοι Πόλεμοι στον 20ο αιώνα">
Παγκόσμιοι Πόλεμοι στον 20ο αιώνα



</doc>
<doc id="51042" url="https://el.wikipedia.org/wiki?curid=51042" title="Κύκλωψ">
Κύκλωψ

Το όνομα Κύκλωψ μπορεί να αναφέρεται:

</doc>
<doc id="51043" url="https://el.wikipedia.org/wiki?curid=51043" title="Νηρηίδα">
Νηρηίδα



</doc>
<doc id="51044" url="https://el.wikipedia.org/wiki?curid=51044" title="Δάρδανος ο Ιλλυριός">
Δάρδανος ο Ιλλυριός

Ο Δάρδανος ο Ιλλυριός είναι πρόσωπο που αναφέρεται στην Ελληνική Μυθολογία ως γιος του Ιλλυριού και εγγονός του Κύκλωπα Πολύφημου και της Νηρηίδας Γαλάτειας.
Από αυτόν τον μυθικό οικιστή, κατά την παράδοση, ονομάσθηκε Δαρδανία η περιοχή της Βαλκανικής που σήμερα ορίζεται η Αλβανία και μέρος από τη σημερινή Βόρεια Μακεδονία, που παλαιότερα ονομάζονταν Ιλλυρία.

</doc>
<doc id="51046" url="https://el.wikipedia.org/wiki?curid=51046" title="Ενθεογόνο">
Ενθεογόνο

Ερμηνεία.
Στη στενή σημασία της λέξης, ο όρος αναφέρεται σε μια φυτική ή χημικά παρασκευασμένη ουσία (ή ακόμη και σε ζώα, όπως π.χ. στην περίπτωση του βατράχου Bufo alvarius, ο οποίος περιέχει 5-MeO-DMT και μπουφοτενίνη) με ψυχοενεργά αποτελέσματα που χρησιμοποιείται στο πλαίσιο μιας πνευματικής ή μυστικιστικής εμπειρίας. Στην ευρεία έννοια του όρου, η λέξη ενθεογόνο αναφέρεται σε ουσίες, τεχνητές ή φυσικές που επιφέρουν αλλαγή του επιπέδου συνειδητότητας, και η λήψη τους μπορεί να γίνει χωρίς να υπάρχει απαραίτητα ένα πνευματικό ή θρησκευτικό πλαίσιο αναφοράς.
Συναφής είναι και ο όρος ψυχοδηλωτικό. Ψυχοδηλωτικές είναι οι ουσίες οι οποίες χωρίς να προκαλούν εθισμό ή εξάρτηση, μείζονες φυσιολογικές διαταραχές, σύγχυση, αποπροσανατολισμό ή αμνησία, εκδηλώνουν σκέψεις, συναισθήματα και αντιληπτικές αλλαγές που σπάνια εμφανίζονται αλλιώς, εκτός από τα όνειρα, τη νοητική και θρησκευτική έκσταση, τις ξαφνικές ολοζώντανες και ακούσιες μνήμες και την οξεία ψύχωση.
Ορολογία και χρήση της λέξης.
Η λέξη «εν-θεο-γονο» (εν, Θεός, γενέσθαι), σημαίνει «το μέσο που γεννά/παράγει/σχηματίζει (σ’ ένα άτομο) το θείο συναίσθημα». Η μετάφραση που δίδεται συνήθως «γεννάται ο Θεός εκ των έσω» δεν είναι ακριβής. Ο όρος ενθεογόνο δεν υπονοεί ότι κάτι δημιουργείται, αλλά πως κάτι που υπάρχει ήδη γίνεται αντιληπτό, ούτε πως η εμπειρία είναι μέσα στον χρήστη, αλλά πως έχει ανεξάρτητη υπόσταση. Ο όρος «ενθεογενές» είναι εσφαλμένος διότι δεν παράγεται, αλλά παράγει/γεννά θεόν εντός, όπως π.χ. ο όρος «oxygen» αποδίδεται ως «οξυγόνο». Αντίστοιχα σχηματίζεται ο όρος «παραισθησιογόνο» και όχι «παραισθησιογενές».
Ο όρος ενθεογόνο παρ’ όλο που είναι μοντέρνος, προτάθηκε πρώτη φορά στη βιβλιογραφία το 1979 από τους Καρλ Ρακ ("Carl A. P. Ruck"), Τζέρεμι Μπίγκγουντ ("Jeremy Bigwood"), Ντάνι Στέιπλς ("Danny Staples"), Ρίτσαρντ Έβανς Σούλτες ("Richard Evans Schultes"), Τζόναθαν Οτ ("Jonathan Ott") και Ρόμπερτ Γκόρντον Γουάσον ("R. Gordon Wasson"), υπάρχουν στοιχεία πως χρησιμοποιούταν από τους αρχαίους Έλληνες για να περιγράψουν θρησκευτικές μεταλήψεις, προφητικές διαστάσεις, μέχρι ερωτικά πάθη και ποιητικές εμπνεύσεις και ήταν σχετική με την έννοια του ενθουσιασμού, που σημαίνει «να έχεις μέσα σου τον Θεό».
Ο όρος προτάθηκε για να αντικαταστήσει τη λέξη «παραισθησιογόνο», διαδεδομένο εξαιτίας των εμπειριών του Άλντους Χάξλεϋ με τη μεσκαλίνη, οι οποίες δημοσιεύτηκαν στο βιβλίο του οι «Οι πύλες της ενόρασης» (έχει μεταφραστεί και ως «Οι πύλες της αντίληψης») του 1953, και «ψυχεδελικό» (ή ακόμη καλύτερα «ψυχοδηλωτικό»), ένας νεολογισμός για τη «δήλωση/φανέρωση της ψυχής» που είχε προταθεί από τον άγγλο ψυχίατρο Χάμφρεϊ Όσμοντ (Humphry Osmond). Ο Ρακ και οι υπόλοιποι διατύπωσαν την άποψη καταρχάς ότι ο όρος «παραισθησιογόνο» ήταν ανάρμοστος λόγω της ετυμολογικής του σχέσης με λέξεις όπως το ντελίριο και η τρέλα. Κατά δεύτερο λόγο ο όρος «ψυχεδελικό» φάνταζε επίσης προβληματικός εξαιτίας της σχέσης του ηχητικώς με τη λέξη ψύχωση και γιατί ήταν αμετάκλητα συνδεδεμένο με τους διάφορους αρνητικούς συνειρμούς που είχε επιφέρει το κίνημα των χίπις στη δεκαετία του εξήντα.
Αρχαία Ελλάδα.
Εικάζεται ότι ο κυκεώνας, που έπιναν οι συμμετέχοντες στα Ελευσίνια Μυστήρια και είχαν έντονες εμπειρίες, περιείχε τον μύκητα ερυσίβη (από τον οποίο γίνεται και η σύνθεση του LSD).
Ουσίες.
Στα ενθεογόνα υπάγονται ουσίες όπως (μπορεί να είναι ζώα, φυτά, μύκητες ή χημικά παρασκευασμένες ουσίες):

</doc>
<doc id="51048" url="https://el.wikipedia.org/wiki?curid=51048" title="Σλαβομακεδονική Βικιπαίδεια">
Σλαβομακεδονική Βικιπαίδεια

Η Σλαβομακεδονική Βικιπαίδεια ("Македонската Википедија") είναι η έκδοση της Βικιπαίδειας στη σλαβομακεδονική. Σήμερα έχει 99089 λήμματα.
Στατιστικά.
Γενικά.
Η Βικιπαίδεια στη σλαβομακεδονική είναι η 63η μεγαλύτερη (βάσει των στατιστικών στις 17 Φεβρουαρίου 2018) σε πλήθος λημμάτων.

</doc>
<doc id="51049" url="https://el.wikipedia.org/wiki?curid=51049" title="Δάρδανος (φιλόσοφος)">
Δάρδανος (φιλόσοφος)

Ο Δάρδανος ήταν στωικός φιλόσοφος στην αρχαία Αθήνα κατά τον 1ο αιώνα π.Χ..
Φέρεται να διηύθυνε φιλοσοφική σχολή της Αθήνας μαζί με τον επίσης φιλόσοφο Μνήσαρχο.

</doc>
<doc id="51051" url="https://el.wikipedia.org/wiki?curid=51051" title="Πλωμάρι">
Πλωμάρι

Το Πλωμάρι είναι η πρώτη σε πληθυσμό κωμόπολη της Λέσβου [2.996 κ. (2011)] μετά την πόλη της Μυτιλήνης.
Τοποθεσία.
Βρίσκεται στα νότια παράλια του νησιού και θεωρείται παραδοσιακός οικισμός. Χτίστηκε στη σημερινή του θέση γύρω στο 1842, όταν εξέλιπε ο φόβος των πειρατών και διασχίζεται από τον χείμαρρο Σεδούντα. Στο κέντρο του οικισμού βρίσκεται ο ναός του Αγίου Νικολάου χτισμένος το 1847. Σήμα κατατεθέν του οικισμού ο πλάτανος της κεντρικής πλατείας, που όπως λέγεται φυτεύτηκε το 1813.
Ιδιαίτερα χαρακτηριστικά.
Το Πλωμάρι αποτελεί λιμάνι με δυναμική τουριστική κίνηση και έχει καταγραφεί σαν η πατρίδα του ούζου και του σαπουνιού. Ξεχωρίζει για την αρχιτεκτονική και τη ρυμοτομία του, καθώς και για το πλήθος των παλιών βιομηχανικών του κτιρίων (ελαιοτριβείων, σαπωνοποιείων, ταρσανάδων κ.τ.λ.). Η παραγωγή του φημισμένου ούζου γινόταν αρχικά σε μικρά τοπικά αποστακτήρια, (που τα αποκαλούσαν "ρακαριά"). Μετά τα τέλη του 19ου αιώνα αναπτύχθηκαν ιδιαίτερα οι ποτοποιίες, όπως και οι σαπωνοποιίες και αναδείχτηκαν σε σημαντικές βιοτεχνίες με αξιόλογη παραγωγή προς εξαγωγή, δίνοντας ώθηση στον πρωτογενή τομέα του νησιού της Λέσβου εν γένει.
Περίοδος ακμής.
Το Πλωμάρι γνώρισε ιδιαίτερη ανάπτυξη τον 19ο αιώνα, τόσο σε ό,τι αφορά το εμπόριο, όσο και τη βιομηχανία, μέχρι τη Μικρασιατική Καταστροφή, οπότε έχασε τη δυνατότητα συναλλαγών με τα τουρκικά παράλια. Σήμερα λειτουργούν τέσσερις ποτοποιίες που παράγουν το φημισμένο, μυρωδάτο και γλυκόπιοτο Πλωμαρίτικο ούζο.
Αξιόλογα μέρη για επίσκεψη.
Πολύκεντρο.
Πυρήνας της πολιτιστικής ζωής της πόλης, είναι το "Πολύκεντρο", παλιό σαπωνοποιείο που στεγάζει αίθουσα εκδηλώσεων, συνεδρίων, μόνιμες και περιοδικές εκθέσεις. Φέρνει το όνομα "Βενιαμίν ο Λέσβιος", προς τιμήν του μεγάλου Διδασκάλου του Γένους, που γεννήθηκε στο Μεγαλοχώρι της επαρχίας Πλωμαρίου.
Ο Κόσμος του Ούζου (Ούζο Πλωμαρίου Ισιδώρου Αρβανίτου).
Στο Πλωμάρι, στο αποστακτήριο του Ούζου Πλωμαρίου Ισιδώρου Αρβανίτη λειτουργεί Μουσείο Ούζου, με την ονομασία «Ο Κόσμος του Ούζου». Οι επισκέπτες, έχουν την ευκαιρία, να μάθουν για την ιστορία του Ούζου, να αγγίξουν και να μυρίσουν βότανα και καρπούς της Λεσβιακής γης, συστατικά του Ούζου Πλωμαρίου, να περιπλανηθούν στο χώρο της εμφιάλωσης και να παρακολουθήσουν από κοντά όλη την ιεροτελεστία της απόσταξης που γίνεται παραδοσιακά σε 18 μικρούς χειροποίητους χάλκινους άμβυκες. Παράλληλα μπορούν να γευτούν το Ούζο Πλωμαρίου Ισιδώρου Αρβανίτου παίρνοντας μέρος σε γευσιγνωσίες, ενώ στο χώρο, υπάρχει και μια αξιόλογη συλλογή μουσειακών αντικειμένων.
Μουσείο Ούζου (Βαρβαγιάννη).
Στο Πλωμάρι λειτουργεί "Μουσείο Ούζου", (στις εγκαταστάσεις της ποτοποιίας Βαρβαγιάννη), όπου ο επισκέπτης μπορεί να δει παλιούς αποστακτήρες και άλλα σύνεργα του τρόπου παραγωγής του προϊόντος, καθώς και έγγραφα δηλωτικά των τρόπων εμπορίας και των αγορών στις οποίες εξαγόταν.
Μουσείο Σαπουνιού.
Στο Πολύκεντρο του Δήμου (το ανακαινισμένο και μετασκευασμένο πρώην σαπωνοποιείο Πούλια) λειτουργεί "Μουσείο Σαπουνιού", όπου εκτίθενται όλα τα σύνεργα παρασκευής του προϊόντος, ετικέτες από διάφορες μάρκες λεσβιακών σαπουνιών, καθώς και η εμπορική αλληλογραφία των ιδιοκτητών του σαπωνοποιείου με αγορές του εξωτερικού. Τέλος, στον ίδιο χώρο λειτουργεί και μόνιμη έκθεση φωτογραφικού υλικού για τα πλεούμενα του Πλωμαρίου, μια και η περιοχή είχε έναν αξιόλογο εμπορικό στόλο, με τον οποίο οι πλοιοκτήτες του Πλωμαριού όργωναν το Αιγαίο και τη Μεσόγειο και έφταναν ως τη Μαύρη Θάλασσα.
Το Πλωμάρι- Τουριστικός προορισμός.
Σήμερα το Πλωμάρι αποτελεί έναν αξιόλογο και δημοφιλή τουριστικό προορισμό και ταυτόχρονα τόπο παραγωγής προϊόντων υψηλής ποιότητας όπως είναι το ελαιόλαδο και το ούζο Πλωμαρίου. Το Πλωμάρι είναι ιδιαίτερα αξιοποιημένο τουριστικά, με πολλά ξενοδοχειακά συγκροτήματα, καταστήματα, ταβέρνες, καφετέριες και μαγαζιά με τουριστικά είδη. Οι παραλίες της περιοχής είναι ιδιαίτερα δημοφιλείς. Ανάμεσά τους ο Άγιος Ισίδωρος, το Αμμουδέλι και η γειτονική Μελίντα.
Η παραλία του Αγίου Ισιδώρου Πλωμαρίου βρίσκεται λίγο πιο έξω από το χωριό και είναι μία από τις μεγαλύτερες και καθαρότερες παραλίες της Λέσβου. Με το ψιλό χαλίκι της, την οργανωμένη παραλία και με την εγγύηση της Γαλάζιας Σημαίας, αποτελεί την ιδανική επιλογή για τους λουόμενους. Στην περιοχή ξεχωρίζουν επίσης οι ακρογιαλιές της Μελίντας, το Αμμουδέλι, της Αγίας Βαρβάρας και της Δρώτας. Τα τελευταία χρόνια λειτουργεί στο Πλωμάρι και μικρή μαρίνα δυναμικότητας 60 σκαφών. Κάθε καλοκαίρι πραγματοποιούνται πλήθος πολιτιστικών εκδηλώσεων με σημαντικότερη τη "Γιορτή του Ούζου" τη Ναυτική εβδομάδα και τα "Βενιαμίνεια". Δέκα χιλιόμετρα βορειότερα βρίσκεται το Μεγαλοχώρι, το παλιό Πλωμάρι, πατρίδα του Σοφού Βενιαμίν του Λεσβίου. Μεγάλο ενδιαφέρον παρουσιάζουν και τα υπόλοιπα ορεινά χωριά της Επαρχίας Πλωμαρίου. "Τα Πλωμαριτοχώρια", όπως είναι γνωστά, είναι γραφικοί οικισμοί χτισμένοι κι αυτοί στις πλαγιές του Ολύμπου, ανάμεσα στα πεύκα. Το Παλαιοχώρι, το Νεοχώρι, η Πλαγιά, ο Τρίγωνας, το Ακράσι και το Αμπελικό προσφέρουν στον επισκέπτη έναν κόσμο γαλήνης και φυσικής ομορφιάς.

</doc>
<doc id="51052" url="https://el.wikipedia.org/wiki?curid=51052" title="Δάρδανος (ασκληπιάδης)">
Δάρδανος (ασκληπιάδης)

Ο Δάρδανος ο επικαλούμενος Ασκληπιάδης ήταν αρχαίος Έλληνας ιατρός, ο οποίος φέρεται στην αρχαία ελληνική γραμματεία των γενεαλογιών ως πρόγονος του Ιπποκράτη και γιος του Σώστρατου του πρώτου και πατέρας του Κρισάμεως. Σύμφωνα με τον Βυζαντινό λόγιο Ιωάννη Τζέτζη, όπως αναφέρει στο έργο του "Χιλιάδες" (ή "Βιβλίο των Ιστοριών") (12ος αι. μ.Χ.), το γενεαλογικό δένδρο των αρχαίων Ελλήνων ιατρών ήταν το εξής.

</doc>
<doc id="51054" url="https://el.wikipedia.org/wiki?curid=51054" title="Ρωμαίος">
Ρωμαίος



</doc>
<doc id="51055" url="https://el.wikipedia.org/wiki?curid=51055" title="Ρινόκερος">
Ρινόκερος

Ρινόκερος ή Ρινόκερως ονομάζεται κάθε μέλος της οικογένειας των Ρινοκεροτιδών. Είναι ογκώδες φυτοφάγο θηλαστικό της Ασίας και της Αφρικής που στο πάνω ρύγχος του έχει ένα ή δύο κέρατα. Ο ρινόκερος έχει σχεδόν άτριχο σώμα με πόδια κοντά και χοντρά μοιάζοντας με τον ελέφαντα και τον ιπποπόταμο. 
Ο ρινόκερος με δύο κέρατα, το ένα πίσω από το άλλο, ονομάζεται και "αφρικανικός" ή "μαύρος" και είναι ο μικρότερος του είδους με μήκος 3-3,75 μέτρα, ύψος 1,5 μέτρα και βάρος 2 τόνους. Το πιο μακρύ από τα 2 κέρατα φθάνει τα 1,30 μέτρα. Είναι ο πιο επιθετικός του είδους, μοναχικός και δύστροπος, ενώ επιτίθεται όταν διαταραχθεί η ησυχία του. Ο "πλατύρρινος", γνωστότερος ως "λευκός", είναι ο μεγαλύτερος του είδους, με μήκος που φτάνει τα 4 μέτρα, ύψος τα 2 μέτρα και βάρος τους 3 τόνους. Φέρει επίσης δύο κέρατα, το χείλος του όμως είναι πλατύ, αντίθετα με τον «μαύρο» ρινόκερο του οποίου είναι μυτερό σαν προβοσκίδα, ο ίδιος βρίσκεται δε στις περιοχές της Νοτίου Αφρικής. Χαρακτηρίζεται ως πιο κοινωνικός, ζει σε μικρές ομάδες και είναι σπάνια επιθετικός. Το χρώμα του δέρματος και των δύο ειδών είναι γκριζωπό και δεν σχετίζεται με την ονομασία τους. Χαρακτηριστικό των αφρικανικών ρινόκερων είναι η συμβίωση τους με ένα είδος πτηνού, τους βουφάγους, που τρέφονται με παράσιτα του δέρματος.
Ο ασιατικός ρινόκερος συναντάται σε τρία διαφορετικά είδη. Ο ινδικός ρινόκερος αποτελεί το πλέον τυπικό είδος με ένα κέρατο, και βρίσκεται διασκορπισμένος στις περιοχές της Ινδίας, ενώ ελάχιστοι υπάρχουν στην Κεντρική Κίνα. Διαθέτει μήκος περίπου 3,9 μέτρα και βάρος περίπου 3 τόνους. Ο ρινόκερος της Σουμάτρας ή "βοδάκ", είναι ο μικρότερος του είδους με μήκος 2,80 μέτρα, ενώ διαθέτει δύο κέρατα μικρότερα του αφρικανικού. Το τρίτο είδος, ο ρινόκερος της Ιάβας, είναι λίγο μικρότερος από αυτόν της Ινδίας και φέρει ένα κέρατο. Οι ρινόκεροι της Σουμάτρας και της Ιάβας είναι τα πιο σπάνια είδη και μπορεί να τα συναντήσει κανείς σε προστατευόμενα πάρκα και ζωολογικούς κήπους όπου γίνονται και προσπάθειες αναπαραγωγής τους.
Ο θηλυκός ρινόκερος γεννά ένα μικρό ύψους 65 εκατοστών και βάρους 65-70 κιλών, μετά από 15 μήνες κυοφορίας. Ο μέγιστος χρόνος ζωής του ρινόκερου είναι τα 50 χρόνια.
Εξέλιξη.
Περισσοδάκτυλα κατά το πρώιμο Ηώκαινο. Απολιθώματα του "Hyrachyus eximus" που βρέθηκαν στη Βόρεια Αμερική χρονολογούνται από την περίοδο αυτή. Ο πρόγονος αυτός του ρινόκερου δεν είχε κέρατο και έμοιαζε περισσότερο με μικρό άλογο. Κατά το ύστερο Ηώκαινο εξελίχθηκαν τρεις οικογένεις, που συχνά αναφέρονται ως η υπεροικογένεια Rhinocerotoidea: οι Hyracodontidae, οι Amynodontidae και οι Ρινοκεροτίδες.
Το κέρατο του ρινόκερου.
Το πιο κοινό χαρακτηριστικό όλων των ρινόκερων είναι ένα μεγάλο κέρατο πάνω από τη μύτη. Τα κέρατα των ρινόκερων, σε αντίθεση με αυτά των βοοειδών αποτελούνται από κερατίνη και δεν έχουν οστό στο εσωτερικό τους. Αποτελούν συστατικό της παραδοσιακής ασιατικής ιατρικής και χρησιμοποιούνται για την κατασκευή λαβών σε στιλέτα στην Υεμένη και το Ομάν. Στην Μιανμάρ και στο Νεπάλ οι γεωργοί θάβουν στα χωράφια τα κέρατα των ρινόκερων ώστε να αυξηθεί η σοδειά τους.
Μία επαναλαμβανόμενη παρανόηση είναι πως το κέρατο του ρινόκερου σε μορφή σκόνης χρησιμοποιείται ως αφροδισιακό στην παραδοσιακή κινεζική ιατρική. Στην πραγματικότητα χρησιμοποιείται ως αντιπυρετικό και σπασμολυτικό. Παρόλο που η Κίνα έχει υπογράψει τη Συνθήκη κατά του εμπορίου ειδών χλωρίδας και πανίδας απειλούμενων με εξαφάνιση, δεν έχει παρατηρηθεί σημαντική μείωση της χρήσης κεράτων ρινόκερου, καθώς οι εξασκούντες την παραδοσιακή ιατρική δεν είναι πρόθυμοι να χρησιμοποιήσουν άλλα υποκατάστατα. Σε πολλές περιπτώσεις, για να αποφευχθεί η λαθροθηρία, οι ρινόκεροι ακινητοποιούνται με ηρεμιστικό και το κέρατό τους αφαιρείται.
Θηρευτές.
Οι ρινόκεροι λόγω του μεγέθους τους δεν έχουν ιδιαίτερα σοβαρούς εχθρούς.Ο μεγαλύτερος εχθρός για τον ρινόκερο είναι ο άνθρωπος ο οποίος μπορεί χρησιμοποιώντας όπλα να σκοτώσει πολύ εύκολα ακόμα και πλήρως ανεπτυγμένους ενήλικες αρσενικούς ρινόκερους. Ακόμα και οι πιο μεγάλοι σε μέγεθος ρινόκεροι μπορούν να πέσουν σχετικά εύκολα θύματα των λαθροκυνηγών. Όμως και οι ρινόκεροι έχουν καταγραφεί να σκοτώνουν ανθρώπους αν αισθανθούν ότι απειλούνται. Τα λιοντάρια αν και είναι γνωστό ότι σκοτώνουν βούβαλους και ιπποπόταμους εφόσον κυνηγούν ομαδικά παρατηρείται ότι αποφεύγουν τους ρινόκερους και ακόμα και όταν τους συναντάνε προτιμούν να κάνουν στην ακρή και να αποφύγουν την σύγκρουση. Έχουν παρατηρηθεί μόνο δύο επιθέσεις λιονταριών σε ρινόκερους μία στο Πάρκο Κρούγκερ όπου περίπου 20 λιοντάρια επιτέθηκαν σε έναν λευκό ρινόκερο και μία στο πάρκο Μασάι Μάρα όπου 16 λιοντάρια επιτέθηκαν σε έναν μαύρο ρινόκερο. Ο Κροκόδειλος του Νείλου πολύ σπάνια επιτίθεται σε μαύρους ρινόκερους όταν αυτοί πάνε να πιούνε νερό και αυτό γιατί δύσκολα μπορεί να τους συγκρατήσει. Έτσι ακολουθεί προσεκτική τακτική και επιτίθεται στον ρινόκερο μόνο αν αυτός μπεί σε βαθιά νερά με λάσπη έτσι ώστε να γλιστράει και να μην μπορεί να ξεφύγει από το δάγκωμα του κροκόδειλου. Στην συνέχεια κρατάει το παχύδερμο απο τα ρουθούνια προκαλώντας του ασφυξία μέχρι να πεθάνει. Μάλιστα μερικές φορές χρειάζονται περισσότεροι από ένας κροκόδειλοι για να το πετύχουν αυτό ανάλογα με το μέγεθος του ρινόκερου. Τέλος οι ύαινες επιτίθενται μόνο στα μικρά.
Πολιτιστικές αναφορές.
Ο μύθος των ρινόκερων που σβήνουν φωτιές κυκλοφορεί ευρέως στη Μαλαισία, την Ινδία και τη Μιανμάρ. Στη Μαλαισιανή γλώσσα οι ρινόκεροι αυτοί ονομάζονται "badak api". "Badak" σημαίνει ρινόκερος, και "api" φωτιά. Το αν υπάρχει κάποια δόση αλήθειας σε αυτό τον μύθο δεν έχει αποδειχτεί καθώς δεν έχει καταγραφεί κάποια μαρτυρία του φαινομένου στην πρόσφατη ιστορία. Σε αυτό, ίσως έχει συμβάλλει και το γεγονός της μεγάλης μείωσης του αριθμού τους λόγω της λαθροθηρίας. Ο μύθος, αναφέρεται στην ταινία "Και οι θεοί τρελάθηκαν" όπως και σε ένα επισόδειο της σειράς "Σίμπσονς".
Παρόλο που οι ρινόκεροι είναι χορτοφάγοι, στο βιβλίο "Ο Τζέιμς και το τεράστιο ροδάκινο" του συγγραφέα Ρόαλντ Νταλ ένας ρινόκερος που έχει ξεφύγει από τον ζωολογικό κήπο του Λονδίνου τρώει τους γονείς του κύριου χαρακτήρα.
Ο Άλμπρεχτ Ντύρερ δημιούργησε τη διάσημη ξυλογραφία ενός ρινόκερου το 1515, χωρίς να έχει δει ποτέ το ζώο που απεικόνισε. Έτσι, ο Ρινόκερος του Ντύρερ παρουσιάζει ατέλειες.
Στην ταινία , πέντε Μαύροι ρινόκεροι παλεύουν ενάντια στη Λευκή Μάγισσα.
Στην Πολεμική Αεροπορία των Η.Π.Α. το ανεπίσημο όνομα του αεροσκάφους F-4 Phantom II είναι "Rhino", δηλαδή ρινόκερος λόγω του τεράστιου μεγέθους του και της ιδιαίτερης αντοχής του.

</doc>
<doc id="51057" url="https://el.wikipedia.org/wiki?curid=51057" title="Επαρχία Λεμεσού">
Επαρχία Λεμεσού

Η επαρχία Λεμεσού είναι μια από τις 6 επαρχίες της Κύπρου. Διοικητική πρωτεύουσα της επαρχίας είναι ο Δήμος Λεμεσού.
Γεωγραφία.
Η επαρχία Λεμεσού αποτελεί την τρίτη σε έκταση επαρχία της χώρας. Έχει έκταση 1393,314 τ.χλμ. που αποτελεί το 15,07% της έκτασης της Κύπρου.
Τοποθεσία.
Η επαρχία Λεμεσού βρίσκεται στο νότιο μέρος της Κύπρου. Στα δυτικά συνορεύει με την επαρχία Πάφου, στα βόρεια με την επαρχία Λευκωσίας και στα ανατολικά με την επαρχία Λάρνακας.
Πληθυσμός.
Σύμφωνα με τις απογραφές πληθυσμού που πραγματοποιήθηκαν στην Κύπρο, ο πληθυσμός της επαρχίας αυξανόταν συνεχώς. Σήμερα αποτελεί τη δεύτερη μεγαλύτερη σε πληθυσμό επαρχία της Κύπρου. Ο πίνακας που ακολουθεί παρουσιάζει τον πληθυσμό της επαρχίας Λεμεσού όπως καταγράφηκε στις απογραφές πληθυσμού που έγιναν στην Κύπρο.
Δήμοι και κοινότητες.
Η επαρχία Λεμεσού διοικητικά διαιρείται σε 6 δήμους και 106 κοινότητες. Στην πιο κάτω λίστα παρουσιάζονται αλφαβητικά οι δήμοι και οι κοινότητες της επαρχίας Λεμεσού. Οι δήμοι αναγράφονται με έντονη γραφή.
Πληθυσμός, έκταση και υψόμετρο ανά δήμο/κοινότητα.
Ο πίνακας που ακολουθεί παρουσιάζει τον πληθυσμό (απογραφή 2011), την έκταση που καταλαμβάνει και το ύψος από την επιφάνεια της θάλασσας κάθε δήμου και κοινότητας της επαρχίας Λεμεσού.
Συνοικίες.
Οι δήμοι της επαρχίας Λεμεσού, για διοικητικούς σκοπούς, διαιρούνται σε συνοικίες. Εξαίρεση αποτελεί ο Δήμος Ύψωνα. Στην πιο κάτω λίστα παρουσιάζονται αλφαβητικά οι συνοικίες ανά δήμο.

</doc>
<doc id="51058" url="https://el.wikipedia.org/wiki?curid=51058" title="Σαρωτής">
Σαρωτής

Ο σαρωτής ("scanner") είναι μια σύγχρονη ηλεκτρονική συσκευή που συνδέεται με ηλεκτρονικό υπολογιστή δια της οποίας επιτυγχάνεται ψηφιοποίηση εικόνας (φωτογραφίας ή σχεδίου) καθώς και κάθε εγγράφου με σκοπό την αποθήκευση ή την επεξεργασία ή και την αποστολή αυτών.
Η ψηφιοποίηση αυτών γίνεται ανάλογα είτε με πρόγραμμα επεξεργασίας εικόνας σε διάφορους τύπους αρχείων αποθήκευσης, είτε με πρόγραμμα επεξεργασίας κειμένου, όπου απαιτείται και ένα επιπρόσθετο πρόγραμμα οπτικής αναγνώρισης χαρακτήρων (γραμμάτων, συμβόλων), είτε ακόμα με σύνθετο πρόγραμμα DTP που πραγματοποιούνται μαζί και οι δύο παραπάνω χωριστές επεξεργασίες.
Χρήση.
Η χρήση των σαρωτών ξεκίνησε με την ηλεκτρονική σελιδοποίηση εντύπων και γενικεύτηκε μετά την εφαρμογή και την εξάπλωση του διαδικτύου, (Internet). Αρχικά οι τιμές τους ήταν πολύ υψηλές και μάλλον απαγορευτικές για μη επαγγελματίες χρήστες. Σήμερα με την εξέλιξη της τεχνολογίας του ηλεκτρονικού χώρου γενικότερα οι τιμές τους έχουν μειωθεί μέχρι του σημείου να προσφέρονται ακόμα και δωρεάν με κάθε νέο υπολογιστή.
Είδη σαρωτών.
Υπάρχουν τρία βασικά είδη σαρωτών εκ του τρόπου που πραγματοποιείται η σάρωση.
Και τα τρία παραπάνω είδη βασίζονται στην ανάκλαση εκπεμπόμενου υπό αυτά φωτός. Περισσότερο διαδεδομένοι σε χρήση είναι οι σαρωτές των δύο πρώτων κατηγοριών λόγω και του χαμηλού κόστους τους.
Στη δεύτερη κατηγορία υπάγονται επίσης και οι «σαρωτές γραμμικού κώδικα» (bar code) που σαρώνουν και αποκωδικοποιούν γραμμικούς κώδικες οι οποίοι βρίσκονται πάνω σε συσκευασίες αντικειμένων (προϊόντων, φακέλων, δεμάτων κλπ). 
Ο σαρωτής γραμμικού κώδικα μπορεί να είναι χειρός, συνδεόμενος με καλώδιο με τον υπολογιστή ο οποίος δέχεται τα δεδομένα (ενσύρματος), ή να λειτουργεί (και) με ασύρματο τρόπο (ενημερώνοντας τον υπολογιστή είτε με την τοποθέτησή του σε ειδική βάση, ή μέσω ασύρματης επικοινωνίας). Έτσι έχουμε τον ενσύρματο σαρωτή πληκτρολογίου με πολύ χαμηλό κόστος και απλό τρόπο συνεργασίας με το πρόγραμμα του υπολογιστή, ή να έχουμε έξυπνο σαρωτή με μνήμη και πρόγραμμα διαφύλαξης και επεξεργασίας της πληροφορίας που συγκεντρώνει, με δυνατότητα να αποστέλλει την πληροφορία με το σύστημα GPRS, με κόστος μέχρι και δέκα φορές μεγαλύτερο. 
Ο σαρωτής γραμμικού κώδικα μπορεί επίσης να είναι τοποθετημένος σε εξοπλισμό αυτόματης μετακίνησης αντικειμένων (κυλιόμενες ταινίες αυτόματης διαλογής, ταμεία καταστημάτων, ταινιοζυγούς κλπ), με πλείστες εφαρμογές από τις εταιρείες αποθήκευσης, διακίνησης και διανομής (Εταιρείες Logistics).
Αρχή λειτουργίας.
Όπως αναφέρθηκε παραπάνω οι σαρωτές λειτουργούν με την ανάκλαση του εκπεμπόμενου απ΄ αυτούς φωτός. Συγκεκριμένα αφού τοποθετηθεί η προς σάρωση επιφάνεια επί του σαρωτή (α΄ είδους), ή εισαχθεί κατάλληλα (γ΄ είδους), τίθεται σε λειτουργία η συσκευή. Μία ποσότητα εκπεμπόμενου φωτός υπό μορφή στήλης διέρχεται από την επιφάνεια. Η ποσότητα που ανακλάται κατά τη σάρωση μετράται από ένα αισθητήρα ανίχνευσης, (στην ουσία φωτόμετρο), όπου και μετατρέπεται σε αναλογική διαφορά δυναμικού (τάση), ανάλογη προς την ένταση του φωτός (δηλαδή μεγαλύτερη ένταση - μεγαλύτερη διαφορά). Η τελευταία με τη σειρά της μετατρέπεται σε ψηφιακό σήμα μέσω ενός μετατροπέα ADC (αρκτικόλεξο του Analog Digital Coverter).
Ο αισθητήρας ανίχνευσης στη πλειονότητα των σαρωτών ονομάζεται CCD (αρκτικόλεξο του Charge Coupled Device). Κάθε οριζόντια ανάλυση περιλαμβάνει έναν αριθμό pixels. Κάθε pixel αντιστοιχεί σ΄ ένα στοιχείο (dot) του CCD. Συνεπώς για κάποιο σαρωτή που φέρεται να υποστηρίζει λειτουργικά π.χ. 600 dpi (= dots ανά ίντσα), εναλλακτικά αναφέρεται σε 600 ppi (pixels ανά ίντσα).
Εξ αυτών γίνεται σαφές ότι η διαδικασία της σάρωσης αν και φαινομενικά δείχνει συνεχής αυτή δεν είναι. Η κεφαλή της σάρωσης (α΄ είδους), ή η έλξη της σελίδας προς σάρωση (γ΄ είδους) κινείται σταδιακά ανά ίντσα «διαβάζοντας» σε κάθε κίνηση. Στους σαρωτές επιπέδου η κεφαλή κινείται σταδιακά από ένα κινητήρα «βήμα προς βήμα» μετά από λήψη ενός ηλεκτρικού παλμού. Ομοίως έλκεται και προωθείται η προς σάρωση επιφάνεια στους σαρωτές έλξης. Στους χειροκίνητους σαρωτές απαιτείται προηγουμένως μία μικρή εκπαίδευση σχετικά εύκολη.
Κριτήρια επιλογής.
Συνέχεια της προηγουμένης ενότητας καθίσταται σαφές ότι τελικά κύριοι παράγοντες που αποτελούν και τα ουσιώδη κριτήρια επιλογής μιας συσκευής σαρωτή είναι η ποιότητα της ψηφιοποίησης που επιχειρεί και η ταχύτητα πραγμάτωσής της.
Η ποιότητα της ψηφιοποίησης εξαρτάται βασικά από τα τεχνικά χαρακτηριστικά της συσκευής και τη σωστή ρύθμισή της που εν προκειμένω δεν διαφέρει από μια αυτόματη ή χειροκίνητη φωτογραφική μηχανή. Σε ορισμένους σαρωτές μπορεί να γίνει ρύθμιση μέσα από τους συνοδευτικούς «οδηγούς -drivers» διαφορετικά μέσα από σχετικά «προγράμματα». Σημειώνεται ότι όσο καλύτερα είναι τα οπτικά μέρη ενός σαρωτή όπως π.χ. ο φακός που συλλαμβάνει την ανάκλαση του φωτός τόσο καλλίτερα σε ποιότητα είναι και τα αποτελέσματα.
Συγκρινόμενα επ΄ αυτού, τα είδη των σαρωτών, οι επίπεδοι κρίνονται καλλίτεροι από εκείνων της έλξης, λόγω παρεχόμενης μεγαλύτερης ανάλυσης, ενώ της έλξης προτημώνται περισσότερο λόγο του μικρότερου όγκου τους.

</doc>
<doc id="51059" url="https://el.wikipedia.org/wiki?curid=51059" title="Επαρχία Κερύνειας">
Επαρχία Κερύνειας

Η επαρχία Κερύνειας είναι μια από τις 6 επαρχίες της Κυπριακής Δημοκρατίας. Διοικητική πρωτεύουσα της επαρχίας είναι ο Δήμος Κερύνειας. Μετά την τουρκική εισβολή του 1974, ολόκληρη η επαρχία δεν ελέγχεται από την Κυπριακή Δημοκρατία. Τα εδάφη αυτά ανήκουν εκ του νόμου (de jure) στην Κυπριακή Δημοκρατία, ενώ εκ των πραγμάτων (de facto) ελέγχονται από τις τουρκικές κατοχικές δυνάμεις στην βόρεια Κύπρο. 
Γεωγραφία.
Η επαρχία Κερύνειας αποτελεί την μικρότερη σε έκταση επαρχία της χώρας. Έχει έκταση 643,922 τ.χλμ. που αποτελεί το 6,96% της έκτασης της Κύπρου.
Τοποθεσία.
Η επαρχία Κερύνειας βρίσκεται στο βόρειο μέρος της Κύπρου. Στα ανατολικά και νοτιοανατολικά συνορεύει με την επαρχία Αμμοχώστου ενώ στα νότια συνορεύει με την επαρχία Λευκωσίας. Το βόρειο και δυτικό μέρος της επαρχίας είναι παραθαλάσσιο.
Πληθυσμός.
Σύμφωνα με τις απογραφές πληθυσμού που πραγματοποιήθηκαν στην Κύπρο, ο πληθυσμός της επαρχίας παρουσίαζε αύξηση ως το 1973. Μετά την τουρκική εισβολή του 1974 δεν πραγματοποιήθηκε απογραφή σε κανένα μέρος της επαρχίας Κερύνειας από την Κυπριακή Δημοκρατία, αφού το έδαφος της δεν ελέγχεται από αυτήν.
Ο πίνακας που ακολουθεί παρουσιάζει τον πληθυσμό της επαρχίας Κερύνειας όπως καταγράφηκε στις απογραφές πληθυσμού που έγιναν στην Κύπρο.
Δήμοι και κοινότητες.
Η επαρχία Κερύνειας διοικητικά διαιρείται σε 3 δήμους και 44 κοινότητες.
Στην πιο κάτω λίστα παρουσιάζονται αλφαβητικά οι δήμοι και οι κοινότητες της επαρχίας Κερύνειας. Οι δήμοι αναγράφονται με έντονη γραφή.
Πληθυσμός, έκταση και υψόμετρο ανά δήμο/κοινότητα.
Ο πίνακας που ακολουθεί παρουσιάζει την έκταση που καταλαμβάνει και το ύψος από την επιφάνεια της θάλασσας κάθε δήμου και κοινότητας της επαρχίας Κερύνειας.
Συνοικίες.
Οι δήμοι της επαρχίας Κερύνειας για διοικητικούς σκοπούς, διαιρούνται σε συνοικίες (ενορίες). Στην πιο κάτω λίστα παρουσιάζονται αλφαβητικά οι συνοικίες των δήμων της επαρχίας Κερύνειας.

</doc>
<doc id="51060" url="https://el.wikipedia.org/wiki?curid=51060" title="Επαρχία Λευκωσίας">
Επαρχία Λευκωσίας

Η επαρχία Λευκωσίας είναι μια από τις 6 επαρχίες της Κυπριακής Δημοκρατίας. Διοικητική πρωτεύουσα της επαρχίας είναι ο Δήμος Λευκωσίας. Μετά την τουρκική εισβολή του 1974, μεγάλο μέρος της Επαρχίας Λευκωσίας δεν ελέγχεται από την Κυπριακή Δημοκρατία. Τα εδάφη αυτά ανήκουν εκ του νόμου (de jure) στην Κυπριακή Δημοκρατία, ενώ εκ των πραγμάτων (de facto) ανήκουν στο μη αναγνωρισμένο κράτος της Τουρκικής Δημοκρατίας Βορείου Κύπρου.
Γεωγραφία.
Η επαρχία Λευκωσίας αποτελεί την μεγαλύτερη σε έκταση επαρχία της χώρας. Έχει έκταση 2710,002 τ.χλμ. που αποτελεί το 29,32% της έκτασης της Κύπρου.
Τοποθεσία.
Η επαρχία Λευκωσίας βρίσκεται στο κεντρικό μέρος της Κύπρου. Είναι η μόνη από τις 6 επαρχίες που συνορεύει με όλες τις άλλες. Στα δυτικά συνορεύει με την επαρχία Πάφου, στα νότια με την επαρχία Λεμεσού και την επαρχία Λάρνακας, στα ανατολικά με την επαρχία Αμμοχώστου και στα βόρεια με την επαρχία Κερύνειας. Ένα μέρος στη βορειοδυτική πλευρά της επαρχίας Λευκωσίας είναι παραθαλάσσιο.
Πληθυσμός.
Σύμφωνα με τις απογραφές πληθυσμού που πραγματοποιήθηκαν στην Κύπρο, ο πληθυσμός της επαρχίας παρουσιάζει σημαντική αύξηση έως το 1974. Μετά την τουρκική εισβολή, οι απογραφές αφορούσαν μόνο τις περιοχές που ελέγχονται από την Κυπριακή Δημοκρατία. Η επαρχία Λευκωσίας αποτελούσε πάντα την μεγαλύτερη σε πληθυσμό επαρχία της Κύπρου. Ο πίνακας που ακολουθεί παρουσιάζει τον πληθυσμό της επαρχίας Λευκωσίας όπως καταγράφηκε στις απογραφές πληθυσμού που έγιναν στην Κύπρο.
Δήμοι και κοινότητες.
Η επαρχία Λευκωσίας διοικητικά διαιρείται σε 12 δήμους και 162 κοινότητες. Μετά την τουρκική εισβολή του 1974, ολόκληροι οι δήμοι Μόρφου και Κυθρέας και 39 κοινότητες βρίσκονται στο τμήμα της Κύπρου το οποίο κατέχεται από τον τουρκικό στρατό. Οι δήμοι και κοινότητες αυτές ανήκουν εκ του νόμου (de jure) στην Κυπριακή Δημοκρατία, ενώ εκ των πραγμάτων (de facto) ανήκουν στο μη αναγνωρισμένο κράτος της Τουρκικής Δημοκρατίας Βορείου Κύπρου. Επιπλέον, μέρος των δήμων Λευκωσίας, Αγίου Δομετίου, Αγλατζιάς και Γερίου, όπως και μέρος 25 κοινοτήτων βρίσκονται επίσης στο τμήμα της Κύπρου το οποίο κατέχεται από τον τουρκικό στρατό.
Στην πιο κάτω λίστα παρουσιάζονται αλφαβητικά οι δήμοι και οι κοινότητες της επαρχίας Λευκωσίας. Οι δήμοι αναγράφονται με έντονη γραφή. Οι δήμοι και κοινότητες που βρίσκονται εξολοκλήρου σε έδαφος το οποίο κατέχεται από τον τουρκικό στρατό σημειώνονται με ένα αστερίσκο. Οι δήμοι και κοινότητες των οποίων μόνο ένα μέρος είναι κατεχόμενο σημειώνονται με δύο αστερίσκους.
Πληθυσμός, έκταση και υψόμετρο ανά δήμο/κοινότητα.
Ο πίνακας που ακολουθεί παρουσιάζει τον πληθυσμό (απογραφή 2011), την έκταση που καταλαμβάνει και το ύψος από την επιφάνεια της θάλασσας κάθε δήμου και κοινότητας της επαρχίας Λευκωσίας. Ο πληθυσμός αναγράφεται μόνο στους δήμους και στις κοινότητες που ελέγχονται από την Κυπριακή Δημοκρατία.
Συνοικίες.
Οι δήμοι της επαρχίας Λευκωσίας, για διοικητικούς σκοπούς, διαιρούνται σε συνοικίες (ενορίες). Εξαίρεση αποτελούν οι δήμοι Αγλαντζιάς, Γερίου, Έγκωμης και Τσερίου. Στην πιο κάτω λίστα παρουσιάζονται αλφαβητικά οι συνοικίες ανά δήμο.

</doc>
<doc id="51061" url="https://el.wikipedia.org/wiki?curid=51061" title="Άκρες τιμές">
Άκρες τιμές

Ο όρος άκρες τιμές είναι κυρίως μετεωρολογικός και αναφέρεται στις μικρότερες και μεγαλύτερες τιμές που παρουσιάζουν ή πρόκειται να παρουσιάσουν μετεωρολογικά στοιχεία.
Συνήθως στα διάφορα δελτία καιρού δίνονται «άκρες τιμές» για την θερμοκρασία, την ένταση των ανέμων (Κλίμακα Μποφόρ), την υγρασία και ορατότητα σε τυχόν ομίχλη κ.λπ. και για συγκεκριμένο, πάντα, χρόνο. Πολλές φορές, ένεκα μετεωρολογικών αναταράξεων, οι μετεωρολόγοι ανακοινώνουν άκρες τιμές με πολύ μεγάλες διαφορές, που συχνά σχολιάζονται ποικιλότροπα ή αποτελούν θέμα επεισοδίων κυρίως του επιθεωρησιακού θεάτρου.

</doc>
<doc id="51063" url="https://el.wikipedia.org/wiki?curid=51063" title="Επαρχία Πάφου">
Επαρχία Πάφου

Η επαρχία Πάφου είναι μια από τις 6 επαρχίες της Κύπρου. Διοικητική πρωτεύουσα της επαρχίας είναι ο Δήμος Πάφου.
Γεωγραφία.
Η επαρχία Πάφου αποτελεί την τέταρτη σε έκταση επαρχία της χώρας. Έχει έκταση 1389,819 τ.χλμ. που αποτελεί το 15,04% της έκτασης της Κύπρου.
Τοποθεσία.
Η επαρχία Πάφου βρίσκεται στο δυτικό μέρος της Κύπρου. Στα ανατολικά συνορεύει με την επαρχία Λεμεσού και με την επαρχία Λευκωσίας.
Πληθυσμός.
Σύμφωνα με τις απογραφές πληθυσμού που πραγματοποιήθηκαν στην Κύπρο, ο πληθυσμός της επαρχίας παρουσιάζει σημαντική αύξηση τις τελευταίες δεκαετίες. Αποτελεί την πέμπτη σε πληθυσμό επαρχία της Κύπρου. Ο πίνακας που ακολουθεί παρουσιάζει τον πληθυσμό της επαρχίας Πάφου όπως καταγράφηκε στις απογραφές πληθυσμού που έγιναν στην Κύπρο.
Δήμοι και κοινότητες.
Η επαρχία Πάφου διοικητικά διαιρείται σε 4 δήμους και 121 κοινότητες. Στην πιο κάτω λίστα παρουσιάζονται αλφαβητικά οι δήμοι και οι κοινότητες της επαρχίας Πάφου. Οι δήμοι αναγράφονται με έντονη γραφή.
Πληθυσμός, έκταση και υψόμετρο ανά δήμο/κοινότητα.
Ο πίνακας που ακολουθεί παρουσιάζει τον πληθυσμό (απογραφή 2011), την έκταση που καταλαμβάνει και το ύψος από την επιφάνεια της θάλασσας κάθε δήμου και κοινότητας της επαρχίας Πάφου.
Συνοικίες.
Οι δήμοι της επαρχίας Πάφου, για διοικητικούς σκοπούς, διαιρούνται σε συνοικίες (ενορίες). Εξαίρεση αποτελεί ο δήμος Πέγειας. Στην πιο κάτω λίστα παρουσιάζονται αλφαβητικά οι συνοικίες ανά δήμο.

</doc>
<doc id="51065" url="https://el.wikipedia.org/wiki?curid=51065" title="Ρινόκερως">
Ρινόκερως



</doc>
<doc id="51066" url="https://el.wikipedia.org/wiki?curid=51066" title="Επαρχία Λάρνακας">
Επαρχία Λάρνακας

Η επαρχία Λάρνακας είναι μια από τις 6 επαρχίες της Κύπρου. Διοικητική πρωτεύουσα της επαρχίας είναι ο Δήμος Λάρνακας.
Γεωγραφία.
Η επαρχία Λάρνακας αποτελεί την πέμπτη σε έκταση επαρχία της χώρας. Έχει έκταση 1120,052 τ.χλμ. που αποτελεί το 12,12% της έκτασης της Κύπρου.
Τοποθεσία.
Η επαρχία Λάρνακας βρίσκεται στο νότιο μέρος της Κύπρου. Στα δυτικά συνορεύει με την επαρχία Λεμεσού, στα βόρεια με την επαρχία Λευκωσίας και στα ανατολικά με την επαρχία Αμμοχώστου.
Πληθυσμός.
Σύμφωνα με τις απογραφές πληθυσμού που πραγματοποιήθηκαν στην Κύπρο, ο πληθυσμός της επαρχίας παρουσιάζει σημαντική αύξηση τις τελευταίες δεκαετίες. Αποτελεί την τρίτη σε πληθυσμό επαρχία της Κύπρου. Ο πίνακας που ακολουθεί παρουσιάζει τον πληθυσμό της επαρχίας Λάρνακας όπως καταγράφηκε στις απογραφές πληθυσμού που έγιναν στην Κύπρο.
Δήμοι και κοινότητες.
Η επαρχία Λάρνακας διοικητικά διαιρείται σε 6 δήμους και 53 κοινότητες. Τέσσερις από τις κοινότητες αυτές (Άρσος, Μελούσεια, Πέργαμος και Τρεμετουσιά) βρίσκονται στο βόρειο τμήμα της Κύπρου το οποίο κατέχεται από τον τουρκικό στρατό μετά την τουρκική εισβολή του 1974. Οι κοινότητες αυτές ανήκουν εκ του νόμου (de jure) στην Κυπριακή Δημοκρατία, ενώ εκ των πραγμάτων (de facto) ανήκουν στο μη αναγνωρισμένο κράτος της Τουρκικής Δημοκρατίας Βορείου Κύπρου.
Στην πιο κάτω λίστα παρουσιάζονται αλφαβητικά οι δήμοι και οι κοινότητες της επαρχίας Λάρνακας. Οι δήμοι αναγράφονται με έντονη γραφή.
Πληθυσμός, έκταση και υψόμετρο ανά δήμο/κοινότητα.
Ο πίνακας που ακολουθεί παρουσιάζει τον πληθυσμό (απογραφή 2011), την έκταση που καταλαμβάνει και το ύψος από την επιφάνεια της θάλασσας κάθε δήμου και κοινότητας της επαρχίας Λάρνακας.
Συνοικίες.
Οι δήμοι της επαρχίας Λάρνακας, για διοικητικούς σκοπούς, διαιρούνται σε συνοικίες (ενορίες). Εξαίρεση αποτελούν ο δήμοι Αθηένου, Πάνω Λευκάρων και Λιβαδιών. Στην πιο κάτω λίστα παρουσιάζονται αλφαβητικά οι συνοικίες ανά δήμο.
Δήμος Αραδίππου
Δήμος Λάρνακας
Δρομολαξιά-Μενεού

</doc>
<doc id="51068" url="https://el.wikipedia.org/wiki?curid=51068" title="Ακραίο καιρικό φαινόμενο">
Ακραίο καιρικό φαινόμενο

Ως ακραία καιρικά φαινόμενα χαρακτηρίζονται τα μετεωρολογικά εκείνα φαινόμενα στα οποία παρατηρούνται οι μέγιστες ή ελάχιστες τιμές μετεωρολογικών παρατηρήσεων ασυνήθιστων ή και πολύ σπάνιων που συμβαίνουν σε μια περιοχή.
Βέβαια η πρόβλεψη τέτοιων φαινομένων είναι δυνατή πλην όμως τα μέτρα που θα πρέπει να λαμβάνονται για την αντιμετώπιση ακριβώς τέτοιων φαινομένων θεωρούνται πολύ δαπανηρά για την συνεχή διατήρηση και ετοιμότητά τους.
Η αντιμετώπιση αυτών των φαινομένων, όταν συμβούν, ανήκει κατ΄ αντικείμενο και καθ΄ ύλη αρμοδιότητα σε ειδικές συντονιστικές υπηρεσίες έκτακτης ανάγκης, κατά Χώρα, που συγκροτούνται από διάφορα υπουργεία, των επιμέρους διευθύνσεων και άλλων υπηρεσιών τους όπου και κινητοποιούν τα διάφορα κλιμάκια (προσωπικό) με τα αντίστοιχα διαθέσιμα μέσα και υλικά, κατά περίπτωση.
Σε μεγάλης έκτασης τέτοιων συμβάντων δεν είναι σπάνιες ακόμη και διακρατικές συνεργασίες συντονιστικών υπηρεσιών έκτακτης ανάγκης.
Παραδείγματα ακραίων καιρικών φαινομένων είναι οι ισχυρές καταιγίδες, οι ακραίοι καύσωνες, οι τυφώνες και οι σίφωνες.

</doc>
<doc id="51069" url="https://el.wikipedia.org/wiki?curid=51069" title="Ακραία καιρικά φαινόμενα">
Ακραία καιρικά φαινόμενα



</doc>
<doc id="51070" url="https://el.wikipedia.org/wiki?curid=51070" title="Επαρχία Αμμοχώστου">
Επαρχία Αμμοχώστου

Η επαρχία Αμμοχώστου είναι μια από τις 6 επαρχίες της Κύπρου. Διοικητική πρωτεύουσα της επαρχίας είναι ο Δήμος Αμμοχώστου. Μετά την τουρκική εισβολή του 1974, το μεγαλύτερο μέρος της Επαρχίας Αμμοχώστου (περίπου το 85%) δεν ελέγχεται από την Κυπριακή Δημοκρατία. Τα εδάφη αυτά ανήκουν εκ του νόμου (de jure) στην Κυπριακή Δημοκρατία, ενώ εκ των πραγμάτων (de facto) ανήκουν στο μη αναγνωρισμένο κράτος της Τουρκικής Δημοκρατίας Βορείου Κύπρου. Οι περιοχές της επαρχίας που βρίσκονται υπό τον έλεγχο της Κυπριακής Δημοκρατίας αποκαλούνται από τους Ελληνοκύπριους ως "Ελεύθερη Περιοχή Αμμοχώστου".
Γεωγραφία.
Η επαρχία Αμμοχώστου αποτελεί τη δεύτερη σε έκταση επαρχία της χώρας. Έχει έκταση 1985,341 τ.χλμ. που αποτελεί το 21,48% της έκτασης της Κύπρου.
Τοποθεσία.
Η επαρχία Αμμοχώστου βρίσκεται στο ανατολικό μέρος της Κύπρου. Στα δυτικά συνορεύει με την επαρχία Κερύνειας, την επαρχία Λευκωσίας και την επαρχία Λάρνακας. Το βόρειο, το ανατολικό και το νότιο μέρος της επαρχίας είναι παραθαλάσσιο.
Πληθυσμός.
Σύμφωνα με τις απογραφές πληθυσμού που πραγματοποιήθηκαν στην Κύπρο, ο πληθυσμός της επαρχίας παρουσιάζει σημαντική αύξηση έως το 1974. Μετά την τουρκική εισβολή, οι απογραφές αφορούσαν μόνο την Ελεύθερη Περιοχή Αμμοχώστου, δηλαδή τις περιοχές που ελέγχονται από την Κυπριακή Δημοκρατία. Ως αποτέλεσμα, η επαρχία Αμμοχώστου αποτελεί την μικρότερη σε πληθυσμό επαρχία της Κύπρου, όσον αφορά τις περιοχές που ελέγχονται από την Κυπριακή Δημοκρατία. Ο πίνακας που ακολουθεί παρουσιάζει τον πληθυσμό της επαρχίας Αμμοχώστου όπως καταγράφηκε στις απογραφές πληθυσμού που έγιναν στην Κύπρο.
Δήμοι και κοινότητες.
Η επαρχία Αμμοχώστου διοικητικά διαιρείται σε 8 δήμους και 90 κοινότητες. Μετά την τουρκική εισβολή του 1974, μόνο 4 δήμοι και 5 κοινότητες ελέγχονται -πλήρως ή μερικώς- από την Κυπριακή Δημοκρατία. Οι υπόλοιποι δήμοι και κοινότητες βρίσκονται στο τμήμα της Κύπρου το οποίο κατέχεται από τον τουρκικό στρατό. Οι κοινότητες αυτές ανήκουν εκ του νόμου (de jure) στην Κυπριακή Δημοκρατία, ενώ εκ των πραγμάτων (de facto) ανήκουν στο μη αναγνωρισμένο κράτος της Τουρκικής Δημοκρατίας Βορείου Κύπρου.
Στην πιο κάτω λίστα παρουσιάζονται αλφαβητικά οι δήμοι και οι κοινότητες της επαρχίας Αμμοχώστου. Οι δήμοι αναγράφονται με έντονη γραφή. Με αστερίσκο σημειώνονται οι δήμοι και οι κοινότητες που βρίσκονται -πλήρως ή μερικώς- στην Ελεύθερη Περιοχή Αμμοχώστου.
&lt;br&gt;
Πληθυσμός, έκταση και υψόμετρο ανά δήμο/κοινότητα.
Ο πίνακας που ακολουθεί παρουσιάζει τον πληθυσμό (απογραφή 2011), την έκταση που καταλαμβάνει και το ύψος από την επιφάνεια της θάλασσας κάθε δήμου και κοινότητας της επαρχίας Αμμοχώστου. Ο πληθυσμός αναγράφεται μόνο στους δήμους και στις κοινότητες της Ελεύθερης Περιοχής Αμμοχώστου.
Συνοικίες.
Ο Δήμος Αμμοχώστου της επαρχίας Αμμοχώστου, για διοικητικούς σκοπούς, διαιρείται σε συνοικίες (ενορίες). Οι άλλοι δήμοι της επαρχίας δεν διαιρούνται σε συνοικίες. Στην πιο κάτω λίστα παρουσιάζονται αλφαβητικά οι συνοικίες του Δήμου Αμμοχώστου.

</doc>
<doc id="51071" url="https://el.wikipedia.org/wiki?curid=51071" title="Άλμπερτ Ισαάκ Μπεζερίδης">
Άλμπερτ Ισαάκ Μπεζερίδης

Ο Άλμπερτ Ισαάκ Μπεζερίδης (9 Αυγούστου 1908 — 1 Ιανουαρίου 2007) ήταν Αμερικανός ελληνοαρμενικής καταγωγής μυθιστοριογράφος και σεναριογράφος, από τους πρωτοπόρους του φιλμ νουάρ.
Η ζωή και το έργο του.
Γεννήθηκε ως "Albert Isaac Bezzerides" στη Σαμψούντα της Τουρκίας και σε ηλικία ενός έτους εγκαταστάθηκε στην Αμερική μαζί με τους μετανάστες γονείς του (ο πατέρας του ήταν Έλληνας και η μητέρα του Αρμένισσα). Έργάστηκε ως οδηγός σε φορτηγό και σπούδασε ηλεκτρολόγος μηχανικός στο Πανεπιστήμιο της Καλιφόρνιας, στο Μπέρκλυ. Συγχρόνως ξεκίνησε να ασχολείται με το γράψιμο. Οι εμπειρίες του από τη δουλεία του ως οδηγού, η επαφή του με τους εργάτες και η διαφθορά αποτέλεσαν το υλικό για το πρώτο του μυθιστόρημα The Long Haul το 1938 το οποίο μεταφέρθηκε στον κινηματογράφο δύο χρόνια αργότερα με τίτλο They Drive by Night (στην Ελλάδα προβλήθηκε με τον τίτλο Η φόνισσα) με πρωταγωνιστές τους Τζ.Ραφτ και Χ.Μπόγκαρτ. Μέχρι το 1959 είχε υπογράψει το σενάριο πολλών ταινιών όπως: Desert Fury (1947), Άνθρωποι του αίματος (1949), On Dangerous Ground (1952), Track of the Cat (1954) και Kiss Me Deadly (1955) κ.α.. Ήταν συνδημιουργός της σειράς γουέστερν The Big Valley.
Οι φιλελεύθερες απόψεις του και η φιλία του με προσωπικότητες της αριστεράς που τα ονόματά τους είχαν συμπεριληφθεί στην μαύρη λίστα την περίοδο του μακαρθισμού είχε ως αποτέλεσμα ο Μπεζερίδης να πέσει σε δυσμένεια στο Χόλυγουντ.
Για τη ζωή του Μπεζερίδη γυρίστηκε η ταινία- ντοκιμαντέρ «Buzz» (2007) του Σπύρου Ταραβήρα.
Πηγές.
Εγκυκλοπαίδεια Πάπυρος Λαρούς Μπριτάννικα,τ.37

</doc>
<doc id="51073" url="https://el.wikipedia.org/wiki?curid=51073" title="Κάρλο Πόντι">
Κάρλο Πόντι

Ο Κάρλο Πόντι (Μιλάνο, 11 Δεκεμβρίου 1912 - Γενεύη, 10 Ιανουαρίου 2007) ήταν Ιταλός παραγωγός, ο οποίος έγινε διάσημος από τη συνεργασία του αλλά και από το γάμο του με τη Σοφία Λόρεν. 
Αρχικά ασχολήθηκε με τη Νομική και εξάσκησε το δικηγορικό επάγγελμα. Σύντομα όμως τον κέρδισε η έβδομη τέχνη και αρχικά ήταν παραγωγός ανάλαφρων κωμωδιών. Το 1954 θεωρείται σταθμός στην πορεία του, καθώς τη χρονιά αυτή αναλαμβάνει τη συμπαραγωγή του "Λα Στράντα" του Φεντερίκο Φελίνι, από κοινού με τον Ντίνο ντε Λαουρέντις. Τα επόμενα χρόνια θα καθιερώσει τη σταρ σύζυγό του, Σοφία Λόρεν, με την οποία απέκτησε δύο παιδιά. Μερικές ταινίες που έχουν τη σφραγίδα του είναι "Δόκτωρ Ζιβάγκο", "Η Ατιμασμένη", "Ευρώπη '51" και "Οι νύχτες της Καβίρια". Μια σκοτεινή πλευρά στη ζωή του συνδέεται με τις περιπέτειες που είχε με το νόμο στα τέλη της δεκαετίας του '70, όταν του απαγγέλθηκαν κατηγορίες για φοροδιαφυγή και παράνομη εξαγωγή συναλλάγματος και έργων τέχνης, κατηγορίες από τις οποίες αργότερα απαλλάχθηκε. Πέθανε στη Γενεύη της Ελβετίας, σε ηλικία 94 ετών.

</doc>
<doc id="51075" url="https://el.wikipedia.org/wiki?curid=51075" title="Λίρα του Σουδάν">
Λίρα του Σουδάν

Η Λίρα ("pound", κωδικός ISO SDG, αραβικά جنيه سوداني ) είναι το νόμισμα του Σουδάν από το 2007 αλλά και της νεοσύστατης χώρας με όνομα Νότιο Σουδάν από τις 9 Ιουλίου ως τις 18 Ιουλιου του 2011, όταν μπήκε σε κυκλοφορία η Λίρα του Νοτίου Σουδάν. Αντικατέστησε το σουδανικό δηνάριο, στην ισοτιμία της μιας λίρας= 100 δηνάρια. Η υποδιαίρεσή της είναι σε πιάστρες. Η πρώτη λίρα είχε κυκλοφορήσει στο Σουδάν την περίοδο 1956-1992. Εκείνο το νόμισμα υποδιαιρούνταν σε 100 κιρς και αντικαταστάθηκε από το δηνάριο. 
Ονομαστικές αξίες.
Σήμερα κυκλοφορούν κέρματα σε αξίες του 1 και των 5, 10, 20 και 50 κιρούς, όπως επίσης και χαρτονομίσματα της 1 και των 2, 5, 10, 20 και των 50 λιρών.

</doc>
<doc id="51079" url="https://el.wikipedia.org/wiki?curid=51079" title="Άλφρεντ Γκούζενμπαουερ">
Άλφρεντ Γκούζενμπαουερ

Ο Άλφρεντ Γκούζενμπαουερ ("Alfred Gusenbauer", 8 Φεβρουαρίου 1960) είναι Αυστριακός πολιτικός, καγκελάριος της Αυστρίας από τις 11 Ιανουαρίου του 2007 ως τις 2 Δεκεμβρίου του 2008.
Προφίλ.
Γεννήθηκε στο Σανκτ Πέλτεν στην Κάτω Αυστρία στις 8 Φεβρουαρίου 1960 και σπούδασε πολιτικές επιστήμες και φιλοσοφία στο Πανεπιστήμιο της Βιέννης. Το 1985-1989 ήταν αντιπρόεδρος της Σοσιαλιστικής Διεθνούς των Νέων (IUSY) και το 1989 ήταν αντιπρόεδρος της Σοσιαλιστικής Διεθνούς. Εξελέγη Πρόεδρος του Σοσιαλδημοκρατικού Κόμματος της Αυστρίας το 1991. Την ίδια χρονιά εξελέγη βουλευτής στην Κάτω Βουλή. Έπειτα από τις εκλογές την 1η Οκτωβρίου 2006, το κόμμα του, το SPÖ και οι Οικολόγοι σχημάτισαν κυβέρνηση συνασπισμού, η οποία ορκίστηκε στις 11 Ιανουαρίου του 2007. Ο Γκούζενμπαουερ ανέλαβε καγκελάριος, διαδεχόμενος τον Βόλφγκανγκ Σύσελ.
Αποχώρηση από την προεδρία του κόμματός του.
Στις 16 Ιουνίου 2008 το προεδρείο του κυβερνώντος Σοσιαλδημοκρατικού Κόμματος αποφάσισε την αντικατάσταση του Γκούζενμπαουερ στην ηγεσία του κόμματος, προτείνοντας ως διάδοχό του στην αρχηγία τον 48χρονο σημερινό υπουργό Συγκοινωνιών-Καινοτομίας και Υποδομών, Βέρνερ Φάιμαν.
Εκλογική ήττα και παραίτηση.
Το κυβερνών κόμμα ηττήθηκε στις πρόωρες εκλογές που διεξήχθησαν στις 28 Σεπτεμβρίου 2008. Στις εκλογές αυτές αύξησαν εντυπωσιακά τα ποσοστά τους τα κόμματα της Ακροδεξιάς. Ο καγκελάριος Γκούζενμπαουερ υπέβαλε και τυπικά την παραίτηση της κυβέρνησής του στις 30 Σεπτεμβρίου 2008. Τον διαδέχθηκε στο αξίωμα του καγκελάριου ο Βέρνερ Φάιμαν.

</doc>
<doc id="51080" url="https://el.wikipedia.org/wiki?curid=51080" title="Westland Whirlwind">
Westland Whirlwind

Το Whirlwind ήταν ένα μικρό δικινητήριο βαρύ μαχητικό, που ανέπτυξε η Βρετανική Westland Aircraft Limited. Ήταν ένα από τα ταχύτερα αεροσκάφη της δεκαετίας του ’30 και πολύ βαρύτερα οπλισμένο από οτιδήποτε άλλο μπορούσε να πετάξει. Παρατεταμένα προβλήματα ανάπτυξης των κινητήρων Peregrine της Rolls-Royce στους οποίους βασίζονταν καθυστέρησαν όλο το πρόγραμμα και μόνο ένας μικρός αριθμός παρήχθη τελικά.
Σχεδίαση και ανάπτυξη.
Ένα σοβαρό πρόβλημα των αεροναυπηγών της δεκαετίας του ’30 ήταν πως για να κατασκευάσουν ένα ευέλικτο καταδιωκτικό έπρεπε να περιορίσουν τις διαστάσεις του. Κάτι τέτοιο όμως περιόριζε αναγκαστικά τη δυνατή ακτίνα δράσης του. Η προφανής λύση θα ήταν ένα δικινητήριο μαχητικό, αλλά φαίνονταν πως οποιοδήποτε αεροσκάφος αρκετά ογκώδες για να μεταφέρει επαρκή καύσιμα θα ήταν υπερβολικά αδέξιο για να αντιμετωπίσει τους μονοκινητήριους αντιπάλους του σε αερομαχία. 
Οι Γερμανοί και οι Αμερικανοί στο μεταξύ, είχαν ήδη προχωρήσει στην ανάπτυξη αναλόγων προγραμμάτων, που οδήγησαν στα Messerschmitt Bf 110 και Lockheed P-38 αντίστοιχα. Σύντομα η Luftwaffe καυχώταν πως το Bf 110 μπορούσε να νικήσει οποιοδήποτε μονοκινητήριο καταδιωκτικό και μάλιστα σε μεγάλη ακτίνα δράσης, συνοδεύοντας βομβαρδιστικά. Αυτό παρακίνησε τους Βρετανούς να δοκιμάσουν κι αυτοί να αναπτύξουν ένα παρόμοιο σχέδιο Καταστροφέα και προχώρησαν στην προκήρυξη του σχετικού διαγωνισμού προς τις αεροναυπηγικές βιομηχανίες της χώρας. Οι Gloster, Hawker και Westland ανταποκρίθηκαν και τα Gloster F.9/37 και Westland F.37/35 εγκρίθηκαν για περαιτέρω ανάπτυξη ενώ η Hawker υποχρεώθηκε να δώσει προτεραιότητα στο Hurricane.
Η σχεδιαστική ομάδα της Westland, υπό την ηγεσία του Teddy Petter (που αργότερα θα σχεδίαζε τα English Electric Canberra και English Electric Lightning), παρουσίασε μία πρόταση που περιελάμβανε την τελευταία λέξη της τεχνολογίας. Η άτρακτος ήταν ένας μικρός ολομεταλλικός σωλήνας που κατέληγε σε μία ουρά σχήματος «Ταυ». Ο πιλότος κάθονταν σε μία υπερυψωμένη θέση, κάτω από το πρώτο πλήρως φυσαλιδωτό κουβούκλιο της ιστορίας, που του προσέφερε εξαιρετικό οπτικό πεδίο. Τέσσερα πυροβόλα Hispano-Suiza των 20 mm συγκεντρωμένα στο ρύγχος, το καθιστούσαν το πιο βαριά οπλισμένο αεροσκάφος της εποχής του και χωρίς τα προβλήματα ρύθμισης και σκόπευσης που σήμαινε η εγκατάσταση του οπλισμού στα φτερά. 
Το τελικό αποτέλεσμα ήταν πολύ μικρό, ελάχιστα μεγαλύτερο από το Χάρικέιν, αλλά με μικρότερες αεροδυναμικές τριβές. Όλοι οι τροχοί προσγείωσης ήταν πλήρως ανασυρόμενοι και το όλο σχέδιο ήταν πολύ «καθαρό», χωρίς ανοίγματα και προεξοχές. Πρωτοφανείς αεροδυναμικές γραμμές και δύο κινητήρες "Peregrine" των 885 hp του έδιναν ταχύτητα άνω των 580 km/h, την ίδια με τα τελευταία μονοκινητήρια Spitfire, που όμως χρησιμοποιούσαν πολύ ισχυρότερους και ακριβότερους κινητήρες. 
Το πρωτότυπο πέταξε στις 11 Οκτωβρίου του 1938 και η παραγωγή άρχισε νωρίς τον επόμενο χρόνο. Ήταν εξαιρετικό στο χειρισμό και ελίσσονταν εύκολα ακόμη και σε μεγάλες ταχύτητες. Το μόνο του μειονέκτημα ήταν η υψηλή ταχύτητα προσγείωσής του. Ειδικά πηδάλια εγκαταστάθηκαν γι’ αυτό το σκοπό, και το ουραίο πτερύγιο τοποθετήθηκε ψηλότερα για να αποφευχθούν αεροδυναμικά προβλήματα από τη χρήση αυτών των πηδαλίων προσγείωσης. Οι Βρετανοί είχαν εναποθέσει τόσες πολλές ελπίδες σε αυτό το σχέδιο που η ύπαρξή του διατηρήθηκε άκρως απόρρητη καθ’ όλη τη διάρκεια της ανάπτυξής του, αν και ο Γαλλικός τύπος το είχε ήδη σχολιάσει. 
Αλλά υπήρχαν και προβλήματα. Το αεροσκάφος είχε πολύ μικρή ακτίνα δράσης, κάτι που το καθιστούσε ακατάλληλο για συνοδεία βομβαρδιστικών. Πολύ σοβαρότερα ήταν τα ελαττώματα των κινητήρων του. Αρχικά προοριζόμενοι να γίνουν ένα από τα βασικά προϊόντα παραγωγής της Rolls-Royce, οι Peregrine παραγκωνίστηκαν από τους "Merlin", στον τομέα των αεροπορικών κινητήρων. Εν τέλει, η παραγωγή τους ακυρώθηκε τελείως και καθώς η απόδοση του Γουίρλγουίντ οφείλονταν κατά μεγάλο μέρος στην προσεκτική αεροδυναμική διαμόρφωση του συγκεκριμένου κινητήρα, ακυρώθηκε η παραγωγή ολόκληρου του αεροσκάφους. 
Η Γουέστλαντ προσπάθησε να πάρει έγκριση για τη δημιουργία του υποδείγματος «Mk II», που θα χρησιμοποιούσε δύο κινητήρες Μέρλιν, αλλά η σημασία του αεροσκάφους είχε στο μεταξύ περιοριστεί σημαντικά. Καθώς η Βρετανική διοίκηση βομβαρδισμού είχε στραφεί στους νυκτερινούς βομβαρδισμούς, η ανάγκη για ένα μαχητικό συνοδείας είχε πλέον εκλείψει. Στα 1940 το Σπίτφάιρ οπλίστηκε με πυροβόλα των 20 mm, οπότε ούτε στην κατηγορία του κανονιοφόρου μαχητικού είχε πια μονοπώλιο. Από ένα δικινητήριο μαχητικό η RAF ζητούσε κυρίως εμβέλεια και χώρο για την εγκατάσταση ραντάρ και τελικά το Bristol Beaufighter προτιμήθηκε από το Γουίρλγουίντ. 
Επιχειρησιακή ιστορία.
Τελικά, μόνο 114 Γουίρλγουίντ παρήχθησαν συνολικά, εξοπλίζοντας δύο μοίρες της RAF. Λόγω των καλών τους επιδόσεων σε χαμηλό υψόμετρο, χρησιμοποιήθηκαν κυρίως σε αποστολές ελαφρού βομβαρδισμού (προσβολή στόχων στρατηγικής υποδομής στα εχθρικά μετόπισθεν). Ωστόσο και αυτός ο ρόλος σύντομα ανατέθηκε στο Hawker Typhoon και το Γουίλργουίντ αποσύρθηκε από την ενεργό υπηρεσία στα τέλη του 1943. 
Δεν υπάρχει καλύτερη απόδειξη της ποιότητας του αεροσκάφους από το γεγονός ότι στις σκληρές επιχειρησιακές συνθήκες της Βόρειας Ευρώπης, μία μοίρα υπηρέτησε χρησιμοποιώντας τα ίδια αεροσκάφη χωρίς αντικατάσταση επί τρία ολόκληρα χρόνια. 
Όταν το Γουίλργουιντ μπήκε σε υπηρεσία, το Σπίτφάιρ ήταν τύπου Mk IA. Όταν πια αποσύρθηκαν, το Mk XIV θα έμπαινε σε υπηρεσία σε ένα μήνα.
Αξιολόγηση.
Το κύριο προτέρημα του Γουίρλγουιντ ήταν ο οπλισμός του. Τέσσερα πυροβόλα συγκεντρωμένα στη ρύγχος εξασφάλιζαν ένα βάρος εμπρόσθιου πυρός που δεν μπορούσε να συναγωνιστεί κανένα άλλο αεροσκάφος της εποχής του. Ανάλογη ήταν και η κορυφαία ταχύτητα, ο βαθμός ανόδου, η εξαιρετική ευελιξία και το αξεπέραστο οπτικό πεδίο που προσέφερε. Ήταν ταχύτερο από το Σπίτφάιρ σε χαμηλό ύψος και ιδιαίτερα ευχάριστο στην πτήση. Οι χειριστές του έτρεφαν γι’ αυτό μεγάλη εκτίμηση και συμπάθεια. 
Σε χαμηλό ύψος, οπλισμένο με πυροβόλα και βόμβες ήταν ιδιαίτερα φονικό και μπορούσε να υπερασπιστεί τον εαυτό του ενάντια στα Bf 109. Η δραματική μείωση της απόδοσης του Πέρεγκριν σε μεγαλύτερο ύψος περιόριζε τις επιχειρησιακές του δυνατότητες.

</doc>
<doc id="51085" url="https://el.wikipedia.org/wiki?curid=51085" title="Λευτέρης Παπαδημητρίου">
Λευτέρης Παπαδημητρίου

Ο Λευτέρης Παπαδημητρίου είναι συνθέτης σύγχρονης λόγιας μουσικής και νικητής του "Βραβείου Gaudeamus" το 2006.
Βιογραφία.
Γεννήθηκε στο Βόλο και ζει στην Αθήνα. Σπούδασε σύνθεση με τον Γιάννη Ιωαννίδη και έχει γράψει πολλές συνθέσεις για ακουστικά όργανα και ηλεκτρονικά μέσα. 
Είναι πτυχιούχος του Τμήματος Μουσικών Σπουδών Αθηνών. Το 2006 κέρδισε το "βραβείο Gaudeamus" με τη σύνθεσή του "Black &amp; White" για πιάνο και ορχήστρα. Έργα του έχουν παιχτεί στο Μικρό Μουσικό Θέατρο, το Μέγαρο Μουσικής Αθηνών, τον Ελληνογαλλικό Σύνδεσμο και στο εξωτερικό (Ολλανδία, Γαλλία).

</doc>
<doc id="51086" url="https://el.wikipedia.org/wiki?curid=51086" title="Θεόδωρος Κερκέζος">
Θεόδωρος Κερκέζος

Ο Θεόδωρος Κερκέζος είναι σαξοφωνίστας κλασικής μουσικής.
Βιογραφία.
Ο Θεόδωρος Κερκέζος πήρε δίπλωμα από το Ωδείο Αθηνών τάξη Μ. Φαραντάτου και συνέχισε με μαθήματα στην Γαλλία από τον Ν. Ντεφαγιέ και τον Ζ-Μ. Λοντέξ.
Έχει ηχογραφήσει κ ερμηνεύσει ολο το κλασικό ρεπερτόριο του σαξοφώνου με ορχήστρες όπως η Συμφωνική και η Φιλαρμονική του Λονδίνου, η Φιλαρμόνια (του Λονδίνου) η Φιλαρμονική της Αγ. Πετρούπολης,
Συμφωνική του Βερολίνου, Ορχ. Δωματίου της Βιέννης, Σολίστ της Μοόσχας, συμφ.της Νυρεμβέργης και της Νότιας Βεστφαλίας (Γερμανία)
Φιλαρμονικές :
Επίσης με την Καμεράτα Ορχ. φίλων της Μουσικής, την Καμεράτα της Βουδαπέστης, του Πφόρτσχάιμ, (Γερμανία) και τους Ensemble Modern - Frankfurt , σε αίθουσες όπως: Carnegie Hall, Royal Festival Hall, Wigmore Hall , Queen Elizabeth Hall , -Λονδίνο, Ωδείο Ηρώδου του Αττικού, Μεγάρου Μουσικής Αθηνών και Θεσσαλονίκης, Μεγάλες αίθουσες της Φιλαρμονικής της Αγ. Πετρούπολης και του Κρατικού Ωδείου της Μόσχας (Τσαϊκόφσκι).
Συνθέτες όπως οι: [Ιάννης Ξενάκης|Ι. Ξενάκης] , Μ. Θεοδωράκης κ.α. έχουν αφιερώσει έργα τους για αυτόν.
Από το 1998 συνεργάζεται με τον εκδοτικό οίκο « Alphonse Leduc » του Παρισιού για την έκδοση και προώθηση έργων για σαξόφωνο. 
Διδάσκει στο Ωδείο Αθηνών , και παραδίδει μαθήματα τελειοποίησης στα Ωδεία:
Είναι μέλος κριτικών επιτροπών διεθνών διαγωνισμών. Παίζει με Σαξόφωνα τύπου « H. Selmer Paris» ειδικά κατασκευασμένα για αυτόν. Είναι διευθυντής της Ορχήστρας Σαξοφώνων Νομαρχίας Πειραιά.
Η δισκογραφία του περιλαμβάνει το «For Sax. and Strings and Love and Dreams» του Θ. Μικρούτσικου με την Καμεράτα Ορχ. Φίλων της Μουσικής υπό τον Α. Μυράτ (Agora), το “Music for Saxophone and Orchestra” με την Ορχ. Philharmonia του Λονδίνου υπό τον M. Brabbins (Naxos) (που τον Οκτώβριο του 2002 κέρδισε τον τίτλο “CD of the month” του BBC Magazine) και το «Ballades for Saxophone and Orchestra» με την Φιλαρμονική Ορχ. του Λονδίνου υπό τον R. Minczuk (Naxos), που το περιοδικό FΟΝΟ FORUM (02/2005-Γερμανία) το τοποθέτησε στην πρώτη θέση στους γνωστότερους δίσκους για το κλασικό σαξόφωνο.
Το νέο του CD κυκλοφόρησε τον Νοέμβριο του 2006 με την Κρατική Ορχήστρα Θεσσαλονίκης υπό τον Μύρωνα Μιχαηλίδη. Τον ίδιο μήνα η Naxos τον ονόμασε "Καλλιτέχνη της Εβδομάδας".

</doc>
<doc id="51087" url="https://el.wikipedia.org/wiki?curid=51087" title="Ράινχαρντ Σέερ">
Ράινχαρντ Σέερ

Ο Ράινχαρντ Σέερ (Reinhard Scheer, 30 Σεπτεμβρίου 1863 - 26 Νοεμβρίου 1928) ήταν Γερμανός αξιωματικός του πολεμικού ναυτικού.
Βιογραφία.
Γεννήθηκε στις 30 Σεπτεμβρίου 1863 στην πόλη Όμπερνκιρχεν, κοντά στο Αννόβερο και ήταν γιος του εφημέριου Γιούλιους Σέερ και της Μαρία Ράινχαρντ. Φοίτησε στην Αυτοκρατορική Ναυτική σχολή του Κιέλου ως δόκιμος το 1879, φτάνοντας μέχρι το βαθμό του ναυάρχου. Διακρίθηκε για τη φιλομάθειά του την εργατικότητα και τη προσήλωση στο καθήκον.
Υπήρξε από τους σημαντικότερους συνεργάτες του αρχιναυάρχου Τίρπιτς, του δημιουργού του Αυτοκρατορικού γερμανικού Ναυτικού. Ο Σέερ προήχθη σε αντιναύαρχο λίγο πριν το ξέσπασμα του μεγάλου πολέμου.&lt;br&gt;
Τον Ιανουάριο του 1916, κατά τη διάρκεια του Α΄ Παγκοσμίου Πολέμου, διορίστηκε διοικητής της Γ' μοίρας θωρηκτών του Στόλου Ανοικτής Θάλασσας του Γερμανικού Αυτοκρατορικού Ναυτικού. Στα τέλη Μαΐου του ίδιου έτους ανέλαβε Αρχηγός του Στόλου όπου εμφυσώντας θάρρος και τόλμη στα πληρώματα των πλοίων του οδήγησε το στόλο στην έξοδό του στη Βόρεια Θάλασσα και σε σύγκρουση, στις 31 Μαΐου 1916, με τον μητροπολιτικό στόλο του Ηνωμένου Βασιλείου, η οποία έμεινε γνωστή ως ναυμαχία της Γιουτλάνδης. 
Στη σύγκρουση αυτή, οι Γερμανοί κατάφεραν να επιφέρουν σοβαρές απώλειες στους Βρετανούς, σχεδόν διπλάσιες απ΄ όσες υπέστησαν αυτοί, πλην όμως βρέθηκαν πολύ κοντά στην κύκλωση και την ολοκληρωτική καταστροφή. Η αριστοτεχνική όμως εκτέλεση του ελιγμού της "διαδοχικής υποστροφής", της λεγόμενης ες (S), σε συνδυασμό με την άριστη οργάνωση του ναυτικού πυροβολικού των πλοίων του και της "συνεννόησης" που τηρούσε με αυτά, κατάφερε ο Σέερ και ξέφυγε δύο φορές από τη "λαβίδα" που εφάρμοζε ο αγγλικός Μεγάλος Στόλος.
Αν και αυτή η καθαυτή η επιτυχία ελιγμού δεν αποτέλεσε νίκη, η γερμανική πλευρά προπαγάνδιζε και διασάλπιζε το γεγονός ως σπουδαία γερμανική νίκη, ενώ ο ίδιος συμπέρανε οριστικά ότι ήταν αδύνατη η επικράτηση του στόλου επιφανείας στη Βόρεια Θάλασσα έναντι των Βρετανών χωρίς υποβρυχιακή κάλυψη. Έγινε έτσι θερμός υποστηρικτής του ολοκληρωτικού υποβρυχιακού πολέμου.
Τον Αύγουστο του 1918 προήχθη σε αρχηγό Γενικού Επιτελείου Ναυτικού, θέση την οποία και διατήρησε μέχρι την ανακωχή στις 11 Νοεμβρίου 1918 όπου στη συνέχεια και αποστρατεύθηκε.
Ήταν παντρεμένος με την Έμιλι Μορ, με την οποία απέκτησε δύο κόρες, την Μαριάννε και την Έλζε. Η σύζυγός του δολοφονήθηκε το 1920 στη διάρκεια απόπειρας ληστείας στην κατοικία τους, στη Βαϊμάρη.
Απεβίωσε στις 26 Νοεμβρίου 1928 στην πόλη Μάρκτρεντβιτς της Βαυαρίας αφού συνέγραψε τα απομνημονεύματά του υπό τον τίτλο Ο Στόλος ανοικτής θαλάσσης της Γερμανίας στον Παγκόσμιο Πόλεμο". Ενταφιάστηκε με τιμές στη Βαϊμάρη.
Το 1933, στη διάρκεια του μεσοπολέμου, το όνομά του δόθηκε προς τιμή στο δεύτερο ναυπηγούμενο τότε γερμανικό θωρηκτό τσέπης, που συμμετείχε στον Β΄ Παγκόσμιο Πόλεμο "Ναύαρχος Σέερ". Το πρώτο ήταν το "Ντόυτσλαντ" (=Γερμανία).

</doc>
<doc id="51088" url="https://el.wikipedia.org/wiki?curid=51088" title="Δάρδανος (πόλη)">
Δάρδανος (πόλη)

Η Δάρδανος ή και Δάρδανον ήταν αρχαία ελληνική πόλη της δυτικής μικρασιατικής ακτής στον Ελλήσποντο στο ακρωτήριο Δαρδανίδα και μεταξύ των πόλεων της αρχαίας Αβύδου από την οποία και απείχε 2,5 περίπου ώρες (70 στάδια) και Ιλίου. Κοντά στην πόλη έρεε ο ποταμός Ροδίος (Kocaçay), όπως μνημονεύει ο Όμηρος.
Κατά την παράδοση κτίσθηκε από τον μυθικό ήρωα Δάρδανο. Στην πραγματικότητα πρόκειται για αποικία των Αιολέων στην αρχαία Μυσία ή Τρωάδα, όπου και η Τροία.&lt;br&gt; 
Κατά την Ιωνική επανάσταση και μετά την άλωση των Σάρδεων (498 π.Χ.) την κατέλαβε και την κατέκαψε ο Πέρσης Δαυρίσης.&lt;br&gt; 
Κατά τον Πελοποννησιακό πόλεμο κοντά στη Δάρδανο οι Αθηναίοι νίκησαν σε ναυμαχία τους Λακεδαιμονίους.
Κατά τους χρόνους των Επιγόνων η Δάρδανος ήταν πια τόσο άσημη που οι Βασιλείς άλλοτε μετοίκιζαν τους κατοίκους στην Άβυδο και άλλοτε τους επανέφεραν σ΄ αυτήν.&lt;br&gt;
Μετά την ήττα που υπέστη ο Αντίοχος Γ' ο Μέγας, στη Μαγνησία από τους Ρωμαίους, τόσο η Δάρδανος όσο και το Ίλιον κηρύχθηκαν απ΄ αυτούς πόλεις αυτοδιοίκητες (ως ανεξάρτητες) από σεβασμό στην ιστορία των αρχαίων παραδόσεών τους. Σ΄ αυτή την πόλη το 85 π.Χ. ο Ρωμαίος στρατηγός Σύλλας και ο Μιθριδάτης Στ' ο Ευπάτωρ σύναψαν ειρήνη με την οποία έληξε ο Πρώτος Μιθριδατικός πόλεμος.&lt;br&gt;
Τέλος, από την αρχαία αυτή πόλη δόθηκε το όνομα Δαρδανέλια τόσο στον πορθμό του Ελλησπόντου, όσο και στη μικρή πόλη που δημιουργήθηκε στην περιοχή που σήμερα ονομάζεται Τσανάκκαλε.
Αρχαία νομίσματα.
Από την αρχαία Δάρδανο έχουν βρεθεί και σωθεί πολλά αρχαία νομίσματα σχεδόν από την εποχή της κτίσης της. Έτσι, τα αρχαιότερα ανευρεθέντα νομίσματά της ανάγονται στον 7ο αιώνα π.Χ. και είναι κατασκευασμένα από μιλήσιο ήλεκτρο και σύμφωνα με τον φωκαϊκό μετρικό - σταθμητικό κανόνα. Στην εμπρόσθια όψη φέρουν παράσταση με δύο πετεινούς (αλέκτορες) μαχόμενους και στην οπίσθια όψη έγκοιλο (εσώγλυφο) τετράγωνο. Χωρίς ιδιαίτερες διαφορές είναι και εκείνα των επόμενων αιώνων (του 6ου και 5ου π.Χ.) που αντί τους δύο πετεινούς απεικονίζουν έναν, με ανθέμιο υπεράνω αυτού και στην άλλη όψη το έγκοιλο τετράγωνο διαιρεμένο σε τέσσερα μέρη. Τα νομίσματα του 5ου αιώνα φέρουν ενίοτε την επιγραφή . Τα του 4ου αιώνα είναι χάλκινα και φέρουν στη μία όψη ιππέα σε ανορθωμένο ίππο και στην άλλη έναν πετεινό και την επιγραφή . Στη περίοδο της Ρωμαϊκής Αυτοκρατορίας τα νομίσματα της Δαρδάνου φέρουν την επιγραφή και απεικονίζουν άλλοτε τον Γανυμήδη να τον αρπάζει αετός (ο Δίας) και άλλοτε τον Αινεία να κουβαλά τον Αγχίση στον ώμο και να κρατά τον Ασκάνιο απ' το χέρι, ενίοτε με την επιγραφή .

</doc>
<doc id="51089" url="https://el.wikipedia.org/wiki?curid=51089" title="Δαρδανία">
Δαρδανία



</doc>
<doc id="51090" url="https://el.wikipedia.org/wiki?curid=51090" title="Δάρδανοι">
Δάρδανοι



</doc>
<doc id="51091" url="https://el.wikipedia.org/wiki?curid=51091" title="Δαρδανίδες">
Δαρδανίδες

Με το όνομα Δαρδανίδες φέρονται οι απόγονοι του μυθικού ήρωα Δαρδάνου που κατά την Ελληνική Μυθολογία υπήρξε ο επώνυμος ήρωας της ομώνυμης πόλης στην αρχαία περιοχή της Τροίας, της Δαρδάνου.
Κυριότερος εξ αυτών θεωρείται ο Εριχθόνιος γιος του μυθικού ήρωα Δάρδανου, που φημίζονταν ως πάμπλουτος ("αφνειότατος") όλων των θνητών ανθρώπων. Από τον γιο αυτού τον Τρώα (αρχ. Τρως) ονομάσθηκε η περιοχή Ίδη σε Τροία. Παιδιά του Τρώα ήταν ο Ίλιος που έκτισε αργότερα το Ίλιον στη πεδιάδα της Τροίας, ο Ασάρακος και ο ομορφότερος των θνητών ο Γανυμήδης. Γιος του Ίλιου ήταν ο Λαομέδων και ο εγγονός του Πρίαμος και εκ του τελευταίου ο Έκτορας, ο μέγιστος ήρωας των Δαρδανιδών, και ο Πάρις ο υπαίτιος του Τρωικού πολέμου. Επίσης ο αδελφός του Πρίαμου ο Τιθωνός και ο γιος αυτού Μέμνων. Ακόμη ο εγγονός του Ασαράκου (γιος του Κάπυος) ο Αγχίσης με τον οποίο γέννησε η θεά Αφροδίτη τον Αινεία τον ονομαστότερο των Δαρδανιδών.
Τέλος Δαρδανίδες καλούνταν πολλές φορές και οι κάτοικοι της περιοχής οι Τρώες καθώς επίσης και οι απόγονοι του Ασκανία, γιου του Αινεία, που βασίλευσαν στο Λάτιο.

</doc>
<doc id="51092" url="https://el.wikipedia.org/wiki?curid=51092" title="Αδιαβατική μεταβολή">
Αδιαβατική μεταβολή

Στη Θερμοδυναμική, αδιαβατική μεταβολή ιδανικού αερίου είναι η μεταβολή η οποία συμβαίνει χωρίς το αέριο να ανταλάσσει θερμότητα με το περιβάλλον (formula_1). Η γραφική παράστασή της σε διάγραμμα πίεσης-όγκου αναπαρίσταται ως μία απότομη κλίση (πιό απότομη από την ισόθερμη) και, αφού formula_1, ο πρώτος θερμοδυναμικός νόμος γράφεται formula_3. Δηλαδή όλο το παραγόμενο έργο προέρχεται απ' τη μείωση της εσωτερικής ενέργειας του αερίου. Σε μία αντιστρεπτή αδιαβατική μεταβολή η εντροπία του συστήματος παραμένει σταθερή.
Ο νόμος που εκφράζει τη μεταβολή αυτή ονομάζεται νόμος του Poisson και
είναι: formula_4 σταθερό, όπου γ ένας καθαρός αριθμός μεγαλύτερος από το ένα.
Στην αδιαβατική μεταβολή το έργο μπορεί να υπολογιστεί από την εξής σχέση: 
όπου t αναφέρεται στην τελική κατάσταση, και formula_6 αναφέρεται στην αρχική κατάσταση του αερίου σώματος που υπόκειται στην αδιαβατική μεταβολή.
Τέλος, οι αδιαβατικές μεταβολές χωρίζονται σε:
Με τον όρο αδιαβατική ψύξη χαρακτηρίζεται η απώλεια θερμότητας μιας μάζας αέρος, που οφείλεται στη διαστολή της στην ελεύθερη ατμόσφαιρα.
Ο αέρας στην ατμόσφαιρα, εκτός από την καθ΄ ύψος ελάττωση της θερμοκρασίας του, ψύχεται και αδιαβατικά. Δηλαδή η μάζα αέρoς που βρίσκεται κοντά στο έδαφος θερμαίνεται, στη συνέχεια διαστέλλεται και γενόμενη ελαφρότερη αρχίζει ν΄ ανεβαίνει υψηλότερα. Η διαστολή της ανερχόμενης αυτής αέριας μάζας έχει ως συνέπεια την πτώση της θερμοκρασίας της αφού τα μόριά της αρχίζουν ν΄ απομακρύνονται μεταξύ τους. Αυτή η μετακίνηση όμως των μορίων σημαίνει ακόμη παραγωγή έργου. Για να παραχθεί λοιπόν αυτό το έργο απαιτείται κάποια ενέργεια και σαν τέτοια ενέργεια ξοδεύεται η θερμότητα που έχει αυτή η αέρια μάζα.
Αυτός ο τρόπος ελάττωσης της θερμότητας της αέρινης μάζας που ανέρχεται, στην επιστήμη της θερμοδυναμικής χαρακτηρίζεται αδιαβατική ψύξη, που σημαίνει, ψύξη χωρίς επίδραση θερμοκρασίας περιβάλλοντος, στη δε Μετεωρολογία ισούται αυτή με 1 βαθμό Κελσίου για κάθε 100 μέτρα περίπου ανύψωση ξηρού αέρα.
Η αδιαβατική ψύξη, εν προκειμένω ψύξη με διαστολή ή εκτόνωση, παίζει σημαντικό ρόλο στην ισορροπία των αέριων μαζών στην ατμόσφαιρα. 

</doc>
<doc id="51093" url="https://el.wikipedia.org/wiki?curid=51093" title="Αεροχείμαρρος">
Αεροχείμαρρος

Στην Μετεωρολογία Αεροχείμαρρος (Jet stream) καλείται ένα ταχέως κινούμενο μακρόστενο σωληνωτό ρεύμα πολύ ισχυρών δυτικών ανέμων σε μεγάλα υψόμετρα. Παρατηρούνται στις ατμόσφαιρες αρκετών πλανητών, αλλά για ευνόητους λόγους το μετεωρολογικό ενδιαφέρον περιορίζεται στους αεροχειμάρρους της ατμόσφαιρας της Γης. Δημιουργούνται από συνδυασμό της ατμοσφαιρικής θέρμανσης (από την ηλιακή ακτινοβολία και σε ορισμένους άλλους πλανήτες και από την εσωτερική θερμότητα) και της περιστροφής του πλανήτη γύρω από τον άξονά του.
Υψόμετρο και γεωγραφία.
Ειδικότερα στη Γη, οι αεροχείμαρροι παρατηρούνται στην σχετικά στενή ζώνη της τροπόπαυσης, η οποία είναι το διαχωριστικό όριο μεταξύ της τροπόσφαιρας και της στρατόσφαιρας. Οι ισχυρότεροι αεροχείμαρροι είναι οι πολικοί και παρουσιάζονται σε ύψος από 7.000 - 12.000 μέτρα (23.000 – 39.000 πόδια) από την επιφάνεια της θάλασσας. Οι υψηλότεροι και κάπως ασθενέστεροι αεροχείμαρροι είναι οι υποτροπικοί, συνήθως σε ύψος 10.000 - 16.000 μέτρα (33.000 – 52.000 πόδια) από την επιφάνεια της θάλασσας, αν και έχουν υπάρξει κρούσματα αεροχειμάρρων που αντιμετώπισαν οι ορειβάτες στις υψηλότερες κορυφές (άνω των 8.500 μέτρων) στα Ιμαλάια, όπως φαίνεται και σε πολλές φωτογραφήσεις τους. Συνηθέστερα, εκδηλώνονται πάνω από περιοχές μεσαίων γεωγραφικών πλατών και σε πολυπληθέστερο αριθμό στο Βόρειο ημισφαίριο παρά στο Νότιο, όπου κρίνονται περιορισμένοι.
Χαρακτηριστικά.
Οι αεροχείμαρροι μοιάζουν με τεράστια ομοαξονικά σωληνωτά ποτάμια - ρεύματα αέρος με αυξανόμενη ταχύτητα της κεντρικότερης ροής. Το μήκος τους κυμαίνεται μεταξύ 1.000 και 3.000 μιλίων / 1.600 και 5.000 χιλιομέτρων, το πλάτος τους μεταξύ 100 και 300 μιλίων / 160 και 500 χιλιομέτρων, και το υψομετρικό πάχος τους μεταξύ 1 και 3 μιλίων / 1,6 και 5 χιλιομέτρων (απεικόνιση στη διπλανή φωτογραφία).
Η κατακόρυφη μεταβολή της ταχύτητας είναι της τάξεως των 5 - 10 μέτρων το δευτερόλεπτο και ανά χιλιόμετρο, ενώ η οριζόντια πλευρική της τάξεως μόλις των 0,05 μέτρων ανά δευτερόλεπτο και ανά χιλιόμετρο. Η ταχύτητα των ανέμων εξαρτάται από το σημείο μέσα στον αεροχείμαρρο και την θερμοκρασία. Σχεδόν πάντα υπερβαίνει τα 92 χιλιόμετρα την ώρα (50 κόμβους), αν και στον πυρήνα των αεροχειμάρρων έχουν κατά καιρούς ανιχνευθεί ταχύτητες άνω των 400 χιλιομέτρων την ώρα (215 κόμβων), με την μέγιστη που έχει παρατηρηθεί να φτάνει τα 500 χλμ. την ώρα (300 κόμβοι), πάνω από την Ιαπωνία. Η κίνησή τους είναι περισσότερο μαιανδρική και για τον λόγο αυτό αποκαλούνται επίσης αερομαίανδροι.
Η μεγαλύτερη σε συχνότητα εμφάνισης αεροχειμάρρων, ετησίως, παρατηρείται πάνω από τις ανατολικές περιοχές των ΗΠΑ και ειδικότερα την περίοδο του Χειμώνα και της Άνοιξης. 
Μετεωρολογική σημασία.
Οι μετεωρολόγοι χρησιμοποιούν τη θέση των αεροχειμάρρων ως βοήθημα για την πρόγνωση του καιρού. Τα τελευταία χρόνια έχει δοθεί σημασία και στη μελέτη του ενδεχομένου να παίζουν κάποιο ρόλο στο σχηματισμό ορισμένων σιφώνων, ιδιαίτερα των πλέον ισχυρών και καταστροφικών. Εικάζεται ότι τα ισχυρά ανοδικά ρεύματα που παρατηρούνται σε βαριές καταιγίδες, αν τυχόν φτάσουν σε μεγάλα ύψη, μπορεί να «πιαστούν» από αεροχειμάρρους και να αρχίσουν να περιστρέφονται βιαίως. Ενδεχομένως έτσι να δημιουργείται μια τεράστια περιστρεφόμενη στήλη, η οποία αν τελικώς στραφεί προς το έδαφος καταγράφεται ως σίφωνας.
Χρήσεις.
Η κύρια εμπορική σημασία των αεροχειμάρρων είναι στα αεροπορικά ταξίδια, καθώς ο χρόνος πτήσης μπορεί να επηρεαστεί δραματικά, αναλόγως με το αν το αεροπλάνο πετάει μέσα σε έναν αεροχείμαρρο ακολουθώντας την ίδια κατεύθυνση με αυτόν ή πετάει ενάντια σε αυτόν. Οι αναταράξεις αέρα, ένας δυνητικός κίνδυνος για τα αεροσκάφη, συχνά βρίσκονται κοντά σε αεροχειμάρρους.
Ένα μελλοντικό όφελος των αεροχειμάρρων θα είναι σίγουρα είναι η παραγωγή καθαρής ενέργειας. Ήδη από τη δεκαετία του 1970 έχουν παρουσιαστεί σχέδια για να γίνει δυνατό να τοποθετηθούν τεράστιες αερομεταφερόμενες ανεμογεννήτριες στα ύψη που παρατηρούνται, ώστε να επιτευχθεί εκμετάλλευση της τεράστιας αιολικής ενέργειας που περιέχουν. Ωστόσο, με τα τεχνολογικά δεδομένα της εποχής μας, δεν φαίνεται προς το παρόν εφικτό κάτι τέτοιο.

</doc>
<doc id="51094" url="https://el.wikipedia.org/wiki?curid=51094" title="Κάρολος ΙΣΤ΄ Γουσταύος">
Κάρολος ΙΣΤ΄ Γουσταύος



</doc>
<doc id="51107" url="https://el.wikipedia.org/wiki?curid=51107" title="Χάρυ Πότερ">
Χάρυ Πότερ



</doc>
<doc id="51108" url="https://el.wikipedia.org/wiki?curid=51108" title="Χωστή Χανίων">
Χωστή Χανίων

Το χωριό Χωστή του Νομού Χανίων είναι ένα ιστορικό χωριό στους πρόποδες των Λευκών Ορέων. 
Ιδρύθηκε στα τέλη του 15ου αιώνα από Τούρκους, οι οποίοι ήθελαν να παραμείνουν στην Κρήτη και να γλιτώσουν από τους διώκτες τους. Η ονομασία του χωριού προήλθε από τη λέξη "κρύβομαι"-"κρυφτό", το οποίο λέγεται "Χωστό" στην κρητική διάλεκτο. 
Το χωριό κάηκε τρεις φορές από Οθωμανούς και Αγαρηνούς κατακτητές και αναβίωσε στα τέλη του 19ου αιώνα μετά την αναστήλωσή του. 
Κατά την οθωμανική κατοχή, αποτελούσε πέρασμα προς τις δυτικές επαρχίες του νομού Χανίων. Ως μέσα συγκοινωνίας χρησιμοποιούνταν γαϊδούρια και μουλάρια, ενώ η επικοινωνία είχε επίσης σκοπό την ανταλλαγή προϊόντων και το πέρασμα προς τα λιμάνια Χανίων και Σούδας. 
Κατά τη Γερμανική Κατοχή, το χωριό υποστήριξε το αντάρτικο με αγωνιστές που σκοτώθηκαν στις μάχες του Θέρισσου, των Βουκολιων και του Κερίτη ποταμού.
Η βλάστηση του χωριού αποτελείται από κυπαρίσσια, πλατάνια και ελιές, διαθέτει πηγαίο νερό και διασχίζεται από φαράγγια και λόφους, στις πλαγιές των οποίων είναι χτισμένο. 

</doc>
<doc id="51109" url="https://el.wikipedia.org/wiki?curid=51109" title="Αλέξανδρος Τζιόλης">
Αλέξανδρος Τζιόλης

Ο Αλέξανδρος Τζιόλης (Κατερίνη, 13 Φεβρουαρίου 1985) είναι Έλληνας πρώην διεθνής ποδοσφαιριστής, ο οποίος αγωνιζόταν στη θέση του αμυντικού μέσου.
Καριέρα.
Σε συλλογικό επίπεδο.
Έκανε τα πρώτα του ποδοσφαιρικά βήματα στον τοπικό Απόλλωνα Λιτοχώρου και ξεκίνησε την επαγγελματική του καριέρα το 2002 από τον Πανιώνιο. 
Οι εξαιρετικές εμφανίσεις του με τους "κυανέρυθρους", του έδωσαν την ευκαιρία να μεταγραφεί στον Παναθηναϊκό το 2005 (μαζί με τον συμπαίκτη του Βαγγέλη Μάντζιο) και σχεδόν αμέσως κέρδισε θέση βασικού στους "πράσινους".
Τον Ιανουάριο του 2009 παραχωρήθηκε δανεικός από τον Παναθηναϊκό στη γερμανική Βέρντερ Βρέμης και μετά τη λήξη του δανεισμού του στον γερμανικό σύλλογο επέστρεψε στον Παναθηναϊκό.
Στις 29 Ιανουαρίου 2010 υπέγραψε συμβόλαιο στην ιταλική Σιένα, με την οποία αγωνίστηκε σε 13 αγώνες στην πρώτη κατηγορία του ιταλικού πρωταθλήματος. Μετά τον υποβιβασμό της Σιένα, ο Τζιόλης αποκτήθηκε ως δανεικός από τη Ρασίνγκ Σανταντέρ, τον Αύγουστο του 2010.
Το καλοκαίρι του 2011 υπέγραψε ως ελεύθερος πια στη Σανταντέρ, όμως τον Ιανουάριο του 2012 αποχώρησε με προορισμό το Πριγκιπάτο του Μονακό και την ομώνυμη ομάδα.
Η αγωνιστική αναγέννηση του Αλέξανδρου Τζιόλη ξεκίνησε το καλοκαίρι του 2012, όταν δόθηκε δανεικός στον ΑΠΟΕΛ. Μετά από μια επιτυχημένη πορεία στον κυπριακό σύλλογο, η Μονακό ήρθε σε συμφωνία με τον ΠΑΟΚ για τη μετακίνησή του στη Θεσσαλονίκη, όπου υπέγραψε συμβόλαιο τριών ετών με τον "Δικέφαλο του Βορρά". Τον Ιανουάριο του 2014 παραχωρήθηκε ως δανεικός για έξι μήνες στην τουρκική Κάισερισπορ.
Τον Ιανουάριο του 2017 αποχώρησε ως ελεύθερος από τον ΠΑΟΚ, έξι μήνες πριν ολοκληρωθεί το συμβόλαιό του, για να συνεχίσει στη σκωτσέζικη Χαρτς, σκοράροντας στο ντεμπούτο του με τη νέα του ομάδα.
Το καλοκαίρι του 2017 υπέγραψε διετές συμβόλαιο συνεργασίας με την Αλ Φαϊχά από τη Σαουδική Αραβία.
Στις εθνικές ομάδες.
Με την Ελλάδα αγωνίστηκε για πρώτη φορά στις 21 Ιανουαρίου 2006 στη φιλική αναμέτρηση εναντίον της Νότιας Κορέας, που διεξήχθη στο Ριάντ (1-1). Συμμετείχε στο Euro 2008 και στο Μουντιάλ 2010, όχι όμως και στο Euro 2012, λόγω της αγωνιστικής του απραξίας εκείνη την περίοδο.
Η μετέπειτα αγωνιστική του ανάκαμψη τον έφερε και πάλι στο αντιπροσωπευτικό συγκρότημα της Ελλάδας, με την οποία αριθμεί 75 συμμετοχές και δύο τέρματα (το πρώτο στον φιλικό αγώνα εναντίον του Ισημερινού το καλοκαίρι του 2011 και το δεύτερο τον Οκτώβριο του 2017 στην εκτός έδρας νίκη εναντίον της Κύπρου με 2-1 για τα προκριματικά του Μουντιάλ 2018).
Υπήρξε μέλος της αποστολής που συμμετείχε στο Μουντιάλ του 2014 στη Βραζιλία.

</doc>
<doc id="51111" url="https://el.wikipedia.org/wiki?curid=51111" title="Εθνική Ριζοσπαστική Ένωσις">
Εθνική Ριζοσπαστική Ένωσις

Η Εθνική Ριζοσπαστική Ένωσις (Ε.Ρ.Ε.) ήταν ένα ελληνικό πολιτικό κόμμα, αμιγώς προσωποπαγές, που ιδρύθηκε στις 4 Ιανουαρίου 1956 από τον Κωνσταντίνο Καραμανλή. Έλαβε μέρος στις εκλογές του Φεβρουαρίου 1956. Κέρδισε στη σειρά τρεις εκλογικές αναμετρήσεις, των ετών 1956, 1958 και 1961. Η τελευταία χαρακτηρίστηκε "βίας και νοθείας", προκαλώντας το λεγόμενο "Ανένδοτο Αγώνα" εκ μέρους της αξιωματικής αντιπολίτευσης. Αυτής ηγούταν τότε ο Γεώργιος Παπανδρέου. Στη δράση του κόμματος αυτού έβαλε τέλος η δικτατορία της 21ης Απριλίου του 1967. Δεν εμφανίσθηκε ξανά στην πολιτική σκηνή της Ελλάδας.
Η ΕΡΕ κατέστη πράγματι αρχηγικό κόμμα, εφαρμόζοντας διακυβέρνηση πυγμής. Η διακυβέρνηση της χώρας από αυτήν "συνέπεσε" με την περίοδο της μεγαλύτερης έντασης του λεγομένου ψυχρού πολέμου. 
Το "Παρασκήνιο" της ίδρυσης της ΕΡΕ.
Γενικότερη κατάσταση.
Το 1955, έτος ιδιαίτερα δραματικό για τον Ελληνισμό, βρίσκει την Μεσόγειο - και περισσότερο την ανατολική λεκάνη της - σε πλήρη αναβρασμό. Ο Γαλλο-αλγερινός πόλεμος μαίνεται, η Αίγυπτος έχει περάσει στη ρωσική επιρροή και αγγλογαλλικές μονάδες κοντά στο Σουέζ συγκρούονται με αιγυπτιακές. Αποτελούν την απαρχή της κρίσης που θα ξεσπάσει το επόμενο έτος. Στην Παλαιστίνη η ειρήνη είναι με το δάκτυλο στη σκανδάλη. Τον Απρίλιο ξεσπά ο ένοπλος αγώνας της ΕΟΚΑ στην Κύπρο και λίγο μετά αρχίζουν διώξεις και εκτελέσεις Ελληνοκυπρίων αγωνιστών. Συνέχεια των τελευταίων ξεσπά στην Τουρκία πογκρόμ κατά Ελλήνων, τα λεγόμενα Σεπτεμβριανά. Τον ίδιο μήνα, ο Νάσερ δημιουργεί τους "Φενταγίν", ειδικές μονάδες καταδρομών με εκρηκτικές δηλώσεις κατά της Δύσης. Στην Ελλάδα ο πρωθυπουργός Αλέξανδρος Παπάγος, αρχηγός του δεξιού κόμματος, Ελληνικού Συναγερμού, ασθενεί βαριά αδυνατώντας να αντιμετωπίσει τα γεγονότα. Υπό αυτές τις επιβαρυντικές συνθήκες, η εμπλοκή των ΗΠΑ στο χώρο, αλλά και στην εσωτερική ελληνική πολιτική ήταν πλέον δεδομένη.
Ελληνική πολιτική κατάσταση.
Ο Σεπτέμβριος του έτους εκείνου δεν ήταν και από τους πλέον κολακευτικούς για την ελληνική πολιτική ζωή, κάτω μάλιστα από ένα κατακλυσμό εκατοντάδων απεγνωσμένων αιτημάτων δράσης εκ μέρους πρεσβειών, οργανώσεων, σωματείων και ιδιωτών τόσο από την Κύπρο, όσο κυρίως από την Κωνσταντινούπολη μπροστά στο νέο ξεριζωμό του ελληνικού στοιχείου που σημειωνόταν. Μάταια προσπαθούσε τότε και ο Βασιλεύς Παύλος να πείσει το στρατάρχη - πρωθυπουργό, η υγεία του οποίου συνεχώς χειροτέρευε, να παραιτηθεί. Πρώτος που φέρεται να ζήτησε ("αξίωνε με διάβημα") από το Βασιλέα Παύλο την άμεση διαδοχή, με κήρυξη εκλογών, ήταν ο Σοφοκλής Βενιζέλος, επικαλούμενος κίνδυνο ακυβερνησίας και ανάγκη να προληφθούν ελλοχεύοντες κίνδυνοι.
Σημειώνεται ότι μετά την παραίτηση του Σπ. Μαρκεζίνη από την κυβέρνηση, τον Απρίλιο του 1954, ο Παπάγος, στο τέλος του 1954, είχε διορίσει αντιπροέδρους του κόμματος δύο πρώην πανεπιστημιακούς καθηγητές και πρωτοκλασάτους του κόμματος, τους Π. Κανελλόπουλο και Στ. Στεφανόπουλο. Τότε, όπως συμβαίνει πάντα σε παρόμοιες περιπτώσεις, κινητοποιήθηκαν και όλα τα συμφέροντα για τη διαδοχή του πρωθυπουργού. Βουλευτές, πολιτευόμενοι, εκπρόσωποι παντός είδους επιδιώξεων άρχισαν να διαγκωνίζονται στα γραφεία των παραπάνω αντιπροέδρων του κόμματος, υποβάλλοντας ακόμα και "πρωτόκολλα τιμής" (προσωπικής υποστήριξης). Συνέπεια όμως αυτών ήταν να δημιουργηθούν μέσα στο ίδιο κόμμα δύο επιμέρους συσπειρωμένες ομάδες. 
Όταν τελικά ο Παύλος ζήτησε και εγγράφως (1-10-1955) την παραίτηση του πρωθυπουργού, διαπιστώνοντας τη μεταξύ των δύο αντιπροέδρων διάσταση απόψεων στο χειρισμό των εθνικών ζητημάτων, οι σύμβουλοι του Παπάγου του εισηγήθηκαν ν΄ αρνηθεί, προωθώντας ταυτόχρονα, σύμφωνα με το άρθρο 76 του τότε Συντάγματος (1952), και το σχετικό ΦΕΚ 268/3-10-1955, το διορισμό "προσωρινού αναπληρωτή πρωθυπουργού". Αυτός ήταν ο Στ. Στεφανόπουλος. Κατόπιν αυτού η κυβέρνηση δεν ήταν πλέον ακέφαλη και ούτε εκλογές απαιτούνταν.
Ωστόσο η πρωθυπουργία του Παπάγου θα διακοπεί, την επομένη, 4 Οκτωβρίου, με το θάνατό του,
Η "παρεμβατική" επιλογή.
Αμέσως μετά, το παλάτι θα καλέσει τον Κωνσταντίνο Καραμανλή στα ανάκτορα προκειμένου να του δώσει εντολή σχηματισμού κυβέρνησης. Αμέσως ο Καραμανλής θέλησε να αντικαταστήσει το Συναγερμό με ένα άλλο πολιτικό κόμμα. Έτσι στις 4 Ιανουαρίου 1956 ιδρύθηκε η Εθνική Ριζοσπαστική Ένωση.
Κατά την ίδρυση της ΕΡΕ προσχώρησαν σ' αυτήν τα περισσότερα στελέχη του διαλυθέντος κόμματος του Ελληνικού Συναγερμού καθώς και πολλοί πολιτευόμενοι από άλλα κόμματα, πχ από τις διάφορες πτέρυγες του Κόμματος των Φιλελευθέρων, ο Ευάγγελος Αβέρωφ Τοσίτσας, ο Κωνσταντίνος Τσάτσος, ο Γρηγόριος Κασιμάτης, ο Δημήτρης Μακρής κ.α. Στην ιδρυτική διακήρυξη αναφέρεται ότι «αι δυο μεγάλοι πολιτικαί παρατάξεις αίτινες προέκυψαν από τον διχασμόν του 1915 ετερμάτισαν από μακρού χρόνου την αποστολήν των», ενώ παράλληλα τονίζεται ότι είναι αναγκαία η εμφάνιση νέων πολιτικών σχημάτων και η προβολή της «Ηγεσίας της Νέας Γενεάς». Η ΕΡΕ αποτελούσε έτσι μετεξέλιξη του Ελληνικού Συναγερμού, με ριζική όμως αλλαγή της ηγετικής του ομάδας και ιδιαίτερο τονισμό εκείνων ακριβώς των σημείων που συνιστούσαν την πρωτοτυπία του σε σχέση με τις έως τότε εκφράσεις της αντιβενιζελικής παράταξης.
Πρώτα χρόνια διακυβέρνησης.
Στις εκλογές της 29ης Φεβρουαρίου 1956, που διενεργήθηκαν με κυβέρνηση Κ. Καραμανλή, η ΕΡΕ πέτυχε την απόλυτη πλειοψηφία στο νέο Κοινοβούλιο, παρ' ότι σε ψήφους υπολείφθηκε του αντιπάλου συνδυασμού. Ο αρχηγός της σχημάτισε Κυβέρνηση που παρέμεινε στην αρχή μέχρι την 5η Μαρτίου 1958, όταν παραιτήθηκε. Στις διενεργηθείσες στις 11 Μαΐου 1958 εκλογές, υπό την υπηρεσιακή κυβέρνηση Κ. Γεωργακόπουλου, η ΕΡΕ πέτυχε και πάλι την πλειοψηφία.
"Περικλής", Εκλογές Βίας και νοθείας, παρακράτος.
Στις εκλογές του 1958 η ΕΔΑ αναδείχθηκε αξιωματική αντιπολίτευση με ποσοστό 24,4%. Το γεγονός αυτό προκάλεσε έντονη ανησυχία στην κυβέρνηση της ΕΡΕ, η οποία αντέδρασε άμεσα συγκροτώντας μυστική επιτροπή στα πλαίσια του σχεδίου "Περικλής". Σ' αυτή συμμετείχαν οι Γεώργιος Παπαδόπουλος, Γεώργιος Γεωργαλάς και Λευτέρης Σταυρίδης. Σκοπός του "Περικλή" ήταν ο περιορισμός της επιρροής της ΕΔΑ και η εφαρμογή του θα είχε βαθιά χρονική διάρκεια. Επιπλέον, η ΕΡΕ χρηματοδότησε διάφορους αντικομμουνιστικούς, συντηρητικούς και εθνικιστικούς κύκλους, κυρίως δημοσιογραφικούς, σπαταλώντας μάλιστα πολλούς οικονομικούς πόρους. Τελικά το σχέδιο βρήκε ανοιχτή εφαρμογή στις εκλογές του 1961, που ονομάστηκαν εκλογές βίας και νοθείας. Το σχέδιο καταγγέλθηκε από την ΕΔΑ και την Ένωση Κέντρου. Παρά ταύτα, η ΕΡΕ διατήρησε επαφές με διάφορους ακροδεξιούς κύκλους, κυρίως με παρακρατικές οργανώσεις (π.χ. Οργάνωση Καρφίτσα). Ωστόσο, η κατάσταση θα ξεφύγει από τον έλεγχο της ΕΡΕ, το 1963, όταν θα δολοφονηθεί από την Καρφίτσα ο Γρηγόρης Λαμπράκης, βουλευτής της ΕΔΑ, και θα τραυματιστεί ο Γιώργος Τσαρουχάς. Τότε, ο Καραμανλής θα αναφωνήσει το περίφημο "Ποιος κυβερνά αυτόν τον τόπο" θέλοντας έμμεσα να στιγματίσει το παλάτι και τη Φρειδερίκη.
Η πορεία μετά τον Καραμανλή.
Μετά την ήττα του κόμματός του, το 1963, ο Καραμανλής παραιτήθηκε και αναχώρησε από την Ελλάδα, παρά την αντίθεση του Βασιλέως Παύλου. Αρχηγός τότε της ΕΡΕ ανέλαβε ο Παναγιώτης Κανελλόπουλος που ηττήθηκε στις εκλογές της 17ης Φεβρουαρίου 1964 από την ΕΚ του Γ. Παπανδρέου. Η ΕΡΕ πρωταγωνίστησε στις πολιτικές εξελίξεις τη διετία 1965-1967, μετά την παραίτηση του Γεωργίου Παπανδρέου (15 Ιουλίου 1965). Στις 3 Απριλίου 1967 ο αρχηγός της σχημάτισε κυβέρνηση με σκοπό να οδηγήσει τη χώρα σε εκλογές στις 28 Μαΐου. Όμως, τους πρόλαβε το πραξικόπημα των επίορκων αξιωματικών, στις 21 Απριλίου 1967, και η ΕΡΕ, όπως και όλα τα υφιστάμενα τότε πολιτικά κόμματα και πολιτικές οργανώσεις, διαλύθηκε.
Διάδοχο της ΕΡΕ κόμμα, μεταδικτατορικά, θεωρείται η Νέα Δημοκρατία, ιδρυθείσα κάτω από νέες συνθήκες το 1974 από τον Κωνσταντίνο Καραμανλή, κινούμενη στον ίδιο πολιτικό χώρο.
Διατελέσαντες πρόεδροι.
Οι διατελέσαντες πρόεδροι της Εθνικής Ριζοσπαστικής Ενώσεως είναι οι εξής:

</doc>
<doc id="51112" url="https://el.wikipedia.org/wiki?curid=51112" title="ΕΡΕ">
ΕΡΕ



</doc>
<doc id="51115" url="https://el.wikipedia.org/wiki?curid=51115" title="ΕΚ">
ΕΚ



</doc>
<doc id="51116" url="https://el.wikipedia.org/wiki?curid=51116" title="Κυβέρνηση Εθνικής Ενότητας">
Κυβέρνηση Εθνικής Ενότητας

Κυβέρνηση Εθνικής Ενότητας ονομάζεται στην πράξη μία κυβέρνηση, η οποία στηρίζεται από όλα τα κόμματα, σε περιόδους σοβαρής πολιτικής κρίσης. Είναι μία ευρεία κυβέρνηση συνασπισμού που αποτελείται από όλα τα κόμματα (ή όλα τα μεγάλα κόμματα) στο Κοινοβούλιο. Σχηματίζεται συνήθως σε εμπόλεμη περίοδο ή σε περίοδο έκτακτης ανάγκης για το έθνος. Σκοπός μιας Κυβέρνησης Εθνικής Ενότητας είναι να αντιμετωπίσει ένα οξύ πρόβλημα, χωρίς κομματικές αντιπαλότητες. Τα μέλη της προέρχονται συνήθως κι αυτά από όλα τα κόμματα και η διαρκεί ωσότου ξεπεραστεί η οξεία κρίση. 
Ελλάδα.
Στην Ελλάδα έτσι ονομάστηκε κατ΄ ευφημισμό και δημοσιογραφικά η "μεταβατική πολιτική κυβέρνηση" που σχηματίστηκε στις 24 Ιουλίου 1974 με πρωθυπουργό τον Κωνσταντίνο Καραμανλή και μέλη κάποια στελέχη των προδικτατορικών κομμάτων ΕΡΕ και ΕΚ και μερικά στελέχη του αντιδικτατορικού αγώνα, η λεγόμενη Κυβέρνηση Εθνικής Ενότητας 1974. Η κυβέρνηση αυτή διήρκεσε ως τις 21 Νοεμβρίου 1974, χωρίς τίποτε να πετύχει για τον σκοπό που ανέλαβε. Στις δε εκλογές που ακολούθησαν αναδείχθηκε Κυβέρνηση, πάλι υπό τον Κ. Καραμανλή, μετά από τη νίκη του νεοϊδρυθέντος κόμματός του, της ΝΔ.
Ισραήλ.
Στο Ισραήλ σχηματίστηκαν κατά καιρούς αρκετές κυβερνήσεις εθνικής ενότητας στις οποίες μεγάλα και αντίπαλα κόμματα σχημάτισαν έναν κυβερνητικό συνασπισμό. Τέτοιος κυβερνητικός συνασπισμός σχηματίστηκε και κατά τις ημέρες που οδήγησαν στον Πόλεμο των Έξι Ημερών.
Ιταλία.
Στην Ιταλία υπήρχε μια κυβέρνηση συνασπισμού ανάμεσα στο Λαό της Ελευθερίας (PdL), το PD και το Scelta Civica από τα οποία όλα υποστήριξαν την κυβέρνηση του Ιταλού πρωθυπουργού Ενρίκο Λέτα, από το 2013 ως το 2014.

</doc>
<doc id="51117" url="https://el.wikipedia.org/wiki?curid=51117" title="Αντιδικτατορικός αγώνας">
Αντιδικτατορικός αγώνας

Αντιδικτατορικός αγώνας ονομάστηκε στην σύγχρονη ελληνική ιστορία η πάλη κατά της δικτατορίας της Χούντας των Συνταγματαρχών (1967-1974). Από τις κορυφαίες στιγμές του αγώνα αυτού ήταν η απόπειρα δολοφονίας του Παπαδόπουλου το 1968 από τον Αλέκο Παναγούλη, το Κίνημα του Ναυτικού το 1973 υπο την ηγεσία του Σπύρου Μουστακλή και η φοιτητική Εξέγερση του Πολυτεχνείου, επίσης το 1973.
Αντισταστιακές οργανώσεις.
Οι κυριότερες οργανώσεις που έδρασαν την περίοδο της Χούντας των Συνταγματαρχών ήταν οι παρακάτω. Το Πανελλήνιο Αντιδικτατορικό Μέτωπο ή Πατριωτικό Αντιδικτατορικό Μέτωπο (ΠΑΜ) που ιδρύθηκε στα τέλη Απριλίου 1967, αρχικά ως Πατριωτικό Μέτωπο (ΠΜ), η Δημοκρατική Άμυνα (ΔΑ) που ιδρύθηκε το Μάιο 1967, το Εθνικό Κίνημα Δημοκρατικής Αντιστάσεως (ΕΚΔΑ): που ιδρύθηκε το Μάιο 1967, η Οργάνωση Ρήγας Φεραίος, οι Δημοκρατικοί Σύνδεσμοι (ΔΣ), το Αντιδικτατορικό Εργατικό Μέτωπο (ΑΕΜ), το Πανελλήνιο Απελευθερωτικό Κίνημα (ΠΑΚ), που ιδρύθηκε από τον Ανδρέα Παπανδρέου στη Σουηδία, το Εθνικό Απελευθερωτικό Κίνημα Κρήτης (ΕΑΚΚ), η Ελληνική Αντίσταση, η Κομμουνιστική Νεολαία Ελλάδας (ΚΝΕ), το Ελληνικό Δημοκρατικό Κίνημα (ΕΔΚ), οι Δημοκρατικές Επιτροπές Αντιστάσεως (ΔΕΑ), ο Εθνικός Αντιδικτατορικός Στρατός (ΕΑΣ), το Κίνημα 20ης Οκτώβρη, το Αντιδικτατορικό Αγροτικό Μέτωπο της Υπαίθρου (ΑΑΜΥ), η Ελληνική Μαχητική Αντίσταση (ΕΜΑ) η Ελληνοευρωπαϊκή Κίνηση Νέων (ΕΚΙΝ), η Εταιρεία Μελέτης Ελληνικών Προβλημάτων (ΕΜΕΠ), η Αντι-ΕΦΕΕ, η Κομματική Οργάνωση Σπουδαστών (ΚΟΣ), η Προοδευτική Πανσπουδαστική Σπουδαστική Παράταξη (ΠΠΣΠ), η Αντιφασιστική Αντιιμπεριαλιστική Σπουδαστική Παράταξη Ελλάδας (ΑΑΣΠΕ), το Κίνημα Εθνικής Αντιστάσεως (ΚΕΑ), η Λαικη Αντιστασιακη Οργανωση Σαμποταζ (ΛΑΟΣ), το Επαναστατικό Κομμουνιστικό Κίνημα Ελλάδας (ΕΚΚΕ), οι Φοιτητικές Ενώσεις Αντίστασης (ΦΕΑ). Η Σοσιαλιστική Φοιτητική Πρωτοπορία (ΣΦΠ), το Εθνικό Αντιστασιακό Συμβούλιο (ΕΑΣ), το Αγωνιστικό Μέτωπο Ελλήνων Εξωτερικού (ΑΜΕΕ), η Ένωση Εθνικής Σωτηρίας, οι Ελεύθεροι Έλληνες, η Ένωση Εθνικής Σωτηρίας, το Απελευθερωτικό Κίνημα Ελλάδας (ΑΚΕ), οι Υπερασπιστές της Ελευθερίας, Αντίσταση Απελευθέρωση Ανεξαρτησία (ΑΑΑ), οι Αόρατοι Αγωνιστές του Ελληνικού Έθνους, κ.α. 
Πρόσωπα.
Τα κυριότερα πρόσωπα που ξεχώρισαν για την αντιδικτατορική τους δράση ήταν ο Αλέκος Παναγούλης και ο Σπύρος Μουστακλής. Ο πρώτος αποπειράθηκε να δολοφονήσει τον επικεφαλής της Χούντας, Γεώργιο Παπαδόπουλο. Ο δεύτερος συμμετείχε στο Κίνημα του Ναυτικού. Και οι δύο υπέφεραν φρικτά βασανιστήρια.
Εξορίες και φυλακίσεις από την Χούντα.
Η αντίδραση της Χούντας στον αντιδικτατορικό αγώνα υπήρξε σκληρή. Χιλιάδες εξορίστηκαν σε τόπους εξορίας όπως η Γυάρος ή η Λέρος, φυλακίστηκαν στις στρατιωτικές φυλακές (Επταπύργιο κ.α.), κρατήθηκαν και βασανίστηκαν στα κρατητήρια της ΕΑΤ-ΕΣΑ
Βασανισμοί και άσκηση βίας από την Χούντα.
Αμέσως μετά την επιβολή του καθεστώτος πραγματοποιήθηκαν χιλιάδες συλλήψεις, συνήθως νύχτα και χωρίς εντάλματα. Τα πρόσωπα που συλλαμβάνονταν στην πλειονότητά τους εκτοπίστηκαν, άλλοι κρατήθηκαν στην ασφάλεια και ορισμένοι οδηγήθηκαν στα έκτακτα Στρατοδικεία. Η χούντα σε όλη τη διάρκειά της επέβαλε απηνή διωγμό εναντίον των πολιτικών της αντιπάλων και κυρίως των κομμουνιστών, ενεργοποιώντας και επεκτείνοντας όλο το αντικομμουνιστικό μετεμφυλιακά νομοθετικό πλαίσιο (νόμος 509 «περί ασφάλειας του κοινωνικού καθεστώτος» κ.λπ.). Κύριες μέθοδοι που χρησιμοποιούσαν οι βασανιστές της Ασφάλειας ήταν: σωματική κακοποίηση, ξυλοδαρμός, φάλαγγα (βασανισμός με συνεχή ραβδισμό των πελμάτων των ποδιών), αυστηρή απομόνωση σε άθλιες συνθήκες, ηλεκτροσόκ (με τη συμμετοχή ιατρικού προσωπικού που υπηρετούσε τη χούντα), εκφοβισμός, ταπείνωση, χορήγηση παραισθησιογόνων, εικονικές εκτελέσεις.
Στα κτίρια της ΕΑΤ-ΕΣΑ (Ειδικό Ανακριτικό Τμήμα της Ελληνικής Στρατιωτικής Αστυνομίας στην περιοχή της σημερινής Πλατείας Ελυθρερίας της Αθήνας) λάμβαναν χώρα βασανισμοί κατά τη διάρκεια ανακρίσεων και σύμφωνα με μαρτυρίες από τις στρατιωτικές δίκες, το δόγμα της ΕΣΑ ήταν «Φίλος ή σακάτης βγαίνει όποιος έρχεται εδώ μέσα». Ο Αλέξανδρος Παναγούλης ήταν ένα από τα πολλά πρόσωπα που βασανίστηκαν στα κτίρια της ΕΑΤ-EΣA, όπως και ο Νίκος Κωνσταντόπουλος και ο Βαγγέλης Λιάρος. Χαρακτηριστικό για την βιαιότητα των βασανιστηρίων είναι το μαρτύριο του Σπύρου Μουστακλή, αξιωματικού του ελληνικού στρατού με αντιδικτατορική δράση, ο οποίος συνεπεία των βασανιστηρίων του ΕΑΤ-ΕΣΑ έμεινε παράλυτος και δεν κατάφερε ποτέ να ξαναμιλήσει.
Πολλοί συλληφθέντες οδηγούνται στην Υποδιεύθυνση Γενικής Ασφάλειας Αθηνών, στη οδό Μπουμπουλίνας 18, στο άντρο των βασανιστών Μάλλιου, Μπάμπαλη και Λάμπρου. Εκεί ανακρίνονταν με συστηματική χρήση βασανιστηρίων χιλιάδες συλληφθέντες, όπως ο Περικλής Κοροβέσης και η Κίττυ Αρσένη. Στη διαβόητη ¨Ταράτσα της οδού Μπουμπουλίνας¨ οδηγούνταν οι συλληφθέντες από την ασφάλεια της Χούντας και βασανίζονταν με τις πιο άγριες και απάνθρωπες μεθόδους. Η βιαιότητα των βασανιστηρίων ήταν τέτοια ώστε 22 άτομα πέθαναν κατά τη διάρκεια της κράτησης τους και άλλα 21 λίγες μέρες ή μέσα σε ένα χρόνο από τότε που αποφυλακίστηκαν.
Εκατοντάδες πρόσωπα με αντιδικτατορική δράση βασανίστηκαν στα γραφεία και στα κελιά του κτιρίου της Ασφάλειας της λεωφόρου Μεσογείων 14-18 (Υποδιεύθυνση Γενικής Ασφαλείας Αθηνών) καθώς και στις στρατιωτικές φυλακές Μπογιατίου και στα νταμάρια της Κυψέλης.
Παρουσία στο εξωτερικό.
Greek Report.
Οι Έλληνες του εξωτερικού εξέδωσαν διάφορα έντυπα για να εκδηλώσουν την αντίθεσή τους απέναντι στην Χούντα των Συνταγματαρχών. Αρκετά ήταν στην ελληνική γλώσσα και κάποια στις τοπικές γλώσσες των χωρών στις οποίες διέμεναν.Ένα από αυτά ήταν το εκδιδόμενο στο Λονδίνο "Greek report", περιοδικό μηνιαίο για πληροφόρηση χωρίς λογοκρισία στα ελληνικά ζητήματα, όπως τιτλοφορείται, με υπεύθυνο έκδοσης τον Παναγιώτη Λαμπρία.
Δημοκρατία: Μηνιαίο περιοδικό Ελεύθερων Ελλήνων.
Οι Έλληνες του εξωτερικού εξέδωσαν διάφορα έντυπα για να εκδηλώσουν την αντίθεσή τους απέναντι στην Χούντα των Συνταγματαρχών. Αρκετά ήταν στην ελληνική γλώσσα και κάποια στις τοπικές γλώσσες των χωρών στις οποίες διέμεναν.Ένα από αυτά ήταν η εκδιδόμενη στη Γερμανία «Δημοκρατία», περιοδικό μηνιαίο Ελεύθερων Ελλήνων όπως τιτλοφορείται, με υπεύθυνο έκδοσης τον Γιώργο Παπαδόπουλο και τόπο έκδοσης την Βόννη της Δυτικής Γερμανίας.

</doc>
<doc id="51118" url="https://el.wikipedia.org/wiki?curid=51118" title="Ταραμπούρα Πάτρας">
Ταραμπούρα Πάτρας

Η συνοικία Ταραμπούρα βρίσκεται νότιο διαμέρισμα της πόλης των Πατρών στην έξοδό της προς Τρίπολη.
Η ονομασία της περιοχής είναι ανθρωπωνυμικό και προέρχεται από το παρατσούκλι κάποιου «Δημητρίου Αραβαντινού» που έμενε στην περιοχή, διατηρούσε καφενείο και είχε τα κτήματά του εκεί. Το παρατσούκλι του ήταν «Ταραμπούρας». Το 1980 στην περιοχή κτίστηκαν εργατικές κατοικίες. Σήμερα έχει εκεί την έδρα του ο «Α.Ο. Γλαύκος Πατρών» καθώς και τις εγκαταστάσεις της η «Ολυμπιάδα».
Η περιοχή πριν την επανάσταση του 21 αποτελείτο από χωράφια που πλημμύριζαν συχνά από τον ποταμό Γλαύκο. Διοικητικά ανήκε στα Ζαρουχλέικα και ήταν το σύνορο της Κοινότητας Ζαρουχλαιίκων με το Μπεγουλάκι, έως το 1930 που η τότε Κοινότητα Ζαρουχλέικων καταργήθηκε και εντάχθηκε στο Δήμο Πατρέων. Η περιοχή τότε ήταν εξοχή και ανήκε στον Δημήτριο Αραβαντινό, ο οποίος διατηρούσε εκεί χάνι, αργότερα καφενείο. Το χάνι βρισκόταν μετά τη γέφυρα του ποταμού πάνω σε σταυροδρόμι των δρόμων προς Ζαρουχλέικα και Πάτρα. Στη θέση αυτή ήταν μέχρι το 2009 το τέρμα της αστικής γραμμής λεωφορείων γραμμής 2, ενώ η διασταύρωση υπάρχει ακόμα. Το χάνι λειτουργούσε και σαν εξοχικό κέντρο, ενώ ο Αραβαντινός έσφαζε ζώα και πουλούσε το κρέας σε επισκέπτες ή και κατοίκους των γειτονικών χωριών.
Αναφέρεται ότι στην συνοικία αυτή, μετά την επανάσταση, ήταν εγκατεστημένα διόδια για τους εισερχόμενους και εξερχόμενους από την πόλη της Πάτρας.

</doc>
<doc id="51119" url="https://el.wikipedia.org/wiki?curid=51119" title="Οικουμενική κυβέρνηση">
Οικουμενική κυβέρνηση

Με τον όρο Οικουμενική κυβέρνηση στην ελληνική πολιτική ιστορία ονομάζεται η κυβέρνηση, στην οποία συμμετέχουν θεωρητικά όλοι οι κομματικοί πολιτικοί σχηματισμοί της χώρας, σε κάποια δεδομένη χρονική περίοδο. Παραδείγματα οικουμενικής κυβέρνησης ήταν η Κυβέρνηση Κωνσταντίνου Κανάρη 1877, όταν ξέσπασε ο ρωσοτουρκικός πόλεμος (1877-1878), που ήταν και η πρώτη που έλαβε αυτό το όνομα, επί Βασιλείας Γεωργίου Α΄, καθώς και η κυβέρνηση Ζαΐμη το 1926 και εκείνη του Ζολώτα το 1989-90.
Ιστορία του όρου.
Σημειώνεται ότι παλαιότερα επί Βασιλείας Όθωνα παρόμοιου χαρακτήρα κυβερνήσεις λάμβαναν άλλες ονομασίες όπως: "ομαδική κυβέρνηση", "συμμαχική κυβέρνηση" ή και "συγχωνευτική κυβέρνηση". Ο όρος οικουμενική κυβέρνηση καθιερώθηκε από τον Θ. Ζαΐμη κατά τους όρους "οικουμενικός πατριάρχης", "οικουμενική σύνοδος" κ.λπ. Συγκεκριμένα ο Θ. Ζαΐμης μιλώντας σε κάποιο δημοσιογράφο σε μια τυχαία στιγμή έμπνευσης φέρεται να είπε: «"Καν έτι μη συγκροτηθή "οικουμενικόν υπουργείον", οι αρχηγοί των κομμάτων θα συμπράξωσιν εν ομονοία και ομοφωνία"». Εξ αυτού ο όρος έγινε άμεσα αποδεκτός όπου και καθιερώθηκε, συμμετέχοντας στη συνέχεια ο Θ. Ζαΐμης στην ομώνυμη Κυβέρνηση Κανάρη.

</doc>
<doc id="51120" url="https://el.wikipedia.org/wiki?curid=51120" title="Ζαρουχλέικα">
Ζαρουχλέικα

Τα Ζαρουχλέικα ή Ζαρουχλαίικα (με επίσημη ονομασία "Γλαύκος" που ωστόσο δεν έχει επικρατήσει στην καθημερινή πρακτική) είναι από μία τις μεγαλύτερες συνοικίες της Πάτρας, στο νότιο δημοτικό διαμέρισμα.
Ιστορία.
Οι πρώτοι κάτοικοι της περιοχής, που ήταν καλλιεργητές από την Ζαρούχλα του δήμου Νωνάκριδος των Καλαβρύτων, ήρθαν στην περιοχή μετά το 1850. Το 1899 αναφέρεται ότι είχε μονοτάξιο δημοτικό σχολείο.
Γρήγορα αναπτύχθηκε οικισμός, που έγινε ανεξάρτητη κοινότητα το 1912 με το ΦΕΚ 256Α - 28/08/1912. Το 1899 και το 1927 αναφέρεται ότι απείχε 4,5 χιλιόμετρα από την Πάτρα και συνδεόταν με την πόλη μέσω αμαξιτής οδού. Το 1928 αλλάζει ονομασία από Ζαρουχλέικα σε Γλαύκο. Το ίδιο και η κοινότητα από τον παρακείμενο ποταμό Γλαύκο. Το 1930 (ΦΕΚ 271Α - 06/08/1930) η κοινότητα καταργείται και προσαρτάται στο Δήμο Πατρέων και το 1961 (ΦΕΚ - 19/03/1961) καταργείται ο οικισμός και από τότε αποτελεί τμήμα της πόλεως των Πατρών. Από το 1922 ανάμεσα στα Ζαρουχλέικα με την Πάτρα είχε δημιουργηθεί προσφυγικός συνοικισμός και ο οικισμός αποτελούσε προάστιο της πόλης. Το 1899 είχε 295 κατοίκους και το 1933 είχε 685.
Συγκοινωνίες.
Η περιοχή εξυπηρετείται από τις 29 Φεβρουαρίου 2020 από τη Γραμμή 2 του Προαστιακού Σιδηρόδρομου Πάτρας μέσω της κοντινής στάσης «Άνθεια / Antheia» η οποία βρίσκεται επί των οδών "Ανθείας" και "Σουνίου", αρκετά κοντά στη θέση Παπαθωμά.

</doc>
<doc id="51121" url="https://el.wikipedia.org/wiki?curid=51121" title="Ψάχου Πάτρας">
Ψάχου Πάτρας

Ψάχου ονομάζεται μια συνοικία της Πάτρας, η οποία βρίσκεται νότια του κέντρου της πόλης.
Ονομασία.
Η ονομασία της είναι ανθρωπωνυμικό και προέρχεται από τον γιατρό "Δημήτρη Ψάχο", που έλαβε μέρος στους Βαλκανικούς και στον Α΄ Παγκόσμιο Πόλεμο και κατείχε ιδιοκτησία στην περιοχή. 
Τοποθεσία.
Η συνοικία βρίσκεται στο 2ο (πρώην Νότιο) Δημοτικό Διαμέρισμα της πόλης, νοτίως της Τέρψης και του Πράτσικα, βόρεια από τα Ζαρουχλαίικα και την Κυψέλη. Βασικές οδικές αρτηρίες της συνοικίας είναι οι οδοί "Αγίου Ιωάννη Πράτσικα" και "Βυζαντίου".

</doc>
<doc id="51122" url="https://el.wikipedia.org/wiki?curid=51122" title="Άνθεια Πάτρας">
Άνθεια Πάτρας

Η Άνθεια είναι συνοικία της Πάτρας στο νότιο δημοτικό διαμέρισμα. Η ονομασία της προέρχεται από τον Ανθέα και την αρχαία Άνθεια μία από τις τρεις πόλεις που ένωσε ο Πατρεύς και ίδρυσε την Πάτρα. Επί Τουρκοκρατίας στην περιοχή υπήρχε το κτήμα Γκρην, από την οικογένεια Γκρην, μέλη της οποίας διετέλεσαν πρόξενοι της Αγγλίας στην Πάτρα με ανθελληνική δράση.

</doc>
<doc id="51123" url="https://el.wikipedia.org/wiki?curid=51123" title="Ιτιές Πάτρας">
Ιτιές Πάτρας

Οι Ιτιές είναι παραθαλάσσια συνοικία της Πάτρας, ευρισκόμενη στο Νότιο Δημοτικό Διαμέρισμά της. Συνορεύει στα νότια με τη συνοικία του Κόκκινου Μύλου και στα νοτιοανατολικά με τη συνοικία της Λεύκας. Στα βόρειά της βρίσκεται ο ποταμός Γλαύκος και οι συνοικίες Κρύα Ιτεών και Αναπηρικά Ιτεών. Οι Ιτιές απέχουν οδικώς από το κέντρο της Πάτρας περίπου 4,5 χιλιόμετρα. Η περιοχή των Ιτεών μαζί με την όμορη περιοχή του Κοκκίνου Μύλου αποτελούν εκκλησιαστικά μία ενορία, αυτήν του «Αγίου Γεωργίου Ιτεών και Κοκκίνου Μύλου». 
Η περιοχή εξυπηρετείται από τις 29 Φεβρουαρίου 2020 από τη Γραμμή 2 του Προαστιακού Σιδηρόδρομου Πάτρας μέσω της στάσης "Ιτιές - Άγ.Γεώργιος / Ities - Ag.Georgios".
Ονομασία.
Το όνομα της συνοικίας είναι φυτωνυμικό και προέρχεται από τα πολλά δέντρα ιτιάς τα οποία υπήρχαν στην περιοχή. Η ονομασία απαντάται πάντοτε στον πληθυντικό αριθμό, δηλ. «Ιτιές» και κατά το παρελθόν επίσης ως «Ιτέαι» ή και «Ετιές».
Ιστορία.
Πριν το 1900 η περιοχή ήταν μικρό έλος, που αποξηράνθηκε με επιχωματώσεις από τους εκεί ιδιοκτήτες επαύλεων γύρω στα 1932 και άρχισε να κατοικείται. Οι Ιτιές κατά τις αρχές του 20ού αιώνα αποτελούσαν μια από τις πιο πολυσύχναστες και κατάφυτες, όμορες της Πάτρας, εξοχές.
Στις Ιτιές τερμάτιζε στις αρχές του 20ού αιώνα (1902-1917) το παλιό Τραμ της Πάτρας. Στις Ιτιές επίσης έκανε στάση αρχικά το δρομολόγιο της μετρικής γραμμής προς Κυπαρισσία κ.λπ., ωστόσο είναι άγνωστο πότε καταργήθηκε η εκεί σιδηροδρομική στάση. Τα ερείπια του κτίσματος της εκεί σιδηροδρομικής στάσης βρίσκονται επί της οδού Σουνίου στη γειτονιά Αναπηρικά Ιτεών και πολύ κοντά στον ενοριακό ναό του Αγίου Γεωργίου. 
Στις Ιτιές βρίσκονται οι δεύτερες πιο παλιές εργατικές κατοικίες της πόλης, που φέρουν την ονομασία «ΠΑΤΡΑ II», η αποπεράτωση των οποίων ολοκληρώθηκε το 1962. Στις αρχές της δεκαετίας του ’90 κτίστηκαν και νέες εργατικές κατοικίες, παραπλεύρως της ανόδου της Λεωφόρου Γλαύκου και της συνοικίας των Αναπηρικών, που φέρουν την ονομασία «ΠΑΤΡΑ VIII». Το 1969 λειτούργησε για λίγο στην περιοχή ο θερινός κινηματογράφος με την επωνυμία «Τίβολι».
Μέχρι τη δεκαετία του ’60, σύμφωνα κυρίως με προφορικές μαρτυρίες, η παραλία των Ιτεών-Κόκκινου Μύλου εθεωρείτο ίσως η καλύτερη παραλία της Πάτρας, η οποία συγκέντρωνε πλήθος λουομένων. Υπήρχαν στην περιοχή και μερικά εστιατόρια -«εξοχικά κέντρα», όπως ονομάζονταν τότε- με πιο γνωστά το «Μιραμάρε», το «Τροκαντερό», την «Αυλή», τη «Σπηλιά» κ.ά. Η εξυπηρέτηση των κατοίκων της περιοχής, αλλά και των λουομένων, γίνεται ήδη από τη δεκαετία ’30 μέσω αστικής συγκοινωνίας σε τακτική καθημερινή βάση.
Αθλητισμός.
Στην περιοχή δραστηριοποιείται από το 1987 κ.εξ. ο αθλητικός σύλλογος «Ε.Σ. Ιτεών», ο οποίος διατηρεί τμήμα καλαθοσφαίρισης και σήμερα αγωνίζεται στις τοπικές κατηγορίες της ΕΣΚΑ-Η, χρησιμοποιώντας ως έδρα του το Κλειστό Γυμναστήριο Ροϊτίκων. Στην πρόσφατη ιστορία του, ο Ε.Σ. Ιτεών αγωνίστηκε στον 1ο Όμιλο της Γ1 ΕΣΚΑ-Η τις σεζόν 2015-16 και 2016-17, ενώ τις σεζόν 2017-18 και 2018-19 αγωνίστηκε στο 2ο Όμιλο της Β΄ ΕΣΚΑ-Η. Τη σεζόν 2019-20 αγωνίζεται στην Γ1 ΕΣΚΑ-Η.
Στην περιοχή επίσης δραστηριοποιήθηκαν για λίγο ανεπίσημες ομάδες ποδοσφαίρου. Αυτές ήταν η «ΑΕ Γερανεΐκων Ιτεών» (υπήρχε το 1952), η «Αναγέννηση Ιτεών» (υπήρχε το 1966) και η «Δάφνη Ιτεών» (υπήρχε το 1945).
Πολιτισμός.
Τα τελευταία χρόνια διεξήχθη κατά τους καλοκαιρινούς μήνες, στο χώρο του υπαίθριου θεάτρου του εκπολιτιστικού συλλόγου της περιοχής, φεστιβάλ ροκ μουσικής, το επονομαζόμενο «Open Theater Rock Festival». Η δράση ωστόσο ατόνησε τα επόμενα χρόνια και σταμάτησε η διεξαγωγή της.
Φυσιογνωμία.
Τις τελευταίες δεκαετίες κυρίως λόγω των βιομηχανικών και αστικών λυμάτων της περιοχής, των επιχωματώσεων της παραλίας, της αυξημένης δόμησης λόγω της επέκτασης του αστικού συγκροτήματος της Πάτρας στα νότια, της διαπλάτυνσης της κεντρικής παραλιακής οδού Ακτή Δυμαίων κ.λπ. η περιοχή έχασε την «εξοχική» φυσιογνωμία της και άρχισε να παρακμάζει.
Στα τέλη του 20ού αιώνα το θαλάσσιο μέτωπο στην περιοχή των Ιτεών-Κόκκινου Μύλου αναπλάστηκε μέσω της κοινοτικής πρωτοβουλίας «URBAN I», αλλά εγκαταλείφτηκε σταδιακά και απαξιώθηκε. Το 2018 δημιουργήθηκε στη γειτονική περιοχή του Κόκκινου Μύλου δημοτικό παραθαλάσσιο πάρκο που αναβάθμισε την ευρύτερη περιοχή.
Με την έναρξη λειτουργίας του νέου (νότιου) λιμένα της πόλης, που βρίσκεται κοντά στα βόρεια όρια της περιοχής των Ιτεών, άρχισαν να βρίσκουν καταφύγιο μετανάστες κυρίως από τριτοκοσμικές ασιατικές και αφρικανικές χώρες, οι οποίοι μετακινήθηκαν σχετικά κοντά στην περιοχή. Η πύκνωση του φαινομένου οδήγησε σε κοινωνική ένταση με τη δολοφονία του κατοίκου της περιοχής Θανάση Λαζανά τον Μάιο του 2012.
Πλέον, θεωρείται μαζί με τη γειτονική συνοικία της Λεύκας ως μια από τις πιο υποβαθμισμένες περιοχές της Πάτρας.

</doc>
<doc id="51124" url="https://el.wikipedia.org/wiki?curid=51124" title="Εθνική Ριζοσπαστική Ένωση">
Εθνική Ριζοσπαστική Ένωση



</doc>
<doc id="51126" url="https://el.wikipedia.org/wiki?curid=51126" title="Τέρψη Πάτρας">
Τέρψη Πάτρας

Η Τέρψη είναι παραλιακή συνοικία της Πάτρας στο μεσημβρινό τμήμα της πόλης. Η συνοικία δημιουργήθηκε μετά το 1945 λίγο πιο πάνω από τη συνοικία Χαλκωματά· η περιοχή τότε ήταν αμπέλια. Τις δύο συνοικίες σήμερα οριοθετεί η οδός Βορείου Ηπείρου. Πήρε το όνομά της από την ομώνυμη οδό που υπήρχε εκεί. 
Μέχρι τις αρχές του 20ου αιώνα ήταν ημιαστική περιοχή με εξοχικές κατοικίες και αγρούς. Με τη δημιουργία στην περιοχή πολλών βιομηχανιών, πριν αλλά και μετά τον Β΄ Παγκόσμιο πόλεμο εγκαταστάθηκαν κυρίως εργαζόμενοι των βιομηχανιών αυτών.

</doc>
<doc id="51128" url="https://el.wikipedia.org/wiki?curid=51128" title="Απριλιανή δικτατορία">
Απριλιανή δικτατορία



</doc>
<doc id="51130" url="https://el.wikipedia.org/wiki?curid=51130" title="Κρύα Ιτεών Πάτρας">
Κρύα Ιτεών Πάτρας

Η Κρύα Ιτεών είναι συνοικία στο νότιο δημοτικό διαμέρισμα της Πάτρας, δίπλα στον Γλαύκο ποταμό. 
Γενικά στοιχεία.
Μετά το 1922 και την Μικρασιατική καταστροφή, στην περιοχή η οποία τότε ήταν ακατοίκητη, δημιουργήθηκε ο Δ΄ προσφυγικός συνοικισμός και εγκαταστάθηκαν εκεί πολλοί πρόσφυγες. Κατά την απογραφή της 16/10/1940 η περιοχή έχει 95 κατοίκους ενώ αναγνωρίζεται ως οικισμός και προσαρτάται στο Δήμο Πατρέων μέχρι και την 07/04/1951, όταν και καταργήθηκε ως οικισμός.
Στην συνοικία ανήκουν και οι περιοχές «Βασιλόπουλου», «Αναστασόπουλου», «Μέμου», «Σταυρόπουλου» καθώς και η συνοικία «Ασημακόπουλου», των οποίων οι ονομασίες προέρχονται από τους προηγούμενους ιδιοκτήτες της κάθε περιοχής.
Στη συνοικία βρίσκεται ο νεόδμητος ενοριακός ναός των Αγίων Αντωνίου και Χαραλάμπους, το 19ο Γυμνάσιο Πατρών, καθώς επίσης και το Κλειστό Γήπεδο Γλαύκου. Το βόρειο τμήμα της περιοχής εφάπτεται με την παλαιά βιομηχανία της Πειραϊκής-Πατραϊκής.
Συγκοινωνίες.
Η περιοχή εξυπηρετείται από τις 29 Φεβρουαρίου 2020 από τη Γραμμή 2 του Προαστιακού Σιδηρόδρομου Πάτρας τόσο μέσω της κοντινής στάσης «Ιτιές - Άγ.Γεώργιος / Ities - Ag.Georgios» στις Ιτιές όσο και της στάσης «Άνθεια / Antheia» η οποία βρίσκεται επί των οδών "Ανθείας" και "Σουνίου", αρκετά κοντά στη θέση Παπαθωμά.

</doc>
<doc id="51132" url="https://el.wikipedia.org/wiki?curid=51132" title="Ε.Ο.Κ.Α.">
Ε.Ο.Κ.Α.



</doc>
<doc id="51135" url="https://el.wikipedia.org/wiki?curid=51135" title="Δήμος Λαπήθου">
Δήμος Λαπήθου



</doc>
<doc id="51137" url="https://el.wikipedia.org/wiki?curid=51137" title="Άβαροι">
Άβαροι

Οι Άβαροι ή Άβαροι της Παννονίας, γνωστοί επίσης ως Όμβροι σε ρουθηνικά χρονικά, Βαρχονίτες σε βυζαντινές πηγές και από τους Γαλάζιους Τούρκους και Ψευδοάβαροι, ήταν μια ομάδα Ευρασιατών νομάδων άγνωστης προέλευσης κατά τον πρώιμο Μεσαίωνα. Το όνομα Άβαροι της Παννονίας (από την περιοχή στην οποία τελικά εγκαταστάθηκαν) χρησιμοποιείται για να τους ξεχωρίζει από τους Αβάρους του Καυκάσου, διαφορετικό λαό, με τον οποίο οι Άβαροι της Παννονίας μπορεί να συνδέονται ή όχι. Ίδρυσαν το Χαγανάτο των Αβάρων, που καταλάμβανε την Πεδιάδα της Παννονίας και σημαντικές περιοχές της Κεντρικής και Ανατολικής Ευρώπης, από τα τέλη του 6ου έως τις αρχές του 9ου αιώνα μ.Χ.. 
Παρόλο που το όνομα "Άβαρος" εμφανίστηκε για πρώτη φορά στα μέσα του 5ου αιώνα, οι Άβαροι της Παννονίας εμφανίστηκαν στο ιστορικό προσκήνιο στα μέσα του 6ου αιώνα στη βόρεια Ποντοκασπιακή στέπα, ως ομάδα μιας Βόρειας-τουνγκουζικής φυλής, και πολεμιστές που ήθελαν να ξεφύγουν από την κυριαρχία των Γαλάζιων Τούρκων.
Η γλώσσα ή οι γλώσσες που μιλούσαν οι Άβαροι είναι σήμερα άγνωστες. Ο σημαντικός επιστήμονας Ντένις Σίνορ (1916-2011) δηλώνει ότι οι περισσότερες από τις αβαρικές λέξεις που χρησιμοποιούντο στα Λατινικά ή Ελληνικά κείμενα της εποχής εμφανίζονται να προέρχονται από σιβηρικές γλώσσες, ιδιαίτερα από τις Τουνγκουζικές και τη Μογγολική. Σύμφωνα με τον Σίνορ, πολλοί από τους τίτλους και τους βαθμούς που χρησιμοποιούσαν οι Άβαροι της Παννονίας χρησιμοποιούντο επίσης από τους Τούρκους, τους Πρωτοβουλγάρους, τους Ουιγούρους και / ή τους Μογγόλους, όπως τα "χαγάνος" (ή "καγάνος"), "χαν", "κάπχαν", "τουντούν", "τάρχαν" και "χατούν". Υπάρχουν επίσης ενδείξεις ότι οι κυβερνώσες και οι υποτελείς φυλές μιλούσαν ποικιλία γλωσσών, μεταξύ των οποίων από τους μελετητές υποστηρίζεται ότι ήταν Καυκασιανές, Ιρανικές, Τουνγκουζικές, η Ουγγρική και Τουρκικές. Μερικοί μελετητές υποστηρίζουν ότι η Πρωτοσλαβική έγινε η λίνγκουα φράνκα του Αβαρικού Χαγανάτου. Σύμφωνα με τον Γκιούλα Λάσζλο, οι Άβαροι της Παννονίας του τέλους του 9ου αιώνα μιλούσαν μια ποικιλία της Παλαιουγγρικής, σχηματίζοντας έτσι μια Αβαροουγγρική συνέχεια με τους τότε νεοαφιχθέντες Ούγγρους.
Προέλευση.
Άβαροι και Ψευδοάβαροι.
Η πρώτη σαφής αναφορά στο εθνώνυμο "Άβαροι" προέρχεται από τον Πρίσκο (πέθανε μετά το 472 μ.Χ.). Ο Πρίσκος αφηγείται ότι γύρω στο 463 οι Σαράγουροι, οι Ονόγουροι και οι Ογούροι δέχθηκαν την επίθεση των Σαβίρων, που είχαν δεχθεί την επίθεση των Αβάρων. Με τη σειρά τους οι Άβαροι είχαν εκδιωχθεί από ανθρώπους καταδιωκόμενους από "ανθρωποφάγους γρύπες" που προέρχονταν από τον "ωκεανό". Ενώ οι περιγραφές του Πρίσκου παρέχουν ορισμένες πληροφορίες σχετικά με την εθνοπολιτική κατάσταση στην περιοχή Ντον-Κουμπάν-Βόλγα μετά την κατάρρευση των Ούννων, δεν μπορούν να συναχθούν σαφή συμπεράσματα. Ο Ντένις Σίνορ έχει υποστηρίξει ότι όποιοι και αν ήταν αυτοί που αναφέρονται ως "Άβαροι" από τον Πρίσκο, διέφεραν από τους Αβάρους που εμφανίζονται έναν αιώνα αργότερα, την εποχή του Ιουστινιανού (βασίλεψε από το 527 έως το 565). 
Ο επόμενος συγγραφέας που αναφέρεται στους Αβάρους, ο Μένανδρος Προτέκτωρ, εμφανίστηκε τον 6ο αιώνα και έγραψε για τις πρεσβείες των Γαλάζιων Τούρκων στην Κωνσταντινούπολη το 565 και το 568 μ.Χ. Οι Τούρκοι εμφανίστηκαν θυμωμένοι με τους Βυζαντινούς επειδή είχαν συνάψει συμμαχία με τους Αβάρους, τους οποίους οι Τούρκοι θεωρούσαν ως υποτελείς και σκλάβους τους. Ο Τούρξανθος, Τούρκος πρίγκηπας, αποκαλεί τους Αβάρους με το όνομα «Βαρχονίτες», και «δραπέτες δούλους των Τούρκων», που αριθμούσαν «περίπου 20 χιλιάδες».
Πολλές άλλες, αλλά κάπως συγκεχυμένες, λεπτομέρειες προέρχονται από τον Θεοφύλακτο Σιμοκάττη, που έγραψε γύρω στο 629, αλλά αναλύει τις τελευταίες δύο δεκαετίες του 6ου αιώνα. Συγκεκριμένα ισχυρίζεται ότι παραθέτει μια θριαμβευτική επιστολή από τον Τούρκο άρχοντα Ταμγκάν (Τούρξανθο):
Σύμφωνα με την ερμηνεία των Ντόμπροβιτς και Νετσάεβα οι Τούρκοι επέμεναν ότι οι Άβαροι ήταν μόνο Ψευδοάβαροι, έτσι ώστε να καυχώνται ότι ήταν η μόνη τρομερή δύναμη στη στέπα της Ευρασίας. Οι Γαλάζιοι Τούρκοι ισχυρίζονταν ότι οι "πραγματικοί Άβαροι" παρέμεναν πιστοί υπήκοοι των Τούρκων, ανατολικότερα.
Επιπλέον ο Ντόμπροβιτς έχει αμφισβητήσει την αυθεντικότητα της περιγραφής του Θεοφύλακτου. Έχει υποστηρίξει ότι ο Θεοφύλακτος δανείστηκε πληροφορίες από τις περιγραφές του Μενάνδρου διάφορων βυζαντινοτουρκικών διαπραγματεύσεων, για να ανταποκριθεί στις πολιτικές ανάγκες της εποχής του - δηλαδή να επικρίνει και να χλευάσει τους Αβάρους σε μια περίοδο έντονων πολιτικών σχέσεων μεταξύ Βυζαντινών και Αβάρων (που συμπίπτει με τις εκστρατείες του αυτοκράτορα Μαυρίκιου στη βόρεια Βαλκανική). Καλώντας τους Αβάρους «Τούρκους σκλάβους» και «Ψευδοαβάρους», ο Θεοφύλακτος υπονόμευσε την πολιτική τους νομιμοποίηση.
Ουάρ, Ρουράν και άλλοι λαοί της Κεντρικής Ασίας.
Σύμφωνα με μερικούς μελετητές οι Άβαροι της Παννονίας προήλθαν από μια συνομοσπονδία που σχηματίστηκε στην περιοχή της Λίμνης Αράλης, από τους "Ουάρ", γνωστούς και ως "Βαρ" (που ήταν πιθανότατα ουραλικός λαός), και τους "Ξουν" ή "Ξιονίτες" (επίσης γνωστούς ως "Χιονίτες", "Χούνι", "Ούνι", "Γιουν" και με παρόμοια ονόματα). Οι Ξιονίτες ήταν πιθανότατα ιρανόφωνοι. Μια τρίτη φυλή προγενέστερα συνδεόμενη με τους Ουάρ και τους Ξιονίτες, οι Εφθαλίτες, είχαν παραμείνει στην Κεντρική και Νότια Ασία. Σε μερικές μεταγραφές, ο όρος "Βαρ" γίνεται "Χούα", που είναι ένας εναλλακτικός κινέζικος όρος για τους Εφθαλίτες (ενώ μία από τις σημαντικότερες πόλεις των Εφθαλιτών ήταν η "Βαλβαλίζ" ή "Βαρβαλίζ", αυτό μπορεί να είναι και ιρανικός όρος για το "ανώτερο φρούριο". Οι Άβαροι της Παννονίας ήταν επίσης γνωστοί με ονόματα όπως "Ουάρχον" ή "Βαρχονίτες" - που μπορεί να ήταν σύνθετες λέξεις που συνδυάζουν τα "Βαρ" και "Χούνι".
Ο ιστορικός του 18ου αιώνα Ζοζέφ ντε Γκιν υποστηρίζει μια σύνδεση των Αβάρων της ευρωπαϊκής ιστορίας με τους Ρουράν της Κεντρικής Ασίας, βασισμένη σε μια σύμπτωση μιας επιστολής του χαγάνου Ταρντάν προς την Κωνσταντινούπολη, και γεγονότων που καταγράφονται σε κινεζικές πηγές. Αυτές αναφέρουν ότι ο χαγάνος Μπουμίν, ιδρυτής του Τουρκικού Χαγανάτου, νίκησε τους Ρουράν, μερικοί από τους οποίους διέφυγαν και εντάχθηκαν στους Δυτικούς Βέι. Αργότερα - σύμφωνα με άλλη κινεζική πηγή - ο χαγάνος Μουκάν, διάδοχος του Μπουμίν, νίκησε τους Εφθαλίτες (κινεζική ονομασία: I-τα) καθώς και τους Τούρκους Τιέλε. Φαίνεται αυτές οι νίκες επί των Ρουράν, Εφθαλιτών και Τιέλε, να απηχούν μια αφήγηση του Θεοφύλακτου Σιμοκάττη, με τις νίκες του Ταρντάν επί των Αβάρων, Εφθαλιτών, και Ογούρων. Ωστόσο οι δύο σειρές γεγονότων δεν είναι ταυτόχρονες: τα γεγονότα της επιστολής έλαβαν χώρα κατά τη διάρκεια της κυριαρχίας του Ταρντάν (περ. 580-599), ενώ η αναφερόμενη από κινεζικές πηγές τουρκική νίκη επί των Ρουράν και άλλων λαών της Κεντρικής Ασίας συνέβη 50 χρόνια νωρίτερα, κατά την ίδρυση του Τουρκικού Χαγανάτου από τον Μπουμίν. Αυτός είναι ο λόγος που ο γλωσσολόγος Γιάνος Χάρματα απορρίπτει την ταύτιση των Αβάρων με τους Ρουράν. Σύμφωνα με τον Έντουιν Πάλινμπανκ το όνομα Άβαροι είναι το ίδιο με το διάσημο όνομα Βουχάν στις κινεζικές πηγές.
Δυναμική της αυτοκρατορίας της στέπας και εθνογένεση.
Οι σύγχρονοι μελετητές είναι λιγότερο διατεθειμένοι να δουν τις φυλετικές ομάδες που αναφέρονται στα ιστορικά κείμενα ως μονολιθικά και μακροχρόνια «έθνη», αλλά μάλλον ως άστατους και ρευστούς πολιτικούς σχηματισμούς, των οποίων η δυναμική εξαρτιόταν από τους σταθερούς πολιτισμούς με τους οποίους συνόρευαν, καθώς και από τους εσωτερικούς αγώνες εξουσίας μέσα στις βαρβαρικές χώρες.
Το 2003 ο Ουόλτερ Πολ συνόψισε το σχηματισμό των νομαδικών αυτοκρατοριών: 
Οι απόψεις αυτές αναφέρονται από τον Τσάναντ Μπάλιντ. "Η εθνογένεση των πρώιμων μεσαιωνικών λαών της στέπας δεν μπορεί να κατανοηθεί με ένα "μοναδικό γραμμικό" τρόπο λόγω της μεγάλης και διαρκούς κινητικότητάς τους", χωρίς εθνογενετικό «σημείο μηδέν», θεωρητικό «πρωτολαό» ή πρωτογλώσσα. [29]
Επιπλέον η ταυτότητα των Αβάρων συνδέθηκε στενά με τους πολιτικούς θεσμούς τους. Ομάδες που επαναστατούσαν ή έφευγαν από το βασίλειο των Αβάρων δεν θα μπορούσαν ποτέ να ονομαστούν "Άβαροι", αλλά μάλλον ονομάζονταν "Βούλγαροι" (Πρωτοβούλγαροι). Ομοίως, με την τελική κατάρρευση της εξουσίας των Αβάρων στις αρχές του 9ου αιώνα, η αβαρική ταυτότητα εξαφανίστηκε σχεδόν στιγμιαία.
Ανθρωπολογικές μαρτυρίες.
Στην τέχνη της εποχής οι Άβαροι απεικονίζονταν μερικές φορές ως έφιπποι τοξότες, ιππεύοντας ανάποδα τα άλογά τους. 
Σύμφωνα με τους φυσικούς ανθρωπολόγους του 20ου αιώνα όπως ο Παλ Λίπτακ, τα ανθρώπινα λείψανα από την πρώιμη (7ος αιώνας) περίοδο των Αβάρων είχαν ως επί το πλείστον "Ευρωποειδή" χαρακτηριστικά, ενώ τα ταφικά αντικείμενα έδειξαν πολιτιστικούς δεσμούς με την ευρασιατική στέπα.
Τα νεκροταφεία που χρονολογούνται από την ύστερη περίοδο (8ος αιώνας) των Αβάρων περιελάμβαναν ανθρώπινα λείψανα με φυσικά χαρακτηριστικά τυπικά των λαών της Ανατολικής Ασίας ή της Ευρασίας (δηλ. ανθρώπους με καταγωγή τόσο από την Ανατολική Ασία όσο και την Ευρώπη). Λείψανα με χαρακτηριστικά ανατολικοασιατικά ή ευρωπαϊκά χαρακτηριστικά εντοπίστηκαν σε περίπου το ένα τρίτο των τάφων των Αβάρων του 8ου αιώνα. Σύμφωνα με τον Λίπτακ το 79% του πληθυσμού της περιοχής Δούναβη-Τίσα την εποχή των Αβάρων εμφανίζει Ευρωποειδή χαρακτηριστικά (Ο Λίπτακ χρησιμοποίησε φυλετικούς όρους που αργότερα αποσύρθηκαν ή θεωρήθηκαν ξεπερασμένοι, όπως "Moγγολίδες" για τη Βορειοανατολική Ασία και "Τουρανίδες" για άτομα μεικτής καταγωγής).
Κοινωνική και φυλετική δομή.
Η Λεκάνη των Καρπαθίων ήταν το κέντρο της βάσης της δύναμης των Αβάρων. Οι Άβαροι μετεγκατέστησαν αιχμάλωτους από τις περιφέρειες της αυτοκρατορίας τους σε πιο κεντρικές περιοχές. Υλικός πολιτισμός των Αβάρων βρίσκεται νότια μέχρι τη Μακεδονία. Ωστόσο στα ανατολικά των Καρπαθίων υπάρχει κοντά σε μη αβαρικά αρχαιολογικά ευρήματα, υποδηλώνοντας ότι ζούσαν κυρίως στα δυτικά Βαλκάνια. Οι μελετητές υποστηρίζουν οτι υπήρχε μια εξαιρετικά δομημένη και ιεραρχική κοινωνία των Αβάρων, που είχε σύνθετες αλληλεπιδράσεις με άλλες "βαρβαρικές" ομάδες. Ο χαγάνος ήταν η κυρίαρχη μορφή, που περιβαλλόταν από μια μειοψηφία νομαδικής αριστοκρατίας.
Λίγες εξαιρετικά πλούσιες ταφές έχουν αποκαλυφθεί, επιβεβαιώνοντας ότι η εξουσία περιοριζόταν στον χαγάνο και μια στενά συνδεόμενη "ελίτ πολεμιστών". Εκτός από σωρούς χρυσών νομισμάτων που συνοδεύουν τις ταφές, οι άνδρες συχνά θάβονταν με σύμβολα της τάξης τους, όπως διακοσμημένες ζώνες, όπλα, αναβολείς που μοιάζουν με εκείνα τα αντικείμενα που βρέθηκαν στην κεντρική Ασία, καθώς και το άλογό τους. Ο στρατός των Αβάρων απαρτιζόταν από πολλές άλλες ομάδες: Στρατιωτικές μονάδες Σλάβων, Γέπιδων και πρωτοΒουλγάρων. Φαίνεται επίσης ότι υπήρχαν ημιανεξάρτητες «πελατειακές» (κυρίως σλαβικές) φυλές που εξυπηρετούσαν στρατηγικούς ρόλους, όπως επιθέσεις για αντιπερισπασμό και τη φύλαξη των δυτικών συνόρων των Αβάρων με τη Φραγκική Αυτοκρατορία.
Αρχικά οι Άβαροι και οι υπήκοοί τους ζούσαν χωριστά, εκτός από τις Σλάβες και Γερμανίδες γυναίκες που παντρεύονταν Άβαρους άνδρες. Τελικά οι γερμανικοί και οι σλαβικοί λαοί συμπεριελήφθησαν στην κοινωνική τάξη και τον πολιτισμό των Αβάρων, που ακολουθούσε περσικά-βυζαντινά πρότυπα. Οι μελετητές έχουν αναγνωρίσει ένα μεικτό Αβαροσλαβικό πολιτισμό, που χαρακτηρίζεται από στολίδια όπως σκουλαρίκια σε σχήμα ημισελήνου, πόρπες, χάντρες και βραχιόλια με κερατόσχημα άκρα βυζαντινού ύφους. Ο Πολ Φούρακρ σημειώνει ότι «τον έβδομο αιώνα εμφανίζεται ένας μεικτός Σλαβοαβαρικός πολιτισμός, που ερμηνεύεται ως ειρηνική και αρμονική σχέση μεταξύ των Αβάρων πολεμιστών και των Σλάβων αγροτών. Θεωρείται πιθανό ότι τουλάχιστον κάποιοι από τους ηγέτες των σλαβικών φυλών μπορεί να είχαν γίνει μέρος της αριστοκρατίας των Αβάρων». Εκτός από τους αφομοιωμένους Γέπιδες, λίγοι τάφοι δυτικών γερμανικών (Καρολίγγειων) λαών έχουν βρεθεί στις χώρες των Αβάρων. Ίσως υπηρετούσαν ως μισθοφόροι. 
Γλώσσα.
Το που ανήκαν εθνογλωσσικά οι Άβαροι είναι αβέβαιο. Παρόλο που υπάρχουν λίγες γνώσεις σχετικά με τη γλώσσα τους, οι μελετητές έχουν υποστηρίξει ότι οι Άβαροι μπορεί να μιλούσαν γλώσσα ιρανική, μογγολική, τουνγκουζική ή τουρκική. Μερικοί ιστορικοί επηρεασμένοι από τον πανσλαβισμό υποστηρίζουν ότι με την πάροδο του χρόνου η σλαβική έγινε η lingua franca των Αβάρων.
Η θεωρία Αβαροουγγρικής συνέχειας του Γκιούλα Λάσλο.
Ο Γκιούλα Λάσλο, Ούγγρος αρχαιολόγος, υποστηρίζει ότι οι τελευταίοι Άβαροι, που έφτασαν στο χαγανάτο το 670 μ.Χ. σε μεγάλους αριθμούς, έζησαν το διάστημα μεταξύ της καταστροφής και λεηλασίας του κράτους των Αβάρων από τους Φράγκους (791-795) και της άφιξης των Ούγγρων το 895. Ο Λάσζλο επισημαίνει ότι οι οικισμοί των Ούγγρων (Μαγυάρων) δεν αντικατέστησαν αλλά συμπλήρωσαν εκείνους των Αβάρων. Οι Άβαροι παρέμειναν στους αγρούς, τους κατάλληλους για τη γεωργία, ενώ οι Ούγγροι πήραν τις όχθες και τις πεδιάδες των ποταμών, κατάλληλες για βοσκοτόπια. Σημειώνει επίσης ότι ενώ τα ουγγρικά νεκροταφεία αποτελούνται από 40-50 τάφους κατά μέσο όρο, εκείνα των Αβάρων περιέχουν 600-1.000. Σύμφωνα με αυτά τα ευρήματα οι Άβαροι δεν επιβίωσαν μόνο του τέλους της πολιτείας τους ως οντότητας, αλλά έζησαν σε μεγάλες μάζες και ξεπέρασαν κατά πολύ τους Ούγγρους κατακτητές του Άρπαντ. Αναφέρει επίσης ότι οι Ούγγροι κατέλαβαν μόνο το κέντρο της Λεκάνης των Καρπαθίων, αλλά οι Άβαροι ζούσαν σε μια ευρύτερη περιοχή. Εξετάζοντας τα εδάφη όπου ζούσαν μόνο Άβαροι βρίσκουμε μόνο ουγγρικά γεωγραφικά ονόματα, όχι σλαβικά ή τουρκικά, όπως θα περίμενε κανείς. Αυτά είναι περαιτέρω στοιχεία για την Αβαροουγγρική συνέχεια. Τα ονόματα των ουγγρικών φυλών, οπλαρχηγών και λέξεων που χρησιμοποιούνται για τους ηγέτες κ.λπ. δείχνουν ότι τουλάχιστον οι ηγέτες των Ούγγρων κατακτητών ήταν τουρκόφωνοι. Αλλά η σημερινή Ουγγρική δεν είναι τουρκογενής γλώσσα, οπότε πρέπει να αφομοιώθηκαν από τους Αβάρους που ήταν περισσότεροί τους. Η θεωρία της Αβαροουγγρικής συνέχειας του Λάσλο υποστηρίζει επίσης ότι οι Ούγγροι μιλάνε τη γλώσσα των Αβάρων.
Ιστορία.
Άφιξη στην Ευρώπη.
Το 557 οι Άβαροι έστειλαν πρεσβεία στην Κωνσταντινούπολη - πιθανώς από το βόρειο Καύκασο. Αυτό σηματοδότησε την πρώτη τους επαφή με τη Βυζαντινή Αυτοκρατορία. Με αντάλλαγμα χρυσό συμφώνησαν να υποτάξουν τα "ανυπότακτα γένη" για λογαριασμό των Βυζαντινών: στη συνέχεια κατέκτησαν και ενσωμάτωσαν διάφορες νομαδικές φυλές - τους Κουτριγούρους και τους Σαβίρους - και νίκησαν τους Άντες. Το 562 οι Άβαροι έλεγχαν την κάτω λεκάνη του Δούναβη και τις στέπες βόρεια της Μαύρης Θάλασσας. Οταν έφτασαν στα Βαλκάνια οι Άβαροι σχημάτισαν μια ετερογενή ομάδα περίπου 20.000 ιππέων. Αφού ο Βυζαντινός Αυτοκράτορας Ιουστινιανός Α΄(βασ. 527–565) τους εξαγόρασε, κινήθηκαν βορειοδυτικά προς τη Γερμανία. Ωστόσο η αντίσταση των Φράγκων σταμάτησε την επέκτασή τους προς αυτή την κατεύθυνση.
Αναζητώντας πλούσια ποιμενικά εδάφη οι Άβαροι αρχικά απαίτησαν εδάφη νότια του ποταμού Δούναβη, στη σημερινή Βουλγαρία, αλλά οι Βυζαντινοί αρνήθηκαν, χρησιμοποιώντας τις επαφές τους με τους Γαλάζιους Τούρκους ως απειλή κατά της επιθετικότητας των Αβάρων. Τότε οι Άβαροι έστρεψαν την προσοχή τους στην πεδιάδα των Καρπαθίων και τη φυσική προστασία που τους παρείχε. Ωστόσο τη λεκάνη των Καρπαθίων κατείχαν τότε οι Γέπιδες. Το 567 οι Άβαροι σχημάτισαν συμμαχία με τους Λομβαρδούς - εχθρούς των Γεπίδων - και μαζί κατέστρεψαν μεγάλο μέρος του Βασιλείου των Γεπίδων. Οι Άβαροι έπεισαν τότε τους Λομβαρδούς να μετακινηθούν στη βόρεια Ιταλία, μια εισβολή που σηματοδότησε το τελευταίο γερμανικό μαζικό κίνημα των Μεγάλων Μεταναστεύσεων.
Συνεχίζοντας την επιτυχή πολιτική τους να στρέφουν τους διάφορους βαρβάρους τον ένα εναντίον του άλλου, οι Βυζαντινοί έπεισαν τους Αβαρους να επιτεθούν στους Σκλαβηνούς της Μικρής Σκυθίας (σημερινή Δοβρουτσά), μια χώρα πλούσια και εύφορη. Αφού ερήμωσαν το μεγαλύτερο μέρος της χώρας των Σκλαβηνών οι Άβαροι επέστρεψαν στην Παννονία, αφού πολλοί από τους υπήκοους του Χαγάνου λιποτάκτησαν στο Βυζαντινό Αυτοκράτορα.
Πρώτη Περίοδος των Αβάρων (580–670).
Περί το 580 ο Χαγάνος των Αβάρων Μπαγιάν Α΄ είχε επιβάλει την κυριαρχία του στα περισσότερα σλαβικά, βουλγαρικά και γερμανικά φύλα που ζούσαν στην Παννονία και τη Λεκάνη των Καρπαθίων. Όταν η Βυζαντινή Αυτοκρατορία δεν μπορούσε να τους επιδοτεί ή να προσλάβει Άβαρους μισθοφόρους, οι Άβαροι επέδραμαν στα βαλκανικά της εδάφη. Σύμφωνα με το Μένανδρος ο Μπαγιάν επικεφαλής ενός στρατού 10.000 Κουτριγούρων Βουλγάρων λεηλάτησε τη Δαλματία το 568, κόβοντας ουσιαστικά τη χερσαία σύνδεση των Βυζαντινών με τη Βόρεια Ιταλία και τη Δυτική Ευρώπη. Το 582 οι Άβαροι κατέλαβαν το Σίρμιο, σημαντικό φρούριο στην Παννονία. Όταν οι Βυζαντινοί αρνήθηκαν να αυξήσουν το ποσό του επιδόματος, όπως ζήτησε ο γιος και διάδοχος του Μπαγιάν, Μπαγιάν Β΄ (από το 584), οι Άβαροι προχώρησαν στην κατάληψη του Σινγκίντουνουμ και του Βιμινάκιου. Ωστόσο υποχώρησαν σημαντικά κατά τις Βαλκανικές εκστρατείες του Μαυρικίου στα 590.
Το 600 οι Άβαροι είχαν ιδρύσει μια νομαδική αυτοκρατορία που κυριαρχούσε σε πλήθος λαών και εκτείνονταν από τη σύγχρονη Αυστρία στα δυτικά μέχρι τη στέπα του Πόντου και της Κασπίας στα ανατολικά. Αφού ηττήθηκαν στις Μάχες του Βιμινάκιου στην πατρίδα τους μερικοί Άβαροι αυτομόλησαν στους Βυζαντινούς το 602, αλλά ο Αυτοκράτορας Μαυρίκιος αποφάσισε να μην επιστρέψουν στην πατρίδα τους όπως συνηθιζόταν. Διατήρησε το στρατόπεδο του πέρα ​​από τον Δούναβη όλο το χειμώνα, αλλά η ταλαιπωρία έκανε το στρατό να εξεγερθεί, προσφέροντας στους Αβάρους μια ανάπαυλα που τη χρειάζονταν απεγνωσμένα και επιχείρησαν μια εισβολή στη βόρεια Ιταλία το 610. Ο Βυζαντινός εμφύλιος πόλεμος προκάλεσε μια περσική εισβολή και το Βυζαντινοπερσικό Πόλεμο του 602-628 και μετά το 615 οι Άβαροι δρούσαν ανενόχλητοι στα ανυπόστατα Βαλκάνια.
Ενώ διαπραγματεύονταν με τον Αυτοκράτορα Ηράκλειο κάτω από τα τείχη της Κωνσταντινούπολης το 617 οι Άβαροι εξαπέλυσαν μια αιφνιδιαστική επίθεση. Ενώ δεν μπόρεσαν να καταλάβουν το κέντρο της πόλης, λεηλάτησαν τα προάστιά της και συνέλαβαν 270.000 αιχμάλωτους. Οι πληρωμές σε χρυσό και αγαθά στους Avars έφτασαν στο χωρίς προηγούμενο ποσό των 200.000 σόλιδων λίγο πριν το 626. Το 626 οι Άβαροι συνεργάστηκαν με τη δύναμη των Σασσανιδών στην ανεπιτυχή πολιορκία του 626. Μετά από αυτή την ήττα η πολιτική και στρατιωτική δύναμη των Αβάρων μειώθηκε. Βυζαντινές και φραγκικές πηγές μνημονεύουν έναν πόλεμο μεταξύ των Αβάρων και των Δυτικών Σλάβων υποτελών τους, των Βένδων.
Τη δεκαετία του 630 ο Σάμο, ο κυβερνήτης της πρώτης ιστορικά γνωστής σλαβικής πολιτείας, γνωστής ως Φυλετική Ένωση του Σάμο ή βασίλειο του Σάμο, επέκτεινε την εξουσία του σε εδάφη στα βόρεια και δυτικά του Χαγανάτου σε βάρος των Αβάρων, κυβερνώντας μέχρι το θάνατό του το 658 
Το "Χρονικό του Φρέντεγκαρ" κατέγραψε ότι κατά την εξέγερση του Σάμο το 631 μ.Χ. 9.000 Βούλγαροι με επικεφαλής τον Αλτσεκ έφυγαν από την Παννονία στη σημερινή Βαυαρία, όπου ο Δαγοβέρτος Α΄ έσφαξε τους περισσότερους από αυτούς. Οι υπόλοιποι 700 εντάχθηκαν στους Βένδες. Περίπου την εποχή της βασιλείας του Σάμο ο Βούλγαρος ηγέτης της Χουβράτης της φυλής των Ντούλο ηγήθηκε μιας επιτυχημένης εξέγερσης για να τερματίσει την εξουσία των Αβάρων στην Πεδιάδα της Παννονίας, ιδρύοντας την "Παλαιά Μεγάλη Βουλγαρία" ή "Patria Onoguria" «την πατρίδα των Ονογούρων». Ο εμφύλιος πόλεμος, πιθανώς ένας αγώνας για τη διαδοχή στην Ονογουρία μεταξύ των κοινών δυνάμεων Κουτριγούρων και Ουτιγούρων, διήρκεσε από το 631 ως το 632. Η εξουσία των δυνάμεων των Κουτριγούρων Αβάρων συνετρίβη και οι Άβαροι τέθηκαν υπό τον έλεγχο της Μεγάλης Βουλγαρίας. Ταυτόχρονα, σύμφωνα με το έργο του Κωνσταντίνου Ζ΄ "Προς τον ίδιον υιόν Ρωμανόν" (10ος αιώνας), μια ομάδα Κροατών χωρίστηκε από τους Λευκούς Κροάτες που ζούσαν στη Λευκή Κροατία και έφτασαν με τη θέλησή τους ή κλήθηκαν από τον Βυζαντινό αυτοκράτορα Ηράκλειο (610- 641), για να πολεμήσουν και να νικήσουν τους Αβάρους και μετά ίδρυσαν το δικό τους πριγκιπάτο στη Δαλματία. 
Mέση (670–720) και Υστερη (720–804) περίοδος των Αβάρων.
Με το θάνατο του Σάμο μερικές σλαβικές φυλές τέθηκαν ξανά υπό την κυριαρχία των Αβάρων. Ο Βούλγαρος Χάνος Χουβράτης πέθανε το 665 και τον διαδέχθηκε ο Χάνος Βαϊανός της Παλιάς Μεγάλης Βουλγαρίας. 
Μετά το θάνατο του Χάνου Χουβράτη ή λίγα χρόνια αργότερα, την εποχή του Μπέζμερ, η αυτοκρατορία διαλύθηκε σε 5 κλάδους. Δύο από αυτούς (με επικεφαλής τους Μπάτμπαγιαν και Kότραγκ) υποτάχθηκαν στην αναδυόμενη αυτοκρατορία των Χαζάρων, ενώ η τρίτη με επικεφαλής τον Ασπαρούχ ίδρυσε τη Βουλγαρική Αυτοκρατορία του Δούναβη και τη σταθεροποίησε με τη νίκη στη Μάχη του Ονγκαλ. Η τέταρτη ομάδα μετακινήθηκε στη Ραβέννα, ενώ η πέμπτη, με επικεφαλής τον Κούμπερ πήγε στο Χαγανάτο των Αβάρων. Σύμφωνα με τα "Θαύματα του Αγίου Δημητρίου" η Αβαροσλαβική συμμαχία από τα βόρεια Καρπάθια ώθησε τους Βούλγαρους νότια, έξω από τη δυτική Ονογουρία (Σίρμιο) περίπου την ίδια στιγμή που έγινε η Μάχη του Ογγκάλ, νότια των ανατολικών Καρπαθίων. Το νέο εθνοτικό στοιχείο που χαρακτηρίζεται από κλιπ μαλλιών για πλεξίδες. καμπύλα μονόπλευρα σπαθιά, ευρεία, συμμετρικά τόξα σηματοδοτεί τη μέση Αβαροβουλγαρική περίοδο (670-720). Οι Ονογούροι Βούλγαροι με ηγέτη τον Κούμπερ εκδιώχθηκαν από τη δυτική Ονογουρία (Σίρμιο) μετακινήθηκαν νότια και εγκαταστάθηκαν στη σημερινή Μακεδονία. Οι Ονογούροι Βούλγαροι, με επικεφαλής το Χάνο Ασπαρούχ - πατέρα του Χάνου Τέρβελ - εγκαταστάθηκαν μόνιμα κατά μήκος του Δούναβη (περ. 679–681), επεκτείνοντας την Πρώτη Βουλγαρική Αυτοκρατορία από το Ονογουρ της Βουλγαρίας. Αν και η αυτοκρατορία των Αβάρων είχε μειωθεί στο μισό του αρχικού της μεγέθους, η νέα Αβαροσλαβική συμμαχία εδραίωσε την κυριαρχία τους δυτικά από τα κεντρικά τμήματα της λεκάνης του μεσου Δούναβη και επέκτεινε τη σφαίρα επιρροής τους δυτικά στη Λεκάνη της Βιέννης. Εμφανίστηκαν νέα περιφερειακά κέντρα, όπως εκείνα κοντά στο Οζορα και το Ιγκαρ - στην περιφέρεια Φέχερ της Ουγγαρίας. Αυτό ενίσχυσε τη βάση ισχύος των Αβάρων, αν και το μεγαλύτερο μέρος των Βαλκανίων βρισκόταν τώρα στα χέρια των σλαβικών φυλών, καθώς ούτε οι Αβαροι ούτε οι Βυζαντινοί μπορούσαν να ανακτήσουν τον έλεγχο. 
Ένας νέος τύπος κεραμικής - η λεγόμενη κεραμική "Ντέβινσκα Νόβα Βες" - εμφανίστηκε στα τέλη του 7ου αιώνα στην περιοχή μεταξύ του Μέσου Δούναβη και των Καρπαθίων. Αυτά τα αγγεία ήταν παρόμοια με τα χειροποίητα κεραμικά της προηγούμενης περιόδου, αλλά και αντικείμενα κατασκευασμένα με τροχό βρέθηκαν επίσης σε θέσεις της Ντέβινσκα Νόβα Βες. Μεγάλα νεκροταφεία που βρέθηκαν στο Χόλιαρε, το Νόβε Ζάμκι και άλλα μέρη στη Σλοβακία, την Ουγγαρία και τη Σερβία από την περίοδο που ξεκινά γύρω στο 690 δείχνουν ότι το δίκτυο οικισμών της λεκάνης των Καρπαθίων έγινε πιο σταθερό κατά την Υστερη περίοδο των Αβάρων. Τα πιο δημοφιλή μοτίβα της περιόδου αυτής - γρυπαετοί και έλικες που διακοσμούν ζώνες, βάσεις και διάφορα άλλα τέχνεργα που συνδέονται με πολεμιστές - μπορεί είτε να αντιπροσωπεύουν νοσταλγία για το χαμένο νομαδικό παρελθόν ή να μαρτυρούν ένα νέο κύμα νομάδων που έφτασαν από τις στέπες του Πόντου στο τέλος του 7ου αιώνα. Σύμφωνα με τους ιστορικούς που αποδέχονται την τελευταία θεωρία οι μετανάστες μπορεί να ήταν είτε Ονόγουροι είτε Αλανοί. Οι ανθρωπολογικές μελέτες των σκελετών δείχνουν την παρουσία ενός πληθυσμού με μογγολικά χαρακτηριστικά. 
Το Χαγανάτο κατά τη Μέση και Ύστερη περίοδο ήταν προϊόν πολιτιστικής συμβίωσης σλαβικών και αυθεντικών αβαρικών στοιχείων με μια σλαβική γλώσσα ως lingua franca ή πιο κοινή γλώσσα.
Τον 7ο αιώνα το Χαγανάτο των Αβάρων άνοιξε μια πύλη για τη σλαβική δημογραφική και γλωσσική επέκταση στις περιοχές της Αδριατικής και του Αιγαίου.
Στις αρχές του 8ου αιώνα ένας νέος αρχαιολογικός πολιτισμός - ο λεγόμενος πολιτισμός "γρυπαετών και ελίκων" - εμφανίστηκε στη λεκάνη των Καρπαθίων. Ορισμένες θεωρίες, συμπεριλαμβανομένης της θεωρίας της «διπλής κατάκτησης» του αρχαιολόγου Γκιούλα Λάσλο, τον αποδίδουν στην άφιξη νέων εποίκων, όπως οι πρώτοι Μαγυάροι, αλλά αυτό είναι ακόμη υπό συζήτηση. Οι Ούγγροι αρχαιολόγοι Λάσλο Μάκαϊ και Αντρας Μόκσι αποδίδουν αυτό τον πολιτισμό σε μια εσωτερική εξέλιξη των Αβάρων που προκύπτει από την ενσωμάτωση των Βούλγαρων μεταναστών από την προηγούμενη γενιά του 670. Σύμφωνα με τους Μάκαϊ και Μόκσι "ο υλικός πολιτισμός- τέχνη, ρούχα, εξοπλισμός, όπλα - της Υστερης περιόδου Αβάρων / Βουλγάρων εξελίχθηκε αυτόνομα από αυτά τα νέα θεμέλια". Πολλές περιοχές, που κάποτε αποτελούσαν σημαντικά κέντρα της αυτοκρατορίας των Αβάρων, είχαν χάσει τη σημασία τους ενώ εμφανίστηκαν νέες. Αν και ο υλικός πολιτισμός των Αβάρων που βρέθηκε σε μεγάλο μέρος των βόρειων Βαλκανίων μπορεί να υποδηλώνει την παρουσία Αβάρων, πιθανότατα αντιπροσωπεύει την παρουσία ανεξάρτητων Σλάβων που είχαν υιοθετήσει έθιμα των Αβάρων. 
Κατάρρευση.
Η σταδιακή μείωση της ισχύος των Αβάρων επιταχύνθηκε σε ταχεία πτώση. Μια σειρά από εκστρατείες των Φράγκων, που ξεκίνησαν το 788, τελείωσαν με την κατάκτηση του βασιλείου των Αβάρων μέσα σε μια δεκαετία. Η αρχική σύγκρουση μεταξύ των Αβάρων και των Φράγκων σημειώθηκε αμέσως μετά την εκθρόνιση από τους Φράγκους του Βαυαρού Δούκα Τάσιλου Γ΄ και την επιβολή του άμεσου ελέγχου των Φράγκων επί της Βαυαρίας το 788. Εκείνη την εποχή τα σύνορα μεταξύ Βαυαρών και Αβάρων βρισκόταν στον ποταμό Ενς. Μια αρχική εισβολή των Αβάρων στη Βαυαρία αναχαιτίστηκε και οι δυνάμεις Φράγκων-Βαυαρών αντέδρασαν μεταφέροντας τον πόλεμο στα γειτονικά εδάφη των Αβάρων, που βρίσκονταν κατά μήκος του ποταμού Δούναβη, ανατολικά του Ενς. Οι δύο πλευρές συγκρούστηκαν κοντά στον ποταμό Υμπς, στο Υμπσφελντ, όπου οι Αβαροι υπέστησαν ήττα (788), που σηματοδότησε την άνοδο της δύναμης των Φράγκων και την παρακμή των Αβάρων στην περιοχή. 
Το 790 οι Αβαροι προσπάθησαν να διαπραγματευτούν έναν ειρηνευτικό διακανονισμό με τους Φράγκους, αλλά δεν επιτεύχθηκε συμφωνία. Μια νέα φραγκική εκστρατεία κατά των Αβάρων, που ξεκίνησε το 791, ολοκληρώθηκε με επιτυχία για τους Φράγκους. Ένας μεγάλος Φραγκικός στρατός, με επικεφαλής τον Καρλομάγνο, πέρασε από τη Βαυαρία στο έδαφος των Αβάρων πέρα ​​από τον ποταμό Ενς και άρχισε να προχωρά κατά μήκος του ποταμού Δούναβη σε δύο φάλαγγες, αλλά δεν βρήκε καμία αντίσταση και σύντομα έφτασε στην περιοχή του Δάσους της Βιέννης, στις πύλες της Πεδιάδας της Παννονίας. Δεν διεξήχθη μάχη, αφού οι Αβαροι είχαν φύγει πριν από την προέλαση του Καρολίγγειου στρατού, ενώ τα περισσότερα άλογα των Αβάρων αρρρώστησαν και πέθαναν. Αρχισαν φυλετικές εσωτερικές διαμάχες, φανερώνοντας την αδυναμία του Χαγανάτου. 
Οι Φράγκοι είχαν υποστηριχθεί από τους Σλάβους, που ίδρυσαν κρατίδια στα πρώην εδάφη των Αβάρων. Ο γιος του Καρλομάγνου Πεπίνος της Ιταλίας κατέλαβε ένα μεγάλο, οχυρωμένο καταυλισμό γνωστό ως "Δακτύλιο", ποιυ περιείχε πολλά από τα λάφυρα προηγούμενων εκστρατειών των Αβάρων. Η εκστρατεία κατά των Αβάρων συγκέντρωσε και πάλι δυναμική. Χρειάστηκαν δύο μαζικά πλήγματα, δύο μεγάλα συναθροίσεις του βασιλιά για την άντληση εισφορών από κάθε μέρος του μεγάλου πλέον βασιλείου, για να ηττηθούν αποφασιστικά οι Αβαροι. Το 796, οκτώ χρόνια μετά την έναρξη του πολέμου, οι Αβαροι δεν άντεξαν άλλο και βρέθηκαν ολοκληρωτικά στο έλεος του βασιλιά. 
Το 796 οι οπλαρχηγοί των Αβάρων παραδόθηκαν και έγιναν δεκτικοί στην αποδοχή του Χριστιανισμού. Εν τω μεταξύ όλη η Παννονία κατακτήθηκε. Σύμφωνα με το "Annales Regni Francorum" οι Αβαροι άρχισαν να υποτάσσονται στους Φράγκους το 796. Το τραγούδι "De Pippini regis Victoria Avarica" ​​που εξυμνεί την ήττα των Αβάρων από τον Πεπίνο της Ιταλίας το 796 σώζεται ακόμη. Οι Φράγκοι βάφτισαν πολλούς Αβάρους και τους ενσωμάτωσαν στη Φραγκική Αυτοκρατορία. Το 799 μερικοί Αβαροι εξεγέρθηκαν. 
Το 804 η Βουλγαρία κατέκτησε τα νοτιοανατολικά εδάφη των Αβάρων στην Τρανσυλβανία και τη νοτιοανατολική Παννονία μέχρι το Μέσο Δούναβη και πολλοί Αβαροι έγιναν υπήκοοι της Βουλγαρικής Αυτοκρατορίας. Ο Χαγάνος Θεόδωρος, προσηλυτισμένος σε Χριστιανό, πέθανε αφού ζήτησε βοήθεια από τον Καρλομάγνο το 805 και τον διαδέχθηκε ο Χαγάνος Αβραάμ, που βαφτίστηκε ως ο νέος υποτελής των Φράγκων (και δεν πρέπει να υποτεθεί από το όνομά του μόνο ότι ήταν Χάβαρος παρά Ψευδοάβαρος). Τον Αβραάμ διαδέχτηκε ο Χαγάνος Ισαάκ (Λατινικά "Canizauci"), για τον οποίο λίγα είναι γνωστά. Οι Φράγκοι μετέτρεψαν τα υπό τον έλεγχό τους εδάφη των Αβάρων σε μια συνοριακή επαρχία (Μαρκία). Η Παννονική Μαρκία - το ανατολικό μισό της Αβαρικής Μαρκίας - παραχωρήθηκε στη συνέχεια στο Σλάβο πρίγκιπα Πρίμπινα, ο οποίος ίδρυσε το Πριγκιπάτο της Κάτω Παννονίας το 840.
Ό, τι απέμεινε από την εξουσία των Αβάρων τερματίστηκε οριστικά όταν οι Βούλγαροι επέκτειναν την επικράτειά τους στα κεντρικά και ανατολικά τμήματα των παραδοσιακών εδαφών τους περί το 829. Σύμφωνα με τον Πολ η παρουσία των Αβάρων στην Παννονία βεβαιώνεται το 871, αλλά στη συνέχεια το όνομα δεν χρησιμοποιείται πλέον από τους χρονικογράφους. Ο Πολ έγραψε, "Αποδείχθηκε απλώς αδύνατο να διατηρηθεί μια αβαρική ταυτότητα μετά την εξάλειψη των θεσμικών οργάνων των Αβάρων και της παράδοσής τους", αν και ο Ρέτζινο έγραψε για αυτά το 889. Ένας αυξανόμενος αριθμός αρχαιολογικών στοιχείων στην Υπερδουναβία υποδηλώνει επίσης έναν πληθυσμό Αβάρων στην Λεκάνη των Καρπαθίων στα τέλη του 9ου αιώνα. Τα αρχαιολογικά ευρήματα υποδηλώνουν μια σημαντική, ύστερη παρουσία Αβάρων στη Μεγάλη Ουγγρική Πεδιάδα, ωστόσο είναι δύσκολο να προσδιοριστεί η σωστή χρονολογία τους. Τα προκαταρκτικά αποτελέσματα των νέων ανασκαφών δείχνουν επίσης ότι η γνωστή και σε μεγάλο βαθμό αποδεκτή θεωρία της καταστροφής της περιοχής εγκατάστασης των Αβάρων είναι ξεπερασμένη και ότι μια καταστροφική εξάλειψη του Χαγανάτου δεν συνέβη ποτέ. 
Βυζαντινά αρχεία, όπως το "Notitia episcopatuumî", το "Σύνταγμα περί των πέντε πατριαρχικών θρόνων" του Νείλου Δοξαπατρή, τα "Χρονικά" του Πέτρου Αλεξανδρινού και το "Notitia patriarchatuum" αναφέρουν τους Αβάρους του 9ου αιώνα ως χριστιανικό πληθυσμό. Οι Αβαροι είχαν ήδη αναμιχθεί με τους πολυάριθμους Σλάβους για γενιές και αργότερα τέθηκαν υπό την εξουσία εξωτερικών κρατών, όπως οι Φράγκοι, η Βουλγαρία και η Μεγάλη Μοραβία. Οι Αβαροι της περιοχής γνωστής ως "solitudo avarorum" - σήμερα ονομάζεται Μεγάλη Ουγγρική Πεδιάδα (Alföld) - εξαλείφθηκαν σε διάστημα τριών γενεών. Σταδιακά συγχωνεύτηκαν με τους Σλάβους για να δημιουργήσουν ένα δίγλωσσο Τουρκοσλαβικά ομιλούντα λαό που υποτάχθηκε στη Φραγκική κυριαρχία. Οι Μαγυάροι εισβολείς συνάντησαν αυτό το μεικτό λαό στα τέλη του 9ου αιώνα. Αν και το "Προς τον ίδιον υιόν Ρωμανόν", που γράφτηκε γύρω στο 950 και βασίζεται σε παλαιότερα έγγραφα, αναφέρει ότι "εξακολουθούν να υπάρχουν απόγονοι των Αβάρων στην Κροατία και αναγνωρίζονται ως Αβαροι", σύγχρονοι ιστορικοί και αρχαιολόγοι μέχρι τώρα απέδειξαν το αντίθετο, ότι οι Αβαροι δεν ζούσαν ποτέ στην κυρίως Δαλματία (συμπεριλαμβανομένης της Λίκα), και αυτή η αναφορά αναφέρεται κάπου στην Παννονία. Εικάζεται ότι οι σημερινοί Άβαροι του Καυκάσου μπορεί να έχουν μια αβέβαιη σχέση με τους ιστορικούς Αβάρους, αλλά η άμεση καταγωγή τους απορρίπτεται ή αμφισβητείται από πολλούς μελετητές.
Κατάλογος των Αβάρων Χαγάνων.
Οι καταγεγραμμένοι Αβαροι Χαγάνοι ήταν :

</doc>
<doc id="51138" url="https://el.wikipedia.org/wiki?curid=51138" title="Αυστροουγγαρία">
Αυστροουγγαρία

Η Αυστροουγγαρία (γερμ.: "Österreich-Ungarn", ουγγρ.: "Osztrák–Magyar Monarchia"), γνωστή επίσης ως Αυστροουγγρική Αυτοκρατορία ή Δυαδική Μοναρχία, ήταν μια συνταγματική ένωση της Αυστριακής Αυτοκρατορίας (τα Βασίλεια και τα Εδάφη που εκπροσωπούνταν στο Αυτοκρατορικό Συμβούλιο) και του Βασίλειου της Ουγγαρίας (Χώρες του Στέμματος του Αγίου Στεφάνου), που υπήρξε από το 1867 ως το 1918, οπότε κατέρρευσε ως αποτέλεσμα της ήττας της στον Α΄ Παγκόσμιο Πόλεμο. Η ένωση ήταν αποτέλεσμα του Αυστροουγγρικού Συμβιβασμού του 1867 και τέθηκε σε ισχύ στις 30 Μαρτίου 1867. Η Αυστροουγγαρία αποτελείτο από δύο μοναρχίες (Αυστρία και Ουγγαρία) και μια αυτόνομη περιοχή: το Βασίλειο της Κροατίας-Σλαβονίας υπό το Ουγγρικό στέμμα, που μετά από διαπραγματεύσεις κατέληξε στον Κροατοουγγρικό Διακανονισμό («Nagodba») το 1868. Διοικούνταν από τον Οίκο των Αψβούργων και αποτέλεσε την τελευταία φάση της συνταγματικής εξέλιξης της Μοναρχίας των Αψβούργων. Μετά τις μεταρρυθμίσεις του 1867 το Αυστριακό και το Ουγγρικό κράτος ήταν ισότιμα. Οι εξωτερικές υποθέσεις και ο στρατός τέθηκαν υπό κοινό έλεγχο, αλλά όλες οι άλλες κυβερνητικές αρμοδιότητες χωρίστηκαν μεταξύ των αντίστοιχων κρατών.
Η Αυστροουγγαρία ήταν ένα πολυεθνικό κράτος και μία από τις Μεγάλες Δυνάμεις του κόσμου εκείνης της εποχής. Ηταν γεωγραφικά η δεύτερη μεγαλύτερη χώρα στην Ευρώπη μετά τη Ρωσική Αυτοκρατορία, με 621.538 τ.χ., και η τρίτη σε πληθυσμό (μετά τη Ρωσία και τη Γερμανική Αυτοκρατορία). Η Αυτοκρατορία δημιούργησε την τέταρτη μεγαλύτερη βιομηχανία κατασκευής μηχανών στον κόσμο, μετά τις Ηνωμένες Πολιτείες, τη Γερμανία και το Ηνωμένο Βασίλειο. Η Αυστροουγγαρία έγινε επίσης ο τρίτος μεγαλύτερος κατασκευαστής και εξαγωγέας ηλεκτρικών οικιακών συσκευών, ηλεκτρικών βιομηχανικών συσκευών και συσκευών παραγωγής ηλεκτρικής ενέργειας για τις μονάδες ηλεκτροπαραγωγής, μετά τις Ηνωμένες Πολιτείες και τη Γερμανική Αυτοκρατορία.
Μετά το 1878 η Βοσνία και Ερζεγοβίνη βρισκόταν υπό Αυστροουγγρική στρατιωτική και πολιτική διοίκηση έως ότου προσαρτήθηκε πλήρως το 1908, προκαλώντας την Κρίση της Βοσνίας μεταξύ των άλλων δυνάμεων. Το Σαντζάκ, το "de jure" βόρειο τμήμα του Οθωμανικού Σαντζακίου του Νόβι Παζάρ (στο σημερινό Μαυροβούνιο και Σερβία), ήταν επίσης υπό την "de facto" κοινή κατοχή κατά τη διάρκεια αυτής της περιόδου, αλλά ο Αυστροουγγρικός στρατός αποσύρθηκε από εκεί, στο πλαίσιο της εκ μέρους του προσάρτησης της Βοσνίας. Η προσάρτηση της Βοσνίας οδήγησε επίσης στο να αναγνωριστεί το Ισλάμ ως επίσημη θρησκεία του κράτους, λόγω του Μουσουλμανικού πληθυσμού της Βοσνίας.
Η Αυστροουγγαρία ήταν μία από τις Κεντρικές Δυνάμεις στον Α΄ Παγκόσμιο Πόλεμο. Είχε ήδη ουσιαστικά διαλυθεί από τη στιγμή που οι στρατιωτικές αρχές υπέγραψαν την ανακωχή της Βίλας Τζούστι στις 3 Νοεμβρίου 1918. Το Βασίλειο της Ουγγαρίας και η Πρώτη Αυστριακή Δημοκρατία αντιμετωπίστηκαν ως "de jure" διάδοχοί της, ενώ η ανεξαρτησία των Δυτικών και των Νότιων Σλάβων της αυτοκρατορίας ως Δημοκρατία της Τσεχοσλοβακίας, Δημοκρατία της Πολωνίας και Βασίλειο της Γιουγκοσλαβίας, αντίστοιχα, και οι περισσότερες εδαφικές απαιτήσεις του Βασιλείου της Ρουμανίας αναγνωρίστηκαν επίσης από την νικήτριες δυνάμεις το 1920.
Δομή και ονομασία.
Ο Αψβούργος μονάρχης βασίλευε ως Αυτοκράτορας της Αυστρίας, που ήταν η Αυστριακή Αυτοκρατορία ("Χώρες που Αντιπροσωπεύονται στο Αυτοκρατορικό Συμβούλιο") στο δυτικό και βόρειο τμήμα της χώρας και ως Βασιλιάς της Ουγγαρίας στο Βασίλειο της Ουγγαρίας ("Χώρες του Στέμματος του Αγίου Στεφάνου"). Το κάθε μέλος διέθετε σημαντική κυριαρχία με λίγες μόνο κοινές αρμοδιότητες (κυρίως διπλωματικές σχέσεις και άμυνα).
Η ομοσπονδία είχε το πλήρες όνομα: «Τα Βασίλεια και οι Χώρες που Αντιπροσωπεύονται στο Αυτοκρατορικό Συμβούλιο και οι Χώρες του Ιερού Ουγγρικού Στέμματος του Αγίου Στεφάνου».
Γερμανικά : "Die im Reichsrat vertretenen Königreiche und Länder und die Länder der Heiligen Ungarischen Stephanskrone"
Ουγγρικά : "A Birodalmi Tanácsban képviselt királyságok és országok és a Magyar Szent Korona országai"
Ορισμένες περιοχές, όπως η Πολωνική Γαλικία στην Αυστριακή Αυτοκρατορία και η Κροατία (επίσημα Βασίλειο Κροατίας-Σλαβονίας-Δαλματίας), ακόμη και η Δαλματία στο Βασίλειο της Ουγγαρίας, διέθεταν αυτόνομο καθεστώς, το καθένα με τις δικές του μοναδικές κυβερνητικές δομές.
Η διαίρεση μεταξύ Αυστρίας και Ουγγαρίας ήταν τόσο έντονη, ώστε δεν υπήρχε κοινή υπηκοότητα: καθένας ήταν είτε Αυστριακός πολίτης είτε Ούγγρος, ποτέ και τα δύο. Αυτό σήμαινε επίσης ότι υπήρχαν πάντα ξεχωριστά αυστριακά και ουγγρικά διαβατήρια, ποτέ ένα κοινό. Ωστόσο ούτε τα αυστριακά ούτε τα ουγγρικά διαβατήρια χρησιμοποιούντο στο Βασίλειο Κροατίας-Σλαβονίας-Δαλματίας. Αντ 'αυτού το Βασίλειο εξέδιδε τα δικά του διαβατήρια που ήταν γραμμένα στα κροατικά και τα γαλλικά και έφεραν το οικόσημο του Βασιλείου της Κροατίας-Σλαβονίας-Δαλματίας Δεν είναι γνωστό το είδος των διαβατηρίων που χρησιμοποιούντο στη Βοσνία-Ερζεγοβίνη, που ήταν υπό τον έλεγχο τόσο της Αυστρίας όσο και της Ουγγαρίας.
Το Βασίλειο της Ουγγαρίας διατηρούσε ανέκαθεν ξεχωριστό κοινοβούλιο, τη Δίαιτα της Ουγγαρίας, ακόμη και μετά τη δημιουργία της Αυστριακής Αυτοκρατορίας το 1804.
Η διοίκηση και η κυβέρνηση του Βασιλείου της Ουγγαρίας (μέχρι την Ουγγρική Επανάσταση του 1848-49) παρέμειναν σε μεγάλο βαθμό ανέπαφα από τη δομή της κυβέρνησης της υπεράνω αυτών Αυστριακής Αυτοκρατορίας. Οι κεντρικές κυβερνητικές δομές της Ουγγαρίας παρέμειναν σαφώς διαχωρισμένες από την Αυστριακή αυτοκρατορική κυβέρνηση Η χώρα διοικείτο από το Συμβούλιο της Ουγγαρίας (Gubernium) - που είχε την έδρα του στο Πρεσβούργο και αργότερα στην Πέστη και από την Καγκελαρία της Ουγγρικής Βασιλικής Αυλής στη Βιέννη. Η Ουγγρική κυβέρνηση και το Ουγγρικό κοινοβούλιο τελούσαν σε αναστολή μετά την Ουγγρική επανάσταση του 1848 και επαναλειτούργησαν μετά τον Αυστροουγγρικό Συμβιβασμό το 1867.
Αν και η Αυστρία και η Ουγγαρία είχαν κοινό νόμισμα, ήταν δημοσιονομικά κυρίαρχοι και ανεξάρτητοι φορείς. Από τις αρχές της προσωπικής ένωσης (από το 1527) η κυβέρνηση του Βασιλείου της Ουγγαρίας μπορούσε να διατηρεί το χωριστό και ανεξάρτητο προϋπολογισμό της. Μετά την επανάσταση του 1848-1849 ο ουγγρικός προϋπολογισμός συγχωνεύθηκε με τον αυστριακό και μόνο μετά το Συμβιβασμό του 1867 η Ουγγαρία απέκτησε ξεχωριστό προϋπολογισμό. Από το 1527 (δημιουργία της μοναρχικής προσωπικής ένωσης) ως το 1851 το Βασίλειο της Ουγγαρίας διατήρησε τους δικούς του τελωνειακούς ελέγχους, που το έκαναν να ξεχωρίζει από τις άλλες χώρες, που κυβερνούσαν οι Αψβούργοι. Μετά το 1867 η συμφωνία τελωνειακής ένωσης Αυστρίας και Ουγγαρίας έπρεπε να επανεξετάζεται και να συνομολογείται κάθε δέκα χρόνια. Οι συμφωνίες ανανεώνονταν και υπογράφονταν από τη Βιέννη και τη Βουδαπέστη στο τέλος κάθε δεκαετίας, καθώς και οι δύο χώρες έλπιζαν να αντλήσουν αμοιβαίο οικονομικό όφελος από την τελωνειακή ένωση. Η Αυστριακή Αυτοκρατορία και το Βασίλειο της Ουγγαρίας συνήπταν τις εμπορικές τους συμβάσεις με άλλα κράτη ανεξάρτητα η μία από το άλλο.
Η Αυστροουγγαρία ήταν μια μεγάλη δύναμη αλλά περιείχε μεγάλο αριθμό εθνικών ομάδων που διεκδικούσαν το δικό τους κράτος. Διοικείτο από ένα συνασπισμό δύο ισχυρών μειονοτήτων, τους Γερμανούς και τους Ούγγρους. Συσσωρεύθηκαν εθνοτικές εντάσεις και το δριμύ πλήγμα ενός αποτυχημένου πολέμου προκάλεσε την κατάρρευση του συστήματος.
Η Βιέννη λειτουργούσε ως βασική πρωτεύουσα της Μοναρχίας. Το Αυστριακό τμήμα περιλάμβανε περίπου το 57% του συνολικού πληθυσμού και το μεγαλύτερο μερίδιο των οικονομικών πόρων της, σε σύγκριση με το Ουγγρικό τμήμα.
Μετά από απόφαση του Φραγκίσκος Ιωσήφ Α΄ το 1868 το κράτος έφερε την επίσημη ονομασία Αυστροουγγρική Μοναρχία / Κράτος (Γερμανικά: "Österreichisch-Ungarische Monarchie / Reich", Ουγγρικά: "Osztrák-Magyar Monarchia / Birodalom") στις διεθνείς σχέσεις του.
Δημιουργία.
Ο Αυστροουγγρικός Συμβιβασμός του 1867 ("Ausgleich" στα γερμανικά και "Kiegyezés" στα ουγγρικά), που εισήγαγε τη δυαδική δομή της αυτοκρατορίας στη θέση της πρώην ενιαίας Αυστριακής Αυτοκρατορίας (1804-67), προέκυψε σε μια εποχή που η Αυστρία είχε υποχωρήσει σε ισχύ και εξουσία-τόσο στην Ιταλική Χερσόνησο (μετά το Δεύτερο Ιταλικό Πόλεμο της Ανεξαρτησίας του 1859) όσο και μεταξύ των κρατών της Γερμανικής Συνομοσπονδίας (είχε ξεπεραστεί από την Πρωσία ως κυρίαρχη γερμανόφωνη δύναμη μετά τον Αυστρο-πρωσικό πόλεμο του 1866)..
Άλλοι συντελεστές των συνταγματικών αλλαγών ήταν η συνεχιζόμενη ουγγρική δυσαρέσκεια για τη διοίκηση από τη Βιέννη και η αυξανόμενη εθνική συνείδηση των άλλων εθνοτήτων της Αυστριακής Αυτοκρατορίας. Η ουγγρική δυσαρέσκεια προέκυψε εν μέρει από την καταστολή εκ μέρους της Αυστρίας με ρωσική υποστήριξη της Ουγγρικής φιλελεύθερης επανάστασης του 1848-49. Ωστόσο η δυσαρέσκεια για την αυστριακή κυριαρχία είχε αναπτυχθεί επί πολλά χρόνια στην Ουγγαρία και είχε πολλές άλλες αιτίες.
Στα τέλη της δεκαετίας του 1850 μεγάλος αριθμός Ούγγρων που είχαν υποστηρίξει την επανάσταση του 1848-49 ήταν πρόθυμοι να δεχτούν τη μοναρχία των Αψβούργων. Ισχυρίζονταν ότι, ενώ η Ουγγαρία είχε το δικαίωμα πλήρους εσωτερικής ανεξαρτησίας, σύμφωνα με τη "Sanctio Pragmatica" του 1713, οι εξωτερικές υποθέσεις και η άμυνα ήταν "κοινές" τόσο για την Αυστρία όσο και για την Ουγγαρία.
Αμέσως μετά τη λήξη του Αυστροπρωσικού πολέμου, ο Αυτοκράτορας της Αυστρίας Φραγκίσκος Ιωσήφ, εξετάζοντας μαζί με το επιτελείο του λεπτομερειακά τις αιτίες, μία προς μία, που επέφεραν την ατυχή για τη χώρα του κατάληξη του πολέμου, διαπίστωσε τελικά ότι εκτός από τα λάθη στρατηγικής και τακτικής που είχε εφαρμόσει, ένα μεγάλο μέρος των αιτιών αφορούσαν εσωτερικά θέματα που επικεντρώνονταν στην παντελή έλλειψη συνοχής αλλά και ηθικών αξιών των διαφόρων εθνοτήτων της Αυτοκρατορίας επί του κοινού προβλήματος που ήταν ο πόλεμος. Σε αυτά ήλθε και προστέθηκε τόσο η ουγγρική δυσαρέσκεια όσο και η αυξανόμενη διασπαστική τάση των πολλών εθνοτήτων της χώρας. 
Σε μια προσπάθεια εξάλειψης αυτών των προβαλλομένων τάσεων ο Αυτοκράτορας αναζήτησε τη λύση της εξίσωσης των μεγαλυτέρων πληθυσμιακά λαών που ήταν οι Γερμανοί της Αυστρίας και οι Μαγυάροι της Ουγγαρίας.
Έτσι, ξεκινώντας ο Αυτοκράτορας τις διαπραγματεύσεις με την ουγγρική αριστοκρατία που πίεζε για μία αποκλειστική συμφωνία με τις αυστριακές ελίτ και διασφαλίζοντας την υποστήριξή της, κατόπιν και των συμβουλών του αυστριακού πρωθυπουργού Δούκα Belcredi, για μια συνολική συνταγματική συμφωνία με όλες τις εθνικότητες και τη δημιουργία ενός ομόσπονδου κράτους προχώρησε στη δημιουργία της Αυστροουγγαρίας. Αν και ο Belcredi ανησυχούσε ότι μία συμφωνία που θα περιοριζόταν μόνο στους Μαγυάρους θα αποξένωνε τις υπόλοιπες εθνικότητες ο Φραγκίσκος Ιωσήφ περιορίστηκε μόνο σ΄ αυτούς γενόμενος στη συνέχεια ένας άριστος και κραταιός διαιτητής στην ιεραρχία των εθνοτήτων της επικράτειάς του.
Στη δημιουργία του ομόσπονδου κράτους οι Μαγυάροι ηγέτες απαίτησαν (και πέτυχαν) να στεφθεί ο αυτοκράτορας βασιλιάς της Ουγγαρίας ως αποδοχή των ιστορικών προνομίων της Ουγγαρίας, και την ίδρυση ενός ξεχωριστού κοινοβουλίου στη Βουδαπέστη με νομοθετική εξουσία για τις ιστορικές περιοχές του ουγγρικού στέμματος (τις Χώρες του Αγίου Στεφάνου), αλλά με τρόπο τέτοιο ώστε να διασφαλίζει την πολιτική κυριαρχία της μαγυάρικης πλειονότητας (πιο συγκεκριμένα της αριστοκρατίας και της μορφωμένης ελίτ) και τον αποκλεισμό από τα κέντρα εξουσίας των άλλων εθνοτήτων π.χ. ρουμανικών και σλαβικών πληθυσμών.
Κατόπιν των παραπάνω και μετά από διάφορες προεργασίες που προηγήθηκαν το 1866, ο Αυτοκράτορας Φραγκίσκος Ιωσήφ την 1 Φεβρουαρίου του 1867 λαμβάνει την οριστική απόφαση της δημιουργίας του διττού Βασιλείου. Στις 17 Φεβρουαρίου στην Ουγγαρία εκλέχθηκε η πρώτη συνταγματική κυβέρνηση. Έτσι στις 15 Μαρτίου υπογράφεται ο λεγόμενος "Αυστροουγγρικός συμβιβασμός" με τον οποίο και προσδιορίζεται η έκταση του κάθε επιμέρους κράτους ο οποίος και ψηφίστηκε λίγες ημέρες μετά από τους Ούγγρους.
Στις 6 Οκτωβρίου ο Αυτοκράτορας Φραγκίσκος Ιωσήφ στέφθηκε Βασιλεύς της Ουγγαρίας. Στις 21 Δεκεμβρίου (1867), η κυβέρνηση της Αυστρίας επικύρωσε τον ιδρυτικό νόμο και τέλος στις 27 Δεκεμβρίου του 1867 ο Αυτοκράτωρ Φραγκίσκος Ιωσήφ υπέγραψε με ειδική πράξη την επίσημη ονομασία του διττού Βασιλείου: Österreichisch-Ungarische Monarchie (= «Αυστροουγγρική Μοναρχία», ή γνωστότερη ως «Αυστροουγγρική Αυτοκρατορία»).
Από το 1867 και μετά οι συντομογραφίες των ονομασιών των επίσημων θεσμών στην Αυστροουγγαρία αντανακλούσαν την αρμοδιότητά τους: "K. u. k (kaiserlich und königlich" ή Αυτοκρατορικό και Βασιλικό ήταν ο τίτλος των θεσμών που ήταν κοινοί και στα δύο τμήματα της Μοναρχίας, π.χ. το "k.u.k. Kriegsmarine " (Πολεμικό Ναυτικό) και, κατά τον πόλεμο, ο " k.u.k. Armee" (Στρατός). Υπήρχαν τρία "k.u.k." ή κοινά υπουργεία:
Το τελευταίο ήταν υπεύθυνο μόνο για τη χρηματοδότηση της Αυτοκρατορικής και Βασιλικής αυλής, της διπλωματικής υπηρεσίας, του κοινού στρατού και του κοινού πολεμικού ναυτικού. Όλες οι άλλες κρατικές λειτουργίες του κράτους έπρεπε να αντιμετωπίζονται ξεχωριστά από καθένα από τα δύο κράτη.
Από το 1867 και μετά οι κοινές δαπάνες κατανέμονταν κατά 70% στην Αυστρία και κατά 30% στην Ουγγαρία. Η κατανομή αυτή αποτελούσε αντικείμενο διαπραγμάτευσης κάθε δεκαετία. Τοο 1907 το μερίδιο της Ουγγαρίας είχε αυξηθεί στο 36,4%. Οι διαπραγματεύσεις έληξαν το 1917 με τη διάλυση της Δυαδικής Μοναρχίας.
Ο κοινός στρατός άλλαξε τον τίτλο του από "k.k." σε "k.u.k." μόνο το 1889 κατόπιν αιτήματος της Ουγγρικής κυβέρνησης.
Κυβέρνηση.
Υπήρχαν τρία τμήματα της διακυβέρνησης της Αυστροουγγρικής Αυτοκρατορίας:
Η Ουγγαρία και η Αυστρία διατήρησαν ξεχωριστά κοινοβούλια, το καθένα με το δικό του πρωθυπουργό. Η σύνδεση / συντονισμός των δύο κοινοβουλίων κατέληξε σε μια κυβέρνηση υπό το μονάρχη. Υπό την έννοια αυτή η Αυστροουγγαρία παρέμεινε υπό αυταρχική διακυβέρνηση, καθώς ο Αυτοκράτορας-Βασιλιάς διόριζε τους πρωθυπουργούς της Αυστρίας και της Ουγγαρίας μαζί με τους αντίστοιχους υπουργούς. Αυτό κατέστησε και τις δύο κυβερνήσεις υπεύθυνες προς το Βασιλιά-Αυτοκράτορα, καθώς κανένα μέρος δεν μπορούσε να έχει μια κυβέρνηση με πρόγραμμα αντίθετο με τις απόψεις του μονάρχη. Ο Αυτοκράτορας-Βασιλιάς μπορούσε, για παράδειγμα, να διορίσει μη κοινοβουλευτικές κυβερνήσεις ή να διατηρήσει στην εξουσία μια κυβέρνηση που δεν είχε πλειοψηφία στο Κοινοβούλιο, για να εμποδίσει τη δημιουργία μιας άλλης χωρίς την έγκρισή του. Ο Μονάρχης είχε άλλα προνόμια, όπως το δικαίωμα της Βασιλικής Συγκατάθεσης, πριν από την υποβολή κάθε είδους Νομοσχεδίου στην Εθνοσυνέλευση (το κοινό όνομα της Ουγγρικής Δίαιτας), το δικαίωμα Βέτο σε όλους τους νόμους που ψήφιζε η Εθνοσυνέλευση και την εξουσία να αναστέλλει ή να διαλύσει τη Συνέλευση και να προκηρύσσει νέες εκλογές (είχε τα ίδια προνόμια όσον αφορά την Κροατο-Σλαβονική Δίαιτα ή το Κροατικό Κοινοβούλιο, το κοινό όνομα της Κροατο-Σλαβονικής Δίαιτας). Στο Αυστριακό τμήμα, ωστόσο, η εξουσία των Μοναρχών ήταν ακόμη μεγαλύτερη, καθώς ο αυτοκράτορας είχε την εξουσία να διορίζει και να απολύει τον πρωθυπουργό και τα μέλη του υπουργικού συμβουλίου. Η κοινή κυβέρνηση του μονάρχη, στην οποία οι υπουργοί του διορίζονταν από αυτόν και ήταν υπεύθυνοι απέναντί ​​του, είχε την ευθύνη για το στρατό, το πολεμικό ναυτικό, την εξωτερική πολιτική και για την τελωνειακή ένωση. Λόγω της έλλειψης κοινής νομοθεσίας μεταξύ Αυστρίας και Ουγγαρίας, για τη σύναψη πανομοιότυπων κειμένων, κάθε κοινοβούλιο εξέλεξε 60 από τα μέλη του για να σχηματίσουν μια αντιπροσωπεία που συζητούσε τις ξεχωριστές κινήσεις των αυτοκρατορικών και βασιλικών υπουργείων και εργαζόταν προς ένα συμβιβασμό.
Ένα κοινό Υπουργικό Συμβούλιο ασκούσε την κοινή διακυβέρνηση: περιλάμβανε τους τρεις υπουργούς για τις κοινές αρμοδιότητες (κοινά οικονομικά, αμυντική και εξωτερική πολιτική), τους δύο πρωθυπουργούς, μερικούς Αρχιδούκες και το μονάρχη. Δύο επιτροπές αντιπροσώπων (60-60 μέλη), από το Αυστριακό και το Ουγγρικό κοινοβούλιο, συνέρχονταν χωριστά και ψήφιζαν για τις δαπάνες του κοινού υπουργικού συμβουλίου, δίνοντας έτσι επιρροή στις κυβερνήσεις για την κοινή διοίκηση. Ωστόσο οι υπουργοί αναφέρονταν τελικά μόνο στο μονάρχη, που έπαιρνε την τελική απόφαση για θέματα εξωτερικής και αμυντικής πολιτικής.
Οι αλληλοεπικαλυπτόμενες αρμοδιότητες μεταξύ των κοινών υπουργείων και των υπουργείων των δύο μερών προκάλεσαν τριβές και αναποτελεσματικότητα. Οι ένοπλες δυνάμεις υπέφεραν ιδιαίτερα από αλληλεπικάλυψη. Παρόλο που η ενοποιημένη κυβέρνηση καθόρισε τη συνολική στρατιωτική κατεύθυνση, η Αυστριακή και η Ουγγρική κυβέρνηση παρέμεναν υπεύθυνες για τη στρατολόγηση, τον εφοδιασμό και την εκπαίδευση. Κάθε κυβέρνηση μπορούσε να ασκεί ισχυρή επιρροή στις κοινές κυβερνητικές αρμοδιότητες. Και τα δύο μέρη της Δυαδικής Μοναρχίας αποδείχθηκαν αρκετά διατεθειμένα να υπονομεύουν τις κοινές δράσεις για να προωθήσουν τα δικά τους συμφέροντα.
Τις σχέσεις κατά το μισό αιώνα μετά το 1867 μεταξύ των δύο μερών της Δυαδικής Μοναρχίας χαρακτήριζαν επανειλημμένες διαμάχες για τις κοινές εξωτερικές δασμολογικές ρυθμίσεις και για την οικονομική συνεισφορά κάθε κυβέρνησης στο κοινό ταμείο. Σύμφωνα με τους όρους του "Αυστροουγγρικού Συμβιβασμού του 1867" τα θέματα αυτά καθόριζε μια συμφωνία που επαναδιαπραγματευόταν κάθε δέκα χρόνια. Υπήρχε πολιτική ένταση κατά τη διαπραγμάτευση κάθε ανανέωσης της συμφωνίας. Οι διαμάχες κορυφώθηκαν στις αρχές της δεκαετίας του 1900 με μια παρατεταμένη συνταγματική κρίση. Προκλήθηκε από τη διαφωνία σχετικά με το ποια γλώσσα θα χρησιμοποιηθεί για τη διοίκηση στις στρατιωτικές μονάδες της Ουγγαρίας και και έγινε βαθύτερη μετά την άνοδο στην εξουσία στη Βουδαπέστη, τον Απρίλιο του 1906, ενός ουγγρικού εθνικιστικού συνασπισμού. Η προσωρινή ανανέωση των κοινών ρυθμίσεων πραγματοποιήθηκε τον Οκτώβριο του 1907 και τον Νοέμβριο του 1917 με βάση το "status quo".
Δημόσια διοίκηση και τοπικές κυβερνήσεις.
Αυτοκρατορία της Αυστρίας.
Η οργάνωση του διοικητικού συστήματος της Αυστριακής Αυτοκρατορίας περιπλεκόταν από το γεγονός ότι μεταξύ του κράτους και της αμιγώς τοπικής κοινοτικής διοίκησης παρεμβαλλόταν ένα τρίτο στοιχείο, βασισμένο στην ιστορία, τα εδάφη ("Lände"r). Η Κρατική διοίκηση περιλάμβανε όλες τις υποθέσεις που σχετίζονταν με δικαιώματα, υποχρεώσεις και συμφέροντα "κοινά σε όλα τα εδάφη". Ολα τα άλλα διοικητικά έργα ανατέθηκαν στα εδάφη. Τέλος οι κοινότητες είχαν αυτοδιοίκηση μέσα στη δική τους σφαίρα.
Σε αυτή την κατανομή του έργου της διοίκησης αντιστοιχούσε μια τριπλή οργάνωση των αρχών: κρατική, εδαφική και κοινοτική. Οι Κρατικές αρχές χωρίζονταν γεωγραφικά γραμμές σε κεντρικές, ενδιάμεσες και τοπικές και παράλληλα με αυτές υπήρχε κατανομή των υπηρεσιών για τη συναλλαγή των επιχειρήσεων σύμφωνα με τους διάφορους κλάδους της διοίκησης. Οι κεντρικές αρχές, που ήδη από το 18ο αιώνα εργάζονταν μαζί σε ένα κοινό πυρήνα της κρατικής διοίκησης, διαφοροποιήθηκαν μόλις το αυξανόμενο έργο της διοίκησης απαίτησε εξειδίκευση. Το 1869 υπήρχαν επτά υπουργεία και τη δεκαετία που ακολούθησε την Αυστριακή Αυτοκρατορία δημιουργήθηκαν Υπουργεία Εργασίας, Τροφίμων, Δημόσιας Υγείας και Κοινωνικής Πρόνοιας. Στα υπουργεία αυτά υπάγονταν τα "Statthalter", των οποίων η διοικητική περιοχή αντιστοιχούσε σε ένα έδαφος του Στέμματος (΄΄Kronland"). αλλά οι μεγάλες διακυμάνσεις της έκτασης των εδαφών του Στέμματος καθιστούσαν πρακτικά αδύνατη μια ενιαία και σταθερή ενδιάμεση διοικητική οργάνωση. Η κατώτερη διοικητική μονάδα ήταν η πολιτική υποπεριοχή ("Bezirk") υπό έναν αξιωματούχο ("Bezirkshauptmann"), που συνένωνε σχεδόν όλες τις διοικητικές λειτουργίες που χωρίζονταν μεταξύ των διαφόρων υπουργείων σύμφωνα με τις αρμοδιότητές τους.
Παράλληλα με την Κρατική διοίκηση, στα 17 εδάφη του Στέμματος υπήρχαν επίσης ορισμένες διοικήσεις των εδαφών του Στέμματος, που ασκούσαν επιλεγμένοι επίτιμοι αξιωματούχοι, έχοντας υπό αυτούς προσωπικό επαγγελματιών υπαλλήλων. Πολλοί κλάδοι της διοίκησης των εδαφών είχαν μεγάλες ομοιότητες με εκείνες του κράτους, έτσι ώστε οι σφαίρες δραστηριότητάς τους συχνά επικαλύπτονταν και έρχονταν σε σύγκρουση. Αυτή η διοικητική "διπλή γραμμή", όπως ονομάστηκε, οδήγησε, είναι αλήθεια, σε πολλές περιπτώσεις σε θετική άμιλλα, αλλά ήταν εντελώς εξαιρετικά δαπανηρή. Το κακό αυτού του περίπλοκου συστήματος είναι προφανές και εύκολα καταδικάζεται. Μπορούν να εξηγηθούν εν μέρει από την προέλευση του κράτους - ως επί το πλείστον μέσω μιας εθελοντικής ένωσης χωρών με έντονη αίσθηση της ιδιαιτερότητάς τους - και εν μέρει από την επιρροή στην Αυστρία του γερμανικού πνεύματος, καλά κατανοητού από τους Σλάβους, που δεν έχει καμία σχέση με τη λατινική τάση να περιορίζει όλα τα ζητήματα της διοίκησης σε σαφείς συνταγές ως μέρος ενός λογικά συνεπούς συστήματος. Όπως και το αγγλικό, το αυστριακό διοικητικό σύστημα παρουσίαζε μεγάλη ποικιλία, τόσο μεγάλη, που απαιτούσε δραστική μεταρρύθμιση.
Η τελευταία πράξη του Μπίνερτ ως πρωθυπουργού το Μάιο του 1911 ήταν ο διορισμός μιας επιτροπής που ορίστηκε από τον Αυτοκράτορα για την κατάρτιση ενός σχεδίου διοικητικής μεταρρύθμισης. Ήδη από το 1904 ένα διάταγμα είχε ορίσει ότι η πλήρης αλλαγή των αρχών της διοίκησης ήταν απαραίτητη για να συνεχιστεί η λειτουργία της κρατικής μηχανής. Μετά από επτά χρόνια αδράνειας, ωστόσο, αυτό το αυτοκρατορικό διάταγμα ήταν πια ανεπαρκές. Η συνεχής πρόοδος της κοινωνίας, ανέφερε, είχε αυξήσει τις απαιτήσεις της διοίκησης, δηλαδή υποτίθεται ότι η μεταρρύθμιση δεν απαιτείτο τόσο λόγω των ελαττωμάτων της διοίκησης, αλλά λόγω της προόδου της εποχής, όχι επειδή η διοίκηση ήταν κακή, αλλά επειδή η ζωή ήταν καλύτερη. Ήταν μια προσπάθεια να μεταρρυθμιστεί η διοίκηση χωρίς να μεταρρυθμιστεί πρώτα το Κράτος.
Μια μεταρρυθμιστική επιτροπή χωρίς πρόγραμμα φυσικά ασχολήθηκε πρώτα με μεταρρυθμίσεις για τις οποίες δεν υπήρξε αμφισβήτηση. Μετά από ένα χρόνο, έφτιαξε "Προτάσεις για την κατάρτιση κρατικών αξιωματούχων". Μετά από άλλα δύο χρόνια είχε πράγματι παρουσιάσει προσεκτικά προετοιμασμένο εκπαιδευτικό υλικό, που είχε μεγάλη επιστημονική αξία. Αλλά οι προτάσεις της, αν και πολιτικά σημαντικές, δεν παρείχαν καμία βάση για μεταρρυθμίσεις μεγάλης κλίμακας. Έτσι όταν ξέσπασε ο Παγκόσμιος Πόλεμος η επιτροπή διαλύθηκε χωρίς πρακτικά αποτελέσματα, αφήνοντας πίσω της μια επιβλητική σειρά από τόμους μεγάλης επιστημονικής αξίας. Μόνο το Μάρτιο του 1918 η κυβέρνηση Σάιντλερ ενέκρινε ένα πρόγραμμα εθνικής αυτονομίας ως βάση για τη διοικητική μεταρρύθμιση, που όμως δεν τέθηκε ποτέ σε ισχύ.
Βασίλειο της Ουγγαρίας.
Από το 1867 η διοικητική και πολιτική διαίρεση των χωρών που ανήκαν στο Ουγγρικό στέμμα είχαν σε μεγάλο βαθμό αναδιαμορφωθεί. Το 1868 η Τρανσυλβανία επανενώθηκε οριστικά με την κυρίως Ουγγαρία και η πόλη και η περιφέρεια του Φιούμε ανακηρύχτηκε αυτόνομη. Το 1873 μέρος του «Στρατιωτικής Παραμεθόριας» (επαρχίας) ενώθηκε με την κυρίως Ουγγαρία και εν μέρει με την Κροατία-Σλαβονία. Η ίδια η Ουγγαρία, σύμφωνα με την παλιά έννοια, ήταν γενικά χωρισμένη σε τέσσερα μεγάλα τμήματα ή κύκλους και η Τρανσυλβανία το 1876 θεωρείτο η πέμπτη. Το 1876 εισήχθη ένα γενικό σύστημα δήμων. Σύμφωνα με αυτή τη διαίρεση η Ουγγαρία χωρίστηκε σε επτά κύκλους, από τους οποίους ένας η Τρανσυλβανία : 1) αριστερά του Δούναβη με 11 δήμους , 2) δεξιά του Δούναβη με 11, 3) μεταξύ Δούναβη και Τίσα με 5, 4) δεξιά του Τίσα με 8, 5) αριστερά του Τίσα με 8, 6) μεταξύ Τίσα και Μάρος με 5 και 7) Τρανσυλβανία με 15 δήμους.
Η πόλη και η περιφέρεια του Φιούμε αποτέλεσαν ξεχωριστό τμήμα. Η Κροατία-Σλαβόνια χωρίστηκε σε οκτώ δήμους.
Οι δήμοι διέθεταν ορισμένο βαθμό αυτοδιοίκησης. Η κυρίως Ουγγαρία χωρίστηκε σε 63 αγροτικούς και -περιλαμβανομένου του Φιούμε- 26 αστικούς δήμους. Αυτοί οι αστικοί δήμοι ήταν πόλεις που για την τοπική αυτοδιοίκησή τους ήταν ανεξάρτητες από τους δήμους στους οποίους βρίσκονταν και επομένως είχαν μεγαλύτερη δημοτική αυτονομία από τις κοινότητες ή τις άλλες πόλεις. Τη διοίκηση των δήμων ασκούσε ένας αξιωματούχος διορισμένος από το βασιλιά, με τη βοήθεια ενός αντιπροσωπευτικού οργάνου. Από το 1876 κάθε δήμος είχε ένα συμβούλιο με είκοσι μέλη για να ασκεί έλεγχο της διοίκησής του. Οι 26 αστικοί δήμοι ή πόλεις με δημοτικά δικαιώματα ήταν οι Αράντ, Μπάγια, Ντέμπρετσεν, Γκιούρ, Χοντμεζοβάσαρχεϊ, Κάσα, Κέσκεμετ, Κόλοζβαρ, Κόμαρομ, Μαροσβάσαρχεϊ, Ναγκίβαραντ, Πάντσοβα, Πετς, Πόζσονι, Σέλμεζ και Μπελάμπανια, Σόπρον, Σάμπατκα, Σατμάρνεμετι, Σέγκεντ, Σεκεσφεχερβάρ, Τέμεσβαρ, Ούιβιντεκ, Βέρσετς, Ζόμπορ, η πόλη του Φιούμε και η Βουδαπέστη, πρωτεύουσα της χώρας. Στην Κροατία-Σλαβόνια υπήρχαν 4 αστικοί δήμοι ή πόλεις με δημοτικά δικαιώματα, οι Όσιγιεκ, Βαράζντιν, Ζάγκρεμπ και Ζέμουν.
Πολιτική.
Ο πρώτος πρωθυπουργός της Ουγγαρίας μετά το Συμβιβασμό ήταν ο Κόμης Γκιούλα Αντράσυ (1867-1871). Επαναφέρθηκε το παλιό Ουγγρικό Σύνταγμα και ο Φραγκίσκος Ιωσήφ στέφθηκε Βασιλιάς της Ουγγαρίας. Ο Αντράσυ διετέλεσε στη συνέχεια Υπουργός Εξωτερικών της Αυστροουγγαρίας (1871-1879).
Η Αυτοκρατορία βασιζόταν ολοένα και περισσότερο σε μια κοσμοπολίτικη γραφειοκρατία - στην οποία οι Τσέχοι διαδραμάτιζαν σημαντικό ρόλο - υποστηριζόμενη από νομιμόφρονα στοιχεία, συμπεριλαμβανομένου μεγάλου μέρους της γερμανικής, ουγγρικής, πολωνικής και κροατικής αριστοκρατίας.
Πολιτικοί αγώνες στην αυτοκρατορία.
Η παραδοσιακή τάξη της αριστοκρατίας και των γαιοκτημόνων ευγενών ερχόταν αντιμέτωπη σταδιακά ολοένα και περισσότερο με τους πλούσιους των πόλεων, που είχαν πλουτίσει μέσω του εμπορίου και της εκβιομηχάνισης. Η αστική μεσαία και ανώτερη τάξη άρχισε να επιζητά τη δική τους εξουσία και υποστήριζε προοδευτικές κινήσεις μετά τις επαναστάσεις στην Ευρώπη. Περιγράφονταν ως «αριστεροί φιλελεύθεροι» και οι εκπρόσωποί τους άρχισαν να εκλέγονται στα κοινοβούλια της Βιέννης και της Βουδαπέστης. Αυτά τα αριστερά φιλελεύθερα κοινοβουλευτικά κόμματα υποστηρίχθηκαν από τους μεγάλους βιομηχάνους, τραπεζίτες, επιχειρηματίες και την πλειοψηφία των εκδοτών εφημερίδων.
Όπως και η Γερμανική, η Αυστροουγγρική Αυτοκρατορία χρησιμοποίησε συχνά φιλελεύθερες οικονομικές πολιτικές και πρακτικές. Από τη δεκαετία του 1860 οι επιχειρηματίες πέτυχαν την εκβιομηχάνιση τμήματος της αυτοκρατορίας. Τα προσφάτως ευημερούντα μέλη της μπουρζουαζίας ανέγειραν μεγάλες κατοικίες και άρχισαν να έχουν πρωταρχικό ρόλο στην αστική ζωή, ανταγωνιζόμενοι την αριστοκρατία. Τα πρώτα χρόνι, ενθάρρυναν την κυβέρνηση να αναζητήσει ξένες επενδύσεις για τη δημιουργία υποδομών, όπως οι σιδηρόδρομοι, για την ενίσχυση της εκβιομηχάνισης, των μεταφορών και των επικοινωνιών και την ανάπτυξη.
Η επιρροή των φιλελευθέρων στην Αυστρία, οι περισσότεροι από αυτούς εθνοτικά Γερμανοί, αποδυναμώθηκε επί του Κόμη Εντουαρντ φον Τάφε, πρωθυπουργού της Αυστρίας από το 1879 ως το 1893. Ο Τάφε χρησιμοποίησε έναν συνασπισμό κληρικών, συντηρητικών και σλαβικών κομμάτων για να αποδυναμώσει τους φιλελεύθερους. Στη Βοημία, για παράδειγμα, ενέκρινε την Τσεχική ως επίσημη γλώσσα της γραφειοκρατίας και του σχολικού συστήματος, καταργώντας έτσι το μονοπώλιο των γερμανόφωνων στη διοίκηση. Τέτοιες μεταρρυθμίσεις ενθάρρυναν άλλες εθνοτικές ομάδες να πιέσουν για μεγαλύτερη αυτονομία. Χρησιμοποιώντας τις εθνότητες, η κυβέρνηση εξασφάλιζε τον κεντρικό ρόλο της μοναρχίας στο συγκερασμό ανταγωνιστικών ομάδων συμφερόντων σε μια εποχή γρήγορων αλλαγών.
Κατά τον Α΄ Παγκόσμιο Πόλεμο, η άνοδος των εθνικών αισθημάτων και των εργατικών κινημάτων συνέβαλε σε απεργίες, διαμαρτυρίες και πολιτική αναταραχή στην αυτοκρατορία. Μετά τον πόλεμο δημοκρατικά εθνικά κόμματα συνέβαλαν στην αποσύνθεση και στην κατάρρευση της μοναρχίας στην Αυστρία και την Ουγγαρία και ιδρύθηκαν δημοκρατίες στη Βιέννη και τη Βουδαπέστη.
Εθνοτικές σχέσεις.
Τον Ιούλιο του 1849 το Ουγγρικό Επαναστατικό Κοινοβούλιο διακήρυξε και θέσπισε εθνοτικά και μειονοτικά δικαιώματα (οι επόμενοι τέτοιοι νόμοι ήταν στην Ελβετία), αλλά αυτά ανατράπηκαν μετά τη συντριβή της Ουγγρικής Επανάστασης από το Ρωσικό και τον Αυστριακό στρατό. Αφού το Βασίλειο της Ουγγαρίας κατέληξε στο Συμβιβασμό με τη Δυναστεία των Αψβούργων το 1867, μια από τις πρώτες πράξεις του επανιδρυθέντος Κοινοβουλίου του ήταν να ψηφίσει Νόμο περί Εθνοτήτων (Νόμος XLIV του 1868). Ήταν μια φιλελεύθερη νομοθεσία και πρόσφερε εκτεταμένα γλωσσικά και πολιτιστικά δικαιώματα, αλλά δεν αναγνώριζε στους μη Ούγγρους το δικαιώματα να σχηματίζουν κράτη με οποιαδήποτε εδαφική αυτονομία.
Ο «Αυστροουγγρικός Συμβιβασμός του 1867» δημιούργησε τα ημιανεξάρτητα κράτη της Ουγγαρίας και της Αυστρίας που συνδέονταν με προσωπική ένωση υπό από ένα κοινό μονάρχη. Η Ουγγρική πλειοψηφία διεκδίκησε περισσότερα από την ταυτότητά της μέσα στο Βασίλειο της Ουγγαρίας. Ο εθνικισμός των γερμανόφωνων, που κυριαρχούσαν στην Αυτοκρατορία της Αυστρίας δημιούργησε ένταση μεταξύ Γερμανών και Τσέχων. Επιπλέον η εμφάνιση εθνικής ταυτότητας στις πρόσφατα ανεξάρτητες Ρουμανία και τη Σερβία συντέλεσαν επίσης σε εθνοτικά ζητήματα στην αυτοκρατορία.
Σύμφωνα με το άρθρο 19 του Συντάγματος "(Staatsgrundgesetz)", που ίσχυε μόνο για το Αυστριακό τμήμα της Αυστροουγγαρίας: «Όλες οι φυλές της αυτοκρατορίας έχουν ίσα δικαιώματα και κάθε φυλή έχει ένα απαραβίαστο δικαίωμα στη διατήρηση και χρήση της δικής της εθνικότητας και γλώσσας. Η ισότητα όλων των εθιμικών γλωσσών ("landesübliche Sprache") στο σχολείο, το γραφείο και τη δημόσια ζωή, αναγνωρίζεται από το κράτος. Στα εδάφη όπου κατοικούν διάφορες φυλές οι δημόσιοι και εκπαιδευτικοί θεσμοί θα κανονίζονται με τέτοιο τρόπο ώστε χωρίς να είναι απαραίτητη η εκμάθηση μιας δεύτερης γλώσσας της χώρας ("Landessprache"), κάθε μία από τις φυλές να έχει τα απαραίτητα μέσα για εκπαίδευση στη δική της γλώσσα.»
Η εφαρμογή αυτού του κανόνα οδήγησε σε αρκετές διαμάχες, καθώς όλα εξαρτώνταν από το ποια είναι η εθιμική ή "landesüblich" γλώσσα σε κάθε περιοχή. Οι Γερμανοί, η παραδοσιακή γραφειοκρατική, κεφαλαιοκρατική και πολιτισμική ελίτ, απαιτούσαν την αναγνώριση των γερμανικών ως εθιμικής γλώσσας σε όλες τις περιοχές της αυτοκρατορίας. Ενώ τα Ιταλικά θεωρούνταν μια παλιά, πολιτισμική γλώσσα (Kultursprache) από τους γερμανόφωνους διανοούμενους και πάντα της αναγνωρίζονταν ίσα δικαιώματα ως επίσημη γλώσσα της αυτοκρατορίας, οι Γερμανοί δεν ήθελαν να αποδεχτούν τις Σλαβικές γλώσσες ως ισότιμες των Γερμανικών. Σε μια περίπτωση ο Κόμης Α. Αουερσπεργκ εισήλθε στη Δίαιτα της Καρνιόλας μεταφέροντας αυτό που ισχυριζόταν ότι είναι ολόκληρο το σώμα της Σλοβενικής λογοτεχνίας υπό μάλης, για να διακηρύξει ότι η Σλοβενική γλώσσα δεν μπορούσε να αντικατασταθεί από τη Γερμανική ως γλώσσα της τριτοβάθμιας εκπαίδευσης
Τα επόμενα χρόνια πραγματοποιήθηκε η αναγνώριση πολλών γλωσσών, τουλάχιστον στην Αυστρία. Σειρά νόμων από το 1867 παραχώρησαν στην Κροατική γλώσσα το ίδιο καθεστώς με την Ιταλική στη Δαλματία. Από το 1882 οι Σλοβένοι είχαν την πλειοψηφία στη Δίαιτα της Καρνιόλας και στην πρωτεύουσα Λάιμπαχ (Λιουμπλιάνα) και αντικατέστησαν τα Γερμανικά με τα Σλοβενικά ως βασική τους επίσημη γλώσσα. Η Γαλικία όρισε τα Πολωνικά αντί των Γερμανικών το 1869 ως συνήθη γλώσσα της κυβέρνησης. Οι ίδιοι οι Πολωνοί μεροληπτούσαν σε βάρος της ουκρανικής μειονότητας και τα ουκρανικά δεν έγιναν ποτέ επίσημη γλώσσα.
Οι πιο έντονες γλωσσικές διαμάχες έλαβαν χώρα στη Βοημία, όπου οι τσεχόφωνοι αποτελούσαν πλειοψηφία και διεκδικούσαν ίσο καθεστώς για τη γλώσσα τους με τα Γερμανικά, ακόμα και στις γερμανόφωνες περιοχές της «Σουδητίας» (γερμ. Sudetenland, η ονομασία είναι μεταγενέστερη). Οι Τσέχοι ζουσαν κυρίως στη Βοημία από τον 6ο αιώνα και Γερμανοί μετανάστες είχαν αρχίσει να εγκαθίστανται στις ακραίες περιοχές της Βοημίας από το 13ο αιώνα. Το σύνταγμα του 1627 κατέστησε τη Γερμανική δεύτερη επίσημη γλώσσα και ίση με την Τσεχική. Οι γερμανόφωνοι έχασαν την πλειοψηφία στη Δίαιτα της Βοημίας το 1880 καθώς και στις πόλεις της Πράγας και του Πίλζεν (αν και κατάφεραν να διατηρήσουν ισχνή πλειοψηφία στο Μπρνο (Μπρυν). Έτσι το παλιό Καρολιανό Πανεπιστήμιο της Πράγας, όπου επικρατούσαν οι γερμανόφωνοι, χωρίστηκε το 1882 σε γερμανόφωνο και τσεχόφωνο τμήμα.
Συγχρόνως η Ουγγρική κυριαρχία αντιμετώπιζε προκλήσεις από τις τοπικές πλειοψηφίες των Ρουμάνων στην Τρανσυλβανία και στο ανατολικό Βανάτο, των Σλοβάκων στη σημερινή Σλοβακία και των Σέρβων και των Κροατών στις χώρες του στέμματος της Κροατίας και της Δαλματίας (σημερινή Κροατία), στη Βοσνία και Ερζεγοβίνη, καθώς και στη Βοϊβοντίνα. Οι Ρουμάνοι και οι Σέρβοι άρχισαν να επιζητούν την ένωση με τους ομοεθνείς και ομογλώσσους τους στα νεοϊδρυθέντα κράτη της Ρουμανίας και της Σερβίας.
Οι ηγέτες της Ουγγαρίας ήταν πιο απρόθυμοι από τους Αυστριακούς στο να μοιραστούν την εξουσία με τις μειονότητες αλλά παραχώρησαν σημαντικό βαθμό αυτονομίας στην Κροατία το 1868. Σε κάποιο βαθμό σχηματοποίησαν τη σχέση τους με αυτό το βασίλειο στα πρότυπα του δικού τους συμβιβασμού με την Αυστρία του προηγούμενου έτους. Παρά την ονομαστική αυτονομία η κυβέρνηση της Κροατίας ήταν οικονομικά και διοικητικά τμήμα της Ουγγαρίας, πράγμα που οι Κροάτες έφεραν βαρέως. Στο Βασίλειο της Κροατίας-Σλαβονίας και στη Βοσνίας και Ερζεγοβίνη πολλοί υποστήριζαν την ιδέα μιας τριαδικής Αυστροουγγροκροατικής μοναρχίας. Μεταξύ των υποστηρικτών της ιδέας ήταν ο Αρχιδούκας Λεοπόλδος Σαλβαδόρ, ο Αρχιδούκας Φραγκίσκος Φερδινάνδος και ο Αυτοκράτορας και Βασιλιάς Κάρολος Α΄, που στη σύντομη βασιλεία του υποστήριξε την τριαδική ιδέα, αλλά αντιμετώπισε το βέτο της Ουγγρικής κυβέρνησης και του Κόμη Ιστβαν Τίσα. Ο κόμης υπέγραψε τελικά την τριαδική διακήρυξη μετά από έντονη πίεση από το βασιλιά στις 23 Οκτωβρίου 1918, μια μέρα μετά από εκείνον.
Η γλώσσα ήταν ένα από τα πιο αμφιλεγόμενα ζητήματα στην αυστριακό-ουγγρική πολιτική. Όλες οι κυβερνήσεις αντιμετώπιζαν δύσκολα και διχαστικά εμπόδια όσον αφορά τη λήψη αποφάσεων σχετικά με τις γλώσσες της κυβέρνησης και της εκπαίδευσης. Οι μειονότητες επιζητούσαν τις ευρύτερες ευκαιρίες για εκπαίδευση στις δικές τους γλώσσες, καθώς και στις "κυρίαρχες" γλώσσες-ουγγρικά και γερμανικά. Με το "Διάταγμα της 5ης Απριλίου 1897", ο Πρωθυπουργός της Αυστρίας Κόμης Κάζιμιρ Φέλιξ Μπάντενι παραχώρησε στα τσεχικά ίσο καθεστώς με τα γερμανικά στην εσωτερική κυβέρνηση της Βοημίας, γεγονός που οδήγησε σε μια κρίση λόγω της εθνικιστικής γερμανικής ανησυχίας σε όλη την αυτοκρατορία. Το Στέμμα απέλυσε τον Μπάντενι.
Ο Ουγγρικός Μειονοτικός Νόμος του 1868 παραχώρησε στις μειονότητες (Σλοβάκους, Ρουμάνους, Σέρβους κ.α.) ατομικά (αλλά όχι και κοινοτικά) δικαιώματα να χρησιμοποιούν τη γλώσσα τους σε υπηρεσίες, σχολεία (αν και στην πράξη συχνά μόνο σε όσα ιδρύθηκαν από αυτές και όχι από το κράτος), δικαστήρια και δήμους (αν το ζητούσε το 20% των βουλευτών). Από τον Ιούνιο του 1907 όλα τα δημόσια και ιδιωτικά σχολεία στην Ουγγαρία ήταν υποχρεωμένα να εξασφαλίζουν μετά την τέταρτη τάξη οι μαθητές να μπορούν να εκφράζονται με ευχέρεια στην ουγγρική γλώσσα. Αυτό οδήγησε στο κλείσιμο αρκετών μειονοτικών σχολείων, όπου διδασκόταν η Σλοβακική και η Ρουθηνικη γλώσσα.
Τα δύο βασίλεια μερικές φορές δίχαζαν το ένα τη σφαίρα επιρροής του άλλου. Σύμφωνα με το Μίσα Γκλένι, στο βιβλίο του "Τα Βαλκάνια, 1804-1999", οι Αυστριακοί αντέδρασαν στην υποστήριξη των Τσέχων από τους Ούγγρους υποστηρίζοντας το Κροατικό εθνικό κίνημα στο Ζάγκρεμπ.
Αναγνωρίζοντας ότι βασίλευε σε μια πολυεθνική χώρα ο Αυτοκράτορας Φραγκίσκος Ιωσήφ γνώριζε και μιλούσε άπταιστα αγγλικά, ουγγρικά και τσεχικά και σε κάποιο βαθμό κροατικά, σερβικά, πολωνικά και ιταλικά.
Γύρω στα 1900 οι Εβραίοι της αυτοκρατορίας αριθμούσαν περίπου δύο εκατομμύρια.
Η θέση τους ήταν αμφιλεγόμενη. Όπως και στην υπόλοιπη Ευρώπη υπήρχαν αντισημιτικά κόμματα και κινήματα, αλλά η Βιέννη και η Βουδαπέστη δεν πραγματοποίησαν πογκρόμ ούτε εφάρμοσε κάποια επίσημη αντισημιτική πολιτική. Φοβόντουσαν ότι μια τέτοια εθνική βία θα μπορούσε να πυροδοτήσει άλλες εθνικές μειονότητες και να κλιμακωθεί ανεξέλεγκτα. Τα αντισημιτικά κόμματα παρέμειναν στο περιθώριο της πολιτικής ζωής λόγω της χαμηλής δημοτικότητάς τους στους ψηφοφόρους στις βουλευτικές εκλογές.
Την περίοδο εκείνη η πλειοψηφία των Εβραίων της Αυστροουγγαρίας ζούσε σε μικρές πόλεις ("στετλ") στη Γαλικία και σε αγροτικές περιοχές στην Ουγγαρία και στη Βοημία, ενώ υπήρχαν μεγάλες κοινότητες στη Βιέννη, τη Βουδαπέστη, την Πράγα και άλλες μεγάλες πόλεις. Από τις στρατιωτικές δυνάμεις των μεγάλων ευρωπαϊκών δυνάμεων πριν από τον Α΄ Παγκόσμιο Πόλεμο, ο Αυστροουγγρικός στρατός ήταν σχεδόν ο μόνος που προήγαγε κανονικά Εβραίους σε θέσεις διοίκησης. Ενώ ο εβραϊκός πληθυσμός των χωρών της Δυαδικής Μοναρχίας ήταν περίπου πέντε τοις εκατό, οι Εβραίοι αποτελούσαν σχεδόν το 18% των εφέδρων αξιωματικών. Χάρη στους σύγχρονους νόμους του συντάγματος και στην καλοσύνη του αυτοκράτορα Φραγκίσκου Ιωσήφ οι Αυστριακοί Εβραίοι κατέληξε να θεωρούν την εποχή της Αυστροουγγαρίας ως χρυσή εποχή της ιστορίας τους. Το 1910 περίπου 900.000 Εβραίοι αποτελούσαν περίπου το 5% του πληθυσμού της Ουγγαρίας και περίπου το 23% των πολιτών της Βουδαπέστης. Οι Εβραίοι αντιπροσώπευαν το 54% των ιδιοκτητών εμπορικών επιχειρήσεων, το 85% των διευθυντών και ιδιοκτητών χρηματοπιστωτικών ιδρυμάτων και το 62% του συνόλου των εργαζομένων στο εμπόριο 
Εξωτερική πολιτική.
Ο υπουργός εξωτερικών κατηύθυνε τις εξωτερικές σχέσεις της Δυαδικής Μοναρχίας και διαπραγματευόταν συνθήκες.
Η Δυαδική Μοναρχία δημιουργήθηκε μετά την απώλεια του πολέμου το 1866 με την Πρωσία και την Ιταλία. Για να ανορθώσει το γόητρο των Αψβούργων και να πάρει εκδίκηση κατά της Πρωσίας, ο Κόμης Φρίντριχ Φέρνιναντ φον Μπόιστ έγινε υπουργός εξωτερικών. Μισούσε το διπλωμάτη της Πρωσίας Όττο φον Μπίσμαρκ, που τον είχε επανειλημμένα υπερκεράσει. Ο Μπόιστ στράφηκε στη Γαλλία και διαπραγματεύτηκε με τον Αυτοκράτορα Ναπολέοντα Γ΄ και την Ιταλία για μια αντιπρωσική συμμαχία, αλλά δεν κατάφεραν να καταλήξουν σε συμφωνία. Η καθοριστική νίκη των Πρωσογερμανικών στρατευμάτων στον πόλεμο του 1870 με τη Γαλλία και η ίδρυση της Γερμανικής Αυτοκρατορίας εξέλιπε κάθε ελπίδα για εκδίκηση.
Αφού εξοβελίσθηκε από τη Γερμανία και την Ιταλία η Δυαδική Μοναρχία στράφηκε στα Βαλκάνια, που ήταν σε αναταραχή, καθώς εθνικιστικές κινήσεις προσπαθούσαν να θέσουν τέλος στην κυριαρχία των Οθωμανών. Τόσο η Ρωσία όσο και η Αυστροουγγαρία διείδαν την ευκαιρία να επεκταθούν σε αυτή την περιοχή. Ειδικά η Ρωσία ανέλαβε το ρόλο του προστάτη των Σλάβων και των Ορθόδοξων χριστιανών. Η Αυστρία οραματιζόταν μια πολυεθνική, θρησκευτικά ανομοιογενή αυτοκρατορία υπό τον έλεγχο της Βιέννης. Ο Κόμης Γκιούλα Αντράσυ, Ούγγρος, που ήταν Υυπουργός Εξωτερικών (1871-1879), επικέντρωσε την πολιτική του στην αναχαίτιση της Ρωσικής επέκτασης στα Βαλκάνια και των φιλοδοξιών της Σερβίας να κυριαρχήσει σε μια νέα Νοτιοσλαβική ομοσπονδία. Ήθελε η Γερμανία να συμμαχήσει με την Αυστρία, όχι με τη Ρωσία.
Όταν η Ρωσία νίκησε την Τουρκία η Συνθήκη του Αγίου Στεφάνου που ακολούθησε θεωρήθηκε στην Αυστρία πολύ ευνοϊκή για τη Ρωσία και τους Ορθοδόξους-Σλαβικούς στόχους της. Το 1878 το Συνέδριο του Βερολίνου επέτρεψε στην Αυστρία να καταλάβει (αλλά όχι και να προσαρτήσει) την επαρχία της Βοσνίας και Ερζεγοβίνης, κυρίως σλαβική περιοχή. Το 1914 Σλάβοι μαχητές στη Βοσνία απέτρεψαν το σχέδιο της Αυστρίας να απορροφήσει πλήρως την περιοχή, δολοφόνησαν το διάδοχο της Αυστρίας και επέσπευσαν τον Α΄ Παγκόσμιο Πόλεμο.
Οικονομία.
Η αυστροουγγρική οικονομία άλλαξε θεαματικά επί της Δυαδικής Μοναρχίας. Ο καπιταλιστικός τρόπος παραγωγής εξαπλώθηκε σε όλη την αυτοκρατορία κατά τη διάρκεια των 50 χρόνων της ζωής της. Οι τεχνολογικές αλλαγές επιτάχυναν την εκβιομηχάνιση και την αστικοποίηση. Το πρώτο αυστριακό χρηματιστήριο είχε ανοίξει το 1771 στη Βιέννη και το πρώτο χρηματιστήριο του Βασιλείου της Ουγγαρίας στη Βουδαπέστη το 1864. Η κεντρική τράπεζα είχε ιδρυθεί ως Εθνική Τράπεζα της Αυστρίας το 1816. Το 1878 μετατράπηκε σε Αυστροουγγρική Εθνική Τράπεζα με κύρια καταστήματα στη Βιέννη και στη Βουδαπέστη. Η κεντρική τράπεζα διοικείτο από εναλλάξ Αυστριακούς ή Ούγγρους διοικητές και υποδιοικητές.
Το κατά κεφαλήν ΑΕΠ κατά μέσο όρο αυξανόταν 1,76% ετησίως από το 1870 ως το 1913. Αυτό το ποσοστό ανάπτυξης ήταν μεγαλύτερο σε σύγκριση με εκείνο άλλων ευρωπαϊκών κρατών όπως η Βρετανία (1%), η Γαλλία (1,06%) και η Γερμανία (1,51%).. Ωστόσο, σε σύγκριση με τη Γερμανία και τη Βρετανία, η αυστροουγγρική οικονομία στο σύνολό της εξακολουθούσε να παρουσιάζει σημαντική καθυστέρηση, καθώς ο συνεχής εκσυγχρονισμός είχε αρχίσει πολύ αργότερα. Όπως και η Γερμανική Αυτοκρατορία, εκείνη της Αυστροουγγαρίας ασκούσε συχνά φιλελεύθερες οικονομικές πολιτικές και πρακτικές. Το 1873 η παλιά ουγγρική πρωτεύουσα Βούδα και η Οβουδα (Παλιά Βούδα) συγχωνεύθηκαν επισήμως με την τρίτη πόλη Πέστη, δημιουργώντας έτσι τη νέα μητρόπολη της Βουδαπέστης. Η δυναμική Πέστη εξελίχθηκε στο διοικητικό, πολιτικό, οικονομικό, εμπορικό και πολιτιστικό κόμβο της Ουγγαρίας. Πολλοί από τους κρατικούς θεσμούς και το σύγχρονο διοικητικό σύστημα της Ουγγαρίας ιδρύθηκαν κατά τη διάρκεια αυτής της περιόδου. Η οικονομική ανάπτυξη επικεντρώθηκε στη Βιέννη και τη Βουδαπέστη, στα αυστριακά εδάφη (περιοχές της σύγχρονης Αυστρίας), στην περιοχή των Άλπεων και στις περιοχές της Βοσνίας. Στα μεταγενέστερα χρόνια του 19ου αιώνα η ταχεία οικονομική ανάπτυξη εξαπλώθηκε στην κεντρική Ουγγρική πεδιάδα και στις περιοχές των Καρπαθίων. Το αποτέλεσμα ήταν να υπάρχουν μεγάλες διαφορές ανάπτυξης εντός της αυτοκρατορίας. Γενικά οι δυτικές περιοχές έγιναν πιο ανεπτυγμένες από τις ανατολικές. Το Βασίλειο της Ουγγαρίας έγινε ο δεύτερος μεγαλύτερος εξαγωγέας αλεύρων στον κόσμο μετά τις Ηνωμένες Πολιτείες Οι μεγάλες εξαγωγές ουγγρικών τροφίμων δεν περιορίστηκαν στις γειτονικές χώρες της Γερμανίας και της Ιταλίας: η Ουγγαρία έγινε ο σημαντικότερος ξένος προμηθευτής τροφίμων των μεγάλων πόλεων και των βιομηχανικών κέντρων του Ηνωμένου Βασιλείου.
Ωστόσο μέχρι το τέλος του 19ου αιώνα οι οικονομικές διαφορές άρχισαν σταδιακά να εξομαλύνονται, καθώς η οικονομική ανάπτυξη στα ανατολικά τμήματα της μοναρχίας υπερέβαινε σταθερά εκείνη των δυτικών. Η ισχυρή γεωργία και βιομηχανία τροφίμων του Βασιλείου της Ουγγαρίας με το κέντρο της Βουδαπέστης κυριάρχησε μέσα στην αυτοκρατορία και απέφερε μεγάλο μέρος των εξαγωγών προς την υπόλοιπη Ευρώπη. Εν τω μεταξύ οι δυτικές περιοχές, συγκεντρωμένες κυρίως γύρω από την Πράγα και τη Βιέννη, διακρίθηκαν σε διάφορες μεταποιητικές βιομηχανίες. Αυτός ο καταμερισμός της εργασίας μεταξύ Ανατολής και Δύσης, εκτός από την υπάρχουσα οικονομική και νομισματική ένωση, οδήγησε σε μια ακόμα ταχύτερη οικονομική ανάπτυξη σε όλη την Αυστροουγγαρία στις αρχές του 20ου αιώνα. Ωστόσο από την αρχή του εικοστού αιώνα το Αυστριακό μισό της μονάρχης μπόρεσε να διατηρήσει την εντός της αυτοκρατορίας κυριαρχία του στους τομείς της πρώτης βιομηχανικής επανάστασης, αλλά η Ουγγαρία είχε καλύτερη θέση στις βιομηχανίες της δεύτερης βιομηχανικής επανάστασης, στους σύγχρονους τομείς της οποίας ο αυστριακός ανταγωνισμός δεν μπορούσε να κυριαρχήσει.
Η βαριά βιομηχανία της αυτοκρατορίας επικεντρώθηκε κυρίως στην κατασκευή μηχανών, ιδιαίτερα για τη βιομηχανία ηλεκτρικής ενέργειας, τη βιομηχανία σιδηροδρομικών μηχανών και την αυτοκινητοβιομηχανία, ενώ στην ελαφρά βιομηχανία επικρατέστερη ήταν η βιομηχανία μηχανών ακριβείας. Τα χρόνια που κατέληξαν στον Α΄ Παγκόσμιο Πόλεμο η χώρα έγινε ο 4ος μεγαλύτερος κατασκευαστής μηχανών στον κόσμο.
Οι δύο σημαντικότεροι εμπορικοί εταίροι ήταν παραδοσιακά η Γερμανία (1910: το 48% των εξαγωγών, το 39% των εισαγωγών) και η Μεγάλη Βρετανία (1910: σχεδόν το 10% των εξαγωγών, 8% των εισαγωγών), τρίτος ήταν οι Ηνωμένες Πολιτείες και ακολουθούσαν η Ρωσία, η Γαλλία, η Ελβετία, η Ρουμανία, τα Βαλκανικά κράτη και η Νότια Αμερική. Ωστόσο το εμπόριο με τη γεωγραφικά γειτονική Ρωσία είχε σχετικά μικρή βαρύτητα (1910: 3% των εξαγωγών / κυρίως μηχανές για τη Ρωσία, 7% των εισαγωγών / κυρίως πρώτες ύλες από τη Ρωσία).
Αυτοκινητοβιομηχανία.
Αυστριακή Αυτοκρατορία.
Πριν από τον Α΄ Παγκόσμιο Πόλεμο, η Αυστριακή Αυτοκρατορία είχε πέντε εταιρείες κατασκευής αυτοκινήτων. Αυτές ήταν η "Austro-Daimler" στο Βίνερ Νόυστατ (φορτηγά, λεωφορεία), η "Gräf &amp; Stift" στη Βιέννη (επιβατηγά αυτοκίνητα), η "Laurin &amp; Klement" στο Μλάντα Μπόλεσλαβ (μοτοσικλέτα, επιβατηγά), η "Nesselsdorfer" στο Νεσελσντόρφερ (Κοπρίβνιτσε) της Μοραβίας (επιβατηγά) και η "Lohner-Werke" στη Βιέννη (επιβατηγά). Η παραγωγή αυτοκινήτων στην Αυστρία άρχισε το 1897.
Βασίλειο της Ουγγαρίας.
Πριν από τον Α΄ Παγκόσμιο Πόλεμο το Βασίλειο της Ουγγαρίας είχε τέσσερις εταιρείες κατασκευής αυτοκινήτων. Αυτές ήταν η "Εταιρεία Γκάντσ" στη Βουδαπέστη, η "RÁBA Automobile" στο Γκιούρ, "MÁG" (αργότερα "Magomobil") στη Βουδαπέστη και η "MARTA" στο Αράντ. Η παραγωγή αυτοκινήτων στην Ουγγαρία ξεκίνησε το 1900. Τα εργοστάσια αυτοκινήτων στο Βασίλειο της Ουγγαρίας κατασκεύαζαν μοτοσικλέτες, επιβατηγά, ταξί, φορτηγά και λεωφορεία.
Αεροναυτική βιομηχανία.
Αυστριακή Αυτοκρατορία.
Το πρώτο αεροπλάνο στην Αυστρία, το "Eda I" σχεδιάσθηκε από το Σλοβένο Εντβαρντ Ρούσιαν και έκανε την παρθενική του πτήση στην περιοχή της Γκορίτσια στις 25 Noεμβρίου 1909.
Βασίλειο της Ουγγαρίας.
Τα πρώτα ουγγρικά γεμάτα με υδρογόνο πειραματικά αερόστατακατασκευάστηκαν από τον Ιστβαν Ζάμπικ και το Γιόζεφ Ντόμιν το 1784.
Το πρώτο ουγγρικό αεροσκάφος που σχεδιάστηκε και κατασκευάστηκε πέταξε στο Ρακόσμεζο στις 4 Νοεμβρίου 1909 1909. Το πρώτο ουγγρικό αεροπλάνο, κινούμενο με ακτινωτή μηχανή, κατασκευάστηκε το 1913. Μεταξύ του 1913 και του 1918 άρχισε να αναπτύσσεται η ουγγρική βιομηχανία αεροσκαφών. Κατά τον Α΄ Παγκόσμιο Πόλεμο σε αυτά τα εργοστάσια παράγονταν αεροσκάφη μαχητικά, βομβαρδιστικά και αναγνώρισης. Τα σημαντικότερα εργοστάσια αεροναυπηγικής ήταν τα "Weiss Manfred Works", η "GANZ Works" και η "Hungarian Automobile Joint Stock Company Arad".
Βιομηχανία σιδηροδρομικών μηχανών και οχημάτων.
Αυστριακή Αυτοκρατορία.
Εργοστάσια ατμομηχανών και βαγονιών, γεφυρών και σιδηροκατασκευών ήταν εγκαταστημένα στη Βιέννη ("Lokomotivfabrik der StEG", που ιδρύθηκε το 1839), στο Βίνερ Νόυστατ ("Wiener Neustädter Lokomotivfabrik", που ιδρύθηκε το 1841) και στο Φλόρισντορφ ("Lokomotivfabrik Floridsdorf", που ιδρύθηκε το 1869).
Βασίλειο της Ουγγαρίας.
Τα ουγγρικά εργοστάσια ατμομηχανών και βαγονιών, γεφυρών και σιδηροκατασκευών ήταν η εταιρεία "MÁVAG" στη Βουδαπέστη (ατμομηχανές και βαγόνια) και η "Ganz" στη Βουδαπέστη (ατμομηχανές, βαγόνια, παραγωγή ηλεκτρικών μηχανών και τραμ άρχισαν το 1894). και η Εταιρεία "RÁBA" στο Γκιούρ.
Υποδομές.
Μεταφορές.
Σιδηρόδρομοι.
Το 1913 το συνολικό μήκος των σιδηροδρομικών γραμμών της Αυστριακής Αυτοκρατορίας και του Βασιλείου της Ουγγαρίας έφτανε τα 43.280 χιλιόμετρα. Στη Δυτική Ευρώπη μόνο η Γερμανία είχε πιο εκτεταμένο σιδηροδρομικό δίκτυο (63.378 χλμ.). Την Αυστροουγγρική Αυτοκρατορία ακολουθούσαν η Γαλλία (40.770 χλμ.), το Ηνωμένο Βασίλειο (32.623 χλμ.), η Ιταλία (18.873 χλμ.) και η Ισπανία (15.088 χλμ.)..
Σιδηροδρομικό δίκτυο της Αυστριακής Αυτοκρατορίας.
Οι σιδηροδρομικές μεταφορές επεκτάθηκαν ταχέως στην Αυστροουγγρική Αυτοκρατορία. Το προκάτοχο κράτος της, η Αυτοκρατορία των Αψβούργων, είχε κατασκευάσει ένα σημαντικό πυρήνα σιδηροδρόμων στα δυτικά, που ξεκινούσε από τη Βιέννη, μέχρι το 1841. Ο πρώτος ατμοκίνητος σιδηρόδρομος της Αυστρίας από τη Βιέννη προς τη Μοραβία με το τέρμα του στη Γαλικία (Μπόχνιε) εγκαινιάσθηκε το 1839. Το πρώτο τρένο ταξίδεψε από τη Βιέννη στο Λούντενμπουργκ (Μπρέτσλαβ) στις 6 Ιουνίου 1839 και ένα μήνα αργότερα από τη αυτοκρατορική πρωτεύουσα της Βιέννης στην πρωτεύουσας της Μοραβίας Μπρυν (Μπρνο) στις 7 Ιουλίου. Σε αυτό το σημείο η κυβέρνηση συνειδητοποίησε τις στρατιωτικές δυνατότητες των σιδηροδρόμων και άρχισε να επενδύει σε μεγάλο βαθμό στην κατασκευή τους. Στο βασικό δίκτυο συνδέθηκαν το Πόζσονι (Μπρατισλάβα), η Βουδαπέστη, η Πράγα, η Κρακοβία, το Γκρατς, το Λάιμπαχ (Λιουμπλιάνα) και η Βενετία. Το 1854 η αυτοκρατορία είχε σχεδόν 2.000 χιλιόμετρα γραμμών, περίπου το 60-70% αυτών στα χέρια του κράτους. Στη συνέχεια η κυβέρνηση άρχισε να πωλεί μεγάλα τμήματα των γραμμών σε ιδιώτες επενδυτές για να ανακτήσει κάποιες από τις επενδύσεις της και λόγω των οικονομικών πιέσεων από την Επανάσταση του 1848 και τον Κριμαϊκό Πόλεμο.
Από το 1854 ως το 1879 σχεδόν όλες τις κατασκευές σιδηροδρόμων πραγματοποίησαν ιδιώτες επενδυτές. Ετσι έγιναν 7.952 χιλιόμετρα στο Αυστριακό και 5.839 χιλιόμετρα στο Ουγγρικό τμήμα της χώρας. Την περίοδο αυτή πολλές νέες περιοχές εντάχθηκαν στο σιδηροδρομικό σύστημα και τα υπάρχοντα σιδηροδρομικά δίκτυα απέκτησαν συνδέσεις και διασυνδέσεις. Αυτή η περίοδος σηματοδότησε την έναρξη των εκτεταμένων σιδηροδρομικών μεταφορών στην Αυστροουγγαρία, καθώς και την ενοποίηση των μεταφορικών συστημάτων στην περιοχή. Οι σιδηρόδρομοι επέτρεψαν στην αυτοκρατορία να ενοποιήσει την οικονομία της πολύ περισσότερο από ό, τι ήταν δυνατό παλαιότερα, όταν οι μεταφορές εξαρτιόνταν από τα ποτάμια.
Μετά το 1879 οι αυστριακές και οι ουγγρικές κυβερνήσεις άρχισαν σταδιακά να επανεθνικοποιούν τα σιδηροδρομικά δίκτυά τους, κυρίως λόγω του αργού ρυθμού ανάπτυξης κατά την παγκόσμια ύφεση της δεκαετίας του 1870. Μεταξύ 1879 και 1900 περισσότερα από 25.000 χλμ. σιδηροδρόμων χτίστηκαν στην Αυστροουγγαρία. Τα περισσότερα από αυτά αποτελούσαν "συμπλήρωση" του υφιστάμενου δικτύου, αν και ορισμένες περιοχές, κυρίως στις ανατολικότερες περιοχές, απέκτησαν σιδηροδρομικές συνδέσεις για πρώτη φορά. Ο σιδηρόδρομος μείωσε το κόστος μεταφοράς σε όλη την αυτοκρατορία, ανοίγοντας νέες αγορές για προϊόντα από άλλα εδάφη της Δυαδικής Μοναρχίας. Το 1914 από συνολικά 22.981 χλμ. σιδηροδρομικών γραμμών στην Αυστρία, 18.859 χλμ. (82%) ήταν κρατικά.
Σιδηροδρομικό δίκτυο στο Βασίλειο της Ουγγαρίας.
Η πρώτη ουγγρική ατμομηχανή λειτούργησε στις 15 Ιουλίου 1846 μεταξύ Πέστης και Βατς. Το 1890 οι περισσότερες μεγάλες ουγγρικές ιδιωτικές σιδηροδρομικές εταιρείες εθνικοποιήθηκαν ως συνέπεια της κακής διαχείρισής τους, εκτός από την ισχυρή αυστριακής ιδιοκτησίας "Kaschau-Oderberger Bahn (KsOd)" και την αυστροουγγρική "Südbahn (SB / DV)". Επίσης εντάχθηκαν στο σύστημα τιμολογίων ζώνης των "MÁV" (Κρατικών Σιδηροδρόμων της Ουγγαρίας). Το 1910 το συνολικό μήκος του σιδηροδρομικού δικτύου του Ουγγρικού Βασιλείου έφθασε τα 22,869 χλμ., που συνέδεε περισσότερους από 1.490 οικισμούς. Σχεδόν το ήμισυ (52%) των σιδηροδρόμων της αυτοκρατορίας κατασκευάστηκαν στην Ουγγαρία, έτσι η πυκνότητα του δικτύου εκεί ήταν υψηλότερη από εκείνη στο Αυστριακό τμήμα. Αυτό κατέταξε τους ουγγρικούς σιδηροδρόμους 6ους πυκνότερους στον κόσμο (μπροστά από χώρες όπως η Γερμανία ή η Γαλλία).
Μητροπολιτικά μέσα μεταφοράς.
Γραμμές τραμ στις πόλεις.
Ιπποκίνητα τραμ εμφανίστηκαν το πρώτο μισό του 19ου αιώνα. Μεταξύ των δεκαετιών του 1850 και του 1880 πολλά στη Βιέννη (1865), τη Βουδαπέστη (1866) και το Μπρνο (1869). Τα ατμοκίνητα τραμ εμφανίστηκαν στα τέλη της δεκαετίας του 1860. Η ηλεκτροδότηση των τραμ άρχισε από τα τέλη του 1880. Το πρώτο ηλεκτροκίνητο τραμ στην Αυστροουγγαρία λειτούργησε στη Βουδαπέστη το 1887.
Ηλεκτρικές γραμμές τραμ στην Αυστριακή Αυτοκρατορία :
Ηλεκτρικές γραμμές τραμ στο Βασίλειο της Ουγγαρίας:
Ηλεκτροφόρες σιδηροδρομικές γραμμές.
Βουδαπέστη:
Υπόγειος.
Η Γραμμή 1 του Μετρό της Βουδαπέστη (αρχικά "Εταιρεία Υπόγειου Ηλεκτρικού Σιδηροδρόμου Φραγκίσκος Ιωσήφ") είναι η δεύτερη παλαιότερη υπόγεια σιδηροδρομική γραμμή στον κόσμο (η πρώτη είναι η Μητροπολιτική Γραμμή του Υπόγειυ του Λονδίνου και η τρίτη είναι της Γλασκώβης) και η πρώτη στην ηπειρωτική Ευρώπη. Κατασκευάστηκε από το 1894 ως το 1896 και εγκαινιάσθηκε στις 2 Μαΐου 1896. Το 2002 καταχωρήθηκε ως Μνημείο Παγκόσμιας Κληρονομιάς της UNESCO .
Διώρυγες και διευθετήσεις ποταμών.
Το 1900 ο μηχανικός Κ. Βαγκενφύρερ συνέταξε σχέδια για τη σύνδεση του Δούναβη και της Αδριατικής θάλασσας με διώρυγα από τη Βιέννη στην Τεργέστη. Γεννήθηκε από την επιθυμία της Αυστροουγγαρίας να έχει άμεση σύνδεση με την Αδριατική Θάλασσα but was never constructed.
Διευθέτηση του κάτω Δούναβη και των Σιδηρών Πυλών.
Το 1831 είχε ήδη εκπονηθεί ένα σχέδιο για να καταστεί το πέρασμα πλεύσιμο, με πρωτοβουλία του Ούγγρου πολιτικού Ιστβαν Σέτσενι. Τέλος ο Γκάμπορ Μπάρος, "Σιδηρός Υπουργός" της Ουγγαρίας, κατάφερε να χρηματοδοτήσει αυτό το έργο. Οι βράχοι της κοίτης του ποταμού και οι λόγω αυτών καταρράκτες έκαναν την κοιλάδα του φαραγγιού επικίνδυνο πέρασμα για τη ναυσιπλοία. Στα γερμανικά, το πέρασμα είναι ακόμα γνωστό ως "Kataraktenstrecke" (δρόμος των καταρρακτών), παρόλο που οι καταρράκτες δεν υπάρχουν πλέον. Κοντά στα πραγματικά στενά των "Σιδηρών Πυλών" ο βράχος Πρίγκραντα ήταν το πιο σημαντικό εμπόδιο μέχρι το 1896. Ο ποταμός διευρύνθηκε σημαντικά εδώ και η στάθμη του νερού ήταν συνεπώς χαμηλή. Ανάντι περιβόητος ήταν ο βράχος Γκρέμπεν, κοντά στο φαράγγι "Kάζαν" .
Διευθέτηση του Ποταμού Τίσα.
Το μήκος του Τίσα στην Ουγγαρία ήταν 1.419 χιλιόμετρα. Διέρρεε τη Μεγάλη Ουγγρική Πεδιάδα, πουείναι μια από τις μεγαλύτερες επίπεδες περιοχές στην Κεντρική Ευρώπη. Δεδομένου ότι οι πεδιάδες μπορεί να κάνουν ένα ποταμό να ρέει πολύ αργά, ο Τίσα ακολουθούσε μία πορεία με πολλές καμπύλες και στροφές, γεγονός που προκαλούσε πολλές μεγάλες πλημμύρες στην περιοχή.
Μετά από πολλές μικρής κλίμακας προσπάθειες ο Ιστβαν Σέτσενι οργάνωσε τη «Διευθέτηση του Τίσα» (Ουγγρικά: "Tisza szabályozása") που ξεκίνησε στις 27 Αυγούστου 1846 και έληξε ουσιαστικά το 1880. Το νέο μήκος του ποταμού στην Ουγγαρία ήταν 966 χλμ. (συνολικά 1.358 χλμ.), με 589 χιλιόμετρα "νεκρών διαύλων" και 136 χιλιόμετρα νέου ποταμού.
Ναυτιλία και λιμάνια.
Το πρώτο ουγγρικό ατμόπλοιο κατασκευάστηκε από τον Ανταλ Μπέρνχαρντ το 1817 και ονομαζόταν "Καρολίνα". Ήταν το πρώτο ατμόπλοιο στα κράτη τα κατεχόμενα από τους Αψβούργους. Ομως η πρώτη βιομηχανικής κλίμακας εταιρεία κατασκευής ατμόπλοιων στην Αυτοκρατορία των Αψβούργων ήταν το Ναυπηγείο Ομπουντα στο ουγγρικό νησί Χαγιλογκιαρι το 1835, που την ίδρυσε ο Κόμης Ιστβαν Σέτσενι (με τη βοήθεια της αυστριακής εταιρείας πλοίων "Erste Donaudampfschiffahrtsgesellschaft (DDSG)").
Το σημαντικότερο θαλάσσιο λιμάνι ήταν η Τεργέστη (σήμερα στην Ιταλία), όπου είχε τη βάση του ο αυστριακός εμπορικός στόλος. Επιπλέον εκεί βρίσκονταν οι δύο μεγάλες ναυτιλιακές εταιρείες ("Austrian Lloyd" και "Austro-Americana") και πολλά ναυπηγεία. Το "k.u.k. Ναυτικό" χρησιμοποιούσε τα ναυπηγεία του λιμανιού για να κατασκευάζει τα νέα του πλοία. Αυτό το λιμάνι αναπτυσσόταν καθώς η Βενετία παρήκμαζε. Από το 1815 ως το 1866 η Βενετία ανήκε στη μοναρχία και δεν της επιτρεπόταν να ανταγωνισθεί τα αυστριακά λιμάνια. Η εμπορική ναυτιλία δεν αναπτύχθηκε μέχρι να μειωθεί το ναυτιλιακό ενδιαφέρον της Βενετίας. Το ναυτικό έγινε σημαντικό την εποχή της Αυστροουγγαρία, καθώς η εκβιομηχάνιση και η ανάπτυξη απέφεραν σημαντικά έσοδα για την ανάπτυξή του.
Το σημαντικότερο λιμάνι για το Ουγγρικό τμήμα ήταν το Φιούμε (Ριέκα, σήμερα στην Κροατία), όπου λειτουργούσαν οι ουγγρικές ναυτιλιακές εταιρείες, όπως η "Adria". Η μεγαλύτερη ουγγρική ναυπηγική εταιρεία ήταν η "Ganz-Danubius". Ένα άλλο σημαντικό λιμάνι ήταν η Πόλα (Πούλα, σήμερα στην Κροατία) - ειδικά για το πολεμικό ναυτικό. Το 1889 ο αυστριακός εμπορικός στόλος αποτελείτο από 10.022 πλοία, με 7.992 αλιευτικά σκάφη. Το ακτοπλοϊκό και θαλάσσιο εμπόριο είχε συνολικά 1.859 ιστιοφόρα με πλήρωμα 6.489 ανδρών και χωρητικότητα φορτίου 140.838 τόνων και 171 ατμόπλοια με χωρητικότητα φορτίου 96.323 τόνων και πλήρωμα 3.199 ανδρών.
Η πρώτη εταιρία ατμοπλοίων του Δούναβη, η "Donau-Dampfschiffahrt-Gesellschaft (DDSG)", ήταν η μεγαλύτερη μεσόγεια ναυπηγική εταιρεία στον κόσμο μέχρι την κατάρρευση της Αυτοκρατορίας. Ο Αυστριακός Lloyd ήταν μια από τις μεγαλύτερες ωκεάνιες ναυτιλιακές εταιρείες της εποχής. Πριν από την έναρξη του Α 'Παγκοσμίου Πολέμου η εταιρεία κατείχε 65 μεσαίου μεγέθους και μεγάλα ατμόπλοια. Η Austro-Americana κατείχε το ένα τρίτο από αυτά, μεταξύ αυτών ένα από τα μεγαλύτερα αυστριακά επιβατηγά πλοία, το "Kaiser Franz Joseph I". Σε σύγκριση με τον Αυστριακό Lloyd η Austro-American επικεντρωνόταν σε προορισμούς στη Βόρεια και Νότια Αμερική.
Δημογραφικά.
Τα ακόλουθα δεδομένα βασίζονται στην επίσημη αυστροουγγρική απογραφή του 1910.
Γλώσσες.
Η απογραφή του 1910 κατέγραψε την "Umgangssprache", καθημερινή γλώσσα. Οι Εβραίοι και όποιοι χρησιμοποιούσαν τα γερμανικά στις υπηρεσίες συνήθως δήλωναν τα γερμανικά ως "Umgangssprache", ακόμη και αν είχαν διαφορετική "Muttersprache". Στην "κυρίως Ουγγαρία", το 5% του πληθυσμού ήταν Εβραίοι, που συμπεριλήφθηκαν στους ομιλητές της ουγγρικής γλώσσας.
Στην Αυτοκρατορία της Αυστρίας το 36,8% του συνολικού πληθυσμού μιλούσε τη γερμανική ως μητρική γλώσσα και πάνω από το 71% των ανθρώπων μιλούσαν λίγο ή πολύ γερμανικά. Στο βασίλειο της Ουγγαρίας το 54,4% του συνολικού πληθυσμού μιλούσε ως μητρική γλώσσα την ουγγρική. Εξαιρούμενης της αυτόνομης Κροατίας περισσότερο από το 64% των κατοίκων του Ουγγρικού Βασιλείου μιλούσαν ουγγρικά.
Σημειώνουμε ότι ορισμένες γλώσσες θεωρούνται διάλεκτοι ευρύτερα ομιλούμενων γλωσσών. Για παράδειγμα η Ρουθηνική και η Ουκρανική γλώσσα καταμετρήθηκαν ως Ρουθηνική στην απογραφή και οι Ραιτορομανικές γλώσσες ως Ιταλική..
Ιστορικές περιοχές:
Θρησκεία.
Μόνο στην Αυτοκρατορία της Αυστρίας:
Μόνο στο Βασίλειο της Ουγγαρίας:
Μεγαλύτερες πόλεις.
Δεδομένα: απογραφή του 1910
Ενοπλες δυνάμεις.
Η στρατιωτική οργάνωση της Αυστροουγγρικής μοναρχίας ήταν παρόμοια και στα δύο κράτη και βασίστηκε από το 1868 στην αρχή της καθολικής και προσωπικής υποχρέωσης των πολιτών να φέρουν όπλα. Η στρατιωτική της δύναμη απαρτιζόταν από τον κοινό στρατό, τους ειδικούς στρατούς, ήτοι τον Αυστριακό "Landwehr" και τον Ουγγρικό "Honved", που ήταν ξεχωριστοί εθνικοί θεσμοί, και τη "Landsturm" ή πολιτοφυλακή. Όπως προαναφέρθηκε ο κοινός στρατός ήταν υπό τη διοίκηση του κοινού υπουργού πολέμου, ενώ οι ειδικοί στρατοί ήταν υπό τη διοίκηση των αντίστοιχων υπουργείων εθνικής άμυνας. Ο ετήσιος αριθμός των επιλεγομένων για το στρατό καθοριζόταν από τα στρατιωτικά νομοσχέδια που ψηφίζονταν από το αυστριακό και το ουγγρικό κοινοβούλιο και υπολογιζόταν γενικά με βάση τον πληθυσμό, σύμφωνα με τα αποτελέσματα της τελευταίας. Το 1905 ανήλθε σε 103.100 άνδρες, εκ των οποίων η Αυστρία προσέφερε 59.211 άνδρες και η Ουγγαρία 43.889. Εκτός από αυτούς 10.000 άνδρες κατανέμονταν ετησίως στον Αυστριακό "Landwehr" και 12.500 στον Ουγγρικό "Honved". Ο χρόνος της θητείας ήταν δύο χρόνια (τρία χρόνια στο ιππικό) και επτά ή οκτώ στην εφεδρεία και δύο στο "Landwehr". Στην περίπτωση ανδρών που δεν εντάσσονταν στον ενεργό στρατό, η ίδια συνολική περίοδος υπηρεσίας γινόταν σε διάφορες βοηθητικές υπηρεσίες.
Ο κοινός υπουργός πολέμου ήταν ο επικεφαλής της διοίκησης όλων των στρατιωτικών εκτός από εκείνους του Αυστριακού "Landwehr" και του Ουγγρικού "Honved", που υπάγονταν στα υπουργεία εθνικής άμυνας των δύο αντίστοιχων κρατών. Αλλά η ανώτατη διοίκηση του στρατού ανήκε στο μονάρχη, ο οποίος είχε την εξουσία να λάβει κάθε μέτρο σε σχέση με το σύνολο του στρατού.
Το Αυστροουγγρικό ναυτικό ήταν κυρίως μια αμυντική δύναμη των ακτών και περιλάμβανε επίσης ένα στολίσκο περιπολικών για το Δούναβη. Διοικείτο από το ναυτικό τμήμα του υπουργείου πολέμου.
Α΄ Παγκόσμιος Πόλεμος.
Εισαγωγή: Boσνία και Ερζεγοβίνη.
Ρωσικές (Πανσλαβιστικές) οργανώσεις έστειλαν βοήθεια στους επαναστάτες των Βαλκανίων και πίεσαν έτσι την κυβέρνηση του Τσάρου να κηρύξει τον πόλεμο στην Οθωμανική Αυτοκρατορία το 1877 στο όνομα της προστασίας των Ορθοδόξων Χριστιανών. Αδυνατώντας να μεσολαβήσει μεταξύ της Οθωμανικής Αυτοκρατορίας και της Ρωσίας για τον έλεγχο της Σερβίας, η Αυστροουγγαρία δήλωσε ουδετερότητα όταν η σύγκρουση μεταξύ των δύο δυνάμεων κλιμακώθηκε σε πόλεμο. Με τη βοήθεια της Ρουμανίας και της Ελλάδας η Ρωσία νίκησε τους Οθωμανούς και με τη Συνθήκη του Αγίου Στεφάνου προσπάθησε να δημιουργήσει μια μεγάλη ρωσόφιλη Βουλγαρία. Αυτή η συνθήκη πυροδότησε διεθνή ανησυχία που παρά λίγο να προκαλέσει γενικό ευρωπαϊκό πόλεμο. Η Αυστροουγγαρία και η Βρετανία φοβήθηκαν ότι μια μεγάλη Βουλγαρία θα γινόταν δορυφόρος της Ρωσίας, που θα επέτρεπε στον τσάρο να κυριαρχήσει στα Βαλκάνια. Ο Πρωθυπουργός του Ηνωμένου Βασιλείου Μπέντζαμιν Ντισραέλι μετέφερε πολεμικά πλοία να λάβουν θέση εναντίον της Ρωσίας για να ανακόψει την άνοδο της ρωσικής επιρροής στην Ανατολική Μεσόγειο, εγγύτατα στο διάδρομο της Βρετανίας μέσω της Διώρυγας του Σουέζ..
Το Συνέδριο του Βερολίνου ανέτρεψε τη ρωσική νίκη διαιρώντας το μεγάλο Βουλγαρικό κράτος που η Ρωσία είχε αποκόψει από την Οθωμανική επικράτεια και αρνούμενη σε οποιοδήποτε τμήμα της Βουλγαρίας πλήρη ανεξαρτησία από τους Οθωμανούς. Η Αυστρία κατέλαβε τη Βοσνία και Ερζεγοβίνη για να αποκτήσει επιρροή στα Βαλκάνια. Η Σερβία, το Μαυροβούνιο και η Ρουμανία έγιναν πλήρως ανεξάρτητες. Παρ 'όλα αυτά τα Βαλκάνια παρέμειναν τόπος πολιτικής αναταραχής με μεγάλες φιλοδοξίες για ανεξαρτησία και ανταγωνισμούς των μεγάλων δυνάμεων. Κατά το Συνέδριο του Βερολίνου το 1878 ο Υπουργός Εξωτερικών Γκιούλα Αντράσυ κατάφερε να αναγκάσει τη Ρωσία να αποσυρθεί από περαιτέρω αιτήματα στα Βαλκάνια. Το αποτέλεσμα ήταν να διαλυθεί η Μεγάλη Βουλγαρία και να εγγυηθεί η ανεξαρτησία της Σερβίας.Την ίδια χρονιά, με τη στήριξη της Βρετανίας, η Αυστροουγγαρία τοποθέτησε στρατεύματα στη Βοσνία για να εμποδίσει τους Ρώσους να επεκταθούν στη γειτονική Σερβία. Ως άλλο μέτρο για να κρατήσει τους Ρώσους έξω από τα Βαλκάνια, η Αυστροουγγαρία σχημάτισε μια συμμαχία, τη Μεσόγειο Συμφωνία, με τη Βρετανία και την Ιταλία το 1887 και συνήψε αμοιβαία αμυντικά σύμφωνα με τη Γερμανία το 1879 και τη Ρουμανία το 1883 ενάντια σε πιθανή ρωσική επίθεση. Μετά το Συνέδριο του Βερολίνου οι ευρωπαϊκές δυνάμεις προσπάθησαν να εξασφαλίσουν τη σταθερότητα μέσω μιας σύνθετης σειράς συμμαχιών και συνθηκών.
Ανησυχώντας για την αστάθεια των Βαλκανίων και τη ρωσική επιθετικότητα και για την αντιμετώπιση των γαλλικών συμφερόντων στην Ευρώπη, η Αυστροουγγαρία σφυρηλάτησε μια αμυντική συμμαχία με τη Γερμανία τον Οκτώβριο του 1879 και τον Μάιο του 1882. Τον Οκτώβριο του 1882 η Ιταλία εντάχθηκε σε αυτή δημιουργώντας την Τριπλή Συμμαχία, κυρίως λόγω του ανταγωνισμού της με τη Γαλλία. Οι εντάσεις μεταξύ της Ρωσίας και της Αυστροουγγαρίας παρέμειναν ισχυρές, οπότε ο Μπίσμαρκ αντικατέστησε τη Συμμαχία των Τριών Αυτοκρατόρων με τη μυστική Συνθήκη Αντασφάλειας με τη Ρωσία για να εμποδίσει τους Αψβούργους από την απερίσκεπτη έναρξη ενός πολέμου για τον Πανσλαβισμό.
Η περιοχή Σαντζάκ-Ράσκα / Νόβι Παζάρ ήταν υπό Αυστροουγγρική κατοχή μεταξύ 1878 και 1909, οπότε επιστράφηκε στην Οθωμανική Αυτοκρατορία, πριν τελικά χωριστεί μεταξύ των βασιλείων του Μαυροβουνίου και της Σερβίας.
Στο τέλος της Μεγάλης Βαλκανικής Κρίσης οι Αυστροουγγρικές δυνάμεις κατέλαβαν τη Βοσνία και Ερζεγοβίνη τον Αύγουστο του 1878 και η μοναρχία προσάρτησε τελικά τη Βοσνία-Ερζεγοβίνη τον Οκτώβριο του 1908 ως κοινή κτήση της Αυστρίας και της Ουγγαρίας μάλλον υπό τον έλεγχο του Αυτοκρατορικού και Βασιλικού υπουργείου οικονομικών παρά προσαρτημένη σε μια από τις δύο χωρικές κυβερνήσεις. Η προσάρτηση το 1908 οδήγησε ορισμένους στη Βιέννη στη σκέψη να συνδυάσουν τη Βοσνία-Ερζεγοβίνη με την Κροατία για να σχηματίσουν ένα τρίτο σλαβικό συστατικό στοιχείο της μοναρχίας. Ο θάνατος του αδελφού του Φραγκίσκου Ιωσήφ, Μαξιμιλιανού, (1867) και του μοναχογιού του, Ροδόλφου κατέστησαν τον ανιψιό του αυτοκράτορα, Φραγκίσκο Φερδινάνδο, κληρονόμο του θρόνου. Ο Αρχιδούκας φημολογείται ότι υπήρξε υπέρμαχος αυτού του τριαδισμού ως μέσου περιορισμού της εξουσίας της ουγγρικής αριστοκρατίας
Καθεστώς της Boσνίας-Ερζεγοβίνης.
Μια διακήρυξη, που εκδόθηκε με την ευκαιρία της προσάρτησής τους στη Μοναρχία των Αψβούργων το 1908, υποσχόταν σε αυτές τις περιοχές συνταγματικούς θεσμούς, που θα εξασφάλιζαν στους κατοίκους τους πλήρη πολιτικά δικαιώματα και συμμετοχή στη διαχείριση των δικών τους υποθέσεων μέσω μιας τοπικής αντιπροσωπευτικής συνέλευσης. Σε εκπλήρωση αυτής της υπόσχεσης το 1910 δημοσιεύτηκε ένα σύνταγμα. Περιλάμβανε ένα Καταστατικό της Χώρας ("Landesstatut") με τη θέσπιση Περιφερειακής Δίαιτας, κανονισμό για την εκλογή και τη λειτουργία της Δίαιτας και νόμους για τις ενώσεις, τις δημόσιες συναθροίσεις και τα περιφερειακά συμβούλια. Σύμφωνα με αυτό το καθεστώς η Βοσνία-Ερζεγοβίνη αποτέλεσε ενιαία διοικητική περιοχή υπό τη διεύθυνση και εποπτεία του Υπουργείου Οικονομικών της Δυαδικής Μοναρχίας της Βιέννης. Η διοίκηση της χώρας, μαζί με την εφαρμογή των νόμων, μεταβιβάστηκε στην Περιφερειακή Κυβέρνηση στο Σαράγεβο, που υπαγόταν και ήταν υπεύθυνη στο κοινό Υπουργείο Οικονομικών. Οι υφιστάμενες δικαστικές και διοικητικές αρχές της περιοχής διατήρησαν την προηγούμενη οργάνωση και λειτουργία τους. Το καταστατικό αυτό εισήγαγε τα σύγχρονα δικαιώματα και τους νόμους στη Βοσνία-Ερζεγοβίνη και εξασφάλισε γενικά τα πολιτικά δικαιώματα των κατοίκων της επικράτειας, δηλαδή την ιθαγένεια, την προσωπική ελευθερία, την προστασία από τις αρμόδιες δικαστικές αρχές, την ελευθερία της πίστης και της συνείδησης, της ατομικότητας και της γλώσσας, την ελευθερία του λόγου, την ελευθερία της εκπαίδευσης, το απαραβίαστο της κατοικίας, το απόρρητο του ταχυδρομείου και των τηλεγραφημάτων, το απαραβίαστο της ιδιοκτησίας, το δικαίωμα υποβολής αναφορών και, τέλος, το δικαίωμα των συναθροίσεωνs.
Η Δίαιτα ("Sabor") της Βοσνίας-Ερζεγοβίνης που συγκροτήθηκε αποτελείτο από ένα ενιαίο Σώμα, εκλεγμένο με την αρχή της εκπροσώπησης συμφερόντων. Αριθμούσε 92 μέλη. Από αυτά τα 20 αποτελούσαν εκπρόσωποι όλων των θρησκευτικών ομολογιών, ο πρόεδρος του Ανωτάτου Δικαστηρίου, ο πρόεδρος του Δικηγορικού Συλλόγου, ο πρόεδρος του Εμπορικού Επιμελητηρίου και ο Δήμαρχος του Σαράγεβο. Υπήρχαν ακόμη 72 βουλευτές, εκλεγμένοι από τρεις εκλεκτορικές ομάδες. Η πρώτη περιλάμβανε τους μεγάλους γαιοκτήμονες, τους υψηλότερα φορολογούμενους και τους ανθρώπους που είχαν φτάσει σε κάποιο επίπεδο εκπαίδευσης, ανεξάρτητα από το ποσό που κατέβαλαν σε φόρους. Στη δεύτερη ανήκαν οι κάτοικοι των πόλεων που δεν είχαν τα προσόντα να ψηφίσουν στην πρώτη και στην τρίτη οι κάτοικοι της υπαίθρου, που ομοίως αποκλείονταν από την πρώτη ομάδα. Με αυτό το σύστημα συνδυαζόταν η ομαδοποίηση των εντολών και των εκλογέων σύμφωνα με τα τρία επικρατούντα δόγματα (Καθολικό, Σερβικό Ορθόδοξο, Μουσουλμανικό).
Η δολοφονία στο Σαράγεβο.
Στις 28 Ιουνίου 1914 ο Αρχιδούκας Φραγκίσκος Φερδινάνδος επισκέφθηκε την πρωτεύουσα της Βοσνίας Σαράγεβο. Μια ομάδα έξι δολοφόνων (Τσβιέτκο Πόποβιτς, Γκαβρίλο Πρίντσιπ, Μούχαμεντ Μεχμέντμπασιτς, Νεντέλικο Τσαμπρίνοβιτς, Τρίφκο Γκράμπεζ, Βάσο Τσουμπρίλοβιτς) από την εθνικιστική ομάδα "Mlada Bosna" (Νέα Βοσνία), εξοπλισμένη από τη "Μαύρη Χείρα" (μυστική Σερβική στρατιωτική οργάνωση), είχε συγκεντρωθεί στο δρόμο όπου θα περάσει η αυτοκινητοπομπή του Αρχιδούκα. Ο Τσαμπρίνοβιτς έριξε μια χειροβομβίδα στο αυτοκίνητο, αλλά αστόχησε. Τραυμάτισε μερικά άτομα εκεί κοντά και η συνοδεία του Φραγκίσκου Φερδινάνδου μπόρεσε να συνεχίσει. Οι άλλοι δολοφόνοι απέτυχαν να δράσουν καθώς τα αυτοκίνητα τους προσπέρασαν γρήγορα. Περίπου μια ώρα αργότερα, όταν ο Φραγκίσκος Φερδινάνδος επέστρεφε από μια επίσκεψη στο Νοσοκομείο του Σαράγεβο, η συνοδεία έστριψε κατά λάθος σε ένα δρόμο όπου συμπτωματικά βρισκόταν ο Γκαβρίλο Πρίντσιπ . Με το πιστόλι ο Πρίντσιπ πυροβόλησε και σκότωσε το Φραγκίσκο Φερδινάνδο και τη σύζυγό του Σοφία. Η αντίδραση μεταξύ του αυστριακού λαού ήταν ήπια, σχεδόν αδιάφορη. Οπως έγραψε αργότερα ο Τσέχος ιστορικός Z.A.B. Zeman: «Το γεγονός δεν κατάφερε να κάνει σχεδόν καμία εντύπωση. Την Κυριακή και τη Δευτέρα [28 και 29 Ιουνίου], τα πλήθη στη Βιέννη άκουγαν μουσική και έπιναν κρασί, σαν να μην είχε συμβεί τίποτα."
Κλιμάκωση της βίας στη Βοσνία.
Η δολοφονία ενέτεινε υπερβολικά τις υπάρχουσες παραδοσιακές εθνοτικές εχθρότητες στη Βοσνία που βασίζονταν στη θρησκεία .
Εντούτοις, στο ίδιο το Σεράγεβο, οι αυστριακές αρχές ενθάρρυναν τη βία κατά των Σέρβων κατοίκων, που είχε ως αποτέλεσμα τις αντισερβικές ταραχές στο Σαράγεβο, στις οποίες Καθολικοί Κροάτες και Βόσνιοι Μουσουλμάνοι σκότωσαν δύο και κατέστρεψαν πολυάριθμα σέρβικα κτίρια. Ο συγγραφέας Ίβο Άντριτς αναφέρθηκε στη βία ως «φρενίτιδα του μίσους στο Σεράγεβο». Οι βίαιες ενέργειες εναντίον Σέρβων οργανώθηκαν όχι μόνο στο Σαράγεβο αλλά και σε πολλές άλλες μεγαλύτερες πόλεις της Αυστροουγγαρίας στις σημερινές Κροατία και Βοσνία και Ερζεγοβίνη. Οι αυστροουγγρικές αρχές στη Βοσνία και Ερζεγοβίνη φυλάκισαν και εξέδωσαν περίπου 5.500 εξέχοντες Σέρβους, από τους οποίους 700 έως 2.200 απεβίωσαν στη φυλακή. 460 Σέρβοι καταδικάστηκαν σε θάνατο και δημιουργήθηκε μια κυρίως μουσουλμανική ειδική πολιτοφυλακή, γνωστή ως "Schutzkorps" και διεξήγαγε τους διωγμούς των Σέρβων .
Η απόφαση για τον πόλεμο.
Ενώ οι στρατιωτικές δαπάνες της αυτοκρατορίας δεν είχαν καν διπλασιαστεί από το Συνέδριο του Βερολίνου του 1878, εκείνες της Γερμανίας είχαν πενταπλασιαστεί, ενώ οι βρετανικές, ρωσικές και γαλλικές είχαν τριπλασιαστεί. Η αυτοκρατορία είχε χάσει εθνοτικά ιταλικές περιοχές από το Πεδεμόντιο, λόγω των εθνικών κινημάτων που είχαν σαρώσει την Ιταλία και πολλοί Αυστροούγγροι έβλεπαν επικείμενη την απειλή να χάσουν από τη Σερβία τις νότιες περιοχές που κατοικούντο από Σλάβους. Η Σερβία είχε πρόσφατα αποκτήσει σημαντικά εδάφη στο Β΄ Βαλκανικό Πόλεμο του 1913, προκαλώντας μεγάλη δυσαρέσκεια σε κυβερνητικούς κύκλους στη Βιέννη και τη Βουδαπέστη. Ο πρώην πρεσβευτής και υπουργός Εξωτερικών, Κόμης Αλοιζ Αερενταλ, είχε συμπεράνει ότι οποιοσδήποτε μελλοντικός πόλεμος θα γινόταν στην περιοχή των Βαλκανίων.
Ο πρωθυπουργός της Ουγγαρίας και πολιτικός επιστήμονας Ιστβαν Τίσα ήταν αντίθετος με την επέκταση της μοναρχίας στα Βαλκάνια, επειδή "η Δυαδική Μοναρχία είχε ήδη πάρα πολλούς Σλάβους", γεγονός που θα απειλούσε περαιτέρω την ακεραιότητά της.
Το Μάρτιο του 1914 ο Τίσα έγραψε ένα μνημόνιο προς τον Αυτοκράτορα Φραγκίσκο Ιωσήφ. Η επιστολή του είχε έντονα αποκαλυπτικό, προγνωστικό και εκνευρισμένο τόνο. Χρησιμοποίησε ακριβώς την μέχρι τότε άγνωστη λέξη "Weltkrieg" (που σημαίνει Παγκόσμιος Πόλεμος) στην επιστολή του.
"Είμαι βαθειά πεπεισμένος ότι οι δύο γείτονες της Γερμανίας [Ρωσία και Γαλλία] προχωρούν προσεκτικά σε στρατιωτικές προετοιμασίες, αλλά δεν θα ξεκινήσουν τον πόλεμο εφ 'όσον δεν έχουν επιτύχει μια συνένωση των βαλκανικών κρατών εναντίον μας, που θα έφερνε αντιμέτωπη τη μοναρχία με μια επίθεση από τις τρεις πλευρές και θα καθήλωνε τις περισσότερες δυνάμεις μας στο ανατολικό και νότιο μέτωπο μας. " 
Την ημέρα της δολοφονίας του Αρχιδούκα Φραγκίσκου Φερδινάνδου ο Τίσα ταξίδεψε αμέσως στη Βιέννη όπου συναντήθηκε με τον Υπουργό Εξωτερικών Κόμη Λέοπολντ Μπέρχτολντ και τον Αρχηγό του Στρατού Φραντς Κόνραντ φον Χέτσεντορφ. Αυτοί πρότειναν να λύσουν τη διένεξη με τα όπλα, επιτιθέμενοι στη Σερβία. Ο Τίσα πρότεινε να δοθεί χρόνος στην κυβέρνηση της Σερβίας να λάβει θέση σχετικά με το εάν συμμετείχε στην οργάνωση της δολοφονίας και πρότεινε ειρηνικό ψήφισμα, υποστηρίζοντας ότι η διεθνής κατάσταση θα αποκατασταθεί σύντομα. Επιστρέφοντας στη Βουδαπέστη έγραψε στον Αυτοκράτορα Φραγκίσκο Ιωσήφ λέγοντας ότι δεν θα αναλάβει καμία ευθύνη για την ένοπλη σύγκρουση, επειδή δεν υπήρχε καμία απόδειξη ότι η Σερβία είχε σχεδιάσει τη δολοφονία. Ο Τίσα αντιτάχθηκε σε πόλεμο με τη Σερβία, δηλώνοντας (σωστά, όπως αποδείχθηκε) ότι οποιοσδήποτε πόλεμος με τους Σέρβους ήταν βέβαιο ότι θα προκαλέσει έναν πόλεμο με τη Ρωσία και επομένως ένα γενικό ευρωπαϊκό πόλεμο. Δεν εμπιστευόταν τη συμμαχία της Ιταλίας, λόγω των πολιτικών επακόλουθων του Δεύτερου Ιταλικού Πολέμου Ανεξαρτησίας.Θεωρούσε ότι ακόμη και ένας επιτυχημένος Αυστροουγγρικός πόλεμος θα ήταν καταστροφικός για την ακεραιότητα του Βασιλείου της Ουγγαρίας, όπου η Ουγγαρία θα ήταν το επόμενο θύμα της αυστριακής πολιτικής. Μετά από έναν επιτυχημένο πόλεμο εναντίον της Σερβίας ο Τίσα προέβλεψε πιθανή αυστριακή στρατιωτική επίθεση εναντίον του Βασιλείου της Ουγγαρίας, για να διαλύσουν την επικράτεια της Ουγγαρίας.
Κάποια μέλη της κυβέρνησης, όπως ο Κόμης Φραντς Κόνραντ φον Χέτσεντορφ, ήθελαν να αντιμετωπίσουν το αναγεννώμενο Σερβικό έθνος εδώ και μερικά χρόνια με ένα προληπτικό πόλεμο, αλλά ο Αυτοκράτορας, 84χρονος και ο εχθρός κάθε περιπέτειας, τον αποδοκίμασε.
Το υπουργείο Εξωτερικών της Αυστροουγγρικής Αυτοκρατορίας έστειλε τον Πρέσβη Λάζλο Σέγκενι στο Πότσδαμ, όπου ρώτησε για την άποψη του Γερμανού Αυτοκράτορα στις 5 Ιουλίου. Ο Σέγκενι περιγράφει τι συνέβη σε μια μυστική έκθεση στη Βιέννη αργότερα εκείνη την ημέρα:
"Παρουσιάστηκα στη Μεγαλειότητά Του [το Γουλιέλμο] με την επιστολή [του Φραγκίσκου Ιωσήφ] και το συνημμένο μνημόνιο. Ο Kάιζερ διάβασε με μεγάλη προσοχή και τα δύο χαρτιά παρουσία μου: Αρχικά η Μεγαλειότητα Του με διαβεβαίωσε ότι περίμενε να προβούμε σε σθεναρή δράση εναντίον της Σερβίας, αλλά έπρεπε να παραδεχθεί ότι, λόγω των συγκρούσεων που αντιμετώπιζε [ο Φραγκίσκος Ιωσήφ], έπρεπε να λάβει υπόψητου μια σοβαρή επιπλοκή στην Ευρώπη, και γι 'αυτό δεν θέλησε να δώσει μια οριστική απάντηση πριν από τις διαβουλεύσεις με τον καγκελάριο ... .
Όταν, μετά το πρωινό μας, υπογράμμισα εκ νέου τη σοβαρότητα της κατάστασης, η Μεγαλειότητά Του με εξουσιοδότησε να του [Φραγκίσκου Ιωσήφ] αναφέρω ότι και στην περίπτωση αυτή θα μπορούσαμε να βασιστούμε στην πλήρη υποστήριξη της Γερμανίας. Όπως αναφέρθηκε, έπρεπε πρώτα να συμβουλευτεί τον Καγκελάριο, αλλά δεν είχε την παραμικρή αμφιβολία ότι ο κ. Φον Μπέτμαν Χόλβεγκ θα συμφωνούσε πλήρως μαζί του, ιδίως όσον αφορά τη δράση εκ μέρους μας κατά της Σερβίας. Κατά τη γνώμη του [του Γουλιέλμυο] όμως, δεν υπήρχε ανάγκη να περιμένουμε υπομονετικά πριν αναλάβουμε δράση. Ο Κάϊζερ ανέφερε ότι η στάση της Ρωσίας θα ήταν πάντα εχθρική, αλλά ήταν προετοιμασμένος γι' αυτό εδώ και πολλά χρόνια και ακόμα και αν ξεσπούσε πόλεμος ανάμεσα στην Αυστροουγγαρία και τη Ρωσία, θα μπορούσαμε να είμαστε σίγουροι ότι η Γερμανία θα έπαιρνε το μέρος μας, με τη συνηθισμένη της αφοσίωση. Σύμφωνα με τον Κάϊζερ, όπως ήταν τώρα τα πράγματα, η Ρωσία δεν ήταν καθόλου έτοιμη για πόλεμο. Σίγουρα θα έπρεπε να το σκεφτεί σοβαρά πριν καλέσει στα όπλα ".
Τώρα όμως οι ηγέτες της Αυστροουγγαρίας, ειδικά ο Στρατηγός Κόμης Λέοπολντ φον Μπέρχτολντ, υποστηριζόμενοι από τη σύμμαχό τους Γερμανία, αποφάσισαν να συγκρουστούν στρατιωτικά με τη Σερβία πριν μπορέσει να υποκινήσει μια εξέγερση. Χρησιμοποιώντας τη δολοφονία ως δικαιολογία, παρουσίασαν ένα κατάλογο με δέκα αιτήματα που ονομάστηκε "Τελεσίγραφο του Ιουλίου", αναμένοντας ότι η Σερβία δεν θα τα δεχόταν ποτέ. Όταν η Σερβία δέχθηκε εννέα από τα δέκα αιτήματα, αλλά μόνο εν μέρει αποδέχθηκε το δέκατο, η Αυστροουγγαρία της κήρυξε τον πόλεμο. Ο Φραγκίσκος Ιωσήφ ακολούθησε τελικά την επείγουσα συμβουλή των κορυφαίων συμβούλων του.
Κατά τη διάρκεια του Ιουλίου και του Αυγούστου του 1914, αυτά τα γεγονότα προκάλεσαν την έναρξη του Α΄ Παγκοσμίου Πολέμου, καθώς η Ρωσία κήρυξε επιστράτευση για να υποστηρίξει τη Σερβία, ξεκινώντας μια σειρά αντι-επιστρατεύσεων. Σε στήριξη του Γερμανού συμμάχου του, την Πέμπτη 6 Αυγούστου 1914, ο Αυτοκράτορας Φραγκίσκος Ιωσήφ υπέγραψε την κήρυξη του πολέμου στη Ρωσία. Η Ιταλία παρέμεινε αρχικά ουδέτερη, αν και είχε συμμαχία με την Αυστροουγγαρία. Το 1915 στράφηκε στο πλευρό των δυνάμεων της Αντάντ, ελπίζοντας να αποκτήσει εδάφη από την πρώην σύμμαχό της.
Εξωτερική πολιτική κατά τη διάρκεια του πολέμου.
Η Αυστροουγγρική Αυτοκρατορία διαδραμάτισε σχετικά παθητικό διπλωματικό ρόλο στον πόλεμο, καθώς όλο και περισσότερο κυριαρχείτο και ελεγχόταν από τη Γερμανία. Ο μόνος στόχος ήταν η τιμωρία της Σερβίας και η προσπάθεια αποτροπής της εθνικής διάλυσης της Αυτοκρατορίας, που τελικά απέτυχε. Αντίθετα, καθώς ο πόλεμος συνεχιζόταν η ενότητα των εθνοτήτων μειωνόταν. Οι Σύμμαχοι ενθάρρυναν αποσχιστικά αιτήματα των μειονοτήτων και η αυτοκρατορία απειλείτο με αποσύνθεση. Στα τέλη του 1916 ο νέος Αυτοκράτορας Κάρολος απομάκρυνε τους γερμανόφιλους αξιωματούχους και προέβη σε ειρηνευτικές προτάσεις προς τους συμμάχους, με τις οποίες ο πόλεμος θα μπορούσε συνολικά να τερματιστεί με συμβιβασμό ή ίσως η Αυστρία να κάνει ξεχωριστή ειρήνη από τη Γερμανία. Η προσπάθεια αυτή συνάντησε κυρίως την αντίδραση της Ιταλίας, στην οποία είχαν δοθεί υποσχέσεις μεγάλων τμημάτων της Αυστρίας για να προσχωρήσει στους Συμμάχους το 1915. Η Αυστρία ήταν έτοιμη να επιστρέψει μόνο την περιοχή του Τρεντίνο, αλλά τίποτα περισσότερο . Ο Kάρολος θεωρήθηκε ηττοπαθής, που αποδυνάμωσε τη θέση του τόσο με τους Συμμάχους όσο και με τη Γερμανία.
Καθώς η οικονομία της Αυτοκρατορίας κατέρρεε εν μέσω σοβαρών στερήσεων, ακόμη και λιμοκτονίας, ο πολυεθνικός της στρατός έχανε το ηθικό του και όλο και περισσότερο πιεζόταν να κρατήσει τις γραμμές του. Στις πρωτεύουσες της Βιέννης και της Βουδαπέστης τα αριστερά και τα φιλελεύθερα κινήματα και τα κόμματα της αντιπολίτευσης ενίσχυαν και υποστήριξαν την απόσχιση των εθνοτικών μειονοτήτων. Καθώς κατέστη προφανές ότι οι σύμμαχοι θα κερδίσουν τον πόλεμο, τα εθνικιστικά κινήματα, που προηγουμένως ζητούσαν μεγαλύτερο βαθμό αυτονομίας για τις περιοχές όπου πλειοψηφούσαν, άρχισαν να απαιτούν πλήρη ανεξαρτησία. Ο αυτοκράτορας είχε χάσει μεγάλο μέρος της εξουσίας του να κυβερνήσει, καθώς το βασίλειό του αποσυντίθετο
Τα μετόπισθεν.
Η έντονα αγροτική αυτοκρατορία είχε μικρή βιομηχανική βάση, αλλά η σημαντική συνεισφορά της ήταν το ανθρώπινο δυναμικό και τα τρόφιμα. Παρόλ' αυτά η Αυστροουγγαρία ήταν περισσότερο αστικοπιημένη (25%) από τους πραγματικούς αντιπάλους της κατά τον Α΄ Παγκόσμιο Πόλεμο, όπως η Ρωσική Αυτοκρατορία (13.4%), η Σερβία (13.2%) ή η Ρουμανία (18.8%). Ακόμη η Αυστροουγγρική Αυτοκρατορία είχε επίσης πιο εκβιομηχανισμένη οικονομία και υψηλότερο κατά κεφαλή ΑΕΠ από το Βασίλειο της Ιταλίας, που ήταν οικονομικά ο μακράν πιο αναπτυγμένος πραγματικός αντίπαλος της Αυτοκρατορίας.
Στα μετόπισθεν τα τρόφιμα σπάνιζαν όλο και περισσότερο, όπως και τα καύσιμα για θέρμανση. Ο αριθμός των χοίρων μειώθηκε κατά 90%, όπως και οι φθίνουσες ποσότητες ζαμπόν και μπέικον του Στρατού. Η Ουγγαρία, με την ευρεία γεωργική βάση της, τροφοδοτείτο κάπως καλύτερα. Ο Στρατός κατέλαβε παραγωγικές γεωργικές περιοχές στη Ρουμανία και αλλού, αλλά αρνήθηκε να επιτρέψει την αποστολή τροφίμων στους πολίτες στα μετόπισθεν. Το ηθικό έπεφτε χρόνο με το χρόνο και οι διαφορετικές εθνικότητες εγκατέλειψαν την Αυτοκρατορία και έψαχναν τρόπους για να εδραιώσουν τα δικά τους εθνικά κράτη.
Ο δείκτης του πληθωρισμού εκτινάχθηκε από 129 το 1914 σε 1589 το 1918, εξανεμίζοντας τις αποταμιεύσεις της μεσαίας τάξης. Όσον αφορά τη ζημιά που προκάλεσε ο πόλεμος στην οικονομία έφθασε το 20% περίπου του ΑΕΠ. Οι νεκροί στρατιώτες ανήλθαν σε περίπου τέσσερα τοις εκατό του εργατικού δυναμικού του 1914 και οι τραυματίες σε άλλο έξι τοις εκατό. Σε σύγκριση με όλες τις μεγάλες χώρες του πολέμου το ποσοστό θανάτων και απωλειών της Αυστρίας ήταν από τα υψηλότερα.
Το καλοκαίρι του 1918 τα "Πράσινα Αποσπάσματα" λιποτακτών του στρατού είχαν σχηματίσει ένοπλες ομάδες στους λόφους της Κροατίας-Σλαβονίας και οι πολιτικές αρχές είχαν διαλυθεί. Μέχρι τα τέλη του Οκτωβρίου ξέσπασαν βία και μαζικές λεηλασίες και επιχειρήθηκε η δημιουργία αγροτικών δημοκρατιών. Ωστόσο η Κροατική πολιτική ηγεσία επικεντρώθηκε στη δημιουργία ενός νέου κράτους (Γιουγκοσλαβία) και συνεργάστηκε με τον προελαύνοντα Σερβικό στρατό για να επιβάλουν τον έλεγχο και να τερματίσουν τις εξεγέρσεις.
Στρατιωτική δράση.
Η Αυστροουγγρική Αυτοκρατορία επιστράτευσε 7.8 εκατομμύρια στρατιώτες κατά τη διάρκεια του Α΄ΠΠ. Ο Στρατηγός φον Χέτσεντορφ ήταν ο Αρχηγός του Αυστροουγγρικού Γενικού Επιτελείου. Ο Φραγκίσκος Ιωσήσ Α΄, υπέργηρος για να διοικεί το στρατό, όρισε τον Αρχιδούκα Φρειδερίκο της Αυστρίας και Δούκα του Τέσεν Ανώτατο Διοικητή Στρατού ("Armeeoberkommandant"), αλλά του ζήτησε να δώσει στο φον Χέτσεντορφ την ελευθερία να λαμβάνει αποφάσεις. Ο φον Χέτσεντορφ παρέμεινε στην πράξη διοικητής των ενόπλων δυνάμεων έως ότου ο Αυτοκράτορας Κάρολος Α΄ ανέλαβε ο ίδιος την ανώτατη διοίκηση στα τέλη του 1916 και απέλυσε τον Κόνραντ φον Χέτσεντορφ το 1917. Εν τω μεταξύ οι οικονομικές συνθήκες στα μετόπισθεν επιδεινώθηκαν γρήγορα. Η Αυτοκρατορία εξαρτιόταν από τη γεωργία και η γεωργία από τη σκληρή εργασία εκατομμυρίων ανδρών που βρίσκονταν τώρα στο στρατό. Η παραγωγή τροφίμων μειώθηκε, το σύστημα μεταφορών έφτασε στα όριά του και η βιομηχανική παραγωγή δεν μπορούσε να ανταποκριθεί με επιτυχία στην τεράστια ανάγκη για πυρομαχικά. Η Γερμανία προσέφερε μεγάλη βοήθεια, αλλά δεν ήταν αρκετή. Επιπλέον η πολιτική αστάθεια των πολλαπλών εθνοτικών ομάδων της Αυτοκρατορίας εξανέμισε πλέον κάθε ελπίδα εθνικής συναίνεσης για την υποστήριξη του πολέμου. Όλο και περισσότερο έμπαινε ζήτημα της διάλυσης της Αυτοκρατορίας και της ,δημιουργίας αυτόνομων εθνικών κρατών βασισμένων στις ιστορικές κουλτούρες με βάση τη γλώσσα. Ο νέος Αυτοκράτορας επιζητούσε όρους ειρήνευσης από τους συμμάχους, αλλά οι πρωτοβουλίες του προσέκρουσαν στην άρνηση της Ιταλίας.
Σερβικό μέτωπο 1914-1916.
Στην αρχή του πολέμου, ο στρατός χωρίστηκε σε δύο τμήματα. Το μικρότερο ανέλαβε την επίθεση κατά της Σερβίας, ενώ το μεγαλύτερο ανέλαβε να αντιμετωπίσει το ρωσικό στρατό. Η εισβολή στη Σερβία αποδείχτηκε καταστροφική: στο τέλος του 1914 η Αυστροουγγαρία δεν είχε κατακτήσει εδάφη, ενώ είχε χάσει 227.000 από μια συνολική δύναμη 450.000 ανδρών. Ωστόσο το φθινόπωρο του 1915 ο Σερβικός Στρατός νικήθηκε από τις Κεντρικές Δυνάμεις (Αυστριακοί με τη βοήθεια των Γερμανών και των Βουλγάρων), με κατάληξη την κατάληψη της Σερβίας. Κοντά στα τέλη του 1915, σε μια μαζική επιχείρηση διάσωσης που περιλάμβανε πάνω από 1.000 δρομολόγια από ιταλικά, γαλλικά και βρετανικά ατμόπλοια, 260.000 Σέρβοι στρατιώτες μεταφέρθηκαν στην Κέρκυρα, όπου περίμεναν την πιθανότητα νίκης των Συμμαχικών Δυνάμεων για να διεκδικήσουν τη χώρα τους. Η Κέρκυρα φιλοξένησε τη σερβική κυβέρνηση σε εξορία μετά την κατάρρευση της Σερβίας και χρησίμευσε ως βάση ανεφοδιασμού για το ελληνικό μέτωπο. Τον Απρίλιο του 1916 ένας μεγάλος αριθμός Σερβικών στρατευμάτων μεταφέρθηκε με βρετανικά και γαλλικά πολεμικά πλοία από την Κέρκυρα στην ηπειρωτική Ελλάδα. Η συνολική δύναμη ανδρών άνω των 120.000 αντικατέστησε ένα πολύ μικρότερο στρατό στο Μακεδονικό Μέτωπο και πολέμησε μαζί με τα βρετανικά και τα γαλλικά στρατεύματα.
Ρωσικό μέτωπο 1914-1917.
Στο Ανατολικό μέτωπο ο πόλεμος άρχισε εξίσου άσχημα. Ο Αυστροουγγρικός στρατός ηττήθηκε στη Μάχη του Λέμπεργκ και η μεγάλη πόλη-φρούριο του Πσέμυσλ πολιορκήθηκε και έπεσε το Μάρτιο του 1915. Η Επίθεση Γκέρλιτσε-Τάρνουφ ξεκίνησε ως μια δευτερεύουσα γερμανική επίθεση για να ανακουφίσει την πίεση της ρωσικής αριθμητικής ανωτερότητας επί της Αυστροουγγαρίας, αλλά η συνεργασία των Κεντρικών Δυνάμεων είχε ως αποτέλεσμα τεράστιες ρωσικές απώλειες, την πλήρη κατάρρευση των ρωσικών γραμμών και την υποχώρησή τους 100 χιλιόμετρα μέσα στη Ρωσία. Η Τρίτη Ρωσική Στρατιά αποδεκατίστηκε. Το καλοκαίρι του 1915 ο Αυστροουγγρικός Στρατός, υπό ενιαία διοίκηση με τους Γερμανούς, συμμετείχε στην επιτυχημένη επίθεση Γκέρλιτσε-Τάρνουφ. Από τον Ιούνιο του 1916 οι Ρώσοι εστίασαν τις επιθέσεις τους στον Αυστροουγγρικό στρατό στην επίθεση του Μπρουσίλοφ, επωφελούμενοι της αριθμητικής κατωτερότητας του Αυστροουγγρικού στρατού. Στα τέλη Σεπτεμβρίου 1916 η Αυστροουγγαρία επιστράτευσε και συγκέντρωσε νέες δυνάμεις και η επιτυχημένη ρωσική προέλαση ανακόπηκε και σταδιακά απωθήθηκε, αλλά οι Αυστριακές στρατιές υπέστησαν μεγάλες απώλειες (περίπου 1 εκατομμύριο άνδρες), από τις οποίες ουδέποτε συνήλθαν. Η Μάχη του Ζμπόροφ (1917) ήταν η πρώτη σημαντική ενέργεια της Τσεχοσλοβακικής Λεγεώνας, που αγωνιζόταν για την ανεξαρτησία της Τσεχοσλοβακίας ενάντια στον Αυστροουγγρικό Στρατό. Ωστόσο οι τεράστιες απώλειες σε άνδρες και υλικό που υπέστησαν οι Ρώσοι κατά τη διάρκεια της επίθεσης συνέβαλαν σημαντικά στις επαναστάσεις του 1917 και αυτό προκάλεσε την οικονομική κατάρρευση της Ρωσικής Αυτοκρατορίας.
Ιταλικό μέτωπο 1915-1918.
Το Μάιο του 1915 η Ιταλία επιτέθηκε στην Αυστροουγγαρία. Η Ιταλία ήταν ο μόνος στρατιωτικός αντίπαλος της Αυστροουγγαρίας που είχε παρόμοιο βαθμό εκβιομηχάνισης και οικονομικού επιπέδου. Εξάλλου ο στρατός της ήταν πολυάριθμος (~ 1.000.000 άνδρες ήταν ήδη στα όπλα), αλλά έπασχε από ανεπαρκή ηγεσία, κατάρτιση και οργάνωση. Ο Αρχηγός του Επιτελείου Λουίτζι Καντόρνα οδήγησε το στρατό του προς τον ποταμό Ισόντσο, ελπίζοντας να καταλάβει τη Λιουμπλιάνα και τελικά να απειλήσει τη Βιέννη. Ωστόσο ο Βασιλικός Ιταλικός Στρατός αναχαιτίστηκε στον ποταμό, όπου τέσσερις μάχες έλαβαν χώρα σε διάστημα πέντε μηνών (23 Ιουνίου - 2 Δεκεμβρίου 1915). Ο αγώνας ήταν εξαιρετικά αιματηρός και εξαντλητικός και για τους δύο αντιπάλους. Στις 15 Μαΐου 1916 ο Αυστριακός Αρχηγός του Επιτελείου Κόνραντ φον Χέτσεντρορφ ξεκίνησε τη "Strafexpedition" ("τιμωρητική αποστολή"): οι Αυστριακοί διέσπασαν το αντίπαλο μέτωπο και κατέλαβαν το οροπέδιο Ασιάγκο. Οι Ιταλοί κατάφεραν να αντισταθούν και με μια αντεπίθεση, κατέλαβαν τη Γκορίτσια στις 9 Αυγούστου. Παρ 'όλα αυτά αναγκάστηκαν να σταματήσουν στο Κάρσο, λίγα χιλιόμετρα μακριά από τα σύνορα. Σε αυτό το σημείο ακολούθησαν αρκετοί μήνες αμφίρροπου πολέμου χαρακωμάτων (ανάλογος με εκείνο του Δυτικού μετώπου). Καθώς η Ρωσική Αυτοκρατορία κατέρρευσε, ως αποτέλεσμα της Επανάστασης των Μπολσεβίκων και οι Ρώσοι τερμάτισαν τη συμμετοχή τους στον πόλεμο, οι Γερμανοί και οι Αυστριακοί μπόρεσαν να μεταφέρουν στο Δυτικά και το Νότιο μέτωπα πολύ ανθρώπινο δυναμικό από τις μάχες του πρώην Ανατολικού. Στις 24 Οκτωβρίου 1917 οι Αυστριακοί (που τώρα απολάμβαναν αποφασιστική γερμανική υποστήριξη) επιτέθηκαν στο Καπορέττο χρησιμοποιώντας νέες τακτικές διείσδυσης. Παρόλο που προχώρησαν περισσότερο από 100 χλμ. προς τη Βενετία και κέρδισαν σημαντικά εφόδια, αναχαιτίστηκαν και δεν μπορούσαν να διασχίσουν τον ποταμό Πιάβε. Η Ιταλία, αν και υπέστη τεράστιες απώλειες, συνήλθε από το πλήγμα: σχηματίστηκε μια κυβέρνηση συνασπισμού υπό το Βιτόριο Εμανουέλε Ορλάντο. Η Ιταλία έτυχε επίσης υποστήριξης από τις δυνάμεις της Αντάντ: το 1918 έφθασαν στο Ιταλικό μέτωπο μεγάλες ποσότητες πολεμικού υλικού και μερικές βοηθητικές αμερικανικές, βρετανικές και γαλλικές μεραρχίες. Ο Καντόρνα αντικαταστάθηκε από το Στρατηγό Αρμάντο Ντίας. Υπό τη διοίκησή του οι Ιταλοί ανέκτησαν την πρωτοβουλία και κέρδισαν την αποφασιστική Μάχη του ποταμού Πιάβε (15-23 Ιουνίου 1918), όπου σκοτώθηκαν περίπου 60.000 Αυστριακοί και 43.000 ιταλοί στρατιώτες. Η πολυεθνική Αυστροουγγρική Αυτοκρατορία άρχισε να αποσυντίθεται, αφήνοντας μόνο το στρατό της στα πεδία των μαχών. Η τελική μάχη ήταν στο Βιτόριο Βένετο: μετά από 4 μέρες σκληρής αντίστασης, τα ιταλικά στρατεύματα διέσχισαν τον ποταμό Πιάβε και μετά την απώλεια 90.000 ανδρών, τα ηττημένα αυστριακά στρατεύματα υποχώρησαν άτακτα, καταδιωκώμενα από τους Ιταλούς. Οι Ιταλοί αιχμαλώτισαν 428.000 Αυστροούγγρους στρατιώτες, 24 από τους οποίους ήταν στρατηγοί, 5.600 κανόνια και ολμοβόλα, 4.000 οπλοπολυβόλα. Η στρατιωτική κατάρρευση σηματοδότησε επίσης την έναρξη της εξέγερσης για τις πολυάριθμες εθνοτικές ομάδες που αποτελούσαν την πολυεθνική αυτοκρατορία, καθώς αρνούνταν να συνεχίσουν να αγωνίζονται για μια αιτία που τώρα φαινόταν χωρίς νόημα. Αυτές οι εκδηλώσεις σηματοδότησαν το τέλος της Αυστροουγγαρίας, που οποία κατέρρευσε στις 31 Οκτωβρίου 1918. Η ανακωχή υπογράφηκε στη Βίλα Τζούστι, έξω από την Πάντοβα στις 3 Νοεμβρίου.
Ρουμανικό μέτωπο 1916.
Στις 27 Αυγούστου 1916 η Ρουμανία κήρυξε τον πόλεμο κατά της Αυστροουγγαρίας. Ο Ρουμανικός Στρατός πέρασε τα σύνορα της Ανατολικής Ουγγαρίας (Τρανσυλβανία). Μέχρι το Νοέμβριο του 1916 οι Κεντρικές Δυνάμεις είχαν νικήσει το Ρουμανικό Στρατό και καταλάβει το νότιο και ανατολικό τμήμα της Ρουμανίας. Στις 6 Δεκεμβρίου οι Κεντρικές Δυνάμεις κατέλαβαν το Βουκουρέστι, πρωτεύουσα της Ρουμανίας.
Ενώ ο Γερμανικός Στρατός συνειδητοποίησε ότι χρειαζόταν στενή συνεργασία από τα μετόπισθεν, οι αξιωματικοί των Αψβούργων θεωρούσαν εαυτούς εντελώς ξεχωριστούς από τον κόσμο των πολιτών και ανώτερους από αυτόν. Όταν κατελάμβαναν παραγωγικές περιοχές, όπως η Ρουμανία, κατέσχαν τα αποθέματα τροφίμων και άλλες προμήθειες για δικούς τους σκοπούς και εμπόδιζαν κάθε αποστολή προοριζόμενη για τους πολίτες της Αυστροουγγρικής Αυτοκρατορίας. Το αποτέλεσμα ήταν οι αξιωματικοί να ζουν καλά, ενώ οι άμαχοι άρχισαν να λιμοκτονούν. Η Βιέννη έστειλε ακόμη και εκπαιδευτικές μονάδες στη Σερβία και την Πολωνία με μοναδικό σκοπό τη διατροφή τους. Συνολικά ο στρατός συγκέντρωνε περίπου το 15% των αναγκών του σε δημητριακά από τα κατεχόμενα εδάφη.
Ρόλος της Ουγγαρίας.
Παρά το ότι το Βασίλειο της Ουγγαρίας αποτελούσε μόνο το 42% του αυστριακού-ουγγρικού πληθυσμού, η οριακή πλειοψηφία - περισσότεροι από 3,8 εκατομμύρια στρατιώτες - των αυστροουγγρικών ενόπλων δυνάμεων είχαν στρατολογηθεί από αυτό κατά τη διάρκεια του Α΄ΠΠ. Περίπου 600.000 στρατιώτες σκοτώθηκαν και 700.000 στρατιώτες τραυματίστηκαν στα πεδία των μαχών.
Η Αυστροουγγαρία άντεξε επί χρόνια, καθώς το Ουγγρικό κομμάτι της παρείχε επαρκείς προμήθειες στο στρατό για να συνεχίζει τη διεξαγωγή του πολέμου. Αυτό κατέστη προφανές σε μια μεταβίβαση της εξουσίας, μετά την οποία ο πρωθυπουργός της Ουγγαρίας, Κόμης Ιστβαν Τίσα και ο υπουργός Εξωτερικών, Κόμης Ιστβαν Μπόυρια, είχαν αποφασιστική επιρροή στις εσωτερικές και εξωτερικές υποθέσεις της μοναρχίας. Στα τέλη του 1916 η κυβέρνηση ζήτησε ανακωχή από τις δυνάμεις της Αντάντ. Ωστόσο αυτό απέτυχε καθώς η Βρετανία και η Γαλλία δεν είχαν πλέον κανένα ενδιαφέρον για την ακεραιότητα της μοναρχίας λόγω της αυστροουγγρικής υποστήριξης προς τη Γερμανία.
Ανάλυση της ήττας.
Οι αποτυχίες που υπέστη ο αυστριακός στρατός το 1914 και το 1915 μπορούν να αποδοθούν σε μεγάλο βαθμό στο ότι η Αυστροουγγαρία έγινε στρατιωτικά δορυφόρος της Γερμανικής Αυτοκρατορίας από την πρώτη ημέρα του πολέμου και επιδεινώθηκαν από την ανικανότητα της αυστριακής ανώτερης διοίκησης. Μετά την επίθεση στη Σερβία οι δυνάμεις της σύντομα έπρεπε να αποσυρθούν για να προστατεύσουν τα ανατολικά σύνορά της από την επίθεση της Ρωσίας, ενώ οι γερμανικές μονάδες ήταν απασχολημένες με τον πόλεμο στο Δυτικό μέτωπο. Αυτό είχε ως αποτέλεσμα μια μεγαλύτερη από την αναμενόμενη απώλεια ανδρών στην εισβολή στη Σερβία. Επιπλέον έγινε φανερό ότι η ανώτατη διοίκηση της Αυστρίας δεν είχε καταρτίσει σχέδια για πιθανό ηπειρωτικό πόλεμο και ότι ο στρατός και το ναυτικό της ήταν επίσης ανεπαρκώς εξοπλισμένοι για να χειριστούν μια τέτοια σύγκρουση.
Από το 1916 η αυστροουγγρική πολεμική προσπάθεια γινόταν ολοένα και πιο εξαρτημένη από τις κατευθύνσεις των Γερμανών ιθυνόντων. Οι Αυστριακοί εκτιμούσαν το Γερμανικό Στρατό, ενώ από την άλλη πλευρά από το 1916 η γενική πεποίθηση στη Γερμανία ήταν ότι η Γερμανία, στο πλαίσιο της συμμαχίας της με την Αυστροουγγαρία, "ήταν μπλεγμένη με ένα πτώμα". Η επιχειρησιακή ικανότητα του Αυστροουγγρικού στρατού επηρεαζόταν σοβαρά από ανεπαρκή ανεφοδιασμό, χαμηλό ηθικό και το υψηλό ποσοστό απωλειών και από τη σύνθεσή του, με πολλαπλές εθνότητες με διαφορετικές γλώσσες και συνήθειες.
Οι δύο τελευταίες επιτυχίες των Αυστριακών, η Ρουμανική επίθεση και εκείνη του Καπορέτο, ήταν επιχειρήσεις με τη βοήθεια της Γερμανίας. Δεδομένου ότι η Δυαδική Μοναρχία γινόταν πιο ασταθής πολιτικά, εξαρτιόνταν ολοένα και περισσότερο από τη βοήθεια της Γερμανίας. Η πλειοψηφία του λαού της, εκτός από τους Ούγγρους και τους Γερμανούς Αυστριακούς, γινόταν όλο και πιο ανήσυχη.
Το 1917 το Ανατολικό μέτωπο των δυνάμεων της Αντάντ κατέρρευσε εντελώς.
Η Αυστροουγγρική Αυτοκρατορία στη συνέχεια αποσύρθηκε από όλες τις ηττημένες χώρες. Το 1918 η οικονομική κατάσταση είχε επιδεινωθεί. Τα αριστερά και τα ειρηνιστικά πολιτικά κινήματα οργάνωναν απεργίες σε εργοστάσια και οι εξεγέρσεις στο στρατό ήταν συνεχείς. Κατά τις Ιταλικές μάχες οι Τσεχοσλοβάκοι και οι Νότιοι Σλάβοι διακήρυξαν την ανεξαρτησία τους. Στις 31 Οκτωβρίου η Ουγγαρία τερμάτισε την προσωπική ένωση με την Αυστρία, διαλύοντας επισήμως τη Μοναρχία. Κατά την τελευταία ιταλική επίθεση ο Αυστροουγγρικός Στρατός οδηγήθηκε στο πεδίο της μάχης χωρίς τροφή και πυρομαχικά και πολέμησε χωρίς καμία πολιτική υποστήριξη για μια de facto ανύπαρκτη αυτοκρατορία. Στο τέλος της αποφασιστικής κοινής ιταλικής, βρετανικής και γαλλικής επίθεσης στο Βιτόριο Βένετο, η αποσυντεθιμένη Αυστροουγγαρία υπέγραψε την Ανακωχή της Βίλα Τζιούστι στις 3 Νοεμβρίου 1918.
Η κυβέρνηση είχε πλήρως αποτύχει στα μετόπισθεν. Ο ιστορικός Αλεξάντερ Γουώτσον αναφέρει:
Διάλυση.
Η Αυστροουγγρική Μοναρχία κατέρρευσε δραματικά το φθινόπωρο του 1918. Στις πρωτεύουσες της Βιέννης και της Βουδαπέστης, τα αριστερά και τα φιλελεύθερα κινήματα και οι πολιτικοί (τα κόμματα της αντιπολίτευσης) ενίσχυαν και υποστήριξαν την απόσχιση των εθνοτικών μειονοτήτων. Αυτά τα αριστερά η αριστερά-φιλελεύθερα φιλικά προς την Αντάντ ανορθόδοξα κόμματα ήταν αντίθετα με τη μοναρχία ως μορφή κυβέρνησης και θεωρούσαν εαυτά διεθνιστικά μάλλον παρά πατριωτικά. Τελικά η γερμανική ήττα και οι ελλάσσονες επαναστάσεις στη Βιέννη και τη Βουδαπέστη έδωσαντην πολιτική εξουσία στα αριστερά / φιλελεύθερα πολιτικά κόμματα. Καθώς έγινε φανερό ότι οι συμμαχικές δυνάμεις θα κερδίσουν τον Α 'Παγκόσμιο Πόλεμο, τα εθνικά κινήματα, που είχαν προηγουμένως ζητήσει μεγαλύτερο βαθμό αυτονομίας για διάφορες περιοχές, άρχισαν να πιέζουν για πλήρη ανεξαρτησία. Ο Αυτοκράτορας είχε χάσει μεγάλο μέρος της εξουσίας του να κυβερνήσει, καθώς το βασίλειό του αποσυντίθετο.
Ο Αλεξάντερ Γουώτσον υποστηρίζει ότι «η μοίρα του καθεστώτος των Αψβούργων σφραγίστηκε όταν η απάντηση του Ουίλσον στο σημείωμα, που του είχε σταλεί δυόμισι εβδομάδες νωρίτερα, έφτασε στις 20 Οκτωβρίου». Ο Wilson απέρριψε την επιβίωση της δυαδικής μοναρχίας ως διαπραγματεύσιμο ενδεχόμενο. Σε ένα από τα Δεκατέσσερα Σημεία του, ο πρόεδρος Γούντροου Ουίλσον ζήτησε οι εθνότητες της Αυστροουγγαρία να έχουν την «πιο ελεύθερη δυνατότητα για αυτόνομη ανάπτυξη». Σε απάντηση ο Αυτοκράτορας Κάρολος Α΄ συμφώνησε να επανασυγκαλέσει το Αυτοκρατορικό Κοινοβούλιο το 1917 και να επιτρέψει τη δημιουργία μιας συνομοσπονδίας με κάθε εθνική ομάδα να ασκεί αυτοδιοίκηση. Ωστόσο οι ηγέτες αυτών των εθνικών ομάδων απέρριψαν την ιδέα, δυσπιστούσαν απόλυτα προς τη Βιέννη και ήταν πλέον αποφασισμένοι να αποκτήσουν ανεξαρτησία.
Στις 14 Οκτωβρίου 1918 ο υπουργός Εξωτερικών Βαρώνος Ιστβαν Μπούριαν φον Ράγετς ζήτησε ανακωχή βασισμένη στα Δεκατέσσερα Σημεία. Σε μια προφανή προσπάθεια να αποδείξει καλή πίστη ο αυτοκράτορας Κάρολος εξέδωσε μια διακήρυξη («Αυτοκρατορικό Μανιφέστο της 16ης Οκτωβρίου 1918») δύο ημέρες αργότερα, που θα άλλαζε σημαντικά τη δομή του Αυστριακού κομματιού της μοναρχίας. Στις πολωνικές πλειοψηφικά περιφέρειες της Γαλικίας και της Λοδομερίας θα παραχωρείτο το δικαίωμα της απόσχισης από την αυτοκρατορία και γινόταν δεκτό να ενωθούν με τους εθνοτικά αδελφούς τους στη Ρωσία και τη Γερμανία για να αναστήσουν ένα πολωνικό κράτος. Το υπόλοιπο της Αυστριακής Αυτοκρατορίας μετατρεπόταν σε ομοσπονδιακή ένωση αποτελούμενη από τέσσερα μέρη - Γερμανικό, Τσέχικο, Νοτιοσλαβικό και Ουκρανικό. Κάθε ένα από αυτά θα το κυβερνούσε ένα εθνικό συμβούλιο, που θα διαπραγματευόταν το μέλλον της αυτοκρατορίας με τη Βιέννη. Στην Τεργέστη επρόκειτο να δοθεί ειδικό καθεστώς. Καμία τέτοια διακήρυξη δεν μπορούσε να εκδοθεί στην Ουγγαρία, όπου οι Ούγγροι αριστοκράτες εξακολουθούσαν να πιστεύουν ότι θα μπορούσαν να υποτάξουν τις άλλες εθνικότητες και να διατηρήσουν το «Ιερό Βασίλειο του Αγίου Στεφάνου».
Ήταν νεκρό γράμμα. Τέσσερις ημέρες αργότερα, στις 18 Οκτωβρίου, ο υπουργός Εξωτερικών των Ηνωμένων Πολιτειών, Ρόμπερτ Λανσινγκ, απάντησε ότι οι Σύμμαχοι είχαν πλέον αποδεχθεί τα δίκαια των Τσέχων, των Σλοβάκων και των Νότιων Σλάβωνς. Ως εκ τούτου ο Λάνσινγκ είπε ότι η αυτονομία των εθνοτήτων - το δέκατο των Δεκατεσσάρων Σημείων - δεν ήταν πλέον αρκετή και η Ουάσιγκτον δεν μπορούσε πλέον να ασχοληθεί με τα Δεκατέσσερα Σημεία. Στην πράξη μια προσωρινή κυβέρνηση της Τσεχοσλοβακίας είχε προσχωρήσει στους Συμμάχους στις 14 Οκτωβρίου. Οι Νότιοι Σλάβοι και στα δύο τμήματα της μοναρχίας είχαν ήδη ταχθεί υπέρ της ενοποίησης με τη Σερβία σε ένα μεγάλο Νότιο Σλαβικό κράτος μέσω της Διακήρυξης της Κέρκυρας του 1917 που υπέγραψαν μέλη της Γιουγκοσλαβικής Επιτροπής. Πράγματι οι Κροάτες είχαν αρχίσει να αγνοούν τις εντολές από τη Βουδαπέστη από τις αρχές Οκτωβρίου.
Η απάντηση του Λανσινγκ ήταν στην πραγματικότητα το πιστοποιητικό θανάτου της Αυστροουγγαρίας. Τα εθνικά συμβούλια είχαν ήδη αρχίσει να ενεργούν λίγο-πολύ ως προσωρινές κυβερνήσεις ανεξάρτητων χωρών. Με την ήττα στον πόλεμο επικείμενη μετά την ιταλική επίθεση στη μάχη του Βιτόριο Βένετο στις 24 Οκτωβρίου, οι Τσέχοι πολιτικοί ανέλαβαν ειρηνικά τη διοίκηση στην Πράγα στις 28 Οκτωβρίου (αργότερα κήρυξαν τα γενέθλια της Τσεχοσλοβακίας) και ακολούθησαν σε άλλες μεγάλες πόλεις τις επόμενες ημέρες. Στις 30 Οκτωβρίου οι Σλοβάκοι ακολούθησαν στο Mάρτιν. Στις 29 Οκτωβρίου οι Σλάβοι και στα δύο τμήματα αυτού που είχε απομείνει από την Αυστροουγγαρία ανακήρυξαν το Κράτος των Σλοβένων, Κροατών και Σέρβων. Επίσης δήλωσαν ότι η τελική πρόθεσή τους ήταν να ενωθούν με τη Σερβία και το Μαυροβούνιο σε ένα μεγάλο Νοτιοσλαβικό κράτος. Την ίδια ημέρα οι Τσέχοι και οι Σλοβάκοι διακήρυξαν επισήμως την ίδρυση της Τσεχοσλοβακίας ως ανεξάρτητου κράτους.
Στην Ουγγαρία ο επιφανέστερος αντίπαλος της συνεχιζόμενης ένωσης με την Αυστρία, ο Κόμης Μίχαλι Κάρολι, κατέλαβε την εξουσία με την Επανάσταση των Χρυσανθέμων στις 31 Οκτωβρίου. Ο Κάρολος εξαναγκάσθηκε να διορίσει τον Kάρολι πρωθυπουργό του της Ουγγαρίας. Μια από τις πρώτες ενέργειες του Kάρολι ήταν να ακυρώσει τη συμφωνία του συμβιβασμού, διαλύοντας επισήμως το αυστροουγγρικό κράτος.
Μέχρι τα τέλη Οκτωβρίου δεν έμενε τίποτε από το βασίλειο των Αψβούργων πέραν από τις πλειοψηφικά γερμανικές επαρχίες του του Δούναβη και των Άλπεων, αλλά η εξουσία του Καρόλου αμφισβητείτο ακόμη και εκεί από το Γερμανοαυστριακό κρατικό συμβούλιο. Ο τελευταίος Αυστριακός πρωθυπουργός του Καρόλου, ο Χάινριχ Λάμας, κατέληξε στο συμπέρασμα ότι ο Κάρολος ήταν αποδυναμωμένος και τον έπεισε ότι η καλύτερη λύση ήταν να παραιτηθεί, τουλάχιστον προσωρινά, από το δικαίωμά του να ασκεί την εξουσία.
Επακόλουθα.
Στις 11 Νοεμβρίου ο Κάρολος εξέδωσε μια προσεκτικά διατυπωμένη διακήρυξη στην οποία αναγνώριζε το δικαίωμα του Αυστριακού λαού να καθορίσει τη μορφή του κράτους. Αποποιήθηκε επίσης του δικαιώματος συμμετοχής στις αυστριακές κρατικές υποθέσεις. Απέλυσε επίσης το Λάμας και την κυβέρνησή του και αποδέσμευσε τους αξιωματούχους στο Αυστριακό τμήμα της αυτοκρατορίας από τον όρκο της πίστης τους προς αυτόν. Δύο ημέρες αργότερα εξέδωσε παρόμοια διακήρυξη για την Ουγγαρία. Ωστόσο δεν παραιτήθηκε, παραμένοντας διαθέσιμος σε περίπτωση που ο λαός ενός από τα δύο κράτη τον ανακαλούσε. Από κάθε άποψη αυτό ήταν το τέλος της κυριαρχίας των Αψβούργων.
Η άρνηση του Καρόλου να παραιτηθεί ήταν τελικά χωρίς σημασία. Την επόμενη μέρα που ανακοίνωσε την απόσυρσή του από την πολιτική της Αυστρίας, το Γερμανικό-Αυστριακό Εθνικό Συμβούλιο ανακήρυξε τη Δημοκρατία της Γερμανικής Αυστρίας. Ο Κάρολι ακολούθησε το παράδειγμά του στις 16 Νοεμβρίου, ανακηρύσσοντας τη Λαϊκή Δημοκρατία της Ουγγαρίας.
Η Συνθήκη του Σαιν-Ζερμάν-αν-Λαι (μεταξύ των νικητών του Α 'Παγκοσμίου Πολέμου και της Αυστρίας) και η Συνθήκη του Τριανόν (μεταξύ των νικητών και της Ουγγαρίας) ρύθμισαν τα νέα σύνορα της Αυστρίας και της Ουγγαρίας. Οι Σύμμαχοι δέχθηκαν χωρίς συζήτηση οι εθνικές μειονότητες που το ήθελαν να εγκαταλείψουν την Αυστρία και την Ουγγαρία και επίσης τους επέτρεψαν να προσαρτήσουν σημαντικά τμήματα γερμανόφωνων και ουγγρόφωνων περιοχών. Το αποτέλεσμα ήταν η Δημοκρατία της Αυστρίας να χάσει περίπου το 60% της επικράτειας της παλαιάς Αυστριακής Αυτοκρατορίας. Επίσης υποχρεώθηκε να εγκαταλείψει τα σχέδιά της για ένωση με τη Γερμανία, καθώς δεν επιτρεπόταν να ενωθεί με τη Γερμανία χωρίς την έγκριση των Συμμάχων. Το ανασυσταθέν Βασίλειο της Ουγγαρίας, που είχε αντικαταστήσει τη δημοκρατική κυβέρνηση το 1920, έχασε περίπου το 72% του προπολεμικού εδάφους του Βασιλείου της Ουγγαρίας.
Οι αποφάσεις των εθνών της πρώην Αυστροουγγαρίας και των νικητών του Μεγάλου Πολέμου, που περιέχονταν στις βαρέως μονόπλευρες συνθήκες, είχαν καταστροφικές πολιτικές και οικονομικές επιπτώσεις. Η προηγουμένως ταχεία οικονομική ανάπτυξη της Δυαδικής Μοναρχίας προσγειώθηκε απότομα επειδή τα νέα σύνορα έγιναν σημαντικά οικονομικά εμπόδια. Όλες οι πρώην καθιερωμένες βιομηχανίες, καθώς και η υποδομή που τις στήριζε, είχαν σχεδιαστεί για να ικανοποιούν τις ανάγκες μιας εκτεταμένης χώρας. Το αποτέλεσμα ήταν οι χώρες που προέκυψαν να αναγκαστούν να κάνουν σημαντικές θυσίες για να μεταμορφώσουν τις οικονομίες τους. Οι συνθήκες δημιούργησαν μεγάλη πολιτική ανησυχία. Αποτέλεσμα αυτών των οικονομικών δυσκολιών ήταν εξτρεμιστικά κινήματα να ενισχυθούν και να μην υπάρχει περιφερειακή υπερδύναμη στην κεντρική Ευρώπη.
Το νέο αυστριακό κράτος ήταν, τουλάχιστον στα χαρτιά, σε πιο επισφαλή βάση από την Ουγγαρία. Ενώ αυτό που απέμεινε από την Αυστρία ήταν μια ενιαία μονάδα για πάνω από 700 χρόνια, το συνένωνε μόνο η αφοσίωση στους Αψβούργους. Με την απώλεια του 60% της προπολεμικής επικράτειας της Αυστριακής Αυτοκρατορίας, η Βιέννη ήταν πλέον αυτοκρατορική πρωτεύουσα χωρίς αυτοκρατορία που να την υποστηρίζει. Συγκριτικά η Ουγγαρία ήταν ένα έθνος και ένα κράτος εδώ και πάνω από 900 χρόνια. Ωστόσο μετά από μια σύντομη περίοδο αναταραχής και τον αποκλεισμό από τους Συμμάχους της ένωσης με τη Γερμανία, η Αυστρία καθιερώθηκε ως ομοσπονδιακή δημοκρατία. Παρά το προσωρινό "Anschluss" με τη Ναζιστική Γερμανία εξακολουθεί να επιβιώνει. Ο Αδόλφος Χίτλερ ανέφερε ότι όλοι οι "Γερμανοί" - όπως αυτός και οι άλλοι από την Αυστρία κλπ. - έπρεπε να ενωθούν με τη Γερμανία.
Ωστόσο η Ουγγαρία επλήγη σοβαρά από την απώλειας του 72% της επικράτειάς της, του 64% του πληθυσμού της και των περισσότερων φυσικών πόρων της. Η Λαϊκή Δημοκρατία της Ουγγαρίας ήταν βραχύβια και προσωρινά αντικαταστάθηκε από την κομμουνιστική Ουγγρική Σοβιετική Δημοκρατία. Τα ρουμανικά στρατεύματα εκδίωξαν το Μπέλα Κουν και την κομμουνιστική κυβέρνησή του κατά τον Ουγγροουμανικό Πόλεμο του 1919.
Το καλοκαίρι του 1919 ένας Αψβούργος, ο Αρχιδούκας Ιωσήφ Αύγουστος, έγινε αντιβασιλιάς, αλλά αναγκάστηκε να παραιτηθεί μετά από μόλις δύο εβδομάδες, όταν κατέστη προφανές ότι οι Σύμμαχοι δεν θα τον αναγνώριζαν. Τέλος το Μάρτιο του 1920 οι βασιλικές δυνάμεις ανατέθηκαν σε έναν αντιβασιλιά, το Μίκλος Χόρτι, ο οποίος ήταν ο τελευταίος αρχιναύαρχος του Αυστροουγγρικού Ναυτικού και είχε βοηθήσει στην οργάνωση των αντεπαναστατικών δυνάμεων. Η κυβέρνησή του υπέγραψε τη Συνθήκη του Τριανόν, εν μέσω διαμαρτυριών, στις 4 Ιουνίου 1920 στο Ανάκτορο του Γκραν Τριανόν στις Βερσαλλίες της Γαλλίας.
Το Μάρτιο και πάλι τον Οκτώβριο του 1921 απέτυχαν σπασμωδικές απόπειρες του Καρόλου να ανακτήσει το θρόνο στη Βουδαπέστη. Ο αρχικά διστακτικός Χόρτι, αφού δέχτηκε απειλές παρέμβασης από τις Συμμαχικές Δυνάμεις και τις γειτονικές χώρες, αρνήθηκε τη συνεργασία του. Λίγο αργότερα η ουγγρική κυβέρνηση ακύρωσε τη Δογματική Επικύρωση, εκθρονίζοντας ουσιαστικά τους Αψβούργους. Δύο χρόνια αργότερα η Αυστρία ψήφισε το "Νόμο των Αψβούργων", που όχι μόνο εκθρόνισε τους Αψβούργους αλλά απαγόρευσε στον Κάρολο να επιστρέψει ξανά στην Αυστρία.
Στη συνέχεια οι Βρετανοί πήραν υπό κράτηση τον Κάρολο και τον απομάκρυναν, μαζί με την οικογένειά του, στο νησί Μαδέρα της Πορτογαλίας, όπου πέθανε το επόμενο έτος (1922).
Διάδοχα κράτη.
Τα ακόλουθα διάδοχα κράτη σχηματίστηκαν (εν όλω ή εν μέρει) στα εδάφη της πρώην Αυστροουγγαρίας:
Αυστροουγγρικά εδάφη αποδόθηκαν επίσης στο Βασίλειο της Ρουμανίας και στο Βασίλειο της Ιταλίας. Το Πριγκιπάτο του Λίχτενσταϊν, που προηγουμένως επιζητούσε την προστασία της Βιέννης, σχημάτισε μια τελωνειακή και αμυντική ένωση με την Ελβετία και υιοθέτησε το ελβετικό νόμισμα αντί του αυστριακού. Τον Απρίλιο του 1919 το Φόραρλμπεργκ – η δυτικότερη επαρχία της Αυστρίας – ψήφισε με μεγάλη πλειοψηφία να ενωθεί με την Ελβετία, αλλά τόσο οι Ελβετοί όσο και οι Σύμμαχοι αγνόησαν αυτό το αποτέλεσμα.
Εδαφική κληρονομιά.
Οι ακόλουθες σημερινές χώρες και τμήματα χωρών ήταν εντός των ορίων της Αυστροουγγαρίας όταν διαλύθηκε η αυτοκρατορία:
Αυτοκρατορία της Αυστρίας :
Βασίλειο της Ουγγαρίας:
Αυστροουγγρική Συγκυριαρχία
Κτήσεις της Αυστροουγγρικής Μοναρχίας
Άλλες περιοχές της Ευρώπης είχαν αποτελέσει κάποτε τμήμα της μοναρχίας των Αψβούργων, αλλά τις είχε χάσει πριν τη διάλυσή της το 1918. Σημαντικά παραδείγματα είναι οι περιφέρειες της Λομβαρδίας και του Βένετο στην Ιταλία, η Σιλεσία στην Πολωνία, το μεγαλύτερο μέρος της Σερβίας, καθώς και τμήματα της βόρειας Ελβετίας και της νοτιοδυτικής Γερμανίας.
Σημαίες και εραλδικά σύμβολα.
Σημαίες.
Παρ'όλο που η Αυστροουγγαρία δεν είχε κοινή εθνική σημαία, υπήρχε κοινός θυρεός για το πολεμικό ναυτικό και εμπορική σημαία (η οποία θεσπίστηκε το 1869).
Το μαύρο-κίτρινο χρώμα χρησιμοποιήθηκε στη σημαία του αυστριακού τμήματος. Το ουγγρικό τμήμα χρησιμοποίησε σημαία που έφερε τον ουγγρικό θυρεό πάνω σε κόκκινο, άσπρο και πράσινο χρώμα.
Θυρεοί.
Ο δικέφαλος αετός της Αψβουργικής δυναστείας χρησιμοποιήθηκε ως θυρεός της Αυστροουγγαρίας από το 1867 έως το 1915. Το 1915 υιοθετήθηκε ένας νέος θυρεός που συνδύαζε το θυρεό των δύο τμημάτων της αυτοκρατορίας και το θυρεό της Αψβουργικής δυναστείας.
Επιπροσθέτως, κάθε ένα από τα δύο τμήματα της Αυστροουγγαρίας είχε το δικό του θυρεό.

</doc>
