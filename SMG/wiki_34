<doc id="58018" url="https://el.wikipedia.org/wiki?curid=58018" title="Βεζύρης">
Βεζύρης



</doc>
<doc id="58025" url="https://el.wikipedia.org/wiki?curid=58025" title="Κουταλά Μεσσηνίας">
Κουταλά Μεσσηνίας

Τα Κουταλά ή του Κουταλά ή Κουταλάς Καλαμάτας, είναι οικισμός της Περιφερειακής Ενότητας Μεσσηνίας, στην Περιφέρεια Πελοποννήσου, με πληθυσμό 47 κατοίκων, σύμφωνα με την Απογραφή του 2011. Διοικητικά ανήκουν στην Κοινότητα Καλαμάτας και υπάγονται στη Δημοτική Ενότητα Καλαμάτας, του Δήμου Καλαμάτας.
Τοποθεσία.
Τα Κουταλά βρίσκονται σε υψόμετρο 481 μέτρων, στο Δυτικό Ταΰγετο, βόρεια από την Καλαμάτα.

</doc>
<doc id="58026" url="https://el.wikipedia.org/wiki?curid=58026" title="Κουταλά">
Κουταλά



</doc>
<doc id="58029" url="https://el.wikipedia.org/wiki?curid=58029" title="Μαρίνα Καναβάκη">
Μαρίνα Καναβάκη



</doc>
<doc id="58030" url="https://el.wikipedia.org/wiki?curid=58030" title="Oannes">
Oannes



</doc>
<doc id="58033" url="https://el.wikipedia.org/wiki?curid=58033" title="Προφήτης Ηλίας Μεσσηνίας">
Προφήτης Ηλίας Μεσσηνίας

Ο Προφήτης Ηλίας Καλαμάτας είναι οικισμός της Περιφερειακής Ενότητας Μεσσηνίας, στην Περιφέρεια Πελοποννήσου, με πληθυσμό 46 κατοίκων, σύμφωνα με την Απογραφή του 2011. Διοικητικά ανήκει στην Κοινότητα Καλαμάτας και υπάγεται στη Δημοτική Ενότητα Καλαμάτας, του Δήμου Καλαμάτας. 
Τοποθεσία.
Ο Προφήτης Ηλίας βρίσκεται σε υψόμετρο 183 μέτρων, βόρεια από την Καλαμάτα και έχει θέα προς το Μεσσηνιακό Κόλπο.
Ιστορία.
Σπουδαία μορφή του Μοναστηριού του Προφήτη Ηλία, υπήρξε ο Ηγούμενος Πανάρετος Αγγελόπουλος, μέλος της Φιλικής Εταιρείας και αγωνιστής της Επανάστασης του 1821.
Από το 1920 ως το 1986, στον Προφήτη Ηλία, λειτούργησε το Σανατόριο Απόρων Φυματικών, της Ιεράς Μητροπόλεως Μεσσηνίας και από το 1957 ως το1986, το Ψυχιατρείο.

</doc>
<doc id="58036" url="https://el.wikipedia.org/wiki?curid=58036" title="Έλληνες της Ρωσίας">
Έλληνες της Ρωσίας

Σύμφωνα με την απογραφή πληθυσμού της Ρωσικής Ομοσπονδίας του 2002, υπήρξαν 97.827 άνθρωποι που δήλωσαν Έλληνες βάσει της εθνικής ταυτότητάς τους. Από αυτούς μόνο οι 766 δε γνώριζαν ρωσικά και 612 διέθεταν ελληνική υπηκοότητα, συνεπώς μπορούμε να συμπεράνουμε πως σχεδόν το σύνολο όσων δήλωσαν Έλληνες αποτελείται από γεννημένους στη Ρωσία ή άλλες περιοχές της πρώην Σοβιετικής Ένωσης.
Ο παραπάνω αριθμός αναφέρεται μόνο στους Έλληνες της Ρωσίας. Δε συμπεριλαμβάνει ελληνικούς πληθυσμούς που κατοικούν σε άλλες πρώην σοβιετικές δημοκρατίες, όπως η Γεωργία ή η Αρμενία.
Κατανεμημένος σύμφωνα με τη διοικητική διαίρεση της Ρωσίας, ο αριθμός των Ελλήνων έχει ως εξής:
Κεντρικό Διαμέρισμα.
Σύνολο: 9.301 (0,02%)
Βορειοδυτικό Διαμέρισμα.
Σύνολο: 3.009 (0,02%)
Νότιο Διαμέρισμα.
Σύνολο: 70.736 (0,31%)
Διαμέρισμα του Βόλγα.
Σύνολο: 5.298 (0,02%)
Ουραλικό Διαμέρισμα.
Σύνολο: 4.860 (0,04%)
Σιβηρικό Διαμέρισμα.
Σύνολο: 3.451 (0,02%)
Απωανατολικό Διαμέρισμα.
Σύνολο: 1.172 (0,02%)

</doc>
<doc id="58038" url="https://el.wikipedia.org/wiki?curid=58038" title="Ελαιοχώρι Καλαμάτας">
Ελαιοχώρι Καλαμάτας

Το Ελαιοχώρι Μεσσηνίας, παλαιότερα (η) Γιάνιτσα ή Γιάννιτσα, είναι οικισμός και κοινότητα του Δήμου Καλαμάτας.
Βρίσκεται σε υψόμετρο 520 μέτρα και είναι κεφαλοχώρι του Δήμου Καλαμάτας του Νομού Μεσσηνίας.
Ανήκει στο συγκρότημα των χωριών του Δυτικού Ταϋγέτου, μαζί με τα χωριά τεως Δήμου Αλαγονίας και Δυτικής Μάνης.
Έκταση και πληθυσμός.
Η Κοινότητα Ελαιοχωρίου Καλαμάτας καταλαμβάνει έκταση 24.448 στρεμμάτων.
Ο πληθυσμός στην Απογραφή του 2011 ήταν 270 κάτοικοι "(ΦΕΚ 697/20-3-2014, Τεύχος Δεύτερο, Σελίδα 10.783, ηλεκτρ. σελ. 309 από 432)".
Στην απογραφή του 2001 ήταν 385 κάτοικοι "(ΦΕΚ 715/19-6-2002 Τεύχος Δεύτερο, Σελίδα 9283, ηλεκτρονική σελίδα 51 από 162)".
Στην απογραφή του 1991 ήταν 352 κάτοικοι "(ΦΕΚ 882/6-12-1993 Τεύχος Δεύτερο, Σελίδα 9561, ηλεκτρονική σελίδα 147 από 216)".
Ο καταστρεπτικός σεισμός της Καλαμάτας του 1986, ισοπέδωσε όλα τα σπίτια, καθώς και τον Ιερό Ναό του Ελαιοχωρίου.
Έτσι το χωριό Ελαιοχώρι στην απογραφή του 1991 εμφάνισε μόνο 62 απογραφέντες.
Ο μεγαλύτερος πληθυσμός της Κοινότητας, βρίσκεται στα Περιβολάκια.
 * "Τά Δένδρα ή Δενδρά το 1991 απογράφησαν στον Δήμο Αβίας μαζί με τα Πηγάδια, το 2001 στον Δήμο Αβίας σαν Δένδρα Αβίας ενώ το 2011 μαζί με το Ελαιοχώρι".
Παραπλήσιες περιοχές της Καλαμάτας που δέχτηκαν κατοίκους μετά τον σεισμό, κατά μεγάλο μέρος από την περιοχή Ελαιοχωρίου ή και απεγράφησαν ξεχωριστά κυρίως το 2011, έμφανίζονται στον ακόλουθο πίνακα:
Γεωγραφική θέση.
Το Ελαιοχώρι βρίσκεται ανατολικά σε σχέση με την Καλαμάτα, στις πλαγιές του Δυτικού Ταϋγέτου και ειδικότερα του όρους Καλάθι και στη βορινή πλαγιά λόφου, στο μέρος όπου ήταν κτισμένη η αρχαία πόλη Καλάμαι.
Ο λόφος προστάτευε την πόλη από την θέα των πειρατών από το λιμάνι της Καλαμάτας. Από την κορυφή του φαίνεται ο Μεσσηνιακός Κόλπος, μέχρι το Πεταλίδι και την Κορώνη, ενώ μπροστά του απλώνεται η μεσσηνιακή πεδιάδα (η "Μακαρία", όπως την ονόμαζαν οι αρχαίοι Έλληνες).
Με τον ίδιο τρόπο (πίσω από αντίστοιχο λόφο) είναι χτισμένα και άλλα χωριά της Καλαμάτας, όπως το Κάτω Καρβέλι και του Κουταλά.
Βορειοανατολικά βρίσκεται το μοναστήρι της Παναγίας Δημιοβίτισσας, που γιορτάζει τον δεκαπενταύγουστο με πλήθος κόσμου.
Προς τα δυτικά βρίσκεται ο οικισμός Περιβολάκια, με το κεφαλόβρυσο του Αγιο βασίλη στο ψηλότερο μέρος του και τους νερόμυλους που άλεθαν το σιτάρι από τα σιταροχώραφα στα Κλενεβά, στη Σταρά κλπ και τροφοδοτούσαν με αλεύρι το χωριό.
Πέρα από τα Περιβολάκια και στον δρόμο που ξεκινάει από την επαρχιακή οδό Καλαμάτας - Σπάρτης βρίσκονται τα Μενινά, η Αράχοβα και τα Διάσελα.
Βορειοδυτικά βρίσκεται το Κάτω Καρβέλι ή Χανάκια και το Καρβέλι. Νότια εφάπτεται με τη Βέργα και ανατολικά με τα Πηγάδια.
Ιστορία.
Στον χώρο που βρίσκεται το Ελαιοχώρι και τα Περιβολάκια, βρισκότανε η αρχαία πόλη Καλάμαι (αι Καλάμαι, των Καλαμών), η οποία αναφέρεται στα "Μεσσηνιακά" του Παυσανία.
Ήταν μία από τις κυριότερες πόλεις της Μεσσηνίας την περίοδο 1420-1449, όταν στον Μυστρά ήταν ηγεμόνας ο Κωνσταντίνος ΙΑ΄ Παλαιολόγος (ο τελευταίος αυτοκράτορας του Βυζαντίου), όπως γράφει ο Θεόδωρος Μ. Τσερπές.
Σχετικές αναφορές βρίσκουμε και στον Όμηρο. Από εκεί περνούσε ο δρόμος που συνέδεε την πόλη Φαραί με την Σπάρτη. Αυτό το δρόμο ακολούθησε ο γιος του Οδυσσέα Τηλέμαχος πηγαίνοντας στη Σπάρτη, για να πάρει πληροφορίες από τον Μενέλαο για τον πατέρα του.
Στην κορυφή του λόφου σώζονται τα λεγόμενα "κυκλώπεια τείχη" που χρονολογούνται από την αρχαιότητα.
Με την κάθοδο των Σλάβων στην Πελοπόννησο και την αλλαγή πολλών τοπωνυμίων με σλαβικές ονομασίες, το χωριό ονομάστηκε Γιάνιτσα, από την Σλαβική λέξη janitza που σημαίνει χείμαρρος και έτσι την βρίσκουμε στα χρόνια της επανάστασης του 1821.
Το νέο όνομα του οικισμού δεν δόθηκε το 1927, όπως συνέβη με άλλους οικισμούς της περιοχής της τότε Επαρχίας Καλαμών, όπως η Τσερνίτσα, η Σίτσοβα και οι Κουτσαβές (Λαδά και Καρβέλι), αλλά η επίσημη ονομασία “το Ελαιοχώριον”, για τον οικισμό, καθώς και την κοινότητα, προήλθε από μετονομασία που έγινε το 1957.&lt;ref name="253Α - 14/12/1957"&gt;253Α - 14/12/1957&lt;/ref&gt;
Αρχαία πόλη Καλάμαι.
Στην περιοχή Άγιος Βασίλειος ή Περβολάκια βρέθηκαν ερείπια αρχαίας πόλης και υποστηρίζεται ότι ανήκουν στην αρχαία πόλη Καλάμαι. Στη γύρω περιοχή του Ελαιοχωρίου υπάρχουν ερείπια μνημειώδους πολυγωνικού τοίχου (αρχαία οχύρωση) ο οποίος κτίστηκε μετά την ίδρυση της αρχαίας Μεσσήνης.
Την εποχή του δωδέκατου προς δέκατο τρίτο μ. Χ. αιώνα, η περιοχή της Γιάννιτσας αναπτύσσεται και ευημερεί. Το χωριό αριθμεί περισσότερους από δύο χιλιάδες κατοίκους και είναι και έδρα Μητροπόλεως. Τότε κτίσθηκε το Βυζαντινό και μεσαιωνικό κάστρο της Γιάννιτσας, του οποίου το τείχος και οι πύλες του (καμάρες) σώζονται μέχρι σήμερα παραπλεύρως του αρχαίου (πελασγικού) τείχους, φανερώνοντας έτσι τη συνεχή κατοίκηση και οχύρωση της ακρόπολης της Γιάννιτσας. Γύρω από το χωριό δημιουργούνται οι οικισμοί  “Δίκαλο”,  “Μάρμαρα”, “Σολά”, “Αγιάννης”, “Αγκούρβα” και  “Αρμίτσα” τους οποίους εξουσιάζει ο Ρήγας με έδρα την “Αρμίτσα”κοντά στο Μοναστήρι της Δήμιοβας. Σώζονται μέχρι σήμερα του επιβλητικού και μεγαλοπρεπή άλλοτε πύργου του Ρήγα. Πρόκειται για κτίσμα Φραγκοκρατίας (1204-1261) όπου η παράδοση λέει ότι κατά την εποχή της Φραγκοκρατίας ζούσε εκεί ένας άρχοντας, αφέντης όλης της περιοχής, ο ονομαστός Ρήγας.
Η Γιάννιτσα στην επανάσταση του 1821.
Όταν ήρθε η Άγια αυτή ημέρα, οι Γιαννιτσάνοι δεν έμειναν αμέτοχοι, αλλά έδωσαν εντυπωσιακό παρόν, λαμβάντας μέρος σε όλες σχεδόν τις μάχες, υπό τις διαταγές των Καπετανάκηδων της Τρικότσοβας και των Μαυρομιχαλαίων της Μάνης. Όπως αναφέρουν πολλά υπομνήματα αγωνιστών, στη μάχη του Μανιακίου πολέμησαν στο πλευρό του Παπαφλέσσα 150 Γιαννιτσάνοι, υπό τις οδηγίες του Θανασούλη Καπετανάκη. Πολέμησαν σαν ήρωες και για τον ηρωισμό του Παπαφλέσσα και των Γιαννιτσάνων χαρακτηριστικό είναι το ακόλουθο τετράστιχο άγνωστου ποιητή του καιρού εκείνου:
Ως Λεωνίδας πήδησε στους Τούρκους ξεσπαθώνει
και αντίληδες και πεζούς φονεύει θανατώνει.
Ώστε που εσκοτώθηκαν αυτός και οι δικοί του,
της Γιάννιτσας οι λέοντες που ήτανε μαζί του.
Σε 61 άνδρες ανέβαζουν τους Γιαννιτσάνους που με το αίμα τους ποτίσανε στο Μανιάκι το δένδρο της ελευθερίας.
Οι αγώνες συνεχίστηκαν και η προσφορά των Γιαννιτσάνων ήταν συνέχης και γενναία.
Η δράση όμως των Γιαννιτσάνων αγωνιστών του 1821 δεν περιορίζεται μόνο στη Μεσηννία. Όταν στις 7 Ιουλίου του 1822 ο Δράμαλης, που είχε ξεκινήσει από τη Λάρισα, έφθασε στο Ναύπλιο και την άλλη μέρα κατευθύνθηκε στο Άργος, με έκπληξη του παρατήρησε ότι, ενώ η πόλη είχε εγκαταληφθεί, στις επάλξεις του Κάστρου που ονομαζόταν Λάρισα κυμάτιζε η Ελληνική σημαία.
Εκεί είχε εγκατασταθεί ο Αθανάσιος Καρύγιαννης, ένας μικροκαπετάνιος από τη Γιάννιτσα, με τους λιγοστούς τους στρατιώτες. Οι Τούρκοι βλέποντας την Ελληνική σημαία, θεώρησαν ότι το κάστρο ήταν καλά εφοδιασμένο και επανδρωμένο, έτοιμο να προβάλει αντίσταση, γι' αυτό και ο Δράμαλης θεώρησε ότι έπρεπε να κυριέυσει πρώτα το κάστρο αυτό για να μην αφήσει πίσω του εστίες αντίστασης και μέτα να προχωρήσει.
Το γεγονός αυτό τον καθυστέρησε δύο περίπου εβδομάδες, αρκετές για  να φέρουν την καταστροφή του. Τα εφόδια του στρατού του Δράμαλη τελείωσαν και δεν έγινε ανεφοδιασμός από τοπικές πηγές γιατί, με πρόσκληση του καπετάν Καρύγιαννη, έφθασε στο Άργος ο Αργίτης οπλαρχηγός Δημήτριος Τσώκρης (ή Τζώκρης), ο οποίος έδωσε το σύνθημα του εμπρησμού των καρπών στις αποθήκες και στις θυμωνιές των αγρών.
Έτσι αναγκάστηκε ο Δράμαλης να επιστρέψει στην Κόρινθο χωρίς στρατό αξιόμαχο, πεινασμένο και γενικά εξαθλιωμένο, να δώσει τη μάχη στα Δερβενάκια και να υποστεί ταπεινωτική πανωλεθρία.
Η προσφορά των Γιαννιτσάνων στον αγώνα του 1821, υπήρξε πραγματικά μεγάλη και δυστυχώς ευθύνη βαραίνει όλους εμάς τους απογόνους τους, γιατί δεν φροντίσαμε μέχρι σήμερα να προβάλλουμε τους αγώνες και τις θυσίες τους και να τους αποδώσουμε την οφειλόμενη ευγνωμοσύνη, αφού με το τίμιο αίμα τους μας χάρισαν την ελευθερία.
Κοινότητα Γιαννίτσης &amp; Κοινότητα Ελαιοχωρίου.
Από 31-8-1912 έως 31-12-1998 αποτελούσε αυτόνομη Κοινότητα της Επαρχίας Καλαμών του Νομού Μεσσηνίας
Το 1912 πραγματοποιείται η σύσταση της Κοινότητας Γιαννίτσης με την απόσπαση των οικισμών Γιάννιτσα, Μονή Δημιόβης και Αράχωβας, από το Δήμο Καλαμών και τον ορισμό του οικισμού Γιάννιτσα ως έδρα της Κοινότητας.
Από το 1940 προσαρτώνται στην Κοινότητα και οι οικισμοί Δένδρα, Ζίμπελη, Πλατανάκιον και Περιβολάκια, οι οποίοι αναγνωρίζονται επίσης την ίδια αυτή χρονιά. Το 1951 οι οικισμοί Πλατανάκιον και Ζίμπελη καταργούνται.
Το 1957 ο οικισμός Γιάννιτσα μετονομάζεται σε Ελαιοχώριον και η Κοινότητα μετονομάζεται σε Κοινότητα Ελαιοχωρίου.
Το 1961, αναγνωρίζεται ο οικισμός Διάσελλα και προσαρτάται στην Κοινότητα Ελαιοχωρίου.
Το 1971 ο οικισμός Δένδρα της Κοινότητας καταργείται.
Το 1997 οι οικισμοί Ελαιοχώριον, Περιβολάκια, Αράχωβα, Μονή Δημιόβης και Διάσελλα, αποσπώνται από την Κοινότητα και προσαρτώνται στο Δήμο Καλαμάτας.
Η Κοινότητα καταργείται το 1999.
Σύγχρονη διοικητική εξέλιξη.
Από 1-1-1999 έως 31-12-2010 με την εφαρμογή του Προγράμματος Καποδίστρια αποτελούσε Τοπικό Διαμέρισμα του Δήμου Καλαμάτας.
Από την 1-1-2011 με την εφαρμογή του Προγράμματος Καλλικράτη αποτελεί Κοινότητα της Δημοτικής Ενότητας Καλαμάτας του Δήμου Καλαμάτας με έδρα του Δήμου την Καλαμάτα.
Η διοικητική πορεία του χωριού ακολουθεί την παράλληλη εξέλιξη, του Δήμου Καλαμάτας, με το Πρόγραμμα Καλλικράτης.
Μονή Δημιόβης.
Σημαντικό για την περιοχή είναι το Μοναστήρι της Κοίμησης Θεοτόκου Δημιόβης ή Μονή Δήμιοβας.
Στις 15 Αυγούστου ο χώρος του Μοναστηριού γεμίζει με προσκυνητές, κάποιοι από τους οποίους διαμένουν για αρκετές ημέρες, κατασκηνώνοντας στα ψηλά "δέντρα" (δρύες και πουρνάρια), στην κατάφυτη έκταση, από το μοναστήρι μέχρι την παρακείμενη δυτικά της πηγή (όπου η μικρή εκκλησία 'Άγιος Παντελεήμων').
Οι προσκυνητές πριν διανοιχτεί ο αυτοκινητόδρομος, ανέβαιναν στη μονή μέσω του Ελαιοχωρίου ή από τα Περιβολάκια, από δύσβατους ορεινούς δρόμους με τα πόδια, με άλογα, ημιόνους και γαϊδουράκια.
Πολιτιστικός σύλλογος Ελαιοχωρίου "Ομάδα Νέων - Η Δημιοβίτισσα".
Ο πολιτιστικός σύλλογος Ελαιοχωρίου "Ομάδα Νέων - Η Δημιοβίτισσα" διοργανώνει διάφορες εκδηλώσεις, όπως το ετήσιο παραδοσιακό αποκριάτικο δρώμενο προς τιμή του Νικολάου Πολίτη και το δρώμενο στη μνήμη των πεσόντων Γιαννιτσάνων, κατά τον Αγώνα του 1821.
Επώνυμα από το Ελαιοχώρι Μεσσηνίας.
Το Ελαιοχώρι, είναι η ιδιαίτερη πατρίδα του πατέρα της Λαογραφίας, Νικολάου Πολίτη (1852-1921), του οποίου το όνομα φέρει και η κεντρική πλατεία του χωριού.
Επώνυμα προγόνων περιοχής Ελαιοχωρίου:

</doc>
<doc id="58063" url="https://el.wikipedia.org/wiki?curid=58063" title="Β΄ Αγγλοελληνικός Στολίσκος Ημιολιών">
Β΄ Αγγλοελληνικός Στολίσκος Ημιολιών

Ο Β΄ Αγγλοελληνικός Στολίσκος Ημιολιών ιδρύθηκε τον Οκτώβριο του 1943 στο μέσο του Β΄ Παγκοσμίου Πολέμου μετά από πρόταση του Βρετανού Ναυάρχου Αλεξάνδρειας προς τον Αρχηγό Στόλου. Ο στόλος του Ελληνικού Πολεμικού Ναυτικού βρισκόταν τότε στην Αίγυπτο και άλλες περιοχές ως μέρος του συμμαχικού στόλου καθώς η Ελλάδα βρισκόταν υπό Γερμανική κατοχή. Η σχετική εργασία συγκρότησης του ανατέθηκε στον έφεδρο Αντιπλοίαρχο Α. Λόντο – έμπειρο αξιωματικό, αφού προηγουμένως είχε υπηρετήσει στην 1η ΑΣΗ (Αγγλικός Στολίσκος Ημιολιών). Ο 2ος ΑΕΣΗ είχε βάση το λιμάνι της Αλεξάνδρειας και μερικές φορές τα λιμάνια της Κύπρου. Ο 1ος ΑΣΗ και 2ος ΑΕΣΗ έδρασαν σε δύο περιοχές, βορείως και παραλλήλως του ακρωτηρίου ‘Κριός’ όπου είχε την έδρα του ο 1ος ΕΣΗ (Ελληνικός Στολίσκος Ημιολιών) και νοτίως του παραλλήλου αυτού, όπου είχε την έδρα του ο 2ος ΑΕΣΗ.

</doc>
<doc id="58066" url="https://el.wikipedia.org/wiki?curid=58066" title="Ανδρίας ΙΙΙ (Φρεγάτα)">
Ανδρίας ΙΙΙ (Φρεγάτα)



</doc>
<doc id="58071" url="https://el.wikipedia.org/wiki?curid=58071" title="Καλάμαι">
Καλάμαι

Οι Καλάμαι ήταν αρχαία κώμη της Λακωνικής. 
Μετά την εγκατάσταση των Σλάβων στις ορεινές περιοχές του Ταϋγέτου, η περιοχή η οποία σήμερα ανήκει στον Νομό Μεσσηνίας, μετονομάστηκε σε Γιάνιτζα (ή Γιάνιτσα) και πρόσφατα σε Ελαιοχώριον ή Ελαιοχώρι. Με βάση επιγραφικά ευρήματα το Ελαιοχώρι, μάλλον ταυτίζεται με την αρχαία κώμη Καλάμαι όπως προκύπτει από τα ευρήματα στο κάστρο του Ελαιοχωρίου και στη θέση Περιβολάκια. 
Η Καλαμάτα ταυτίζεται με τις αρχαίες Φαρές ή Φηρές. Από την παραλία Καλαμάτας ως την συνοικία Περιβολάκια της Γιάνιτσας, διάφορες θέσεις με νερά και βλάστηση θα μπορούσαν να συσχετισθούν με το αναφερόμενο άλσος του "Καρνείου" Απόλλωνα ευρισκόμενο σε μικρή απόσταση από τις Φαρές.
Στα "Μεσσηνιακά - Ηλειακά" του Παυσανίου "Ελλάδος περιήγησις" (ιν. 31.3) αναφέρεται: "Έστι δε εν τη μεσογαίω κώμη Καλάμαι, και Λίμναι χωρίον ...".
Ο Πολύβιος (Ιστορ. Ε') αναφέρει: "Λυκούργος δ' εξορμήσας τας μεν Καλάμας, χωρίον τι των Μεσσηνίων, προδοσία μετέσχε, μετά δε ταύτα προήγε σπεύδων συμμίξαι τοις Αιτωλοίς".

</doc>
<doc id="58074" url="https://el.wikipedia.org/wiki?curid=58074" title="Ροδόδενδρο">
Ροδόδενδρο

Αγγειόσπερμο, δικότυλο φυτό το ροδόδενδρο ανήκει στην τάξη ερεικώδη και στην οικογένεια των Ερεικοειδών με πολλά είδη φυλλοβόλων και αείφυλλων θάμνων, ποωδών φυτών και λίγων δέντρων.
Τα ροδόδενδρα έχουν ωραία φύλλα και όμορφα πολύχρωμα άνθη είναι δε συγγενικά φυτά με τις αζαλέες.
Τα περισσότερα είδη βρίσκονται στις βόρειες και εύκρατες περιοχές της γης και αγαπούν τα υγρά εδάφη των ορεινών και ημιορεινών περιοχών.
Η καταγωγή του φυτού είναι από τα Ιμαλάια όπου και σήμερα βρίσκεται σε υψόμετρο πάνω από 5,500 μέτρα, δημιουργώντας μία εικόνα που ενέπνευσε διάφορους ζωγράφους.
Τα ροδόδενδρα ποικίλουν σε ύψος και το πιο ψηλό είδος είναι το ροδόδενδρο αρμπόρεουμ , δέντρο που φτάνει τα 30 μέτρα σε ύψος , αλλά και το πιο κοντό το μικρό φυτό ροδόδενδρο το δασώδες που δύσκολα ξεπερνά τα 3 εκατοστά.
Τα φύλλα του ποικίλουν σε μέγεθος, από 2 έως 25 εκατοστά μήκος, αλλά και σε σχήμα και είναι δερματώδη , σκληρά και ελαστικά. Τα άνθη του είναι πολύχρωμα , αλλού μικροσκοπικά και αλλού πολύ μεγάλα και αρωματικά όπως του είδους νουτάλι που φτάνουν σε διάμετρο τα 15 εκατοστά.
Οι χρωματισμοί των ανθών ποικίλουν , έτσι έχουμε αποχρώσεις του μοβ, του κίτρινου, λευκά , πορτοκαλί , πορφυρά και μπλε.
Τα ροδόδενδρα εξαιτίας της διακοσμητικής τους αξίας έχουν γίνει αιτία να δημιουργηθούν πολλές υβριδικές ποικιλίες και πάμπολλες διασταυρώσεις από τις οποίες έχουν δημιουργηθεί πολλά καλλωπιστικά οικιακά φυτά.
Στην Ελλάδα βρίσκουμε το είδος Φλάβιος στη Χίο και τη Μυτιλήνη.

</doc>
<doc id="58075" url="https://el.wikipedia.org/wiki?curid=58075" title="Διοίκηση λιμένων - εκμετάλλευση">
Διοίκηση λιμένων - εκμετάλλευση



</doc>
<doc id="58078" url="https://el.wikipedia.org/wiki?curid=58078" title="Τρίγλια">
Τρίγλια

Η Τρίγλια (γράφεται και Τρίγλεια) (σήμερα τουρκικά "Tirilye", "Zeytinbağı") είναι κωμόπολη της Προύσας, στον ιστορικό χώρο της Βιθυνίας, με 2.500 κατοίκους σήμερα. Υπάρχουν διάφορες εκδοχές ως προς την προέλευση της λέξη Τρίγλια: κατά μία εκδοχή παράγεται είτε από την λέξη "τριγλί" που σημαίνει μπαρμπούνι είτε από το όνομα της Μονής Τριγλείας η οποίας βρίσκονταν στην θέση του οικισμού ο οποίος εξελίχθηκε γύρω της. 
Κατά την αρχαιότητα στην περιοχή βρίσκονταν η ελληνική πόλη Βρύλλειον η οποία αναφέρεται από τον Εκαταίο τον Μηλίσιο. Ορισμένοι θεωρούν ότι η Μονή Τριγλείας ιδρύθηκε στη θέση του Βρυλλείου από παραφθορά του οποίου πήρε το όνομα της, αν και άλλοι ιστορικοί θεωρούν ότι το Βρύλλειον εξελίχθηκε στα Μουδανιά τα οποία βρίσκονται 12 χιλιόμετρα ανατολικά της. Αναφέρεται ως οικισμός από τον Καντακουζηνό κατά τον 14ο αιώνα. Πρόκειται για οικισμό, στον οποίο κατοικούσε για αιώνες συμπαγής ελληνόφωνος και χριστιανικός πληθυσμός, μέχρι την ανταλλαγή πληθυσμών του 1922. Πέραν της μόνης Τριγλείας ο οικισμός περιείχε και άλλες εκκλησίες αλλά και μονές, μεταξύ των οποίων και μονή Βαθέος Ρύακος. Οι μονές της Τριγλείας όπως και του Ολύμπου της Βιθυνίας γενικότερα έπαιξαν σημαντικό ρόλο κατά την Εικονομαχία προσφέροντας βάση και καταφύγιο σε εικονολάτρες μοναχούς. Την υποστήριξη της στους εικονολάτρες είχε ως αποτελεσμα να παράγει πολλούς μάρτυρες (τουλάχιστον 59). Δύο ηγούμενουι μονών της Τριγλίας είναι μεταξύ των πρώτων δέκα υπογραφόντων της Ζ Οικουμενικής συνόδου. Είναι η πατρίδα τουλάχιστον 4 επισκόπων, διασημότερος των οποίων ο μετέπειτα Μητροπολίτης Σμύρνης και ιεροεθνομάρτυρας Χρυσόστομος. Η Τρίγλια και οι Κυδωνίες/Αϊβαλί ήταν οι μόνες σημαντικού μεγέθους πόλεις στην Ελληνική Δίοικηση Σμύρνης με σχεδόν αμιγώς Ελληνικό πληθυσμό.
Σήμερα ο οικισμός έχει χαρακτηριστεί παραδοσιακός και δεν επιτρέπεται η αλλοίωση του αρχιτεκτονικού χαρακτήρα των κτηρίων. Ενδιαφέρουσα για τον επισκέπτη είναι μια βόλτα στα σοκάκια της ή επίσκεψη στα ερείπια βυζαντινών εκκλησιών και άλλων κτηρίων. Σημαντικό μνημείο είναι ο ναός των Αγίων Θεοδώρων, σήμερα "Φατίχ Τζαμί"καθώς και ο ναός της Παντοβασίλισσας, η πάλαι ποτέ Μονή Τριγλείας.

</doc>
<doc id="58081" url="https://el.wikipedia.org/wiki?curid=58081" title="Επαρχία Φράιζινγκ">
Επαρχία Φράιζινγκ

Η Επαρχία Φράιζινγκ (Γερμανικά: Landkreis Freising, "Λάντκραις Φράιζινγκ") βρίσκεται στην Βαυαρία της Γερμανίας. Συνορεύει (με αρχή τον Βορρά και με φορά τους δείκτες του ρολογιού) με την Επαρχία Κέλχαιμ ("Kelheim"), την Επαρχία Λάντσχουτ ("Landshut"), την Επαρχία Έρντινγκ ("Erding"), την Επαρχία Μονάχου ("München"), την Επαρχία Ντάχαου ("Dachau") και την Επαρχεία Πφάφενχόφεν ("Pfaffenhofen"). Πρωτεύουσα της επαρχίας είναι το ομώνυμο Φράιζινγκ.
Η Επαρχεία βρίσκεται Βόρεια της ευρύτερης περιοχής του Μονάχου. Οι ποταμοί Ίζαρ και Άμπερ διαρρέουν την επαρχεία και ρέουν παράλληλα από τα Νότιοδυτικά προς τα Βόρειοανατολικά. Βόρεια των ποταμών βρίσκεται το Χάλλερταου (Hallertau), μία ορεινή περιοχή που φημίζεται για την καλλιέργεια λυκίσκου
Ιστορικά στοιχεία.
Στην Αγία Ρωμαϊκή Αυτοκρατορία το Φράιζινγκ ήταν αναγνωρισμένο ως κληρικό κράτος διοικούμενο από τους επισκόπους. Το 1803, όταν διαλύθηκαν τα Γερμανικά κληρικά κράτη, η περιοχή ενσωματώθηκε στη Βαυαρία.
Θυρεός.
Ο Θυρεός φέρει:
Η κεφαλή του Μαυριτανού του Φράιζινγκ.
Υπάρχει διφορούμενη οικοσημολογία για τον Θυρεό, ο οποίος αντικατοπρίζει την κεφαλή των:
Σημαντικό είναι και το στέμμα στο κεφάλι του Μαυριτανού, που προφανώς υποδεικνύει ότι η περιοχή του Επισκόπου του Φράιζινγκ ήταν αυτόνομη.

</doc>
<doc id="58084" url="https://el.wikipedia.org/wiki?curid=58084" title="Έντμουντ Χάλλεϋ">
Έντμουντ Χάλλεϋ

Ο Έντμουντ Χάλλεϋ ή Εδμόνδος Χάλλεϋ ήταν Άγγλος μαθηματικός και αστρονόμος (8 Νοεμβρίου 1656 - 14 Ιανουαρίου 1742).
Βιογραφία.
Το 1678 δημοσίευσε κατάλογο με 360 αστέρες του νοτίου ουράνιου ημισφαιρίου, την θέση των οποίων και παρατήρησε κατά την υπηρεσία του στην Αγία Ελένη, καθώς και τη διάβαση του πλανήτη Ερμή προ του δίσκου του Ήλιου το 1677. Ο Χάλλεϋ είναι ο πρώτος που διαπίστωσε ότι οι αστέρες δεν διατηρούν σταθερή μεταξύ τους θέση και ότι καθένας εξ αυτών έχει δική του κίνηση, επιβεβαιώνοντας εκείνες των Λαμπάδιου, Σείριου και Αρκτούρου.
Μελέτησε επίσης τον γήινο μαγνητισμό, την διανομή των ανέμων στη επιφάνεια της Γης καθώς και το φαινόμενο των παλιρροιών. Το 1703 κατέλαβε την έδρα των Μαθηματικών στο Πανεπιστήμιο της Οξφόρδης όπου και μεταξύ των ετών 1710-1712 χάρις των γνώσεών του στην ελληνική, λατινική, εβραϊκή και αραβική γλώσσα εξέδωσε τα συγγράμματα του Απολλώνιου του Περγαίου εκ των οποίων τα 4 πρώτα βιβλία εσώθηκαν στην ελληνική, τα 3 επόμενα μόνο στην αραβική, ενώ το τελευταίο αποκατέστησε ο ίδιος.
Υπήρξε μέλος της Βασιλικής Εταιρείας του Λονδίνου από το 1678. Το δε 1720 διορίσθηκε διευθυντής στο Αστεροσκοπείο του Γκρήνουιτς.

</doc>
<doc id="58085" url="https://el.wikipedia.org/wiki?curid=58085" title="Εδμόνδος Χάλλεϋ">
Εδμόνδος Χάλλεϋ



</doc>
<doc id="58086" url="https://el.wikipedia.org/wiki?curid=58086" title="Θανασάκης ο πολιτευόμενος (ταινία)">
Θανασάκης ο πολιτευόμενος (ταινία)

Θανασάκης ο πολιτευόμενος είναι τίτλος ταινίας κοινωνικής σάτιρας ηθών ελληνικής παραγωγής του 1954 με τους Ντίνο Ηλιόπουλο, Βύρωνα Πάλλη, Άννα Συνοδινού κ.ά.
Η ταινία έμεινε στην ιστορία ως η καλύτερη ηθογραφία των προσβεβλημένων από το μικρόβιο του πολιτικού και των κατ' επάγγελμα πολιτευτών.
Πλοκή.
Η Μαίρη (Άννα Συνοδινού), κόρη εύπορης οικογένειας μεγαλομπακάληδων, επιστρέφει από την Ελβετία μετά το τέλος των σπουδών της παντρεμένη με έναν νεαρό επιστήμονα, τον Θανασάκη (Βύρων Πάλλης), ο οποίος επιστρέφει στην Ελλάδα αποφασισμένος να την "υπηρετήσει" ως πολιτικός.
Με την οικονομική βοήθεια του κουνιάδου του, Μελέτη (Ντίνος Ηλικόπουλος), κατεβαίνει στις εκλογές, χωρίς όμως αποτέλεσμα. Γρήγορα όμως προκηρύσσονται νέες εκλογές και αποφασίζει να ξαναπολιτευτεί, απαιτώντας ξανά την οικονομική συμπαράσταση του κουνιάδου του, ο οποίος κρούει τον κώδωνα του κινδύνου πως νέα προεκλογική εκστρατεία θα ήταν οικονομική αυτοκτονία. Αποσπώντας εκβιαστικά χρήματα όμως ξανακατεβαίνει στις εκλογές, χωρίς την παραμικρή επιτυχία.
Όλον αυτόν τον καιρό, τα οικονομικά προβλήματα του Μελέτη αυξάνονται, ενώ η Μαίρη τον πιέζει να πουλήσει το οικογενειακό τους μαγαζί. Όταν ο Θανασάκης δεν καταφέρνει να εκλεγεί και για τρίτη φορά, ο Μελέτης συνειδητοποιεί ότι πρέπει επιτέλους να προσγειωθεί και να προσπαθήσει να βγάλει τα προς το ζην.
Παραγωγή.
Η πρεμιέρα της ταινίας πραγματοποιήθηκε στις 11 Ιανουαρίου 1954. Κόβοντας 33.649 εισιτήρια, κατατάχθηκε στην 11η θέση ανάμεσα σε 21 ελληνικές ταινίες της ίδιας σεζόν. 
Πρόκειται για την πρώτη κινηματογραφική εμφάνιση των Άννας Συνοδινού, Κάκιας Παναγιώτου και Δέσπως Διαμαντίδου. 
Χαρακτηριστική ατάκα από την ταινία:Θανασάκης: Ε... και τι έγινε που δε βγήκα βουλευτής; Έτσι κι αλλιώς το κόμμα θα χρειαστεί όλα τα αξιόμαχα στελέχη για να επανδρώσει τον κρατικό μηχανισμό. Μα αν θέλω Νομαρχία την έχω εδώ! Στη χούφτα μου!
Μελέτης: Εκείνο, λοιπόν, που θαυμάζω σε σένα, Θανασάκη, είναι η χούφτα σου! 

</doc>
<doc id="58087" url="https://el.wikipedia.org/wiki?curid=58087" title="Ζ (ταινία)">
Ζ (ταινία)

Ζ (ή και Ζει) είναι ο τίτλος ταινίας του Κώστα Γαβρά, παραγωγής 1969, με θέμα τη δολοφονία του Γρηγόρη Λαμπράκη, και την αναζήτηση των ενόχων από τον ανακριτή Χρήστο Σαρτζετάκη, μετέπειτα Πρόεδρο της Ελληνικής Δημοκρατίας. Το σενάριο, διασκευή του ομώνυμου μυθιστορήματος που έγραψε το 1966 ο Βασίλης Βασιλικός, υπέγραψε ο Ισπανός συγγραφέας Χόρχε Σεμπρούν, ο οποίος αργότερα έγινε υπουργός Πολιτισμού της Ισπανίας. Πρόθεση των δημιουργών ήταν το «Ζ» του τίτλου να προφέρεται «Ζει» και όχι «ζήτα», καθώς ήθελαν να εκφράζει ηχητικά το ρήμα που ακουγόταν στις διαδηλώσεις που έγιναν όταν σκοτώθηκε ο βουλευτής - «Λαμπράκη ζεις, εσύ μας οδηγείς» και «Ζει, Ζει, Ζει».
Ιστορικό της ταινίας και γυρίσματα.
Ο αδελφός του Κώστα Γαβρά είχε υπηρετήσει στον στρατό μαζί με τον συγγραφέα Βασίλη Βασιλικό και ήταν φίλοι. Όταν διάβασε το Ζ του Βασιλικού για την υπόθεση Λαμπράκη, το πρότεινε αμέσως στον αδελφό του. Εκείνος το είδε θετικά, αλλά δεν βιάστηκε να το υλοποιήσει. Εντούτοις όταν έγινε το πραξικόπημα των συνταγματαρχών τον Απρίλη του 1967, ο Γαβράς αποφάσισε αμέσως να κάνει την ταινία. Η ταινία είναι γαλλόφωνη, ενώ τα γυρίσματα έγιναν στην Αλγερία (η τότε σοσιαλιστική αλγερινή κυβέρνηση του FLN βοήθησε πρόθυμα με τα γυρίσματα) και πρωταγωνιστούν κυρίως Γάλλοι ηθοποιοί, με ορισμένες εξαιρέσεις (όπως η Ελληνίδα Ειρήνη Παππά). 
Η ταινία είχε κάποιες μικροδιαφορές στην πλοκή τόσο σε σύγκριση με το βιβλίο όσο και με την πραγματικότητα, αλλά ορισμένες σκηνές είναι αυτούσια μεταφορά των γεγονότων, με κυριότερο παράδειγμα την εναρκτήρια σκηνή της ταινίας με τις ομιλίες του Υφυπουργού Γεωργίας και του Στρατηγού της Χωροφυλακής: η σκηνή αυτή αποτελεί σχεδόν αυτολεξεί μεταφορά της ομιλίας του Υφυπουργού Γεωργίας, Παναγιώτη Σταυρόπουλου, και του Γενικού Επιθεωρητή Χωροφυλακής Βορείου Ελλάδος, Κωνσταντίνου Μήτσου, που έγινε το μεσημέρι της 22ας Μαΐου 1963 στο τότε Υπουργείο Βορείου Ελλάδος (Διοικητήριο Θεσσαλονίκης), λίγες ώρες πριν από την δολοφονία Λαμπράκη.
Πλοκή.
Η ταινία δεν αναφέρει ότι αφορά την Ελλάδα, αλλά αυτό διαφαίνεται από διάφορα ελληνικά στοιχεία. Αρχίζει με έναν εμπαθή Στρατηγό της Χωροφυλακής που εκπροσωπεί τη δεξιά κυβέρνηση να βγάζει λογύδριο για την απόφαση των αρχών να πατάξουν τους κομμουνιστές, και μετά δείχνει έναν ειρηνιστή επιστήμονα και βουλευτή, τον Ιβ Μοντάν, να προετοιμάζει μια εκδήλωση της αντιπολίτευσης, στην οποία ο ίδιος θα μιλούσε για πυρηνικό αφοπλισμό. Η οργάνωση της εκδήλωσης αυτής σκοντάφτει σε μια σειρά από εμπόδια. Τελικά διοργανώνεται και ο ειρηνιστής βουλευτής κάνει την ομιλία του, αλλά λίγες ώρες αργότερα υποκύπτει στα χτυπήματα που δέχεται από παρακρατικούς έξω από τον χώρο της εκδήλωσης. 
Στην ταινία η επίθεση γίνεται μπροστά στα μάτια της αστυνομίας, που δεν επεμβαίνει για να συλλάβει τους δράστες, και αυτοί απομακρύνονται με το αυτοκίνητό τους, αφού ο ένας από αυτούς χτυπήσει τον βουλευτή στο κεφάλι με ένα λοστό. Οι αρχές πιέζουν τους μάρτυρες να καταθέσουν ότι επρόκειτο για τροχαίο και ότι ο οδηγός του οχήματος ήταν μεθυσμένος. Διενεργείται όμως ιατροδικαστική αυτοψία και πιστοποιείται ότι ο θάνατος δεν προκλήθηκε από τροχαίο. Ο ανακριτής που εξετάζει την υπόθεση (Ζαν-Λουί Τρεντινιάν) με τη βοήθεια ενός φωτορεπόρτερ (Ζακ Περέν) αποκαλύπτουν ότι ο φόνος διαπράχθηκε από δύο άνδρες και βρίσκουν στοιχεία που ενοχοποιούν και τέσσερα στελέχη της χωροφυλακής. Εντούτοις η κυβέρνηση προσπαθεί να συγκαλύψει την υπόθεση, παίρνει το φάκελο από τον ανακριτή, που έδειχνε αποφασισμένος να χαρακτηρίσει τον θάνατο του βουλευτή δολοφονία, και οι αυτόπτες μάρτυρες εξαφανίζονται ή σκοτώνονται κάτω από αδιευκρίνιστες και ύποπτες συνθήκες. Οι υπαίτιοι καταδικάζονται σε σχετικά ελαφρές για το έγκλημά τους ποινές. Οι αξιωματικοί της χωροφυλακής δέχονται κυρίως διοικητικές ποινές, οι στενοί συνεργάτες του Γρηγόρη Λαμπράκη απελαύνονται ή πεθαίνουν και ο φωτορεπόρτερ φυλακίζεται με την κατηγορία ότι έδωσε στη δημοσιότητα απόρρητα στοιχεία.
Προτού αρχίσουν να πέφτουν οι τίτλοι του τέλους, ο Γαβράς δείχνει μια λίστα από όσα απαγορεύει η χούντα που επιβλήθηκε στην Ελλάδα λίγα χρόνια μετά το θάνατο του Λαμπράκη. Ανάμεσα σε αυτά είναι τα ειρηνευτικά κινήματα, οι απεργίες, η συγκρότηση εργατικών σωματείων, τα μακριά μαλλιά στους άνδρες, η μουσική των Beatles, ο Λέων Τολστόι, ο Ιονέσκο, ο Ζαν Πολ Σαρτρ, η ελευθεροτυπία, αλλά και το γράμμα «Ζήτα» που θυμίζει τον Λαμπράκη.
Κριτικές.
"Έχοντας τη δομή του θρίλερ και το ύφος μιας χιτσκοκικής αφήγησης, το "Ζ" είναι η πρώτη μεγάλη γαλλική πολιτική ταινία που απευθύνεται σε όλους τους θεατές. Αποτελεσματικότητα χωρίς αυταρέσκεια, μεθοδικότητα χωρίς σχολαστικότητα. Το "Ζ" επιτυγχάνει τη σπάνια ισορροπία ανάμεσα σε μια ταινία άποψης και δράσης, ανάμεσα σε έναν ιδεολογικό κινηματογράφο και σε έναν κινηματογράφο-θέαμα. Είναι ένα έργο ευγενές και ωφέλιμο. Το "Ζ" είναι μια ταινία που αφυπνίζει". Το απόσπασμα από το "L' Express" είναι ένα δείγμα της υποδοχής που επιφύλαξαν στην ταινία του Κώστα Γαβρά. Παρ' όλα αυτά στο Διεθνές Φεστιβάλ Κινηματογράφου Καννών η ταινία περιορίστηκε στο βραβείο της Επιτροπής και στο βραβείο ανδρικής ερμηνείας (Ζαν-Λουί Τρεντινιάν). 

</doc>
<doc id="58088" url="https://el.wikipedia.org/wiki?curid=58088" title="Γαριφαλιά">
Γαριφαλιά

Ο Δίανθος, (επίσημη ονομασία), κοινώς γαριφαλιά ή γαρυφαλλιά (Βοτανική-Λατινική Ονομασία: Δίανθος ο καρυόφυλλος, Dianthus caryophyllus), είναι πολυετές, αγγειόσπερμο, ποώδες, όμορφο, εύοσμο καλλωπιστικό φυτό που ανήκει στο γένος δίανθος και στην οικογένεια των Καρυοφυλλοειδών. Καλλιεργείται από την αρχαιότητα και είναι από τα πιο παλιά καλλωπιστικά φυτά, από τα πιο γνωστά και πιο κοινά. Το άνθος της γαριφαλιάς ονομάζεται γαρύφαλλο.
Ετυμολογία.
Το όνομα Δίανθος είναι αρχαίο ελληνικό σύνθετο φερόμενο ως "«άνθος του Διός»", ενώ το γαρίφαλο προέρχεται εκ του ενετικού "garifolo", και αυτό εκ του λατινικού "garofulum" όπου στη νεοελληνική αποδόθηκε με την ονομασία "καρυόφυλλον". Σημειώνεται ότι γαρύφαλλο λέγεται και ο αποξηραμένος κάλυκας του άνθους του φυτού το οποίο ονομάζεται επίσημα καρυόφυλλον το αρωματικόν, κοινώς "μοσχοκάρφι", που παράγεται ιδιαίτερα από το γαριφαλόδενδρο και χρησιμοποιείται ως καρύκευμα - μπαχαρικό στη μαγειρική.
Ο μύθος του δίανθου.
Η μυθολογία αναφέρει ότι ο Δίας από ζήλεια προς τη γυναίκα του Ήρα αποφάσισε να έχει κι εκείνος ένα λουλούδι αντάξιο του κρίνου που αυτή είχε. Έριξε τότε έναν κεραυνό στη γη και μέσα από την αστραπή και τον καπνό φύτρωσε το μυρωδάτο γαρύφαλλο, που πήρε το όνομά του, Δίανθος, δηλαδή άνθος του Δία.
Γενικά.
Το ύψος της γαριφαλιάς φθάνει μέχρι τα 60 εκ., έχει πυκνή βλάστηση, τα φύλλα της είναι στενόμακρα και λογχοειδή ενώ οι ρίζες της είναι δυνατές διεισδύοντας βαθιά στο έδαφος. Τα άνθη της, που ονομάζονται γαρύφαλλα, είναι πολύχρωμα, έχουν ωραίο άρωμα και 5 σέπαλα που σχηματίζουν σωλήνα και δεν έχουν καμία σχέση με το γνωστό μπαχαρικό. Η γαρυφαλλιά καλλιεργείται από την αρχαιότητα, περισσότερο από 2.000 χρόνια, αναφέρεται ακόμα και από τον Θεόφραστο στο έργο του "Περί φυτών ιστορίαι". Η καλλιέργεια συνεχίζεται στις περιοχές της Μεσογείου, στην Ασία, τη βόρειο Αμερική ακόμα και σε εύκρατες ή υποτροπικές περιοχές της Αφρικής. Σαν πρόγονός της θεωρείται ένα άγριο αρωματικό είδος της δυτικής Μεσογείου που φύεται σε βραχώδεις περιοχές της Σικελίας, της Σαρδηνίας και του Γιβραλτάρ.
Ανθοκομία.
Η γαριφαλιά είναι ένα σχετικά ανθεκτικό φυτό που τα στελέχη του μπορούν να διατηρηθούν σε βάζα για αρκετό διάστημα. Τα φωτεινά, ηλιόλουστα μέρη βοηθούν στην ανάπτυξή της, ενώ η μεγάλη υγρασία δεν την ευνοεί και σαπίζει το φυτό. Οι μεγάλες ζέστες, πάνω από 35 βαθμούς, μπορούν να το ξεράνουν και γι΄αυτό κατά τους καλοκαιρινούς μήνες, ιδίως όταν βρίσκεται σε μικρές γλάστρες, χρειάζεται αρκετό πότισμα. Η γαριφαλιά είναι ανθεκτική στο ψύχος αφού αντέχει σε θερμοκρασίες κάτω του μηδενός. Πολλαπλασιάζεται με μοσχεύματα ενώ το κορφολόγημα με την αφαίρεση των ξερών ανθών την βοηθά να αναπτυχθούν νέοι βλαστοί με μεγάλα και ωραία άνθη.
Τα είδη γαριφαλιάς που περιλαμβάνονται στην ελληνική χλωρίδα φθάνουν τα 48, με πιό γνωστά τον "Δίανθο τον θαμνώδη" που έχει κόκκινα άνθη, τον "Δίανθο τον δελτοειδή" με κοκκινοπορφυρά άνθη, τον "Δίανθο της Πίνδου", τον "Δίανθο τον ωχρό" και το "Δίανθο τον ηπειρωτικό". Εκτός από καλλιέργεια της γαριφαλιάς ως κοινό διακοσμητικό φυτό στην Ελλάδα, γίνεται παραγωγή ανθέων και για επιχειρηματικούς σκοπούς, που μέρος της καλύπτει την εγχώρια κατανάλωση αλλά και σημαντικό μέρος εξάγεται. Οι μεγαλύτερες καλλιέργειες γίνονται στην Κρήτη, στην Τροιζηνία, στη Μεσσηνία και στην Αττική.
Άλλο γνωστό είδος γαριφαλιάς είναι η Κινέζικη, μικρότερη της κοινής, που βγάζει μικρά πολύχρωμα άνθη, συνήθως άοσμα, και καλλιεργείται σε γλάστρες για καλλωπιστικούς σκοπούς.
Εξωτερικοί σύνδεσμοι.
__ΧΩΡΙΣΕΥΡΕΤΗΡΙΟ__

</doc>
<doc id="58089" url="https://el.wikipedia.org/wiki?curid=58089" title="Αλέξανδρος Μαυροκορδάτος ο Φιραρής">
Αλέξανδρος Μαυροκορδάτος ο Φιραρής

 
Ο Αλέξανδρος Β' Μαυροκορδάτος ο Φιραρής (Κωνσταντινούπολη 1754-Μόσχα 1819) ήταν μεγάλος διερμηνέας της Οθωμανικής Αυτοκρατορίας (1783-84) και ηγεμόνας της Μολδαβίας (1785-86). Εξαιρετικής μόρφωσης, γνώστης πολλών γλωσσών και επιδέξιος διπλωμάτης, στάλθηκε, νέος ακόμη, σε επίσημη διπλωματική αποστολή στην τότε Ρωσική πρωτεύουσα, την Πετρούπολη για να διαπραγματευθεί εμπιστευτικά ζητήματα του τουρκικού κράτους. Απέκτησε το προσωνύμιο «φιραρής», που σημαίνει φυγάς, όταν το 1786 μετά την έκπτωσή του από το αξίωμα του Ηγεμόνα της Μολδαβίας, αντί να επιστρέψει στην Κωνσταντινούπολη κατέφυγε στην Ρωσία, όπου και παρέμεινε μέχρι τον θάνατό του. 
Βίος.
Γιος του Ιωάννη Β' Μαυροκορδάτου (γιου του Νικολάου) και της Σουλτάνας Μάνου βρέθηκε σε ηλικία 14 ετών, το 1768 στην αυλή του νεοδιορισμένου ηγεμόνα της Βλαχίας Γρηγορίου Αλεξάνδρου Γκίκα. Στο σύντομο χρονικό διάστημα που υπηρέτησε ως μεγάλος διερμηνέας επέδειξε πολιτική ικανότητα ενώ τον Φεβρουάριο του 1785 διορίστηκε στη θέση του Ηγεμόνα της Μολδαβίας, διάδοχος του εξαδέλφου του Αλεξάνδρου Α' Μαυροκορδάτου του «δελήβεη». 
Τον Δεκέμβριο του 1786, παύθηκε από το αξίωμα του λόγω αντιπαράθεσης ανάμεσα στον ίδιο και τον Οικουμενικό Πατριάρχη Προκόπιο. Τότε αντί να επιστρέψει στην πρωτεύουσα της Οθωμανικής Αυτοκρατορίας κατέφυγε στη Ρωσία όπου έγινε ευνοϊκά δεκτός από την αυτοκράτειρα Αικατερίνη Β΄ της Ρωσίας. Οι Τούρκοι του έδωσαν τότε την προσεπωνυμία του «Φιραρή» (δηλ. δραπέτη, φυγά) και μάταια τον επόμενο χρόνο (Ιούλ. 1787) απαίτησαν την έκδοσή του από τους Ρώσους. Την ίδια χρονιά ιδρύει στη Μόσχα την Εταιρία ο «Φοίνικας». Μυείται τον Οκτώβριο 1816 στη Φιλική Εταιρεία από τονΝικόλαο Γαλάτη δίνοντας συνδρομή χιλίων ρουβλίων. Πέθανε πριν ξεσπάσει η επανάσταση, το 1819.
Εργογραφία.
Ήταν προστάτης των ελληνικών γραμμάτων και χάρη στη γενναιοδωρία του πραγματοποιήθηκαν εκδόσεις ελληνικών βιβλίων από τα οποία σημαντικότερα είναι:

</doc>
<doc id="58102" url="https://el.wikipedia.org/wiki?curid=58102" title="Ο Λαμπρούκος μπαλαντέρ">
Ο Λαμπρούκος μπαλαντέρ

Ο Λαμπρούκος μπαλαντέρ είναι ελληνική κωμική ταινία του 1981, σε παραγωγή Γεράσιμου Κανδύλη και σε σκηνοθεσία Κώστα Καραγιάννη. Το σενάριο υπογράφουν ο Δημήτρης Κωνσταντάρας και ο Λάμπρος Κωνσταντάρας, με το καλλιτεχνικό ψευδώνυμο Πάνος Τσίρος.
Πλοκή.
Ένας αδιόρθωτος γλεντζές, ο Λάμπρος Κομνηνός (Λάμπρος Κωνσταντάρας), αμελεί την κτηματομεσιτική επιχείρηση που έχει από κοινού με τον συνέταιρό του, Δημήτρη Οικονομίδη (Τώνης Γιακωβάκης). 
Γνωρίζει μια χήρα, τη Ρένα Σκουλαρίκου (Μάρω Κοντού), η οποία είναι ιδιοκτήτρια ενός νυχτερινού κέντρου το οποίο στα ενδότερά του διαθέτει κρυφή χαρτοπαικτική λέσχη. Αρχίζει να συχνάζει στη λέσχη, όπου τραγουδά και η ξαδέλφη της Ρένας, Μαρίνα (Νέλλη Γκίνη), να παίζει πόκερ και στην αρχή, με κάποια βοήθεια από τη μεριά της Ρένας, να κερδίζει. Όταν όμως η τύχη δεν είναι με το μέρος του κι εκείνος αρχίζει να χάνει μεγάλα ποσά και να γεμίζει με χρέη, καταλαβαίνει ότι έχει πέσει θύμα χαρτοκλεφτών. Η αντίδρασή του είναι άμεση, παίρνει μαθήματα από επαγγελματίες χαρτοκλέφτες, και εκδικείται τους αντιπάλους του. Στο τέλος, όχι μόνο ξεσκεπάζει τη σπείρα, αλλά κερδίζει και την καρδιά της όμορφης χήρας, η οποία σιγά σιγά αρχίζει να έλκεται από τον Λάμπρο. 
Παραγωγή και παραλειπόμενα.
Η πρεμιέρα της ταινίας πραγματοποιήθηκε στις 5 Νοεμβρίου 1981, ενώ κυκλοφόρησε και με τη μορφή ντιβιντί στις 4 Απριλίου 2013. 
Πρόκειται για την τελευταία ταινία του Λάμπρου Κωνσταντάρα, ο οποίος έφυγε από τη ζωή λίγα χρόνια αργότερα, και για την προτελευταία ταινία της αδελφής του, Μήτσης Κωνσταντάρα. 

</doc>
<doc id="58104" url="https://el.wikipedia.org/wiki?curid=58104" title="Final countdown">
Final countdown



</doc>
<doc id="58107" url="https://el.wikipedia.org/wiki?curid=58107" title="Υιέ μου... Υιέ μου...">
Υιέ μου... Υιέ μου...

Το Υιέ μου... Υιέ μου... είναι μια ελληνική κωμική ταινία του 1965, σε σκηνοθεσία Γρηγόρη Γρηγορίου. Το σενάριο γράφτηκε από τον Γιώργο Λαζαρίδη, το οποίο, όμως, είναι διασκευή από το θεατρικό έργο του Αλέκου Σακελλάριου και Χρήστου Γιαννακόπουλου, "Δελησταύρου και υιός". Πρωταγωνιστούν οι Λάμπρος Κωνσταντάρας και Μάρω Κοντού.
Πλοκή.
Ο Αντώνης Χατζηλουκάς, ένας βιομήχανος θέλει να παντρευτεί τη Ρένα, μια ζωντοχήρα με την οποία, όμως, είναι ερωτευμένος και ο γιος του, ο Γιώργος. Πατέρας και γιος διεκδικούν τη νύφη, χωρίς ο ένας να γνωρίζει για τον άλλο. Μόλις γίνεται γνωστό το ειδύλλιο του γιου με τη Ρένα, ο Αντώνης υποχωρεί ντροπιασμένος υπέρ του Γιώργου. Αφού χάσει τη Ρένα, που τη λογάριαζε για σίγουρη, όπως χάνει και τη φιλενάδα της Ρένας, την Μπίλυ, την οποία προσεγγίζει δειλά και προσεχτικά όταν χάνει τη Ρένα. Κάθε φορά, ο Γιώργος είναι εκεί. Τελικά αποφασίζει να φλερτάρει με τη θεία της Μπίλυς, την Αμαλία, που είναι χήρα και ζει κι αυτή μόνη της πάρα πολύ καιρό. Εν τέλει, αποκαλύπτεται όμως ότι δεν ήταν χήρα, αφού ο σύζυγος, που νόμιζε για νεκρό, επιστρέφει. Για μία ακόμη φορά, ο Αντώνης μένει μόνος του.
Παραγωγή.
Πρόκειται για ριμέικ της κινηματογραφικής ταινίας "Δελησταύρου και υιός", που βασίστηκε και εκείνη στο θεατρικό έργο των Σακελλάριου-Γιαννακόπουλου. 
Στην ταινία, η Κλειώ Δενάρδου ερμηνεύει το τραγούδι "Σαν μια βροχή" και ο Τόνι Πινέλι το "Per sempre". 
Η ταινία προβλήθηκε στις κινηματογραφικές αίθουσες τη σεζόν 1965-1966 και, κόβοντας 239.491 εισιτήρια, κατατάχθηκε στην 22η θέση ανάμεσα σε 101 ταινίες της ίδιας σεζόν. Κυκλοφόρησε και με τη μορφή ντιβιντί στις 11 Μαΐου 2005. 

</doc>
<doc id="58108" url="https://el.wikipedia.org/wiki?curid=58108" title="Καθεδρικός Ναός του Φράιζινγκ">
Καθεδρικός Ναός του Φράιζινγκ

Ο Καθεδρικος του Φράιζινγκ, γνωστός και ως "Καθεδρικός της Παναγίας" (Γερμανικά: Mariendom), είναι μία βασιλική ρομανικού ρυθμού που βρίσκεται στο Φράιζινγκ, στη Βαυαρία.
Ύστερα από την πυρκαϊά που κατέστρεψε τον παλιό καθεδρικό, η εκκλησία χτίστικε εκ νέου. Η κατασκευή ξεκίνησε το 1159. Το 1250 ο καθεδρικός εγκαινιάστηκέ, όπου και έγινε ο καθαγιασμός του ναού. Ο "Καθεδρικός της Παναγίας" είναι η αρχαιότερη τούβλινη κατασκευή βόρεια των Άλπεων.
Ο τύμβος του Αγ. Κορβινίου, του προστάτη-αγίου της "Ρωμαιοκαθολικής Αρχιεπισκοπής του Μονάχου και Φράιζινγκ" βρίσκεται στο τέταρτο σήκος του καθεδρικού. Στο κέντρο της κρύπτης βρίσκεται ένα από τα πλέον διακεκριμένα γλυπτά της Ευρώπης, ο Στύλος των Ζώων (Γερμανικά: Bestiensäule), σκαλισμένο σε πέτρα και χρονολογείται από το Μεσαίωνα.
Το 1724 ολοκληρώθηκε η διακόσμιση του εσωτερικού σε ρυθμο Ροκοκό από τον Κοσμά Δαμιανό του Άσαμ και της Έγκιντ Κιουρίν του Άσαμ.

</doc>
<doc id="58111" url="https://el.wikipedia.org/wiki?curid=58111" title="Τανζιμάτ">
Τανζιμάτ

Ο όρος Τανζιμάτ περιγράφει μια σειρά από μεταρρυθμίσεις με στόχο την αναδιοργάνωση της Οθωμανικής Αυτοκρατορίας, σε επίπεδο διοίκησης, οικονομίας και σχέσεών της με τους υπηκόους της. Τοποθετείται χρονικά στο διάστημα 1839-1856. Η λέξη "τανζιμάτ", στην οθωμανική διάλεκτο σημαίνει "αναδιοργάνωση", ενώ για τους δυτικούς ερμηνεύτηκε ως "εκσυγχρονισμός". 
Πρωτοπόροι του Τανζιμάτ θεωρούνται οι Σουλτάνοι: Σελήμ Γ΄, Μουσταφά Δ΄, ο Μέγας Βεζίρης Μουσταφά Ρεσίτ πασάς, επίσης ο Αμπντούλ Μετζίτ Α΄, ο Αμπντούλ Χαμίτ Β΄ καθώς και ο Πατριάρχης Γρηγόριος ΣΤ΄, το έργο των οποίων συνέχισε βεβαίως ο Κεμάλ Ατατούρκ, στη νεοσύστατη Τουρκία. 
Βασικά διατάγματα (φιρμάνια) του Τανζιμάτ ήταν το Αυτοκρατορικό Διάταγμα του Ροδώνα (1839), και το Διάταγμα της Εμπέδωσης των Μεταρρυθμίσεων (Ισλαχάτ Φεμανί ή Χαττ-ι-Χουμαγιούν) του 1856.
Τα αίτια.
Η κίνηση αυτή για την αναδιοργάνωση του καταρρέοντος οθωμανικού κράτους προερχόταν από δύο διαφορετικές και ίσως με αλληλο-συγκρουόμενα συμφέροντα ομάδες. Η μια ήταν "εσωτερική" που την κατεύθυναν αυτοί που επιδίωκαν να αναδιοργανώσουν το κράτος, προκειμένου αυτό να μπορεί να ανακτήσει την παλιά στρατιωτική και οικονομική του ισχύ και έτσι να ανεξαρτητοποιηθεί από τις Μεγάλες Δυνάμεις. Η δε άλλη ήταν "εξωτερική" που κατευθύνονταν από τις ίδιες τις Μεγάλες Δυνάμεις, βεβαίως με τους υποστηρικτές της πολιτικής τους εντός του οθωμανικού κράτους, που επεδίωκαν τις μεταρρυθμίσεις αυτές προκειμένου να φιλελευθεροποιήσουν τις δομές του κράτους, να εξαλείψουν τις θρησκευτικές διακρίσεις και να διευκολύνουν έτσι την διείσδυση των ευρωπαϊκών κεφαλαίων, θεωρώντας πως η εδαφική ακεραιότητα του κράτους ήταν εξασφαλισμένη από τις ίδιες. Οι διαφορές αυτές που θα μείνουν σε επίπεδο υψηλόβαθμων αξιωματούχων κατά την πρώτη περίοδο θα γίνουν εντονότερες στα τελευταία χρόνια του Τανζιμάτ και στην περίοδο που θα ακολουθήσει. Αλλά και αυτό ακόμη το κίνημα των Νεοτούρκων το 1908 στη Θεσσαλονίκη δεν αποτελεί παρά εκδήλωση των μεταρρυθμιστικών εκείνων ομάδων που συνέχισαν να υφίστανται και μετά το τέλος του φιλελεύθερου διαλείμματος.
Ιστορικό.
Μετά τη συντριβή του οθωμανικού στόλου (τουρκοαιγυπτιακού) από τον ενωμένο στόλο των Μεγάλων Δυνάμεων στο Ναυαρίνο το 1827, τη Συνθήκη της Αδριανούπολης το 1829, το "Συνέδριο του Λονδίνου" όπου αναγνωρίσθηκε το ανεξάρτητο Βασίλειο της Ελλάδος αφενός, καθώς και η συντριβή των οθωμανικών στρατευμάτων από τις επαναστατικές δυνάμεις του Μωχάμετ Αλή της Αιγύπτου, (1831), και τη Συνθήκη των Δαρδανελίων (1841) αφετέρου, απέδειξαν πως αν το κράτος δεν προχωρούσε σε αναδιοργάνωση των στρατιωτικών και διοικητικών δομών του θα κατέρρεε πολύ γρήγορα. Όταν μάλιστα οι Αιγύπτιοι εισέβαλλαν στη Μικρά Ασία, απειλώντας την έδρα της Οσμανλικής δυναστείας, ο Σουλτάνος Μαχμούτ Β' αναγκάστηκε τότε, για να εξασφαλίσει τη διπλωματική υποστήριξη των Μεγάλων Δυνάμεων, να υποσχεθεί ότι θα προέβαινε σε μεταρρυθμίσεις και θα καταργούσε τις διακρίσεις σε βάρος των Χριστιανών υπηκόων του.
Έτσι μετά την επέμβαση των Μεγάλων Δυνάμεων άρχισε η προετοιμασία του εκσυχρονισμού που έλαβε την ονομασία "Τανζιμάτ", που τελικά όμως, λόγω του θανάτου του Σουλτάνου, αυτή θα αναληφθεί από το διάδοχό του, Αμπντούλ Μετζίτ Α΄, ο οποίος λίγο μετά την ανάρρησή του στο θρόνο υπό την πίεση κυρίως των Ρώσων, θα εκδόσει στις 2 Νοεμβρίου 1839 το Διάταγμα του Ροδώνα.
Με βάση αυτό το διάταγμα καταργούνταν οι διακρίσεις εις βάρος των Χριστιανών, παρέχονταν εγγυήσεις για τη ζωή, την τιμή και την περιουσία τους και έδινε τη δυνατότητα ισότιμης συμμετοχής των χριστιανών στο στρατό και στη διοίκηση του κράτους. Βέβαια σε μεγάλο βαθμό αυτές οι εγγυήσεις έμεναν στα χαρτιά και οι διακρίσεις σε βάρος των Χριστιανών συνεχίζονταν. Με αφορμή αυτές τις διακρίσεις η Ρωσία άρχισε να ασκεί πρόσθετες πιέσεις για επέμβαση στο εσωτερικό της Οθωμανικής αυτοκρατορίας, η οποία όμως με την υποστήριξη των Αγγλογάλλων αρνήθηκε να υποχωρήσει με συνέπεια να ξεσπάσει ο Κριμαϊκός πόλεμος. Είχε γίνει όμως σαφές στους Οθωμανούς πως οι διακρίσεις αυτές θα αποτελούσαν πάντοτε για τις Μ. Δυνάμεις αιτία επέμβασης στα εσωτερικά της Χώρας τους. Όταν όμως αντιλήφθηκαν πως οι Μ. Δυνάμεις σχεδίαζαν συλλογική επέμβαση για την εξάλειψη των διακρίσεων αποφάσισαν να δράσουν πρώτοι, και έτσι το 1856 δημοσιεύτηκε το διάταγμα του Χαττ-ι Χουμαγιούν, που επαναλάμβανε με ρητό τρόπο τις προηγούμενες ρυθμίσεις και καλούσε τους Οθωμανούς αξιωματούχους να σέβονται απόλυτα τις σχετικές αποφάσεις.
Την περίοδο αυτή μάλιστα θα κυριαρχήσουν πολιτικοί που υποστήριζαν αυτές τις μεταρρυθμίσεις και επιδίωκαν τον εξευρωπαϊσμό του κράτους. Μάλιστα το 1869 με νομοθετική πράξη παραχωρούνταν σε όλους τους πολίτες, ανεξαρτήτως θρησκείας, η Οθωμανική υπηκοότητα. Η μεταρρυθμιστική κίνηση θα κορυφωθεί το 1876 με την ανακήρυξη του πρώτου Τουρκικού Συντάγματος. Η άνοδος όμως στο θρόνο του απολυταρχικού Αμπντούλ Χαμίτ Β' και το ξέσπασμα του Ρωσο-Τουρκικού πολέμου του 1877-1878 ανέστειλαν τη διαδικασία φιλελευθεροποίησης και οδήγησαν στην επιστροφή του παλιού απολυταρχικού καθεστώτος.

</doc>
<doc id="58112" url="https://el.wikipedia.org/wiki?curid=58112" title="Ελληνορθόδοξη Θεολογική Σχολή του Τιμίου Σταυρού">
Ελληνορθόδοξη Θεολογική Σχολή του Τιμίου Σταυρού

Η Ελληνορθόδοξη Θεολογική Σχολή του Τιμίου Σταυρού (αγγλικά: "Holy Cross Greek Orthodox School of Theology") ιδρύθηκε από τον τότε Αρχιεπίσκοπο Αμερικής και μετέπειτα Οικουμενικό Πατριάρχη Αθηναγόρα το 1937 στο Κονέκτικατ. Το 1946 μεταφέρθηκε στη Μασαχουσέτη. Το 1966 αναδιοργανώθηκε σε σχολή τετραετούς φοιτήσεως για απόκτηση πτυχίου Θεολογίας· επίσης προσφέρει προγράμματα μεταπτυχιακών σπουδών. Το κτιριακό του συγκρότημα βρίσκεται έξω από τη Βοστώνη, σε μία έκταση 240 στρεμμάτων (πρώην κτήμα Γουέλντ) στο Μπρουκλάιν, για πολλά χρόνια στο παρελθόν προπονητικό κέντρο των Μπόστον Σέλτικς. Θεωρείται ένα από τα σημαντικότερα κέντρα της ορθόδοξης θεολογίας στο δυτικό ημισφαίριο.

</doc>
<doc id="58114" url="https://el.wikipedia.org/wiki?curid=58114" title="Ο Φανούρης και το σόι του">
Ο Φανούρης και το σόι του

Ο Φανούρης και το σόι του είναι μια ελληνική ηθογραφική κωμική ταινία του 1957, σε σκηνοθεσία Δημήτρη Ιωαννόπουλου. Το σενάριο των Αλέκου Σακελλάριου και Χρήστου Γιαννακόπουλου αποτελεί διασκευή του δικού τους ομότιτλου θεατρικού έργου. Πρωταγωνιστεί ο Μίμης Φωτόπουλος. 
Πλοκή.
Ο επιπλοποιός Φανούρης ζει στην Αθήνα με τις αδελφές του, τις οποίες στηρίζει οικονομικά μοναχός του μετά το θάνατο των γονέων τους. Η 30χρονη αδελφή του Κατίνα έχει χάσει τον αρραβωνιαστικό της σε τροχαίο δυστύχημα και ο Φανούρης, φοβούμενος πως θα μείνει στο ράφι, θέλει να την παντρέψει με τον Σόλωνα, αλλά πρέπει να της δώσει προίκα. Προσπαθεί λοιπόν να πουλήσει ένα οικόπεδο της οικογένειας στην Κολοκυνθού. Ο Σόλων τον πιέζει για τη γρήγορη συγκέντρωση των χρημάτων της προίκας (300 λίρες), απειλώντας να διαλύσει το προξενιό κι ο Φανούρης ελπίζει ότι ο αδελφός του, ο Γιάννης, μετανάστης στην Αμερική από 14 ετών, θα τον βοηθήσει. Ο Γιάννης με τη γυναίκα του, τη Μάργκαρετ, έρχονται στην Ελλάδα, συναινούν στην πώληση του οικοπέδου, αλλά δεν βοηθάνε τον Φανούρη, καθώς η Μάργκαρετ χρειάζεται τα χρήματα του μεριδίου τους για να κατασκευάσει σπιτάκια για τα σκυλιά τους στην Αμερική. Η στάση αυτή του Γιάννη και της γυναίκας του εξοργίζει τον Φανούρη, οδηγώντας τα αδέλφια σε ρήξη. Ο Βαγγέλης, ένας ναυτικός που αγαπάει κρυφά την Κατίνα, μετά από χρόνια απουσίας στα καράβια, επιστρέφει στη στεριά, αντιλαμβάνεται πως ο γάμος με τον Σόλωνα είναι για την Κατίνα "αναγκαστικός" και τελικά την παντρεύεται ο ίδιος χωρίς να τον ενδιαφέρει η προίκα, προς μεγάλη ικανοποίηση της Κατίνας και ανακούφιση του Φανούρη. 
Παραγωγή.
Η ταινία προβλήθηκε για πρώτη φορά στις κινηματογραφικές αίθουσες στις 2 Δεκεμβρίου 1957, κόβοντας 34.149 εισιτήρια, κατατάχθηκε στην 11η θέση ανάμεσα σε 31 ταινίες της ίδιας σεζόν. Κυκλοφόρησε και με τη μορφή ντιβιντί στις 6 Ιουνίου 2005. 

</doc>
<doc id="58120" url="https://el.wikipedia.org/wiki?curid=58120" title="Τζέντα">
Τζέντα

Η Τζέντα (Αραβικά: جدة) είναι η δεύτερη σημαντική πόλη μετά την πρωτεύουσα Ριάντ και ο κυριότερος λιμένας της Σαουδικής Αραβίας. Βρίσκεται στη δυτική πλευρά της Αραβικής χερσονήσου, στα παράλια της Ερυθράς Θάλασσας (συντεταγμένες 21° 50'Β, 39° 16΄,67Α), περίπου 90 χλμ. δυτικά της Μέκκας της οποίας αποτελεί το επίνειο. Έχει πληθυσμό 3,6 εκατ. κατοίκους.
Ιστορία της πόλης.
Τζέντα, σημαίνει στα αραβικά «η γιαγιά» γιατί σύμφωνα με την αραβική μυθολογία εδώ ήταν το μέρος που έπεσε η «γιαγιά» της ανθρωπότητας, η Εύα όταν έφυγαν από τον Παράδεισο. Ψαρότοπος της Ερυθράς θάλασσας από πολύ παλιά, και λιμάνι ήδη από το 500 π.Χ., της αραβικής φυλής Κούντα'α, η οποία έφυγε από τη κεντρική Υεμένη για να πάει στη Μέκκα μετά τη κατάρρευση του φράγματος της Μαρίμπ (Marib). Άρχισε να έχει κάποια σημασία, από το 647 όταν ο χαλίφης Ουθμάν ιμπν Αφφάν την μετέτρεψε σε λιμάνι της Μέκκας,- μοιράζεται και το ίδιο κλίμα μαζί της- αντί του παλιού που χρησιμοποιούνταν μέχρι τότε, του Αλ-Σουάιμπα (Al-Shoaiba), νοτιοδυτικά της Μέκκας. Έτσι χρόνο με το χρόνο μεγάλωνε η σημασία της.

</doc>
<doc id="58122" url="https://el.wikipedia.org/wiki?curid=58122" title="Φέγγος φάρων">
Φέγγος φάρων

Ο όρος φέγγος Φάρων είναι φαρικός και σημαίνει τον αριθμό των φωτιστικών μονάδων που παρέχει την ένταση του εκπεμπόμενου φωτός από φωτεινή φαρική πηγή (μηχανή) η οποία μετριέται με φωτόμετρο ή υπολογίζεται με βάση ορισμένων δεδομένων.
Η Διεθνής Επιτροπή Ναυτικού Φωτισμού όρισε ως μετρική μονάδα του φέγγους το δεκαδικό κηρίο. Στην απόφαση αυτή στην αρχή προσχώρησαν μόνο το Βέλγιο, η Γαλλία, οι ΗΠΑ, η Ιαπωνία, η Ισπανία, η Ιταλία, η Μεγάλη Βρετανία, η Ολλανδία και η τότε Σοβιετική Ένωση Ρωσία ενώ τ΄ άλλα κράτη συνέχιζαν να διατηρούν τις υφιστάμενες μονάδες φέγγους που ήταν το Καρσέλ, το αγγλικό Κηρίο, το Έφνερ και το Βιόλ τα οποία και αργά αργά αντικαθιστούν.
Το "φέγγος" είναι ο κυριότερος παράγοντας της εκτίμησης της φαρικής ακτινοβολίας. Αν όμως γύρω από την φαρική φωτεινή πηγή τοποθετηθούν κρύσταλλοπίνακες ή κρυσταλλοκύλινδροι χρωματιστοί (κοινώς: ποτήρια) προς μετατροπή του λευκού φωτός σε χρωματιστό τότε το φέγγος μειώνεται αισθητά. Συγκεκριμένα λευκό φως από φλόγα πετρελαίου ή ηλεκτρική πυράκτωση χρωματιζόμενο ερυθρό χάνει τα 80% του φέγγους του. Ιδιαίτερα όμως στους φάρους Άγκα, όπου χάρις της διαπεραστικής ικανότητας του φωτός της ασετυλίνης και την ποιοτική υπεροχή των χρωματιστών κρυστάλλων οι αναλογίες αυτές μειώνονται σε 60% για ερυθρό και 70% για πράσινο.&lt;br&gt;
Έτσι λευκό φως 10 καρσέλ (φάρου τύπου Άγκα) είναι ισοδύναμο με 50 καρσέλ πετρελαίου και παρεμβολής ερυθρού κρυστάλλου, 80 καρσέλ με παρεμβολή πράσινου κρυστάλλου, 25 καρσέλ ερυθρού Άγκα, 33 καρσέλ πράσινου Άγκα. Η παραπάνω αναλογία παρέχει φωτοβολία 9 μιλίων για την "μέση ατμοσφαιρική διαφάνεια Μεσογείου".

</doc>
<doc id="58123" url="https://el.wikipedia.org/wiki?curid=58123" title="Παναθλητικός Όμιλος Καλλιθέας Έσπερος">
Παναθλητικός Όμιλος Καλλιθέας Έσπερος

Ο Παναθλητικός Όμιλος Καλλιθέας Έσπερος (Π.Ο.Κ. Έσπερος), είναι αθλητικός σύλλογος με έδρα την Καλλιθέα. Ο Έσπερος αγωνίζεται στο κλειστό γυμναστήριο Έσπερος (800 θέσεων) της Καλλιθέας. Τα χρώματα του συλλόγου είναι το άσπρο και το μπλε, ενώ το έμβλημά του συνίσταται από ένα μπλε πεντάκτινο αστέρι με το βυζαντινό γραμμα Ε στο κέντρο του και το έτος ιδρύσεως του συλλόγου (1943).
Ιστορία.
Το 1943 ιδρύεται το ποδοσφαιρικό τμήμα του Έσπερου και την ίδια χρονιά, στη διάρκεια της Κατοχής, παίρνει μέρος στο πρωτάθλημα Β' κατηγορίας Πειραιώς, που διοργάνωσε η «Ένωση Ελλήνων Αθλητών». Η «Ένωση Ελλήνων Αθλητών» ιδρύθηκε (όπως και ο Έσπερος) το 1943 από τον βαλκανιονίκη στίβου, γιατρό και μετέπειτα δολοφονηθέντα (1963) βουλευτή Πειραιώς της Αριστεράς Γρηγόρη Λαμπράκη. Με τα έσοδα από τις αθλητικές συναντήσεις (στις οποίες συμμετείχε ο Έσπερος) η «Ένωση Ελλήνων Αθλητών» διοργάνωνε στη διάρκεια της Κατοχής λαϊκά συσσίτια για τον εξαθλιωμένο πληθυσμό. Μεταπολεμικά, το 1954, ο Έσπερος ανήλθε στο πρωτάθλημα της Α΄ κατηγορίας της Ε.Π.Σ. Αθηνών.
Τον Ιούλιο του 1966 με πρωτοβουλία του Έσπερου και άλλων παραγόντων της Καλλιθέας πραγματοποιείται η συγχώνευση τεσσάρων ποδοσφαιρικών ομάδων της πόλης (Ηρακλής Καλλιθέας, ΑΕ Καλλιθέας, Έσπερος, Καλλιθαϊκός) και ιδρύεται ο Γ.Σ. Καλλιθέα. Τον Ιούνιο του 1969, τρία μόλις χρόνια μετά τη συγχώνευση, η ποδοσφαιρική ομάδα Γ.Σ. Καλλιθέα προβιβάζεται στη Β’ Εθνική. Μέχρι το 2002, η ποδοσφαιρική ομάδα αγωνίζεται στα πρωταθλήματα Β’ και Γ’ Εθνικής Κατηγορίας, ενώ τον Απρίλιο του 2002 προβιβάζεται στην Α’ Εθνική Κατηγορία για πρώτη φορά στην ιστορία της. 
Από το 1944 ο "Παναθλητικός Όμιλος Καλλιθέας Έσπερος" συμμετέχει, επίσης, ανελλιπώς στα εθνικά πρωταθλήματα πετοσφαίρισης και καλαθοσφαίρισης, με 7 και 9 συμμετοχές αντίστοιχα στην ανώτατη ιεραρχικά κατηγορία.
Από την ομάδα του Έσπερου ξεκίνησε τη καριέρα του ο Γιάννης Λάιος, διεθνής παίκτης και προπονητής αργότερα με πολλές επιτυχίες.
Τμήμα καλαθοσφαίρισης ανδρών.
Το τμήμα καλαθοσφαίρισης του συλλόγου ιδρύθηκε το 1945 και αναπτύχθηκε κυρίως μετά το 1950, με κύριο εμπνευστή τον Τάκη Κοντούζογλου. 
Από το 1946 μέχρι το 2018 (72 περίοδοι) ο Έσπερος αγωνίστηκε:
Το Μάιο του 2009 το τμήμα καλαθοσφαίρισης της Αθλητικής Ένωσης Ίκαρος Καλλιθέας απορροφήθηκε από τον Έσπερο και έτσι ο σύλλογος μετονομάστηκε σε "Παναθλητικός Όμιλος Ίκαρος Έσπερος Καλλιθέας". Τον Οκτώβριο του 2009 ο "Ίκαρος Έσπερος Καλλιθέας" αγωνίστηκε στο πρωτάθλημα της Α2 Εθνικής κατηγορίας καλαθοσφαίρισης για 13η φορά στην ιστορία του, ενώ τον Μάιο του 2010 πανηγύρισε την άνοδό του για έβδομη φορά στην Α1 Εθνική Κατηγορία. Η συγχώνευση τερματίστηκε τον Ιούνιο του 2010 με ευθύνη των παραγόντων του Ικάρου και κυρίως του προέδρου τους, Δημήτρη Αγγελόπουλου.
Κατά την τρέχουσα αγωνιστική περίοδο, 2018-19, ο Π.Ο.Κ. Έσπερος λαμβάνει μέρος στο Πρωτάθλημα Β' Εθνικής Κατηγορίας Ανδρών, στο οποίο προβιβάστηκε αναδεικνυόμενος πρωταθλητής του 2ου Ομίλου Νότου του Πρωταθλήματος Γ' Εθνικής Κατηγορίας περιόδου 2017-18.
Ο Έσπερος κατέκτησε το Πρωτάθλημα Ελλάδας καλαθοσφαίρισης εφήβων το 2006 και Πρωτάθλημα Ελλάδας καλαθοσφαίρισης παίδων το 1970.
Τμήμα καλαθοσφαίρισης γυναικών.
Σχεδόν από την ίδρυσή του ο Έσπερος Καλλιθέας διατηρούσε γυναικεία αθλητικά τμήματα. Εν έτει 1979, η διοίκηση του συλλόγου αποφάσισε την επανίδρυση του τμήματος καλαθοσφαίρισης γυναικών. Κατά συνέπεια, την αγωνιστική περίοδο 1979-80 η ομάδα πραγματοποίησε την πρώτη της εμφάνιση στο Πρωτάθλημα της Β' Κατηγορίας Ε.Σ.Κ.Α.
Τμήμα πετοσφαίρισης ανδρών.
Κατά την τρέχουσα αγωνιστική περίοδο, 2012-13, ο Π.Ο.Κ. Έσπερος έλαβε μέρος στο Πρωτάθλημα του 2ου Ομίλου του Περιφερειακού Πρωταθλήματος Ανδρών (Ε.Σ.ΠΕ.Δ.Α.), ολοκληρώνοντας τις αγωνιστικές του υποχρεώσεις στην 6η θέση της βαθμολογικής κατάταξης.
Το 1944 παίρνει τη 3η θέση στο πρωτάθλημα Κέντρου (Παναθηναϊκός, Πανελλήνιος, Έσπερος, Εμποροϋπάλληλοι, Μίλων, Τρίτων, Νέοι Βύρωνος, Ιωνικός). Το 1946, 48, 49 κατακτά το πρωτάθλημα Πειραιώς, το 1969 το πρωτάθλημα Β κατηγορίας και το 1970 συμμετέχει για πρώτη φορά στο πρωτάθλημα Α εθνικής κατηγορίας. Τη περίοδο, 2012-13, ο Π.Ο.Κ. Έσπερος έλαβε μέρος στο Πρωτάθλημα του 2ου Ομίλου του Περιφερειακού Πρωταθλήματος Ανδρών (Ε.Σ.ΠΕ.Δ.Α.), ολοκληρώνοντας τις αγωνιστικές του υποχρεώσεις στην 6η θέση της βαθμολογικής κατάταξης.
Τμήμα πετοσφαίρισης γυναικών.
Η γυναικεία ομάδα το 2009-10 αγωνίζεται στη Β΄ κατηγορία της ΕΣΠΕΔΑ.
Τμήμα χειροσφαίρισης ανδρών.
Ο Έσπερος έχει ανδρική ομάδα χειροσφαίρισης που αγωνίζονταν στη A2' Εθνική.
Κατά την τρέχουσα αγωνιστική περίοδο, 2018-19, ο Π.Ο.Κ. Έσπερος έλαβε μέρος στην Β Εθνική Ελλάδας στον 1 όμιλο ολοκληρώνοντας τις αγωνιστικές του υποχρεώσεις στην 4η θέση της βαθμολογικής κατάταξης.
Εξωτερικοί σύνδεσμοι.
&lt;br&gt;

</doc>
<doc id="58124" url="https://el.wikipedia.org/wiki?curid=58124" title="Αποσπερίτης">
Αποσπερίτης



</doc>
<doc id="58126" url="https://el.wikipedia.org/wiki?curid=58126" title="Λουκάς Χρυσοβέργης">
Λουκάς Χρυσοβέργης

Ο Λουκάς Χρυσοβέργης διετέλεσε Πατριάρχης Κωνσταντινουπόλεως μεταξύ των ετών 1156 και 1169 (ή Ιανουάριο του 1170).
Κατά τη διάρκεια της Πατριαρχίας του εμφανίστηκαν διάφορα μείζονα θεολογικά ζητήματα. Το 1156-1157 τέθηκε το ερώτημα εάν ο Χριστός προσέφερε τον εαυτό του ως θυσία για τις αμαρτίες του κόσμου στον "Πατέρα" και το "Άγιο Πνεύμα" μόνον, ή και στον "Λόγο" (δηλαδή τον εαυτό του). Σύνοδος που συνήλθε τελικά στην Κωνσταντινούπολη το 1157 υιοθέτησε μια συμβιβαστική έκφραση, σύμφωνα με την οποία ο Λόγος προσέφερε την σάρκα διπλή θυσία στην Αγία Τριάδα, λύση στην οποία αντιτάχθηκε ο εψηφισμένος Πατριάρχης Αντιοχείας Σωτήριχος Παντεύγενος.
Κατά την διάρκεια της Πατριαρχίας του επίσης εμφανίστηκε για πρώτη φορά το ζήτημα της σχέσης του Υιού προς τον Πατέρα εντός της Αγίας Τριάδας. Το θέμα προέκυψε από ερμηνεία που έδωσε ένας Δημήτριος από τη Λάμπη της Φρυγίας στη φράση του κατά Ιωάννην Ευαγγελίου «» (Ιω. ιδ´ 29). Ο Πατριάρχης Λουκάς συγκάλεσε κατ' εντολήν του Αυτοκράτορα Μανουήλ Κομνηνού μεγάλη Σύνοδο για το θέμα το 1166, η οποία καταδίκασε ως αιρετικές τις ερμηνείες του Δημητρίου και τον κληρικών και λαϊκών που τον ακολούθησαν. Όσοι αρνήθηκαν να δεχτούν τις αποφάσεις της Συνόδου αυτής υπέστησαν δήμευση περιουσίας και εξορία. Οι πολιτικές διαστάσεις της αντιπαράθεσης αυτής γίνονται προφανείς από το γεγονός ότι ένας εκ των ηγετών των διαφωνούντων προς το δόγμα του αυτοκράτορα ήταν ο ανιψιός του, Αλέξιος Κοντοστέφανος.
Άλλες αιρέσεις συνέχισαν να ανθίζουν στις βυζαντινές κτήσεις στην Ευρώπη, συμπεριλαμβανομένων των Βογομίλων, των Παυλικιανών και των Μονοφυσιτών, που ο Λουκάς και οι διάδοχοί του δυσκολεύονταν να καταπνίξουν.
Ο Λουκάς συμμετείχε επίσης σε μια προσπάθεια της Εκκλησίας να αποτραβηχθεί από την υπερβολικά στενή σχέση που είχε με τη κοσμική ζωή του κράτους. Το 1115, ο Πατριάρχης Ιωάννης Θ΄ είχε επιδιώξει να εμποδίσει τους κληρικούς να δραστηριοποιούνται ως δικηγόροι στα λαϊκά δικαστήρια. Τον Δεκέμβριο του 1157, ο Λουκάς επέκτεινε την απαγόρευση αυτή σε όλα τα «κοσμικά» επαγγέλματα. Σε ένα κανόνα που ισχύει ως σήμερα, έγραφε: «έχουμε παρατηρήσει ότι μερικοί από τους εγγεγραμμένους στο κλήρο έχουν εμπλακεί αντικανονικά σε κοσμικές υποθέσεις. Μερικοί έχουν δεχτεί θέσεις επιμελητών ή επιτηρητών αριστοκρατικών οικιών και κτημάτων· άλλοι έχουν αναλάβει την συλλογή δημοσίων εσόδων... άλλοι έχουν δεχθεί τιμές και αξιώματα προσήκοντα στο αστικό κατεστημένο... υποχρεώνουμε τους ανθρώπους αυτούς να εγκαταλείψουν στο εξής ​​όλες τις ανωτέρω απασχολήσεις και να αφιερωθούν στις εκκλησιαστικές τους υποχρεώσεις...». Αυτός ο διαχωρισμός Εκκλησίας και Κράτους ήταν καθοριστικός για την προστασία της Εκκλησίας από υπερβολική κοσμική επιρροή σε θέματα που αυτή θεωρούσε αυστηρά εκκλησιαστικά. Αυτό ήταν ιδιαίτερα σημαντικό εκείνο το χρονικό διάστημα, καθώς η βασιλεία του αυτοκράτορα Μανουήλ Κομνηνού χαρακτηριζόταν από το αυταρχικό του στυλ και τον «καισαροπαπισμό» και από ιδιοσυγκρασία έκανε γενικά το Πατριαρχείο να υποτάσσεται άμεσα στις ανάγκες του Κράτους. Για το θέμα αυτό των σχέσεων Πατριάρχη και Αυτοκράτορα, ο βυζαντινολόγος Lebedev αναφέρει ότι, ενώ συνήθως χαρακτηρίζονταν από αμοιβαίο σεβασμό, μερικές φορές εξέπιπταν σε ασυγχώρητη κολακεία του δεύτερου από τον πρώτο.
Περί το 1160, ο Λουκάς είχε αλληλογραφία με τον Μέγα Πρίγκηπα των Ρώσων, Αντρέι Μπογκολιούμπσκι, ο οποίος του ζητούσε Μητροπολίτη για τα εδάφη του, αίτημα που ο Λουκάς αρνούταν να ικανοποιήσει.
Τμήματα των έργων του Πατριάρχη Λουκά Χρυσοβέργη διασώζονται στα "Decreta Synodalia", "De Clericis qui se immiscent saecularibus Negotiis", "De indecoris et scenicis Ritibus sanctorum notariorum Festo abrogandis", "Ne Clerici turpilucra fiant, aut medici", ενώ σε αυτόν αποδίδεται ένας αριθμός σωζόμενων θρησκευτικών ποιημάτων. Μεταξύ αυτών, το διδακτικό ποίημα με τίτλο «Παρί Δίαιτας», το οποίο περιέχει την ετοιμασία νηστίσιμων εδεσμάτων που ενδείκνυνται για διάφορες μέρες του εκκλησιαστικού ημερολογίου.

</doc>
<doc id="58127" url="https://el.wikipedia.org/wiki?curid=58127" title="Κοσμάς Α΄ Ιεροσολυμίτης">
Κοσμάς Α΄ Ιεροσολυμίτης

Ο Κοσμάς Α΄ Ιεροσολυμίτης διετέλεσε Πατριάρχης Κωνσταντινουπόλεως μεταξύ των ετών 1075 και 1081.
Η καταγωγή του ήταν από την Αντιόχεια. Ονομάστηκε όμως Ιεροσολυμίτης, επειδή είχε μείνει για αρκετό χρονικό διάστημα στα Ιεροσόλυμα. Όταν έφυγε από εκεί, μόνασε στην Κωνσταντινούπολη. Δεν είχε μεγάλη μόρφωση, ήταν όμως ευσεβής και ενάρετος, απλός και αγαπητός. Στις 2 Αυγούστου 1075, μετά το θάνατο του Ιωάννη Η΄ Ξιφιλίνου, εξελέγη Πατριάρχης κατόπιν επιθυμίας του Αυτοκράτορα Μιχαήλ Δούκα, αν και ήταν ήδη προχωρημένης ηλικίας. Όταν εξελέγη Πατριάρχης, κατά πάσα πιθανότητα βρισκόταν σε μονή έξω από τα Ιεροσόλυμα.
Το 1078 έστεψε Αυτοκράτορα τον Νικηφόρο Γ΄ Βοτανειάτη. Αντιτάχθηκε στον γάμο του Νικηφόρου με την Μαρία της Αλανίας, σύζυγο του Μιχαήλ Ζ', αλλά δεν έλαβε άλλα μέτρα εκτός από την καθαίρεση του ιερέα που τέλεσε τον γάμο. Αργότερα χρησιμοποίησε την επιρροή του για να τον πείσει να παραιτηθεί, καθώς η δημοτικότητά του έπεφτε και η Αυτοκρατορία έμπαινε σε περίοδο αποσταθεροποίησης. Το 1081 έστεψε Αυτοκράτορα τον Αλέξιο Α΄ Κομνηνό. Όταν αυτός προσπάθησε, με την παρακίνηση της μητέρας του, να χωρίσει τη γυναίκα του, Ειρήνη Δούκαινα, για να παντρευτεί τη χήρα Αυτοκράτειρα Μαρία της Αλανίας, ο Κοσμάς, έχοντας με το μέρος του και τους μοναχούς, αρνήθηκε να το δεχτεί, καθώς αυτή είχε ήδη παντρευτεί δύο φορές. Κατόπιν αυτού, ο Αλέξιος εγκατέλειψε το σχέδιό του.
Η πιο σημαντική συνοδική ενέργεια του Κοσμά ήταν η καταδίκη, το 1076-1077, των αιρετικών θέσεων του Ιωάννη Ιταλού, ενός φιλοσόφου που συνδεόταν με την οικογένεια των Δουκών.
Όμως, οι ευθύνες και οι αρμοδιότητες του Πατριάρχη δεν ταίριαζαν στον χαρακτήρα του Κοσμά. Εκτός αυτού, η μητέρα του Αλεξίου, Άννα Δαλασσηνή, πίεζε για την απομάκρυνσή του, αφενός διότι δεν της άρεσε ο δεσμός της Ειρήνης με την οικογένεια των Δουκών, αφετέρου για να προωθήσει ευνοούμενό της στον θρόνο. Έτσι, στις 8 Μαΐου 1081 παραιτήθηκε και αποσύρθηκε στη Μονή Καλλίου. Αρνήθηκε τις προτάσεις επιστροφής που του έγιναν και πέθανε στη Μονή εκείνη.
Η παραίτηση του Κοσμά θεωρείται πως εγκαινιάζει μια περίοδο, μεταξύ της βασιλείας του Αλεξίου Α΄ και του Μανουήλ Α΄, κατά την οποία η Εκκλησία χάνει την αυτοαναφορικότητα που είχε τον ενδέκατο αιώνα και εξαρτάται και υπόκειται στο Κράτος. Ο ιστορικός Ιωάννης Σκυλίτζης δεν μιλάει κολακευτικά για τον Κοσμά. Αναφέρει ότι επελέγη λόγω έλλειψης μεγαλείου, καθώς «"μετά τον θάνατο του προηγούμενου Πατριάρχη, ο Μιχαήλ Ζ΄ δεν επέλεξε κάποιον από την Γερουσία, ούτε από την Μεγάλη Εκκλησία, ούτε κάποιον άλλο βυζαντινό που φημιζόταν για τα λόγια ή τα έργα του, αλλά κάποιον μοναχό Κοσμά που ήρθε ουρανοκατέβατος από την Αγία Πόλη και τιμήθηκε από τον Αυτοκράτορα... παρόλο που δεν είχε ούτε σοφία ούτε κρίση..."».
Ανακηρύχθηκε άγιος από την Ορθόδοξη Εκκλησία και τιμάται ως θαυματουργός στις 2 Ιανουαρίου.

</doc>
<doc id="58128" url="https://el.wikipedia.org/wiki?curid=58128" title="Νικόλαος Δ΄ Μουζάλων">
Νικόλαος Δ΄ Μουζάλων

Ο Νικόλαος Μουζάλων ήταν Πατριάρχης Κωνσταντινουπόλεως κατά τα έτη 1147-1151.
Βίος.
Καταγωγή.
Ο Νικόλαος Μουζάλων καταγόταν από επιφανή Κωνσταντινουπολίτικη οικογένεια: από αυτήν προέρχονταν ο επίσκοπος Αμυκλών Νικόλαος Μουζάλων, (β΄ μισό 12ου αι.). Οι αδελφοί, Γεώργιος, Θεόδωρος και Ανδρόνικος Μουζάλωνες ήταν πολιτικοί και στρατιωτικοί αξιωματούχοι: ο Θεόδωρος ήταν Μεγάλος Λογοθέτης επί αυτοκράτορα Μιχαήλ Παλαιολόγου και στη Σύνοδο του 1284 άσκησε κριτική στους "λατινίζοντες" Ιωάννη Βέκκο, Κωνσταντίνο Μελιτηνιώτη και Γεώργιο Μετοχίτη.
Σχετικά με τη ζωή του Νικόλαου Μουζάλωνος οι πηγές είναι περιορισμένες: κυρίως στηριζόμαστε στην έμμετρη αυτοβιογραφική "Απολογία" του που συνέθεσε όταν παραιτήθηκε από τον Αρχιεπισκοπικό θρόνο της Κύπρου, και από ένα "Εγκώμιον" που συντάχθηκε από ανώνυμο ρήτορα και εκφωνήθηκε όταν ήταν Πατριάρχης Κωνσταντινουπόλεως.
Επί πατριάρχη Νικόλαου Γ' Γραμματικού (1084-1111) του ανατέθηκαν καθήκοντα λαϊκού ιεροκήρυκα.
Αρχιεπίσκοπος Κύπρου.
Όταν χήρευσε ο Αρχιεπισκοπικός θρόνος της Κύπρου, ο Αλέξιος Α΄ Κομνηνός εκτιμώντας τη λογιοσύνη του τον έκρινε ως πιο κατάλληλο για τη θέση αυτή, ενώ ήταν λαϊκός. Ο Μουζάλων θέλοντας να αποφύγει την εκλογή κατέφυγε σε μοναστήρι κοντά στην Κωνσταντινούπολη ίσως στη μονή Κοσμιδίου, όπου εκάρη μοναχός. Τελικά ο αυτοκράτορας έκαμψε την αντίδραση του μοναχού -πλέον- Μουζάλωνος, ο οποίος εστάλη στην Κύπρο. Είναι άγνωστο ακριβώς το χρονικό διάστημα της αρχιεπισκοπείας του, αλλά σίγουρα παραιτήθηκε οικειοθελώς το 1110. Οι λόγοι της παραίτησής του έχουν να κάνουν με την αδυναμία του να ελέγξει την νοσηρή κατάσταση που επικρατούσε στην Αρχιεπισκοπή: κληρικοί συνεργάζονταν με τους φοροεισπράκτορες, ενώ οι κληρικοί που καταπατούσαν τους εκκλησιαστικούς κανόνες έβρισκαν κάλυψη από τους κοσμικούς άρχοντες.
Μετά την παραίτησή του γύρισε στη μονή Κοσμιδίου ως ηγούμενός της στην οποία παρέμεινε για τριανταεπτά χρόνια.
Πατριάρχης Κωνσταντινουπόλεως.
Οι συνθήκες ανόδου του στον Πατριαρχικό θρόνο της Κωνσταντινούπολης συνδέονται με την παραίτηση του Πατριάρχη Κοσμά Β' του Αττικού τον Φεβρουάριο του 1147 λόγω πλημμελούς άσκησης των καθηκόντων του και καθαίρεσής του. Επειδή η Σύνοδος αδυνατούσε να συμφωνήσει στην εκλογή κατάλληλου προσώπου, ζήτησε τη συνδρομή του Μανουήλ Κομνηνού, ο οποίος προέκρινε τον Νικόλαο Μουζάλων λόγω της εκτίμησης που έχαιρε από τον λαό και λόγω του προηγούμενου ποιμαντικού έργου του στην Κύπρο.Οι επίδοξοι διεκδικητές του θρόνου της Βυζαντινής Πρωτεύουσας προέβαλαν κανονικά ζητήματα, καθώς η προηγούμενη παραίτησή του από τον Αρχιεπισκοπικό θρόνο της Κύπρου ήγειρε ζήτημα παραίτησης και από την ιερωσύνη.
Ο Μουζάλων ως Νικόλαος Δ' παρέμεινε στον πατριαρχικό θρόνο από τον Δεκέμβριο του 1147 έως τον Απρίλιο του 1151, οπότε υποχρεώθηκε σε παραίτηση. Η δράση του κυρίως εξαντλήθηκε στη ρύθμιση καθημερινών νομοκανονικών θεμάτων. Συνέγραψε αρκετά θεολογικά έργα, μεταξύ αυτών και μια διατριβή που αποδομεί το φιλιόκβε. Στην διάρκεια της πατριαρχείας του η Ρωσική Ορθόδοξη Εκκλησία, εκμεταλλευόμενη το κενό που προηγήθηκε της εκλογής του, εξέλεξε αντικανονικώς μητροπολίτη ερήμην του Πατριαρχείου Κωνσταντινουπόλεως.

</doc>
<doc id="58129" url="https://el.wikipedia.org/wiki?curid=58129" title="Κοσμάς Β΄ Αττικός">
Κοσμάς Β΄ Αττικός

Ο Κοσμάς Β΄ Αττικός ήταν Πατριάρχης Κωνσταντινουπόλεως από τον Απρίλιο του 1146 έως τον Φεβρουάριο του 1147.
Η καταγωγή του ήταν από την Αίγινα. Τον Απρίλιο του 1146, επί Αυτοκράτορα Μανουήλ Κομνηνού, ήταν διάκονος στην Αγία Σοφία όταν εξελέγη Πατριάρχης, διαδεχόμενος τον Μιχαήλ Β΄ Κουρκούα.
Ενώ υπάρχουν εγκωμιαστικές αναφορές στο πρόσωπό του για τις γνώσεις και τον χαρακτήρα του, εντούτοις κατηγορήθηκε ως αιρετικός και συνωμότης κατά του Αυτοκράτορα. Οι κατηγορίες ξεκίνησαν από το ότι προσκάλεσε στην οικία και στο τραπέζι του κάποιον μοναχό Νήφωνα, καταδικασμένο για Βογομιλισμό. Έτσι, μια Σύνοδος που συνήλθε στο Παλάτι των Βλαχερνών τον καθαίρεσε στις 26 Φεβρουαρίου του 1147.
Οι ακριβείς λόγοι της καθαίρεσης και απομάκρυνσής του δεν έχουν διαλευκανθεί. Ίσως υπήρξε θύμα πολιτικών μηχανορραφιών. Είναι πάντως σίγουρο ότι ο Αυτοκράτορας Μανουήλ Κομνηνός παρενέβη ευθέως στη Σύνοδο που τον καθαίρεσε, συνομιλώντας ιδιαιτέρως με αυτούς που τον κατηγορούσαν, αλλά και εξετάζοντας τον ίδιο τον Κοσμά για τις απόψεις του σχετικά με τον αιρετικό Νήφωνα. Η υπόθεση αυτή είναι χαρακτηριστική τόσο των δογματικών αντιπαραθέσεων που ήταν συχνές κατά τη διάρκεια της βασιλείας του Μανουήλ Κομνηνού, όσο και της ετοιμότητας του Αυτοκράτορα να αναμειχθεί ενεργά σε αυτές.

</doc>
<doc id="58130" url="https://el.wikipedia.org/wiki?curid=58130" title="Ιωάννης Θ΄ Ιερομνήμων">
Ιωάννης Θ΄ Ιερομνήμων

Ο Ιωάννης Θ΄ Ιερομνήμων ή "Αγαπητός" διετέλεσε Πατριάρχης Κωνσταντινουπόλεως μεταξύ των ετών 1111 και 1134.
Ήταν λόγιος Ιεράρχης. Το προσωνύμιό του οφείλεται στο ότι πριν την εκλογή του στον Πατριαρχικό Θρόνο είχε το αξίωμα του «"Ιερομνήμονος"» του Οικουμενικού Πατριαρχείου.
Κατά την περίοδο της Πατριαρχίας του έγιναν κάποιες προσπάθειες για την προσέγγιση Ορθόδοξης και Καθολικής Εκκλησίας και για θεραπεία του Σχίσματος, οι οποίες όμως δεν απέδωσαν. Συνεκλήθη επίσης Σύνοδος, η οποία καταδίκασε τις δογματικές παρεκκλίσεις του Νικαίας Ευστρατίου προς τον Νεστοριανισμό.

</doc>
<doc id="58131" url="https://el.wikipedia.org/wiki?curid=58131" title="Ευστράτιος Γαριδάς">
Ευστράτιος Γαριδάς

Ο Ευστράτιος Γαριδάς διετέλεσε Πατριάρχης Κωνσταντινουπόλεως μεταξύ των ετών 1081 και 1084.
Αναρρήθηκε στον πατριαρχικό θρόνο λόγω των διασυνδέσεων του με την Άννα Δαλασσηνή, μητέρα του Αυτοκράτορα Αλεξίου Α΄ Κομνηνού, της οποίας είχε γίνει μυστικοσύμβουλος. Ήταν ευνούχος και αμόρφωτος. Η Άννα Κομνηνή και άλλες πηγές τον χαρακτηρίζουν αγράμματο και αδύναμο χαρακτήρα.
Υποστήριξε την κρατική γραμμή που επέβαλλε τη δήμευση και την εκποίηση των εκκλησιαστικών θησαυρών για τις ανάγκες των στρατιωτικών επιχειρήσεων της αυτοκρατορίας ενάντια στους Νορμανδούς. Με σύγκληση Ενδημούσας Συνόδου το 1081, την οποία παρότρυνε ο σεβαστοκράτορας Ισαάκιος, ενέδωσε στην πολιτική του Αλεξίου. Αντίθετος με την απόφαση ήταν ο επίσκοπος Χαλκηδόνος Λέοντας, ο οποίος θεώρησε το μέτρο αυτό ως ανακαίνιση της Εικονομαχίας, και ο οποίος επιχείρησε να τον ρίξει από τον θρόνο, κατηγορώντας τον, χωρίς στοιχεία, ότι οικειοποιήθηκε μέρος της εκποιηθείσας εκκλησιαστικής περιουσίας.
Για την επίλυση του ζητήματος κλήθηκε να πάρει θέση και ο Ιωάννης ο Ιταλός, ο οποίος ευθυγραμμίστηκε με τη θέση του Ισαακίου. Εξαιτίας της υπόθεσης αυτής, και εξαιτίας της αγραμματοσύνης και της προφανούς ευπιστίας του, ενεπλάκη αργότερα στο ζήτημα της Ορθοδοξίας του Ιταλού, τον οποίο είχε καταδικάσει ο προκάτοχός του Κοσμάς Α΄ Ιεροσολυμίτης. Ήταν ευνοϊκός προς το θέμα του Ιταλού αλλά τον καταδίκασε το 1082 λόγω της πιέσεως που ασκήθηκε από τον Αλέξιο Α΄.
Το 1084, μια Επιτροπή που συνεκάλεσε ο Αλέξιος Α΄ των αθώωσε από κατηγορίες κακοδοξίας, αλλά τον Ιούλιο του ίδιου έτους παραιτήθηκε και αποσύρθηκε σε μοναστήρι.

</doc>
<doc id="58132" url="https://el.wikipedia.org/wiki?curid=58132" title="Αρσένιος Αυτωρειανός">
Αρσένιος Αυτωρειανός

Ο Αρσένιος (κατά κόσμον "Γεώργιος") ο Αυτωρειανός διετέλεσε Πατριάρχης Κωνσταντινουπόλεως μεταξύ των ετών 1254-1260 και 1261-1265.
Βιογραφία.
Γεννήθηκε και μεγάλωσε στην Κωνσταντινούπολη. Ήταν γόνος σπουδαίας οικογένειας. Εξελέγη Πατριάρχης το 1254, ενώ ήταν απλός μοναχός και μόναζε σε νησάκι της λίμνης Απολλωνιάδος στη Βιθυνία, κατόπιν πιέσεων του Αυτοκράτορα Θεόδωρου Β΄ Λάσκαρη και παρά την αντίθετη θέληση των Συνοδικών Ιεραρχών. Χειροτονήθηκε εντός μίας εβδομάδας διάκονος, ιερέας και Πατριάρχης.
Περιγράφεται ως ενάρετος και σεβάσμιος, αλλά όχι μεγάλης παιδείας. Το 1258, μετά το θάνατο του Θεοδώρου, ανέλαβε να προστατεύσει τον 7χρονο γιο του και διάδοχο του Θρόνου Ιωάννη Δ΄ από τις φιλοδοξίες του Μιχαήλ Η΄ Παλαιολόγου. Ο Μιχαήλ απαίτησε από τον Αρσένιο να τον στέψει αυτοκράτορα, και ο Αρσένιος δέχτηκε με δυσαρέσκεια, υπό τον όρο ότι θα στέψει ως συναυτοκράτορα, ταυτόχρονα με αυτόν, και τον νεαρό Ιωάννη. Παρά ταύτα, κατά την τελετή ο Μιχαήλ προχώρησε μπροστά από το αγόρι σαν να επρόκειτο να στεφθεί απόλυτος μονάρχης και ο Αρσένιος τον υποχρέωσε να ορκιστεί ότι δεν θα στρεφόταν εναντίον του Ιωάννη.
Την άνοιξη του 1260 αποσύρθηκε από τον θρόνο σε κάποιο μοναστήρι, αλλά μετά τον θάνατο του διαδόχου του, Νικηφόρου Β΄, και υπό τη γενική χαρά της ανακατάληψης της Κωνσταντινούπολης, επέστρεψε στο Θρόνο του στα τέλη Αυγούστου του 1261 για να πρωτοστατήσει σε νέα τελετή στέψης στην Αγία Σοφία. Εκεί όμως παραβρέθηκε μόνο ο Μιχαήλ, η γυναίκα του και ο μεγαλύτερος γιος του και όχι και ο Ιωάννης. Πριν κλείσει χρόνος, ο Αρσένιος ανακάλυψε ότι ο Μιχαήλ είχε τυφλώσει τον Ιωάννη και είχε σφετεριστεί το Θρόνο, πράγμα στο οποίο αντέδρασε σθεναρά, αφορίζοντας τον Μιχαήλ και απαγορεύοντάς του να μπαίνει στην Αγία Σοφία. Για τη στάση του αυτή, ο νέος Αυτοκράτορας τον εξόρισε στην Προικόνησο, όπου και πέθανε το 1273, έχοντας καθαιρεθεί από τον Αυτοκράτορα το 1265 με την εμφανώς ψευδή κατηγορία της συμμετοχής σε συνωμοσία εναντίον του. Η καθαίρεση και η εξορία του δημοφιλούς Πατριάρχη Αρσενίου είχε συνέπειες στην Εκκλησία, καθώς πολλοί αντέδρασαν στην απομάκρυνσή του και προκάλεσαν το Σχίσμα των Αρσενιατών.
Η Ορθόδοξη Εκκλησία έχει ανακηρύξει τον Αρσένιο άγιο και τιμά τη μνήμη του στις 11 Οκτωβρίου. Η διαθήκη του Πατριάρχη Αρσενίου διασώζεται μέχρι σήμερα.

</doc>
<doc id="58133" url="https://el.wikipedia.org/wiki?curid=58133" title="Χρυσόστομος Σμύρνης">
Χρυσόστομος Σμύρνης

Ο Χρυσόστομος Καλαφάτης (Τρίγλια Μικράς Ασίας, 8 Ιανουαρίου 1867 - Σμύρνη, 27 Αυγούστου 1922) ήταν Έλληνας Μικρασιάτης θεολόγος και επίσκοπος που διετέλεσε Μητροπολίτης Δράμας και Σμύρνης. Είναι άγιος της Ορθόδοξης Εκκλησίας και η μνήμη του τιμάται την Κυριακή πρό της Υψώσεως του Τιμίου Σταυρού.
Την περίοδο 1902-1910 διετέλεσε Μητροπολίτης Δράμας και Φιλίππων με σημαντική δράση στον Μακεδονικό Αγώνα και με πρωτοβουλίες για τη δημιουργία πολλών ελληνικών εκπαιδευτηρίων. Από το 1910 έως και τον μαρτυρικό του θάνατο διετέλεσε Μητροπολίτης Σμύρνης με πρωτοβουλίες για τον αθλητισμό, την παιδεία και την κοινωνική πρόνοια της πόλης.
Αρνήθηκε να εγκαταλείψει το ποίμνιό του, παρά την προσφορά ασφαλούς διαφυγής σε αυτόν από τις Μεγάλες Δυνάμεις, και κατακρεουργήθηκε από τον φανατισμένο τουρκικό όχλο κατά την ανακατάληψη της Σμύρνης από τον τουρκικό στρατό στη Μικρασιατική Καταστροφή, στις 27 Αυγούστου 1922, μετά από εντολή του Νουρεντίν πασά.
Το 1993 κατετάγη στο αγιολόγιο της Εκκλησίας μαζί με όλους τους μάρτυρες της Μικρασιατικής Καταστροφής, με απόφαση της Εκκλησίας της Ελλάδος.
Πρώτα χρόνια.
Γεννήθηκε στις 8 Ιανουαρίου 1867 στην Τρίγλια της Βιθυνίας (επαρχία Προύσας), στην Προποντίδα της Μικράς Ασίας. Ήταν γιος του Νικολάου Καλαφάτη και της Καλλιόπης Λεμονίδου, οι οποίοι απέκτησαν συνολικά οκτώ παιδιά, τέσσερα αγόρια και τέσσερα κορίτσια. Ο πατέρας του ήταν νομομαθής και αντιπροσώπευε συμπολίτες του ενώπιον των τουρκικών δικαστηρίων. Επίσης, αναμιγνυόταν στα κοινά και εκλεγόταν δημογέροντας. Η μητέρα του ήταν ευλαβής χριστιανή και αναφέρεται ότι τον είχε τάξει στην Παναγία.
Ο Χρυσόστομος εκδήλωσε νωρίς την επιθυμία του να γίνει κληρικός. Οι γονείς του έγιναν αρωγοί στην επιθυμία του, πουλώντας ακίνητη περιουσία και στέλνοντάς τον οικότροφο στη Θεολογική Σχολή της Χάλκης, όπου είχε την τύχη να έχει σπουδαίους δασκάλους. Είχε επίσης την τύχη να αναλάβει τα έξοδα των σπουδών του ο Μητροπολίτης Μυτιλήνης και μετέπειτα Οικουμενικός Πατριάρχης Κωνσταντίνος Βαλιάδης, ο οποίος τον γνώρισε σε μια επίσκεψή του στη Σχολή και εκτίμησε τις επιδόσεις του. Ο Χρυσόστομος αποφοίτησε από τη Σχολή με «άριστα».
Ο Μητροπολίτης Κωνσταντίνος τον χειροτόνησε διάκονο και τον προσέλαβε ως αρχιδιάκονο στη Μητρόπολη Μυτιλήνης και κατόπιν στη Μητρόπολη Εφέσου, όπου μετατέθηκε. Το 1896 ο Χρυσόστομος ασχολήθηκε με το θέμα που δημιούργησαν καθολικοί καλόγεροι της Μονής των Λαζαριστών της Σμύρνης, οι οποίοι, θέλοντας να προσηλυτίσουν ορθοδόξους της Ιωνίας, αγόρασαν κοντά στην Έφεσο μια τοποθεσία που λεγόταν "Καπουλή-Παναγιά" και διέδωσαν ότι βρήκαν εκεί τον τάφο της Παναγίας. Ο Χρυσόστομος προέβη σε πλήθος δημοσιευμάτων, τεκμηριωμένων επιστημονικά, τα οποία εξέδωσε και σε βιβλίο. Κατόπιν αυτού, οι Λαζαριστές υποστήριξαν ότι επρόκειτο για σπίτι της Θεοτόκου.
Στις 2 Απριλίου 1897 ο Μητροπολίτης Εφέσου Κωνσταντίνος εξελέγη Οικουμενικός Πατριάρχης (Πατριάρχης Κωνσταντίνος Ε΄). Στις 18 Μαΐου του ίδιου έτους χειροτόνησε πρεσβύτερο τον Χρυσόστομο και τον χειροθέτησε Μέγα Πρωτοσύγκελλο του Οικουμενικού Πατριαρχείου. Από τη θέση αυτή προήδρευσε μικτής επιτροπής Ορθοδόξων και Αγγλικανών με θέμα την ένωση των δύο Εκκλησιών. Ακόμη συνετέλεσε στη ματαίωση των σχεδίων του αρχηγού της Πασλαβιστικής Εταιρείας Ποποσυστότσεφ, που επεδίωκε την αλλοίωση του ελληνικού χαρακτήρα του Αγίου Όρους και τον εκσλαβισμό των Πατριαρχείων Αντιοχείας και Ιεροσολύμων. 
Ταυτόχρονα, αξιοποίησε την ευγλωττία του στο κήρυγμα. Μνημειώδης θεωρείται ο επικήδειός του προς τον Πατριάρχη Αλεξανδρείας και πρώην Κωνσταντινουπόλεως Σωφρόνιο, πνευματικό πατέρα του Κωνσταντίνου Ε΄, καθώς επίσης και ο λόγος προς τον Εσταυρωμένο, τη Μεγάλη Παρασκευή του 1901. Την ίδια ημέρα, Μεγάλη Παρασκευή του 1901, απομακρύνθηκε από τον Οικουμενικό Θρόνο ο Κωνσταντίνος Ε΄ και κατόπιν επανεξελέγη ο δυναμικός Ιωακείμ Γ΄ Μεγαλοπρεπής. Και αυτός όμως εκτίμησε τα προσόντα του Χρυσοστόμου, και έτσι εκλέγεται παμψηφεί, στις 23 Μαΐου 1902 Μητροπολίτης Δράμας. Την ημέρα της εκλογής του, απευθυνόμενος στον Πατριάρχη, είπε τα εξής προφητικά: «"Εν όλη τή καρδία και εν όλη τη διανοία θα υπηρετήσω την Εκκλησίαν και το Γένος, και η μίτρα, την οποίαν αι άγιαι χείρες σου εναπέθεσαν επί της κεφαλής μου, εάν πέπρωται να απολέση ποτέ την λαμπηδόνα των λίθων της, θα μεταβληθή εις ακάνθινον στέφανον μάρτυρος ιεράρχου"», πράγμα που έγινε 20 χρόνια αργότερα.
Μητροπολίτης Δράμας.
Η άφιξη και η ενθρόνιση του Χρυσοστόμου στη Δράμα έγινε στις 22 Ιουλίου 1902. Ως πρώτο μέλημά του έθεσε την ενίσχυση της Ελληνικής Κοινότητας, των φιλεκπαιδευτικών σωματείων και των Ελληνικών σχολείων. Με πρωτοβουλία του ανεγέρθηκε πληθώρα ελληνικών σχολείων όπως το καλλιμάρμαρο Γυμνάσιο Αρρένων Δράμας με σχήμα κάτοψης Ε, συμβολίζοντας τη λέξη "Ελλάδα" και "Ελευθερία". Επίσης, με πρωτοβουλία του Μητροπολίτη Δράμας Χρυσοστόμου κτίσθηκαν τα Εκπαιδευτήρια Δράμας το 1907.. Το κτίριο θεμελιώθηκε το 1907 και οι εργασίες περατώθηκαν το 1909, κατά τη δεύτερη περίοδο αρχιερατείας του Χρυσοστόμου στη Δράμα, έπειτα από πολλές διακοπές και παρεμβάσεις από την οθωμανική διοίκηση. Η δαπάνη ανέγερσης καλύφθηκε από την οικογένεια Μελά, από προαιρετικές εισφορές των κατοίκων της Δράμας, αλλά και από ενοίκια της ακίνητης περιουσίας της μητρόπολης Δράμας, ενώ στην ανέγερση βοήθησαν τεχνίτες της περιοχής. Στο κτίριο, με σχήμα κάτοψης Π με σαφή αναφορά στη λέξη "Πατρίδα", στεγαζόταν παρθεναγωγείο και αρρεναγωγείο.
Ταυτόχρονα ο Μητροπολίτης Χρυσόστομος πραγματοποιούσε περιοδείες στις ελληνικές κοινότητες που δέχονταν τη βουλγαρική πίεση και προπαγάνδα, όπως η Προσοτσάνη και ο Βώλακας. Οι Βούλγαροι επιχειρούσαν συστηματικά με απειλές, βιαιότητες και δολοφονίες να εξαναγκάσουν τους Έλληνες να προσχωρήσουν στη βουλγαρική Εξαρχία. Και αυτό γιατί η Εκκλησιαστική ενσωμάτωση των κατοίκων μιας περιοχής ήταν ο πρόδρομος της εδαφικής προσάρτησής της, όταν αργότερα θα διαλυόταν η Οθωμανική Αυτοκρατορία. 
Κατά την περίοδο της αρχιερατείας του αντιμετώπισε την τρομοκρατικές ενέργειες του βουλγαρικού κομιτάτου καθώς και την τότε ρουμανική προπαγάνδα και ανέπτυξε έξοχη εθνική δράση, συγκρατώντας τους πεπλανημένους, ενθουσιάζοντας τους λιγόψυχους και αναλαμβάνοντας ο ίδιος τη διεύθυνση του Αγώνα κατά των Βουλγάρων κομιτατζίδων.
Παράλληλα, έκτισε μεγαλοπρεπή Ναό στη Δράμα, μέγαρο Μητροπόλεως, σχολές αρρένων και θηλέων, νοσοκομείο και γυμναστήριο ενώ ίδρυσε και μουσικούς ομίλους. Επίσης φρόντισε για την ανέγερση οικιών για τους καπνεργάτες, ιδρύοντας και πολλά φιλανθρωπικά καταστήματα, ορφανοτροφεία, γηροκομεία και άλλα κοινωφελή καθιδρύματα. Η εθνική αυτή δράση του Χρυσοστόμου ανησύχησε την τουρκική διοίκηση, η οποία και αναφέρθηκε στην Κωνσταντινούπολη, επιτυγχάνοντας την ανάκλησή του από Μητροπολίτη τον Οκτώβριο του 1907. Διασώζεται το γεγονός πως ο Χρυσόστομος αναχώρησε από τη Δράμα συνοδευόμενος έως το σιδηροδρομικό σταθμό της πόλης από ολόκληρο τον ελληνικό πληθυσμό της. Ο Ιεράρχης μετέβη και παρέμεινε στην Τρίγλια, τη γενέτειρά του, στα παράλια της Μικράς Ασίας. Τον Ιούλιο του 1908 παραχωρήθηκε από τους Οθωμανούς γενική αμνηστία με την ανακήρυξη του Συντάγματος της Οθωμανικής Αυτοκρατορίας και έτσι ο Χρυσόστομος βρήκε την ευκαιρία να επιστρέψει στο ποίμνιό του στη Δράμα τον Αύγουστο του 1908.
Ο Χρυσόστομος ανέπτυξε συνεργασία με την Δημογεροντία της Δράμας και οργάνωσε σώματα Μακεδονομάχων, ντόπιων αλλά και προερχόμενων από την ελεύθερη Ελλάδα. Επίσης, η αλληλογραφία του Χρυσοστόμου με τον Οικουμενικό Πατριάρχη, τους Προξένους αλλά και τις Ελληνικές Αρχές, ήταν συνεχής με σκοπό να γίνουν γνωστά τα μαρτύρια των Ελλήνων της Μακεδονίας, από τους κομιτατζήδες, και να συγκεντρωθεί η απαραίτητη βοήθεια.
Το 1909 κτίσθηκαν με πρωτοβουλία του Χρυσοστόμου τα Εκπαιδευτήρια στην Προσοτσάνη Δράμας, όπου συστεγάστηκαν η Αστική Σχολή Αρρένων και το Παρθεναγωγείο.
Η ακατάπαυστη δραστηριοποίηση του Χρυσοστόμου σε όλα τα επίπεδα για την προάσπιση του Ελληνισμού ενάντια στις βιαιότητες των Κομιτατζήδων για τον εκβουλγαρισμό του, οδήγησε για μια ακόμη φορά, να του απαγορεύσουν τις επισκέψεις στα χωριά της Δράμας. Οι συνεχείς συγκρούσεις Ελλήνων και Βουλγάρων αποδίδονται από τους Άγγλους παρατηρητές αλλά και τους Οθωμανούς, στον Χρυσόστομο. Έτσι, Οθωμανοί και Βούλγαροι βρήκαν αφορμή για μια ακόμη φορά να ζητήσουν την απομάκρυνσή του με τη δικαιολογία των τουρκικών αρχών ότι η παρουσία του Χρυσοστόμου προκαλεί τη διασάλευση της τάξης. Τελικά πέτυχαν τη δεύτερη και οριστική απομάκρυνσή του Χρυσοστόμου από τη Δράμα τον Ιούνιο του 1909. Ο Ιεράρχης μετέβη και πάλι εξόριστος στη γενέτειρά του.
Διετέλεσε Μητροπολίτης Δράμας, Φιλίππων και Ζιχνών μέχρι το 1910.
Μητροπολίτης Σμύρνης.
Έργο και δράση.
Στις 11 Μαρτίου 1910 ο Χρυσόστομος μετετέθη στη Σμύρνη, ως Μητροπολίτης Σμύρνης. Στη Σμύρνη συνέχισε τους εθνικούς αγώνες, οργανώνοντας μάλιστα πάνδημο συλλαλητήριο ώστε να καταγγείλει αφενός τις βιαιότητες των Βουλγάρων στην Μακεδονία εναντίον των Ελλήνων, αφετέρου δε την υποστήριξη των τουρκικών αρχών προς την βουλγαρική προπαγάνδα. 
Το πολύπλευρο έργο του επεκτάθηκε σε όλα τα επίπεδα της κοινοτικής ζωής - ποιμαντικό, εθνικό, κοινωνικό, εκπαιδευτικό, φιλανθρωπικό - με πρωτοποριακή πρωτοβουλία το μεγάλο κοινωνικό έργο δημιουργίας ευαγών ιδρυμάτων και αθλητικών εγκαταστάσεων για τη νεολαία.
Ενδεικτικά με έμπνευση και ενέργειες του Χρυσοστόμου δημιουργήθηκε στη Σμύρνη το γήπεδο του Πανιωνίου Γυμναστικού Συλλόγου Σμύρνης, έχοντας μάλιστα αρνηθεί δάνειο 100.000 χρυσών λιρών που του προσέφεραν οι Άγγλοι. . Συγκεκριμένα, με εισήγηση του μητροπολίτη Χρυσόστομου η Δημογεροντία και η Κεντρική Επιτροπή παραχώρησαν έκταση 105 στρεμμάτων, αν και είχαν δελεαστική προσφορά 100.000 λιρών από Άγγλους, για να την πουλήσουν. Εκεί κτίστηκε το νέο στάδιο του συλλόγου, το οποίο εγκαινιάστηκε το 1912 στους ΙΔ΄ Πανιώνιους Αγώνες. Το νέο στάδιο περιλάμβανε στίβο περιμέτρου 334 μέτρων, γήπεδο ποδοσφαίρου διαστάσεων 95x65 μ., γυμναστήριο εξοπλισμένο με σύγχρονα όργανα, εξέδρα για 7.000 θεατές, αποδυτήρια και γραφεία.
Κατά τον πρώτο διωγμό (επί Α΄ Παγκοσμίου Πολέμου) βοήθησε πολλούς Έλληνες με ναυλωμένα πλοία να διασωθούν σε ασφαλείς τόπους. Παράλληλα, επικοινωνούσε συνεχώς με Οθωμανούς αξιωματούχους και εξηγούσε με συνεντεύξεις κι επιστολές για τον διωγμό των Ελλήνων της Ανατολής σε πρόσωπα στην Ελλάδα και το εξωτερικό. Ο Γερμανός πρέσβυς στην Κωνσταντινούπολη γράφει για τον Μητροπολίτη Σμύρνης “… εξήρθη εις το ύψος του καλύτερου επί της γης κλήρου”. Ο υπουργός θρησκευμάτων του Σουλτάνου ζήτησε την ανάκληση του από την Σμύρνη καθώς οι τουρκικές αρχές είχαν θορυβηθεί έντονα από την πολυσχιδή δράση του υπέρ του Ελληνισμού. Στις 20 Αυγούστου 1914 Τούρκοι αστυνομικοί απομακρύνουν τον Μητροπολίτη και τον οδηγούν στην Κωνσταντινούπολη. Ο Χρυσόστομος επιστρέφει στη Σμύρνη μετά την Ανακωχή του Μούδρου το 1918, ενώ η υποδοχή του πίσω στην πρωτεύουσα της Ιωνίας ήταν παλλαϊκή.
Κατά τα έτη 1919 έως 1922, οπότε και η περιοχή της Σμύρνης βρισκόταν υπό Ελληνική Διοίκηση, ο Χρυσόστομος αποτελούσε τον εθνάρχη του Μικρασιάτικου Ελληνισμού. Μάλιστα ήταν ο εμπνευστής της «Μικρασιατικής Άμυνας» για τη δημιουργία αυτόνομου κράτους σε περίπτωση ήττας του ελληνικού στρατού. Η κατάρρευση του Μικρασιάτικου μετώπου τον Αύγουστο του 1922 απογοήτευσε τον Χρυσόστομο, ο όποιος αποδοκίμασε τα σχέδια των Μεγάλων Δυνάμεων για την απομάκρυνση του Ελληνικού στοιχείου από την Μικρά Ασία, ενώ ταυτόχρονα ζητούσε έντονα από την Ελληνική Κυβέρνηση τρόπους, έως την ύστατη, ώρα για τη διάσωση του Ελληνισμού από την επερχόμενη σφαγή.
Μαρτύριο.
Παρά τις προτάσεις που του έγιναν να αποχωρήσει ασφαλής από τη Σμύρνη καθώς το μέτωπο κατέρρεε, ο Χρυσόστομος αρνήθηκε να εγκαταλείψει το ποίμνιό του. Το απόγευμα της 27ης Αυγούστου, Τούρκος αρχιαστυνόμος μαζί με ένοπλους στρατιώτες, μετέβη στα γραφεία της Μητρόπολης Σμύρνης και διέταξε τον Χρυσόστομο να παρουσιαστεί στον Τούρκο στρατιωτικό διοικητή Νουρεντίν πασά, μαζί με τους Έλληνες Δημογέροντες της Σμύρνης Γεώργιο Κλιμάνογλου και Νικόλαο Τσουρούκτσογλου. 
Ο Μητροπολίτης Χρυσόστομος προσήχθη ενώπιον του Νουρεντίν στο Διοικητήριο. Εκεί ο τούρκος διοικητής τον κατηγόρησε για τη φιλελληνική του στάση και τις ενέργειές του εναντίον του τουρκικού έθνους και αφού τον εξύβρισε τον παρέδωσε στους εξαγριωμένους Τούρκους που είχαν κατακλύσει την πλατεία του Διοικητηρίου. Πρώτοι δολοφονήθηκαν από τους Τούρκους οι δύο Δημογέροντες Γεώργιος Κλιμάνογλου και Νικόλαος Τσουρουκτσόγλου. Ο Μητροπολίτης Χρυσόστομος βασανίσθηκε, τυφλώθηκε και διαμελίστηκε από τον τουρκικό όχλο βρίσκοντας έτσι μαρτυρικό θάνατο, στις 27 Αυγούστου 1922.
Ανακήρυξη Αγίου.
Η Ορθόδοξη Εκκλησία τον ανακήρυξε Άγιο ως Ιερομάρτυρα. Η μνήμη του «"Αγίου Χρυσοστόμου Σμύρνης και των συν αυτώ Αγίων αρχιερέων Γρηγορίου Κυδωνιών, Αμβροσίου Μοσχονησίων, Προκοπίου Ικονίου, Ευθυμίου Ζήλων καθώς και των κληρικών και λαϊκών που σφαγιάσθηκαν κατά τη Μικρασιατική Καταστροφή"» εορτάζεται την Κυριακή προ της Υψώσεως του Τιμίου Σταυρού (Σεπτέμβριος).
Προστάτης Άγιος.
Ο Άγιος Χρυσόστομος έχει καθιερωθεί ως ο προστάτης άγιος των Μικρασιατών. Επίσης μαζί με τον Άγιο Νεκτάριο καθιερώθηκε ως ο προστάτης άγιος του αθλητισμού και της γυμναστικής, καθώς ως πρωτοπόρος για την εποχή του, πρωτοστάτησε στην ανάπτυξη της άθλησης των νέων και τη δημιουργία αθλητικών - γυμναστικών εγκαταστάσεων, σχολείων και γηπέδων.
Ναοί στη μνήμη του.
Ιεροί Ναοί στη μνήμη του έχουν ανεγερθεί στη Δράμα, την Πτολεμαΐδα, την Τριανδρία Θεσσαλονίκης, τη Ζίντα Ηρακλείου Κρήτης, τη Σάμο, τη Ραφήνα, στην Ιερά Μονή Μεταμορφώσεως του Σωτήρος Καμμένων Βούρλων Φθιώτιδας, στην πόλη Μπέργκεν της Νορβηγίας κ.α.
Δημόσια Μνήμη.
Σχεδόν σε κάθε πόλη της χώρας υφίσταται οδός που φέρει το όνομά του και ανδριάντες και προτομές του κοσμούν την Αθήνα, τη Θεσσαλονίκη, τη Νέα Σμύρνη, τη Νέα Ιωνία Μαγνησίας, τη Γλυφάδα, τον Πειραιά, τη Νίκαια Αττικής, το Περιστέρι Αττικής, τον Υμηττό, τη Δράμα, τις Σέρρες, την Καλαμάτα και άλλες πόλεις.

</doc>
<doc id="58134" url="https://el.wikipedia.org/wiki?curid=58134" title="Πατριάρχης Νείλος">
Πατριάρχης Νείλος

Ο Νείλος Κεραμεύς διετέλεσε Πατριάρχης Κωνσταντινουπόλεως μεταξύ των ετών 1380 και 1388.
Εξελέγη Πατριάρχης στο τέλος του 1379 μετά την καθαίρεση του προκατόχου του, Μακαρίου. Έδρασε υπέρ της ειρήνευσης μεταξύ του Ιωάννη Ε' και του γιου του Ανδρόνικου Δ' των Παλαιολόγων εν μέσω δραματικών εξελίξεων: οι Τούρκοι είχαν ήδη καταλάβει την Ανατολία, εκτός του Πόντου, και επεκτείνονται στα Βαλκάνια, ενώ η Βυζαντινή Αυτοκρατορία είχε συρρικνωθεί στην Κωνσταντινούπολη και τα περίχωρά της, τη Θεσσαλονίκη, τη Χαλκιδική, τη Θεσσαλία, κάποια νησιά του Αιγαίου και το Δεσποτάτο του Μυστρά.
Ήταν λόγιος, εύγλωττος ρήτορας και αγωνίστηκε για την πιστή τήρηση των εκκλησιαστικών κανόνων. Ήταν γνωστός για τις αντι-λατινικές θέσεις του και υπέρ των θέσεων του Γρηγορίου Παλαμά. Σώζεται επιστολή του προς τον Πάπα Ουρβανό ΣΤ΄ (1378-1389), στην οποία αναφέρει ότι ενδιαφέρεται για την επανένωση των Εκκλησιών, αλλά αυτή πρέπει να γίνει με σωστό τρόπο.
Το 1380-82 ο Νείλος αναγνώρισε στον Ιωάννη Ε΄ το δικαίωμα αυτοκρατορικής ανάμειξης στις εκκλησιαστικές υποθέσεις, ειδικά στην επιλογή Πατριάρχη. Η απόφαση αυτή επικυρώθηκε από την Σύνοδο. Επίσης, Σύνοδος που συγκάλεσε το 1380 αποφάσισε να εκλέξει ως Μητροπολίτη Κιέβου, με έδρα την Μόσχα, τον βουλγαρικής καταγωγής Κυπριανό (1336-1406). Συνέγραψε πολλά έργα και κατά την Πατριαρχία του εξέδωσε πολλές συνοδικές πράξεις.
Πέθανε την 1η Φεβρουαρίου 1388. Ο διάδοχός του εξελέγη μετά από περίοδο χηρείας του Θρόνου.

</doc>
<doc id="58139" url="https://el.wikipedia.org/wiki?curid=58139" title="Τουλούζη">
Τουλούζη

Η Τουλούζη (γαλλικά: "Toulouse" (προφέρεται: "Τουλούζ"), οξιταν.: "Tolosa"), είναι μητροπολιτική πόλη της νότιας Γαλλίας. Βρίσκεται στις όχθες του ποταμού Γαρούνα, ανάμεσα στη Μεσόγειο θάλασσα και τον Ατλαντικό ωκεανό, κοντά στα Πυρηναία Όρη και τα σύνορα με την Ισπανία. Πρωτεύουσα της γεωγραφικής περιοχής των Μέσων Πυρηναίων και του νομού Haute-Garonne, αποτελεί την 4η μεγαλύτερη πληθυσμιακά μητροπολιτική περιοχή στη Γαλλία με 1.291.517 κατοίκους ("Τουλουζάνοι", απογραφή 2013) και την ταχύτερα αναπτυσσόμενη σε ολόκληρη την Ευρώπη.
Είναι το μεγαλύτερο κέντρο δορυφορικής τεχνολογίας και αστροναυτικής βιομηχανίας της Ευρώπης, καθώς και έδρα της αεροναυπηγικής εταιρίας Airbus. Με σχεδόν 100.000 φοιτητές στα τρία πανεπιστήμια και τις ανώτατες και τεχνικές σχολές της, είναι σήμερα η τρίτη στη σειρά γαλλική πόλη με το μεγαλύτερο φοιτητικό πληθυσμό, μετά το Παρίσι και τη Λυών.
Πληθυσμιακή ανάπτυξη.
Κατά την διάρκεια της Ρωμαϊκής αυτοκρατορίας ήταν ένα από τα μεγαλύτερα μητροπολιτικά κέντρα της Δυτικής Ευρώπης διατηρώντας την ισχύ της ως τον 18ο αιώνα οπότε με το ξέσπασμα της βιομηχανικής επανάστασης λόγω ελλείψεων εργατικών χεριών ήρθε σε μεγάλη παρακμή. Επανήλθε σε ανάκαμψη τον 20ο αιώνα λόγω των στρατιωτικών και αεροναυτικών βιομηχανιών που ιδρύθηκαν με την ευθύνη της Γαλλικής κυβέρνησης. Παρόλα αυτά οι βαριές βιομηχανίες ήταν αιτία να καταστεί η πόλη μία ισχυρή πηγή μόλυνσης για το φυσικό της περιβάλλον. Ωφελημένη από τις βιομηχανίες της αεροδιαστημικής τεχνολογίας και το αεροδιαστημικό εμπόριο με ανατολή και δύση, η πόλη της Τουλούζης διπλασίασε τον πληθυσμό της την περίοδο (1960 – 2000) εποχή που ο συνολικός πληθυσμός της Γαλλίας αυξήθηκε μόλις κατά 30%. Συγκεκριμένα η διακύμανση του πληθυσμού της ήταν:
Είναι η τέταρτη μεγαλύτερη πόλη στη Γαλλία μετά το Παρίσι, τη Μασσαλία, τη Λυών, όπως επίσης και το 4ο μεγαλύτερο μητροπολιτικό κέντρο (2013) μετά το Παρίσι, τη Λυών και τη Μασσαλία.
Τη δεκαετία του 1990 παρουσιάστηκε στην μητροπολιτική περιοχή της Τουλούζης μία ετήσια αύξηση πληθυσμού της τάξης του 1,5% την ίδια εποχή που στην μητροπολιτική Γαλλία το ποσοστό βρισκόταν στο 0,37%. Μετά το 2000 παρουσίασε ετήσια αύξηση πληθυσμού κατά 2,2 % ετησίως ενώ στην μητροπολιτική Γαλλία το ποσοστό βρισκόταν στα 0,58%, λόγω των αεροναυτικών βιομηχανιών παρουσίασε με διαφορά την μεγαλύτερη αύξηση από οποιαδήποτε άλλη περιοχή στην Γαλλία. Προβλέπεται πολύ σύντομα να γίνει η τρίτη πόλη της Γαλλίας σε πληθυσμό ξεπερνώντας την Λυών.
Η κοινότητα μερίσματος της μεγάλης Τουλούζης δημιουργήθηκε (1201), προκειμένου να διευκολύνει τις οικονομικές, κοινωνικές, μεταφορικές σχέσεις ανάμεσα στην πόλη της Τουλούζης και τα ανεξάρτητα προάστια γύρω από αυτήν. Διαδέχθηκε ένα συμβούλιο μικρότερης ισχύος που είχε δημιουργηθεί (1992) για τον συγκεκριμένο σκοπό, συνδυάζει την πόλη της Τουλούζης με 24 ανεξάρτητες κοινότητες καλύπτοντας έκταση 380 τ. χλμ. με πληθυσμό 583.229 κατοίκους (απογραφή 1999) 67% εκ των οποίων ζουν μέσα στην πόλη της Τουλούζης. Τον Φεβρουάριο του 2004 ο πληθυσμός έφτασε τους 651.209 κατοίκους (65,5% στην πόλη της Τουλούζης). Παρόλα αυτά ο συνολικός πληθυσμός της κοινότητας αποτελεί μόλις το 61% της ευρύτερης μητροπολιτικής περιοχής.
Πολιτική.
Η μεγαλύτερη σύγχρονη πολιτική φυσιογνωμία της Τουλούζης είναι ο χαρισματικός δήμαρχος Ντομινίκ Μπωντί (Dominique Baudis) την εικοσαετία (1983 – 2001). Αρχικά περίφημος δημοσιογράφος, πολεμικός ανταποκριτής στον Λίβανο διαδέχθηκε (1983) στην δημαρχία της Τουλούζης σε ηλικία 36 ετών τον πατέρα του Πιέρ Μπωντί (Pierre Baudis), η οικογένεια των Μποντί παρέμενε η ισχυρότερη στην Τουλούζη καθ´όλη την διάρκεια του 19ου αιώνα. Στάθηκε και περίφημος ιστορικός συγγραφέας, γράφοντας πολλές ιστορίες όπως την βιογραφία των κομήτων της Τουλούζης και την περιγραφή των Σταυροφοριών του μεσαίωνα.
Κατά την διάρκεια της δημαρχίας του ανέβασε σημαντικά ψηλά την πόλη της Τουλούζης σε όλους τους τομείς, αναστηλώθηκαν όλα τα μεσαιωνικά μνημεία, χτίστηκαν θέατρα, μουσεία αναγεννησιακού ρυθμού, πάρκα, τόποι διασκέδασης του κοινού. Ανέλαβε την κατασκευή του μετρό όπως και ολόκληρη υπόγεια πόλη για το πάρκινγκ των αυτοκινήτων, εκμηδενίζοντας τα κυκλοφοριακά προβλήματα. Εκμηδένισε τα χρέη της πόλης την εποχή που το μέσο χρέος στην Ευρώπη μιας πόλης με τον πληθυσμό της Τουλούζης ήταν γύρω στα 1.200 ευρώ, με αυτό τον τρόπο κατάφερε να σταματήσει και τα δημοτικά τέλη των κατοίκων.
Το 2000 ο Δομήνικος Μπωντί ενώ βρισκόταν στο απόγειο της δόξας του, αποφάσισε να αποχωρήσει από τη δημαρχία με την δικαιολογία ότι ήταν ήδη ο πιο μακρόβιος δήμαρχος που έχει περάσει από την Γαλλική επανάσταση, οφείλοντας να παραχωρήσει την θέση του σε κάποιον νέο. Ο Μπωντί διορίστηκε πρόεδρος του Ανωτάτου Γαλλικού Ραδιοτηλεοπτικού Συμβουλίου ενώ ο διάδοχος του βρέθηκε στο πρόσωπο του Φιλίπ Ντουστ – Μπλαζί (Philippe Douste – Blazy). Ο Ντουστ – Μπλαζί ήταν ως τότε πετυχημένος δήμαρχος της Λούρδης εξελέγη στις εκλογές (2001) και δήμαρχος της Τουλούζης. Αποδείχθηκε άξιος αν και δεν ήταν δυνατό να φτάσει σε αξία τον αμίμητο προκάτοχο του. Σύντομα όμως αποδείχτηκε ότι ήθελε να κάνει πολιτική σταδιοδρομία στο Παρίσι εγκαταλείποντας την Τουλούζη. Άφησε διάδοχο του τον ως τότε αντιδήμαρχο Jean-Luc Moudenc που αποδείχτηκε κατώτερος των περιστάσεων, και μετά από εκκλήσεις ο Ντουστ – Μπλαζί επιστρέφει (2007) στην Τουλούζη.
Οικονομία.
Η Τουλούζη είναι ένα σημαντικό βιομηχανικό και επιστημονικό κέντρο. Εκτός από τα τρία πανεπιστήμια "(Toulouse I, Toulouse II, Toulouse III)" βρίσκονται οι κεντρικές εγκαταστάσεις τις βιομηχανίας αεροσκαφών Airbus.

</doc>
<doc id="58140" url="https://el.wikipedia.org/wiki?curid=58140" title="Τουλόν">
Τουλόν

Η Τουλόν ή Τουλώνη (γαλλ. "Toulon", οξιτανικά Προβηγκίας "Tolon") είναι πόλη στη μεσογειακή ακτή της Γαλλίας και πρωτεύουσα του διαμερίσματος Βαρ (Var), στη διοικητική περιφέρεια των Προβηγκιανών Άλπεων-Κυανής Ακτής. Βρίσκεται 70 χιλιόμετρα ανατολικά-νοτιοανατολικά της Μασσαλίας. Η Τουλόν έχει 167.400 κατοίκους ("Ιούλιος 2005"), φτάνοντας στην ένατη θέση ανάμεσα στις γαλλικές περιφέρειες ανά πληθυσμιακή κατάταξη.
Η Τουλόν αποτελεί σημαντικό κέντρο ναυπήγησης σκαφών, αλιείας, οινοποιίας, κατασκευής αεροναυτικού εξοπλισμού, οπλικών συστημάτων, χαρτοβιομηχανίας, καπνοβιομηχανίας, παπουτσιών και ηλεκτρονικού εξοπλισμού. Ο στρατιωτικός λιμένας της Τουλόν είναι το πιο σημαντικό ναυτικό κέντρο της Γαλλίας στις μεσογειακές ακτές της.
Ιστορία.
Κατά την αρχαιότητα, η περιοχή αποτελούσε φυσικό καταφύγιο για τα ελληνικά πλοία που κινούνταν μεταξύ της Μασσαλίας, μεγάλης αποικίας και εμπορικού κέντρου, και της Όλμπια στη Σαρδηνία. Μέσα από το εμπόριο έρχονταν σε επαφή και συγχρωτίζονταν Λιγούριοι, Κέλτες και Έλληνες, μέχρι το 120 π.Χ., οπότε και η Ρωμαϊκή Αυτοκρατορία προσάρτησε στα εδάφη της ολόκληρη την περιοχή της Προβηγκίας. Στην περιοχή ιδρύθηκε ρωμαϊκός οικισμός με την ονομασία Telo Martius, σημαντικό τεχνικό κέντρο για τη Ρώμη, καθώς εκεί παραγόταν η βαφή που χρησιμοποιούνταν για τις πορφυρές αυτοκρατορικές ενδυμασίες.
Η ονομασία της πόλης σταδιακά εξελίχτηκε από "Telo" σε "Tholon", "Tolon" και τελικά "Touloun". Λόγω της γεωγραφικής της θέσης, δεχόταν συχνές επιθέσεις πειρατών και Σαρακηνών. Με την επανάκτηση της Προβηγκίας από τη Γαλλία, η Τουλόν έγινε ναυπηγικό κέντρο και βάση-καταφύγιο του στρατιωτικού στόλου κατά τη βασιλεία του Καρόλου Η', ενώ οχυρώθηκε από το μαρκήσιο του Βομπάν, διάσημο αρχιτέκτονα. Αναπτύχθηκε μια "αποικία καταδίκων", οι οποίοι έμεναν σε παλιά πλοία, δούλευαν σε καταναγκαστικά έργα στην ξηρά είτε στις γαλέρες.
Η Τουλόν ήταν το λιμάνι αφετηρίας και προορισμού της πλειοψηφίας των μεγαλύτερων στρατιωτικών και αποικιακών εκστρατειών μέχρι το 19ο αιώνα, όπως για παράδειγμα η εκστρατεία στην Αίγυπτο του Ναπολέοντα Α΄, ο οποίος ξεκίνησε από την Τουλόν στις 19 Μαΐου 1798. Κατά το 19ο αιώνα, στην πόλη συνέρρευσε κύμα Ιταλών μεταναστών, όπως και αρκετών Κορσικανών, λόγω της μεγάλης ναυτιλιακής και βιομηχανικής ανάπτυξης. Κατά το Δεύτερο Παγκόσμιο Πόλεμο, η πόλη δέχτηκε επίθεση κατά του στόλου της το 1942 και αμερικανικούς βομβαρδισμούς το 1943, ωστόσο απελευθερώθηκε στις 23 Αυγούστου 1944 από σώματα στρατιωτών των ΗΠΑ και χωρών του Μαγκρέμπ.
Μετά το τέλος και του πολέμου με την Αλγερία, η πόλη ανακατασκευάστηκε και χτίστηκαν νέα κτίρια δίπλα στις παλιές συνοικίες. Το 1979 ιδρύεται το Πανεπιστήμιο της Τουλόν, ενώ το 1995, η Τουλόν είναι μια από τις τέσσερις πόλεις της Γαλλίας όπου νικά κατά τις τοπικές εκλογές το ακροδεξιό κόμμα του Εθνικού Μετώπου.

</doc>
<doc id="58141" url="https://el.wikipedia.org/wiki?curid=58141" title="Ντιζόν">
Ντιζόν

Η Ντιζόν (γαλλικά: "Dijon") είναι πόλη στα ανατολικά της Γαλλίας με περίπου 150.000 κατοίκους.
Είναι η πρωτεύουσα του διαμερίσματος Côte-d'Or και ιστορική πρωτεύουσα της Βουργουνδίας.
Ιστορία.
Η πόλη δημιουργήθηκε από τους Ρωμαίους, που ξεκίνησαν την δημιουργία μιας αποικίας με το όνομα "Divio". Σύμφωνα με την παράδοση, ο Χριστιανισμός εισήχθη στην πόλη από τον Άγιο Μπενίν (Saint Bénigne), μαθητή του Αγίου Πολυκάρπου, επισκόπου Σμύρνης, πολιούχο Άγιο της πόλης, στα τέλη του δεύτερου αιώνα. Στις αρχές του 11ου αιώνα ο Γουλιέλμος της Ντιζόν έγινε ηγούμενος του Αββαείου του Αγίου Μπενίν (το οποίο ίδρυσε και έχτισε) και υπό την καθοδήγησή του το Αββαείο έγινε το κέντρο της πνευματικότητας, της εκπαίδευσης και του πολιτισμού. Από τον 11ο μέχρι τον 15ο αιώνα η πόλη πέρασε κάτω από την εξουσία του Δούκα της Βουργουνδίας. Την περίοδο αυτή η πόλη ανέπτυξε μεγάλο πλούτο και έγινε ένα ευρωπαϊκό κέντρο των τεχνών και της επιστήμης. Κατά την διάρκεια του Δευτέρου Παγκοσμίου Πολέμου κατελήφθη από τους Γερμανούς, από τον Ιούνιο του 1940 μέχρι τις 11 Σεπτεμβρίου 1944.
Αξιοθέατα.
Στα αξιοθέατα της πόλης Ντιζόν ξεχωρίζουν διάφορες εκκλησίες, μεταξύ των οποίων ο Καθεδρικός της Ναός (Cathédrale Saint-Bénigne de Dijon) που χτίστηκε μεταξύ 13ου και 14ου αιώνα πάνω σε Χριστιανικό ναό που προϋπήρχε και του οποίου η κρύπτη χρονολογείται από τον 6ο αιώνα. Επίσης ξεχωρίζει το Παλάτι του Δούκα της Βουργουνδίας (Palais des ducs et des États de Bourgogne), σημερινό δημαρχείο της πόλης, στο οποίο λειτουργεί και Μουσείο Καλών Τεχνών (Musée des Beaux-Arts de Dijon).
Η πόλη είναι φημισμένη για την κουζίνα της (φημισμένη είναι η μουστάρδα της πόλης) και τα κρασιά της.

</doc>
<doc id="58143" url="https://el.wikipedia.org/wiki?curid=58143" title="Νάντη">
Νάντη

Η Νάντη (γαλλικά: "Nantes", προφ. Ναντ) είναι μεγαλούπολη (πόλη και λιμένας) στη Δυτική Γαλλία, πρωτεύουσα του νομού της Λουάρ-Ατλαντίκ (παλαιότερα Κάτω Λίγηρα) και επίσης πρωτεύουσα της περιοχής της Χώρας του Λίγηρα (Pays de la Loire), στη συμβολή των ποταμών Ερντρ και Λίγηρα επί της όχθης του δεύτερου, με 277.728 κατοίκους. Η Νάντη είναι μία από τις μεγαλύτερες πόλεις και λιμένες της Γαλλίας.
Η ονομασία της προέρχεται από τους Γαλάτες κατοίκους της περιοχής πριν τη ρωμαϊκή κυριαρχία, οπότε και η πόλη πήρε το όνομα "Πόρτους Ναμνέτους". Συχνά αναφέρεται και ως η "Βενετία της Δύσης" λόγω της θέσης της στο δέλτα του ποταμού Λίγηρα.
Η πόλη ιδρύθηκε από τους Ναμνέτους (φυλή Γαλατική) γύρω στο 70 π.Χ., ενώ το 56 π.Χ. κατακτήθηκε από τον Ιούλιο Καίσαρα. Εκχριστιανίστηκε κατά τον 3ο αιώνα μ.Χ., ενώ κυριεύτηκε διαδοχικά από τους Σάξονες, τους Φράγκους, τους Βρετανούς και τους Νορμανδούς. Το 843 είχε γίνει ερείπια. Το 946, ο Αλαίν Μπαρμπ-Τορτ, εγγονός του Αλαίν του Μεγάλου, ίδρυσε το Δουκάτο της Βρετάνης.
Όταν το Δουκάτο προσαρτήθηκε στο Βασίλειο της Γαλλίας το 1532, η Νάντη διατήρησε για λίγα χρόνια το Κοινοβούλιο της Βρετάνης, αποτελώντας την έδρα του Βασιλείου της Βρετάνης μέχρι το τέλος της Μεροβιγγείου δυναστείας, πριν μεταφερθεί στη Ρεν. Το 1598, ο βασιλιάς Ερρίκος Δ' της Γαλλίας υπέγραψε το Διάταγμα της Νάντης, γνωστό ως "Έδικτο της Νάντης" που παραχωρούσε θρησκευτικά δικαιώματα στους Ουγενότους Προτεστάντες ίσα με τους Καθολικούς και δια του οποίου δόθηκε τέρμα στους θρησκευτικούς πολέμους στη Γαλλία.
Κατά το 18ο αιώνα, πριν την κατάργηση της δουλείας, η Νάντη ήταν η πρωτεύουσα του δουλεμπορίου στη Γαλλία, κάτι που την έκανε το πρώτο γαλλικό λιμάνι και πλούσια πόλη. Κατά τη Γαλλική Επανάσταση, η Νάντη συμμετείχε σε αυτή, παρόλο που η ευρύτερη περιοχή σύντομα ξεκίνησε έναν ανοιχτό εμφύλιο πόλεμο με το νέο πολίτευμα: πραγματοποιήθηκαν χιλιάδες μαζικές εκτελέσεις, κυρίως διά πνιγμού στον ποταμό Λίγηρα.
Η πόλη είναι κτισμένη αμφιθεατρικά στη δεξιά όχθη του Λίγηρα πάνω σε μικρές νησίδες αυτού. Το 19ο αιώνα, η Νάντη έγινε βιομηχανική πόλη. Ίσως την πρώτη δημόσια συγκοινωνία αποτέλεσε η υπηρεσία λεωφορείων που ξεκίνησε το 1826 στην πόλη και στη συνέχεια τη μιμήθηκαν το Παρίσι, το Λονδίνο και η Νέα Υόρκη. Οι πρώτοι σιδηρόδρομοι κατασκευάστηκαν το 1851, καθώς και πολλές βιομηχανίες.
Το 1940, η πόλη υπέστη μεγάλες καταστροφές, αφού πέρασε στα χέρια των γερμανικών στρατευμάτων. Βομβαρδίστηκε δυο φορές από τους Βρετανούς στις 16 και 23 Αυγούστου 1943, προτού απελευθερωθεί από τους Αμερικανούς το 1944.
Σήμερα, η Νάντη αποτελεί σημαντικό βιομηχανικό κέντρο με ναυπηγεία και εργοστάσια σαπωνοποιίας, κλωστοϋφαντουργίας, μεταλλουργίας και επίπλων. Το 2003, η γαλλική "L'Express" ψήφισε τη Νάντη ως την πιο "πράσινη πόλη" της Γαλλίας, ενώ το 2004 το περιοδικό "Time" την αναφέρει ως την "πιο κατοικήσιμη πόλη στην Ευρώπη". 
Τα σημαντικότερα αξιοθέατα της πόλης είναι τα ερείπια των παλαιών Πύργων των Δουκών της Βρετάνης, ο Ναός του Αγίου Ιακώβου (12ος αιώνας), ο Ναός των Αγίων Πέτρου και Παύλου και το Μουσείο Καλών Τεχνών.

</doc>
<doc id="58148" url="https://el.wikipedia.org/wiki?curid=58148" title="Φελούκα">
Φελούκα

Η Φελούκα (πληθυντικός: φελούκες) ήταν τύπος μικρού ξύλινου πλοιαρίου στη περιοχή κυρίως της Ανατολικής Μεσογείου, χαμηλού και άφρακτου (χωρίς κατάστρωμα) που κινούταν με κουπιά και ιστία (πανιά), φέροντας τρία λατίνια και αρτέμονα.
Ονομασία.
Η λεξη πιθανόν να προέρχεται από την αραβική, στην οποία "φαλούκα" και φούλκε" ονομάζονται τα βοηθητικά πλοιάρια για τις διαπορθμεύσεις, πιθανόν όμως (κατά τον Παλάσκα) να προέρχεται από την αρχαία ελληνική "εφολκίδα".
Χρήση.
Οι φελούκες χρησιμοποιήθηκαν από τους πειρατές της Μεσογείου κατά τον Μεσαίωνα αλλά και αργότερα, μέχρι τον 19ο αιώνα. Τέτοια σκάφη διατηρήθηκαν στην Ελλάδα και μετά την Επανάσταση του 1821 και ιδιαίτερα στις Κυκλάδες. Όταν η πειρατεία τέθηκε υπό έλεγχο, οι φελούκες χρησίμευαν για τη συνοδεία των αλιευτικών και πιο συχνά των σφουγγαράδικων. Υπήρχαν και κατά το 20ο αιώνα και ορίζονταν ως "μικρές λέμβοι, ανάσιμοι και λεπτοί" που χρησιμοποιούνταν στην αποεπιβίβαση επιβατών και μεταφόρτωση μικρών φορτίων από λεμβούχους. Σήμερα συνεχίζουν να υφίστανται στον Νείλο

</doc>
<doc id="58151" url="https://el.wikipedia.org/wiki?curid=58151" title="Marvel Comics">
Marvel Comics

Η Marvel Comics (ελληνική προφορά: Μάρβελ Κόμικς) ή απλά Marvel είναι μια αμερικανική εκδοτική εταιρεία κόμικς, η μεγαλύτερη των ΗΠΑ μαζί με τη DC Comics. Οι χαρακτήρες της είναι πασίγνωστοι, με κυριότερους τον Spider-Man, τον Iron Man, τον Captain America, τον Hulk, τον Thor, τον Wolverine και πολλούς άλλους. Επίσης υπάρχουν διάφορες υπερηρωικές ομάδες όπως οι Εκδικητές, οι X-Men και οι Fantastic Four. Αποτελεί θυγατρικό κομμάτι της εταιρείας Marvel Entertainment.
Ιστορία.
Η Marvel ιδρύθηκε από τον εκδότη Μάρτιν Γκούντμαν το 1939 με το όνομα τότε Timely Comics. Η νέα εταιρεία κυκλοφόρησε το πρώτο της κόμικς τον Οκτώβριο αυτού του έτους, με τίτλο Marvel Comics. Στη δεκαετία του '50 άλλαξε το όνομά της σε Atlas Comics και τελικά στις αρχές της δεκαετίας του '60 πήρε το σημερινό της όνομα, προς τιμήν του πρώτου της περιοδικού που είχε βγάλει το 1939.
Τότε ήταν που ήρθε και η τεράστια επιτυχία με την δημιουργία από τους Σταν Λι και Τζακ Κίρμπι των Fantastic Four και την κυκλοφορία το 1961 του "Fantastic Four" #1 ακολουθούμενη από τη σταδιακή δημιουργία των ηρώων που αποτελούν τον κόσμο της Marvel, το ονομαζόμενο Marvel Universe. Το χαρακτηριστικό που έκανε τόσο δημοφιλείς από την πρώτη στιγμή τους ήρωές της ήταν το ότι για πρώτη φορά παρουσιάστηκαν στο κοινό ρεαλιστικοί υπερήρωες με ανθρώπινα χαρακτηριστικά και προβλήματα με τους οποίους μπορούσε να ταυτιστεί και να κατανοήσει ο αναγνώστης. Από τη δεκαετία του '60 έως σήμερα η Marvel παραμένει η μια από τις δύο μεγάλες αμερικανικές εταιρείες του χώρου.
Στις 31 Αυγούστου 2009 η εταιρία Walt Disney ανακοίνωσε ότι θα εξαγοράσει την Marvel για 4.24 δισεκατομμύρια δολάρια. Η εξαγορά ολοκληρώθηκε στις 31 Δεκεμβρίου του 2009.

</doc>
<doc id="58153" url="https://el.wikipedia.org/wiki?curid=58153" title="Μάρβελ">
Μάρβελ



</doc>
<doc id="58155" url="https://el.wikipedia.org/wiki?curid=58155" title="Συνθήκη ειρήνης 1468">
Συνθήκη ειρήνης 1468

Η Συνθήκη Ειρήνης του 1468 είναι η δεύτερη αρχαιότερη συνθήκη που αφορούσε ελλαδικό χώρο αμέσως μετά την πτώση της Κωνσταντινούπολης το 1453 και ύστερα από την Συνθήκη Νάξου του 1454. Συνάφθηκε μεταξύ της Γαληνότατης Δημοκρατίας της Βενετίας και του Μωάμεθ Β΄ το 1468 και αφορούσε κυρίως τα κάστρα και κάποιες περιοχές της Πελοποννήσου.
Συγκεκριμένα, με βάση το καθεστώς που είχε δημιουργηθεί μέχρι το έτος εκείνο, από τα συνολικά 122 κάστρα της Πελοποννήσου παρέμειναν στη κατοχή των Βενετών μόνο τα 26, ενώ περισσότερα από 40 ήταν ήδη κατεστραμμένα. Σε 50 από τα υπόλοιπα με την συνθήκη αυτή υψώθηκε η σημαία της Οθωμανικής αυτοκρατορίας μεταξύ των οποίων και στο παλαιό βενετσιάνικο κάστρο στο Γεράκι Λακωνίας. Παράλληλα, η Βενετία διατήρησε όλες τις παλαιές κτήσεις της, εκτός από το Άργος, συνεχίζοντας να διατηρεί κατοχή και εξουσία στη Μάνη και στη Μονεμβάσια καθώς και στην Εύβοια.

</doc>
<doc id="58156" url="https://el.wikipedia.org/wiki?curid=58156" title="Κωνσταντίνος Καζάκος">
Κωνσταντίνος Καζάκος

Ο Κωνσταντίνος Καζάκος (Αθήνα, 25 Απριλίου 1969) είναι Έλληνας ηθοποιός, γιός των επίσης ηθοποιών Κώστα Καζάκου και Τζένης Καρέζη.
Προσωπική ζωή.
Από το 1999 μέχρι το 2007, ήταν παντρεμένος με την επίσης ηθοποιό Τάνια Τρύπη, με την οποία απέκτησε μια κόρη, την Τζένη (γενν. 2000). 
Από το 2009 μέχρι το 2020 ήταν παντρεμένος με την ενδυματολόγο Ιωάννα Μαρτζούκου, με την οποία απέκτησε έναν γιο, τον Ιάσονα (γενν. 2012). 

</doc>
<doc id="58157" url="https://el.wikipedia.org/wiki?curid=58157" title="Βενέδικτος Α΄ Ιεροσολύμων">
Βενέδικτος Α΄ Ιεροσολύμων



</doc>
<doc id="58158" url="https://el.wikipedia.org/wiki?curid=58158" title="Βέρα στο δεξί">
Βέρα στο δεξί

 
Βέρα στο δεξί είναι τίτλος ελληνικής καθημερινής δραματικής τηλεοπτικής σειράς, παραγωγής 2004-2007, που δημιουργήθηκε από την Έλενα Ακρίτα και τον Γιώργο Κυρίτση και προβλήθηκε από το τηλεοπτικό σταθμό Mega Channel.
Τη σκηνοθεσία της σειράς επιμελήθηκαν ο Γιάννης Βασιλειάδης, ο Κώστας Κωστόπουλος, η Ευγενία Οικονόμου, ο Σπύρος Μιχαλόπουλος και ο Γιώργος Σιούγας. Το πρώτο επεισόδιο της σειράς προβλήθηκε από το Mega την Κυριακή 19 Σεπτεμβρίου του 2004. Η προβολή της σειράς γινόταν σε καθημερινή βάση στις 19:00 από το ίδιο κανάλι. Η σειρά κέρδισε την προτίμηση των τηλεθεατών, ξεπερνώντας σε τηλεθέαση (καθημερινά πάνω από το 30%) την θρυλική "Λάμψη" του Νίκου Φώσκολου στον ΑΝΤ1, σε ποσοστά τηλεθέασης. Η προβολή της σειράς γινόταν επίσης στην Κύπρο, την Ευρώπη, τις ΗΠΑ, τον Καναδά και την Αυστραλία. Τους δύο βασικούς χαρακτήρες της σειράς υποδύονται η Κάτια Δανδουλάκη και ο Κώστας Καζάκος ενώ το υπόλοιπο πρωταγωνιστικό καστ συμπληρώνουν οι Μαριάννα Τουμασάτου, Ελισάβετ Μουτάφη, Υρώ Λούπη, Αλέξανδρος Σταύρου, Δάνης Κατρανίδης και Κωνσταντίνος Κωνσταντόπουλος. Κατα τα διάκρεια της σειράς διάφοροι νέοι χαρακτήρες προστέθηκαν σε αυτή με τους παραπάνω να έχουν μόνιμη θέση στο καστ αυτής.
Η Βέρα στο δεξί ολοκληρώθηκε μετά από τρεις κύκλους και συνολικά 621 την Κυριακή 1 Ιουλίου του 2007.
Διανομή.
Σημειώσεις:
Οι χαρακτήρες σε σειρά σύμφωνα με την πρώτη εμφάνιση τους.
Υπόθεση.
1ος κύκλος (2004-2005).
Στον πρώτο κύκλο της σειράς (2004-2005) παρακολουθούμε την ιστορία τεσσάρων γυναικών που είναι δεμένες με ένα φοβερό μυστικό. Η Κλαίρη είναι εκδότρια βιβλίων και μαζί της είναι η Ρεγγίνα, η ανιψιά της, που είναι δικηγόρος μαζί με τις φιλενάδες της, την Έλσα μια τραγουδίστρια και την Δώρα, μια νοικοκυρά που θυσίασε την καριέρα της για την καριέρα του άνδρα της. Αρχικά βλέπουμε τις προετοιμασίες του γάμου της Έλσας με τον Στέφανο, γιο του περίφημου επιχειρηματία Διαμαντή Αμιρά. Ο Αμιράς προσπαθεί να πείσει τον Στέφανο να μην παντρευτεί την Έλσα, γιατί την θεωρεί καταστροφή του, όμως ο Στέφανος είναι αμετάπειστος. Ο Αμιράς βάζει τότε σε εφαρμογή ένα σχέδιο για να καταστρέψει τον γάμο τους, με τη βοήθεια του έμπιστου μπράβου του Στράτου. Έτσι, μετά από μια σειρά γεγονότων, η Έλσα θα βρεθεί στη φυλακή, όπου θα γεννήσει το μωρό του Στέφανου, το οποίο θα της πουν ότι γεννήθηκε νεκρό. Το μωρό, επειδή γεννήθηκε πρόωρα, μπήκε σε θερμοκοιτίδα, υπό την προστασία μιας γυναίκας. Στη συνέχεια το παίρνει ο Διαμαντής Αμιράς, με σκοπό να τον κάνει σωστό διάδοχό του στις επιχειρήσεις. Σε μια εξέγερση που δημιουργείται στις φυλακές με σκοπό τη δολοφονία της Έλσας, εκείνη δραπετεύει και στη θέση της καίγεται ζωντανή κάποια άλλη, η οποία, λίγο πριν τους ξεφύγει η Έλσα, φόρεσε τη βέρα της, λέγοντας ότι εκεί που θα πάει δεν θα τη χρειαστεί. Στην αρχή προσπαθεί να έρθει σε επαφή με τις φίλες της, αλλά βλέποντάς τες μαζί με τον Αμιρά και την Ράνια (που ήταν συγκρατούμενή της, την οποία έβαλαν για να την προσέχει και να την ελέγχει), η Έλσα νιώθοντας προδομένη από όλους, είναι μόνη μεσ' τη βροχή. Το πρωί την βρίσκει ο Οδυσσέας να κοιμάται στην παραλία, έχοντας αρρωστήσει. Αυτός θα την βοηθήσει πολύ στη συνέχεια. Οι υπόλοιποι την θεωρούν νεκρή. Στη συνέχεια, βρίσκοντας την κατάλληλη ευκαιρία, απάγει το μωρό της. Έτσι αναγκάζει τον Αμιρά να συμβιβαστεί μαζί της. Στο μεταξύ ο Στράτος, αποφασισμένος να εκδικηθεί την δολοφονία του αδερφού του Άγγελου πριν πολλά χρόνια από τις τρεις φίλες, γνωρίζεται με την Ρεγγίνα και την Δώρα ξεχωριστά, κάνοντας τις να τον ερωτευτούν. Όμως, ο ίδιος έρχεται αντιμέτωπος με κάτι που δεν είχε προβλέψει: Ερωτεύεται τη Δώρα και σταδιακά χάνει την μανία του να την εκδικηθεί. Όσον αφορά όμως την Ρεγγίνα, της κάνει πρόταση γάμου και την παρατάει στα σκαλιά της εκκλησίας. Εκείνη μαθαίνει τις προθέσεις του και την σχέση του με την Δώρα και δεν ξέρει τι να κάνει. Όταν η Δώρα μαθαίνει τη σχέση που είχαν, αρχίζει να μισεί την Ρεγγίνα και οι σχέσεις των γυναικών δοκιμάζονται. Στο τέλος του πρώτου κύκλου ο Στράτος πηγαίνει στην Αμερική, όπου ανακαλύπτει ότι ο Άγγελος ήταν τελικά ζωντανός όλα αυτά τα χρόνια και, συνεπώς, δεν δολοφονήθηκε.
2ος κύκλος (2005-2006).
Στον δεύτερο κύκλο της σειράς (2005-2006) σημαντικό πρόσωπο για τις μετέπειτα εξελίξεις είναι ο Άγγελος, αδελφός του Στράτου, που επιστρέφει για να καταστρέψει τον Αμιρά και την Κλαίρη. Ο Στράτος δεν μπορεί να πιστέψει πως ο Άγγελος ήταν ζωντανός και δεν είχε εμφανιστεί ποτέ. Ο Άγγελος ζητάει από τον Στράτο να συνεργαστούν με σκοπό να διαλύσουν τον Αμιρά, όμως ο Στράτος νιώθοντας προδομένος και επιπλέον επειδή ο Αμιράς είναι πατέρας του, δεν δέχεται. Στο μεταξύ ο Άγγελος εμφανίζεται στην Ρεγγίνα και της λέει ότι την αγαπάει ακόμα, όμως αυτή τον διώχνει για τα καλά. Από την άλλη, η Δώρα είναι ευτυχισμένη, γιατί τα ξαναβρήκε με τον Στράτο και τα κορίτσια. Η Έλσα όμως αναγκάζεται να δώσει το ένα από τα παιδιά της στην πραγματική του μητέρα. Ο Άγγελος κάνει την πρώτη του κίνηση και εμφανίζεται στην Κλαίρη κάνοντας την να τον ερωτευθεί. Εκείνη τον ερωτεύεται, πέφτει στην παγίδα του και καταστρέφει άθελα της τον γάμο της με τον Άρη. Ένα νέο πρόσωπο, ο Ανδρέας Καϊρης, μπαίνει στην ζωή της Έλσας, που σύντομα θα καταλήξει σε ρομαντικό ειδύλλιο. Στα επόμενα επεισόδια, η Ρεγγίνα φέρνει στον κόσμο το παιδί του Στράτου, κάτι που θα φέρει σε οριστική ρήξη τη σχέση των τεσσάρων γυναικών. Ο Στράτος για πρώτη φορά συνειδητοποιεί ότι η Ρεγγίνα είναι η μοναδική γυναίκα που αγάπησε στη ζωή του. Στο τέλος του δεύτερου κύκλου, ο Άγγελος ετοιμάζεται να φτάσει στα άκρα, όμως μετά από μια πάλη με τον Στράτο τραυματίζεται, μένει ανάπηρος και ο Στράτος εγκαταλείπει τη Ρεγγίνα φεύγοντας για την Τυνησία.
3ος κύκλος (2006-2007).
Στον τρίτο κύκλο της σειράς (2006-2007) η ιστορία και τα πρόσωπα της σειράς μεταφέρονται στα Τρίκαλα, ενώ νέα πρόσωπα προστίθενται στο καστ. Έχουν περάσει δύο χρόνια από την φυγή του Στράτου στην Τυνησία και η Ρεγγίνα προσπαθεί να ξαναφτιάξει τη ζωή της. Η Έλσα και ο Αντρέας ζουν μαζί της και προσπαθούν να την κάνουν να τον ξεχάσει. Η Δανάη ζει με τον άνδρα της, τον Μίλτο, την κόρη τους, την Χριστίνα, και την Λήδα, την κόρη μιας εξαδέλφης της. Ο αδελφός της Χρήστος είναι παντρεμένος με την Όλια. Στο πρώτο επεισόδιο του κύκλου η Κλαίρη, ερχόμενη στα Τρίκαλα, γίνεται αυτόπτης μάρτυρας του φόνου του Χρήστου. Η Έλσα και ο Αντρέας παντρεύονται, ενώ ο Στράτος επιστρέφει την επόμενη μέρα. Στα επόμενα επεισόδια παρακολουθούμε την προσπάθεια για την λύση του μυστηρίου γύρω από τον φόνο του Χρήστου, αλλά και το κυνήγι του θησαυρού που ονομάζεται 13ο κλειδί. Ο Στράτος μαθαίνει ότι έχει μια χαμένη δίδυμη αδελφή και, βλέποντας την ομοιότητα της Δανάης με την μάνα του, υποψιάζεται πως είναι αυτή. Τελικά αποδεικνύεται ότι είναι όντως αυτή. Ο Άγγελος αποδεικνύεται πως δεν είναι ανάπηρος και μαζί με την «κόρη» του Αλίκη σχεδιάζει τις επόμενες κινήσεις του για να εκδικηθεί τους παλιούς του εχθρούς. Ο Αχιλλέας, που είναι αδελφός του Θωμά του παιδιού που σκοτώθηκε στο ίδρυμα που ζούσε ο Στράτος, συνεργάζεται με όλους για να νικήσουν μαζί τον Άγγελο. Ένας άγνωστος εχθρός απειλεί τις ζωές των ηρώων με βασικό στόχο την Ρεγγίνα και, ενώ είναι έτοιμος να την πυροβολήσει, την σώζει ο Νικήτας την τελευταία στιγμή και σκοτώνεται αυτός. Στο συγκλονιστικό φινάλε της σειράς ο Άγγελος χάνει τα λογικά του μετά την σύλληψη του από την αστυνομία, ο Στράτος και η Ρεγγίνα παντρεύονται επιτέλους, η Κλαίρη αποκαλύπτει στον Αντώνη ότι η Ρεγγίνα είναι κόρη δική της και του Σωτηρίου, ενώ ο Αμιράς πεθαίνει.
Ένα χρόνο μετά, το όνειρο του Στράτου, του Ανδρέα και του Τάκη γίνεται πραγματικότητα, αφού το ίδρυμα στο οποίο μεγάλωσαν "μεταμορφώνεται" σε ένα πραγματικό παράδεισο για τα παιδιά. Ο Αντώνης παίρνει το πρώτο αντίτυπο του βιβλίου του στα χέρια του και δεν έχει άλλο τίτλο από το "Βέρα στο δεξί". Η ζωή συνεχίζεται...

</doc>
<doc id="58161" url="https://el.wikipedia.org/wiki?curid=58161" title="Ακροπόλ (ταινία)">
Ακροπόλ (ταινία)

Το Ακροπόλ είναι μια μουσικοχορευτική ταινία του Παντελή Βούλγαρη, παραγωγή του 1995. Πραγματεύεται την οργάνωση μιας παράστασης στο θρυλικό θέατρο Ακροπόλ παρουσιάζοντας τον κόσμο του θεάτρου και του θεάματος, με όλες τις αντιζηλίες και τα πισώπλατα μαχαιρώματα.
Πλοκή.
Στο ιστορικό μουσικό θέατρο Ακροπόλ της Αθήνας πρόκειται να ανέβει μια πρεμιέρα. Λίγο πριν από την έναρξη, ο θεατρώνης Πρίγκιψ απολύει μια πρωταγωνίστρια λόγω προχωρημένης μέθης. Ενώ ψάχνει ηθοποιό να την αντικαταστήσει, καταλήγει σε ένα πρώην παιδί-θαύμα του κινηματογράφου, τον Λάκη Λοϊζο, που ερμηνεύει συχνά γυναικείους ρόλους, κυρίως κωμικούς, και που τώρα διευθύνει ένα πρακτορείο για κομπάρσους. Ο Λάκης ερμηνεύει τον ρόλο του με μεγάλη επιτυχία, γεμίζοντας τους συναδέλφους του με φθόνο. Στην τελευταία παράσταση, τότε που θίασος και τεχνικοί συνηθίζεται να κάνουν φάρσες και τρέλες (το λεγόμενο «αλαλούμ»), αποφασίζουν να τον εκδικηθούν. Στη διάρκεια αυτής της εκδίκησης, ο Λάκης ταπεινώνεται αλλά και ταπεινώνει, παίρνοντας με τη σειρά του την εκδίκησή του, μέχρι να εγκαταλείψει τον θίασο και να επιστρέψει στο πρακτορείο για κομπάρσους που διηύθυνε.
Παραγωγή.
Η πρεμιέρα της ταινίας πραγματοποιήθηκε στις 12 Ιανουαρίου 1996. Κόβοντας 20.000 εισιτήρια πανελλαδικά, κατατάχθηκε στην 4η θέση ανάμεσα σε 15 ταινίες της ίδιας σεζόν. Απέσπασε το βραβείο μουσικής στο Φεστιβάλ της Βαλένθια και το βραβείο σκηνοθεσίας στο Φεστιβάλ του Καΐρου.
Η Ιωάννα Χουλιαρά γράφει:Η δεκαετία που διαδραματίζεται η ιστορία του Ακροπολ είναι μια ανήσυχη περίοδος για την Ελλάδα, τόσο πολιτικά όσο κοινωνικά και οικονομικά. Σε ταινίες του ο Βούλγαρης εξετάζει βαθύτερα τις άμεσες επιδράσεις της εποχής στην ανθρώπινη ψυχή. Στο Ακροπολ προτιμάει να εστιάσει στον θεατρικό κόσμο και μέσα από αυτόν να αναπολήσει το ελληνικό θέατρο γενικότερα και την μουσική επιθεώρηση ειδικότερα. Πίσω από την λάμψη των θεατρικών παραγωγών, ο σκηνοθέτης παρατηρεί το ανθρώπινο πρόσωπο, τα συναισθήματα, τις ελπίδες και τα πάθη. Με μεστούς διαλόγους και έντονες ερμηνείες, η ταινία νοσταλγικά περιγράφει τα καλλιτεχνικά δρώμενα αλλά και μας ταξιδεύει στον εσωτερικό κόσμο των καλλιτεχνών. Με ένα ίσως μελαγχολικό ύφος παρουσιάζονται οι ανασφάλειες, οι αδυναμίες, οι συγκρούσεις αλλά και οι επιτυχίες των ηθοποιών της επιθεώρησης. 

</doc>
<doc id="58162" url="https://el.wikipedia.org/wiki?curid=58162" title="Βάιενστεφαν">
Βάιενστεφαν

Ο λόφος, αλλά και η περιοχή Βάιενστεφαν (Γερμανικά: Weihenstephan) αποτελεί τμήμα της πόλης του Φράιζινγκ. Το Βάιενστεφαν είναι γνωστό για:

</doc>
<doc id="58163" url="https://el.wikipedia.org/wiki?curid=58163" title="Songs of faith and devotion">
Songs of faith and devotion



</doc>
<doc id="58178" url="https://el.wikipedia.org/wiki?curid=58178" title="Πάντειος Σχολή">
Πάντειος Σχολή



</doc>
<doc id="58181" url="https://el.wikipedia.org/wiki?curid=58181" title="Spring Framework">
Spring Framework

Το Spring Framework είναι λογισμικό ανοιχτού κώδικα (ελεύθερο λογισμικό) που σκοπό έχει να διευκολύνει την ανάπτυξη J2EE λογισμικού σε μεγάλη έκταση και βασίζεται στη γλώσσα προγραμματισμού Java.

</doc>
<doc id="58185" url="https://el.wikipedia.org/wiki?curid=58185" title="Hibernate Framework">
Hibernate Framework

Το Hibernate Framework είναι λογισμικό ανοιχτού κώδικα (ελεύθερο λογισμικό) που σκοπό έχει να συνδέσει τα αντικείμενα που δημιουργούνται σε μια αντικειμενοστραφή γλώσσα προγραμματισμού (Java) με τους πίνακες μιας σχεσιακής βάσης δεδομένων. Η σύνδεση αυτή επιτυγχάνεται με την χρήση επιπρόσθετης πληροφορίας (metadata) που τοποθετείται κατάλληλα (μαζί με τον κώδικα Java ή σε ξεχωριστά xml αρχεία) και περιγράφει την αντιστοιχία μεταξύ των αντικειμένων και της βάσης δεδομένων. Γενικά το Hibernate προσφέρει την αυτόματη μετατροπή της μιας μορφής (αντικείμενα) στην άλλη (σχεσιακή βάση δεδομένων).
Ιστορικό.
Το Hibernate είναι λογισμικό που αρχικά κατασκευάστηκε από προγραμματιστές ανά τον κόσμο με συντονιστή τον Gavin King. Αργότερα η εταιρεία JBoss inc. προσέλαβε τους κύριους προγραμματιστές και ανέπτυξε περαιτέρω το Hibernate σχετικά με τα στάνταρτ της πλατφόρμας J2EE. Σήμερα η τελευταία έκδοση του Hibernate είναι η 3.x και ενσωματώνει χαρακτηριστικά όπως "interceptor/callback architecture", "user defined filters" και τα Annotations που παρουσιάστηκαν στη Java (JDK 5.0+).
Χρήση.
Το Hibernate συγκαταλέγεται στην κατηγορία του λογισμικού ORM ("object/relational mapping"). Το λογισμικό ORM στοχεύει στη δημιουργία μιας διεπαφής ("interface") μεταξύ των διαδεδομένων σχεσιακών βάσεων δεδομένων και του αντικειμενοστραφούς προγραμματισμού. Με απλά λόγια, προσφέρει τη χρησιμοποίηση μιας σχεσιακής βάσης δεδομένων ως να ήταν αντικειμενοστραφής. Για να το επιτύχει αυτό δημιουργεί αντιστοιχίες μεταξύ των εννοιών του αντικειμενοστραφούς προγραμματισμού (συσχετίσεις, κληρονομικότητα, πολυμορφισμός) - που δεν υπάρχουν σε μια σχεσιακή βάση δεδομένων - και των πινάκων και σχέσεων μεταξύ των πινάκων μιας σχεσιακής βάσης. Με αυτό τον τρόπο ο προγραμματιστής "βλέπει" τελικά μια αντικειμενοστραφή βάση δεδομένων, παρ´όλο που στην ουσία χρησιμοποιεί μια σχεσιακή. Έτσι ο προγραμματιστής χρησιμοποιεί τα αντικείμενα της συγκεκριμένης εφαρμογής, τα τροποποιεί σχετικά με τη λογική της εφαρμογής που αναπτύσσει και τα αποθηκεύει (τροποποιεί, διαγράφει και αναζητά) στη βάση "ως αντικείμενα", σκεπτόμενος δηλαδή με αντικειμενοστραφείς έννοιες και όχι με βάση το σχήμα της σχεσιακής βάσης δεδομένων. Σε αυτό το σημείο είναι το Hibernate που, γνωρίζοντας την αντιστοιχία μεταξύ βάσης και λογικής της εφαρμογής, αναλαμβάνει να κατασκευάσει την κατάλληλη εντολή της SQL, η οποία και στέλνεται τελικά στη βάση δεδομένων. Έπειτα, τα αποτελέσματα που επιστρέφει η βάση, το Hibernate τα επιστρέφει στον προγραμματιστή ως αντικείμενα της εφαρμογής. Είναι δηλαδή ένα ενδιάμεσο επίπεδο μεταξύ της εφαρμογής και της βάσης δεδομένων.
Χαρακτηριστικά/Πλεονεκτήματα.
Το Hibernate προσφέρει τα παρακάτω στον προγραμματιστή:
Παράδειγμα.
Το παράδειγμα που αναφέρεται σε αυτή την παράγραφο είναι πολύ βασικό και παρουσιάζει μια πολύ απλή χρήση του Hibernate. Για λεπτομερέστερη περιγραφή των δυνατοτήτων του Hibernate επισκευθείτε την επίσημη ιστοσελίδα.
Για το παράδειγμά μας, υποθέτουμε πως έχουμε ένα μοντέλο στο οποίο ένας άνθρωπος (Person) μπορεί να διαθέτει κανένα ή περισσότερα οχήματα (Vehicle). Το αντίστοιχο διάγραμμα που δείχνει τα αντικείμενα του μοντέλου μας είναι το παρακάτω:
Η κατάσταση αυτή μπορεί να μεταφραστεί σε σχεσιακή βάση δεδομένων χρησιμοποιώντας δύο πίνακες (PERSON και VEHICLE) με τα αντίστοιχα πεδία όπως φαίνεται παρακάτω:
Το πεδίο PERSON_ID του πίνακα VEHICLE είναι εξωτερικό κλειδί (foreign key) και συνδέει το PERSON με τα VEHICLEs τα οποία κατέχει. Στην εφαρμογή μας πρέπει να κατασκευάσουμε δύο αντικείμενα τα Person και Vehicle:
Αρχείο Person.java
 package example;
 class Person{
 private long id;
 private String name;
 private boolean sex;
 private int age;
 private List vehicles;
 public String getName(){
 return this.name;
 public void setName(String name){
 this.name=name;
 //το ίδιο και για τα άλλα τέσσερα χαρακτηριστικά
Αρχείο Vehicle.java
 package example;
 class Vechicle{
 private long id;
 private String registration; //πινακίδα
 private int engine; //κυβισμός
 private String make; //μάρκα 
 public String getRegistration(){
 return this.registration;
 public void setRegistration(String registration){
 this.registration=registration;
 //το ίδιο και για τα άλλα τρία χαρακτηριστικά
Χρησιμοποιώντας το Hibernate πρέπει να κατασκευάσουμε τα XML αρχεία που περιγράφουν την αντιστοιχία μεταξύ των αντικειμένων και των πινάκων της βάσης δεδομένων:
Αρχείο engine/Person.hbm.xml
 &lt;xml version = “1.0”?&gt;
 &lt;!DOCTYPE hibernate-mapping PUBLIC “-//Hibernate/Hibernate Mapping DTD//EN”
 “http://hibernate.sourceforge.net/hibernate-mapping-2.0.dtd”&gt;
 &lt;class name=”example.Person” table=”PERSON”&gt;
 &lt;id name=”id” column=”PERSON_ID” type=”long”&gt;
 &lt;generator class=”native”&gt;
 &lt;/id&gt;
 &lt;property name=”name” column=”P_NAME” type=”string”/&gt;
 &lt;property name=”sex” column=”P_SEX” type=”boolean”/&gt;
 &lt;property name=”age” column=”P_AGE” type=”integer”/&gt;
 &lt;set name=”vehicles” inverse=”true” cascade=”save-update”&gt;
 &lt;key column=”PERSON_ID” /&gt;
 &lt;one-to-many class=”example.Vehicle”/&gt;
 &lt;/set&gt;
 &lt;/class&gt; 
 &lt;/hibernate-mapping&gt;
Αρχείο engine/Vehicle.hbm.xml
 &lt;xml version = “1.0”?&gt;
 &lt;!DOCTYPE hibernate-mapping PUBLIC “-//Hibernate/Hibernate Mapping DTD//EN”
 “http://hibernate.sourceforge.net/hibernate-mapping-2.0.dtd”&gt;
 &lt;class name=”example.Vehicle” table=”VEHICLE”&gt;
 &lt;id name=”id” column=”VEHICLE_ID” type=”long”&gt;
 &lt;generator class=”native”&gt;
 &lt;/id&gt;
 &lt;property name=”registration” column=”V_REGISTRATION” type=”string”/&gt;
 &lt;property name=”engine” column=”V_ENGINE” type=”integer”/&gt;
 &lt;property name=”make” column=”V_MAKE” type=”string”/&gt;
 &lt;many-to one name=”person” column=”PERSON_ID” class=”example.Person” not-null=”true”/&gt;
 &lt;/class&gt; 
 &lt;/hibernate-mapping&gt;
Επίσης πρέπει να ορίσουμε ένα αρχείο με τα χαρακτηριστικά της βάσης δεδομένων που χρησιμοποιούμε. Για παράδειγμα, αν χρησιμοποιούμε PostgreSQL και η βάση μας λέγεται myBD τότε το αρχείο μας περιέχει τα παρακάτω:
Αρχείο hibernate.properties
 hibernate.connection.driver_class= org.postgresql.Driver
 hibernate.connection.url=jdbc:postgresql://localhost/myDB
 hibernate.connection.username = user
 hibernate.connection.password = pass
 hibernate.dialect = net.sf.hibernate.dialect.PostgreSQLDialect
Γράφοντας τα παραπάνω έχουμε κάνει τα εξής:
Έχοντας ορίσει όλα αυτά μπορούμε να αρχίσουμε το Hibernate και να αναφερθούμε στα αντικείμενά μας όπως περιγράφεται στη συνέχεια:
 //αρχίζουμε το Hibernate
 Configuration cfg=new Configuration();
 cfg.addResource(“engine/Person.hbm.xml”);
 cfg.addResource(“engine/Vehicle.hbm.xml”);
 SessionFactory session=new cfg.buildSessionFactory();
 //δουλεύουμε με τα αντικείμενα
 //αποθήκευση αντικειμένων
 Session session=getSessionFactory().openSession();
 Transaction tx=session.beginTransaction();
 Vehicle v=new Vehicle();
 v.setRegistration(“XXX-1234”);
 v.setEngine(2000);
 v.setMake(“Nissan”);
 Person p=new Person();
 p.setName(”Nick”);
 p.setSex(true); //άνδρας
 p.setAge(29);
 p.getVehicles().add(v);
 session.save(p);
 tx.commit();
 session.close();
 //αναζήτηση αντικειμένων
 Session newSession=getSessionFactory().openSession();
 Transaction newTx=newSession.beginTransaction();
 Person p2 = (Person) newSession.load(Person.class, new Long(1));
 List vehicles=p2.getVehicles();
 System.out.println(“Number of Vehicles: ”+vehicles.size());
 newTx.commit();
 newSession.close();
Στο παράδειγμα αυτό αποθηκεύτηκαν στη βάση δεδομένων, στους αντίστοιχους πίνακες, τα αντικείμενά p και v και αναζητήθηκαν το person και τα vehicles που έχει. Παρατηρήστε ότι σε όλη την έκταση του παραδείγματος δε χρησιμοποιήσαμε καθόλου SQL κώδικα, πράγμα που επιτρέπει το διαχωρισμό του business logic της εφαρμογής από τη βάση δεδομένων. Ο προγραμματιστής μπορεί ετσι να αφοσιωθεί στην κωδικοποίηση της εφαρμογής χωρίς να συνδέει στενά τον κώδικα της εφαρμογής με τον κώδικα που χρειάζεται για την τροποποίηση των δεδομένων στη βάση. Επίσης, οι αλλαγές στη βάση δεδομένων είναι ευκολότερο να αντιμετωπιστούν στα XML αρχεία των αντιστοιχίσεων παρα οπουδήποτε μέσα στον κώδικα. Ακόμα, χρειάζονται πολύ λιγότερες γραμμές κώδικα για τις βασικές τροποποιήσεις των δεδομένων (CRUD – Create Read Update Delete) στη βάση δεδομένων. Αυτά, σε μεγάλης έκτασης εφαρμογές, αποδυκνύονται πολύτιμα, τόσο όσον αφορά τον χρόνο ανάπτυξης της εφαρμογής όσο και στην αποσφαλμάτωση του κώδικα κατα την ανάπτυξη της εφαρμογής.
Το παράδειγμα που περιγράψαμε είναι πολύ απλό και ενδεικτικό της χρήσης του Hibernate. Το Hibernate υποστηρίζει πολύπλοκες συσχετίσεις μεταξύ αντικειμένων όπως συσχετίσεις (associations), πολυμορφισμό (polymorphism) και κληρονομικότητα (inheritance) και τις κυριότερες βάσεις δεδομένων (Oracle, MySQL, PostgreSQL, Microsoft SQL Server, DB2, Sybase κτλ.). Επίσης μπορεί να χρησιμοποιηθεί τόσο σε unmanaged (π.χ. το παράδειγμα που αναφέραμε) όσο και σε managed application περιβάλλοντα (π.χ. JBoss).

</doc>
<doc id="58187" url="https://el.wikipedia.org/wiki?curid=58187" title="Arena AufSchalke">
Arena AufSchalke



</doc>
<doc id="58193" url="https://el.wikipedia.org/wiki?curid=58193" title="Γλώσσα Χμερ">
Γλώσσα Χμερ

Τα Χμερ ή Καμποτζιανά είναι η επίσημη γλώσσα της Καμπότζης. Ανήκει στην αυστροασιατική γλωσσική οικογένεια. Ως γλώσσα είναι επηρεασμένη από τα Σανσκριτικά, ενώ σχηματίζει γλωσσικό δεσμό μαζί με την ταϊλανδική, τη λαοτινή, την Τσαν και τη βιετναμέζικη στη νοτιοανατολική Ασία. Με περίπου 16 εκατομμύρια ομιλητές, είναι η δεύτερη πιο ευρέως ομιλούμενη αυστροασιατική γλώσσα (μετά τα βιετναμέζικα).

</doc>
<doc id="58195" url="https://el.wikipedia.org/wiki?curid=58195" title="Something to Remember">
Something to Remember

Το Something to Remember είναι η τρίτη συλλογή της αμερικανίδας τραγουδίστριας Madonna, ενώ αποτελεί το ενδέκατο album της. Περιλαμβάνει μια συλλογή από τις καλύτερες μπαλάντες της, καθώς και τρία νέα κομμάτια: "I Want You", "You'll See" και "One More Chance".
Πληροφορίες για το album.
Η Madonna συνεργάζεται και πάλι με τον παραγωγό Nellee Hooper για το τραγούδι "I Want You", στο οποίο συμμετέχει το συγκρότημα Massive Attack. Το κομμάτι αποτελεί διασκευή κλασικού τραγουδιού του Marvin Gaye και επρόκειτο να κυκλοφορήσει σαν single. Μάλιστα γυρίστηκε και βιντεοκλίπ, αλλά τα σχετικά σχέδια τελικά ναυάγησαν. 
Το "You'll See" κυκλοφόρησε σαν το πρώτο single, ενώ το "One More Chance" έγινε single μόνο στην ευρωπαϊκή αγορά. Και στα δύο η δημιουργία και παραγωγή έγινε από τη Madonna και τον David Foster. Το βιντεοκλίπ του "You'll See" είναι συνέχεια εκείνου που γυρίστηκε για το τραγούδι "Take A Bow" του προηγούμενου album.
Οι φωτογραφίες του album ανήκουν σε μια καμπάνια του σχεδιαστή μόδας Versace (1995). Η Madonna χρησιμοποίησε τις φωτογραφίες που δεν χρησιμοποιήθηκαν για την καλλιτεχνική επένδυση του album.

</doc>
<doc id="58196" url="https://el.wikipedia.org/wiki?curid=58196" title="Επαρχία Τούκουμς">
Επαρχία Τούκουμς

Η Επαρχία Τούκουμς (λετονικά: "Tukuma rajons") είναι επαρχία της δυτικής Λετονίας. Έχει πληθυσμό 53.734 κατοίκους. Περιλαμβάνει τις πόλεις Τούκουμς και Κάνταβα. 

</doc>
<doc id="58197" url="https://el.wikipedia.org/wiki?curid=58197" title="Έλενα Ακρίτα">
Έλενα Ακρίτα

Η Έλενα Ακρίτα (28 Ιουνίου 1955, Φιλοθέη) είναι Ελληνίδα δημοσιογράφος, σεναριογράφος, συγγραφέας, ηθοποιός και τηλεοπτική παρουσιάστρια.
Βιογραφία.
Η Έλενα Ακρίτα γεννήθηκε στις 28 Ιουνίου του 1955 στην Φιλοθέη. Είναι κόρη του λογοτέχνη και πολιτικού Λουκή Ακρίτα και της πολιτικού Σύλβας Ακρίτα.
Ως δημοσιογράφος, συνεργάστηκε με το περιοδικό "Ταχυδρόμος" και τις εφημερίδες "Το Bήμα", "Έθνος", "Έθνος της Κυριακής", "Ειδήσεις" και "Τα Νέα". Αποχώρησε από την εφημερίδα "Τα Νέα" τον Δεκέμβριο του 2020 μετά από μη δημοσίευση του άρθρου της από την εφημερίδα, κάνοντας λόγο για λογοκρισία μετά από 20 χρόνια συνεργασίας. Συνεργάστηκε επίσης με τους ραδιοφωνικούς σταθμούς EPΑ1, Αθήνα 9.84, Flash, και ΑΝΤ1. Τον Ιανουάριο του 2021 ανακοινώθηκε η συνεργασία της με το News 24/7 - 24 MEDIA όπου γράφει ένα άρθρο άποψης κάθε Σάββατο και διατηρεί την στήλη «Μια γυναίκα στην πλατεία». Από το Οκτώβριο του 2021 ξεκίνησε τις δικές της εκπομπές podcasts μέσα από News 24/7.
Προσωπική ζωή.
Έχει κάνει τρεις γάμους. Ο πρώτος της σύζυγος ήταν ο συγκοινωνιολόγος Νάσος Κόκκινος. Έπειτα, το 1987, παντρεύτηκε τον ηθοποιό Κώστα Αρζόγλου και το 1992 υιοθέτησαν τον γιο τους, Παύλο Αρζόγλου. Στη συνέχεια, το 2012, παντρεύτηκε τον ηθοποιό και σεναριογράφο Γιώργο Κυρίτση, έπειτα από 18 χρόνια κοινής ζωής και επαγγελματικής συμπόρευσης.
Θεατρικά έργα.
Το πρώτο της θεατρικό έργο, "Η δίαιτα του αστροναύτη", ανέβηκε το 2000 και ολοκληρώθηκε το 2001 σε σκηνοθεσία Σταμάτη Φασουλή. Έχει μεταφράσει και διασκευάσει από τα Αγγλικά και τα Γαλλικά πολλά θεατρικά έργα, πρόζες και μιούζικαλ.

</doc>
<doc id="58198" url="https://el.wikipedia.org/wiki?curid=58198" title="Επαρχία Μάντονα">
Επαρχία Μάντονα

Η επαρχία Μάντονα (λετονικά: "Madonas rajons") είναι επαρχία της ανατολικής Λετονίας. Έχει πληθυσμό 44.306 κατοίκους. Περιλαμβάνει τις πόλεις Μάντονα, Τσέσβαϊνε, Βαρακλιάνι και Λούμπανα.

</doc>
<doc id="58199" url="https://el.wikipedia.org/wiki?curid=58199" title="Επαρχία Όγκρε">
Επαρχία Όγκρε

Η επαρχία Όγκρε (λετονικά: "Ogres rajons") είναι επαρχία της κεντρικής Λετονίας. Έχει πληθυσμό 63.027 κατοίκους. Περιλαμβάνει τις πόλεις Ίκσκιλε, Κέγκουμς, Λιέλβαρντε και Όγκρε.

</doc>
<doc id="58201" url="https://el.wikipedia.org/wiki?curid=58201" title="Επαρχία Άιζκραουκλε">
Επαρχία Άιζκραουκλε

Η επαρχία Άιζκραουκλε (λετονικά: "Aizkraukles rajons") είναι επαρχία της νότιας Λετονίας. Έχει πληθυσμό 41.546 κατοίκους. Περιλαμβάνει τις πόλεις Άιζκραουκλε, Γιάουνγιελγκαβα και Πλιάβινιας.

</doc>
<doc id="58202" url="https://el.wikipedia.org/wiki?curid=58202" title="Επαρχία Άλουκσνε">
Επαρχία Άλουκσνε

Η επαρχία Άλουκσνε (λετονικά: "Aluksnes rajons") είναι επαρχία της βορειοανατολικής Λετονίας. Έχει πληθυσμό 25.880 κατοίκους. Περιλαμβάνει τις πόλεις Άλουκσνε και Άπε.

</doc>
<doc id="58203" url="https://el.wikipedia.org/wiki?curid=58203" title="Επαρχία Μπάλβι">
Επαρχία Μπάλβι

Η επαρχία Μπάλβι (λετονικά: "Balvu rajons") είναι επαρχία της βορειοανατολικής Λετονίας. Έχει πληθυσμό 28.246 κατοίκους. Περιλαμβάνει τις πόλεις Μπάλβι και Βίλιακα.

</doc>
<doc id="58204" url="https://el.wikipedia.org/wiki?curid=58204" title="Επαρχία Μπάουσκα">
Επαρχία Μπάουσκα

Η επαρχία Μπάουσκα (λετονικά: "Bauskas rajons") είναι επαρχία της νότιας Λετονίας. Έχει πληθυσμό 51.974 κατοίκους.

</doc>
<doc id="58205" url="https://el.wikipedia.org/wiki?curid=58205" title="Επαρχία Τσέσις">
Επαρχία Τσέσις

Η επαρχία Τσέσις (λετονικά: "Cēsu rajons") είναι επαρχία της νότιας Λετονίας. Έχει πληθυσμό 57.228 κατοίκους. Περιλαμβάνει τις πόλεις Τσέσις και Λίγκατνε. 

</doc>
<doc id="58207" url="https://el.wikipedia.org/wiki?curid=58207" title="Επαρχία Ντάουγκαβπιλς">
Επαρχία Ντάουγκαβπιλς

Η επαρχία Ντάουγκαβπιλς (λετονικά: "Daugavpils rajons") είναι επαρχία της νοτιοανατολικής Λετονίας. Έχει πληθυσμό 43.791 κατοίκους. Περιλαμβάνει τις πόλεις Ντάουγκαβπιλς, Ίλουκστε και Σούμπατε. 

</doc>
<doc id="58209" url="https://el.wikipedia.org/wiki?curid=58209" title="Επαρχία Ντόμπελε">
Επαρχία Ντόμπελε

Η επαρχία Ντόμπελε (λετονικά: "Dobeles rajons") είναι επαρχία της νοτιοδυτικής Λετονίας. Έχει πληθυσμό 38.066 κατοίκους. Περιλαμβάνει τις πόλεις Άουτσε, Ντόμπελε και Τέρβετε. 

</doc>
<doc id="58210" url="https://el.wikipedia.org/wiki?curid=58210" title="Γέδα">
Γέδα



</doc>
<doc id="58211" url="https://el.wikipedia.org/wiki?curid=58211" title="Επαρχία Γκούλμπενε">
Επαρχία Γκούλμπενε

Η επαρχία Γκούλμπενε (λετονικά: "Gulbenes rajons") είναι επαρχία της βορειοανατολικής Λετονίας. Έχει πληθυσμό 28.998 κατοίκους. 

</doc>
<doc id="58212" url="https://el.wikipedia.org/wiki?curid=58212" title="Επαρχία Γιέκαμπιλς">
Επαρχία Γιέκαμπιλς

Η επαρχία Γιέκαμπιλς (λετονικά: "Jēkabpils rajons") είναι επαρχία της νοτιοανατολικής Λετονίας. Έχει πληθυσμό 57.812 κατοίκους. 

</doc>
<doc id="58213" url="https://el.wikipedia.org/wiki?curid=58213" title="Επαρχία Γιέλγκαβα">
Επαρχία Γιέλγκαβα

Η επαρχία Γιέλγκαβα (λετονικά: "Jelgavas rajons") είναι επαρχία της νότιας Λετονίας. Έχει πληθυσμό 37.054 κατοίκους. 

</doc>
<doc id="58214" url="https://el.wikipedia.org/wiki?curid=58214" title="Επαρχία Κράσλαβα">
Επαρχία Κράσλαβα

Η επαρχία Κράσλαβα (λετονικά: "Kraslavas rajons") είναι επαρχία της νοτιοανατολικής Λετονίας. Έχει πληθυσμό 37.054 κατοίκους. Περιλαμβάνει τις πόλεις Κράσλαβα και Ντάγκντα. 

</doc>
<doc id="58215" url="https://el.wikipedia.org/wiki?curid=58215" title="Επαρχία Κούλντιγκα">
Επαρχία Κούλντιγκα

Η επαρχία Κούλντιγκα (λετονικά: "Kuldīgas rajons") είναι επαρχία της δυτικής Λετονίας. Έχει πληθυσμό 38.432 κατοίκους. Περιλαμβάνει τις πόλεις Κούλντιγκα και Σκρούντα. 

</doc>
<doc id="58216" url="https://el.wikipedia.org/wiki?curid=58216" title="Επαρχία Λιέπαγια">
Επαρχία Λιέπαγια

Η επαρχία Λιέπαγια (λετονικά: "Liepajas rajons") είναι επαρχία της δυτικής Λετονίας. Έχει πληθυσμό 38.432 κατοίκους. Περιλαμβάνει τις πόλεις Λιέπαγια, Ντούρμπε, Άιζπουτε, Γκρόμπινια, Πριέκουλε και Πάβιλοστα.

</doc>
<doc id="58217" url="https://el.wikipedia.org/wiki?curid=58217" title="Επαρχία Λίμπαζι">
Επαρχία Λίμπαζι

Η επαρχία Λίμπαζι (λετονικά: "Limbažu rajons") είναι επαρχία της βόρειας Λετονίας. Έχει πληθυσμό 39.193 κατοίκους. Περιλαμβάνει τις πόλεις Άιναζι, Άλογια, Στάιτσελε, Λίμπαζι και Σάλατσγκριβα. 

</doc>
<doc id="58218" url="https://el.wikipedia.org/wiki?curid=58218" title="Επαρχία Πρέιλι">
Επαρχία Πρέιλι

Η επαρχία Πρέιλι (λετονικά: "Preiļu rajons") είναι επαρχία της νοτιοανατολικής Λετονίας. Έχει πληθυσμό 39.193 κατοίκους. Περιλαμβάνει τις πόλεις Λίβανι και Πρέιλι. 

</doc>
<doc id="58219" url="https://el.wikipedia.org/wiki?curid=58219" title="Επαρχία Ρίγα">
Επαρχία Ρίγα

Η επαρχία Ρίγα (λετονικά: "Rīgas rajons") είναι επαρχία της κεντρικής Λετονίας. Έχει πληθυσμό 904.140 κατοίκους. Περιλαμβάνει τις πόλεις Ρίγα, Σίγκουλντα, Γιούρμαλα, Βανγκάζι, Σάλασπιλς, Μπάλοζι, Όλαϊνε και Σάουλκραστι. 

</doc>
<doc id="58220" url="https://el.wikipedia.org/wiki?curid=58220" title="Επαρχία Σάλντους">
Επαρχία Σάλντους

Η επαρχία Σαλντους (λετονικά: "Saldus rajons") είναι επαρχία της δυτικής Λετονίας. Έχει πληθυσμό 38.176 κατοίκους. Περιλαμβάνει τις πόλεις Σάλντους και Μπρότσενι. 

</doc>
<doc id="58221" url="https://el.wikipedia.org/wiki?curid=58221" title="Επαρχία Τάλσι">
Επαρχία Τάλσι

Η επαρχία Τάλσι (λετονικά: "Talsu rajons") είναι επαρχία της δυτικής Λετονίας. Έχει πληθυσμό 49.662 κατοίκους. Περιλαμβάνει τις πόλεις Τάλσι, Σάμπιλε, Στέντε και Βαλντέμαρπιλς. 

</doc>
<doc id="58222" url="https://el.wikipedia.org/wiki?curid=58222" title="Επαρχία Βάλκα">
Επαρχία Βάλκα

Η επαρχία Βάλκα (λετονικά: "Valkas rajons") είναι επαρχία της βορειοανατολικής Λετονίας. Έχει πληθυσμό 32.498 κατοίκους. Περιλαμβάνει τις πόλεις Βάλκα, Στρέντσι, Σμίλτενε και Σέντα. 

</doc>
<doc id="58223" url="https://el.wikipedia.org/wiki?curid=58223" title="Επαρχία Βάλμιερα">
Επαρχία Βάλμιερα

Η επαρχία Βάλμιερα (λετονικά: "Valmieras rajons") είναι επαρχία της βόρειας Λετονίας. Έχει πληθυσμό 60.435 κατοίκους. Περιλαμβάνει τις πόλεις Βάλμιερα, Ρούγιενα και Μάζσαλατσα.

</doc>
<doc id="58224" url="https://el.wikipedia.org/wiki?curid=58224" title="Επαρχία Βέντσπιλς">
Επαρχία Βέντσπιλς

Η επαρχία Βέντσπιλς (λετονικά: "Ventspils rajons") είναι επαρχία της δυτικής Λετονίας. Έχει πληθυσμό 14.530 κατοίκους. Περιλαμβάνει τις πόλεις Βέντσπιλς και Πίλτενε. 

</doc>
<doc id="58229" url="https://el.wikipedia.org/wiki?curid=58229" title="Ακροπόλ">
Ακροπόλ

Το όνομα Ακροπόλ μπορεί να σχετίζεται με τα ακόλουθα:

</doc>
<doc id="58233" url="https://el.wikipedia.org/wiki?curid=58233" title="Λίγκα των Τριών Αυτοκρατόρων">
Λίγκα των Τριών Αυτοκρατόρων



</doc>
<doc id="58238" url="https://el.wikipedia.org/wiki?curid=58238" title="Θερινοί Ολυμπιακοί Αγώνες 1992/Καλαθοσφαίριση">
Θερινοί Ολυμπιακοί Αγώνες 1992/Καλαθοσφαίριση



</doc>
<doc id="58239" url="https://el.wikipedia.org/wiki?curid=58239" title="Θερινοί Ολυμπιακοί Αγώνες 2004/Καλαθοσφαίριση">
Θερινοί Ολυμπιακοί Αγώνες 2004/Καλαθοσφαίριση



</doc>
<doc id="58240" url="https://el.wikipedia.org/wiki?curid=58240" title="Πλάτυνση πλανητών">
Πλάτυνση πλανητών

Με τον όρο πλάτυνση πλανητών (planet flattening ή oblateness ή polar flattening) χαρακτηρίζεται γενικά το μέγεθος του εξογκωμένου ισημερινού των Πλανητών σε σχέση με τον άξονα περιστροφής τους, με αποτέλεσμα να παρουσιάζεται ο πλανήτης ως μια ελαφρά ελλειψοειδής σφαίρα.
Αν θεωρηθεί ως α η ισημερινή ακτίνα ενός πλανήτη (απόσταση από κέντρο του μέχρι τον ισημερινό του) και β η πολική ακτίνα του (δηλαδή το ήμισυ του άξονα περιστροφής του), τότε ο λόγος (α-β) : α χαρακτηρίζεται πλάτυνση του πλανήτη. Με άλλα λόγια, αφαιρούμε την πολική διάμετρο του ουράνιου σώματος από την ισημερινή διάμετρο του και στη συνέχεια διαιρούμε τη διαφορά, με την ισημερινή διάμετρο.
Την μεγαλύτερη πλάτυνση στο Ηλιακό σύστημα, 0,098, παρουσιάζει ο Κρόνος λόγω της μεγάλης ταχύτητας περιστροφής του, που διαρκεί μόλις 10 γήινες ώρες περίπου. Η πλάτυνση της Γης είναι πολύ μικρή, 0,0034.

</doc>
<doc id="58241" url="https://el.wikipedia.org/wiki?curid=58241" title="Ελεάνα Βραχάλη">
Ελεάνα Βραχάλη

Η Ελεάνα Βραχάλη (28 Ιουνίου 1978) είναι Ελληνίδα στιχουργός, συγγραφέας και ποιήτρια.
Βιογραφικά στοιχεία.
Γεννήθηκε το 1978 στην Αθήνα. Παρακολούθησε μαθήματα μουσικολογίας και ψυχολογίας στο Κολέγιο Deree. Εργάστηκε ως ραδιοφωνικός παραγωγός και μουσική επιμελήτρια στον «Αθήνα 9.84», στον Ρ/Σ Alpha 98.9 και στο «Seven». Απέδωσε στα ελληνικά τους στίχους των τραγουδιών του μιούζικαλ The Rocky Horror Show. Ανέλαβε τη μουσική επιμέλεια συνεργαζόμενη στις θεατρικές παραστάσεις Δύο Ορφανές, Ζωή της Ευτυχίας Παπαγιαννοπούλου, και Αίμα στο Χιόνι. Επίσης, έχει συγγράψει τα τραγούδια των παραστάσεων Γυναίκες στα Χιόνια, Αθώος ή Ένοχος, Στο ψυγείο, και Δεν μ'αγαπάς, μ'αγαπάς..
Στιχουργικό Έργο.
Η Βραχάλη έχει συνδέσει το όνομά της με τον Μιχάλη Χατζηγιάννη. Για πρώτη φορά, στα 24 της χρόνια, με εφτά τραγούδια της στο "Κρυφό φιλί" του Μιχάλη Χατζηγιάννη μπήκε στα βαθιά. Το CD έγινε τρεις φορές πλατινένιο, καλύτερος δίσκος στα 2α βραβεία Αρίων, και με καλύτερο τραγούδι η Άλκηστις Πρωτοψάλτη λέει ("Αν μου τηλεφωνούσες") στα 3α Αρίων. Από τότε έχει μια μακρά συνεργασία μαζί του, με μεγάλη καλλιτεχνική και εμπορική επιτυχία, και κορύφωση το CD Ακατάλληλη σκηνή το 2004 (τρεις φορές πλατινένιο, καλύτερος ποπ δίσκος και δίσκος της χρονιάς στα 4α Αρίων, και με καλύτερο τραγούδι ("Να μείνεις εδώ") στα 5α Αρίων.
Η Ελεάνα Βραχάλη, σε πολύ μικρή ηλικία, έχει ήδη συνεργαστεί με αρκετούς καλλιτέχνες όπως την Τάνια Τσανακλίδου, τη Δήμητρα Γαλάνη, την Άλκηστις Πρωτοψάλτη, την Ελευθερία Αρβανιτάκη, την Άννα Βίσση, την Ελένη Πέτα, τη Δέσποινα Ολυμπίου, τη Γλυκερία, τον Γιώργο Σαμπάνη, την Έλενα Παπαρίζου, τον Σάκη Ρουβά, τον Γιάννη Πλούταρχο, τη Νατάσα Θεοδωρίδου και την Πέγκυ Ζήνα.
Το 2012 κυκλοφόρησε το CD "Όλα τα Ναι του κόσμου", στο οποίο υπογράφει όλους τους στίχους και είναι βασισμένο στα βιβλία "Δε μ`αγαπάς, μ`αγαπάς", και "Όλα τα Ναι του κόσμου" της συγγραφέως και καθηγήτριας Ψυχολογίας Φωτεινής Τσαλίκογλου. Συμμετέχουν 30 συνθέτες, ερμηνευτές και ηθοποιοί. Όλα τα έσοδα του CD διατίθενται στα Παιδικά Χωριά SOS και στο ΚΕΘΕΑ εν δράσει.
Λίγο αργότερα ξεκίνησε μια νέα συνεργασία με τον Γιώργο Σαμπάνη η οποία συνεχίζεται εν έτη 2019. Από τότε υπογράφει σε όλους τους στίχους του.
Δισκογραφία.
Η Ελεάνα Βραχάλη έχει γράψει τους στίχους στα παρακάτω τραγούδια και άλμπουμ: 
Συγγραφικό Έργο.
Το 2009 κυκλοφόρησε το πρώτο της βιβλίο με τίτλο Αποσιωπητικά από τις εκδόσεις Ελευθερουδάκης, γεμάτο ποίηση, μουσική και συναισθήματα. Το βιβλίο περιλαμβάνει από τα πρώτα της ποιήματα μέχρι και τα πιο πρόσφατα τραγούδια της.
Το δεύτερο βιβλίο της εκδόθηκε το 2014 από τις εκδόσεις Καστανιώτη και τιτλοφορείται Φυλακή Υψίστης Ασφαλείας. 

</doc>
<doc id="58243" url="https://el.wikipedia.org/wiki?curid=58243" title="Ευρωλίγκα ανδρών">
Ευρωλίγκα ανδρών

Η Ευρωλίγκα (αγγλικά: "EuroLeague") είναι κλειστή διασυλλογική διοργάνωση καλαθοσφαίρισης για τους άνδρες στην Ευρώπη και αναδεικνύει τον "Πρωταθλητή Ευρώπης" στο άθλημα. Από την περίοδο 2000–01 μέχρι το 2004-05 η ευθύνη της διοργάνωσης ανήκει στην ιδιωτική εταιρεία Euroleague Basketball, καθώς και στις ομάδες που προέρχονται από μια πανευρωπαϊκή κοινοπραξία των κορυφαίων επαγγελματικών συλλόγων καλαθοσφαίρισης, που ονομάζεται Ένωση Ευρωπαϊκών Επαγγελματικών Ομάδων Καλαθοσφαίρισης (ULEB). Ακόμα από την περίοδο 2004-05 μέχρι το 2010-11 η διοργάνωση ανήκε ιδιωτικά από την Fiba Europe. 
Παλαιότερα η ονομασία της ήταν "Κύπελλο Πρωταθλητριών Ομάδων Ευρώπης" ή "Ευρωπαϊκό Πρωτάθλημα Συλλόγων" και διοργανώτρια αρχή ήταν το ευρωπαϊκό τμήμα της Διεθνούς Ομοσπονδίας Καλαθοσφαίρισης (FIBA Europe). Το 2000 μέχρι το 2004-05 επήλθε ρήξη ανάμεσα στη νεοϊδρυθείσα τότε εταιρεία Euroleague Basketball, η οποία εκπροσωπούσε τις περισσότερες μεγάλες ομάδες, και της FIBA που εκπροσωπούσε κυρίως τις εθνικές ομοσπονδίες. Ως αποτέλεσμα της σύγκρουσης, την περίοδο 2000–01 διεξήχθησαν δύο διοργανώσεις: μία υπό την αιγίδα της πρώτης (Ευρωλίγκα, νικήτρια η Βίρτους Μπολόνια) και μία υπό την αιγίδα της δεύτερης (Σουπρολίγκα, νικήτρια η Μακάμπι Τελ Αβίβ). Αμφότερες θεωρούνται ισότιμα πρωταθλήτριες Ευρώπης για το 2001.Τελικά όμως το 2004-05 έως το 2010-11 η διοργάνωση ανήκε ιδιωτικά στην FIBA EUROPE.
Αμέσως μετά η FIBA υπαναχώρησε και κατάργησε τη Σουπρολίγκα. Έτσι, από τη περίοδο 2001–02 κορυφαία ευρωπαϊκή διασυλλογική αποτελεί αποκλειστικά η Ευρωλίγκα, ενώ είναι σε προχωρημένο στάδιο οι συζητήσεις για την επανένωση των δύο ομοσπονδιών. Από την περίοδο 2010-2011 ονομάζεται «Turkish Airlines Euroleague» λόγω της υφιστάμενης χορηγίας από την Turkish Airlines.
Ιστορικό.
Η διοργάνωση ξεκίνησε την περίοδο 1957–58 (όλοι οι αγώνες διεξήχθησαν το ημερολογιακό έτος 1958) με την ονομασία "Κύπελλο Πρωταθλητριών", κατά τα πρότυπα της αντίστοιχης ποδοσφαιρικής διοργάνωσης της UEFA. Μέχρι το 1990–91 μετείχαν μόνο οι πρωταθλήτριες ομάδες της κάθε χώρας. Από την επόμενη σεζόν άρχισαν να προστίθενται δευτεραθλήτριες ή και τριταθλήτριες ομάδες από τις καλαθοσφαιρικά προηγμένες χώρες της και η διοργάνωση άλλαξε μορφή. Το 1996–97 καταργήθηκαν οι προκριματικοί νοκ - άουτ αγώνες και οι ομάδες ξεκινούν την πορεία τους από την αρχική φάση των ομίλων, ταυτόχρονα όμως έχασαν το δικαίωμα συμμετοχής οι χώρες όπου το άθλημα δε γνωρίζει ιδιαίτερη ανάπτυξη.
Ένα άλλο χαρακτηριστικό των πρόσφατων διοργανώσεων, έχει να κάνει με τη δέσμευση κλειστών συμβολαίων ανάμεσα στη Euroleague Basketball και κάποιους συλλόγους που θεωρούνται ιδιαίτερα «εμπορικοί». Αυτό πρακτικά σημαίνει πως κάποιες ομάδες έχουν δικαίωμα συμμετοχής ασχέτως των επιδόσεών τους στα εθνικά πρωταθλήματα. Κάτι τέτοιο έχει συμβεί και με ελληνικούς συλλόγους - Ολυμπιακός και ΑΕΚ έχουν στο παρελθόν αγωνισθεί στην Ευρωλίγκα, μολονότι δεν είχαν καταταγεί σε υψηλή θέση στο εθνικό πρωτάθλημα της προηγούμενης αγωνιστικής περιόδου.
Την αγωνιστική περίοδο 1965-1966 δοκιμάστηκε για πρώτη φορά η διαδικασία "Final Four" ανάμεσα στις τέσσερις ομάδες που θα έφταναν στη φάση των ημιτελικών, κατά τα πρότυπα του αμερικανικού κολεγιακού πρωταθλήματος. Πολύ σύντομα η ιδέα εγκαταλείφθηκε, για να επανέλθει πολλά χρόνια αργότερα (1987–88) και να καθιερωθεί έως σήμερα. Μόνη εξαίρεση υπήρξε το 2001, όταν η διοργάνωση της FIBA περιελάμβανε φάιναλ φορ, ενώ η αντίστοιχη της Euroleague Basketball όχι.
Τον Νοέμβριο του 2015 η Euroleague Basketball και η πολυεθνική εταιρεία IMG, ειδικευμένη σε αθλητικά, μόδα και μάρκετινγκ υπέγραψαν δεκαετές συμβόλαιο συνεργασίας, αλλάζοντας τη δομή της διοργάνωσης προσφέροντας παράλληλα στις ομάδες περισσότερα έσοδα. Στη νέα Ευρωλίγκα, λοιπόν, θα συμμετέχουν 16 ομάδες, όπου όλες θα τεθούν αντιμέτωπες μεταξύ τους σε μία κανονική περίοδο που θα διαρκεί 30 αγωνιστικές. Στη συνέχεια, οι οκτώ πρώτες θα συμμετέχουν στην προημιτελική φάση (1-8, 2-7, 3-6, 4-5) και ύστερα από μία σειρά πέντε αγώνων, όποιος δηλαδή φτάσει τις τρεις νίκες, θα προκριθεί στο Final 4. Από τις 16 ομάδες οι 11 θα έχουν συμβόλαιο τύπου Α, δηλαδή σταθερή παρουσία στο θεσμό για τα επόμενα δέκα χρόνια. Αυτές οι ομάδες είναι  ο Παναθηναϊκός, ο Ολυμπιακός η Ρεάλ Μαδρίτης, η Μπαρτσελόνα, η Μπασκόνια, η ΤΣΣΚΑ Μόσχας, η Φενέρμπαχτσε, η Ανατολού Εφές, η Εμπόριο Αρμάνι Μιλάνο, η Μακάμπι Τελ Αβίβ και η Ζάλγκιρις Κάουνας. Οι υπόλοιπες πέντε άδειες που θα εξασφαλίζονται μέσω παρουσίας στις διοργανώσεις των χωρών, διανέμονται ως εξής: οι νικητές της Αδριατικής Λίγκα, και του πρωταθλήματος Γερμανίας, τη VTB League (ο φιναλίστ αν το πρωτάθλημα παίρνει η ΤΣΣΚΑ Μόσχας), τον κάτοχο του Eurocup της περασμένης περιόδου καθώς και μια ομάδα από την Ισπανία.
Από τη σεζόν 2019-20, οι ομάδες αυξήθηκαν σε 18, με το ισχύον καθεστώς των 11 ομάδων με συμβόλαιο τύπου Α, τις θέσεις των διοργανώσεων, αλλά και την προσθήκη 2 ομάδων, καθώς δόθηκαν δύο "εγγυημένες wild cards" (εξασφαλισμένη συμμετοχή για δύο συναπτές σεζόν (2019–20 και 2020–21)) σε Μπάγερν και Βιλερμπάν. "Τυπική wild card" πήρε και η Ζενίτ, γιατί η θέση στην Ευρωλίγκα που δίνεται στη καλύτερη, εξαιρουμένων των 3 ισπανικών με συμβόλαιο τύπου Α, ομάδα του ισπανικού πρωταθλήματος ακυρώθηκε λόγω του νέου κανονισμού που απαγορεύει τη συμμετοχή 5 ομάδων από την ίδια χώρα σε συνδυασμό και με το ότι η ισπανική Βαλένθια ως κάτοχος του Γιούροκαπ είχε εξασφαλίσει τη συμμετοχή της στη διοργάνωση. Έτσι, προτιμήθηκε η "κενή" "θέση" που προέκυψε να καλυφθεί με μία "wild card". 
Τη σεζόν 2019-20, το πρωτάθλημα ακυρώθηκε και δεν υπήρξε πρωταθλητής, λόγω της πανδημίας του κορονοϊού. Η απόφαση πάρθηκε στις 25 Μαΐου 2020, μετά από συνέλευση των μετόχων τις διοργάνωσης (11 ομάδες με συμβόλαια τύπου Α) και του Διευθύνοντα συμβούλου Τζόρντι Μπερτομέου. Αρνητική στην επανέναρξη της διοργάνωσης ήταν και η Ένωση Παικτών (ELPA). Τελευταία αγωνιστική της σεζόν ήταν στις 13 Μαρτίου 2020.
Ονομασίες της διοργάνωσης.
Οι ονομασίες της διοργάνωσης από την καθιέρωσή της ως σήμερα:
Λογότυπο.
Το λογότυπο της διοργάνωσης άλλαξε το 2005.
Τίτλοι και συμμετοχές σε τελικούς.
Ανά χώρα.
Σε παρένθεση ο συνολικός αριθμός συμμετοχών σε τελικό ομάδων που εκπροσωπούν την χώρα 
Κορυφαία Στατιστικά.
ενημέρωση στις 31/05/2021

</doc>
<doc id="58246" url="https://el.wikipedia.org/wiki?curid=58246" title="Πρωινές χειρηλασίες">
Πρωινές χειρηλασίες

«Πρωινές Χειρηλασίες» ήταν ο τίτλος της πολύ επιτυχημένης πρωινής τότε ραδιοφωνικής εκπομπής του στιχουργού και θεατρικού συγγραφέα Γιάννη Καλαμίτση την οποία επιμελήθηκε ο ίδιος μαζί με την Κατερίνα Σερέτη (η εκπομπή συνεχίστηκε στον αέρα με την ραδιοφωνική εκπομπή «Δεν εμβαθύνεις» και πάλι μαζί με την Κατερίνα Σερέτη).
Η εκπομπή ξεκίνησε από το ραδιόφωνο του ΑΝΤ1 (μετέπειτα Easy 97.2 FM), στις αρχές της δεκαετίας του '90 και αποτελεί μια από τις μακροβιότερες εκπομπές του ελληνικού ραδιοφώνου. Τον Οκτώβρη του 2006, μετά από μερικούς μήνες «εκτός αέρα», μετακινήθηκε στη ΝΕΤ 105.8 της κρατικής ραδιοφωνίας (μετέπειτα ΕΡΑ Πρώτο Πρόγραμμα και ΕΔΡ), ενώ από τις 12 Ιανουαρίου 2009 «ακούστηκε» από το REAL FM 97.8 απ' όπου και μεταδιδόνταν καθημερινά και κράτησε μέχρι το φθινόπωρο του 2013. Η αλλαγή «ραδιοφωνικής στέγης» της εκπομπής έχει αναφερθεί σε εφημερίδες μεγάλης κυκλοφορίας και θεωρήθηκε σημαντική ραδιοφωνική «μεταγραφή». 
Η εκπομπή αναμιγνύει σατυρικά στοιχεία με σχολιασμό και ενημέρωση σχετικά με την επικαιρότητα, ενώ ο τίτλος της έχει ανάλογο χαρακτήρα (Χειρηλασία = η διεργασία της κινήσεως και τραβήγματος, με το χέρι). Κατά τη διάρκειά της έχουν φιλοξενηθεί (συνήθως τηλεφωνικά) πολιτικοί και καλλιτέχνες. Επίσης έχει προβεί σε σημαντικές αποκαλύψεις. 
Στις 28 Ιουνίου του 2001 η εκπομπή αυτή μαζί με την προπορευόμενη εκπομπή του Τέρενς Κουΐκ πήραν τα δύο πρώτα πρόστιμα που επέβαλε σε ραδιοφωνική εκπομπή το Εθνικό Συμβούλιο Ραδιοτηλεόρασης. 

</doc>
<doc id="58253" url="https://el.wikipedia.org/wiki?curid=58253" title="Λυκόφρων ο Χαλκιδεύς">
Λυκόφρων ο Χαλκιδεύς

Ο Λυκόφρων ο Χαλκιδεύς υπήρξε σπουδαίος ποιητής, κυρίως τραγῳδός και λόγιος. Γεννήθηκε τη Χαλκίδα περί το 330 π.Χ.. Ερχόμενος στην αρχή στην Αθήνα καλλιέργησε το σατυρικό δράμα ονομάζοντάς το "Μενέδημον". Βραδύτερα ασχολήθηκε με την τραγωδία δημιουργώντας 64, κατ΄ άλλους 46, όλα δράματα εκ των οποίων σήμερα είναι γνωστοί μόνο 20 τίτλοι. Έχει όμως περισωθεί απόσπασμα από το σπουδαίο ποίημά του "Πελοπίδες" καθώς και έτερο που περιέχει 1474 ιαμβικούς στίχους με την επιγραφή "Αλεξάνδρα" ή "Κασσάνδρα". Στο ποίημα αυτό προλογίζει η Κασσάνδρα και προφητεύει τα όσα δεινά πρόκειται να συμβούν στους Τρώες εξαιτίας του Πάρη. Το ποίημα αυτό περιέχει πλήθος γεωγραφικών και μυθολογικών ονομάτων αλλά και πολύ σπάνιων λέξεων έτσι ώστε σε πολλά σημεία του να καθίσταται δυσνόητο και στρυφνό. 
Αργότερα ο Λυκόφρων μαζί με τον Αλέξανδρο τον Αιτωλό και του Ζηνόδοτου ανέλαβαν επί Πτολεμαίου Β´ του Φιλάδελφου (285-247 π.Χ.) την έκδοση των κωμικών ο πρώτος, των τραγικών ο δεύτερος και των επικών ο τρίτος στη Βιβλιοθήκη της Αλεξάνδρειας. Συγκαταλέγεται ανάμεσα στους 7 σπουδαίους τραγικούς ποιητές του Αλεξανδρινού κανόνα.

</doc>
<doc id="58254" url="https://el.wikipedia.org/wiki?curid=58254" title="Χταπόδι">
Χταπόδι

Το χταπόδι είναι μαλάκιο της τάξης Οκτώποδες με οκτώ πλοκάμια και μαλακό σώμα. Η τάξη περιλαμβάνει περίπου 300 είδη που συμπεριλαμβάνονται στην ομοταξία Κεφαλόποδα μαζί με τα καλαμάρια,τις σουπιές και τα ναυτιλοειδή. Όπως και τα άλλα κεφαλόποδα, το χταπόδι είναι αμφίπλευρα συμμετρικό με δύο μάτια και ένα ράμφος, με το στόμα στο κεντρικό σημείο μεταξύ των ποδιών (τα αποκαλούμενα και "πλοκάμια"). Το μαλακό σώμα μπορεί να αλλάξει γρήγορα το σχήμα του, επιτρέποντας στα χταπόδια να περάσουν μέσα από μικρά κενά. Όταν κολυμπούν το κεφάλι προηγείται των ποδιών. Το σιφόνι χρησιμοποιείται τόσο για αναπνοή όσο και για μετακίνηση, εκτοξεύοντας έναν πίδακα νερού. Τα χταπόδια έχουν περίπλοκο νευρικό σύστημα και εξαιρετική όραση, και είναι από τα πιο έξυπνα και πολύμορφα από όλα τα ασπόνδυλα. 
Τα χταπόδια κατοικούν σε διάφορες περιοχές του ωκεανού, σε κοραλλιογενείς ύφαλους, σε πελάγη και τον θαλάσσιο βυθό. Μερικά ζουν στην ακτή και άλλα σε αβυσσαία βάθη. Τα περισσότερα είδη αναπτύσσονται γρήγορα, ωριμάζουν νωρίς και είναι βραχύβια. Κατά την αναπαραγωγή, το αρσενικό χρησιμοποιεί ένα ειδικά προσαρμοσμένο βραχίονα για να παραδώσει μια δέσμη σπέρματος μέσα στην κοιλότητα του θηλυκού μανδύα και έπειτα γερνά και πεθαίνει. Το θηλυκό αποθέτει τα γονιμοποιημένα ωάρια σε μια φωλιά και τα φροντίζει μέχρι να εκκολαφθούν, οπότε και πεθαίνει. Οι τεχνικές προστασίας από αρπακτικά περιλαμβάνουν την εκτόξευση μελάνης, τη χρήση καμουφλάζ και απειλητικές αντιδράσεις και τη δυνατότητα ταχείας διαφυγής και κάλυψης. Όλα τα χταπόδια είναι δηλητηριώδη, αλλά μόνο τα χταπόδια με μπλε δακτυλίους είναι θανατηφόρα για τον άνθρωπο. 
Τα χταπόδια εμφανίζονται στη μυθολογία ως θαλάσσια τέρατα όπως το Κράκεν στη Νορβηγία, το Ακκορκαμούι των Αϊνού και ίσως οι Γοργόνες στην αρχαία Ελλάδα. Μια μάχη με χταπόδι εμφανίζεται στο βιβλίο του Βίκτωρ Ουγκώ "Οι Εργάτες της Θάλασσας", αποτελώντας έμπνευση και για άλλα έργα όπως η Octopussy του Ίαν Φλέμινγκ. Χταπόδια εμφανίζονται στην ιαπωνική ερωτική τέχνη, σούνγκα. Είναι γευστικά εδέσματα και δημοφιλή πιάτα παντού στον κόσμο, ειδικά στη Μεσόγειο και τις Ασιατικές θάλασσες.
Ετυμολογία και πληθυντικός.
Ο επιστημονικός λατινικός όρος "χταπόδι" προέρχεται από την αρχαία ελληνική οκτώπους, που είναι παράγωγη των ôκτώ ( "οκτώ") και πούς ("πόδι"). Η λέξη χρησιμοποιείται από τον Αλέξανδρο τον Τραλλιανό (περίπου 525-605) για το κοινό χταπόδι.
Ανατομία και φυσιολογία.
Μέγεθος.
Το γιγαντιαίο χταπόδι του Ειρηνικού (Enteroctopus dofleini) θεωρείται το μεγαλύτερο γνωστό είδος χταποδιών. Τα ενήλικα ζυγίζουν περίπου 15 χλγ., με μήκος βραχίονα έως και 4,3 μ. Το μεγαλύτερο δείγμα αυτού του είδους που τεκμηριώθηκε επιστημονικά ζύγιζε ζωντανό 71 χγρ. Υπάρχουν ισχυρισμοί για πολύ μεγαλύτερα χταπόδια γίγαντες στον Ειρηνικό: ένα από τα καταγεγραμμένα δείγματα ζύγιζε 272 χγρ. με μήκος βραχίονα 9 μ. Ένα "Haliphron atlanticus", χταπόδι με επτά πόδια, πεθαμένο ζύγιζε 61 χγρ. και εκτιμάται ότι ζωντανό ζύγιζε στα 75 κιλά. Το μικρότερο είδος είναι το Χταπόδι Γούλφι, με μήκος περίπου 2,5 εκατοστά και βάρος λιγότερο από 1 γραμ.
Εξωτερικά χαρακτηριστικά.
Το χταπόδι είναι αμφίπλευρα συμμετρικό κατά μήκος του κοιλιακού του άξονα· η κεφαλή και το πόδι βρίσκονται στο ένα άκρο του επιμήκους σώματος και αποτελούν το εμπρόσθιο μέρος του ζώου. Η κεφαλή περιλαμβάνει το στόμα και τον εγκέφαλο. Το πόδι έχει εξελιχθεί σε ένα σύνολο εύκαμπτων, συλληπτήρια προσαρτήματα, αποκαλούμενα πλοκάμια, που περιβάλλουν το στόμα και είναι προσαρτημένα μεταξύ τους στη βάση σε πλέγμα. Τα πλοκάμια περιγράφονται με βάση τη θέση τους, ονοματίζονται ανάλογα (όπως L1, R1, L2, R2) και διακρίνονται σε τέσσερα ζεύγη. Ο βολβοειδής και κοίλος μανδύας είναι συμπτυγμένα στο πίσω μέρος του κεφαλιού και αποτελούν τον σπλαγχνικό κορμό που περιέχει τα περισσότερα ζωτικά όργανα. Η κοιλότητα του μανδύα έχει μυϊκούς τοίχους και περιέχει τα βράγχια· συνδέεται με το εξωτερικό με έναν αγωγό ή σιφόνι. Το στόμα του χταποδιού, που βρίσκεται κάτω από τα πόδια, είναι αιχμηρό σκληρό ράμφος.
Το δέρμα του χταποδιού αποτελείται από μια λεπτή εξωτερική επιδερμίδα με βλεννώδη και αισθητήρια κύτταρα και ένα χόριο συνδετικού ιστού που αποτελείται κυρίως από ίνες κολλαγόνου και κύτταρα που επιτρέπουν την αλλαγή χρώματος. Το σώμα του είναι μαλακός ιστός που του επιτρέπει να επιμηκύνεται, να συστέλλεται και να αλλάζει σχήμα. Το χταπόδι μπορεί να συμπιεστεί και να περάσει μέσα από μικροσκοπικά κενά· ακόμη και τα μεγαλύτερα είδη μπορούν να περάσουν διαμέσου ανοίγματος διαμέτρου οπής περίπου 2,5 εκ. Άνευ σκελετού, τα πλοκάμια είναι οι μυώδεις δομές με διαμήκεις, εγκάρσιους και κυκλικούς μύες γύρω από ένα κεντρικό αξονικό νεύρο. Εκτείνονται και συστέλλονται, στρίβουν αριστερόστροφα ή δεξιόστροφα, κάμπτονται προς οποιαδήποτε θέση ή κατεύθυνση ή ακινητοποιούνται σε ακαμψία.
Η εσωτερική επιφάνεια των ποδιών είναι καλυμμένη με κυκλικούς, κολλώδεις μυζητήρες (βεντούζες). Οι μυζητήρες επιτρέπουν στο χταπόδι να αγκυροβολήσει ή να χειριστεί αντικείμενα. Κάθε μυζητήρας είναι συνήθως κυκλικός και λεκανοειδής και διακρίνεται σε δύο τμήματα: μια εξωτερική ρηχή κοιλότητα που ονομάζεται infundibulum και μια κεντρική κοίλη κοιλότητα που ονομάζεται κοτύλη, και οι δύο είναι πυκνοί μύες καλυμμένοι με προστατευτική χιτινώδη επιδερμίδα. Όταν ένας μυζητήρας προσκολλάται σε μια επιφάνεια, το άνοιγμα μεταξύ των δύο δομών σφραγίζεται. Το infundibulum παρέχει πρόσφυση ενώ η κοτύλη παραμένει ελεύθερη και οι συστολές των μυών επιτρέπουν την προσκόλληση και την αποσύνδεση.
Τα μάτια του χταποδιού είναι μεγάλα και βρίσκονται στην κορυφή του κεφαλιού. Είναι δομικά παρόμοια με αυτά του ψαριού και περικλείονται σε μια χονδροειδή κάψουλα συντηγμένη με το κρανίο. Ο κερατοειδής σχηματίζεται από ένα ημιδιαφανές επιδερμικό στρώμα και η κόρη βρίσκεται πίσω από τη σχισμή της ίριδας. Ο φακός βρίσκεται πίσω από την κόρη και οι φωτοϋποδοχείς του αμφιβληστροειδούς καλύπτουν το πίσω μέρος του ματιού. Η κόρη αυξομειώνεται σε μέγεθος και η συγκέντρωση του αμφιβληστροειδούς σε χρωστικές είναι ανάλογη με το προσπίπτον φως σε φωτεινές συνθήκες.
Ορισμένα είδη διαφέρουν σε μορφή από το τυπικό σχήμα χταποδιού. Τα μέλη της υπόταξης Cirrina έχουν παχουλά ζελατινώδη σώματα με ιστό που φτάνει στην άκρη των ποδιών τους και δύο μεγάλα πτερύγια πάνω από τα μάτια, που στηρίζονται από ένα εσωτερικό κέλυφος. Κατά μήκος του κάτω μέρους των ποδιών υπάρχουν σαρκώδη τριχίδια, και τα μάτια τους είναι πιο ανεπτυγμένα.
Κυκλοφορικό σύστημα.
Τα χταπόδια έχουν κλειστό κυκλοφορικό σύστημα, όπου το αίμα παραμένει μέσα στα αιμοφόρα αγγεία. Τα χταπόδια έχουν τρεις καρδιές· μια συστηματική καρδιά που κυκλοφορεί το αίμα σε όλο το σώμα και δύο βραγχιακές καρδιές για άντληση σε κάθε ένα από τα δύο βράγχια. Η συστηματική καρδιά αδρανοποιείται όταν το ζώο κολυμπά και όταν πολύ σύντομα κουράζεται προτιμά το σύρσιμο. Το αίμα του χταποδιού περιέχει την πλούσια σε χαλκό αιμοκυανίνη για τη μεταφορά οξυγόνου. Αυτό κάνει το αίμα πολύ ιξώδες και χρειάζεται μεγάλη πίεση για άντληση σε όλο το σώμα· οι πιέσεις αίματος των χταπόδιων μπορεί να υπερβαίνουν τα 75 mmHg. Σε κρύες συνθήκες με χαμηλά επίπεδα οξυγόνου, η αιμοκυανίνη είναι πιο αποτελεσματική στη μεταφορά οξυγόνου από την αιμοσφαιρίνη. Η αιμοκυανίνη διαλύεται στο πλάσμα αντί να κινείται με τα κύτταρα του αίματος και δίνει στο αίμα ένα γαλαζωπό χρώμα.
Η συστηματική καρδιά έχει μυϊκά συσταλτικά τοιχώματα και αποτελείται από μία κοιλία και δύο κόλπους, μία για κάθε πλευρά του σώματος. Τα αιμοφόρα αγγεία περιλαμβάνουν αρτηρίες, τριχοειδή αγγεία και φλέβες και είναι επενδεδυμένα με ένα κυτταρικό ενδοθήλιο που διαφέρει αρκετά από αυτό των περισσότερων άλλων ασπονδύλων. Το αίμα κυκλοφορεί μέσω της αορτής και του τριχοειδούς συστήματος προς την κοίλη φλέβα, στη συνέχεια διέρχεται από τα βράγχια με τις βοηθητικές καρδιές και τελικά πίσω στην κύρια καρδιά. Πολλά από τα φλεβικά συστήματα είναι συστολικά, και βοηθούν στην κυκλοφορία του αίματος.
Αναπνοή.
Η αναπνοή περιλαμβάνει την άντληση νερού μέσα στην κοιλότητα του μανδύα μέσω ενός ανοίγματος, διέλευση από τα βράγχια και απέκκριση από το σιφόνι. Η εισροή του νερού επιτυγχάνεται με συστολή των ακτινικών μυών στο τοίχωμα του μανδύα, και οι βαλβίδες του πτερυγίου κλείνονται όταν ισχυροί κυκλικοί μύες αποβάλλουν το νερό μέσω του σιφωνίου. Τα εκτεταμένα πλέγματα συνδετικού ιστού υποστηρίζουν τους αναπνευστικούς μύες και τους επιτρέπουν να επεκτείνουν τον αναπνευστικό θάλαμο. Η πτυχοειδής δομή των βραγχίων επιτρέπει μεγάλη πρόσληψη οξυγόνου· έως και 65% σε νερό θερμοκρασίας 20 ° C. Η ροή του νερού πάνω από τα βράγχια συσχετίζεται με μετακίνηση· το χταπόδι κινείται εμπρόσθια εκτοξεύοντας νερό από το σιφόνι του.
Το λεπτό δέρμα του χταποδιού απορροφά επιπλέον οξυγόνο. Σε κατάσταση ηρεμίας, το 41% περίπου της πρόσληψης οξυγόνου γίνεται μέσω του δέρματος. Περιορίζεται σε 33% όταν κολυμπά, καθώς περισσότερο νερό ρέει πάνω από τα βράγχια· και η πρόσληψη οξυγόνου από το δέρμα αυξάνεται. Σε κατάσταση ανάπαυσης μετά από γεύμα, η πρόσληψη από το δέρμα μπορεί να πέσει σε 3% της ολικής πρόσληψης οξυγόνου.
Πέψη και κένωση.
Το πεπτικό σύστημα του χταποδιού ξεκινάει από το παρειακό σύστημα που περιλαμβάνει το στόμα, το φάρυγγα, τα γλωσσίδια και τους σιελογόνους αδένες. Τα γλωσσίδια είναι ακιδωτά και χιτινώδη. Το φαγητό διασπάται και εισάγεται στον οισοφάγο με τη βοήθεια των γλωσσιδίων. Από εκεί μεταφέρεται στο γαστρεντερικό σωλήνα, που συγκρατείται στο άνω μέρος της κοιλότητας του μανδύα με πολυάριθμες μεμβράνες. Η διαδρομή περιλαμβάνει έναν πρόλοβο για προσωρινή αποθήκευση του φαγητού· ένα στομάχι για πέψη των τροφίμων· το τυφλό έντερο όπου ο χυλός του φαγητού χωρίζεται σε υγρά και στερεά σωματίδια και προηγείται της απορρόφησης· τον πεπτικό αδένα όπου τα ηπατικά κύτταρα αποικοδομούν και απορροφούν το υγρό και γίνονται «καφέ σώματα»· και το έντερο, όπου τα συσσωρευμένα απόβλητα μετατρέπονται σε περιττώματα και αποβάλλονται μέσω του ορθού.
Νευρικό σύστημα και αισθήσεις.
Το χταπόδι (μαζί με τη σουπιά) έχει την υψηλότερη αναλογία μάζας εγκεφάλου-σώματος από όλα τα ασπόνδυλα. Έχει ένα εξαιρετικά πολύπλοκο νευρικό σύστημα, μόνο ένα μέρος του οποίου εντοπίζεται στον εγκέφαλο που περιέχεται σε μια χόνδρινη κάψουλα. Τα δύο τρίτα των νευρώνων του ζώου βρίσκονται στα νεύρα των ποδιών, στα οποία οφείλονται οι αντανακλαστικές κινήσεις που γίνονται ακόμα και άνευ εντολής από τον εγκέφαλο. Οι σύνθετες κινήσεις των χταποδιών δεν οργανώνονται στον εγκέφαλό τους μέσω ενός σωματοτοπικού χάρτη όπως γίνεται στα σπονδυλωτά· το σύστημα τους είναι μη σωματοτοπικό και αποκλειστικό για τα ασπόνδυλα με μεγάλους εγκεφάλους.
Όπως και τα άλλα κεφαλόποδα, τα χταπόδια μπορούν να διακρίνουν την πόλωση του φωτός. Η έγχρωμη όραση φαίνεται πως ποικίλλει από είδος σε είδος, για παράδειγμα υπάρχει στο O. aegina αλλά απουσιάζει από τον O. vulgaris. Οι ερευνητές πιστεύουν ότι οι οψίνες στο δέρμα είναι αισθητήρια για διαφορετικά μήκη κύματος φωτός και βοηθούν στην επιλογή χρωματισμού για καμουφλάζ, σε συνδυασμό με τα οπτικά ερεθίσματα από τα μάτια. Άλλοι ερευνητές υποθέτουν ότι τα μάτια κεφαλόποδων σε είδη που έχουν μόνο μία πρωτεΐνη φωτοϋποδοχέα μπορεί να χρησιμοποιούν χρωματική παραμόρφωση για να μετατρέψουν τη μονοχρωματική όραση σε έγχρωμη όραση, αν και αυτό θυσιάζει από την ποιότητα της εικόνας.
Δύο ειδικά όργανα του εγκεφάλου που ονομάζονται στατοκύστες (σακοειδείς δομές περιέχουσες ανόργανη μάζα και ευαίσθητα τριχίδια), επιτρέπουν στο χταπόδι να αισθανεται τον προσανατολισμό του σώματός του. Παρέχουν πληροφορίες σχετικά με τη θέση του σώματος, σχετικά με τη βαρύτητα και τη γωνιακή επιτάχυνση. Το αυτόνομο νευρικό σύστημα κρατά τα μάτια του χταποδιού προσανατολισμένα έτσι ώστε η κόρη να βρίσκεται πάντα σε οριζόντια θέση. Οι στατοκύστες είναι και αισθητήρια ήχου. Το κοινό χταπόδι μπορεί να ακούσει ήχους μεταξύ 400 Hz και 1000 Hz με βέλτιστη ποιότητα στα 600 Hz.
Τα χταπόδια έχουν και εξαιρετική αίσθηση αφής. Οι μυζητήρες έχουν χημειοϋποδοχείς για αίσθηση γεύσης. Τα πόδια του ζώου δεν μπερδεύονται και δεν συγκολλιούνται μεταξύ τους επειδή οι αισθητήρες αναγνωρίζουν το δέρμα ομοειδούς και εμποδίζουν την αυτοκόλληση.
Τα πόδια έχουν αισθητήρες τάσης, έτσι ώστε το χταπόδι να ξέρει αν τα πόδια του είναι απλωμένα, αλλά αυτό δεν επαρκεί για να καθορίσει ο εγκέφαλος τη θέση του σώματος ή των άκρων. Συνεπώς, το χταπόδι δεν έχει στερεογνωσία· δηλαδή, δεν σχηματίζεται μια πνευματική απεικόνιση για τη μορφή και χωροταξική θέση του αντικειμένου που χειρίζεται. Μπορεί να αντιληφθεί τοπικές εναλλαγές στην υφή, αλλά αδυνατεί να συνθέσει τις πληροφορίες σε μια μεγαλύτερη εικόνα. Η νευρολογική αυτονομία των άκρων σημαίνει ότι το χταπόδι δεν καταλαβαίνει εύκολα τα αποτελέσματα των κινήσεων του. Δεν έχει καλή αυτοαντίληψη και για τη γνώση των κινήσεων του βασίζεται σε οπτική παρακολούθηση.
Σάκος μελάνης.
Ο σάκος μελάνης ενός χταποδιού βρίσκεται κάτω από τον πεπτικό αδένα. Ο αδένας παράγει το μελάνι που αποθηκεύεται στο σάκο. Ο σάκος είναι κοντά στον αγωγό μέσω του οποίου εκτοξεύεται το μελάνι. Προ της εκτόξευσης, το μελάνι περνά από αδένες που του προσθέτουν βλέννα, δημιουργώντας μία παχύρρευστη σκούρα κηλίδα που επιτρέπει στο ζώο να ξεφύγει από ένα θηρευτή. Η βασική χρωστική στη μελάνη είναι η μελανίνη, στην οποία οφείλεται το μαύρο χρώμα. Τα χταπόδια της υπόταξης cirrina δεν διαθέτουν σάκο μελάνης.
Κύκλος της ζωής.
Τα χταπόδια είναι σχετικά βραχύβια· ορισμένα είδη ζουν μόνο έξι μήνες. Το γιγαντιαίο χταπόδι του Ειρηνικού, ένα από τα δύο μεγαλύτερα είδη χταποδιών, μπορεί να ζήσει μέχρι και πέντε χρόνια. Η διάρκεια ζωής των χταποδιών περιορίζεται από την αναπαραγωγή: τα αρσενικά πεθαίνουν λίγους μήνες μετά το ζευγάρωμα και τα θηλυκά πεθαίνουν λίγο μετά την εκκόλαψη των αυγών τους. Τα αναπαραγωγικά όργανα που ωριμάζουν κατόπιν ορμονικής επίδρασης του οπτικού αδένα απενεργοποιούν τους πεπτικούς αδένες με αποτέλεσμα ασιτία του ζώου και θάνατο. Πειραματικά βρέθηκε ότι η αφαίρεση και των δύο οπτικών αδένων μετά την ωοτοκία έχει ως αποτέλεσμα διακοπή της εκκόλαψης, αποφυγή του θανάτου από ασιτία, αυξημένη ανάπτυξη και επιμήκυνση της διάρκειας ζωής.
Οικότοπος.
Χταπόδια υπάρχουν σε κάθε ωκεανό, και ποικιλία ειδών έχουν προσαρμοστεί για διαβίωση σε διαφορετικά θαλάσσια οικοσυστήματα. Τα νεαρά κοινά χταπόδια κατοικούν σε ρηχές λιμνούλες της παλίρροιας. Το χαβανέζικο χταπόδι (Octopus cyanea) ζει σε κοραλλιογενείς υφάλους· οι αργοναύτες πλέουν σε πελαγικά ύδατα. Το Abdopus aculeatus ζει ως επί το πλείστον σε παράκτιες περιοχές με φύκη. Ορισμένα είδη προτιμούν τα ψυχρά, ωκεάνια βάθη. Το χταπόδι Bathypolypus arcticus βρίσκεται στην αβυσσαία ζώνη σε βάθος 1.000 μ. Και το Vulcanoctopus hydrothermalis ζει κοντά σε υδροθερμικούς αγωγούς στα 2.000 μέτρα. Τα cirrina συνήθως κολυμπούν ελεύθερα και ζουν σε οικοσυστήματα μεγάλου βάθους. Φαίνεται πως δεν υπάρχουν χταπόδια του γλυκού νερού.

</doc>
<doc id="58258" url="https://el.wikipedia.org/wiki?curid=58258" title="Σπιναλόγκα">
Σπιναλόγκα

Η Σπιναλόγκα είναι ένα μικρό νησί το οποίο κλείνει από τα βόρεια τον κόλπο της Ελούντας στον δήμο Αγίου Νικολάου του νομού Λασιθίου Κρήτης. Οχυρώθηκε άριστα από τους Βενετούς τόσο από κατασκευαστικής και αρχιτεκτονικής άποψης όσο και από απόψεως αισθητικής του όλου τοπίου που και σήμερα ακόμη διατηρεί την ομορφιά του.
Ιστορία.
Ο Ενετός χαρτογράφος Βιντσέντσο Κορονέλλι υποστηρίζει πως η Σπιναλόγκα δεν ήταν πάντα νησί, αλλά ήταν φυσικά ενωμένη με την γειτονική χερσόνησο Κολοκύθα. Αναφέρει πως το 1526, οι Ενετοί κατέστρεψαν μέρος της χερσονήσου και δημιούργησαν το νησί. Λόγω της τοποθεσίας του το νησί ήταν ήδη οχυρωμένο από την αρχαιότητα προκειμένου να προστατευθεί η είσοδος στο λιμάνι της αρχαίας πόλης Όλους.
Ετυμολογία
Το αρχαίο του όνομα ήταν Καλυδών, αλλά μετά την κατάληψη του από τους Ενετούς, λόγω του ότι άκουγαν συνέχεια την κρητική έκφραση "Στην Ελούντα", δεν μπορούσαν να καταλάβουν και έτσι, παρακούοντας, το πρόφεραν στα λατινικά "spina lunga" (προφορά: σπίνα λούνγκα), που σημαίνει «μακρύ αγκάθι». Έτσι με την παράφραση, το νησάκι πήρε την σημερινή του ονομασία. 
Κατά την δεύτερη εκδοχή, Η ονομασία της πόλης Όλους συνδέεται με τη δεύτερη εκδοχή προέλευσης της ονομασίας "Σπιναλόγκα", που, σύμφωνα με την εκδοχή αυτή, προέκυψε γύρω στο 13ο αιώνα με νονούς τους Ενετούς κατακτητές, οι οποίοι, αφού δεν είχαν εξοικείωση με την ελληνική γλώσσα, παρέφθειραν (παράφρασαν) το τοπωνύμιο «στην Ολούντα» σε Σπιναλόντε αρχικά (13ος αιώνας) και αργότερα σε Σπιναλόγκα. Όχι τυχαία βέβαια, γιατί το Σπιναλόγκα τους ήταν ήδη γνωστό από μία νησίδα στη Βενετία, τη σημερινή Τζιουντέκα (Εβραϊκή).
Αραβικές επιδρομές.
Η Όλους, και γενικότερα η ευρύτερη περιοχή, ερημώθηκαν το 7ο αιώνα λόγω των αραβικών επιδρομών στην Μεσόγειο. Η Όλους παρέμεινε εγκαταλελειμμένη μέχρι τα μέσα του 15ου αιώνα όταν οι Ενετοί εκμεταλλεύτηκαν την περιοχή για την συγκέντρωση αλατιού από τα αλμυρά νερά του κόλπου. Συνεπώς, η περιοχή απέκτησε σημαντική αξία ως εμπορικό κέντρο και συστηματικά κατοικήθηκε ξανά. Αυτό το γεγονός, καθώς και η άλωση της Κωνσταντινούπολης το 1453, οδήγησαν τους Ενετούς στην οχύρωση του νησιού.
Ενετικό οχυρό &amp; Τουρκοκρατία.
Άρχισε να οχυρώνεται το 1574 όταν οι Τούρκοι είχαν καταλάβει την Κύπρο και οι Ενετοί καταλάβαιναν ότι σε λίγο θα ερχόταν και η σειρά της Κρήτης. Με την οχύρωση του νησιού αυτού οι Ενετοί ήθελαν αφενός να διαφυλάξουν στον κόλπο της Ελούντας τα πλοία τους από τους πειρατές και από τον τουρκικό στόλο, αλλά και να εξασφαλίσουν τις αλυκές της Ελούντας από όπου θα έπαιρναν το αλάτι για την Μεσευρώπη αφού είχαν στερηθεί των παρομοίων της Κύπρου.
Μετά την κατάληψη της Κρήτης το 1649 από τους Τούρκους η Σπιναλόγκα έμεινε ακόμη στα χέρια των Ενετών άλλα 65 χρόνια μέχρι το 1715, οπότε περιήλθε εκ νέου στους Οθωμανούς. Αυτό οφείλεται στην άρτια οχύρωση της. Όπως πληροφόρησε τον Βενετό Δόγη ο Γενικός Προνοητής Δολφίν στις 26 Νοεμβρίου του έτους αυτού, τόσο οι Προνοητές της Σούδας Αλβίζε Μάνιο και Πάολο Πασκουάλι όσο και ο Προνοητής της Σπιναλόγκας Φραγκίσκος Γιουστινιάν έκαναν το καθήκον τους, αλλά δεν μπόρεσαν να προβάλουν ισχυρή αντίσταση. Μετά την παράδοση της Σπιναλόγκας στους Τούρκους, εκατοντάδες από τους αιχμαλώτους χριστιανούς μεταφέρθηκαν στην Κρήτη και πουλήθηκαν ως δούλοι. Από αυτούς 139 - οι πιό γεροί - στάλθηκαν στην Κωνσταντινούπολη για να δουλέψουν ως κωπηλάτες, και από αυτούς 19 πέθαναν στη διαδρομή. 466 πουλήθηκαν στην τοπική αγορά για περίπου 34.000 γρόσια, ενώ 11 δόθηκαν στον πασά των Χανίων.
Στη Σπιναλόγκα έβρισκαν καταφύγιο οι "Χαΐνηδες", οι επαναστάτες Κρητικοί που μην αντέχοντας τους σκοτωμούς, τις δολοφονίες, τους απαγχονισμούς, τι λεηλασίες, τους εξανδραποδισμούς που από την πρώτη μέρα εφάρμοσαν οι νέοι κατακτητές Τούρκοι στο νησί, ανέβηκαν στο βουνό και άρχισε αμέσως το αντάρτικο με τις συνεχείς επαναστάσεις μέχρι το 1898 που έφυγε και ο τελευταίος Τούρκος από την Κρήτη.
Λεπροκομείο.
Στις 30 Μαίου του 1903 υπογράφηκε η απόφαση για να μετατραπεί η Σπιναλόγκα σε νησί των λεπρών και στις 13 Οκτωβρίου 1904 μεταφέρθηκαν 251 ασθενείς, 148 άνδρες και 103 γυναίκες. 
Μετά το 1913 η Κρήτη ενώθηκε με την Ελλάδα και άρχισαν να έρχονται ακόμα περισσότεροι άρρωστοι στη Σπιναλόγκα, ενώ αργότερα δέχτηκε ασθενείς ακόμα και από άλλες χώρες και χαρακτηρίστηκε σαν Διεθνές Λεπροκομείο. Χρησιμοποιήθηκε ως Λεπροκομείο όπου οδηγήθηκαν όλοι οι λεπροί της Κρήτης, οι οποίοι πρώτα βρίσκονταν απομονωμένοι στη «Μεσκινιά», έξω από το Ηράκλειο και θεωρούνταν εστία μολύνσεως και για τον υπόλοιπο λαό. 
Κατά την περίοδο της Ιταλογερμανικής κατοχής οι κατακτητές δεν τολμούσαν να αφήσουν ελεύθερους τους λεπρούς και ήταν αναγκασμένοι να τους τροφοδοτούν οι ίδιοι, δεδομένου ότι το απέναντι χωριό Πλάκα το είχαν εκκενώσει και είχαν διώξει τους κατοίκους σε άλλα χωριά, όλη δε την παράλια περιοχή την είχαν οχυρώσει με πολυβολεία, υπόγειες στοές, ναρκοπέδια γιατί φοβούνταν απόβαση των Άγγλων σ' εκείνο το μέρος. Ούτε ποτέ μπήκε στο νησάκι Ιταλός ή Γερμανός και γι' αυτό λειτουργούσαν παράνομα ραδιόφωνα και ο γιατρός Διευθυντής Γραμματικάκης αντέγραφε τις ειδήσεις του Λονδίνου και του Καΐρου και τις μοίραζε ως δελτία ειδήσεων στους κατοίκους.
Τελικά το 1957 έκλεισε ιαθέντων των λεπρών με τη χρήση αντιβιοτικών φαρμάκων.
Σύγχρονη εποχή.
Μετά το 1957 για αρκετές δεκαετίες έμεινε αναξιοποίητη και μετά το ενδιαφέρον των πολυάριθμων τουριστών άρχισε να γίνεται συστηματική αναστήλωση και επισκευή των παλαιών κτισμάτων, των οχυρωματικών ενετικών τειχών, των παλαιών οικιών, των δρόμων κλπ.
Χιλιάδες επισκέπτες επισκέπτονται κάθε χρόνο το πανέμορφο αυτό νησάκι με καραβάκια που ξεκινούν κάθε μία ώρα από τον Άγιο Νικόλαο, την Ελούντα και την Πλάκα που βρίσκεται ακριβώς απέναντι στην στεριά και απέχει περίπου 800 μέτρα.
Κινηματογράφος.
Το 1958 προβλήθηκε η ταινία "Το νησί της σιωπής", πρώτη ταινία της σκηνοθέτηδας Λίλα Κουρκουλάκου με τους ηθοποιούς: Ορέστης Μακρής, Νίνα Σγουρίδου, Γιώργος Καμπανέλλης. Τα γυρίσματα έγιναν ενώ λειτουργούσε ακόμη το λεπροκομείο. Η ιστορική αξία της ταινίας ξεκινά από την προβολή της στο τότε Φεστιβάλ Βενετίας. Το φιλμ έδωσε μεγάλη δημοσιότητα στο νησί με αποτέλεσμα να σταθεί αφορμή για το κλείσιμο του λεπροκομείου της Σπιναλόγκας και οι ελάχιστοι εναπομείναντες πρώην λεπροί να μεταφερθούν στο τότε Νοσοκομείο Λοιμωδών, της Αγίας Βαρβάρας.
Τηλεόραση.
Το 2010 προβλήθηκε στην τηλεόραση, από τον τηλεοπτικό σταθμό Mega, "το νησί". Η σειρά εξιστορούσε όλη την ιστορία της Σπιναλόγκας μέσα από ένα δημιουργικό σενάριο. Επίσης, έχει γραφτεί κι ένα βιβλίο από την Βικτόρια Χίσλοπ με τον ομώνυμο τίτλο και με την ίδια υπόθεση στο οποίο βασίστηκε και η σειρά.

</doc>
<doc id="58259" url="https://el.wikipedia.org/wiki?curid=58259" title="Γιάννης Μπουρούσης">
Γιάννης Μπουρούσης

Ο Γιάννης Μπουρούσης (Καρδίτσα, 17 Νοεμβρίου 1983) είναι Έλληνας επαγγελματίας διεθνής καλαθοσφαιριστής. Έχει ύψος 2,15 μέτρα. και αγωνίζεται στη θέση του σέντερ για την ομάδα του Α.Σ. Καρδίτσας.
Σταδιοδρομία.
Γεννήθηκε στην Καρδίτσα. Η πρώτη ομάδα του Γιάννη Μπουρούση ήταν ο Γ.Σ. Καρδίτσας (Γ' Κατηγορία). Στη συνέχεια, μεταγράφηκε στην ΑΕΚ, όπου αγωνίστηκε τις χρονιές 2002-2006. Το τέλος της σαιζόν 2005-06 τον βρήκε να αγωνίζεται στο ισπανικό πρωτάθλημα με την Μπαρτσελόνα.
Στις 27 Ιουνίου 2006 ήρθε στον Ολυμπιακό, υπογράφοντας τετραετές (3+1 χρόνια) συμβόλαιο. Στην πρώτη του χρονιά στον Ολυμπιακό, φαινόταν να ήταν αρχικά η τελευταία λύση στους ψηλούς, όμως οι απουσίες στις θέσεις των ψηλών ανάγκασαν τον προπονητή του, Πίνι Γκέρσον, να τον χρησιμοποιήσει περισσότερο. Ο Μπουρούσης άδραξε την ευκαιρία αυτή που του δόθηκε. Η απόδοσή του βελτιώνεται από παιχνίδι σε παιχνίδι, με αποτέλεσμα την ανάδειξή του ως δεύτερου πολυτιμότερου παίκτη της Α1 την 15η αγωνιστική (στο παιχνίδι εναντίον της Ολύμπιας Λάρισας) και αποκορύφωμα την ανάδειξή του ως καλύτερου παίκτη της Α1, τη 17η αγωνιστική στην εκτός έδρας νίκη του Ολυμπιακού επί του Παναθηναϊκού. Στις 30 Ιουνίου 2011 έλυσε κοινή συναινέσει το συμβόλαιό του με τον Ολυμπιακό, έπειτα από την δημοσιοποίηση διαλόγων του με τον Μάκη Ψωμιάδη, στα πλαίσια της υπόθεσης των στημένων αγώνων ποδοσφαίρου.
Τη διετία 2011-2013 αγωνίστηκε στην ιταλική Αρμάνι Τζινς Μιλάνο, χωρίς να κερδίσει κάποιον τίτλο, ενώ τη διετία 2013-2015 αγωνίστηκε στην ισπανική Ρεάλ Μαδρίτης με την οποία στέφτηκε συν τοις άλλοις Πρωταθλητής Ευρώπης 2015 και Πρωταθλητής Ισπανίας 2015. 
Το καλοκαίρι του 2015, βρέθηκε μια ανάσα από το να μετακομίσει στο πρωτάθλημα της Κίνας, αλλά τελικά αποδέχτηκε την πρόταση της Σάσκι Μπασκόνια και έμεινε στην Ισπανία. Τηνδεύτερη αγωνιστική της σεζόν 2015-16 στην Ευρωλίγκα, κόντρα στον Ολυμπιακό η Λαμποράλ νίκησε με 96-89 στην παράταση και ο Μπουρούσης είχε τελειώσει το ματς με double-double έχοντας 28 πόντους (6/11 δίποντα, 2/3 τρίποντα, 10/13 βολές), 12 ριμπάουντ και 3 ασίστ σε 33 λεπτά, με αποτέλεσμα να συγκεντρώσει 44 βαθμούς στο σύστημα αξιολόγησης. Ήταν ρεκόρ καριέρας για τον Έλληνα σέντερ, τόσο σε συγκομιδή πόντων, όσο και σε αξιολόγηση. Με την ομάδα της Σάσκι Μπασκόνια έκανε γενικά μια καταπληκτική χρονιά, την καλύτερη της καριέρας του με 14,5 πόντους και 8,7 ριμπάουντ κατά μέσο όρο. Εφτασε μέχρι το Final Four του Βερολίνου, όπου και αποκλείστηκε στον ημιτελικό από την Φενέρμπαχτσε. Ο Μπουρούσης βγήκε μέλος της καλύτερης πεντάδας της Ευρωλίγκα. Στο Πρωτάθλημα Ισπανίας βγήκε δυο φόρες παίκτης του μήνα, ενώ ήταν μέλος της κορυφαίας πεντάδας και πολυτιμότερος παίκτης όλης της χρονιάς για την περίοδο 2015-2016, έχοντας μετρήσει 13,2 πόντους και 7,4 ριμπάουντ.
Στις 12 Ιουλίου 2016 ανακοινώθηκε η συνεργασία του, διετούς διάρκειας, με τον Παναθηναϊκό. Τον Φλεβάρη του 2017 κατέκτησε το Κύπελλο Ελλάδας κόντρα στον Άρη. Τον Ιούνιο πανηγύρισε το δεύτερο πρωτάθλημα της καριέρας του στην Ελλάδα αφού ο Παναθηναϊκός νίκησε με 2-3 τον Ολυμπιακό με τον ίδιο να κάνει καλούς τελικούς. Στις 4 Ιουλίου 2017 ανακοινώθηκε η λύση της συνεργασίας του με τον Παναθηναϊκό, με κοινές δηλώσεις του ίδιου, όσο και του ιδιοκτήτη της ΚΑΕ, Δημήτρη Γιαννακόπουλου.
Στις 10 Ιουλίου 2017 ανακοινώθηκε η συνεργασία του με την ομάδα του κινέζικου πρωταθλήματος (CBA), Ζεγιάνγκ Λάιονς. Ο Μπουρούσης πραγματοποίησε μια καλή σεζόν στο πρωτάθλημα έχοντας σε 52 αγώνες 17.06 πόντους, 10.8 ριμπάουντ, 2.7 ασίστ, φτάνοντας μέχρι τους τελικούς του πρωταθλήματος, χωρίς όμως να το κατακτήσει.
Το καλοκαίρι του 2019, επέστρεψε στην Ευρώπη και την Ισπανία για λογαριασμό της Γκραν Κανάρια. Στις 31 Οκτωβρίου 2019, ανακοινώθηκε η υποψηφιότητά του για την καλύτερη ομάδα της δεκαετίας 2010-2020 στην Ευρωλίγκα, ωστόσο δεν μπήκε στην τελική δεκάδα. Με την φανέλα της Γκραν Κανάρια, μέτρησε 8,8 πόντους και 3,8 ριμπάουντ μέσο όρο στο Πρωτάθλημα Ισπανίας. Στις 10 Αυγούστου 2020, ανακοινώθηκε από την Ευρωλίγκα ότι αποτελεί μέλος της κορυφαίας δεκάδας (ομάδας) της Αρμάνι Μιλάνο στη δεκαετία 2010-2020, όντας ένατος σε ψήφους του κοινού με ποσοστό 34.90%. Στις 14 Αυγούστου 2020, ανακοινώθηκε από την Ευρωλίγκα ότι αποτελεί μέλος της κορυφαίας δεκάδας (ομάδας) και της Μπασκόνια στη δεκαετία 2010-2020, όντας δεύτερος σε ψήφους του κοινού με ποσοστό 66,26%.
Την 1η Δεκεμβρίου 2020, ανακοινώθηκε από την ομάδα του Περιστερίου, μέχρι το καλοκαίρι του 2021. Στις 5 Δεκεμβρίου, επέστρεψε στο ελληνικό πρωτάθλημα έχοντας 19 πόντους (5/10διπ., 1/1τριπ., 6/9β.), 9 ριμπάουντ, 1 ασίστ κόντρα στο Λαύριο και στις 13 του ίδιου μήνα, έφτασε τις 300 εμφανίσεις στο Πρωτάθλημα Ελλάδας. Στις 11 Μαρτίου 2021, αποχώρησε από τον σύλλογο για προσωπικούς λόγους.
Στις 9 Ιουλίου 2021, με ανάρτησή του στα μέσα κοινωνικής δικτύωσης, ανακοίνωσε την απόσυρσή του από την ενεργό δράση μετά από είκοσι χρόνια επιτυχημένης καριέρας στα ευρωπαϊκά και ελληνικά παρκέ. Ανακοινώσεις προς τιμήν του Μπουρούση έβγαλαν η Ελληνική Ομοσπονδία Καλαθοσφαίρισης, ο ΕΣΑΚΕ και ο ΠΣΑΚ.
Στις 27 Σεπτεμβρίου 2021, ανακοίνωσε την επιστροφή του στα γήπεδα, για λογαριασμό της ομάδας της ιδιαίτερης πατρίδας του, τον Α.Σ. Καρδίτσας της Α2 Εθνικής.
Ελληνική Εθνική Ομάδα.
Ο Γιάννης Μπουρούσης ήταν μέλος της Εθνικής ομάδας Νέων, με την οποία κατέκτησε το χρυσό μετάλλιο στο Ευρωμπάσκετ του 2002 στη Ρωσία. Επίσης είναι μέλος της Εθνικής ομάδας Ανδρών με την οποία κατέκτησε το χρυσό μετάλλιο στο Ευρωμπάσκετ 2005 της Σερβίας και το χάλκινο μετάλλιο στο Ευρωμπάσκετ 2009 της Πολωνίας. Συμμετείχε στους Ολυμπιακούς Αγώνες του 2008 όπου η ομάδα τερμάτισε πέμπτη. Στο Ευρωμπάσκετ του 2011 ήταν ένας από τους λεγόμενους "Τρεις Σωματοφύλακες" της Εθνικής Ομάδας και τη βοήθησε να κατακτήσει την έκτη θέση του τουρνουά, αν και αγωνιζόταν χωρίς τα μεγάλα της αστέρια. Επίσης έχει συμμετάσχει, στα Ευρωμπάσκετ του 2013, 2015 και 2017, φτάνοντας τις 7 και μάλιστα συνεχόμενες συμμετοχές σε Ευρωμπάσκετ, όντας ο δεύτερος Έλληνας πίσω από τον Γιαννάκη που σταμάτησε στα 8. Επιπλέον έχει αγωνιστεί στα Παγκόσμια κύπελλα του 2010, του 2014 ενώ συμμετείχε και στα παιχνίδια της προκριματικής φάσης καθώς και στην τελική φάση του Παγκοσμίου Κυπέλλου 2019, στην Κίνα. 
Τον Φλεβάρη του 2018 σημείωσε δύο ρεκόρ, σε πόντους, αλλά και συμμετοχές. Το 2019 στο Παγκόσμιο κύπελλο ανέβηκε κι άλλο στην λίστα των σκόρερ και στις συμμετοχές, μπαίνοντας στην δεκάδα. Από το Προολυμπιακό τουρνουά του 2016 μέχρι το Παγκόσμιο του 2019 αποτέλεσε τον αρχηγό της εθνικής ομάδας όντας ο παλαιότερος διεθνής καλαθοσφαιριστής. 
Στις 7 Φεβρουαρίου 2020 ανακοίνωσε, πως αποχωρεί από την Εθνική ομάδα, μετά από 14 χρόνια παρουσίας. Με την ανακοίνωση της απόφασης η ΕΟΚ και ο ΠΣΑΚ τον ευχαρίστησαν για την προσφορά του στην Εθνική. Με το εθνόσημο αγωνίστηκε σε 174 αγώνες (9ος στην ιστορία) με 1.644 πόντους (8ος σκόρερ στην ιστορία) (μ.ο: 9.45). 
Περιστατικά στο γήπεδο.
Κατά την διάρκεια ενός διεθνούς φιλικού αγώνα ανάμεσα στις εθνικές ομάδες της Σερβίας και της Ελλάδας στο Τουρνουά Ακρόπολις 2010, ο Σέρβος παίκτης Νέναντ Κρστιτς, χτύπησε τον Μπουρούση με μία καρέκλα στο κεφάλι, στη διάρκεια ενός καβγά που είχαν οι δυο ομάδες. Την επόμενη μέρα ο Κρστιτς δήλωσε: «Νόμιζα ότι μου επιτέθηκε ένας οπαδός». Ο Μπουρούσης του έκανε μήνυση, αλλά για διπλωματικούς λόγους η μήνυση αποσύρθηκε.

</doc>
<doc id="58260" url="https://el.wikipedia.org/wiki?curid=58260" title="Κωνσταντίνος Τσάτσος">
Κωνσταντίνος Τσάτσος

Ο Κωνσταντίνος Τσάτσος (1 Ιουλίου 1899 – 8 Οκτωβρίου 1987) ήταν Έλληνας νομικός, φιλόσοφος και πολιτικός, που διετέλεσε πρόεδρος της Δημοκρατίας (1975-1980). Ακολούθησε ακαδημαϊκή σταδιοδρομία εκλεγόμενος τακτικός καθηγητής της φιλοσοφίας του δικαίου στη νομική σχολή Αθηνών και μέλος της Ακαδημίας Αθηνών (1961), της οποίας χρημάτισε και πρόεδρος. Ασχολήθηκε με την πολιτική για πρώτη φορά το 1945 αναλαμβάνοντας υπουργός εσωτερικών στην κυβέρνηση Πέτρου Βούλγαρη και από τότε εξελίχθηκε σε έναν από τους βασικούς πρωταγωνιστές της πολιτικής ζωής της Ελλάδας. Διετέλεσε υπουργός σε πολλές κυβερνήσεις και αναδείχθηκε σε έναν από τους βασικούς συνεργάτες του Κωνσταντίνου Καραμανλή. Με την υποστήριξη του τελευταίου κατάφερε το 1975 να εκλεγεί πρώτος πρόεδρος της Ελληνικής Δημοκρατίας, θέση στην οποία παρέμεινε μέχρι το 1980, οπότε και παραιτήθηκε.
Το φιλοσοφικό, λογοτεχνικό και νομικό του έργο θεωρείται σημαντικό. Επηρέασε σημαντικά το Σύνταγμα του 1975 όντας ο πρόεδρος της κοινοβουλευτικής επιτροπής συντάξεως του συντάγματος, ενώ θεωρείται και ένας από τους βασικούς υποστηρικτές της ευρωπαϊκής ιδέας, ενώ υπήρξε και θαυμαστής της αμερικανικής δημοκρατίας. Για τη σημαντική προσφορά του στην ανάπτυξη του ευρωπαϊκού οράματος του απονεμήθηκε το 1980 το μέγα ευρωπαϊκό Βραβείο Κουντενχόβε - Καλλέργη. Επίσης, ήταν μέλος πολλών ξένων ακαδημιών μεταξύ των οποίων της Ρωσίας, της Λετονίας κ.α.
Ο Κωνσταντίνος Τσάτσος, καταβεβλημένος από τον καρκίνο, πέθανε στις 8 Οκτωβρίου 1987, σε ηλικία 88 ετών.
Πρώιμα χρόνια.
Γεννήθηκε την 1η Ιουλίου 1899 στην Αθήνα και ήταν πρωτότοκος γιος του Δημητρίου Τσάτσου, δικηγόρου και βουλευτή και της Θεοδώρας Ευστρατιάδη. Αδερφός του ήταν ο Θεμιστοκλής Τσάτσος. Μεγάλωσε στην Αθήνα, σε ένα σπίτι της οδού Βησσαρίωνος 8 , αλλά επισκεπτόταν συχνά την Τεργέστη, όπου ήταν εγκατεστημένοι οι γονείς της μητέρας του. Φοίτησε στο Γυμνάσιο Μακρή και στο Β΄ Γυμνάσιο Νεαπόλεως, ενώ στη συνέχεια στο Διδασκαλείο Μέσης Εκπαιδεύσεως, όπου είχε δασκάλους τον Σωκράτη Κουγέα και τον Δημήτρη Γληνό. Από νεαρή ηλικία μιλούσε γαλλικά και γερμανικά, ενώ διάβαζε φιλοσοφικά έργα και ποιήματα ήδη από 13 ετών. Στην ηλικία των 15 ετών άρχισε να γράφει ποιήματα μαζί με τον παιδικό του φίλο Αλέξανδρο Εμπειρίκο - Κουμουνδούρο.
Το 1914 εγγράφηκε στη νομική σχολή του πανεπιστημίου Αθηνών, από την οποία αποφοίτησε το 1918. Την ίδια χρονιά συμπεριλήφθηκε στην ελληνική αποστολή του συνεδρίου της ειρήνης στο Παρίσι, ως κρυπτογράφος, της οποίας ομάδας επικεφαλής ήταν ο Ελευθέριος Βενιζέλος και εγκαταστάθηκε στο Παρίσι για έναν χρόνο. Το 1920 πήρε την άδεια εξασκήσεως του δικηγορικού επαγγέλματος και το 1921 ανέλαβε μαζί με τον Γεώργιο Μαριδάκη το δικηγορικό γραφείο του πατέρα του, ο οποίος στο μεταξύ είχε πεθάνει. Οι στρατιωτικές του υποχρεώσεις έως το 1923, ο αιφνίδιος θάνατος του πατέρα του και η διάσωση του δικηγορικού γραφείου -μοναδικού πόρου ζωής για τη μητέρα και τον αδελφό του- ανέστειλαν το ξεκίνημα μεταπτυχιακών σπουδών. Το 1925 εγκαταστάθηκε στη Χαϊδελβέργη προκειμένου να συμπληρώσει τις νομικές του σπουδές και να κάνει το διδακτορικό του. Εκεί γνωρίστηκε με τους Ιωάννη Θεοδωρακόπουλο και Παναγιώτη Κανελλόπουλο, ενώ επηρεάστηκε σημαντικά από τους Ρίκερτ, Γιάσπερς και άλλους Γερμανούς καθηγητές του. Με την επιστροφή του παρέλαβε μαζί με τον αδερφό του αυτή τη φορά, τον Θεμιστοκλή, το γραφείο του πατέρα του και ασχολήθηκε αποκλειστικά με τη δικηγορία έως το 1931. Ο ίδιος δεν έλκονταν από το δικηγορικό επάγγελμα,όπως σημείωνε ο ίδιος στην αυτοβιογραφία του: "«Δεν αισθάνθηκα ποτέ, ούτε στην αρχή, μια οποιαδήποτε έλξη προς αυτό το επάγγελμα. Δεν συνέδεσα καμμιά φιλοδοξία μου μαζί του[...]»" και πιο κάτω, "«[...]η δικηγορία [...]που πάντα αντιπαθούσα και ως επάγγελμα και ως περιβάλλον[...]»."
Ακαδημαϊκή σταδιοδρομία.
Το 1929 ανακηρύχθηκε διδάκτωρ της νομικής, με θέμα διδακτορικής διατριβής "«Η νομική ως τεχνική και επιστήμη»" και επί υφηγεσίας διατριβής του: "«Φιλοσοφία και επιστήμη του Δικαίου»" ενώ τον επόμενο χρόνο έγινε υφηγητής με θέμα της δοκιμαστικής επί υφηγεσία διατριβής του "«Φιλοσοφία και επιστήμη του Δικαίου»" και το 1933 καθηγητής στην έδρα της "εισαγωγής στην επιστήμη του Δικαίου και της φιλοσοφίας του Δικαίου". Ξεκίνησε τη διδακτική του δραστηριότητα ως άμισθος υφηγητής. Το 1934 άρχισε να διδάσκει "Κοινωνική φιλοσοφία των Αρχαίων Ελλήνων". Κατά τη διάρκεια της δεκαετίας του '30 ο Τσάτσος ήρθε σε επαφή με τους σημαντικούς λογοτέχνες και ποιητές της εποχής, ενώ ξεχωριστή υπήρξε η φιλία του με τον Κωστή Παλαμά, τον οποίο είχε γνωρίσει ήδη από το 1922. Την ίδια εποχή, το 1930, μαζί με τον Κανελλόπουλο και το Θεοδωρακόπουλο εξέδωσε το τριμηνιαίο περιοδικό "«Αρχείο Φιλοσοφίας και Θεωρίας των Επιστημών»", η έκδοση του οποίου συνεχίστηκε για τα επόμενα έντεκα χρόνια. Παράλληλα με τα μαθήματά του στη νομική σχολή, δίδασκε και φιλοσοφία στο Πάντειο Πανεπιστήμιο (1935 - 1938). Το 1935 αρχίζει να ασχολείται με τα πολιτικά ζητήματα όταν πριν το δημοψήφισμα δημοσίευσε άρθρα υπέρ του δημοκρατικού πολιτεύματος. Το 1938 απέτυχε να γίνει τακτικός καθηγητής λόγω της δικτατορίας Μεταξά. Την ίδια χρονιά η κυβέρνηση Τσαλδάρη (?????, ο Τσαλδάρης έχει πεθάνει από το 1936) επιχείρησε να τον παύσει από το Πανεπιστήμιο, αλλά παρέμεινε μετά από έντονο διάβημα του Παναγιώτη Κανελλόπουλου.
Το 1939 το καθεστώς Μεταξά, είχε βάλει χαφιέδες να παρακολουθούν τις πανεπιστημιακές παραδόσεις του και ενώ αρχικά του πρότεινε να αναλάβει ανώτατο αξίωμα στην Εθνική Οργάνωση Νεολαίας (ΕΟΝ) τον συνέλαβε και τον εκτόπισε στη Σκύρο ως κομμουνιστή. Η υποψία του καθεστώτος σε βάρος του ενισχύθηκε από τις επισκέψεις που πραγματοποίησε στους τόπους εξορίας του Παναγιώτη Κανελόπουλου. Στη συνέχεια μετατοπίστηκε στις Σπέτσες μετά από παρέμβαση του Κυριάκου Βαρβαρέσου προς τον Κωνσταντίνο Μανιαδάκη, όπου διέμεινε μέχρι το τέλος Ιανουαρίου 1940, οπότε και του επετράπη να επιστρέψει στην Αθήνα.
Στον πόλεμο του '40 και στη Γερμανική κατοχή.
Όταν εκδηλώθηκε ο πόλεμος μαζί με τους Ιωάννη Θεοδωρακόπουλο και Ιωάννη Κακριδή έστειλαν επιστολή στο Μεταξά με την οποία του ζητούσαν να καταταγούν εθελοντικά και να πολεμήσουν. Τελικά ο Τσάτσος χρησιμοποιήθηκε στη Διεύθυνση Εξωτερικού Τύπου για τη σύνταξη προπαγανδιστικών ξενόγλωσσων φυλλαδίων. Όταν εισήλθαν οι Γερμανοί στην Αθήνα μετέβη με την οικογένειά του στο χωριό Βασσαράς της Σπάρτης, με απώτερο στόχο να μεταβούν δια μέσου Κυθήρων και Αντικυθήρων στην Κίσσαμο. Όταν οι Γερμανοί έφτασαν στη Σπάρτη επέστρεψαν στην Αθήνα. Εργάστηκε στην Εθνική Οργάνωση Χριστιανικής Αλληλεγγύης (ΕΟΧΑ) της Αρχιεπισκοπής και στο συσσίτιο του Πανεπιστημίου. Το 1941, στην επέτειο της 28ης Οκτωβρίου του έτους αυτού, εκφώνησε ομιλία προς τους φοιτητές του και στη συνέχεια τους συνέστησε να καταθέσουν ομαδικώς άνθη στο μνημείο του Άγνωστου στρατιώτη (λόγω της φρούρησης του χώρου η κατάθεση πραγματοποιήθηκε στο άγαλμα του Διονύσιου Σολωμού στον Εθνικό κήπο). Την επομένη μέρα απολύθηκε από τη θέση του στο Πανεπιστήμιο. Με τη βοήθεια του Αρχιεπίσκοπου Δαμασκηνού επέστρεψε στο σπίτι του από το κρησφύγετο όπου κρυβόταν χωρίς να συλληφθεί. Το 1942 ίδρυσε τη "Σοσιαλιστική Ένωση" μαζί με τους Ξενοφώντα Ζολώτα, Γεώργιο Μαύρο, Άγγελο Αγγελόπουλο και Πέτρο Γαρουφαλιά. Κατά τη διάρκεια της κατοχής συνεργάστηκε με το Χριστόδουλο Τσιγάντε ως μέλος της επιτροπής που αποτελούσε το σύνδεσμο μεταξύ της κυβερνήσεως του Καΐρου και των αντιστασιακών οργανώσεων. Αποξενωμένος ιδεολογικά από το Εθνικό Απελευθερωτικό Μέτωπο προσέγγισε τον Εθνικό Δημοκρατικό Ελληνικό Σύνδεσμο (ΕΔΕΣ) και την Εθνική και Κοινωνική Απελευθέρωση (ΕΚΚΑ). Για τη δράση του αυτή καταδιώχθηκε για να διαφύγει τελικώς τον Ιούλιο του 1944 στη Μέση Ανατολή, μέχρι το Νοέμβριο του ίδιου έτους.
Μετά την απελευθέρωση.
Το 1944 έγινε τακτικός καθηγητής στη Νομική Σχολή Αθηνών. Στη θέση αυτή παρέμεινε μέχρι το Φεβρουάριο του 1946, όταν και παραιτήθηκε για να θέσει υποψηφιότητα στις βουλευτικές εκλογές.
Πολιτική σταδιοδρομία.
Ο Τσάτσος προερχόταν από φιλοβενιζελική οικογένεια, με έντονες πολιτικές ενασχολήσεις. Όπως έγραψε, "«Το σπίτι μου ήταν πολιτικό σπίτι»." Ο πολιτικός προσανατολισμός του ήταν φιλοβενιζελικός από "αντατοφιλία". Σημειώνει χαρακτηριστικά ο ίδιος στο αυτοβιογραφικό "Λογοδοσία μιας ζωής", "«Στα χρόνια όμως της Κατοχής, μια πρόσθετη φλόγα άναψε μέσα μου. Με έπιασε η μανία της πολιτικής δράσης. Το 1944-45 ήθελα με πάθος να γίνω Υπουργός[...]Οι επιθέσεις που μου έγιναν [...] γιατί είχα κάνει ως υπουργός σε 3 1/2 μήνες σπουδαίο έργο, επιτείνανε τις φιλοδοξίες μου. Απέβλεπα πια στο βουλευτιλήκι[...]»"
Η πρώτη ουσιαστική ανάμειξη με την πολιτική ήταν το 1945, όταν και ανέλαβε Υπουργός Εσωτερικών και προσωρινά (για δύο μέρες μόνο) Δικαιοσύνης και Κοινωνικής Πρόνοιας, στην υπηρεσιακή κυβέρνηση Πέτρου Βούλγαρη. Ο ίδιος ανασκοπώντας τη δράση του στο υπουργείο αναφέρει πως τότε επάνδρωσε όλες τις νομαρχίες, διόρισε δημάρχους και τοποθέτησε 1300 αξιωματικούς χωροφυλακής και αστυνομίας πόλεως. Κατόπιν όμως πιέσεων που ασκούσε ο τύπος (συγκρότημα Λαμπράκη) ζητήθηκε από τον Δαμασκηνό να παραιτηθεί από τη θέση του. Στην κυβέρνηση Κανελλόπουλου που σχηματίσθηκε τον ίδιο χρόνο ανέλαβε δύο υπουργεία, του Τύπου και Πληροφοριών και προσωρινώς της Αεροπορίας. Τον επόμενο χρόνο έθεσε υποψηφιότητα στις βουλευτικές εκλογές, στις οποίες και εξελέγη για πρώτη φορά βουλευτής. Το 1947 επισκέφθηκε το Κάιρο και το 1948 τη Ρώμη εκπροσωπώντας την ελληνική Βουλή στις διακοινοβουλευτικές συσκέψεις που πραγματοποιούνταν.
Το 1949 ανέλαβε το χαρτοφυλάκιο του υπουργείου Παιδείας. Κατά τη διάρκεια της θητείας του οργάνωσε την εθνική πινακοθήκη, ενώ συγκρούστηκε με τους καθηγητές στο θέμα της αυξήσεως των μισθών. Επίσης επί της υπουργίας του πραγματοποιήθηκε η εκλογή νέου αρχιεπισκόπου από την Ιερά Σύνοδο λόγω του θανάτου του Δαμασκηνού. Σε αυτήν ο Τσάτσος στήριξε τον μητροπολίτη Ιωαννίνων Σπυρίδωνα, ο οποίος τελικώς εξελέγη. Στις εκλογές του 1950 έθεσε υποψηφιότητα με το κόμμα του Κανελλόπουλου αποτυγχάνοντας όμως να εκλεγεί. Τότε άρχισε να εργάζεται στην εφημερίδα "Καθημερινή" και επέστρεψε για κάποιο διάστημα στην ενεργή δικηγορία. Στα τέλη του 1950 διορίστηκε υφυπουργός Συντονισμού. Για την τοποθέτησή του συναινούσαν και οι Αμερικανοί, οι οποίοι κατά τη μαρτυρία του Τσάτσου, είχαν εκτιμήσει το έργο του ως υπουργού παιδείας και ότι απορρόφησε όλες τις σχετικές πιστώσεις. Διατήρησε το χαρτοφυλάκιό του για έξι μήνες αλλά εξαναγκάσθηκε σε παραίτηση υπό την πίεση του Γεωργίου Παπανδρέου. Ξανατοποθετήθηκε στην ίδια θέση όταν ανέλαβε υπουργός ο Σοφοκλής Βενιζέλος. Το 1951 ξαναέθεσε υποψηφιότητα για βουλευτής χωρίς όμως επιτυχία. Τον επόμενο χρόνο απέτυχε ξανά στις εκλογές, ενώ τρία χρόνια αργότερα κατηγορήθηκε για οικονομικό σκάνδαλο. Γι' αυτό τον λόγο οργανώθηκε εξεταστική επιτροπή, η οποία τελικά τον αθώωσε. Παρέδωσε μια σειρά μαθημάτων στο "Αθήναιον". Βιοποριζόταν από το δικηγορικό του γραφείο και την αρθρογραφία του στην "Καθημερινή". Το 1952 περιοδεύει σε δέκα Αμερικανικά Πανεπιστήμια υπό τη χορηγία του ιδρύματος Φέλμπραϊτ (Fulbright).
Το 1956 προσχώρησε στο υπό ίδρυση κόμμα του Κωνσταντίνου Καραμανλή, την Εθνική Ριζοσπαστική Ένωση (ΕΡΕ), βοηθώντας τον αρχηγό της στη σύνταξη κειμένων και διακηρύξεων σχετικά με την ίδρυση του κόμματος, με την οποία και εξελέγη βουλευτής. Στην κυβέρνηση που σχηματίσθηκε υπό τον Καραμανλή ανέλαβε το υπουργείο Προεδρίας. Στις επόμενες εκλογές, του 1958, εξελέγη πανηγυρικά βουλευτής και ανέλαβε πάλι το υπουργείο Προεδρίας. Το υπουργείο Προεδρίας είχε αρκετές αρμοδιότητες, μεταξύ άλλων και αυτή του τουρισμού. Επί θητείας του, κατασκευάστηκε το ξενοδοχείο της Πάρνηθας, για το οποίο ελέγχθηκε από την αντιπολίτευση λόγω της υπέρβασης του αρχικού προϋπολογισμού ενώ ενίσχυσε σημαντικά και τα διεθνή φεστιβάλ θεάτρου και μουσικής ανά την Ελλάδα. Τον Ιούνιο του 1961 εξελέγη μέλος της Ακαδημίας Αθηνών με 24 ψήφους υπέρ και 6 κατά με έδρα τη Φιλοσοφία του Δικαίου. Η εναρκτήρια ομιλία του στην Ακαδημία είχε τον τίτλο, "Οι αντινομίες του Πρακτικού Λόγου και τα Πλάτωνος Πολιτικά". Σε αυτήν διετέλεσε πρόεδρος (1966) και αντιπρόεδρος. Τον ίδιο χρόνο (1961) επανεξελέγη βουλευτής χωρίς όμως να αναλάβει κάποιο υπουργείο. Το 1962 ο Υπουργός Βιομηχανίας Ζήσης Ζησάκης παραιτήθηκε και ο Καραμανλής του πρότεινε να αναλάβει το συγκεκριμένο χαρτοφυλάκιο. Στη συνέχεια ανέλαβε το υπουργείο Κοινωνικής Πρόνοιας. Όταν αποχώρησε ο Καραμανλής, οι Τσάτσος και Κωνσταντίνος Παπακωνσταντίνου απομακρύνθηκαν από τις διαμάχες για την ηγεσία. Στην κυβέρνηση Κανελλόπουλου ο Τσάτσος ανέλαβε το υπουργείο Δικαιοσύνης, στο οποίο παρέμεινε μέχρι την εγκαθίδρυση της δικτατορίας των Συνταγματαρχών την 21η Απριλίου.
Στη δικτατορία και μεταδικτατορικώς.
Κατά τη διάρκεια της δικτατορίας, ο Τσάτσος υπέγραψε κάποιες αντιδικτατορικές προκηρύξεις δίχως να προβεί σε κάποια άλλη νέα ενέργεια. Υπήρξε μάρτυρας υπεράσπισης του λογοτέχνη Μένη Κουμανταρέα στη δίκη του από το Εφετείο Αθηνών για το πεζογράφημά του "Το αρμένισμα". Συνοδευόταν μονίμως από έναν αστυνομικό ο οποίος τον παρακολουθούσε. Μετά τη Χούντα ανέλαβε το υπουργείο Πολιτισμού στην κυβέρνηση Εθνικής Ενότητας, όμως ασχολιόταν πιο πολύ με τα προσχέδια του νέου Συντάγματος και την κατάρτιση των συνδυασμών της Νέας Δημοκρατίας και στις εκλογές που ακολούθησαν εξελέγη στην τρίτη θέση με το ψηφοδέλτιο επικρατείας της. Παράλληλα, ανέλαβε την προεδρία της κοινοβουλευτικής επιτροπής σύνταξης του νέου συντάγματος. Εισηγητής της αντιπολίτευσης για το νέο σύνταγμα ήταν ο ανιψιός του, Δημήτρης Τσάτσος.
Πρόεδρος της Δημοκρατίας.
Ως ένας από τους πιο έμπιστους συμβούλους του Κωνσταντίνου Γ. Καραμανλή, ο Κωνσταντίνος Τσάτσος προτάθηκε από το κόμμα της Νέας Δημοκρατίας για τη θέση του προέδρου της Δημοκρατίας. Η απόφαση του Καραμανλή για την επιλογή Τσάτσου αναγγέλθηκε στην αίθουσα της γερουσίας, όπου συνεδρίαζε η κοινοβουλευτική ομάδα της Νέας Δημοκρατίας. Όπως αναφέρει ο Τσάτσος στα απομνημονεύματά του, ο Καραμανλής είχε θέσει ως μοναδικό όρο ότι σε περίπτωση που θα ήθελε να μεταπηδήσει νωρίτερα από τα πέντε χρόνια στην προεδρία της δημοκρατίας, αυτός θα παραιτούνταν. Ο Τσάτσος αποδίδει την επιλογή του Καραμανλή στο πρόσωπό του στους εξής λόγους: θα τηρούσε την υπόσχεσή του να παραιτηθεί από την Προεδρία της Δημοκρατίας σε περίπτωση που ο Καραμανλής ήθελε να μεταπηδήσει σε αυτήν, όπως είχαν συμφωνήσει μυστικώς οι δύο άνδρες, δε θα εκμεταλλευόταν το αξίωμά του για να αυτοπροβληθεί σε βάρος του Καραμανλή, η μεταξύ τους ταύτιση απόψεων, τέτοια που δεν του είχε προκαλέσει ποτέ πρόβλημα, το κύρος που είχε αποκτήσει ο Τσάτσος κατά τη θητεία του στην Επιτροπή του Συντάγματος και η καλή συνεργασία που είχε με την αντιπολίτευση. Ακόμα το παλαιότερο θετικό υπουργικό έργο του. Στην ψηφοφορία που διεξάχθηκε στη Βουλή έλαβε 210 ψήφους σε σύνολο 295 ψηφισάντων. Από αυτές οι 210 ανήκαν πιθανότατα στους βουλευτές της Νέας Δημοκρατίας που διέθετε 215 έδρες. Μοναδικός αντίπαλος ήταν ο Παναγιώτης Κανελλόπουλος, που υποστηρίχθηκε από την Ένωση Κέντρου, ενώ το ΠΑΣΟΚ και η Ενωμένη Αριστερά ψήφισαν λευκό. Πρόεδρος της Δημοκρατίας ορκίστηκε στις 19 Ιουλίου 1975.
Ως πρόεδρος της δημοκρατίας ανέλαβε να οργανώσει καλύτερα τον όλο θεσμό. Ασχολήθηκε με βασικά ζητήματα της εθνικής πολιτικής όπως ήταν π.χ. το σλαβομακεδονικό. Δέχθηκε τις επισκέψεις αρκετών αρχηγών ξένων κρατών και συναντήθηκε με σημαντικές προσωπικότητες όπως οι Τίτο, Ντουάιτ Αϊζενχάουερ, Βαλερί Ζισκάρ ντ' Εσταίν, Γκαμάλ Αμπντέλ Νάσερ κ.α. Επίσης εκπροσώπησε την Ελλάδα στην κηδεία του Μακαρίου το 1977, του Τίτο και του Ανουάρ Σαντάτ. Λίγο πριν το τέλος της θητείας του τιμήθηκε με το "βραβείο Κούντενχοβε-Καλλέργη" και ανακηρύχθηκε επίτιμος διδάκτορας της Σορβόννης. Στη θέση του προέδρου της δημοκρατίας παρέμεινε μέχρι τον Μάιο του 1980, όταν και τον διαδέχθηκε ο Κωνσταντίνος Καραμανλής.
Μετά το τέλος της θητείας του πραγματοποίησε πολλά ταξίδια στο εξωτερικό είτε αναψυχής είτε κυρίως για ακαδημαϊκούς λόγους, αφού ήταν μέλος αρκετών ακαδημιών. Το 1980 εξελέγη μέλος της Ρουμανικής Ακαδημίας. Την ίδια χρονιά διορίστηκε μέλος της ακαδημίας του Μαρόκου ύστερα από διάταγμα του βασιλιά Χασάν Β΄. Παράλληλα συμμετείχε σε αρκετές συγκεντρώσεις για το ευρωπαϊκό όραμα, ενώ βοηθούσε και στη συγγραφή κάποιων ιστορικών μελετών.
Συγγραφικό έργο.
Η ενασχόληση του Κωνσταντίνου Τσάτσου από νεαρή κιόλας ηλικία με τη φιλοσοφία και την ποίηση τον βοήθησαν στην ανάπτυξη της καλλιέργειάς του. Αρχίζει να γράφει ποιήματα σε ηλικία δεκαπέντε ετών. Την τριετία 1921-1924 δημοσίευσε τα πρώτα του ποιήματα, την "Τριλογία της ψυχής" αφιερωμένη στον Κωστή Παλαμά και δύο δράματα με το ψευδώνυμο «Ηβός Δελφός». Στα ποιήματα του εκφράζονται τα πιο βαθιά και κρυφά στρώματα του εαυτού του. Τα παράλογα στοιχεία διασταυρώνονται με τα λογικά. Η ποίηση του χαρακτηρίζεται «υπαρξιακή». Οι φιλοσοφικές μελέτες που δημοσίευσε κατά καιρούς αποσκοπούσαν στην στην εκλαΐκευση της Καντιανής φιλοσοφίας στην Ελλάδα. Το 1948, υπήρξε εμπνευστής μιας νέας εταιρείας συγγραφέων, στην οποία συμμετείχαν μεταξύ άλλων ο Γιώργος Θεοτοκάς, ο Σπύρος Μελάς, ο Ηλίας Βενέζης, ο Ανδρέας Καραντώνης και ο Πέτρος Χάρης.
Συνεργάστηκε με την Εκδοτική Αθηνών για τη συγγραφή ενοτήτων και την εποπτεία τόμων της "Ιστορίας του Ελληνικού Έθνους" κατά τη διάρκεια της δικτατορίας, για λόγους βιοπορισμού. Την ίδια περίοδο είναι γόνιμο το συγγραφικό έργο του Έχοντας πλέον στην κατοχή της μια ανεκτίμητης αξίας βιβλιοθήκη, η οικογένεια Τσάτσου δώρησε το σύνολο των βιβλίων του Κωνσταντίνου Τσάτσου στο σημερινό Κέντρο Βυζαντινών Νεοελληνικών και Κυπριακών Σπουδών που βρίσκεται στην πόλη της Γρανάδας, στην Ισπανία, υπό την εποπτεία του καθηγητή Βυζαντινής και Νεοελληνικής Φιλολογίας Μόσχου Μορφακίδη-Φυλακτού.
Ο φιλοσοφικός στοχασμός του Τσάτσου.
Ο ίδιος ο Τσάτσος τοποθετεί τις φιλοσοφικές καταβολές του στον Πλάτωνα, τον Ιμμάνουελ Καντ και τον Νεοκαντιανισμό. Καλλιέργησε τη Φιλοσοφία του Δικαίου ακολουθώντας τον Χάινριχ Ρίκερτ (ο οποίος δεν ασχολήθηκε με το Δίκαιο) και τη θεωρία των αξιών που ανέπτυξε και γενικά τη Νεοκαντιανή Σχολή της Βάδης. Στα 1928 δημοσίευσε το "Der Begriff des positiven Rechtes" (Η έννοια του θετικού δικαίου), το οποίο κατά τον Ρίκερτ απέδιδε με τη μεγαλύτερη συνέπεια στο χώρο του Δικαίου τη θεωρία του.
Άλλες μελέτες του σχετικές με τη φιλοσοφία του Δικαίου είναι: "Το πρόβλημα της ερμηνείας του Δικαίου" (1932,1978), "Το πρόβλημα των πηγών του Δικαίου" (1941) όπου ασχολείται με το Σύνταγμα" «ως μια από τις ιδιαίτερες πηγές του Δικαίου»", ενώ δεν προχώρησε στις άλλες πηγές του δικαίου (νόμοι, διοικητικές πράξεις). Η επί διδακτορία και επί υφηγεσία διατριβές του δημοσιεύτηκαν σε έναν τόμο με τίτλο "Μελέται φιλοσοφίας του Δικαίου" (1960) Έχοντας την αίσθηση ο ίδιος πως "«ότι ήταν να γράψει σχετικά με τη φιλοσοφία του Δικαίου το είχε γράψει»" διακόνησε ένα άλλο κομμάτι των κοινωνικών επιστημών μεταξύ των ορίων της νομικοπολιτικής επιστήμης και την κοινωνική φιλοσοφία: με τα έργα του "Η κοινωνική φιλοσοφία του Καντ" (1935), "Η κοινωνική φιλοσοφία των αρχαίων Ελλήνων" (1962), "Πολιτική, θεωρία πολιτικής δεοντολογίας" (1965) Καλλιέργησε και την αισθητική με το "Διάλογο για την ποίηση" με τον Γιώργο Σεφέρη.
Προσωπική ζωή.
Ήταν παντρεμένος δύο φορές. Νυμφεύθηκε αρχικά τη Λίλη Ζηρίνη τον Φεβρουάριο του 1925, για να χωρίσει όμως το 1929. Ο δεσμός τους είχε ως αφετηρία του το κοινό ενδιαφέρον τους για τον ποιητή Κωστή Παλαμά. Κατά τη διάρκεια του γάμου τους έμεναν μεταξύ Αθήνας και Χαϊδελβέργης. Στη συνέχεια γνώρισε την Ιωάννα Σεφεριάδου, αδερφή του Γιώργου Σεφέρη, την οποία και νυμφεύτηκε στις 30 Ιουνίου 1930 με κουμπάρα την Ειρήνη Οικονομοπούλου. Μαζί της απέκτησε δύο κόρες:
Αξιώματα.
Χρονολόγιο: Κωνσταντίνος Τσάτσος 
 

</doc>
<doc id="58268" url="https://el.wikipedia.org/wiki?curid=58268" title="Αποχή (αστρονομία)">
Αποχή (αστρονομία)

Αποχή πλανήτη ονομάζεται η γωνία που σχηματίζεται με κορυφή τη Γη και με πλευρές τις κατευθύνσεις Γη - Ηλίου και Γη - Πλανήτη. Η αποχή χαρακτηρίζεται ως ανατολική ή δυτική ανάλογα με τη θέση του πλανήτη, αν δηλαδή κείται ανατολικά ή δυτικά του Ήλιου. Η τιμή της αποχής είναι ακριβώς το μέτρο εκείνο που χαρακτηρίζει και τις διάφορες θέσεις του πλανήτη ως προς τη Γη και τον Ήλιο. Όταν δηλαδή
Μέγιστη αποχή ονομάζεται η μέγιστη γωνιακή απόσταση του Ερμή ή της Αφροδίτης από τον Ήλιο, δυτικά ή ανατολικά.

</doc>
<doc id="58269" url="https://el.wikipedia.org/wiki?curid=58269" title="Κατώτερος πλανήτης">
Κατώτερος πλανήτης

Κατώτεροι πλανήτες ("inferior planets") χαρακτηρίζονται εκείνοι, των οποίων η αποχή δεν υπερβαίνει τις 90°. Οι αποστάσεις αυτών από τον Ήλιο είναι μικρότερες από εκείνη της Γης. Συνεπώς, οι πλανήτες αυτοί κινούνται περί τον Ήλιο σε τροχιές που βρίσκονται εντός της γήινης τροχιάς. Η χρονική διάρκεια της περιφοράς τους αυτής είναι μικρότερη των 365 γήινων ημερών.
Οι κατώτεροι πλανήτες του ηλιακού συστήματος είναι ο Ερμής και η Αφροδίτη, των οποίων η μέγιστη αποχή τους κυμαίνεται μεταξύ των 18°-28° και 45°-47° αντίστοιχα.

</doc>
<doc id="58270" url="https://el.wikipedia.org/wiki?curid=58270" title="Ανώτερος πλανήτης">
Ανώτερος πλανήτης

Ανώτερος πλανήτης (superior planet) χαρακτηρίζεται εκείνος ο πλανήτης του οποίου η αποχή φθάνει και τις 180°. 
Οι αποστάσεις των ανώτερων πλανητών από τον Ήλιο είναι μεγαλύτερες από εκείνη της Γης, διότι όλοι τους βρίσκονται πέρα από τη γήινη τροχιά. 
Συνεπώς οι πλανήτες αυτοί κινούνται περί τον Ήλιο σε τροχιές μακρύτερα της γήινης τροχιάς, εξ ου και η ονομασία τους "ανώτεροι πλανήτες". Η χρονική διάρκεια της περιφοράς τους αυτής είναι μεγαλύτερη των 365 γήινων ημερών.
Ανώτεροι πλανήτες είναι οι Άρης, Δίας, Κρόνος, Ουρανός και Ποσειδών.

</doc>
<doc id="58272" url="https://el.wikipedia.org/wiki?curid=58272" title="Ναυτιλιακοί πλανήτες">
Ναυτιλιακοί πλανήτες

Ναυτιλιακοί Πλανήτες χαρακτηρίζονται μόνο εκείνοι οι πλανήτες του Ηλιακού συστήματος που παρουσιάζουν ενδιαφέρον παρατήρησης και υπολογισμών στην αστρονομική ναυτιλία.
Ναυτιλιακοί πλανήτες θεωρούνται η Αφροδίτη (Venus), ο Άρης (Mars), ο Δίας (Jupiter) και ο Κρόνος (Saturn) που κρίνονται κατάλληλοι για παρατήρηση με τον εξάντα λόγω του μεγάλου μεγέθους τους. Τα χρήσιμα στοιχεία των πλανητών αυτών παρέχονται από τις αστρονομικές εφημερίδες.
Επειδή οι εξωτερικοί πλανήτες μπορούν να λάβουν αποχή μέχρι και 180° είναι προφανές ότι μπορούν να χρησιμοποιηθούν όχι μόνο για τον υπολογισμό του μήκους αλλά και του πλάτους κατά την μεσουράνησή τους. Εφόσον οι πλανήτες αυτοί βρίσκονται πάνω από τον ορίζοντα, όταν ο Ήλιος βρίσκεται κάτω από αυτόν, (κατά το λυκαυγές και το λυκόφως) μπορεί να μετρηθεί το αληθές ύψος τους με τον εξάντα.&lt;br&gt; 
Από τους παραπάνω πλανήτες η Αφροδίτη ως κατώτερος πλανήτης βρίσκεται πάντα κοντά στον Ήλιο μη απομακρυνόμενη πέραν των 48°, οπότε μόνο κατά την εποχή που αυτή παρουσιάζει την μέγιστη "αποχή" της είναι κατάλληλη για παρατήρηση. Όταν αυτή παρατηρείται, βρίσκεται, στο δυτικό τμήμα του ορίζοντα ονομάζεται "Έσπερος" ή "Αποσπερίτης", αντίθετα όταν είναι στο ανατολικό τμήμα "Αυγερινός" ή "Εύφορος" ή και "Εωσφόρος".

</doc>
<doc id="58275" url="https://el.wikipedia.org/wiki?curid=58275" title="Κατερίνα Χέλμη">
Κατερίνα Χέλμη

Η Κατερίνα Χέλμη (Αθήνα, 12 Αυγούστου 1939) είναι Ελληνίδα ηθοποιός.
Βιογραφία.
Έγινε ευρέως γνωστή στο ελληνικό κοινό μέσα από ρόλους σε μερικές από τις πιο αγαπημένες ταινίες του ελληνικού κινηματογράφου. Η πρώτη της εμφάνιση στον κινηματογράφο πραγματοποιήθηκε το 1957 στην ταινία «Μπαρμπαγιάννης Κανατάς» αλλά η μεγαλύτερή της επιτυχία είναι τα «Κόκκινα Φανάρια», όπου είπε την ατάκα «Μην φύγεις Ντορή, θα φαρμακωθώ». Υπήρξε, επίσης, η αντίζηλος της Αλίκης Βουγιουκλάκη στην ταινία «Η αγάπη μας». 
Κατά τη διάρκεια της σταδιοδρομίας της, έχει συμμετάσχει σε περισσότερες από 25 ταινίες και σε 4 τηλεοπτικές σειρές. Έχει ασχοληθεί επίσης με την συγγραφή αρκετών βιβλίων. 
Σύζυγός της ήταν ο καθηγητής και ακαδημαϊκός Κωνσταντίνος Σβολόπουλος. Διαμένει μόνιμα στην Αθήνα.
Πολιτική.
Σε αντίθεση με τον σύζυγό της Κωνσταντίνο Σβολόπουλο, ο οποίος ήταν στενός φίλος του Κωνσταντίνου Καραμανλή και διευθυντής του Ιδρύματος Καραμανλή, η Κατερίνα Χέλμη δραστηριοποιήθηκε πολιτικά στο ΠΑΣΟΚ, ως μέλος της Επιτροπής Συνδικαλιστικού Επιστημόνων-Καλλιτεχνών. Στις δημοτικές εκλογές του 1994, εκλέχθηκε δημοτική σύμβουλος του Δήμου Αθηναίων με την παράταξη του Θεόδωρου Πάγκαλου. 
Θεατρικές παραστάσεις.
Κατάλογος βασικών πληροφοριών θεατρικών παραστάσεων στις οποίες συμμετείχε η Κ. Χέλμη ως ηθοποιός. 

</doc>
<doc id="58279" url="https://el.wikipedia.org/wiki?curid=58279" title="Δέσποινα Στυλιανοπούλου">
Δέσποινα Στυλιανοπούλου

Η Δέσποινα Στυλιανοπούλου (Μεσσήνη, 8 Ιουλίου 1932) είναι Ελληνίδα ηθοποιός.
Βιογραφία.
Σπούδασε φωνητική στο Ελληνικό Ωδείο και θέατρο στη Δραματική Σχολή Δημήτρη Ροντήρη, απ' την οποία και αποφοίτησε το 1959.
Εμφανίστηκε για πρώτη φορά στον κινηματογράφο το 1960, στην ταινία «Ξένος της νύχτας» και έκτοτε καθιερώθηκε σε ρόλους κωμικούς. Ο πλέον συνηθισμένος ρόλος της ήταν της επαρχιώτισσας οικιακής βοηθού που πετούσε συνέχεια «μαργαριτάρια». Επίσης έπαιζε τη λαϊκή κοπέλα σε μη πρωταγωνιστικούς ρόλους. Το 1967 θεωρήθηκε από πολλούς καλλιτεχνικούς κύκλους ως «έτος Στυλιανοπούλου» επειδή η ίδια είχε συμμετάσχει σε 12 διαφορετικές ταινίες μέσα σε ένα έτος. 
Για πολλά χρόνια υπήρξε θιασάρχης στο θέατρο Αυλαία του Πειραιά. Έχει εκδοθεί η αυτοβιογραφία της με τον τίτλο "Ηθοποιός Αμέσου Δράσεως" από τις εκδόσεις Τετράγωνο.
Φιλμογραφία.
Τηλεόραση
Πηγές.
"Έλληνες Ηθοποιοί" (1925-1940), Θεόδωρος Έξαρχος
"Ηθοποιός αμέσου δράσεως" Αυτοβιογραφία [εκδόσεις Τετράγωνο]

</doc>
<doc id="58284" url="https://el.wikipedia.org/wiki?curid=58284" title="Φραγκίσκος Α΄ της Γαλλίας">
Φραγκίσκος Α΄ της Γαλλίας

Ο Φραγκίσκος Α΄ ("François I", 12 Σεπτεμβρίου 1494 - 31 Μαρτίου 1547) ήταν βασιλιάς της Γαλλίας από τον Οίκο των Βαλουά-Ορλεάνης-Ανγκουλέμ, βασιλεύοντας από το 1515 έως το θάνατό του. Θεωρείται ο πρώτος Γάλλος βασιλιάς της Αναγέννησης, αποκαλείται «"Πατέρας και Αναστηλωτής των γραμμάτων"» και ήταν σύγχρονος του αυτοκράτορα Καρόλου Ε΄ των Αψβούργων και του βασιλιά της Αγγλίας Ερρίκου Η΄ Τυδώρ.
Ο Φραγκίσκος Α΄ ήταν μέλος του Οίκου των Βαλουά, γιος του Καρόλου κόμη του Ανγκουλέμ. Ήταν ο διάδοχος του Γάλλου βασιλιά Λουδοβίκου ΙΒ΄, που δεν είχε γιους για να τον διαδεχθούν. Αρραβωνιάστηκε (1506) την Κλαυδία της Βρεττάνης (1499 - 1524), κόρη του Λουδοβίκου ΙΒ΄ και της Άννας των Ντρε-Μονφόρ δούκισσας της Βρεττάνης. Λόγω του Σαλικού νόμου, που απέκλειε τις γυναίκες από την διαδοχή, διαδέχθηκε ως βασιλιάς τον Λουδοβίκο ΙΒ΄.
Πατέρας των γραμμάτων και των τεχνών.
Ήταν βασιλιάς πολύ μορφωμένος, με έντονα τα ανθρωπιστικά ιδεώδη της Αναγέννησης σε αντίθεση με τους προκατόχους του (Λουδοβίκο ΙΒ΄, Κάρολο Η΄), που δεν έδωσαν καμιά σημασία για την είσοδο σύγχρονων Ιταλικών ρευμάτων στην χώρα τους. Οι προηγούμενοί του χαρακτηρίζονταν μεσαιωνικοί βασιλείς, ενώ ο ίδιος έσπασε τα φράγματα με τον μεσαίωνα και έφερε τη Γαλλική Αναγέννηση. Η μόρφωσή του από την παιδική του ηλικία είχε καθοριστικό ρόλο, ώστε ο νεαρός Φραγκίσκος να πάρει αυτή την τροπή. Οι διδάσκαλοί του, όπως ο Χριστόφορος του Λονγκέιγ, είχαν επηρεαστεί έντονα από τα κινήματα της Αναγέννησης, το ίδιο και η μητέρα του.
Με την άνοδό του στον θρόνο το 1515 φρόντισε, όχι μονάχα να φέρει τη Γαλλία στη σφαίρα της Αναγέννησης, αλλά να την κάνει το μεγαλύτερο πνευματικό κέντρο της εποχής του και τα κατάφερε. Κάλεσε στη χώρα του τον Λεονάρντο ντα Βίντσι, που βρισκόταν σε μεγάλη ηλικία, που ήρθε με τα περισσότερα έργα του και έζησε τα τελευταία χρόνια της ζωής του. Τα μεγάλα του έργα, όπως η Μόνα Λίζα, παρέμειναν στο Λούβρο.
Μαζί με τον ντα Βίντσι ήρθαν και όλοι οι μεγάλοι Ιταλοί ζωγράφοι. Άλλοι εγκαταστάθηκαν μόνιμα, όπως ο χρυσοχόος και γλύπτης Μπενβενούτο Τσελίνι και οι ζωγράφοι Ρόσσο Φιορεντίνο, Τζούλιο Ρομάνο, Πριματίτσιο, ενώ άλλοι ήταν σε συνεχή επαφή με ταξίδια. Διακόσμησε τα ανάκτορα και όλα τα μεγάλα κτίρια του Παρισιού με εικόνες ζωγραφικής και γλυπτά, τόσο αρχαϊκής μορφής όσο και σύγχρονα.
Με την άνοδό του, η μεγάλη του ελπίδα ήταν να φέρει τον πολιτισμό και τη γνώση στο πολεμοχαρές Γαλλικό έθνος. Φρόντισε να στείλει απεσταλμένους στην Ιταλία για συλλογή σπάνιων βιβλίων και συγγραμμάτων, πλουτίζοντας συνεχώς την τεράστια βιβλιοθήκη του. Ο ίδιος ήταν αναγνώστης όλων των βιβλίων της βιβλιοθήκης του, κατόρθωμα σπάνιο σε όλα τα βασιλικά χρονικά, ενώ είναι ο πρώτος που άνοιξε τις πόρτες της βιβλιοθήκης του σε δωρεάν ελεύθερη ανάγνωση από όλον τον σπουδαστικό κόσμο. Με το διάταγμα του Μονπελιέ επέτρεψε αντιγραφή βιβλίων της βιβλιοθήκης στη διάθεση του λαού του.
Η μεγάλη αδελφή του Φραγκίσκου, Μαργαρίτα, (1492 - 1549) έγραψε το "Επταήμερο", συλλογή διηγημάτων.
Μεγάλη συνεισφορά στην Αρχιτεκτονική.
Ο Φραγκίσκος Α΄ δαπάνησε μεγάλα ποσά για νέες κατασκευές. Συνέχισε τη δουλειά των προκατόχων του στο Ανάκτορο του Αμπουάζ, ενώ άρχισε τις ανακαινίσεις στο κάστρο του Μπλουά. Κατασκεύασε το καταπληκτικό ανάκτορο του Σαμπόρ με το στυλ της Ιταλικής αναγέννησης, διακοσμημένο από τον ίδιο τον Λεονάρντο ντα Βίντσι. Κατασκεύασε στην πόλη του Παρισιού το Δημαρχείο της Πόλης ("Hôtel de Ville"), το οποίο ήταν σαν κέντρο ελέγχου όλων των έργων του. Κατασκεύασε το Ανάκτορο της Μαδρίτης στο Δάσος της Βουλώνης, αλλά το μεγαλύτερο έργο του ήταν η ανακατασκευή του κάστρου του Φονταινεμπλώ, που έγινε η κυριότερη διαμονή του. Το διακόσμησε εσωτερικά και εξωτερικά, ενώ εκπληκτική εντύπωση έδινε η αυλή, όπου υπήρχε η πηγή στην οποία το κρασί αναμειγνυόταν με το νερό. Κατά τη διάρκεια των εργασιών αναπτύχθηκε το καλλιτεχνικό κίνημα της Σχολής του Φονταινεμπλώ.
Αποτυχίες στον στρατιωτικό τομέα - Ιταλικοί πόλεμοι.
Στο στρατιωτικό επίπεδο συνέχισε τις πολεμικές επιχειρήσεις τού προκατόχου του στους Ιταλικούς πολέμους, όπου και κατάφερε περήφανη νίκη στο Μαρινιάνο το 1515 και εισήλθε θριαμβευτικά στο Μιλάνο. Στη συνέχεια συνήψε με τον Πάπα τη γνωστή Συνθήκη του Βιτέρμπο, με την οποία επέτυχε την εκχώρηση της Πάρμας και της Πλακεντίας, καταλήγοντας στην υπογραφή κονκορδάτου με το Βατικανό. Στην προσπάθειά του να αντιμετωπίσει τον κίνδυνο του Κάρολου Ε΄ (Κουίντου), ο οποίος βασίλευε στην Αγία Ρωμαϊκή Αυτοκρατορία (Γερμανία) και στην Ισπανία, περικυκλώνοντας έτσι τη Γαλλία, επιχείρησε να διαπραγματευτεί μία συμμαχία με τον Ερρίκο Η΄ της Αγγλίας, χωρίς όμως αποτέλεσμα.
Γνώρισε αρχικά διαδοχικές ήττες στις μάχες του με τον Τζοβάνι ντάλε Μπάντε Νέρε, σκληρό στρατιωτικό ηγέτη, ευνοούμενο του πάπα από την οικογένεια των Μεδίκων. Ακολούθως στη μάχη της Παβίας (1525) γνώρισε τραγική ήττα: ο ίδιος τραυματίστηκε από τον Καίσαρα Ερκολάνι και αιχμαλωτίστηκε από τρεις Ισπανούς. Μεταφέρθηκε στην αυλή του Καρόλου, όπου ελευθερώθηκε μόνο αφού αναγκάστηκε να δεχθεί μεγάλες εις βάρος του παραχωρήσεις με τη συνθήκη της Μαδρίτης (1526). Όταν επέστρεψε στη Γαλλία τις αρνήθηκε, λέγοντας ότι έγιναν υπό την απειλή βίας.
Έτσι μετά από ανεπιτυχείς επιχειρήσεις και επανειλημμένες ήττες, αναγκάσθηκε να εκχωρήσει στον Κάρολο το Δουκάτο της Βουργουνδίας καθώς και τα δικαιώματά του επί του Μιλάνου και της Νάπολης. Μετά δε τη Συνθήκη του Καμπραί, εκχώρησε τη Φλάνδρα και το Αρτουά. Έπειτα όμως από τη Συνθήκη του Κρεπύ (1544), ο Κάρολος Ε΄ και ο Φραγκίσκος Α΄ συμφώνησαν να ανταλλάξουν τα κατακτηθέντα εδάφη.
Αξιοσημείωτο στην Ευρωπαϊκή ιστορία για μονάρχη είναι οι φιλικές και συμμαχικές του σχέσεις με τους Οθωμανούς, που βρίσκονταν υπό την ηγεσία του Τούρκου σουλτάνου Σουλεϊμάν Α΄ του "Μεγαλοπρεπούς". Οι δύο δυνάμεις συμμαχώντας επιτέθηκαν πολλές φορές στον αυτοκράτορα Κάρολο Κουίντο, όπως στην έφοδο της Νίκαιας (1543).
Εγκατάσταση Γάλλων στην Αμερική, πρώτες πληθυσμιακές καταγραφές.
Ο Φραγκίσκος υπήρξε ιπποτικός και γενναίος βασιλιάς, φίλος των γραμμάτων και των τεχνών και εχθρός προς τους φεουδάρχες, των οποίων περιόρισε πολλά δικαιώματα. Επιβλήθηκε στο Βατικανό, επιτυγχάνοντας το δικαίωμα να διορίζει ο ίδιος τους επισκόπους. Είναι ο πρώτος βασιλιάς της Γαλλίας που συγκρότησε μόνιμο εθνικό στρατό, καθώς και ο ιδρυτής του Κολεγίου της Γαλλίας. 
Στα 1524 έθεσε τις βάσεις της Πρώτης γαλλικής αποικιακής αυτοκρατορίας, υποστηρίζοντας τους κατοίκους της Λυών που ήθελαν να χρηματοδοτήσουν την εκστρατεία του Τζοβάνι ντα Βερρατσάνο στη Βόρεια Αμερική αποζητώντας εκτάσεις γης με πλούσια φυσικά αγαθά για το Γαλλικό στέμμα. Στη συνέχεια, έστειλε (1534) τον Ζακ Καρτιέ να εξερευνήσει τον ποταμό Άγιο Λαυρέντιο στο Κεμπέκ, όπου βρήκε μεγάλες ποσότητες χρυσού και άλλων ακριβών μετάλλων. Το 1541 έστειλε τον Ιωάννη-Φραγκίσκο ντε λα Ροκ ντε Ρομπερβάλ να εγκατασταθεί στον Καναδά και να διαδώσει την Καθολική θρησκεία.
Στο κάστρο του Βιλέ-Κοτερέ υπέγραψε (1539) το διάταγμα του Βιλέ-Κοτερέ, που όρισε σαν επίσημη γλώσσα του Γαλλικού κράτους την γαλλική, αντί της Λατινικής που ίσχυε μέχρι τότε. Όριζε ταυτόχρονα την καταγραφή από ιερείς των βαπτίσεων, των γάμων, των θανάτων και των πατροτήτων. Είναι η πρώτη επίσημη στατιστική απογραφή πληθυσμού που υπήρξε στην Ευρωπαϊκή ιστορία.
Οικογένεια.
Με την πρώτη του το 1514 σύζυγο Κλαυδία των Ντρε-Μονφόρ δούκισσα της Βρετάνης, κόρη του Λουδοβίκου ΙΒ΄ της Γαλλίας, παιδιά του ήταν:
Με τη δεύτερη το 1530 σύζυγο Ελεονώρα των Αψβούργων, κόρη του Φιλίππου Α΄ της Καστίλης δεν έκανε παιδιά.
Πρόγονοι.
Πρόγονοι του Φραγκίσκου Α΄ της Γαλλίας

</doc>
<doc id="58285" url="https://el.wikipedia.org/wiki?curid=58285" title="Πόδι (έντομα)">
Πόδι (έντομα)

Τα ενήλικα έντομα έχουν έξι πόδια. Το κάθε πόδι αποτελείται από 5 μέρη ή άρθρα, (Εικ. 1,Εικ. 2). Αυτά είναι
Στα ανήλικα στάδια του εντόμου η δομή του ποδιού συνήθως είναι πιο απλή ή μπορεί τα πόδια να λείπουν τελείως.
Βασικές έννοιες των άρθρων του ποδιού.
Με το ισχίο πραγματοποιείται η σύνδεση του ποδιού με το σώμα, δηλαδή με το θώρακα. Μπορεί να είναι σχετικά μικρό ή μεγάλο, σφαιρικό, κυλινδρικό, κωνικό (όπως το μεσαίο ισχίο στην Εικ. 2), ίσιο ή κυρτό. Μπορεί να εξέχει αρκετά από τούς στερνίτες του θώρακα (όπως το μεσαίο ισχίο στην Εικ. 4), μπορεί όμως και σχεδόν να μη φαίνεται. 
Ο τροχαντήρας είναι ένα στενό δακτυλίδι και μπορεί να είναι πολύ μικρός ή να απουσιάζει τελείως. Στην Εικ. 2 ο τροχαντήρας του μεσαίου ποδιού εφάπτεται πολύ κοντά στον μηρό. Είναι πολύ μικρότερος από τον τροχαντήρα του πισινού ποδιού, που προβάλλει ως ωώδης όγκος προς τα πίσω. 
Ο μηρός και ιδιαίτερα η κνήμη πολλές φορές διαθέτουν δόντια ή άκανθα. 
Στην υποτάξη των Ensifera (γρύλλοι, μερικές ακρίδες) στην κνήμη βρίσκεται το όργανο της ακοής. Στην Εικ. 3 φαίνεται ο ωχρός τυμπανικός υμένας στο πάνω μέρος της κνήμης της ακρίδας Barbitistes. Στο μηρό, στην κνήμη ή και στο σώμα μπορεί να συναντήσουμε χαραγμένες ραβδώσεις από χιτίνη. Τρίβοντάς τες, τα έντομα μπορούν να παράγουν ήχους.
Σε μερικά κολεόπτερα μπορούμε να συναντήσουμε μια αποσμηκτική συσκευή στην κνήμη (Εικ. 5). Αποτελείται από μικρή στρογγυλή εγκόλπωση πού χαράσσεται στην εσωτερική πλευρά της κνήμης και μπορεί να κλείνει με κινητό άκανθο. Είναι τριγυρισμένη από μια σειρά κοντών και σκληρών τριχών. Αυτές λειτουργούν σαν βούρτσα ή χτένι για τον καθαρισμό των κεραιών. Το έντομο σε περίπτωση ανάγκης πλησιάζει το πόδι στον κεφάλι, έτσι ώστε η κεραία να γλιστράει στην εγκόλπωση και μετά την περικλείει με το κινητό άκανθα. Απομακρύνοντας πάλι το πόδι από το κεφάλι τραβάει την κεραία κατά μήκος της "βούρτσας". Γνωστή είναι και η αποσμηκτική συσκευή της μέλισσας. Αυτή όμως βρίσκεται στον βασιταρσό.
Τα ταρσομερή μπορούν να έχουν περίπου την ίδια φόρμα το καθένα, όπως π.χ. στα κολεόπτερα της Εικ. 10. Μπορούν όμως και να διαφέρουν πολύ κατά μήκος και μορφή, όπως θα δούμε πιο κάτω στη μέλισσα. Στα έντομα που είναι ικανά στο τρέξιμο, ο ταρσός αποτελείται από πέντε μεγάλα ταρσομερή. Τα ταρσομερή μπορεί όμως να είναι μικρά, να κρύβονται το ένα στα εξαρτήματα του άλλου (Εικ. 6) ή να είναι και λιγότερα από πέντε στον αριθμό. Στα κολεόπτερα ο αριθμός των ταρσομερών έχει ταξινομική σημασία. 5-4-4 σημαίνει, πως το μπροστινό πόδι έχει 5 ταρσομερή, και οι άλλοι ταρσοί αποτελούνται από 4 μέρη ο καθένας. 
Το τελευταίο ταρσομερές (πόδι, Prätarsus) συνήθως έχει ένα ζευγάρι νυχιών και πολλές φορές περισσότερα πολύπλοκα εξαρτήματα. Με αυτά, το τελευταίο ταρσομερές εξασφαλίζει την καλή επαφή με το έδαφος. Για παράδειγμα η μύγα, η οποία δεν γλιστράει ούτε κρεμασμένη ανάποδα από την οροφή. Δεν είναι όμως μόνο απλά θέμα επαφής, αλλά και αισθητικής επαφής με το περιβάλλον. Στο τελευταίο ταρσομερές μπορούμε να βρούμε και όργανα της αφής και της γεύσης. 
Μερικά έντομα, έχουν εσοχές στους στερνίτες του θώρακα ή της κοιλιάς που ταιριάζουν άριστα με τη φόρμα του ισχίου, του μηρού ή ολόκληρου του ποδιού. Έτσι για προστασία τα έντομα που διαθέτουν τέτοιες εσοχές μπορούν να κρύβουν τα πόδια τους, όπως για παράδειγμα η πασχαλίτσα.
Κίνηση.
Το πόδι αποτελεί μέρος του εξωσκελετού. Αυτό σημαίνει, πως τα στοιχεία που του δίνουν τη σταθερότητα δεν είναι κόκαλα μέσα στο πόδι, αλλά αποτελούνται από το σκληρό, εξωτερικό κάλυμμα του ποδιού, που στην ουσία είναι από χιτίνη. Τα άρθρα του ποδιού (Εικ. 8) σχηματίζουν αρθρώσεις μεταξύ τους. Οι μύες συνδέονται με τον εξωσκελετό έμμεσα ή άμεσα, με τένοντες.
Στην Εικ. 7, οι πρωταγωνιστές μύες που με τη συστολή τους προκαλούν την κάμψη, σημειώνονται με Υ, ενώ οι ανταγωνιστές που με τη συστολή τους προκαλούν την έκταση, σημειώνονται με Χ. Μεταξύ μηρού και κνήμης οι αρθρώσεις συνήθως επιτρέπουν μόνο κάμψη και έκταση, όμως ο τροχαντήρας επιτρέπει και στροφή (Eik. 7, Z). Η κίνηση της άρθρωσης μεταξύ ισχίου και στερνίτη παρουσιάζει μεγάλη ποικιλία στις διάφορες τάξεις εντόμων. Στον ταρσό δεν υπάρχουν μύες. Τα νύχια κινούνται με τους μύες που βρίσκονται στο μηρό και στην κνήμη οι οποίοι κινούν τα νύχια μέσω ενός μακριού τένοντα, που απλώνεται κατά μήκος του ταρσού (Είκ. 7, Υ). Τα πόδια μπορούν να διαθέτουν κινητά άκανθα, που και αυτά κινούνται με μύες.
Τα έντομα δεν διαθέτουν αιμοφόρα αγγεία στα πόδια. Οι αναγκαίες για την λειτουργία των μυών ουσίες μεταφέρονται με την λεγόμενη αιμολέμφο. Οι μύες νευρώνονται από τα σχετικά γάγγλια του προθώρακα, μεσοθώρακα και μεταθώρακα.
Διαφοροποίηση και λειτουργίες των ποδιών.
Σχετικά με τις λειτουργίες τους, τα πόδια μπορούν να είναι πηδητικού τύπου, αρπακτικού τύπου, σκαπτικού τύπου και λοιπά, αλλά η ποικιλία δεν περιορίζεται σε αυτούς τους τύπους. Αναφέρουμε ακόμα τα πόδια της ψείρας που είναι ειδικευμένα στο να προσκολλούνται στις τρίχες (Εικ. 9). Σε αυτά τα έντομα το σκληρό νύχι του ποδιού μαζί με μια άκρη της κνήμης σχηματίζουν μια δομή σαν τανάλια. Πρέπει επίσης να τονιστεί πως κάθε πόδι εξασφαλίζει περισσότερες εξειδικευμένες λειτουργίες από την κύρια λειτουργία του. 
Βάδισμα.
Φυσικά η αρχική λειτουργία του ποδιού είναι η μετακίνηση του εντόμου. Τέτοια πόδια βρίσκονται λ.χ. στα κολεόπτερα, ιδιαίτερα στις Carabidae (Εικ. 2). Στο βάδισμα τα άκανθα, εκεί που καταλήγουν οι κνήμες, ακουμπούν στο έδαφος και προσφέρουν επιμέρους στήριξη αυξάνοντας τις τριβές, ενώ όλα τα ταρσομερή είναι διαπλατυσμένα και στηρίζονται ολόκληρα στο έδαφος. Μερικά κολεόπτερα, ιδιαίτερα τα Cicindelidae μπορούν να τρέχουν πολύ γρήγορα. Σε αυτά, τα πόδια είναι μακριά και λεπτά. Εάν επίσης μπορούν να πετούν καλά, τότε τα πόδια τους πρέπει να είναι και ελαφριά. Στην Εικ. 10 απεικονίζονται τα πισινά πόδια από δύο διαφορετικά είδη Cicindelidae, πάνω ένα είδος που κινείται πιο γρήγορα από το κολεόπτερο της Εικ.2, κάτω ένα είδος με ακόμα καλύτερα ικανότητα για ταχεία κίνηση.
Στα έντομα, που η μετακίνηση γίνεται σχεδόν αποκλειστικά με τα φτερά, τα πόδια είναι αρκετά λεπτά για εξοικονόμηση βάρους λ.χ. στις πεταλούδες (Εικ. 11) και στα κουνούπια (Εικ. 12). 
Άλμα.
Το άλμα αναγκαστικά είναι αποτέλεσμα γρήγορου βαδίσματος. Αλλά αυτή η ικανότητα απέκτησε αυτόνομη ποιότητα. Η ικανότητα άλματος των εντόμων είναι γνωστή από τις ακρίδες (Εικ. 13), αλλά εξελίχτηκε σε πολλές τάξεις εντόμων. Μεγαλύτερη εντύπωση προκαλεί το άλμα ορισμένων εντόμων, σε σχέση με το μέγεθος του σώματός τους, όπως αυτό μερικών κολεόπτερων (Εικ. 14) και βέβαια των ψύλλων (Εικ. 15). Σε όλα αυτά τα έντομα ο μηρός είναι παχύς λόγω των αναγκαίων μυών. 
Δεν μπορούμε όμως να συμπεράνουμε, πως ο παχύς μηρός σημαίνει πάντα καλή αλτική ικανότητα. Γιατί το πόδι ως μέρος του εξωστελετού έχει και λειτουργίες πέρα από τη μετακίνηση. Π.χ. μπορεί να εκφράζει φυλετικό διμορφισμό όπως στο κολεόπτερο Oedemera femorata, που το αρσενικό έχει παχείς μηρούς (Εικ. 32), πράγμα που δεν συμβαίνει στο θηλυκό. Ασυνήθιστες μορφές (λ.χ αυτές που θυμίζουν πανιά στις πίσω κνήμες του κοριού στην Εικ. 33 μπορούν να συντελούν στο καμουφλάρισμα, μίμηση για απειλητικούς ή προστατευτικούς λόγους και άλλα. Μερικές φορές δεν είναι σαφές για ποιον λόγο η Φυσική Επιλογή ευνόησε την εξέλιξη μιας εξαιρετικής φόρμας.
Κολύμβηση.
Άλλος τρόπος μετακίνησης είναι η κολύμβηση. Η κνήμη, ο ταρσός ή και τα δυο αποκτούν το σχήμα κουπιού. Πολλές φορές σε αυτό το σκοπό συντελούν σκληρές τρίχες. 
Στην Εικ. 16 φαίνονται τα πόδια του κολεοπτέρου "Hydrous", πάνω το μεσαίο και κάτω το οπίσθιο πόδι. Και στα δύο, τα ταρσομερή σχηματίζουν κουπί που έχει μια σειρά από τρίχες στο πλάι. Το κουπί αυτό δεν είναι πολύ φαρδύ. Επιπλέον, στο τελευταίο ταρσομερές απέμειναν και μικρά νύχια. Το έντομο αυτό ζει στο νερό, αλλά τις περισσότερες φορές περπατάει στα φυτά του νερού. Καλύτερος κολυμβητής είναι ο "Dytiscus", του οποίου τα οπίσθια πόδια σχηματίζουν αποτελεσματικά κουπιά με δυο σειρές τριχών και χωρίς νύχια. (Εικ.17 και Εικ. 18). Για να μπορεί να κρατιέται στα φυτά του νερού χρησιμοποιεί τα νύχια του μεσαίου και μπροστινού του ποδιού. Πολύ σβέλτα κινείται το κολεόπτερο "Gyrinus" στη επιφάνεια του νερού. Τα μεσαία και τα πισινά πόδια του μεταμορφώθηκαν σε κοντά φαρδιά κουπιά, που κινούνται μέχρι και 50 φορές το δευτερόλεπτο (Εικ. 19). Κολεόπτερα αυτού του είδους σχηματίζουν ομάδες από ζώα, που σε έναν ακούραστο χορό κυκλώνουν το ένα το άλλο σαν ασημένια σημεία. 
Και στους κοριούς υπάρχουν πολύ καλοί κολυμβητές. Εδώ στα πισινά πόδια υπάρχουν τρίχες κατά μήκος του μηρού, της κνήμης και του ταρσού. Τελευταία, το σύστημα τριχών σε διάφορους κοριούς εξετάστηκε επιστημονικά.
Στα έντομα που ζουν στο νερό με την εξέλιξη των "κουπιών" μπορούμε να παρατηρήσουμε και την εξέλιξη μιας λείας επιφάνειας για τη μείωση των τριβών. Προκύπτει όμως πρόβλημα κατά τη σύζευξη και το αρσενικό δεν μπορεί να κρατάει καλά το θηλυκό. Έτσι σε μερικά είδη εξελίχτηκαν τρίχες που μοιάζουν με μικρές βεντούζες και βρίσκονται στους μπροστινούς ταρσούς των αρσενικών. Στο αριστερό τμήμα της Εικ. 20, φαίνεται από πάνω ο ταρσός του κολεοπτέρου "Dytiscus marginalis", και στο δεξί μέρος φαίνεται από κάτω με τις βεντούζες του.
Άλλη λειτουργία των ποδιών σχετικά με το νερό είναι να επιτρέπουν την κίνηση στην επιφάνεια του νερού. Αυτό το καταφέρουν άριστα οι νεροβάτες (Εικ. 21).
Αρπακτικός τύπος.
Ενίοτε στα έντομα συναντούμε πόδια που η κυρία λειτουργία τους δεν είναι η μετακίνηση του σώματος.
Στα αρπακτικά έντομα συναντούμε μπροστινά πόδια ειδικευμένα για την αρπαγή της λείας. Ο κοριός του νερού "Nepa cinerea" μαχαιρώνει και κρατάει τη λεία του με το μονομερή ταρσό και μετά την τσιμπάει με τα στοματικά μόρια. Έπειτα, με πεπτικά υγρά τη διαλύει και τέλος απορροφάει το μίγμα των διαλυμένων ουσιών με τα πεπτικά υγρά (Εικ. 24). Εδώ το ισχίο είναι κοντό. Στον κοριό "Ranatra linearis" (Εικ. 22), που και αυτός ζει στο νερό, το ισχίο είναι μακρύ. Για αυτό δε χρειάζεται να πλησιάζει τόσο κοντά στη λεία του. Με αστραπιαίες κινήσεις τα αρπακτικά πόδια του εκτινάσσονται εμπρός και ξανακλείνουν κρατώντας τη λεία σφιχτά μεταξύ μηρού και κνήμης που έχουν μια τραχιά, κοκκώδη επιφάνεια για αυτό το σκοπό. 
Η μάντης (Αλογάκι της Παναγίας Mantidae, Εικ. 23) έχει ακόμα πιο ειδικευμένα αρπακτικά πόδια. Στο πάνω μέρος της Εικ. 25 φαίνονται από την εσωτερική πλευρά και στο κάτω από την εξωτερική πλευρά. Καλύπτουν μεγαλύτερη απόσταση και διαθέτουν μυτερά δόντια στην κνήμη και στο μηρό για να κρατούν τη λεία, που μπορεί και να είναι και το απρόσεκτο ταίρι του, που θα την φάει με την ησυχία του. Ο ταρσός είναι μάλλον ασθενής.
Σκαπτικός τύπος.
Εντυπωσιακή είναι σε μερικά έντομα, η ικανότητα για σκάψιμο. Η μορφή της μπροστινής κνήμης διαμορφώθηκε σε ποικιλία φτυαριών και αρπάγων σε συνάρτηση με την ύλη που σκάβεται από το εκάστοτε έντομο. Η "Osmoderma eremita", για παράδειγμα, σκάβει σε αραιό χούμο (Εικ. 28), ενώ το κολεόπτερο "Scarites" σκάβει σε υγρή άμμο (Εικ. 26: μπροστινή κνήμη, πάνω από πάνω και κάτω από κάτω). 
Μερικά εργαλεία που συνδυαζόμενα μεταξύ τους, συνεισφέρουν στο αποτελεσματικό σκάψιμο, μπορούμε να βρούμε στη γρυλλοτάλπα ή κρεμμυδοφάγο (Εικ. 27). Εκεί και ο μηρός βοηθάει στο σκάψιμο, σχηματίζοντας φτυάρι. Αυτός, εκτός από αυτό το σχήμα που έχει, διαθέτει και μιά κυρτή δομή σε σχήμα αξίνας για να μπορεί να σπάει το σκληρό χώμα. Η κνήμη, επίσης είναι σα φτυάρι και διαθέτει δόντια με μυτερές πλευρές που δε βρίσκονται όλες στην ίδια σειρά, έτσι ώστε οι μικρές ρίζες που μπερδεύονται σε αυτά να κόβονται (Εικ. 29).
Συλλεκτικός τύπος.
Επίσης υπάρχει και ο τύπος του συλλεκτικού ποδιού, που είναι γνωστός από τη μέλισσα (Εικ. 30 και 31). Ειδικά το πισινό πόδι της, είναι όργανο συλλογής και μεταφοράς γύρης και πρόπολης. Η κνήμη και το πρώτο ταρσομερές (βασιταρσός) συλλειτουργούν για αυτόν το σκοπό. Η κνήμη και ο βασιταρσός είναι πλατιά και περίπου το ίδιο φαρδιά. Τα άλλα ταρσομερή δεν είναι πεπλατυσμένα. Η συλλεκτική συσκευή έχει τέσσερα στοιχεία. Το πιο γνωστό είναι το καλαθάκι της γύρης ή καλάθι της γύρης. Σχηματίζεται από την εξωτερική πλευρά της κνήμης, που περιτριγυρίζεται από γερές τρίχες, οι οποίες παίζουν το ρόλο των τοιχωμάτων του καλαθιού. Στην εσωτερική πλευρά του πρώτου ταρσομέρους, βρίσκονται μερικές σειρές από γερές παράλληλες τρίχες με φορά προς τα κάτω, ή λεγόμενη βούρτσα της γύρης.
Παραπέρα έχουμε τον σύρτη της γύρης στο άνω άκρο του βασιταρσού και τη χτένα της γύρης στη διπλανή ακμή της κνήμης που έχει περίπου 20 σκληρά δόντια. Επειδή όμοιες βούρτσες και χτένια υπάρχουν και στα άλλα πόδια, η μέλισσα μπορεί να βουρτσίζει με αυτά τη γύρη από τις τρίχες ολόκληρου του σώματός της. Επίσης με τα ελεύθερα πόδια της, χτενίζει τη γύρη από τις βούρτσες των άλλων ποδιών για να την απελευθερώσει. Έπειτα, μεταφέρει τους σβώλους της γύρης στο καλαθάκι. Αυτό γίνεται και κατά την πτήση. Περισσότερες πληροφορίες για τη δομή και τη συμπεριφορά της μέλισσας βρίσκονται στις ιστοσελίδες beekeeping και beenet.

</doc>
<doc id="58286" url="https://el.wikipedia.org/wiki?curid=58286" title="Ερρίκος Δ΄ της Γαλλίας">
Ερρίκος Δ΄ της Γαλλίας

Ο Ερρίκος Δ΄ ("Henri IV", 13 Δεκεμβρίου 1553 - 14 Μαΐου 1610) ήταν βασιλιάς της Γαλλίας από το 1589 έως το 1610 και της Ναβάρρας (ως Ερρίκος Γ΄) από το 1572 έως το 1610. Ήταν ο πρώτος βασιλιάς της δυναστείας των Βουρβόνων. Δολοφονήθηκε το 1610 στο Παρίσι.
Βασιλιάς της Ναβάρρας.
Νεανικά χρόνια – Κάρολος Θ΄.
Γεννήθηκε στο Πω της Μπεάρν και ήταν γιος του θρησκευτικά ασταθούς Αντωνίου, βασιλιά της Ναβάρρας, και της υπερμάχου του Προτεσταντισμού Ιωάννας Γ΄ ντ' Αλμπρέ βασίλισσας της Ναβάρρας. Ανατράφηκε με το καλβινιστικό δόγμα αλλά ήταν αδιάφορος για τα δόγματα εν γένει και μεταπηδούσε εύκολα κι αυτός στον Καθολικισμό όταν το έκρινε συμφέρον. 
Το 1562 ο Ερρίκος διαδέχθηκε τον πατέρα του ως βασιλιάς της Ναβάρρας (ψιλώ ονόματι, γιατί το βασίλειό του περιλάμβανε μόνο την μικρή γαλλική επαρχία της Μπεάρν) και παρουσιάστηκε στην γαλλική αυλή προς εκπαίδευσιν, δεδομένου ότι η μέχρι τότε ανατροφή του ήταν μάλλον «επαρχιώτικη». Ασπάστηκε τον Καθολικισμό, τον οποίον απαρνήθηκε σε τέσσερα χρόνια όταν επέστρεψε στην Μπεάρν. Σε ηλικία 16 ετών ανέλαβε την διοίκηση στρατού των προτεσταντών (Ουγενότων) και πήρε μέρος στους θρησκευτικούς πολέμους που συντάραζαν την Γαλλία. 
Το 1570 ο νεαρός βασιλιάς της Γαλλίας Κάρολος Θ΄, που σπανίως εξέφραζε γνώμη, υπέγραψε απροσδόκητα την Ειρήνη του Σαιν Ζερμαίν, παραχωρώντας στους Ουγενότους πολύ περισσότερα απ’ όσα δικαιολογούσαν οι συχνές ήττες τους. Η μητέρα του Αικατερίνη των Μεδίκων, ουσιαστικά κυβερνήτης της Γαλλίας, είτε από ειλικρινή επιθυμία να συμπαρασταθεί στην προσπάθεια του γιου της και να ειρηνεύσει το βασίλειο είτε για "«να κερδίσει καιρό»", όπως καθησύχαζε τον πάπα και τον Φίλιππο Β΄ της Ισπανίας, σχεδίασε τον γάμο της κόρης της Μαργαρίτας των Βαλουά με τον Ερρίκο. 
Η Ιωάννα ντ’ Αλμπρέ, είδε ν’ ανοίγονται μεγάλες προοπτικές για τον γιο της, που ήταν άλλωστε κι αυτός απόγονος του Αγίου Λουδοβίκου: μόνο οι δύο αδελφοί του Καρόλου Θ΄ θα τον χώριζαν από τον θρόνο της Γαλλίας. Συμφώνησε, θέτοντας όμως τους όρους της: ο γάμος δεν θα γινόταν κατά το καθολικό τυπικό και οπωσδήποτε ο Ερρίκος δεν θα παρακολουθούσε την εν συνεχεία λειτουργία. Η Αικατερίνη δέχθηκε, παρά τις παπικές αντιδράσεις. 
Ο γάμος και η Νύχτα του Αγίου Βαρθολομαίου.
Ο γάμος ορίστηκε για τις 18 Αυγούστου 1572. Στις 19 Ιουνίου η Ιωάννα ντ’ Αλμπρέ πέθανε από πλευρίτιδα στο Παρίσι, όπου είχε πάει για αγορές. Οι Ουγενότοι υποπτεύθηκαν ότι δηλητηριάστηκε. Ο Ερρίκος ήρθε στο Παρίσι τον Αύγουστο συνοδευόμενος από τον ναύαρχο Κολινύ (Coligny) και οκτακόσιους Ουγενότους. Άλλες τέσσερις χιλιάδες ένοπλοι τους ακολούθησαν τις επόμενες μέρες. Τα πνεύματα στο Παρίσι ήταν εξαιρετικά οξυμένα. Οι καθολικοί κατηγορούσαν την ηγεσία του κράτους ότι παραδόθηκε στους Ουγενότους.
Ο γάμος έγινε στις 18 Αυγούστου όπως προέβλεπαν οι όροι της συμφωνίας, αλλά στις 24 του μηνός, ημέρα γιορτής του Αγίου Βαρθολομαίου, συνωμοσία που εξυφάνθηκε από την οικογένεια ντε Γκυζ (de Guise), με την εκβιασμένη έγκριση του αλλοπρόσαλλου Καρόλου Θ΄ και ύστερα από παλίμβουλη στάση της Αικατερίνης, κατέληξε σε σφαγή χιλιάδων Ουγενότων στο Παρίσι και σε όλη την Γαλλία. 
Ύστερα από επιμονή της Αικατερίνης, ο Ερρίκος σώθηκε, ασπαζόμενος όμως και πάλι τον Καθολικισμό. Έμεινε υπό επιτήρησιν στο Λούβρο, και παρέμεινε φίλος του βασιλιά, ο οποίος εξέπληξε πάλι τους πάντες τον Ιούλιο του 1573 υπογράφοντας την Ειρήνη της Ροσέλ και εγγυώμενος θρησκευτική ελευθερία στους Ουγενότους. Όλα άρχιζαν από την αρχή. Τον Μάιο του 1574 ο Κάρολος, φυματικός και υπό το κράτος φοβερών τύψεων για την σφαγή, πέθανε στην αγκαλιά του Ερρίκου.
Ερρίκος Γ΄ - Ο Ερρίκος της Ναβάρρας διάδοχος της Γαλλίας.
Βασιλιάς έγινε άλλος γιος της Αικατερίνης, ο δούκας του Ανζού, ως Ερρίκος Γ΄. Το 1575 ο Ερρίκος (στο εξής με το όνομα αυτό θα εννοείται ο εν θέματι), δραπέτευσε κατά την διάρκεια ενός κυνηγιού, διέσχισε μεταμφιεσμένος την Γαλλία και έφτασε στην Μπεάρν. Αποκήρυξε τον Καθολικισμό, ανέλαβε την ηγεσία των Ουγενότων και κυβέρνησε με δικαιοσύνη και ευφυΐα.
Το 1576 ο βασιλιάς Ερρίκος Γ΄ υπέγραψε την «Ειρήνη του Κυρίου» που τερμάτιζε τον Πέμπτο Θρησκευτικό Πόλεμο που είχε ξεσπάσει εν τω μεταξύ. Οι καθολικοί εξανέστησαν πάλι και οι ντε Γκυζ συγκρότησαν την Καθολική ή Ιερή Λίγκα (ένωση, ομοσπονδία - Ligue catholique ή Sainte Ligue). Ακολούθησαν άλλοι τρεις θρησκευτικοί πόλεμοι. 
Το 1584 ο δούκας του Αλανσόν, τελευταίος γιος της Αικατερίνης και διάδοχος του θρόνου, πέθανε, και ο άτεκνος βασιλιάς αναγνώρισε τον Ερρίκο ως διάδοχό του και συνεχιστή της δυναστείας των Καπετιδών. Αλλά οι αντιδράσεις ήταν σφοδρές. Ήταν αδιανόητο ένας Ουγενότος να γίνει βασιλιάς της Γαλλίας. Ο βασιλιάς παρασύρθηκε προς στιγμήν και απαίτησε από τους Ουγενότους να ασπαστούν τον Καθολικισμό ή να εγκαταλείψουν την Γαλλία. Ο καρδινάλιος Κάρολος των Βουρβόνων αυτοανακηρύχθηκε διάδοχος του θρόνου και ο πάπας αφώρισε τον Ερρίκο. Αυτός απηύθυνε έκκληση σ’ ολη την Ευρώπη να αναγνωρίσει τα δίκαιά του και η Αικατερίνη του υποσχέθηκε να τον βοηθήσει αν απαρνούνταν τον Προτεσταντισμό. Αρνήθηκε, κατέλαβε δώδεκα πόλεις και νίκησε το 1587 στο Κουτράς ένα στράτευμα της Λίγκας διπλάσιο από το δικό του. Οι Ουγενότοι που αποτελούσαν το ένα δωδέκατο του πληθυσμού, κατείχαν τώρα τις μισές από τις σπουδαιότερες πόλεις της Γαλλίας. 
Ο Ερρίκος Γ’ πιεζόμενος αφόρητα από όλες τις πλευρές αλλά κυρίως από την Λίγκα, που τον κατηγορούσε για την χλιαρή στάση του και είχε εγκαταστήσει επαναστατική κυβέρνηση στο Παρίσι, άρχισε να παίρνει αλληλοσυγκρουόμενες αποφάσεις και τελικά συγκάλεσε συνέλευση των Γενικών Τάξεων στο Μπλουά. Όταν εμφανίστηκε εκεί ο δούκας ντε Γκυζ, χαιρετίστηκε με βασιλικές σχεδόν τιμές από τους αντπροσώπους. Το γεγονός αυτό, σε συνδυασμό με την κατάσταση στο Παρίσι και τις πληροφορίες που είχε ο βασιλιάς για σχέδιο απαγωγής του από την Λίγκα και ισπανική εισβολή, εξώθησε τον καχύποπτο Ερρίκο Γ΄ να διατάξει την δολοφονία του δούκα ντε Γκυζ και του καρδιναλίου αδελφού του. 
Η Αικατερίνη πληροφορήθηκε με συντριβή τις δολοφονίες που κατά την γνώμη της έπλητταν τον Καθολικισμό, και σε δώδεκα μέρες πέθανε, μισημένη απ’ όλους για τις δολοπλοκίες της. Η καθολική Γαλλία διατελούσε σε επαναστατικό αναβρασμό, νιώθωντας να απειλείται. Στο Παρίσι οι σπουδαστές ζητούσαν την εκθρόνιση του βασιλιά και ο πάπας διά των θεολόγων της Σορβόννης απήλλαξε τον λαό από την υποχρέωση πίστεως.
Ο Ερρίκος Γ΄ κατέφυγε στην Τουρ με λίγους ευγενείς και στρατιώτες. Από τον βορρά ερχόταν εναντίον του ο στρατός της Λίγκας του οποίου ηγούνταν ο δούκας ντε Μαγιέν (de Mayenne, ένας ακόμη από τους αδελφούς Γκυζ), και από το νότο ο στρατός του Ερρίκου της Ναβάρρας. Αυτός του προσέφερε την συμμαχία του, ο βασιλιάς δέχτηκε και οι ενωμένες δυνάμεις τους νίκησαν τον ντε Μαγιέν και βάδισαν κατά του Παρισιού. 
Την 1 Αυγούστου 1589 ο Ζακ Κλεμάν, ένας μοναχός που κατόρθωσε να εισχωρήσει στο βασιλικό στρατόπεδο, μαχαίρωσε τον βασιλιά. Ο Ερρίκος Γ΄ πέθανε την άλλη μέρα εξορκίζοντας τους οπαδούς του να ταχθούν υπό τον εξάδελφό του Ερρίκο της Ναβάρρας. 
Ο αγώνας για τον θρόνο.
Στρατιωτικές νίκες.
Σύμφωνα με το νόμο και την τελευταία θέληση του Ερρίκου Γ΄, ο Ερρίκος της Ναβάρρας ήταν τώρα ο βασιλιάς Ερρίκος Δ΄. Αλλά πόσο βασιλιάς ήταν ; Οι ευγενείς του Ερρίκου Γ΄ έφυγαν στα κτήματά τους και οι καθολικοί του βασιλικού στρατοπέδου εξαφανίστηκαν. Το Παρίσι πανηγύριζε έξαλλα για την τελευταία αυτή δολοφονία και το Παρλαμέντο του αναγνώρισε ως βασιλιά τον καθολικό θείο του Ερρίκου, τον καρδινάλιο των Βουρβόνων.
Αναγνωρίζοντας ότι ήταν αδύνατο να επιχειρήσει κάτι κατά του Παρισιού, ο Ερρίκος αποσύρθηκε προς την Μάγχη για να είναι κοντά στις προτεσταντικές Αγγλία και Ολλανδία. Ο Μαγιέν τον ακολούθησε, και τον Σεπτέμβριο του 1589 ο στρατός του Ερρίκου αποτελούμενος από 7.000 άντρες κατήγαγε περιφανή νίκη στην Αρκ (Arques) κατά του τριπλασίου στρατού του Μαγιέν. 
Η νίκη αυτή είχε καθοριστικά αποτελέσματα. Πολλές πόλεις άνοιξαν τις πύλες τους στον Ερρίκο, η Βενετία τον αναγνώρισε ως βασιλιά της Γαλλίας και η Ελισάβετ της Αγγλίας του έστειλε σημαντική βοήθεια σε άντρες, χρυσό και εφόδια. Βενετία και Αγγλία ενήργησαν έτσι φοβούμενες τον Φίλιππο Β΄, του οποίου οι βλέψεις επί της Γαλλίας ήταν πια φανερές. Αυτός διέταξε να ενισχυθεί ο Μαγιέν με τμήματα του ισπανικού στρατού της Φλάνδρας.
Οι δύο στρατοί συναντήθηκαν στο Ιβρύ (σήμερα Ivry-la-Bataille εις ανάμνησιν της μάχης) στις 14 Μαρτίου 1590. Ο Ερρίκος παρότρυνε τους στρατιώτες του με μιαν ομιλία που έκλεισε με την παροιμιώδη πια (αν και ελαφρώς παρηλλαγμένη) φράση "«Ακολουθείστε το άσπρο μου λοφίο» (Ralliez-vous à mon panache blanc)". Πολέμησε όπως συνήθως στην πρώτη γραμμή και τόσο το χέρι του όσο και το ξίφος του παραμορφώθηκαν από τα χτυπήματα που έδωσε. Ενδεχομένως όμως η νίκη του οφειλόταν στους Ελβετούς μισθοφόρους του Μαγιέν που παραδόθηκαν κατά χιλιάδες: Ο Ερρίκος είχε την φήμη ότι ήταν επιεικής, οι Ελβετοί διέκειντο συμπαθώς προς τον Προτεσταντισμό και ο Μαγιέν τους είχε απλήρωτους. 
Η τελική νίκη: Το Παρίσι αξίζει μια λειτουργία.
Ανεμπόδιστος πια ο Ερρίκος βάδισε κατά του Παρισιού και το πολιόρκησε. Οι στρατιώτες του τον πίεζαν να επιτεθεί, γιατί τα εφόδιά τους είχαν εξαντληθεί, αυτός όμως δίσταζε φοβούμενος σφαγή αντεκδικήσεως. Στο Παρίσι βέβαια τα πράγματα ήταν πολύ χειρότερα. Οι κάτοικοί του έτρωγαν σκύλους, γάτες και χόρτα. Ο Ερρίκος, σε μιαν επίδειξη μεγαλοψυχίας ή από πολιτική σκοπιμότητα, επέτρεψε να εισαχθούν τρόφιμα. Ύστερα απέσυρε τα στρατεύματά του στην Ρουέν γιατί ο δούκας της Πάρμας Αλέξανδρος Φαρνέζε, κυβερνήτης των Ισπανικών Κάτω Χωρών, ερχόταν εναντίον του με εμπειροπόλεμο στράτευμα. Σύγκρουση δεν έγινε, μονομαχία τακτικής μόνο, ο δούκας όμως αρρώστησε σοβαρά και ο Ερρίκος επανέλαβε την πολιορκία της πρωτεύουσας.
Αλλά βρισκόταν προ αδιεξόδου. Η κατάληψη της πόλης εξ εφόδου με τα όσα θα επακολουθούσαν, θα τον αποξένωνε από ένα πολύ μεγάλο τμήμα του πληθυσμού. Το 90 τοις εκατό περίπου των Γάλλων ήταν καθολικοί. Καθολικοί ήταν και οι περισσότεροι από τους στρατιώτες του, τους οποίους δεν μπορούσε πια να πληρώνει. 
Κάλεσε τους συνεργάτες του και τους δήλωσε ότι σκεπτόταν να ασπαστεί τον Καθολικισμό. Κάποιοι συμφώνησαν, κάποιοι το θεώρησαν εγκατάλειψη των Ουγενότων. Ο Ερρίκος συνόψισε το πιστεύω του ως εξής: "«Εκείνοι που ακλόνητα ακολουθούν την συνείδησή τους είναι της δικής μου θρησκείας κι εγώ ανήκω στην θρησκεία όλων εκείνων που είναι γενναίοι και καλοί»". Πολλοί προτεστάντες ηγέτες εγκατέλειψαν το στρατόπεδο αλλά ο Ερρίκος είχε πάρει την απόφασή του: "«Το Παρίσι αξίζει μια λειτουργία» (Paris vaut bien une messe)".
Τον Μάιο του 1593 ο Ερρίκος έστειλε μήνυμα στον πάπα και στην γαλλική ιεραρχία ότι επιθυμούσε να κατηχηθεί στον Καθολικισμό. Η Εκκλησία δέχτηκε και τον Ιούλιο ο Ερρίκος έγραψε στην ερωμένη του εκείνης της εποχής Γκαμπριέλ ντ'Εστρέ (Gabrielle d'Estrées) "«θα κάνω ένα επικίνδυνο πήδημα»". Στις 25 του μηνός, στο αββαείο του Αγίου Διονυσίου (Saint-Denis, τότε έξω από το Παρίσι), εξομολογήθηκε, έλαβε άφεση αμαρτιών και παρακολούθησε την (καθολική βέβαια) θεία λειτουργία. 
Πολλοί καθολικοί και προτεστάντες τον χαρακτήρισαν υποκριτή. Οι Ιησουίτες απέρριψαν την μεταστροφή του και η Λίγκα αντιστεκόταν ακόμη. Αλλά ο διεκδικητής του θρόνου καρδινάλιος Κάρολος των Βουρβόνων είχε πεθάνει καθώς και ο δούκας της Πάρμας. Η σοβαρότερη υποψηφιότητα των καθολικών ήταν αυτή της ινφάντας Ισαβέλλας, κόρης του Φιλίππου Β΄ της Ισπανίας, που η μητέρα της ήταν κόρη του Ερρίκου Β΄ της Γαλλίας. Αλλά η Γαλλία ήταν ήδη περικυκλωμένη από τους Αψβούργους της Γερμανίας και της Ισπανίας και δεν ήθελε μία γόνο τους στον γαλλικό θρόνο. Οι υποστηρικτές αυτής της πρότασης (κυρίως οι άνθρωποι της Λίγκας, οι πραξικοπηματίες του Παρισιού) έχασαν την λαϊκή εκτίμηση και πολλοί μετριοπαθείς καθολικοί ευγενείς, εκκλησιαστικοί και αστοί (οι λεγόμενοι «Πολιτικοί») είχαν συμφιλιωθεί με την ιδέα της θρησκευτικής ανοχής και είχαν εκτιμήσει τις ικανότητες και τον ανθρωπισμό του Ερρίκου, που θα οδηγούσαν στην ανόρθωση του κράτους μετά από σαράντα περίπου χρόνια εμφυλίων θρησκευτικών πολέμων. Στο Παρίσι ο λαός κραύγαζε για ειρήνη και το Παρλαμέντο του γνωμοδότησε ότι βάσει του Σαλικού Νόμου μια γυναίκα δεν μπορούσε να γίνει βασίλισσα της Γαλλίας. 
Για μερικούς μήνες οι εχθροπραξίες, μικρής όμως έκτασης, συνεχιζόταν, αλλά τον Φεβρουάριο του 1594 ο Ερρίκος στέφθηκε στον καθεδρικό ναό της Σαρτρ βασιλιάς της Γαλλίας και στις 22 Μαρτίου μπήκε στο Παρίσι επευφημούμενος από μέγα πλήθος. Εγκαταστάθηκε στο Λούβρο όπως και πριν εικοσιδύο χρόνια και χορήγησε αμνηστεία σε όλους, ακόμη και στους Γκυζ. Κέρδισε πολλούς από τους εχθρούς του με την επιεική του συμπεριφορά και άλλους φρόντισε να τους δωροδοκήσει με διάφορες παροχές. 
Αλλά υπήρχαν ακόμη πολλοί που αντιστέκονταν μολονότι ο πάπας είχε άρει τον αφορισμό του. Τον Δεκέμβριο του 1594 ένας νεαρός, ο Ζαν Σατέλ, αποπειράθηκε να τον δολοφονήσει με αποτέλεσμα να τον τραυματίσει ελαφρά στο στόμα. Οι Ιησουίτες, που ο Σατέλ παραδέχθηκε ότι ήταν μαθητής τους πριν εκτελεστεί δια διαμελισμού, θεωρήθηκαν υπεύθυνοι της στρατολογίας βασιλοκτόνων και διατάχθηκαν να εγκαταλείψουν την Γαλλία. Η Λίγκα συνέχισε να πολεμά ως το 1598 βοηθούμενη φανερά από τους Ισπανούς, αλλά ο Ερρίκος κατανίκησε τις ενωμένες δυνάμεις τους στο Φονταίν-Φρανσαίζ (1595) και στην Αμιένη (1597), και η Ειρήνη του Βερβέν το 1598 έβαλε τέλος στον πόλεμο Γαλλίας – Ισπανίας. Ο Μαγιέν είχε ήδη συνθηκολογήσει το 1596.
Βασιλιάς της Γαλλίας.
Ο κυβερνήτης.
Όταν το 1594 ανέλαβε την διακυβέρνηση ο Ερρίκος, η Γαλλία ήταν σε κατάσταση υλικής και ηθικής διαλύσεως. Εκατοντάδες χιλιάδες σπιτιών είχαν καταστραφεί καθώς και ο εμπορικός της στόλος. Ληστές λυμαίνονταν τους δρόμους και τα χωριά, οι ευγενείς ήταν ανεξέλεγκτοι, οι επαρχίες ενεργούσαν αυτόνομα. Οι Ουγενότοι απαιτούσαν θρησκευτική και πολιτική ανεξαρτησία, η Λίγκα διατηρούσε ακόμη εχθρικό στρατό μέσα στο κράτος, το μίσος κυριαρχούσε. Ιδρυτής μιας νέας δυναστείας, των Βουρβόνων, ο Ερρίκος ήταν αυτός που την ταύτισε με την απόλυτο μοναρχία. Έκρινε ότι μια απολυταρχική διακυβέρνηση ήταν αναγκαία για την αντιμετώπιση της κατάστασης και είχε σ’ αυτό την λαϊκή υποστήριξη.Ο Ουγενότος δούκας ντε Σουλλύ (duc de Sully) ήταν ο πολυτιμότερος συνεργάτης του. Είχε πολεμήσει δίπλα στον Ερρίκο επί δεκατέσσερα χρόνια και ανέλαβε τώρα να καταπολεμήσει την ακμάζουσα διαφθορά, να εισπράττει τους φόρους που πληρώνονταν αλλά δεν έφταναν στο δημόσιο ταμείο, να εποπτεύει, να κατασκευάζει και να επισκευάζει τους δρόμους, τις γέφυρες, τις διώρυγες, τα δημόσια κτίρια, τις οχυρώσεις, τα πάντα. Σταθεροποίησε το νόμισμα, πάταξε την γραφειοκρατία, υποχρέωσε όσους είχαν κλέψει το κράτος και καταπατήσει την περιουσία του κατά την διάρκεια τον πολέμων, να αποδώσουν τα αρπαγέντα και υποχρέωσε σαράντα χιλιάδες φοροφυγάδες να πληρώσουν επί τέλους. Όταν ανέλαβε, το δημόσιο χρέος ήταν 296 εκατομμύρια λίβρες. Οι υποχρεώσεις αυτές πληρώθηκαν όλες και υπήρξε πλεόνασμα 13 εκατομμυρίων λιβρών.Προκειμένου να έχει ένα αντίβαρο κατά της απείθαρχης αριστοκρατίας, ο Ερρίκος ευνόησε την τάξη των νομικών που στελέχωναν τα δικαστήρια και τα παρλαμέντα, επιτρέποντας (αντί τιμήματος εννοείται) την κληρονομική μεταβίβαση των σχετικών αξιωμάτων –μέτρο που κρίθηκε ως μια από τις αιτίες που «έσκαψαν τον λάκκο» της μοναρχίας. Ανύψωσε έτσι την μεσαία τάξη, δημιουργώντας την «αριστοκρατία της τηβέννου» (noblesse de robe κατ’ αντιδιαστολήν προς την παραδοσιακή noblesse d'épée, την αριστοκρατία του ξίφους). Γενικοί τοποτηρητές και περιφερειακοί επίτροποι ασκούσαν πλέον την εξουσία αντί των κατά τόπους ανυπότακτων ευγενών.Στις καλλιεργήσιμες εκτάσεις του στέμματος, ο Ερρίκος εφήρμοσε τις νέες μεθόδους που πρότεινε ο Ολιβιέ ντε Σερρές (Olivier de Serres) στο βιβλίο του "«Το θέατρο της γεωργίας»". Απαγόρευσε στους ευγενείς να περνούν έφιπποι από τους αγρούς των χωρικών κατά τα κυνήγια τους, και την λεηλασία των αγρών από τα στρατεύματα. Διέγραψε είκοσι εκατομμύρια αγροτικών χρεών, εισήγαγε την καλλιέργεια της μουριάς και αποξήρανε έλη. Έλεγε ότι ήθελε να βλέπει κάθε γεωργό στο βασίλειό του να έχει κάθε Κυριακή "«μια όρνιθα στην χύτρα» (une poule dans son pot)". Η πρόθεσή του ήταν αγαθότατη, αμφισβητείται όμως η επιτυχία των προσπαθειών του στον αγροτικό τομέα. Στον τομέα της βιομηχανίας και του εμπορίου, με σημαντικότερο συνεργάτη του τον Λαφφεμά (Barthélemy de Laffemas), ο Ερρίκος προστάτευσε δασμολογικά τις υφιστάμενες βιομηχανίες και ίδρυσε νέες που όχι μόνο θα περιόριζαν τις εισαγωγές πολυτελών ειδών αλλά θα παρήγαν αυτά τα είδη προς εξαγωγήν. Ίδρυσε έτσι την ταπητουργία των Γκομπλέν, την υφαντουργία της Ρενς, την μεταξουργία της Τρουά κ.α. Η συντεχνιακή δομή της βιομηχανίας καταργήθηκε. Εργοδότες, υπάλληλοι και εργάτες υπάγονταν στην κοινή ρύθμιση που θα αποφάσιζε το κράτος. Τέλος, χρηματοδότησε ευρύ πρόγραμμα δημοσίων έργων για ν’απασχολήσει χιλιάδες ανέργους, απολυμένους στρατιώτες και αργόσχολους. 
Το Διάταγμα της Νάντης.
Στις 13 Απριλίου 1598 ο Ερρίκος εξέδωσε το περίφημο Διάταγμα της Νάντης με το οποίο καθιερωνόταν η θρησκευτική και πολιτική ελευθερία των προτεσταντών. Ήταν ένα προοδευτικό βήμα προς την θρησκευτική ανοχή αλλά οι καθολικοί εξεγέρθηκαν πάλι. Ο Κλήμης Η΄ το χαρακτήρισε καταραμένο και οι καθολικοί συγγραφείς άρχισαν πάλι να εξυμνούν την βασιλοκτονία. Και αντιθέτως, προτεστάντες συγγραφείς που επί Ερρίκου Γ΄ είχαν υποστηρίξει την λαϊκή κυριαρχία, εξυμνούσαν τώρα τα καλά της απολυταρχίας. Το Παρλαμέντο του Παρισιού αρνούνταν να επικυρώσει το Διάταγμα μέχρις ότου ο Ερρίκος εξήγησε στα μέλη του πως ό,τι έκανε ήταν για το καλό της Γαλλίας. (Εννοείται ότι στην ειδική και κρίσιμη αυτή περίπτωση ο Ερρίκος προτίμησε να πείσει παρά να διατάξει. Εν γένει τα διατάγματά του καταχωρούνταν υποχρεωτικά από το Παρλαμέντο πριν ακόμη συζητηθούν). Για να καθησυχάσει τέλος τους καθολικούς, ο Ερρίκος, μεταξύ άλλων, ανακάλεσε τους Ιησουίτες. Ο Σουλλύ προέβλεψε δολοφονία του βασιλιά με την παρότρυνσή τους, αλλά ο Ερρίκος απάντησε ότι η απουσία τους θα ήταν πιο επικίνδυνη από την παρουσία τους. 
Γάμοι, έρωτες, απόγονοι.
Ο πρώτος γάμος του κατά τις παραμονές της Νύχτας του Αγίου Βαρθολομαίου με την Μαργαρίτα των Βαλουά, την «Βασίλισσα Μαργκό» (la reine Margot), κόρη του Ερρίκου Β΄ της Γαλλίας, υπήρξε υποδειγματικά ατυχής. Παιδιά δεν υπήρξαν και οι δύο σύζυγοι απατούσαν συστηματικά ο ένας τον άλλο. Σύμφωνα με τα Απομνημονεύματα της Μαργκό, σύντομα έφτασαν στο σημείο να μη μιλιούνται και η κατάσταση αυτή διήρκεσε μέχρι το 1600.
Αναρίθμητες υπήρξαν οι ερωμένες του Ερρίκου Δ΄. Με τη Γκαμπριέλ ντ'Εστρέ συνδέθηκε το 1590 και απέκτησε τρία παιδιά μαζί της. Ο Συλλύ τον κατηγόρησε, ότι ξόδευε τα χρήματα του κράτους σε πόρνες και ο Ερρίκος απολογήθηκε, ότι μετά από τόσα χρόνια πολέμων εδικαιούτο κάποια αναψυχή. Σκεπτόταν να τη νυμφευτεί, αλλά η Γκαμπριέλ πέθανε σε έναν ακόμη τοκετό το 1599. 
Ακολούθησε αμέσως μετά η Αικατερίνη Εριέττα του Μπαλζάκ. Δασκαλεμένη από τους οικείους της, αρνούνταν να υποκύψει στον βασιλιά, ο οποίος συνέταξε έγγραφη υπόσχεση γάμου, αν του γεννούσε γιο. Ο Συλλύ έσχισε το έγγραφο μπροστά στον Ερρίκο Δ΄, αλλά αυτός της έστειλε άλλο μαζί με είκοσι χιλιάδες κορώνες, οπότε η Εριέττα ενέδωσε. Γέννησε γιο τελικά και ισχυριζόταν ότι αυτός ήταν ο νόμιμος διάδοχος του θρόνου, οργανώθηκε μάλιστα συνωμοσία από τον πατέρα της (1604) με σκοπό την απαγωγή της ίδιας και του παιδιού στην Ισπανία, προκειμένου να αναγνωριστεί αυτό από τον Φίλιππο Γ΄ ως διάδοχος της Γαλλίας. Η συνωμοσία αποκαλύφθηκε, αλλά παρ’ όλα αυτά ο Ερρίκος Δ΄ εξακολούθησε ασυγκράτητος με την Ενριέττα τις σχέσεις του, τις οποίες δεν εμπόδιζε ούτε ο νέος του γάμος. 
Τελικά οι σύμβουλοι του βασιλιά φρόντισαν για την συνέχιση της δυναστείας. «Έπεισαν» την, «ανενεργό» από πάσης απόψεως, Μαργκό να συγκατατεθεί στην λύση του γάμου τους, υπό τον όρο, ότι ο Ερρίκος δεν θα νυμφευόταν την ερωμένη του. Ο πάπας Κλήμης Η΄ συμφώνησε με τον ίδιο όρο και πρότεινε τη Μαρία των Μεδίκων (1575-1642), κόρη του Φραγκίσκου Α΄ μεγάλου δούκα της Τοσκάνης. Οι τραπεζίτες της Φλωρεντίας συνέβαλαν στην προσπάθεια, υποσχόμενοι διαγραφή των μεγάλων απαιτήσεων, που είχαν από την Γαλλία. Ο Ερρίκος Δ΄ ενέδωσε και τον Οκτώβριο του 1600 έγινε ο δεύτερος γάμος του, με την Μαρία των Μεδίκων. Σε δέκα χρόνια γέννησε αυτή επτά παιδιά, από τα οποία επέζησαν τα παρακάτω:
Πέραν αυτών, γνωρίζουμε τα ονόματα δέκα τουλάχιστον εξωγάμων τέκνων του Ερρίκου, από τα προφανώς πολύ περισσότερα, που απέκτησε από τις απειράριθμες ερωμένες του. Μερικά είναι:
Το τέλος.
Το 1609 πέθανε χωρίς απογόνους ο ηγεμόνας του παραρρήνιου δουκάτου Γύλιχ-Κλέβης-Μπεργκ. Ο αυτοκράτορας Ροδόλφος Β΄, ως επικυρίαρχός του, ήθελε να τον διαδεχθεί ένας καθολικός ηγεμόνας. Ο Ερρίκος Δ΄ διαμαρτυρήθηκε, ότι ένας άνθρωπος των Αψβούργων τόσο κοντά στα σύνορα θα ήταν κίνδυνος για την Γαλλία. Όταν τα αυτοκρατορικά στρατεύματα κατέλαβαν το δουκάτο, ο Ερρίκος Δ΄ συμμάχησε με τους διαμαρτυρομένους Γερμανούς ηγεμόνες του Βρανδεμβούργου και του Παλατινάτου και με τις Ηνωμένες Επαρχίες (σημ. Ολλανδία), έλαβε υπόσχεση βοήθειας από τον Ιάκωβο Α΄ της Αγγλίας και ετοιμάστηκε για πόλεμο. 
Οι καθολικοί της Γαλλίας, που αποτελούσαν την συντριπτική πλειονότητα του πληθυσμού της, αναστατώθηκαν. Ο Καθολικισμός απειλούνταν ευθέως από τον Προτεσταντισμό. Και πλήρωναν φόρους γι’ αυτό! Η δημοτικότητα τού Ερρίκου Δ΄ έφτασε σε πολύ χαμηλά επίπεδα. Φήμες άρχισαν να κυκλοφορούν, ότι επρόκειτο να δολοφονηθεί. 
Στα μέσα Μαΐου 1610 οι πολεμικές προετοιμασίες είχαν ολοκληρωθεί και η Μαρία των Μεδίκων είχε οριστεί στις 13 Μαΐου αντιβασίλισσα κατά την διάρκεια της εκστρατείας. Ο Ερρίκος Δ΄ θα συναντούσε τον στρατό μια από τις αμέσως επόμενες ημέρες. Το πρωί της 14ης Μαΐου τον ειδοποίησαν, ότι σύμφωνα με διάφορες πληροφορίες η μέρα αυτή ήταν επικίνδυνη. Δεν έπρεπε να βγει από το παλάτι. Αλλά τέτοιες προειδοποιήσεις ερχόταν καθημερινά σχεδόν. Αποφάσισε να βγει το απόγευμα με την άμαξα, για να επισκεφθεί τον άρρωστο Σουλλύ και "«να αναπνεύσει λίγο»". Κράτησε λίγους μόνο συνοδούς για να μη κινήσει την προσοχή και ξεκίνησε. Σε ένα σημείο του δρόμου η άμαξα σταμάτησε, λόγω κυκλοφοριακής συμφόρησης. Τότε ο Φρανσουά Ραβαγιάκ, ένας φανατικός καθολικός που παρακολουθούσε το Λούβρο, πήδησε στο σκαλοπάτι της άμαξας και χτύπησε με το μαχαίρι τον βασιλιά στην καρδιά. Ο Ερρίκος πέθανε σχεδόν αμέσως.
Αποτίμηση.
Ο Ερρίκος Δ΄ παρέλαβε ένα κράτος σε κατάσταση αποσυνθέσεως και το άφησε δυνατό, οργανωμένο και δίκαιο, με τους πολίτες του να ευημερούν –όσο τουλάχιστον επέτρεπαν οι καιροί. Κατέπαυσε τις θρησκευτικές έριδες και συμφιλίωσε τους Γάλλους με το Διάταγμα της Νάντης, που τόσο απερίσκεπτα και με τραγικές συνέπειες για την Γαλλία, ανακάλεσε ο εγγονός του Λουδοβίκος ΙΔ΄. Μπόρεσε να σταθεί απέναντι στην πανίσχυρη Ισπανία και ν’ αντιταχθεί στους Αψβούργους της Γερμανίας.
Ο Ερρίκος μεγάλωσε σαν χωρικός και έζησε σαν στρατιώτης. Ήταν προσιτός και ανθρώπινος, σε αντίθεση με όλους τους απογόνους του που έμοιαζαν με απρόσιτα είδωλα. Ιδιαίτερα μορφωμένος δεν ήταν αλλά οι επιστολές του προδίδουν ένα σπινθηροβόλο πνεύμα. Θεωρήθηκε ο ευφυέστερος απ’ όλους τους Γάλλους βασιλείς και σώζονται πολλές πνευματώδεις ρήσεις του. Ήταν ο μόνος από τους Βουρβόνους που αγαπήθηκε πραγματικά από τους Γάλλους –τους συγχρόνους του και τους μετέπειτα. Ακόμη και κατά την Γαλλική Επανάσταση δεν επισκιάστηκε η φήμη του. Ο λαός τον ονόμασε "«Ο καλός βασιλιάς Ερρίκος» (Bon roi Henri)" και η Ιστορία Μέγα (Henri le Grand).
Ανέκδοτα.
Τα διάφορα ανέκδοτα που έφτασαν ως τις ημέρες μας, επιβεβαιώνουν το πνεύμα του και την ανεκτικότητά του:
Όταν κάποιος διορίστηκε σε ένα αξίωμα και άρχισε να τον ευχαριστεί πομπωδώς, λέγοντας "«Κύριε, είμαι ανάξιος...»", ο Ερρίκος τον διέκοψε: "«Το ξέρω καλά, αλλά ο ανεψιός μου με παρακάλεσε να σας διορίσω»".
Όταν κάποτε, ενώ πήγαινε να δειπνήσει, τον σταμάτησε κάποιος με μια αίτηση και άρχισε να λέει "«Μεγαλειότατε, ο βασιλεύς των Λακεδαιμονίων Αγησίλαος...»", "«Διάβολε»" είπε ο Ερρίκος "«τον έχω ακουστά, αλλά εκείνος είχε δειπνήσει, ενώ εγώ όχι»". 
Πήγαινε στα θέατρα να δει τις κωμωδίες, που τον σατίριζαν. Γελούσε πρώτος αυτός και εξουδετέρωνε την σάτιρα. "«Όλα τα δάση του βασιλείου μου δεν θα έφταναν για ικριώματα, αν έπρεπε να κρεμάσω όλους αυτούς που γράφουν ή κηρύττουν εναντίον μου»". 
Ο αρχιεπίσκοπος του Παρισιού τον επέπληττε συνεχώς για τις ερωτικές του αταξίες. Μία ημέρα ο Ερρίκος Δ΄ του είπε: "«Αύριο είστε καλεσμένος μου στο γεύμα. Τι φαγητό σας αρέσει;»", "«Φασιανός»". Μετά το γεύμα η πρόσκληση επανελήφθη για την άλλη μέρα. Και πάλι φασιανός. Και τρίτη, τέταρτη και δέκατη μέρα. Πάντα φασιανός. Στο τέλος ο αρχιεπίσκοπος δεν άντεξε: "«Μα κάθε μέρα φασιανό, Μεγαλειότατε;»", "«Μα κάθε βράδυ βασίλισσα, Σεβασμιότατε;»"
Παραπομπές.
 

</doc>
<doc id="58287" url="https://el.wikipedia.org/wiki?curid=58287" title="Πόδι(έντομα)">
Πόδι(έντομα)



</doc>
<doc id="58290" url="https://el.wikipedia.org/wiki?curid=58290" title="Επί τα πρόσω (εφημερίδα)">
Επί τα πρόσω (εφημερίδα)

Η Επί τα πρόσω ήταν εφημερίδα που εκδόθηκε στην Πάτρα το 1882 από τον Αλ. Ευμορφόπουλο. Το 1896 η εφημερίδα πέρασε στην ιδιοκτησία των Ελεύθερων σοσιαλιστών, μιας ομάδας αναρχικών, από τις πολλές που υπήρχαν την εποχή εκείνη στην Πάτρα. Η εφημερίδα έγινε επίσημο όργανό τους και παρουσιάστηκαν σε αυτή οι ιδεολογικές αναφορές τους, μέχρι το 1898 όταν σταμάτησε και η έκδοσή της.
Τη περίοδο 2004-2009 η Ελευθεριακή Συνδικαλιστική Ένωση (ΕΣΕ) εξέδιδε την αναρχοσυνδικαλιστική εφημερίδα "Επί τα πρόσω" στην Αθήνα.

</doc>
<doc id="58292" url="https://el.wikipedia.org/wiki?curid=58292" title="Αχαϊκός Κήρυξ (εφημερίδα)">
Αχαϊκός Κήρυξ (εφημερίδα)

Ο Αχαϊκός Κήρυξ ήταν πρωινή εφημερίδα που ιδρύθηκε στην Πάτρα στις 29 Ιουνίου του 1840 και θεωρείται η πρώτη εφημερίδα που εκδόθηκε στην πόλη αυτή.

</doc>
<doc id="58293" url="https://el.wikipedia.org/wiki?curid=58293" title="Sportivo west (Αθλητικό περιοδικό)">
Sportivo west (Αθλητικό περιοδικό)



</doc>
<doc id="58294" url="https://el.wikipedia.org/wiki?curid=58294" title="Ελληνική Δημοκρατία (εφημερίδα)">
Ελληνική Δημοκρατία (εφημερίδα)

Η Ελληνική Δημοκρατία ήταν η πρώτη σοσιαλιστική εφημερίδα που εκδόθηκε στην Ελλάδα. Εκδόθηκε το 1877 στην Πάτρα από τον Δημοκρατικό σύλλογο της πόλης, αλλά για ένα μόνο φύλλο τον Μάιο του 1877, αφού οι αστυνομικές αρχές διακόπτουν την έκδοσή της και συλλαμβάνουν τους υπεύθυνους σύνταξης. Ανάμεσα στους συλληφθέντες ήταν οι Διονύσιος Αμπελικόπουλος, καθηγητής μαθηματικών, ο Κ. Μπομπότσης, δικηγόρος και ο Π. Ευμορφόπουλος, τυπογράφος, όλοι εξέχουσες μορφές της πόλης. Στο μοναδικό της φύλλο η εφημερίδα ασχολήθηκε με θέματα φλέγοντα της εποχής, όπως το γλωσσολογικό και γι' αυτό διατάχτηκε η αναστολή της κυκλοφορίας της.

</doc>
<doc id="58297" url="https://el.wikipedia.org/wiki?curid=58297" title="Sport Week">
Sport Week



</doc>
<doc id="58299" url="https://el.wikipedia.org/wiki?curid=58299" title="Κόσμος της Πάτρας">
Κόσμος της Πάτρας



</doc>
<doc id="58300" url="https://el.wikipedia.org/wiki?curid=58300" title="Σύμβουλος Επιχειρήσεων (Εφημερίδα Αχαΐας)">
Σύμβουλος Επιχειρήσεων (Εφημερίδα Αχαΐας)



</doc>
<doc id="58301" url="https://el.wikipedia.org/wiki?curid=58301" title="Πρώτη της Αιγιαλείας">
Πρώτη της Αιγιαλείας



</doc>
<doc id="58302" url="https://el.wikipedia.org/wiki?curid=58302" title="Φιλόδημος">
Φιλόδημος



</doc>
<doc id="58304" url="https://el.wikipedia.org/wiki?curid=58304" title="Κατάλογος εφημερίδων Λοιπής Ελλάδας">
Κατάλογος εφημερίδων Λοιπής Ελλάδας



</doc>
<doc id="58305" url="https://el.wikipedia.org/wiki?curid=58305" title="Φρουρός της Ανατολικής Αιγιαλείας">
Φρουρός της Ανατολικής Αιγιαλείας



</doc>
<doc id="58306" url="https://el.wikipedia.org/wiki?curid=58306" title="Φρουρός της Αιγείρας">
Φρουρός της Αιγείρας



</doc>
<doc id="58307" url="https://el.wikipedia.org/wiki?curid=58307" title="Αχαγιώτικα Νέα">
Αχαγιώτικα Νέα



</doc>
<doc id="58312" url="https://el.wikipedia.org/wiki?curid=58312" title="Επι τα πρόσω (εφημερίδα)">
Επι τα πρόσω (εφημερίδα)



</doc>
<doc id="58314" url="https://el.wikipedia.org/wiki?curid=58314" title="Αυστροασιατικές γλώσσες">
Αυστροασιατικές γλώσσες

Οι αυστροασιατικές γλώσσες είναι μια γλωσσική οικογένεια, η οποία αποτελείται από γλώσσες που ομιλούνται στη νοτιοανατολική Ασία, στην Ινδία και στο Μπανγκλαντές. Το όνομα της αυστροασιατικής οικογένειας είναι τεχνητή λέξη που προέρχεται από το λατινικό "auster", που σημαίνει "Νότος", και σημαίνει "νοτιοασιατική". Από τις γλώσσες αυτές μόνο η Χμερ και η βιετναμέζικη είναι επίσημες γλώσσες κράτους (της Καμπότζης και του Βιετνάμ αντίστοιχα), ενώ οι υπόλοιπες ομιλούνται κυρίως από μειονότητες. Στις περιοχές που ομιλούνται ομιλούνται ταυτόχρονα και γλώσσες άλλων γλωσσικών οικογενειών, όπως Τάι-Καντάι, σινοθιβετικές, ινδοϊρανικές και δραβιδικές. Πιστεύεται πως οι αυστροασιατικές γλώσσες είναι οι αρχαιότερες γλώσσες της περιοχής, ενώ οι άλλες ήρθαν εκ των υστέρων με λαούς που μετανάστευσαν αργότερα.
Οι ομιλητές τους υπολογίζονται σε 95 εκ., εκ των οποίων 70 εκ. είναι ομιλητές της βιετναμέζικης και 8 εκ. της Χμερ. Οι αυστροασιατικές γλώσσες χωρίζονται σε δύο μεγάλες ομάδες, τις γλώσσες Μον Χμερ στη νοτιοανατολική Ασία και τις γλώσσες Μούνδα στην ανατολική και κεντρική Ινδία. Σύμφωνα με την κατάταξη του "Ethnologue" 147 γλώσσες ανήκουν στις Μον Χμερ και 21 στις Μούνδα.

</doc>
<doc id="58316" url="https://el.wikipedia.org/wiki?curid=58316" title="Αχαϊκός Κύρηξ (εφημερίδα)">
Αχαϊκός Κύρηξ (εφημερίδα)

 &lt;ns&gt;0&lt;/ns&gt;
 &lt;revision&gt;
 &lt;timestamp&gt;2007-03-18T13:44:50Z&lt;/timestamp&gt;
 &lt;contributor&gt;
 &lt;username&gt;Kostisl&lt;/username&gt;
 &lt;/contributor&gt;
 &lt;comment&gt;To "Αχαϊκός Κύρηξ (εφημερίδα)" μετακινήθηκε στο "Αχαϊκός Κήρυξ (εφημερίδα)"&lt;/comment&gt;
 &lt;model&gt;wikitext&lt;/model&gt;
 &lt;format&gt;text/x-wiki&lt;/format&gt;

</doc>
<doc id="58318" url="https://el.wikipedia.org/wiki?curid=58318" title="Κορομηλιά (αποσαφήνιση)">
Κορομηλιά (αποσαφήνιση)

Με την ονομασία κορομηλιά μπορεί να αναφερόμαστε σε:

</doc>
<doc id="58319" url="https://el.wikipedia.org/wiki?curid=58319" title="Κορομηλιά (φυτό)">
Κορομηλιά (φυτό)

Η κορομηλιά (επιστ. ονομ.: Prunus cerasifera – Προύμνη η κερασοφόρος) είναι αγγειόσπερμο, δικότυλο φυτό το οποίο ανήκει στο γένος "Προύμνη" ("Prunus"), στην οικογένεια των Ροδοειδών (Rosaceae).
Είναι γνωστή και με την ονομασία τζανεριά (κυρίως στην Κρήτη) (&lt; τουρκ. "can eriği"), τζαρνικιά. Στην Κάρπαθο το δέντρο ονομάζεται ρικά (η) (Κάτω Κάρπαθος) και ρικέα (η) (Έλυμπος) και ο καρπός ρίκι (το). Η καταγωγή της είναι από τις Μεσογειακές περιοχές όπου τις καλλιεργούσαν πριν 2000 χρόνια. Σήμερα βρίσκεται και καλλιεργείται σε πολλές περιοχές της Ευρώπης και της Ασίας. 
Μορφολογία.
Το δέντρο φτάνει σε ύψος τα 12 μέτρα , έχει μεγάλα οδοντωτά φύλλα που εναλλάσσονται και χνουδωτά παράφυλλα.
Τα άνθη της είναι λευκά, σχηματίζουν ταξιανθίες και μοιάζουν με αυτά της βερικοκιάς και της αμυγδαλιάς, τα δε κλαδιά της όταν είναι τρυφερά, είναι τριχωτά. 
Καρπός, καλλιέργεια &amp; τύποι.
Ο καρπός της κορομηλιάς είναι το κορόμηλο.
Έχει χρώμα κόκκινο, κιτρινωπό ή πράσινο ανάλογα με την ποικιλία. Η γεύση του κορόμηλου είναι γλυκιά και αρωματική και διαφέρει ελάχιστα από ποικιλία σε ποικιλία.
Υπάρχουν αρκετές ποικιλίες κορόμηλων.
Η μπουρνέλα είναι μεγαλύτερος σε μέγεθος καρπός και θεωρείται ο πιο εύγευστος.
Γίνεται και λικέρ στις χώρες της Ανατολικής Ευρώπης που είναι γνωστό με την ονομασία σλίβοβιτς (σλιβοβίτσα ή σλεμποβίτσα στα Σέρβικα).
Τα πράσινα κορόμηλα έχουν αρωματική νόστιμη γλυκόξινη γεύση.
Τα κίτρινα είναι τα μικρότερα του είδους και τα πιο γλυκά.
Τα κορόμηλα τρώγονται νωπά ως φρούτο, γίνονται μαρμελάδες και ζελέδες. Είναι πλούσια σε βιταμίνη C και περιέχουν ακόμα βιταμίνη Α και νικοτινικό οξύ.
Η Σερβία είναι πρώτη παγκοσμίως σε παραγωγή κορόμηλων με 450,000 τόνους ετησίως. Ακολουθούν η Ιαπωνία, η Κίνα , η Πολωνία και η Ιταλία.
Ο πολλαπλασιασμός της γίνεται με εμβολιασμό, κυρίως της αμυγδαλιάς, αλλά και με σπορά.
Είναι ανθεκτική στο ψύχος, ακόμα και στους ανοιξιάτικους παγετούς.
Εάν κοπούν οι παραφυάδες τότε ευνοείται η γρήγορη ανάπτυξη του φυτού αλλά εξασθενίζει κιόλας και είναι επικίνδυνο να ξεραθεί.
Οι ρίζες της είναι επιπόλαιες και έτσι μπορεί να φυτευτεί και σε ρηχά εδάφη, ακόμα και σε γλάστρες.
Ο κορμός της βγάζει όταν τραυματιστεί μία κολλώδη ουσία σαν ρετσίνι, χρώματος κίτρινου ή πορτοκαλιού το οποίο προσελκύει πολλά έντομα.
Δεν είναι ιδιαίτερα απαιτητικό φυτό και γενικά είναι σκληραγωγημένο έτσι γίνεται και υποκείμενο εμβολιασμού για μεγάλη ποικιλία οπωροφόρων δέντρων.
Προτιμά τη μοναξιά και όχι τις συστοιχίες δέντρων.
Αποδίδει καρπούς πολύ νωρίς, μόλις από τον τρίτο χρόνο της ζωής της.
Ένα είδος κορομηλιάς είναι και η μπουρνελιά που βγάζει τους πιο νόστιμους, αρωματικούς και μεγαλύτερους σε μέγεθος καρπούς τις μπουρνέλες ή βανίλιες.
Η κορομηλιά είναι είδος φυτού του γένους προύνος, το οποίο περιλαμβάνει πολλά οπωροφόρα δέντρα. Αυτά, σύμφωνα με τη συστηματική κατάταξη, αποτελούν ιδιαίτερα γένη. Χαρακτηρίστηκε από τον Λινναίο αρχικά ως ξεχωριστό είδος, νεότερες όμως απόψεις τη θέλουν υποείδος του είδους "Προύμνη η οικιακή" ("Prunus domestica"), που είναι η δαμασκηνιά και ονομάζεται "Προύμνη η οικιακή", υποείδος εμβόλιμος. Ευδοκιμεί σε διάφορα κλίματα και σε ορεινά ή πεδινά εδάφη.
Το υποείδος πραουστιά (κυπριακά μαραπελλιά, καρπός μαραπέλλα , επιστ. ονομ.: Prunus domestica" subsp. "syriaca, πιστεύεται ότι προήλθε από διασταύρωση δαμασκηνιάς και κορομηλιάς και ότι κατάγεται από τη Μικρά Ασία.
Περιγραφή.
Είναι φυλλοβόλο δέντρο και ο καρπός του είναι δρύπη, σχεδόν σφαιρική, με λείο εξωκάρπιο και κίτρινο , κόκκινο ή ιώδες χρώμα. Έχει οδοντωτά φύλλα και μεγάλα λευκά άνθη, που εκπτύσσονται ανά δύο ή περισσότερα, πιο μπροστά από τα φύλλα. Τα άνθη έχουν πέντε σέπαλα και ισάριθμα πέταλα, ενώ οι στήμονες φτάνουν τους 30. Το μεσοκάρπιο είναι σαρκώδες και χυμώδες.
Ασθένειες.
Η κορομηλιά προσβάλλεται από τις ίδιες ασθένειες με την αμυγδαλιά και την κερασιά . Επιπρόσθετα, εχθροί της είναι τα υμενόπτερα έντομα "Οπλοκάμπη η μικρά" ("Hoplocampa minuta") και "Οπλοκάμπη η κίτρινη" ("Hoplocampa flava") και μύκητες του γένους εξώασκος (Exoascus).
Ιστορικά στοιχεία.
Το δέντρο ήταν γνωστό από τα αρχαία χρόνια. Αναφέρεται μάλιστα από το Θεόφραστο ως σποδιά ή προύμνη. Σήμερα είναι γνωστό με τα ονόματα κορομηλιά, ερικιά ή ρικιά και τζανεριά.

</doc>
<doc id="58321" url="https://el.wikipedia.org/wiki?curid=58321" title="Κορόμηλο">
Κορόμηλο



</doc>
<doc id="58330" url="https://el.wikipedia.org/wiki?curid=58330" title="Δαμασκηνιά">
Δαμασκηνιά

Η δαμασκηνιά (επιστ. ονομ.: Prunus domestica) είναι αγγειόσπερμο, δικότυλο, φυλλοβόλο δέντρο και ανήκει στο γένος "Προύμνη" ("Prunus"), στην οικογένεια των Ροδοειδών (Rosaceae), και είναι αδελφικό δέντρο με την κορομηλιά. 
Ιθαγενές φυτό των χωρών του βορείου ημισφαιρίου κατάγεται από τις περιοχές της Κασπίας θάλασσας. Ως αρχαίο δέντρο αναφέρεται από τον Θεόφραστο σαν "προύμνη" εξ ου και η επιστημονική του ονομασία "Prunus".
Καλλιέργεια.
Σήμερα καλλιεργείται ευρέως στην Ευρώπη από το βορρά μέχρι το νότο, την Ασία και τη Βόρειο Αμερική.
Το δέντρο φτάνει σε ύψος τα 12 μέτρα, έχει πλούσιο ριζικό σύστημα αλλά επιπόλαιο όπως οι κορομηλιές. Οι ανθοφόροι οφθαλμοί του φέρουν 2-3 άνθη. Ο καρπός της δαμασκηνιάς είναι το δαμάσκηνο. Δεν αντιμετωπίζει πρόβλημα προσαρμογής στο κλίμα ή στο έδαφος και είναι ανθεκτική στο ψύχος, ακόμα και για τα άνθη της. Πολλαπλασιάζεται με εμβολιασμό ροδακινιάς ή αμυγδαλιάς και φυσικά του συγγενικού της φυτού της κορομηλιάς. Χρειάζεται αραίωμα των καρπών της έτσι ώστε να αυξηθεί η ποσότητα παραγωγής και να μην σπάσουν τα κλαδιά από το βάρος.
Ποικιλίες.
Στην Ελλάδα καλλιεργείται η Σκοπελίτικη ποικιλία και τα δαμάσκηνα που βγάζει προορίζονται για ξήρανση. Επίσης συνηθίζεται να λέγεται δαμασκηνιά και η μπουρνελιά, όμως στην πραγματικότητα διαφέρουν από το σχήμα και χρώμα των καρπών τους. Οι κύριες περιοχές καλλιέργειας είναι η Θεσσαλία, το νησί Σκόπελος, η Στερεά Ελλάδα, η Μακεδονία και η Θράκη.
Οι Ευρωπαϊκές δαμασκενιές έχουν φρούτα με σάρκα που αποσπάται εύκολα από το κουκούτσι. Στην ομάδα ανήκουν οι ποικιλίες, που καλλιεργούνταν ανέκαθεν στην Ευρώπη, και που οι περισσότερες είναι κατάλληλες τόσο για νωπή κατανάλωση, όσο και για αποξήρανση και για παραγωγή μαρμελάδας και χυμών. Μερικές από αυτές τις ποικιλίες είναι: 
Οι Ιαπωνικές δαμασκηνιές είναι πιο παραγωγικές από τις ευρωπαϊκές. Τα φρούτα καταναλώνονται αποκλειστικά νωπά και έχουν σάρκα, που είναι προσκολλημένη στο κουκούτσι. Κάποιες από τις ποικιλίες της είναι:

</doc>
<doc id="58331" url="https://el.wikipedia.org/wiki?curid=58331" title="Αντιγόνη Γλυκοφρύδη">
Αντιγόνη Γλυκοφρύδη

Η Αντιγόνη Γλυκοφρύδη (Αθήνα, 14 Φεβρουαρίου 1940) είναι Ελληνίδα ηθοποιός της τηλεόρασης και του θεάτρου. Έγινε ευρέως γνωστή μέσα από τηλεοπτικές σειρές με τους ρόλους της ως Μπέμπα Χουρμουζιάδου - Θεοτοκάτου στο "Άκρως Οικογενειακόν", ως Καίτη Παπασωτηρίου στο "Μαρία η Άσχημη" και ως Βασιλική Σταθάτου στο "Η Πολυκατοικία". 
Βιογραφία.
Η Αντιγόνη Γλυκοφρύδη γεννήθηκε στην Αθήνα, όπου και κατοικεί. Αποφοίτησε από τη Δραματική Σχολή του Εθνικού Θεάτρου, όπου εργάστηκε περισσότερα από 20 χρόνια.
Το 1961, συμμετείχε στο θεατρικό έργο "Παπαφλέσσας" του Σπύρου Μελά στο Κρατικό Θέατρο Βορείου Ελλάδος. Επίσης, στο ίδιο θέατρο έλαβε μέρος στις παραστάσεις "Κυρία με τα Άσπρα Γάντια", "Προξενήτρα", "Φλωρεντινή Τραγωδία", "Σαλώμη" και "Τζον Γαβριήλ Μπόργκμαν". Έπειτα, το 1963 και με το θίασο της Κατερίνας Ανδρεάδη έπαιξε τα έργα του Δημήτρη Ψαθά "Χαρτοπαίχτρα" και "Εμπρός να Γδυθούμε". Από το 1965 έως και το 1986 υπήρξε βασικό μέλος του Εθνικού Θεάτρου, όπου συμμετείχε σε έργα αρχαίου δράματος, κλασικά και σύγχρονα έργα, όπως "Τρωάδες", "Φοίνισσαι", "Εκάβη", "Η Τρελή του Σαγιό", "Ικέτιδες", "Μάκβεθ", "Μήδεια", "Ο Βυσσινόκηπος", "Βάκχαι", "Αντιγόνη", "Η Τρικυμία", "Ιφιγένεια εν Αυλίδι", "Ορέστεια", "Ιππόλυτος", "Οθέλος", "Προμηθεύς Δεσμώτης", "Αγριόπαπια" και άλλα. Συμμετείχε σε πολλές περιοδείες σε όλο τον κόσμο με το Εθνικό Θέατρο σε Κίνα, Ιαπωνία, Αγγλία, Γαλλία, Ρωσία και άλλα.
Την περίοδο 1987 έως 1988 συμμετείχε στο Θέατρο Τέχνης Καρόλου Κουν στα έργα "Θεϊκά Λόγια" και "Αστέρια στον Πρωινό Ουρανό". Το 1990 συμμετείχε στο Θέατρο Πορεία, το 1991 μέχρι το 1993 στο Θέατρο Κάππα και έπαιξε στο "Ημερολόγιο της Άννας Φρανκ", το 1995 μέχρι το 1996 στο Θέατρο «Τζένη Καρέζη» στο έργο "Ο Επιθεωρητής". Επιπλέον, συμμετείχε και στα θέατρα Λαμπέτη, Βεάκη, Ιλύσσια, Νέο Ριάλτο, Βρετάνια, Βεάκη και άλλα. Στην τηλεόραση, έγινε γνωστή μέσα από τους ρόλους της στα "Η Μαύρη Χρυσαλίδα", "Βίος Ανθόσπαρτος", "Άκρως Οικογενειακόν", "Αμαρτίες Γονέων", "Μαρία η Άσχημη", "Η Πολυκατοικία" και άλλα. 
Στον κινηματογράφο συμμετείχε στην ταινία Μπίζνες στα Βαλκάνια.
Προσωπική ζωή.
Υπήρξε παντρεμένη (μέχρι το θάνατό του) με τον Αρχιπλοίαρχο του Πολεμικού Ναυτικού Εμμανουήλ Μαντούβαλο (1937-2011), με τον οποίο ήταν φίλη από τα 15 χρόνια της.
Μαζί απέκτησαν ένα γιο (Ηλίας Μαντούβαλος) και μία κόρη (Τίνη Μαντούβαλου), καθώς και δύο εγγονές από την κόρη τους.
Θεατρικές παραστάσεις.
Κατάλογος βασικών πληροφοριών θεατρικών παραστάσεων, στις οποίες συμμετείχε η Γλυκοφρύδη ως ηθοποιός. 

</doc>
<doc id="58334" url="https://el.wikipedia.org/wiki?curid=58334" title="Κατωκοπιά">
Κατωκοπιά

Η Κατωκοπιά είναι κοινότητα της επαρχίας Λευκωσίας στην Κύπρο. Μετά την τουρκική εισβολή του 1974, το χωριό δεν ελέγχεται από την Κυπριακή Δημοκρατία. Το έδαφος της κοινότητας ανήκει εκ του νόμου (de jure) στην Κυπριακή Δημοκρατία, ενώ εκ των πραγμάτων (de facto) ανήκει στο μη αναγνωρισμένο κράτος της Τουρκικής Δημοκρατίας Βορείου Κύπρου.
Πληθυσμός.
Ο πίνακας που ακολουθεί παρουσιάζει τον πληθυσμό του χωριού σύμφωνα με τις απογραφές πληθυσμού που πραγματοποιήθηκαν στην Κύπρο έως το 1973. Μετά την τουρκική εισβολή του 1974 δεν πραγματοποιήθηκε απογραφή στο χωριό από την Κυπριακή Δημοκρατία, αφού το έδαφος του δεν ελέγχεται από αυτήν.

</doc>
<doc id="58335" url="https://el.wikipedia.org/wiki?curid=58335" title="Αντόνιο Μίλο">
Αντόνιο Μίλο

Ο Αντόνιο Μίλο ή Αντόνιο ντα Μίλο ("Antonio Millo" ή "Antonio da Millo" ή "Antonio Milo") (με βεβαιωμένη δραστηριότητα στην περίοδο 1567-1591) ήταν Έλληνας καπετάνιος και χαρτογράφος με σημαντικότατο έργο στη σύνταξη χαρτών (ιζολάρια, πορτολάνους και άτλαντες) με καταγωγή από τη Μήλο.
Γεννήθηκε τον 16ο αιώνα στη Μήλο. Η ακριβής ημερομηνία γέννησής του δεν είναι γνωστή, αλλά θεωρείται πιθανό να γεννήθηκε το αργότερο την δεκαετία του 1540, καθώς το νεώτερο γνωστό έργο του είναι του 1567 (αν και υπάρχει αναφορά για κάποιον άτλαντά του, του 1537 που όμως δεν έχει βρεθεί). Αναφέρεται στο τουρκικό βιβλίο "Χρονικό των Οθωμανών Σουλτάνων" που δημοσιεύθηκε σε μετάφραση στα γερμανικά το 1588.
Έζησε μέρος της ζωής του στη Βενετία, όπως φαίνεται από τα αρχεία των μελών της Ελληνικής κοινότητας της Βενετίας. Σύμφωνα με το Α' Βιβλίο γάμων 1599-1701 της Ελληνικής Κοινότητας της Βενετίας αναφέρεται ότι κάποιος Αντώνιος Νταμήλος παντρεύτηκε στις 10 Αυγούστου 1599.
Εκτός από χαρτογράφος ήταν πλοηγός και καπετάνιος. Σε ένα ιζολάριο του 1590, αναφέρεται ως "Armiralgio al Zante". Σε άλλο ιζολάριο του 1591 αναφέρεται ως "Armiralgio in Candia" και σε άλλο ως Antonius de Melo Cosmographus
Το έργο του.
Συνέταξε πολλούς ναυτικούς χάρτες με μεγάλη λεπτομέρεια, κυρίως του μεσογειακού χώρου. Έχουν βρεθεί περί τα δέκα χειρόγραφα ιζολάρια του τα οποία βρίσκονται στη Βενετία (στη "Biblioteca Marciana di Venezia" και στο "Museo Correr"), στη Ρώμη ("Biblioteca Nazionale Centrale di Roma"), στο Βερολίνο ("Staatsbibliothek"), στο Λονδίνο (Βρετανική Βιβλιοθήκη) και στη Βαρσοβία.. Τα ιζολάριά του εκτός από τους χάρτες έχουν και περιγραφές νησιών καθώς και εγχειρίδια ναυσιπλοΐας, ενώ το έργο του συνολικά έχει χαρακτηριστική ομοιογένεια. Σε ένα ιζολάριο του 1587 περιέχονται και βυθομετρικές πληροφορίες. Ο ανώνυμος άτλαντας του Μουσείου Correr (Port.39) αποδίδεται πλέον με μεγάλη πιθανότητα στον Αντόνιο.

</doc>
<doc id="58340" url="https://el.wikipedia.org/wiki?curid=58340" title="Ίωνας">
Ίωνας

Ο Ίων ή Ίωνας ήταν βασιλιάς και ιδρυτής της πόλης Ελίκης στην Αχαΐα, γενάρχης των Ιώνων.
Ο Ίωνας ήταν γιός του Ξούθου και της γυναίκας του, Κρέουσας, κόρης του Ερεχθέα, ενώ κατ' άλλους πατέρας του ήταν ο Απόλλωνας. Έφτασε στην περιοχή κατά τη διάρκεια της βασιλείας του Σελινούντα. Παντρεύτηκε την κόρη του Ελίκη και τον διαδέχτηκε στον θρόνο. Έκτισε την πόλη Ελίκη δίνοντάς της το όνομα της γυναίκας του και την έκανε πρωτεύουσα του βασιλείου του κτίζοντας και τον ναό του Ελικώνιου Ποσειδώνα. Σύμφωνα με τον Αριστοτέλη στη προσπάθεια των χωριών της Αττικής για πολιτική ένωση αντιτάχθηκε η Ελευσίνα .Στον πόλεμο που ακολούθησε διορίστηκε πολέμαρχος ο Ίωναςκαι οδήγησε τους Αθηναίους σε νίκη γιατί Όπως αφηγείται ο Αριστοτέλης, "μερικοί από τους βασιλιάδες της εποχής αποδει'χθησαν μαλθακοι στα πολεμικά " .Υπήρξε ο πρώτος πολέμαρχος και εγκαινιάστηκε με αυτό το τρόπο ο θεσμός του πολέμαρχος σε μάχη που έγινε κοντά στην Ελευσίνα, σκοτώθηκε.

</doc>
<doc id="58342" url="https://el.wikipedia.org/wiki?curid=58342" title="Μπαχαρικό">
Μπαχαρικό

Το μπαχαρικό είναι το αποξηραμένο τμήμα ενός φυτού που περιέχει αρωματικές, πικάντικες και καυστικές ουσίες. Είναι γνωστό και με τις ονομασίες καρύκευμα και μυρωδικό.
Τα μπαχαρικά μπορεί να είναι φύλλα, σπόρια, καρποί, ρίζες, βολβοί και φλοιοί.
Περιλαμβάνονται στις αρτυματικές ύλες και σύμφωνα με τον Ελληνικό κώδικα τροφίμων και ποτών αυτές είναι εκείνες που έχουν έντονο άρωμα και γεύση και η προσθήκη τους στα τρόφιμα γίνεται για να τους προσδώσουν ιδιαίτερα χαρακτηριστικά και για να βελτιώσουν τη γεύση τους.
Πολλά από τα μπαχαρικά έχουν και αντιοξειδωτικές ιδιότητες και αντικαθιστούν τα διάφορα συντηρητικά που σε πολλές περιπτώσεις βλάπτουν την υγεία του ανθρώπου.
Αξιοσημείωτο είναι πως απαγορεύεται αυστηρά η χρήση των μπαχαρικών σε τρόφιμα που έχουν αλλοιωθεί από τον χρόνο για να καλύφθεί η δυσάρεστη οσμή και γεύση τους.
Ιστορία.
Το εμπόριο των μπαχαρικών είναι από τα αρχαιότερα και είχαν ανοιχθεί ολόκληρες εμπορικές οδοί για τη μεταφορά τους από την Ασία στην Ευρώπη. Τα μπαχαρικά χρησιμοποιούνταν για την παρασκευή ελαίων, φαρμάκων, αφροδισιακών και διαφόρων τελετουργιών. Αρχαία βιβλία ιατρικής και βοτανολογίας αναφέρουν τα μπαχαρικά ως σπουδαία φάρμακα στην θεραπεία διαφόρων ασθενειών. Τα θεωρούσαν ακριβά ως δώρα και τα εκτιμούσαν ιδιαίτερα.
Το 2000 π.Χ. υπάρχουν αναφορές για εμπόριο μπαχαρικών, ενώ στη Βίβλο αναφέρεται ότι μεγάλο τμήμα της τεράστιας περιουσίας του βασιλιά Σολομώντα οφείλεται στην πώληση μπαχαρικών. Η Αραβία υπήρξε τεράστιο κέντρο διακίνησης μπαχαρικών και οι άραβες έμποροι απέκρυπταν την πηγή παραγωγής τους.
Η Αλεξάνδρεια της Αιγύπτου κατά την περίοδο της Ρωμαϊκής αυτοκρατορίας έγινε διεθνές εμπορικό κέντρο μπαχαρικών δεχόμενη τα μπαχαρικά από την Ινδία που στη συνέχεια προωθούνταν στην Ελλάδα και στην Ευρώπη. Γύρω στο 10ο μ.Χ. αιώνα η Βενετία έγινε κέντρο εμπορίου και διακίνησης. Στα τέλη του 15ου αιώνα οι Ευρωπαίοι προσπάθησαν να σπάσουν το μονοπώλιο της Βενετίας και να ανοίξουν νέους δρόμους προς τις χώρες παραγωγής μπαχαρικών. Οι Πορτογάλοι θαλασσοπόροι έφεραν μπαχαρικά από την Ινδία περνώντας το Ακρωτήριο της Καλής Ελπίδας. Το γεγονός αυτό και η παράκαμψη των μουσουλμανικών χωρών δημιούργησε νέα δυναμική, οδήγησε στην ανακάλυψη νέων χωρών και δημιούργησε τεράστια εμπορική κίνηση μεταξύ Ευρώπης και Άπω Ανατολής.
Χρήσεις, Προέλευση.
Οι χρήσεις των μπαχαρικών είναι πολλές. Στη μαγειρική είναι απαραίτητο συστατικό σχεδόν κάθε συνταγής.
Τα αιθέρια έλαια που εξάγονται από τα μπαχαρικά χρησιμοποιούνται στην αρωματοποιία, στην παρασκευή σαπουνιών, καλλυντικών και πολλών άλλων.
Τα φυτά από τα οποία προέρχονται τα μπαχαρικά είναι αυτοφυή ή καλλιεργούνται.
Αποθήκευση, Παγκόσμια παραγωγή.
Τα μπαχαρικά πρέπει να διατηρούνται σε ξηρά μέρη χωρίς υγρασία έτσι ώστε να είναι καλή η ποιότητα τους.
Οι συσκευασίες αποθήκευσης πρέπει να είναι άοσμες και τα μπαχαρικά να μην παραμένουν πολύ καιρό συσκευασμένα γιατί αλλοιώνεται η γεύση και τα χαρακτηριστικά τους. Κατά την αγορά πρέπει να ελέγχεται η ποιότητα και αν εμπεριέχουν αλάτι (γίνονται πιο νόστιμα αλλά τότε αποτελεί μίγμα). Η Ινδία είναι πρώτη στον κόσμο σε παραγωγή μπαχαρικών. Ακολουθούν η Ινδονησία, η Τουρκία, η Γαλλία, η Αργεντινή, το Μεξικό και η Μαλαισία.

</doc>
<doc id="58343" url="https://el.wikipedia.org/wiki?curid=58343" title="Πονηρό θηλυκό... Κατεργάρα γυναίκα!">
Πονηρό θηλυκό... Κατεργάρα γυναίκα!

Το Πονηρό θηλυκό... κατεργάρα γυναίκα! είναι μια ελληνική ρομαντική κωμική ταινία του 1980, σε παραγωγή Καραγιάννης - Καρατζόπουλος και σε σκηνοθεσία - σενάριο Κώστα Καραγιάννη. Πρωταγωνιστούν οι Αλίκη Βουγιουκλάκη και ο Άγγελος Αντωνόπουλος.
Πλοκή.
Η καταξιωμένη ηθοποιός Έλενα Ντάβαρη (Αλίκη Βουγιουκλάκη) χρησιμοποιεί έναν νεαρό δικηγόρο (Δάνης Κατρανίδης) για να ξανακερδίσει το ενδιαφέρον του συζύγου της (Άγγελος Αντωνόπουλος), με τον οποίο έχει και ένα παιδί, τον Γιαννάκη (Γιάννης Τσιλιβάκος). Ο δικηγόρος τη χρησιμοποιεί, με τη σειρά του, για να προωθήσει μια φίλη του ηθοποιό (Μαριαλένα Κάρμπουρη), ενώ ο άντρας της ζει μια ερωτική περιπέτεια με μια συνεργάτιδα της Έλενας (Χαριτίνη Καρόλου), την οποία ανακοινώνει ότι θέλει να παντρευτεί, αφού παραδώσουν στην Έλενα και οι δύο τα μερίδια που έχουν στην κοινή εταιρεία και των τριών.
Αυτή η εξέλιξη στοιχίζει πολύ στην Έλενα, η οποία αφοσιώνεται στο νέο της θεατρικό, την Κάρμεν. Η παραγωγή αυτής της παράστασης τη φέρνει στα όρια της οικονομικής κατάρρευσης και σκέφτεται να μην ανεβάσει τελικά το έργο, όμως ο Πέτρος (Ντίνος Ηλιόπουλος), ο οικονόμος της, της αλλάζει γνώμη.
Μετά την πρεμιέρα της Κάρμεν, η επιτυχία της οποίας είναι τεράστια, ο Αλέξης συνειδητοποιεί ότι θέλει μόνο την Έλενα, την οποία πάει να βρει στα καμαρίνια. Το ζευγάρι έρχεται και πάλι μαζί και όλες οι δυσκολίες ξεπερνιούνται.
Παραγωγή.
Πρόκειται για την προτελευταία κινηματογραφική ταινία της Αλίκης Βουγιουκλάκη, η οποία ταυτόχρονα σηματοδοτεί την επιστροφή της στα κινηματογραφικά πλατό έπειτα από πολυετή απουσία. Η πλοκή της ταινίας έχει έντονα αυτοβιογραφικά στοιχεία απ' τη ζωή της Αλίκης. Στο ρόλο της Έλενας Ντάβαρη η Αλίκη στην ουσία ερμήνευσε τον ίδιο της τον εαυτό, που την περίοδο εκείνη ήταν πλέον απολύτως αποδεκτή ως "η εθνική Στάρ" της Ελλάδας.
Το σενάριο της ταινίας βασίζεται στο θεατρικό έργο του Σόμερσετ Μομ "Θέατρο". Μουσική για την ταινία έγραψε ο Γιώργος Κατσαρός, ενώ τραγουδά ο Γιώργος Γερολυμάτος. 
Η ταινία κυκλοφόρησε στις κινηματογραφικές αίθουσες στις 11 Οκτωβρίου 1980. Κόβοντας 289.204 εισιτήρια, κατατάχθηκε στην 2η θέση ανάμεσα σε 25 ταινίες της ίδιας σεζόν. 

</doc>
<doc id="58344" url="https://el.wikipedia.org/wiki?curid=58344" title="Σελινούντας (βασιλιάς)">
Σελινούντας (βασιλιάς)

Ο Σελινούντας ήταν αυτόχθονας μυθικός βασιλιάς των Αιγιαλέων στην αρχαία Αχαία. Το βασίλειό του περιελάμβανε όλη την σημερινή Αχαΐα και τμήμα της Κορινθίας, Αιγιαλείς αποκαλούνταν τότε όλοι οι κάτοικοι της περιοχής αυτής. Πάντρεψε την κόρη του Ελίκη με τον Ίωνα ο οποίος τον διαδέχτηκε και στον θρόνο του . 

</doc>
<doc id="58345" url="https://el.wikipedia.org/wiki?curid=58345" title="Αναρχισμός της ελεύθερης αγοράς">
Αναρχισμός της ελεύθερης αγοράς



</doc>
<doc id="58357" url="https://el.wikipedia.org/wiki?curid=58357" title="Αρχή του Αρχιμήδη">
Αρχή του Αρχιμήδη

Η Αρχή του Αρχιμήδη καθορίζει ότι: "Κάθε σώμα βυθισμένο σε ρευστό δέχεται άνωση ίση με το βάρος του ρευστού που εκτοπίζει."
Μαθηματικά η Άνωση (Α) μπορεί να εκφρασθεί με τον τύπο: Α = ρ g V, όπου: 
Όταν το βάρος ενός σώματος είναι μεγαλύτερο από την άνωση που αυτό δέχεται τότε θα βυθιστεί, ενώ σε αντίθετη περίπτωση θα επιπλέει.
Πείραμα.
Η Αρχή του Αρχιμήδη αποδεικνύεται πειραματικά με τον ακόλουθο τρόπο: Λαμβάνοντας ένα σώμα και κρεμώντας το σ΄ ένα μικρό δυναμόμετρο (κανταράκι) διαβάζουμε την ένδειξη του βάρους του. Στη συνέχεια διατηρώντας το σώμα κρεμασμένο στο δυναμόμετρο το βυθίζουμε σ΄ ένα ποτήρι τελείως ξέχειλο με νερό, που έχουμε όμως τοποθετήσει προηγουμένως σ΄ ένα βαθύ πιάτο. Βυθίζοντας το σώμα μέσα στο νερό η ένδειξη του δυναμόμετρου θα είναι μικρότερη από την προηγούμενη εκτός νερού. Ταυτόχρονα όμως θα διαπιστώσουμε ότι κάποια ποσότητα του νερού από το ξέχειλο ποτήρι θα χυθεί στο πιάτο. Αν ζυγίσουμε τη ποσότητα αυτή του νερού που υπερχείλισε θα διαπιστώσουμε ότι αυτή θα είναι ίση με τη διαφορά του βάρους του σώματος εκτός και εντός του νερού. Το πείραμα αυτό έχει ακριβέστερη επιτυχία αν χρησιμοποιηθεί ειδικό «υπερεκχειλιστικό δοχείο».
Μετά το παραπάνω πείραμα απλουστεύοντας τον ορισμό της Αρχής του Αρχιμήδη λέμε ότι: 
Περιπτώσεις βύθισης.
Σύμφωνα με τα παραπάνω όταν ένα σώμα βρεθεί μέσα σ΄ ένα υγρό θα παρατηρηθούν δύο κύριες δυνάμεις (συνισταμένες) κάθε φορά. Το βάρος του σώματος και η ασκούμενη σ΄ αυτό άνωση. Ανάλογα των τιμών που λαμβάνουν αυτές οι συνισταμένες κάθε φορά διακρίνονται περαιτέρω τρεις περιπτώσεις:
Είναι προφανές ότι και οι τρεις περιπτώσεις εξαρτώνται από το ειδικό βάρος του σώματος (στερεού ή υγρού) το οποίο μπορεί να είναι αντίστοιχα μεγαλύτερο, ίσο ή μικρότερο από το ειδικό βάρος του υγρού. Για παράδειγμα το ξύλο, ο φελλός, το λάδι επιπλέουν στο νερό, ενώ αντίθετα ο σίδηρος, το αλουμίνιο, ο υδράργυρος βυθίζονται.
Εφαρμογές.
Η Αρχή του Αρχιμήδη βρίσκει πολύ μεγάλη εφαρμογή στη καθημερινή ζωή κυρίως στη Τεχνική. Οτιδήποτε που πλέει, όπως τα πλοία, όλα τα ελαφρύτερα του ύδατος σώματα, το ανθρώπινο σώμα, οι πλωτήρες, αμφίβια οχήματα κ.λπ υπακούουν στην Αρχή αυτή. Περισσότερο όμως ενδιαφέρει η Αρχή αυτή την Ναυπηγική, δηλαδή την επιστήμη που ασχολείται στη κατασκευή των πλοίων. Εκεί η Αρχή του Αρχιμήδη μελετάται, αναλύεται και εφαρμόζεται σε όλες τις λεπτομέρειές της.
Μέγιστη εφαρμογή της Αρχής του Αρχιμήδη παρατηρείται στα Υποβρύχια και στις Πλωτές Δεξαμενές που μεταβάλουν συνεχώς τις τιμές πλευστότητάς τους (κατ΄ αντιστοιχία των περιπτώσεων σε αρνητική, μηδενική και θετική).
Ιστορία.
Μία μέρα, ο βασιλιάς Ιέρων Β' των Συρακουσών παρήγγειλε στο μεγαλύτερο καλλιτέχνη της πόλης να του φτιάξει μία κορώνα από καθαρό χρυσάφι. Όταν ο βασιλιάς πήρε την κορώνα, άρχισαν να διαδίδονται φήμες πως ο καλλιτέχνης τον είχε κοροϊδέψει, παίρνοντας ένα μέρος από το χρυσάφι και αντικαθιστώντας το με άλλο μέταλλο. Ωστόσο, η τελειωμένη κορώνα είχε το ίδιο βάρος με το χρυσάφι του βασιλιά. Ο βασιλιάς κάλεσε τότε τον Αρχιμήδη να εξετάσει το ζήτημα. Στα πειράματά του, ο Αρχιμήδης βρήκε το νόμο του ειδικού βάρους. Ανακάλυψε πως όταν ένα στερεό σώμα μπει μέσα σε υγρό χάνει τόσο βάρος όσο είναι το βάρος του όγκου του νερού που εκτοπίζει. 
Ο Αρχιμήδης επινόησε το σύστημα να παίρνει το ειδικό βάρος των στερεών σωμάτων. Ζύγιζε πρώτα το στερεό στον αέρα και έπειτα το ζύγιζε μέσα στο νερό. Και αφού το στερεό ζύγιζε λιγότερο μέσα στο νερό, αφαιρούσε το βάρος που είχε μέσα στο νερό από το βάρος που είχε στον αέρα. Τέλος, διαιρούσε το βάρος του στερεού σώματος στον αέρα με την απώλεια βάρους που είχε το σώμα μέσα στο νερό. Έμαθε έτσι, πως ένας δοσμένος όγκος από χρυσάφι ζυγίζει 19,3 φορές τον ίσο όγκο νερού.
Όμως, καθώς δεν μπόρεσε να προχωρήσει περισσότερο στο πρόβλημα της βασιλικής κορώνας, ο Αρχιμήδης σηκώθηκε να πάει στα λουτρά για να ξεκουραστεί. Εκεί βρήκε τη λύση. Μέσα στον ενθουσιασμό του βγήκε από το λουτρό γυμνός στο δρόμο φωνάζοντας: "Εὔρηκα! Εὔρηκα!".
Ο Αρχιμήδης γύρισε στο σπίτι του, ζύγισε την κορώνα στον αέρα και ύστερα τη ζύγισε μέσα στο νερό. Με τη μέθοδο αυτή βρήκε το ειδικό βάρος της κορώνας. Το ειδικό βάρος της δεν ήτανε 19,3. Δεν μπορούσε, λοιπόν, η κορώνα να είναι από καθαρό χρυσάφι. Ο Αρχιμήδης απέδειξε πως ο καλλιτέχνης ήταν απατεώνας.

</doc>
<doc id="58358" url="https://el.wikipedia.org/wiki?curid=58358" title="Secret Garden">
Secret Garden

Οι Secret Garden είναι ένα μουσικό δίδυμο με ιρλανδικές και νορβηγικές καταβολές. Το όνομά τους στα ελληνικά σημαίνει "Μυστικός Κήπος", ενώ το είδος της μουσικής τους καλείται New Instrumental (ένα είδος ορχηστρικής New Age χωρίς στίχους). Το δίδυμο απαρτίζουν η Ιρλανδέζα παίκτρια βιολιού Fionnuala Sherry και ο Νορβηγός συνθέτης και πιανίστας Rolf Løvland.
Μουσική Πορεία.
Το 1995 κατέκτησαν την πρώτη θέση στον διαγωνισμό της Eurovision εκπροσωπώντας τη Νορβηγία με τη μουσική σύνθεση "Nocturne". Ήταν η πρώτη και μοναδική φορά μέχρι σήμερα που ένα ορχηστρικό κομμάτι κέρδισε το διαγωνισμό. Για να είναι έγκυρη η συμμετοχή το συγκρότημα προσέθεσε στην αρχή και το τέλος λίγους στίχους στα νορβηγικά γραμμένους από τον Petter Skavlan. Τους στίχους αυτούς τραγούδησε ο Νορβηγός Gunnhild Tvinnereim, αν και δεν αποτελεί μέρος του συγκροτήματος. Σημειώνεται πως ο Rolf Løvland επίσης συνέγραψε το τραγούδι "La det swinge" (Let it swing) που εξασφάλισε στη Νορβηγία την πρώτη της νίκη στο διαγωνισμό της Eurovision το 1985.
Η επιτυχία των Secret Garden στη Eurovision εξασφάλισε στο συγκρότημα διεθνή αναγνωρισιμότητα και εκτόξευσε το πρώτο τους album με τίτλο "Songs from a Secret Garden". Πούλησε ένα εκατομμύριο αντίτυπα σε όλο τον κόσμο, έγινε πλατινένιο στη Νορβηγία και την Κορέα, χρυσό στην Ιρλανδία, το Χονγκ Κονγκ και τη Νέα Ζηλανδία και έμεινε για δύο χρόνια στα New Age Charts του αμερικάνικου Billboard (1996-97).
Το album "White Stones" ακολούθησε το 1997, φτάνοντας επίσης στο top ten του Billboard. Τα "Dawn of a New Century", ξανά με στίχους του Petter Skavlan, το 1999, "Dreamcatcher" το 2001 και "Once In a Red Moon" το 2002 επίσης δέχτηκαν θερμή υποδοχή από το κοινό και κάποια έφτασαν επίσης στο top ten του Billboard.
Το 2004 κυκλοφόρησαν το "Dreamcatcher: Best Of" για την περιοδεία τους στην Αυστραλία και τη Νέα Ζηλανδία. Έφτασε στην κορυφή των αυστραλέζικων New Age charts και του ARIA top 50 album chart.

</doc>
<doc id="58360" url="https://el.wikipedia.org/wiki?curid=58360" title="Μυστικός Κήπος">
Μυστικός Κήπος



</doc>
<doc id="58363" url="https://el.wikipedia.org/wiki?curid=58363" title="Κυριάκι Βοιωτίας">
Κυριάκι Βοιωτίας

Το Κυριάκι είναι ορεινό χωριό του Νομού Βοιωτίας. Είναι χτισμένο σε υψόμετρο 760 μέτρων στις βορειοδυτικές πλαγιές του Ελικώνα. Το Κυριάκι αποτελεί δημοτική ενότητα του Δήμου Λεβαδέων με πέντε οικισμούς και ο πληθυσμός του είναι 2.185 κάτοικοι (απογραφή του 2011).
Γεωγραφία.
Το Κυριάκι απέχει 18 χιλ. περίπου από τη Λειβαδιά, έδρα του ομώνυμου δήμου και πρωτεύουσα του νομού Βοιωτίας. Συνδέεται επίσης οδικώς με τα χωριά Στείρι και Αγία Άννα. Είναι περιτριγυρισμένο από δάσος κεφαλλονίτικης ελάτης. Παρά το μεγάλο του υψόμετρο, βρίσκεται πολύ κοντά στη θάλασσα καθώς απέχει λίγα χιλιόμετρα από τις βόρειες ακτές του Κορινθιακού κόλπου.
Πολλά σημαδεμένα ορειβατικά μονοπάτια, βυζαντινά και μεταβυζαντινά ξωκλήσια βρίσκονται διάσπαρτα στα γεωγραφικά του όρια. Το χειμώνα χιονίζει πολύ συχνά.
Ιστορία.
Αρχαία ιστορία.
Το Κυριάκι βρίσκεται στο ίδιο χώρο που την αρχαιότητα βρισκόταν η φωκική πόλη Φλυγόνιο, με την ακρόπολη της το σημερινό Παλιόκαστρο.. 
Το Φλυγόνιο ήταν μία από τις πόλεις που κατέστρεψε ο περσικός στρατός του Ξέρξη στο πέρασμά του από τη Φωκίδα. Καταστράφηκε επίσης και το 346 π.Χ. στον Γ΄ Ιερό Πόλεμο από τον Φίλιππο Β΄ τον Μακεδόνα, μαζί με άλλες φωκικές πόλεις, εφαρμόζοντας την ποινή που επέβαλαν οι Αμφικτύονες των Δελφών στους Φωκείς, επειδή καλλιεργούσαν μέρος της κοιλάδας της Άμφισσας που θεωρείτο ότι ανήκε στο ιερό μαντείο, όπως αναφέρει ο αρχαίος περιηγητής Παυσανίας.
Νεότερη και πρόσφατη ιστορία.
Κατά τον Εμφύλιο πόλεμο (1946 - 1949) η περιοχή ήταν θέατρο πολλών συγκρούσεων με μεγάλες καταστροφές.
Δημογραφικά στοιχεία.
Το 2011 αναφέρεται ο πραγματικός πληθυσμός της απογραφής.
Αρβανίτικη γλώσσα.
Το Κυριάκι είναι δίγλωσσο χωριό του οποίου οι κάτοικοι μιλούν τα αρβανίτικα, παράλληλα με την ελληνική γλώσσα. Μέχρι το τέλος της δεκαετίας του 1960 τα αρβανίτικα ήταν η κύρια γλώσσα τους. Σήμερα η γλώσσα ομιλείται μόνο από τους μεγαλύτερους σε ηλικία κατοίκους, λόγω της σταδιακής αφομοίωσης των ομιλητών της.

</doc>
<doc id="58364" url="https://el.wikipedia.org/wiki?curid=58364" title="Κυριάκι">
Κυριάκι



</doc>
<doc id="58365" url="https://el.wikipedia.org/wiki?curid=58365" title="Βασίλης Νικολαϊδης">
Βασίλης Νικολαϊδης



</doc>
<doc id="58385" url="https://el.wikipedia.org/wiki?curid=58385" title="Γεώργιος Κορωνιάς">
Γεώργιος Κορωνιάς

Ο Γεώργιος Κορωνιάς ήταν ο Διευθύνων Σύμβουλος της εταιρίας Vodafone στην Ελλάδα. Θεωρήθηκε ως ένας από τους πλέον επιτυχημένους μάνατζερ της τελευταίας 10ετίας τουλάχιστον μέχρι να ξεσπάσει το σκάνδαλο των υποκλοπών στη Vodafone. Είναι κάτοχος πτυχίου Ηλεκτρολόγου - Ηλεκτρονικού Μηχανικού και κάτοχος μεταπτυχιακού στα Αεροναυτικά Συστήματα και τους Αυτοματισμούς.
Ξεκίνησε την καριέρα του το 1979 και μέχρι το 1991 διετέλεσε Διευθυντικό στέλεχος σε μερικές από τις μεγαλύτερες ελληνικές επιχειρήσεις όπως η Εrgodata και η Intracom. Το Σεπτέμβριο του 1991 ανέλαβε το πρότζεκτ της συμμετοχής στο διαγωνισμό του ελληνικού κράτους για την παροχή δύο αδειών κινητής τηλεφωνίας GSM. Το 1992 ανέλαβε την θέση του Γενικού Διευθυντή της Vodafone - Panafon και στη συνέχεια τα καθήκοντα του Διευθύνοντος Συμβούλου της εταιρείας. Έγινε Αντιπροέδρος του Δ.Σ. της εταιρίας το 2001 ενώ το 2005 βραβεύτηκε ως Μάνατζερ της Χρονιάς. 
Όταν αποκαλύφθηκε το σκάνδαλο των υποκλοπών εις βάρος συνδρομητών της Vodafone, στους οποίους περιλαμβάνονταν σε μεγάλο βαθμό μέλη της ελληνικής κυβέρνησης, ο Κορωνιάς κατέθεσε εκ μέρους της εταιρίας στην Αρχή Διασφάλισης Απορρήτου Επικοινωνιών. Στο πλαίσιο μάλιστα της προκαταρκτικής εξέτασης για τις συνθήκες θανάτου του στελέχους της Vodafone Κώστα Τσαλικίδη, που συνδέθηκε με το σκάνδαλο των υποκλοπών, κλήθηκε στην Εισαγγελία Πρωτοδικών από τον εισαγγελέα Ιωάννη Διώτη. 

</doc>
<doc id="58389" url="https://el.wikipedia.org/wiki?curid=58389" title="The Beatles">
The Beatles

Οι The Beatles ήταν αγγλικό ροκ συγκρότημα (αναφέρονταν και ως «Σκαθάρια» στα ελληνικά), αποτελούμενο από τον τραγουδιστή και κιθαρίστα Τζον Λένον, τον τραγουδιστή και μπασίστα Πωλ ΜακΚάρτνεϋ, τον κιθαρίστα Τζωρτζ Χάρισον και τον ντράμερ Ρίνγκο Σταρ. Το συγκρότημα έκανε έντονη την παρουσία του κατά τη διάρκεια της δεκαετίας του 1960 και γνώρισε τόσο μεγάλη επιτυχία σε ολόκληρο τον κόσμο, ώστε να παραμένει ένα από τα πιο δημοφιλή και επαναστατικά συγκροτήματα στην ιστορία της μουσικής.
Σύμφωνα με τα στοιχεία του αμερικανικού συνδέσμου δισκογραφικών εταιρειών (RIAA), οι Μπητλς αποτελούν το μουσικό συγκρότημα με τις μεγαλύτερες πωλήσεις στις Ηνωμένες Πολιτείες, με 178 εκατομμύρια επιβεβαιωμένες πωλήσεις, ενώ παγκοσμίως εκτιμώνται σε πάνω από 600 εκατομμύρια αντίτυπα. Επίσης τα τραγούδια τους κατέκτησαν περισσότερες φορές την 1η θέση στα βρετανικά τσαρτ και σημείωσαν περισσότερες πωλήσεις από οποιοδήποτε άλλο συγκρότημα. Άλλα σημαντικά βραβεία που έχουν λάβει ως συγκρότημα είναι, 10 βραβεία Γκράμυ, 1 βραβείο Όσκαρ για καλύτερη μουσική επένδυση, καθώς και έχουν συμπεριληφθεί ως συγκρότημα στην κατάταξη του περιοδικού "Time" για τα 100 άτομα του 20ου αιώνα με την μεγαλύτερη επίδραση. Ως ομάδα εντάχθηκαν το 1988 στο Rock and Roll Hall of Fame, ενώ εισήχθη και ο κάθε ένας ατομικά από το 1994 έως το 2015 .
Προέλευση ονόματος.
Η αρχή έγινε με τον Τζον Λένον στα σχολικά του χρόνια, και την "skiffle" μπάντα του, τους "Black Jacks". Στη συνέχεια ονομάστηκαν "Quarrymen", από το όνομα του σχολείου "Quarry Bank High School". Ο Stuart Sutcliffe – πρώτος μπασίστας του συγκροτήματος και καλός φίλος του Τζον – πρότεινε να αλλάξουν το όνομα τους σε "Beetles" (= σκαθάρια) επηρεαζόμενος από τον "Buddy Holly and the Crickets" (= γρύλοι). Αφού δοκίμασαν ονόματα όπως "«Long John and The Beetles»", "«Johnny and the Moondogs»", "«The Silver Beatles»", "«Beat Brothers»" κατέληξαν στο «"The Βeatles"».
Το δεύτερο "«e»" στο "Beetles" έγινε "«a»" κάνοντας λογοπαίγνιο με τη λέξη "beat" (= ρυθμός). Ο Λένον είπε ότι έκανε λογοπαίγνιο με τις λέξεις "beat" και "less" (= χωρίς ρυθμό).
Μια άλλη εκδοχή για το όνομα των Beatles είναι ότι εμπνεύστηκε από την ταινία "«The wild one»" (1953) με τον Marlon Brando. Οι Beetles ήταν μια συμμορία μοτοσικλετιστών με δερμάτινα, κάτι που τους έκανε να ταυτιστούν με αυτό το ύφος, πολύ πριν γίνουν γνωστοί ως «τα καλά παιδιά» με κοστούμια και γραβάτες.
Ο Τζον Λένον είχε πει ότι είχε ένα όραμα όταν ήταν 12 χρονών. Είδε έναν άνθρωπο να βγαίνει μέσα από μια φλεγόμενη πίτα και του είπε «Θα είστε οι "Beatles" με "a", όχι "e"». Πολλοί τον πίστεψαν, αλλά ο Πωλ ΜακΚάρτνεϋ σε συνέντευξη που έδωσε το 1997 για τον δίσκο του "Flaming Pie" είπε ότι προφανώς ο Τζον αστειευόταν.
Ιστορία.
Οι Beatles σχηματίστηκαν στο Λίβερπουλ το 1959 και η αρχική τους σύνθεση περιλάμβανε τους Τζον Λένον, Πωλ ΜακΚάρτνεϋ, Τζωρτζ Χάρισον, Στιούαρτ Σάτκλιφ (μπάσο και φωνή), και Πιτ Μπεστ (τύμπανα). Όταν ο Τζον Λένον συνάντησε τον Πωλ ΜακΚάρτνεϋ, ήταν και οι δύο γύρω στα 14 και ο Τζον ελαφρώς μεθυσμένος. "Συνήθιζε να βάζει τα χέρια του γύρω από τους ώμους μου. Η ανάσα του μύριζε, αλλά του έδειξα κάποια μυστικά στην κιθάρα που δεν γνώριζε" (Πωλ ΜακΚάρτνεϋ).
Αυτή η παράδοξη συνάντηση δύο σχολιαρόπαιδων από το Λίβερπουλ στα μέσα της δεκαετίας του 1950 οδήγησε σε γεγονότα που έμελλε να συγκλονίσουν τον κόσμο. Αν αναλογιστεί κανείς την κοσμογονία των κοινωνικών αλλαγών και συνηθειών που συντελέστηκαν στη διάρκεια της δεκαετίας του 1960 και τη συνδυάσει με την πορεία των Beatles, τότε θα διακρίνει μία παραλληλία που δεν είναι και τόσο τυχαία.
Οι περίοδοι της δικής τους ιστορίας, ως γκρουπ, και τα τραγούδια τους απηχούν τις τάσεις και ανακατατάξεις μιας ολόκληρης εποχής. Από τα πρώιμα χρόνια που περιλαμβάνουν τα πρώτα τους βήματα και τις εμφανίσεις τους σε μικρά κλαμπ ως την αρχή της επαγγελματικής τους σταδιοδρομίας (το 1962) και την εθνική τους αναγνώριση. Η "Μπιτλομάνια" είναι η δεύτερη μεγάλη περίοδος που σηματοδοτεί το πέρασμα από την εθνική στη διεθνή αναγνώριση, στην υστερία και τον πανζουρλισμό που προκαλούσαν οι δημόσιες εμφανίσεις τους. Τα χρόνια της μεγάλης παραγωγής και των συνεχών ηχογραφήσεων διαδέχεται η "σόλο περίοδος" κατά την οποία το συγκρότημα διαλύεται και καθένας ακολουθεί τη μοναχική του καριέρα.
Το πρώιμο ρεπερτόριό τους στηριζόταν σε διασκευές αμερικανικών R&amp;B κομματιών των Chuck Berry και Little Richard. Με την επιστροφή τους από το Αμβούργο στις αρχές του 1961, ο Σάτκλιφ αποφάσισε να αποχωρήσει και ο Μακάρτνεϋ πήρε το μπάσο. Τον Νοέμβριο του ίδιου χρόνου, ο Μπράιαν Επστάιν έγινε μάνατζέρ τους και απέδειξε σπάνιες ικανότητες και γι' αυτό τον αποκάλεσαν "πέμπτο Μπιτλ". 
Τον Ιανουάριο του 1962, οι Beatles ξεκίνησαν την καινούργια τους χρονιά με οντισιόν στη δισκογραφική εταιρία Decca. Ο Τζωρτζ Χάρισον τραγούδησε το ""The Sheik Of Araby", ο Πωλ ΜακΚάρτνεϋ το "Raid Sails In The Sunset" και ο Τζον Λένον το "Please Mr Postman". Ο υπεύθυνος της εταιρίας, Μάικ Σμιθ, τους βρήκε υπέροχους αλλά ο γενικός διευθυντής Ντικ Ρόου διαφώνησε. Η Decca υπέγραψε με τον Brian Poole και τους Tremoloes. "Τα κιθαριστικά γκρουπ είναι εκτός εποχής. Κύριε Επστάιν, θα έπρεπε να επιμείνετε πουλώντας δίσκους στο Λίβερπουλ..."", τηλεγράφησε ο Ντικ Ρόου στον μάνατζερ των Μπιτλς. Στις 10 Απριλίου του 1962 πέθανε ο Στιούαρτ Σάτκλιφ, πρώην μπασίστας του συγκροτήματος, σε ηλικία 21 ετών. Τον Αύγουστο, αντικατέστησαν τον ντράμερ Πιτ Μπεστ με τον Ρίτσαρντ Στάρκι (Ρίνγκο Σταρ) και το Σεπτέμβριο ηχογράφησαν το πρώτο τους τραγούδι, το ιστορικό "Love Me Do"" με παραγωγό τον George Martin που σύντομα θα απολάμβανε τη φήμη του "πέμπτου Beatle". Τα "Σκαθάρια" προετοίμαζαν την θριαμβευτική είδοσό τους στη μουσική σκηνή και ετοιμάζονταν για την μεγάλη εξόρμηση του 1963. Καθιέρωσαν το image με το ιδιαίτερο κούρεμά τους και τα σακάκια δίχως κολάρο. 
Η καριέρα τους άρχισε να εξελίσσεται με ιλιγγιώδη ταχύτητα από τον Ιανουάριο του 1963 όταν κυκλοφόρησε το δεύτερο σινγκλ ""Please Please Me" και έφτασε στο Νο 1 του βρετανικού τοπ. Το πρώτο τους άλμπουμ με τον ίδιο τίτλο έμεινε για 30 εβδομάδες στο Νο 1 της Αγγλίας, για να αντικατασταθεί το 1964 από το "With The Beatles"", που έμεινε στην κορυφή για 22 εβδομάδες. Με την κυκλοφορία του άλμπουμ τους "With The Beatles" καθιερώθηκαν όροι όπως "Merseybeat" (για τη μουσική τους) και "Beatlemania" (για την υστερία που προκαλούσαν, ειδικά στο γυναικείο πληθυσμό). Το "She Loves You" έγινε το single με τις μεγαλύτερες πωλήσεις στην ιστορία της Μεγάλης Βρετανίας. Έπαιζαν πλέον στα μεγάλα κλαμπ του Λονδίνου (Palladium, Royal Albert Hall), εμφανίζονταν στο εθνικό τηλεοπτικό δίκτυο και το Νοέμβριο του 1963 έπαιξαν για τη βασίλισσα, αποδεκτοί πλέον από το κατεστημένο κι έχοντας γεφυρώσει το "χάσμα των γενεών". Το 1963, επίσης, ηχογράφησαν ένα από τα πιο ιστορικά σινγκλ τους, το ""I Want to Hold Your Hand", που απέδειξε την ξεχωριστή τους ικανότητα να γράφουν αυθεντικά, διαχρονικά και εμπορικά τραγούδια, ικανότητα που με εξελισσόμενη ταχύτητα οδήγησε το γκρουπ στην καλλιτεχνική του ωρίμανση. Τον Ιανουάριο του 1964, επιφύλαξαν στους Beatles αποθεωτική υποδοχή και τα εισιτήρια για την αίθουσα Ολυμπιά είχαν προπωληθεί εβδομάδες νωρίτερα. Κατά την παραμονή τους στο Παρίσι, έμαθαν ότι με το "I Want to Hold Your Hand"" εκπορθήθηκε η αμερικανική αγορά καθώς ανέβηκαν στο Νο 1 των Η.Π.Α. 
Η "Μπιτλομανία" με τα ιδιαίτερα χαρακτηριστικά της εξαπλώθηκε σταδιακά μετά την Ευρώπη στην Αμερική. Όταν έφτασαν στη Νέα Υόρκη (7 Φεβρουαρίου του 1964), τους περίμεναν στο αεροδρόμιο χιλιάδες θαυμαστές και θαυμάστριές τους και διαδραματίστηκαν σκηνές υστερίες οι οποίες συνεχίστηκαν και στο ξενοδοχείο Πλάζα όπου κατέλυσαν. "Παίρναμε 12.000 γράμματα την ημέρα", έλεγε αργότερα ο Ρίνγκο. Την ίδια εξέλιξη είχε και η περιοδεία τους στην υπόλοιπη Αμερική. Στην Ουάσινγκτον, όπου ταξίδεψαν με ιδιαίτερο πολυτελέστατο βαγόνι, 2.000 θαυμαστές πολιόρκησαν το σταθμό. Οι εμφανίσεις τους προκαλούσαν τόση υστερία που αποτελούσαν μεγάλο πονοκέφαλο στην αστυνομία. Η εμφάνισή τους στο δημοφιλέστατο τηλεοπτικό σόου του Εντ Σάλιβαν σημείωσε ρεκόρ τηλεθέασης. Ρεπορτάζ της εποχής αναφέρει πως "οι αστυνομικές δυνάμεις των διαφόρων πόλεων, όπου το συγκρότημα περιοδεύει, συναγωνίζονται μεταξύ τους ποια θα καταφέρει να φυγαδεύσει ταχύτερα τους Μπιτλς από την αίθουσα συναυλιών". Τον Απρίλιο του ίδιου χρόνου οι Μπιτλς κατείχαν και τις πέντε πρώτες θέσεις των σινγκλ στην Αμερική. Από κει και πέρα η αλυσίδα των επιτυχιών ήταν αρραγής και διέσχισε όλη τη δεκαετία. 
Επέστρεψαν στο Λονδίνο με τιμές ηρώων, έχοντας ανοίξει το δρόμο για την "Βρετανική Εισβολή" όπως ονομάστηκε η διάκριση που ακολούθησε των βρετανικών συγκροτημάτων στα αμερικανικά τσαρτς. Στο Λίβερπουλ, τον Ιούλιο του 1964, 60 νέοι και νέες λιποθύμησαν αφού στάθηκαν ολόκληρη νύχτα στην ουρά, μαζί με άλλες δώδεκα χιλιάδες, για να αγοράσουν εισιτήρια για μία συναυλία των Μπιτλς. Από τις εμφανίσεις τους κατά το 1964 υπολογίζεται ότι εισέπραξαν 14.000.000 δολάρια. Επίσης τον Ιούλιο, έκανε πρεμιέρα η πρώτη τους κινηματογραφική ταινία "A Hard Day's Night" σε σκηνοθεσία Ρίτσαρντ Λέστερ και σύντομα ακολούθησε το δεύτερό τους φιλμ "Help", αυτή τη φορά σε τεχνικόλορ. Οι δύο ταινίες που γύρισαν περιλαμβάνονται στο βιογραφικό τους κυρίως για τα σάουντρακ αλλά και για την απάντηση του Τζωρτζ Χάρισον στην ερώτηση δημοσιογράφου: "Θα υπάρχει και γυναικείος πρωταγωνιστικός ρόλος στην πρώτη σας ταινία;". "Προσπαθούμε να εξασφαλίσουμε την βασίλισσα. Πουλάει". 
Στις 6 Αυγούστου του 1965, οι Beatles κυκλοφόρησαν το δίσκο "Help!", ο οποίος περιλαμβάνει και το τραγούδι "Yesterday". Η 15η Αυγούστου του 1965 ήταν μία ιστορική βραδιά για τους Beatles στην Αμερική. Το Shea Stadium γέμισε με περισσότερους από 60.000 θεατές. Ποτέ έως τότε συναυλία δεν είχε συγκεντρώσει τόσο πολυάριθμο κοινό. Η θρυλική αυτή εμφάνιση κατέρριψε ένα ακόμη ρεκόρ της show biz Τα έσοδα της βραδιάς ανήλθαν σε 304.000 δολάρια, ποσό πρωτοφανές για την εποχή. Για να τηρηθεί δε κάποια στοιχειώδης τάξη στους έξαλλους θαυμαστές, χρειάστηκαν 2.000 άνδρες ασφαλείας, εκτός από τις αστυνομικές δυνάμεις. Τον Οκτώβριο της ίδιας χρονιάς, οι Beatles προσκλήθηκαν στα ανάκτορα του Μπάκιγχαμ. Η βασίλισσα τους απένειμε το τιμητικό μετάλλιο MBE (Members of British Empire) -το οποίο έως τότε κατείχαν μόνον ήρωες πολέμου- για την προσφορά τους "στην προβολή της Βρετανίας στο εξωτερικό". Λέγεται μάλιστα ότι είχαν τόσο τρακ και νευρικότητα πριν από τη συνάντηση με τη βασίλισσα, ώστε χρειάστηκε να πάρουν μια μικρή δόση ναρκωτικών για να ηρεμήσουν.
Σταδιακά οι Beatles άρχισαν την παραγωγή πιο περιπετειώδους μουσικής, που οδήγησε σε δίσκους σαν το "Rubber Soul" και το "Revolver". Ο Χάρισον πειραματίστηκε για πρώτη φορά με το ινδικό έγχορδο σιτάρ στο "Norwegian Wood". Το καλοκαίρι του 1966, κατά τη διάρκεια περιοδείας του συγκροτήματος στην Αμερική, ο Τζον Λένον δήλωσε στην Evening Standard του Λονδίνου ότι "οι Beatles είναι πιο δημοφιλείς από τον Ιησού", προκαλώντας κατακραυγή και θύελλα αντιδράσεων. Τοπικός ραδιοσταθμός στην Αμερική σκηνοθέτησε τη δημόσια καταδίκη του "βλάσφημου" Λένον παραδίδοντας (εικονικά) στην πυρά όλους τους δίσκους των Beatles εν μέσω επευφημιών των οπαδών τους. Η κατακραυγή εντάθηκε όταν ο ΜακΚάρτνεϋ παραδέχθηκε στην τηλεόραση ότι έχει πάρει LSD. Τίποτα όμως δεν μπορούσε να σκιάσει την ακατάλυτη σχέση λατρείας ανάμεσα στους Beatles και το κοινό τους. Το περίφημο "Philadelphia Concert" στις 16 Αυγούστου έφερε δάκρυα ευτυχίας και παραλήρημα ηδονής στους χιλιάδες θεατές. Το ίδιο συνέβη και τρεις ημέρες νωρίτερα στο Σικάγο στη συναυλία που δόθηκε στο Διεθνές Αμφιθέατρο της πόλης. Οι Beatles έδωσαν μια από τις μεγαλύτερες συναυλίες της καριέρας τους στο Σαν Φρανσίσκο. Το φθινόπωρο του 1966, ο Τζον Λένον έκοψε τα μαλλιά του για να συμπρωταγωνιστήσει με τον Λι Μόνταγκιου στην ταινία του Ρίτσαρντ Λέστερ "Πως κέρδισα τον πόλεμο". Μέσα στο γόνιμο για τους Beatles 1966 κυκλοφόρησε και το άλμπουμ "Revolver", το οποίο για πολλούς θεωρείται το μεσουράνημα της καριέρας τους. ""Μπορεί αργότερα να αναμετρήθηκαν με πιο φιλόδοξους στόχους", σημειώνουν οι κριτικοί, "που να στέφθηκαν με εξίσου εγκωμιαστικά σχόλια. Αλλά το "Revolver" αντιπροσωπεύει το είδος εκείνο του εγχειρήματος για το οποίο κάθε καλλιτέχνης μπορεί να είναι απόλυτα ικανοποιημένος και να ανατρέχει σε αυτό ως μια κορυφαία δημιουργική στιγμή του". Το Δεκέμβριο οι Beatles άρχισαν να προετοιμάζουν ό,τι θα αποτελούσε αργότερα το ιστορικό "Sgt. Pepper's Lonely Hearts Club Band".
Το Φεβρουάριο του 1967, με την κυκλοφορία του σινγκλ "Penny Lane" και "Strawberry Fields for Ever", που κατέλαβε τη δεύτερη θέση του βρετανικού τσαρτ, ο Τύπος βιάστηκε να σχολιάσει "Κοιμούνται οι Μπιτλς;". Λίγους μήνες αργότερα οι Μπιτλς πρόσφεραν το σημαντικότερο, κατά πολλούς, επίτευγμα στην καριέρα τους. Στις 2 Ιουνίου του 1967 κυκλοφόρησαν το "Sgt. Pepper's Lonely Hearts Club Band" ύστερα από 9μηνη προετοιμασία και περίοδο σιωπής, κατά την οποία το συγκρότημα είχε απομονωθεί αποφεύγοντας συνεντεύξεις και δηλώσεις. Οι φήμες οργίαζαν και το αποτέλεσμα επιβεβαίωσε κάθε αναμονή. Το άλμπουμ αυτό αποτελεί μία εκθαμβωτική σύνθεση μουσικής, στίχων, ήχων, συμβολικών εκφράσεων, κοινωνικών παρατηρήσεων, διαδοχής ονείρων, μία θαυμαστή ανάμειξη μοναδική και ανεπανάληπτη. Το εξώφυλλο του δίσκου, πιστό στο πνεύμα της ψυχεδέλειας, φιλοτέχνησαν οι Βρετανοί καλλιτέχνες της ποπ αρτ Πίτερ Μπλέικ και Γιαν Χάγουορθ. Το "Sgt. Pepper's Lonely Heart's Club Band" θεωρείται κορυφαία στιγμή στην καριέρα των Beatles και για πολλούς μουσικούς κριτικούς αποτελεί το σημαντικότερο άλμπουμ της ροκ μουσικής. Δεκαετίες αργότερα η συλλογή τραγουδιών που περιλαμβάνεται στο άλμπουμ αυτό δεν μετακινείται από τις πρώτες θέσεις των προτιμήσεων για τους θαυμαστές τους και όχι μόνο.
Στις 25 Ιουνίου του 2020, στην πρώτη παγκόσμια ταυτόχρονη μετάδοση μέσω δορυφόρου, οι Beatles τραγούδησαν το "All You Need Is Love"" σε 200 εκατομμύρια ανθρώπους. Ήταν μία από τις πιο δυνατές, ιστορικά και συναισθηματικά, στιγμές στην ιστορία της ροκ μουσικής. Το ίδιο καλοκαίρι, στην καρδιά του "καλοκαιριού της αγάπης" και της επιτυχίας, οι Beatles ετοίμασαν το επόμενό τους φιλμ, σε ύφος ντοκιμαντέρ (αν και σουρεαλιστικό), το "Magical Mystery Tour". 
Αμέσως μετά τον αιφνίδιο θάνατο του μάνατζέρ τους Μπράιαν Έπσταϊν, γνώρισαν τον Μαχαρίσι Γιόγκι Μαχές και ενσωμάτωσαν στοιχεία των ανατολικών φιλοσοφιών. Το 1968, ο Ρίνγκο Σταρ και ο Τζορτζ Χάρισον διάλεξαν μάλλον λάθος χρονιά για να επισκεφθούν τις Κάννες. Την ίδια χρονιά, οι Beatles ίδρυσαν φιλόδοξα τη δισκογραφική εταιρεία Apple, που στέγασε επιχειρηματικά όλες τους τις δραστηριότητες. Θριαμβευτικά, με το "Abbey Road" και το "Let It Be" (που ήταν τελικά το τελευταίο τους άλμπουμ, αλλά και το τελευταίο τους ζωντανό), η ιστορία των Beatles έφτασε στο τέλος της. Αιτία ήταν οι εσωτερικές διαμάχες, οι συγκρούσεις, οι ανταγωνισμοί και κατά πολλούς, η Γιόκο Όνο, η οποία είχε εισβάλει το 1966 στη ζωή του Τζον Λένον.
Το 1969, λίγο πριν οι Beatles χωρίσουν και ακολουθήσει ο καθένας τη δική του σόλο καριέρα, ήταν η χρονιά του "Get Back", του "Don't Let Me Down", του "The Ballad of John and Yoko" και του "Abbey Road" (το τελευταίο άλμπουμ αποτέλεσμα στενής συνεργασίας και των τεσσάρων μαζί). Ήταν η χρονιά που ο Τζον Λένον παντρεύτηκε τη Γιόκο Όνο στο Γιβραλτάρ (20 Μαρτίου) και στη συνέχεια (21 Μαρτίου), από την πολυτελή σουίτα τους στο Χίλτον του Άμστερνταμ, έκαναν εκστρατεία για την ειρήνη. Στις 22 Απριλίου ο Τζον Γουίνστον Λένον, σε μία σύντομη τελετή, άλλαξε το όνομά του σε Τζον Όνο Λένον. ""Ο Τζον και η Γιόκο; Πολλοί νομίζουν ότι είναι τρελοί. Αλλά αυτός είναι ο Τζον!", σχολίασε ο Ρίνγκο Σταρ. Ούτως ή άλλως το 1969 ήταν η χρονιά τους: Διαμαρτυρίες για την ειρήνη, ναρκωτικά (συνελήφθησαν γιατί βρέθηκε στην κατοχή τους κάνναβη), μετακινήσεις και ταξίδια. Το αποκορύφωμα ήταν ότι στις 25 Νοεμβρίου ο Τζον Λένον επέστρεψε στη βασίλισσα το τιμητικό μετάλλιο (MBE, Members of British Empire) -το οποίο τους απένειμε τέσσερα χρόνια νωρίτερα- διαμαρτυρόμενος για την ανάμειξη της Βρετανίας στην Μπιάφρα και το Βιετνάμ. Χειρονομία που θεωρήθηκε μεγάλη προσβολή.
Στα τέλη της δεκαετίας του 1960, οι κοινωνικές εντάσεις έφτασαν στο αποκορύφωμά τους. Η νεολαία επαναστατούσε ειρηνικά ή μη, τα μαλλιά μάκρυναν, τα ναρκωτικά ήταν παντού, και ο μυστικισμός, οι ανατολικές φιλοσοφίες και η ψυχεδέλεια ζυμώνονταν με τη δυτική σκέψη και τον τρόπο ζωής. Οι Μπιτλς ανδρώθηκαν, ξέφυγαν από την κυριαρχία του μάνατζέρ τους, Επστάιν, και η μουσική τους έκρηξη ήταν ο παλμογράφος των κοινωνικών αλλαγών. Ίσως, σε ένα βαθμό, να βρίσκονταν και πίσω από αυτές. Ωστόσο για πολλούς άλλους οι Beatles θεωρούνται υπερεκτιμημένοι σε σύγκριση με συγκροτήματα που επικράτησαν στα τέλη της δεκαετίας του 1960 και στη δεκαετία του 1970, τα οποία συγκροτήματα είχαν έναν πιο σκληρό ροκ ήχο ή πιο ώριμο και προοδευτικό ήχο και στίχο. Πάντως όπως και να έχει, οι Beatles ήταν αυτοί που έκαναν την αρχή και αποτέλεσαν πρότυπο για αρκετά από αυτά τα συγκροτήματα.
Ο τίτλος του τελευταίου άλμπουμ των Beatles, "Let It Be", έμοιαζε να είναι προφητικός. Μετά την ταινία-ντοκουμέντο που γυρίστηκε, αποτυπώνοντας όλη τη διαδικασία εγγραφής του δίσκου στο στούντιο, έκαναν ακριβώς αυτό: τα άφησαν όλα όπως είναι. Αν εξαιρέσει κανείς μερικές ευχάριστες στιγμές, η ταινία παρακολουθεί ένα γκρουπ υπό διάλυση μάλλον, παρά ένα ζωντανό και θαλερό συγκρότημα. Στο όλο εγχείρημα εξάλλου παραγωγής και εγγραφής αυτού του τελευταίου άλμπουμ, είναι εμφανή τα σημάδια της προβληματικής συνεργασίας. Η αξία του ντοκιμαντέρ είναι ότι καταγράφει βήμα-βήμα το αναπόφευκτο τέλος μιας θρυλικής συνεργασίας, που άλλαξε τον ρου της μουσικής ποπ ιστορίας. Οι εσωτερικές διαμάχες και διαφωνίες, οι προσωπικές διαφορετικές επιλογές, ζωής κυρίως, είχαν αρχίσει αρκετό καιρό πριν. Απλώς, το 1970 οριστικοποιήθηκε ο χωρισμός. Οι τελευταίες μάλιστα ώρες παραλίγο να μείνουν για πάντα στο ράφι. Τριάντα ώρες μαγνητοταινία και, παράλληλα, φιλμ, το αποτέλεσμα μιας κοπιώδους συνύπαρξης, δεν ικανοποίησε τους Beatles. Αποκήρυξαν τη δουλειά τους. Τότε εμφανίστηκε ως από μηχανής θεός ο Φιλ Σπέκτορ, από τα μεγαλύτερα ονόματα στο χώρο της παραγωγής, ο οποίος ανέλαβε να συνθέσει και να διαμορφώσει το ουσιαστικά φινάλε αυτής της θρυλικής διαδρομής. Στο άλμπουμ, όπως και στην ταινία, διατηρήθηκε η φυσικότητα, η αυθεντικότητα ήχων και εικόνων, χωρίς τις επεμβάσεις εκείνες που τελειοποιούν το αποτέλεσμα. Η καλύτερη στιγμή είναι η ζωντανή ηχογράφηση του τελευταίου κομματιού "Get Back" στην ταράτσα του Apple στούντιο, ένα παγωμένο απόγευμα του Ιανουαρίου. Ο Λένον, ο Χάρισον, ο ΜακΚάρτνεϊ και ο Ρίνγκο Σταρ. Συμμετείχε και ο πιανίστας Μπίλι Πρέστον. Την αυλαία έκλεισε ο Λένον εκφράζοντας την ελπίδα ότι το συγκρότημα και αυτός προσωπικά "έχουν περάσει την οντισιόν". 
Οι "Υπέροχοι Τέσσερις" ακολούθησαν προσωπικές καριέρες με αρκετές αξιόλογες στιγμές, που όμως ποτέ δεν πλησίασαν την ακεραιότητα του Beatle-ικού καλλιτεχνικού οράματος. Στις 8 Δεκεμβρίου 1980 ο Λένον δολοφονήθηκε έξω από το σπίτι του στη Nέα Yόρκη από τον Μαρκ Τσάπμαν. Ο θάνατός του σήμανε και το οριστικό τέλος μίας μεγαλειώδους και μοναδικής στη μουσική σκηνή πορείας. Ο Λένον ήταν η ιδιοφυία του συγκροτήματος. Κορυφαίος συνθέτης, οραματιστής, ουμανιστής. Ο ΜακΚάρτνεϊ ένας σημαντικός μουσικός, με μελωδικό παίξιμο, συνθετική και στιχουργική προσφορά. Ο Χάρισον, σπουδαίος κιθαρίστας με στυλ κοντά σε αυτό του φίλου του, Έρικ Κλάπτον, και ο Ρίνγκο Σταρ που διεκδικεί τα λιγότερα κοσμητικά, αλλά ήταν σίγουρα ένας πολύ καλός ντράμερ. Και οι τέσσερις είναι αναπόσπαστα κομμάτια ενός ανεπανάληπτου μύθου. Στις 29 Νοεμβρίου του 2001 ο Χάρισον πέθανε από καρκίνο στο Λος Άντζελες.
Η αποτίμηση της αξίας των Μπιτλς από τους μουσικοκριτικούς και τους κοινωνιολόγους έχει πολλές πτυχές. "Μετέτρεψαν τη ροκ σε αξιοσέβαστο μουσικό είδος", "οι στίχοι τους μίλησαν πρώτοι για τον ρατσισμό, την αποξένωση, το άγχος της μεγαλούπολης, την επανάσταση, την αγάπη, την κατανόηση", "τέλειες μελωδίες, άψογες ενορχηστρώσεις", "ενηλικιώθηκαν μπροστά στο κοινό τους χωρίς να διστάσουν να παραδεχθούν τις αγωνίες τους και τα σφάλματά τους"... Όποια και να είναι η απάντηση ή οι απαντήσεις στο ερώτημα τί δίνει διάρκεια και ανατροφοδοτεί διαρκώς τον θρύλο των Μπιτλς, ένα στοιχείο παραμένει αναμφισβήτητο: η λατρεία του κοινού, που δεκαετίες τώρα τους συντηρεί όχι μόνο στη μνήμη αλλά και στην πρώτη θέση των πωλήσεων.
Δισκογραφία.
Οι Beatles κυκλοφόρησαν δώδεκα άλμπουμ ηχογραφημένα σε στούντιο και σινγκλς. 
Άλμπουμ.
Τα άλμπουμ που αναφέρονται είναι σύμφωνα με τις κυκλοφορίες στο Ηνωμένο Βασίλειο.

</doc>
<doc id="58392" url="https://el.wikipedia.org/wiki?curid=58392" title="Α.Σ. Ανδρούτσος Γραβιάς">
Α.Σ. Ανδρούτσος Γραβιάς

Ο Α.Σ. Ανδρούτσος Γραβιάς είναι αθλητικό σωματείο που έχει ιδρυθεί το 1959 και ως χρώματα του έχει το κυανό και το λευκό.
Ονομασία.
Το όνομα της ομάδας έχει δοθεί προς τιμήν του μεγάλου ήρωα και οπλαρχηγού της Επανάστασης του '21 Οδυσσέα Ανδρούτσου που είχε πολεμήσει ηρωικά στην περίφημη μάχη στο χάνι της Γραβιάς τον Μάιο του 1821.
Ιστορική αναδρομή.
Ο Αθλητικός Σύλλογος Γραβιάς Οδυσσέας Ανδρούτσος Γραβιάς ιδρύθηκε το 1959 και έχει ως έδρα την Γραβιά Φωκίδος και το Δημοτικό Στάδιο της περιοχής. 
Την περίοδο 2003-04 στέφθηκε πρωταθλητής στην Φωκίδα για πρώτη φορά και την επόμενη περίοδο (2004-05) αγωνίστηκε επίσης για πρώτη φορά στο Πρωτάθλημα της Δ΄ Εθνικής, όπου αγωνίστηκε στον 4ο Όμιλο και κατέλαβε την 4η θέση, την ίδια χρονιά κατέκτησε και το πρώτο του Κύπελλο Φωκίδας. Την περίοδο 2005-06 κατέκτησε πάλι το Κύπελλο Φωκίδας και κατέφερε να κερδίσει τον τίτλο σε όμιλο της Δ΄ Εθνικής και έτσι την επόμενη χρονιά (2006-07) αγωνίσθηκε για πρώτη φορά στη Γ΄ Εθνική, όπου μετείχε στο Βόρειο Όμιλο. Αγωνίστηκε με έδρα του το Δημοτικό Στάδιο Γραβιάς, όμως δεν κατάφερε να παραμείνει στην κατηγορία και από τη σεζόν 2007-2008 επέστρεψε και πάλι στο Περιφερειακό Πρωτάθλημα. Το 2008 έφτασε στον τελικό του Κυπέλλου Φωκίδας αλλά ηττήθηκε από τον Αστέρα Ιτέας (2-0).
Το καλοκαίρι του 2008, λόγω οικονομικών δυσχερειών που θα την οδηγούσαν στην τελευταία τοπική κατηγορία της Φωκίδας, η ομάδα του Ανδρούτσου συγχωνεύτηκε με το σύλλογο της Α΄ ΕΠΣΑ Θεμιστοκλή Αιγάλεω. Η συγχώνευση εγκρίθηκε από το Πρωτοδικείο την Τετάρτη 6 Αυγούστου του 2008 και η ομάδα συνέχισε να λαμβάνει μέρος στη Δ' Εθνική, με νέα όμως έδρα (στο Δημοτικό Στάδιο Αιγάλεω) και νέο όνομα (Α.Ο. Θεμιστοκλής). Το καταστατικό του επαναδραστηριοποιήθηκε μετά την απορρόφηση του Θεμιστοκλή από τον ΠΑΟΚ Γλυφάδας το καλοκαίρι του 2009 και ο Ανδρούτσος συμμετείχε στο τοπικό πρωτάθλημα της Φωκίδας. Την αγωνιστική περίοδο 2010-11, η ομάδα τερμάτισε στη δεύτερη θέση της Β΄ τοπικής Κατηγορίας και ανήλθε στην Α΄ Κατηγορία.
Την περίοδο 2011-12 ο Ανδρούτσος με προπονητή τον Κώστα Λίβα κατέκτησε τον τίτλο της Α΄ Κατηγορίας Φωκίδας για δεύτερη φορά στην ιστορία του και έλαβε μέρος στο Ειδικό Πρωτάθλημα για την άνοδο στη Δ΄ Εθνική. Αντίπαλοί του ήταν ο Κεραυνός Θεσπρωτικού (Ε.Π.Σ. Πρέβεζας-Λευκάδας), ο Αετός Διασέλλου (Ε.Π.Σ. Άρτας) και ο Άρης Αιτωλικού (Ε.Π.Σ. Αιτωλοακαρνανίας). Μετά τους 6 αγώνες που έδωσε, τρεις εντός και ισάριθμους εκτός έδρας, απέτυχε να καταλάβει μια από τις δυο προνομιούχες θέσεις ανόδου. Ωστόσο, στις 25 Ιουλίου 2012 η Ε.Π.Ο. αποφάσισε την άνοδο στη Δ΄ Εθνική όλων των πρωταθλητών των τοπικών ενώσεων, συμπεριλαμβανομένου και του συλλόγου της Γραβιάς. Το 2012 κατέκτησε επίσης το Σούπερ Καπ Φωκίδας στο οποίο ήρθε αντιμέτωπος με τον τοπικό κυπελλούχο της περιόδου εκείνης, τον Αμφισσαϊκό (5-0). Την επόμενη αγωνιστική περίοδο 2012-13 κατέφερε και κέρδισε τον τίτλο του Κυπελούχου Φωκίδας και στον τελικό νίκησε στην παράταση (3-1) τον Αστέρα Ιτέας.

</doc>
<doc id="58393" url="https://el.wikipedia.org/wiki?curid=58393" title="Νέα Τρίγλια Αττικής">
Νέα Τρίγλια Αττικής



</doc>
<doc id="58395" url="https://el.wikipedia.org/wiki?curid=58395" title="Γουτεμβέργιος">
Γουτεμβέργιος

Ο Ιωάννης Γουτεμβέργιος ("Johannes Gutenberg", 1400 - 3 Φεβρουαρίου 1468) ήταν Γερμανός σιδηρουργός, χρυσοχόος, τυπογράφος και εκδότης, ο οποίος εισήγαγε πρώτος την τυπογραφία στην Ευρώπη. 
Παρόλο που δεν εφηύρε ο ίδιος τη μηχανική εκτύπωση με κινητά στοιχεία, ήταν ο πρώτος που την αξιοποίησε για να θεμελιώσει τελικά τη μέθοδο της μαζικής εκτύπωσης βιβλίων. Η τυπογραφική μέθοδος του Γουτεμβέργιου θεωρείται ευρέως ως η πιο σημαντική εφεύρεση της δεύτερης χιλιετίας και το γεγονός που εγκαινίασε τη νεότερη Εποχή της ανθρώπινης ιστορίας. Διαδραμάτισε σημαντικό ρόλο στην ανάπτυξη της Αναγέννησης, τη Μεταρρύθμιση, τον Διαφωτισμό και την επιστημονική επανάσταση και έθεσε τη βάση για τη σύγχρονη -βασισμένη στη γνώση- οικονομία και τη διάδοση της μάθησης στις μάζες.
Βιογραφία.
Γεννήθηκε -κατά την επικρατέστερη εκδοχή- το 1397 και απεβίωσε στις 3 Φεβρουαρίου του 1468 σε ηλικία 71 ετών. Τόπος γέννησής του είναι το Μάιντς της Γερμανίας. Θεωρείται ο «πατέρας» της τυπογραφίας. Περίπου στα 1430 εγκαταστάθηκε στο Στρασβούργο. Τον Μάρτιο του 1434, ένα γράμμα του υποδεικνύει ότι εκείνη την εποχή διέμενε εκεί, όπου είχε κάποιους συγγενείς από την πλευρά της μητέρας του. Στο Στρασβούργο άρχισε να πειραματίζεται στη μεταλλουργία και στα 1434 έκανε τα πρώτα του βήματα στην τυπογραφία.
Ο Γουτεμβέργιος θεωρείται ο «πατέρας» της μηχανικής εκτύπωσης μολονότι είχαν ήδη κατασκευαστεί κινητά τυπογραφικά στοιχεία από τον Ολλανδό Λαυρέντιο Κοστέρ στο Χάρλεμ, γιατί εκείνος συνέλαβε πρώτος την ιδέα της τυπογραφικής μεθόδου στο σύνολό της.
Ο εκπαιδευμένος χρυσοχόος, μέλος της αντίστοιχης συντεχνίας, πειραματίζεται από το 1434 με κινητούς ξύλινους χαρακτήρες. Τα πρώτα αποτελέσματα διαφαίνονται το 1436 οπότε εκτυπώνει λαϊκά και θρησκευτικά βιβλία. Μετά από διάφορες προσπάθειες πετυχαίνει, το 1441, με τη βοήθεια ενός βελτιωμένου μελανιού, να αξιοποιήσει εκτυπωτικά και τις δύο όψεις μιας σελίδας χαρτιού.
Η τελική επιτυχία για την αξιοποίηση της εφεύρεσής του ήρθε με την εκτύπωση, το 1455, της Βίβλου των 42 γραμμών στα λατινικά, σε 180 αντίτυπα, τα περισσότερα σε κοινό χαρτί και μερικά σε χαρτί εξαιρετικής ποιότητας (vellum), μία άριστη τυπογραφική εργασία, αν και αποτελεί μόλις το πρώτο τυπογραφικό προϊόν του. Είναι ευρέως γνωστή ως Βίβλος του Γουτεμβέργιου. Αποτελεί το πρώτο βιβλίο μαζικής παραγωγής, που ήταν υψηλής αισθητικής και τεχνικής ποιότητας.
Το Project Gutenberg (εγχείρημα Γουτεμβέργιος) ονομάστηκε έτσι προς τιμήν του, και είναι μια εθελοντική προσπάθεια ψηφιοποίησης, αρχειοθέτησης και διανομής πολιτισμικών έργων μέσω Διαδικτύου. Ξεκίνησε το 1971 και είναι, σήμερα, η αρχαιότερη ψηφιακή βιβλιοθήκη.

</doc>
<doc id="58396" url="https://el.wikipedia.org/wiki?curid=58396" title="Beatles">
Beatles



</doc>
<doc id="58399" url="https://el.wikipedia.org/wiki?curid=58399" title="Δουργούτι">
Δουργούτι

Με το τοπωνύμιο Δουργούτι μπορεί να αναφέρεται:

</doc>
<doc id="58400" url="https://el.wikipedia.org/wiki?curid=58400" title="Σούρμενα">
Σούρμενα

Με την ονομασία Σούρμενα μπορεί να αναφερόμαστε στις :

</doc>
<doc id="58401" url="https://el.wikipedia.org/wiki?curid=58401" title="Μεγάλο Πεύκο">
Μεγάλο Πεύκο



</doc>
<doc id="58402" url="https://el.wikipedia.org/wiki?curid=58402" title="Soichiro Honda">
Soichiro Honda



</doc>
<doc id="58405" url="https://el.wikipedia.org/wiki?curid=58405" title="Παγκόσμιο Πρωτάθλημα Καλαθοσφαίρισης Ανδρών 2010">
Παγκόσμιο Πρωτάθλημα Καλαθοσφαίρισης Ανδρών 2010

Το 16o Παγκόσμιο Πρωτάθλημα Καλαθοσφαίρισης, γνωστό και ως "Μουντομπάσκετ 2010", έλαβε χώρα στην Τουρκία από τις 28 Αυγούστου έως τις 12 Σεπτεμβρίου 2010, με τη συμμετοχή 24 εθνικών ομάδων ανδρών. Τέσσερις πόλεις φιλοξένησαν τους αγώνες: Κωνσταντινούπολη, Άγκυρα, Σμύρνη και Καισάρεια.
Το σύστημα διεξαγωγής προέβλεπε δύο φάσεις: Αρχικά οι ομάδες χωρίστηκαν σε 4 ομίλους, εν συνεχεία - ανάλογα με τη θέση τους - οδηγούνταν σε αγώνες νοκ-άουτ με προκαθορισμένες διασταυρώσεις. Νικήτριες αναδείχθηκαν οι Ηνωμένες Πολιτείες, για τέταρτη φορά στην ιστορία της διοργάνωσης. Δεύτερη τερμάτισε η Τουρκία και τρίτη η Λιθουανία. Για τις δύο τελευταίες, ήταν το πρώτο τους μετάλλιο σε Μουντομπάσκετ.
Διαδικασία πρόκρισης.
Αυτοδίκαιη συμμετοχή (2).
Η FIBA παραχώρησε αυτοδίκαιη συμμετοχή σε δύο ομάδες: 
Πρόκριση μέσω των ηπειρωτικών πρωταθλημάτων (18).
Δεκαοκτώ εισιτήρια δόθηκαν στις ηπειρωτικές ζώνες, ανάλογα με τη δυναμικότητά τους, για να τις μοιράσουν μέσω των πρωταθλημάτων τους. Από αυτά προκρίθηκαν οι:
Πρόκριση με εξωαγωνιστικά κριτήρια (4).
Μετά την ολοκλήρωση των ηπειρωτικών πρωταθλημάτων, η FIBA κάλεσε όσους συμμετέχοντες δεν είχαν τερματίσει σε θέση πρόκρισης, να υποβάλουν υποψηφιότητα για τέσσερις προσκλήσεις (wild cards), υπό την προϋπόθεση ότι θα κατέβαλλαν 500.000 Ευρώ. Στη διαδικασία μπήκαν τελικά 14 χώρες, από τις οποίες η FIBA επέλεξε με ένα συνδυασμό κριτηρίων (εμπορικότητα, παράδοση κτλ.) τις εξής:
Α' Γύρος (φάση των ομίλων).
Κριτήρια σε περίπτωση ισοβαθμίας (ιεραρχικά):
Γκρουπ A (Καισάρεια).
28 Αυγούστου
29 Αυγούστου
30 Αυγούστου
1 Σεπτεμβρίου
2 Σεπτεμβρίου
Γκρουπ Β (Κωνσταντινούπολη).
28 Αυγούστου
29 Αυγούστου
30 Αυγούστου
1 Σεπτεμβρίου
2 Σεπτεμβρίου
Γκρουπ Γ (Άγκυρα).
28 Αυγούστου
29 Αυγούστου
31 Αυγούστου
1 Σεπτεμβρίου
2 Σεπτεμβρίου
Γκρουπ Δ (Σμύρνη).
28 Αυγούστου
29 Αυγούστου
31 Αυγούστου
1 Σεπτεμβρίου
2 Σεπτεμβρίου
Τελικός γύρος (νοκ-άουτ φάση).
 " Έδρα: Σινάν Ερντέμ Ντομ (Κωνσταντινούπολη)" 
Βραβεία.
Χρυσή Πεντάδα:
Κορυφαίοι Σκόρερ:

</doc>
<doc id="58406" url="https://el.wikipedia.org/wiki?curid=58406" title="Πόδι">
Πόδι

Η λέξη πόδι χρησιμοποιείται στα ζώα, ως το αντικείμενο που παρέχει στήριξη στο έδαφος και επιτελεί τη λειτουργία της κίνησης. Έτσι, μπορεί να αναφέρεται:

</doc>
<doc id="58408" url="https://el.wikipedia.org/wiki?curid=58408" title="Ασέα Αρκαδίας">
Ασέα Αρκαδίας

Η Ασέα (παλαιότερα Καντρέβα) είναι ένα χωριό που ανήκει στη Τοπική κοινότητα Ασέας, στη δημοτική ενότητα Βαλτετσίου, Δήμου Τριπόλεως, νομού Αρκαδίας σύμφωνα με το πρόγραμμα "Καλλικράτης". Κατά τη διοικητική διαίρεση της Ελλάδας με το σχέδιο “Καποδίστριας”, μέχρι το 2010, οι Ασέα ανήκε στο Τοπικό Διαμέρισμα Ασέας, του πρώην Δήμου Βαλτετσίου, του Νομού Αρκαδίας.Βρίσκεται περίπου στο κέντρο της Πελοποννήσου. Απέχει περίπου 20 χιλιόμετρα από την Τρίπολη και τη Μεγαλόπολη και 190 χιλιόμετρα από την Αθήνα. Ο πληθυσμός της περιλαμβάνει 167 κατοίκους στην Ασέα και 56 στην Κάτω Ασέα (απογραφή 2001). Λόγω του φυσικού κάλλους και του αρχαιολογικού ενδιαφέροντος συγκεντρώνει πολλούς επισκέπτες τα Σαββατοκύριακα και το καλοκαίρι.
Ιστορία.
Αρχαία Ασέα.
Η αρχαία Ασέα ("Ἀσέα") ήταν Αρκαδική πόλη.
Σύμφωνα με τον Στράβωνα απείχε 545 στάδια από την Άραξο και ήταν κώμη της Μεγαλόπολης. Θεωρείται ότι πήρε το όνομά της από τον Ασεάτα, γιο του αρχαίου Αρκάδα βασιλιά Λυκάονα. Από την ευρύτερη περιοχή πήγαζαν οι ποταμοί Ευρώτας και Αλφειός. 
Κάτοικοι της Ασέας πήραν μέρος στις μάχες των Πλαταιών (479 π.Χ.) και Μαντινείας (362 π.Χ.). Νομίσματα της πόλης της Ασέας χρονολογούνται στο 196 π.Χ. Η Ασέα πήρε μέρος στην ίδρυση της Μεγαλόπολης.
Αρχαιολογικός χώρος.
Στην Κάτω Ασέα, είναι ορατό σήμερα τμήμα του αρχαίου τείχους της στη θέση Παλιόκαστρο ενώ στην κορυφή του όρους Αγιο-Λιας σώζονται τα ερείπια αρχαίου ναού αφιερωμένου στον Ποσειδώνα και στην Αθηνά Σωτήρα. Οι αρχαιολογικοί της θησαυροί βρίσκονται στα μουσεία της Αθήνας, του Ναυπλίου και της Τρίπολης.
Νεότερη ιστορία.
Κατά τη διάρκεια της οθωμανικής κατοχής ονομαζόταν Καντρέβα. Πήρε πάλι το αρχαίο της όνομα τη δεκαετία του 1920. Πολύ μεγάλη είναι η συμμετοχή των Καντρεβαίων στον Αγώνα της απελευθέρωσης του 1821 και γενικότερα της οργάνωσης των αγώνιστών του Μωριά .
Οι Καντρεβαίοι με αρχηγό τον καπετάν Ηλία Μπονάρο, που είχε οριστεί και καπετάνιος σωματοφύλακας
του Κολοκοτρώνη, καθώς και με άλλους οπλαρχηγούς πολέμησαν από την αρχή μέχρι το τέλος του αγώνα
όπως μαρτυρείται από τα απομνημονεύματα των αγωνιστών και τα Αρχεία του Κράτους.
Το ένοπλο σώμα που διοικούσε ο Μπονάρος δεν αποτελούσαν μόνο Καντρεβαίοι αλλά και αγωνιστές των
γύρω χωριών. Άλλος οπλαρχηγός καταγόμενος από του Καντρέβα ήταν ο Σωτήρος Οικονόμου, κουμπάρος του Πάνου
Κολοκοτρώνη, που διατηρούσε σώμα από "...εκατόν συγχωριανούς του". Ακολούθησε σε όλους τους αγώνες
το Θ. Κολοκοτρώνη και στη συνέχεια το γιο του Γενναίο. Με τους παραπάνω οπλαρχηγούς αγωνίστηκε και ο
Νικόλαος Φράγκος ή Μπελούλης.
Στο σώμα του οπλαρχηγού Παναγιώτη Γιατράκου ανήκαν ως σημαιοφόροι οι Καντρεβαίοι Παναγιώτης Λούπας,
Γεώργιος Μπομπολής καθώς και ο Στάθης Μπομπολής ως στρατιώτης.
Όλοι οι πιο πάνω αγωνιστές καθώς και πολλοί που έμειναν ανώνυμοι έλαβαν μέρος σε πολλές μάχες του
Αγώνα και ιδιαίτερα στη μάχη του Βαλτετσίου στις 12-13 Μαΐου 1821 που κατέληξε σε μία από τις 
σημαντικότερες νίκες της επανάστασης.
Καντρεβαίοι αγωνίστηκαν επίσης στην πολιορκία της Τριπολιτσάς, στη μάχη στα Δερβενάκια, στην πολιορκία
της Πάτρας και αλλού. Στη μάχη της πολιορκίας του Νεόκαστρου Μεσσηνίας από τον Ιμπραήμ έλαβαν μέρος
οι Καντρεβαίοι Π. Λούπας που τραυματίστηκε και στα δύο του χέρια, ο Γ. Μπομπολής που τραυματίστηκε
στα πόδια και ο Στάθης Μπομπολής. Και οι τρεις αιχμαλωτίστηκαν από τον Ιμπραήμ. Αργότερα αφέθηκαν ελεύθεροι.
Ο αγώνας κατά του Ιμπραήμ συνεχίστηκε. Στη μάχη στο Μανιάκι αγωνίστηκε ο Ν.Φράγκος ο οποίος
αγωνίστηκε και στη μάχη της Τραμπάλας. Στην παραπάνω μάχη αγωνίστηκε ο Σωτήριος Οικονόμου καθώς και ο Παναγιώτης Λούπας.
Σύλλογος Αστροφυσικής, Αστρονομίας και Μηχανικής Ασέας.
Ο σύλλογος Αστροφυσικής Ασέας δημιουργήθηκε το 2013 και έχει έδρα το δημοτικό σχολείο στην κοινότητα Ασέας Αρκαδίας. Αποτελείται από επιστήμονες φυσικομαθηματικών και πολυτεχνικών σχολών και απευθύνεται σε όλους τους Αρκάδες που θέλουν είτε να συμμετέχουν είτε να παρακολουθούν τις εκδηλώσεις του. Το καλοκαίρι ο σύλλογος δραστηριοποιείται στο χωριό Ασέα και στα γειτονικά χωριά της Δ.Ε. με επιστημονικές διαλέξεις και αστρονομικές παρατηρήσεις.
Αστεροσκοπείο Ασέας.
Το αστεροσκοπείο Ασέας βρίσκεται στο Σπετσεροπούλειο Άλσος, δίπλα από το δημοτικό σχολείο της κοινότητας και αποτελείται από ένα διώροφο κυλινδρικό κτήριο με ξύλινη επένδυση και θόλο αλουμινίου διαμέτρου 3,6 μέτρων. Το αστεροσκοπείο μελετήθηκε και κατασκευάστηκε από το σύλλογο αστροφυσικής Ασέας, αποκλειστικά με δωρεές μελών, ιδρυμάτων, κατοίκων και φίλων της επιστήμης. 

</doc>
<doc id="58417" url="https://el.wikipedia.org/wiki?curid=58417" title="Σάνι Μπετσίροβιτς">
Σάνι Μπετσίροβιτς

Ο Σάνι Μπετσίροβιτς ("Sani Bečirovič", 19 Μαΐου 1981) είναι Σλοβένος πρώην διεθνής καλαθοσφαιριστής. Γεννήθηκε στο Μαριμπόρ της Σλοβενίας στις 19 Μαΐου 1981, έχει ύψος 1,95 και αγωνιζόταν στη θέση σούτιγκ γκαρντ. Το 2015 αποχώρησε από την ενεργό δράση και ανέλαβε χρέη βοηθού προπονητή στον Παναθηναϊκό δίπλα στον Αλεξάντερ Τζόρτζεβιτς. Από το 2019 αποτελεί τον αθλητικό διευθυντή στην Τσεντεβίτα Ολίμπια.
Καριέρα.
Τη σεζόν 2006-2007 αγωνίστηκε στην ομάδα του Παναθηναϊκού και ήταν ένας από τους πολυτιμότερους παίκτες της ομάδας με προτεραιότητα το σκοράρισμα και την οργάνωση του παιχνιδιού. Το 2007 κέρδισε το κύπελλο Ελλάδος καθώς και το πρωτάθλημα. 
Στο φάιναλ φορ της Αθήνας το 2007 ο Σάνι Μπετσίροβιτς με 15 πόντους στον ημιτελικό ήταν ο πρωταγωνιστής της πρόκρισης στον τελικό όπου σκόραρε άλλους 6 πόντους και ανακηρύχθηκε πρωταθλητής Ευρώπης με την ομάδα του Παναθηναϊκού. Την επόμενη σεζόν, μετά και την έλευση του Σαρούνας Γιασικέβιτσιους, ο χρόνος συμμετοχής του μειώθηκε αισθητά κάτι που τον οδήγησε στην έξοδο. Έτσι μεταγράφηκε στην ομάδα της Βίρτους Ρόμα όπου έγινε ο ηγέτης της ομάδας. Στη συνέχεια της καριέρας του αγωνίστηκε σε ομάδες όπως η Ολίμπια Λιουμπλιάνας, η ΤΣΣΚΑ Μόσχας, η Ντιναμό Σάσσαρι κ.α. Ολοκλήρωσε την αθλητική του πορεία το 2015 μετά από είκοσι χρόνια στα παρκέ.
Εθνική Σλοβενίας.
Στο Πανευρωπαϊκό Παίδων του 1997 ο Μπετσίροβιτς σημείωσε 23,6 πόντους, 5 ριμπάουντ και 2,5 ασίστ ανά αγώνα, στο Ευρωπαϊκό Πρωτάθλημα Νέων του 1998 ολοκλήρωσε τη διοργάνωση με 28 πόντους και 3,8 ασίστ μέσο όρο κερδίζοντας τον τίτλο του «Πολυτιμότερου Παίκτη» της διοργάνωσης. 
Το καλοκαίρι του 1999 ο Σάνι Μπετσίροβιτς αγωνίστηκε στα 18 του στο Ευρωμπάσκετ ανδρών στα γήπεδα της Γαλλίας. Είχε μέσο όρο 7,5 πόντους και 3 ασίστ.
Το καλοκαίρι του 2000 είχε ηγηθεί της Σλοβένικης εθνικής ομάδας, στην πορεία της για το χρυσό μετάλλιο στο Πανευρωπαϊκό Πρωτάθλημα κάτω των 20, κερδίζοντας και τον τίτλο του πρώτου πασέρ της διοργάνωσης με 3,3 ανά αγώνα. 
Το 2001, ήταν μέλος του σλοβένικου εθνικού συγκροτήματος στο Ευρωμπάσκετ της Τουρκίας, έχοντας μέσο όρο 11,3 πόντους, 5,3 ριμπάουντ και 4 ασίστ.
Στο Ευρωμπάσκετ του Βελιγραδίου, ο Μπετσίροβιτς ήταν ο ηγέτης των Σλοβένων με 10,8 πόντους, 3,2 ριμπάουντ, 2,5 ασίστ, και 2,3 κλεψίματα, Η ομάδα με τους Μπετσίροβιτς, Λάκοβιτς, Νάχμπαρ, Νεστέροβιτς τερμάτισε στην έκτη θέση της διοργάνωσης και πήρε το εισιτήριο για το Παγκόσμιο πρωτάθλημα της Ιαπωνίας.
Αγωνίστηκε επίσης στα Μουντομπάσκετ 2006 και 2010

</doc>
<doc id="58421" url="https://el.wikipedia.org/wiki?curid=58421" title="Ραμούνας Σισκάουσκας">
Ραμούνας Σισκάουσκας

Ο Ραμούνας Σισκάουσκας, λιθουανικά: "Ramūnas Šiškauskas", (Καϊσιαντόρις, 10 Σεπτεμβρίου 1978) είναι Λιθουανός πρώην επαγγελματίας διεθνής καλαθοσφαιριστής. Διαθέτοντας ύψος 1,98 μέτρα αγωνιζόταν στις θέσεις σούτινγκ γκαρντ και σμολ φόργουορντ. Θεωρείται ένας από τους σημαντικότερους Λιθουανούς αθλητές όλων των εποχών, με πολλούς τίτλους και ατομικές διακρίσεις. Αποτελεί μέλος της καλύτερης ομάδας παικτών για την πρώτη δεκαετία στην ιστορία της Ευρωλίγκα (2000-2010) καθώς και Θρύλο της διοργάνωσης από το 2014. Για την αποτελεσματικότητά του στο γήπεδο είναι γνωστός στην πατρίδα του με το προσωνύμιο «Σκότι Πίπεν της Βαλτικής».
Σταδιοδρομία.
Γεννήθηκε στις 10 Σεπτεμβρίου του 1978 στην πόλη Καϊσιαντόρυς. Ξεκίνησε την καριέρα του από τη Σακαλάι Βίλνιους. Κατόπιν αγωνίστηκε στη Λιέτουβος Ρίτας. Εκεί, ο Ραμούνας Σισκάουσκας έκανε το ντεμπούτο του σε ευρωπαϊκή διοργάνωση, το Κύπελλο Σαπόρτα. Κατά τη σεζόν 1998-99, είχε κατά μέσο όρο 17,5 πόντους και 5,0 ριμπάουντ, και στην επόμενη, είχε 14,2 πόντους, 5,8 ριμπάουντ και 2,0 ασίστ ανά παιχνίδι. Επίσης κέρδισε δυο πρωταθλήματα Λιθουανίας και ένα πρωτάθλημα Βαλτικής κάνοντας πολύ καλές σεζόν με πληθώρα ατομικών διακρίσεων. 
Επόμενος σταθμός ήταν η Μπενετόν Τρεβίζο στην Ιταλία. Κατά τη διάρκεια δύο ετών στο Τρεβίζο, ο Ραμούνας Σισκάουσκας δεν έλαμψε, αλλά έδωσε, 12 πόντους ανά παιχνίδι στην Ευρωλίγκα με 41,9% στο τρίποντο. Στο ιταλικό πρωτάθλημα, οι αριθμοί του ήταν ακόμη καλύτεροι, 14,8 πόντοι και 14,0 στις δύο σεζόν του. Το 2005-06, υπό την καθοδήγηση του Ντέιβιντ Μπλατ, η Μπενετόν κέρδισε τον τίτλο του Ιταλικού πρωταθλήματος. Ο ίδιος είοχε εξαιρετική παρουσία στους τελικούς με 19, 17, 22 και 18 πόντους σε τέσσερις αποφασιστικές παραστάσεις. Ο συνολικός μέσος όρος τη δεύτερη χρονιά του στην Ιταλία ήταν 14,6 πόντοι και 42,7% από το τρίποντο. 
Τη σεζόν 2006-2007 αγωνίστηκε στον Παναθηναϊκό και ήταν ένας από τους ηγέτες της ομάδας στο τριπλ κράουν ( ελληνικό πρωτάθλημα, το εθνικό κύπελλο και τον τίτλο της Ευρωλίγκας) που κατέκτησαν οι πράσινοι. Στον τελικό της Ευρωλίγκα μάλιστα είχε 20 πόντους, 4 ριμπάουντ, 5 ασίστ και 30 βαθμούς στο σύστημα αξιολόγησης. Είχε μέσο όρο 11 πόντων με 51% στα σου εντός πεδιάς, ενώ βρέθηκε στην καλύτερη πεντάδα στο ελληνικό πρωτάθλημα και στη δεύτερη καλύτερη πεντάδα στην Ευρωλίγκα.
Το καλοκαίρι του 2007 αποκτήθηκε από την ΤΣΣΚΑ και κατέκτησε με αυτή την Ευρωλίγκα του 2008 σε μια σεζόν που κατέκτησε το βραβείο του πολυτιμότερου της διοργάνωσης ενώ ήταν και μέλος της καλύτερης πεντάδας. Στα ημιτελικά του 2008 στη Μαδρίτη εναντίον της Ταού, ο Ραμούνας Σισκάουσκας σημείωσε 16 πόντους και στη συνέχεια είχε 13 στο παιχνίδι τίτλου εναντίον της Μακάμπι. Σε 24 παιχνίδια, οι αριθμοί του ήταν: 14 πόντοι συν 3,2 ριμπάουντ και 1,4 ασίστ. Στο Βερολίνο το 2009, ο Σισκάουσκας έπαιξε τον τρίτο συνεχόμενο τελικό Ευρωλίγκα, αλλά αυτή τη φορά δεν κέρδισε το τρόπαιο. Ο Παναθηναϊκός προηγήθηκε της ΤΣΣΚΑ Μόσχας με 20 πόντους (48-28), αλλά η ΤΣΣΚΑ επέστρεψε στο δεύτερο ημίχρονο και είχε την κατοχή για να κερδίσει στα τελευταία δευτερόλεπτα. Το σκορ ήταν 73-71 για τον Παναθηναϊκό και η ΤΣΣΚΑ, αλλά ο Σισκάουσκας αστόχησε στο τελευταίο σουτ (τρίποντο) του αγώνα. Το 2010 ξαναπήγε στο Final 4, στο Παρίσι, αλλά έχασε στο ημιτελικό από την μετέπειτα πρωταθλήτρια Μπαρτσελόνα. Επίσης στο τέλος του 2010 βρέθηκε στην καλύτερη ομάδα παικτών της Ευρωλίγκα για την δεκαετία 2000-2010. Το 2012 συμμετείχε στον τελικό της Ευρωλίγκα με την ΤΣΣΚΑ στην Κωνσταντινούπολη, όπου έχασε από τον Ολυμπιακό, αστοχώντας σε κρίσιμο ζευγάρι βολών στο φινάλε του αγώνα.
Αποσύρθηκε από την ενεργό δράση το 2012, σε ηλικία 34 ετών.
Στις 13 Αυγούστου 2020, ανακοινώθηκε από την Ευρωλίγκα ότι αποτελεί μέλος της κορυφαίας δεκάδας (ομάδας) της ΤΣΣΚΑ Μόσχας στη δεκαετία 2010-2020, όντας έβδομος σε ψήφους του κοινού με ποσοστό 57.06%.
Εθνική Λιθουανίας.
Υπήρξε βασικό στέλεχος της εθνικής Λιθουανίας με την οποία έχει κατακτήσει τρία μετάλλια. Το 2000 κατέκτησε το χάλκινο μετάλλιο στους Ολυμπιακούς Αγώνες με την ομάδα της Λιθουανίας. Μετά αγωνίστηκε Ευρωμπάσκετ 2001 και το 2003 κατέκτησε το χρυσό μετάλλιο στο Ευρωμπάσκετ της Σουηδίας. Ο Ραμούνας Σισκάουσκας ολοκλήρωσε το τουρνουά με μέσο όρο 14,8 πόντους. Συμμετείχε και στο Ευρωμπάσκετ 2005. Το 2007 κατέκτησε το χάλκινο μετάλλιο στο Ευρωμπάσκετ της Ισπανίας νικώντας στον μικρό τελικό την Εθνική Ελλάδος με 69-78. Ο ίδιος σημείωσε 13,8 πόντους, 3,9 ριμπάουντ και 2,6 ασίστ. Στο τέλος του έτους, ανακηρύχθηκε ο καλύτερος αθλητής της Λιθουανίας για το 2007. Ο Σισκάουσκας επίσης έχει πάρει μέρος σε άλλες δυο Ολυμπιάδες της Αθήνας το 2004 και του Πεκίνου το 2008. Μετά την Ολυμπιάδα του Πεκίνου, όπου είχε 11 πόντους και 4 ριμπάουντ ανά παιχνίδι, ανακοίνωσε την απόσυρσή του από την εθνική. 
Το 2020, μετά από ψηφοφορία στον ιστότοπο της Παγκόσμιας Ομοσπονδίας Καλαθοσφαίρισης, βρέθηκε στην καλύτερη πεντάδα της Εθνικής Ομάδας Λιθουανίας των τελευταίων δυο δεκαετιών (2000-2020) ετών σε Ευρωμπάσκετ. 

</doc>
<doc id="58431" url="https://el.wikipedia.org/wiki?curid=58431" title="Ζέλιμιρ Ομπράντοβιτς">
Ζέλιμιρ Ομπράντοβιτς

Ο Ζέλιμιρ Ομπράντοβιτς (σερβικά κυριλλικά: "Желимир Обрадовић"), (Τσάτσακ, 9 Μαρτίου 1960) είναι Σέρβος πρώην καλαθοσφαιριστής και νυν προπονητής της Παρτίζαν Βελιγραδίου. 
Είναι ένας εκ των κορυφαίων προπονητών του ευρωπαϊκού μπάσκετ, έχοντας κατακτήσει συνολικά εννέα φορές την Ευρωλίγκα (ρεκόρ) με πέντε διαφορετικές ομάδες, κερδίζοντας παράλληλα τον τίτλο του προπονητή της διοργάνωσης τρεις φορές (ρεκόρ). Με την ομάδα του Παναθηναϊκού δημιούργησε μία από τις σημαντικότερες δυναστείες στην ευρωπαϊκή καλαθοσφαίριση κατακτώντας 23 τίτλους από τους οποίους οι 5 είναι ευρωπαϊκά τρόπαια. Με τη τουρκική Φενέρμπαχτσε κατέκτησε 8 τίτλους σε 7 χρόνια, αναβαθμίζοντας με την παρουσία του στην ομάδα το στάτους της Φενέρ σε ευρωπαϊκό επίπεδο. 
Εκτός από την επιτυχία του σε επίπεδο συλλόγων, έχει κερδίσει σημαντικά τρόπαια με την εθνική ομάδα της Σερβίας ως προπονητής, όπως το 1997 Ευρωπαϊκό Πρωτάθλημα Ανδρών και το 1998 Παγκόσμιο Πρωτάθλημα Ανδρών. Το 2009 ψηφίστηκε από τους αθλητικούς συντάκτες στην Ελλάδα ως ο κορυφαίος προπονητής.
Σταδιοδρομία ως καλαθοσφαιριστής.
Το 1980 ξεκινάει τη σταδιοδρομία του ως παίκτης της τοπικής ομάδας της πόλης του, της Μπόρατς Τσάτσακ, όπου παίζει μέχρι το 1984. Τότε, ο προπονητής της Παρτιζάν Βελιγραδίου Ζόραν Σλάβνιτς εκτίμησε τις ικανότητές του στη θέση του point guard και τον έφερε στο Βελιγράδι. Στην Παρτιζάν έπαιξε για 7 χρόνια, από το 1984 ως το 1991, μαζί με ονόματα όπως ο Βλάντε Ντίβατς, ο Ζάρκο Πάσπαλι και ο νεαρός τότε Σάσα Τζόρτζεβιτς. Υπό τις οδηγίες του Ντούσκο Βουγιόσεβιτς η Παρτιζάν κατέκτησε το πρωτάθλημα Γιουγκοσλαβίας το 1987, το Κύπελλο Κόρατς το 1989, το κύπελλο Γιουγκοσλαβίας την ίδια χρονιά, και μια 3η θέση στο φάιναλ φορ της Ευρωλίγκα το 1988. Την ίδια εποχή ο Ομπράντοβιτς ήταν και διεθνής με την Εθνική Γιουγκοσλαβίας υπό τις οδηγίες του Ντούσαν Ίβκοβιτς, κατακτώντας το Ευρωμπάσκετ 1989 και το Μουντομπάσκετ 1990, καθώς και το ασημένιο μετάλλιο στους Ολυμπιακούς Αγώνες του 1988 στη Σεούλ.
Σταδιοδρομία ως προπονητής.
Ξεκίνημα.
Η καριέρα του ως παίκτης τερματίστηκε απότομα όταν φυλακίστηκε για το θάνατο μιας γυναίκας σε αυτοκινητιστικό δυστύχημα. Όταν αποφυλακίζεται το 1991, συνεχίζει να παίζει για την Παρτιζάν. Ο πρόεδρος και θρύλος της Παρτιζάν Ντράγκαν Κιτσάνοβιτς του προσφέρει ξαφνικά τη θέση του προπονητή της πρώτης ομάδας για να τον κρατήσει, και ο Ομπράντοβιτς σταματά το μπάσκετ και κάθεται στον πάγκο της Παρτιζάν, διαδεχόμενος τον Βουγιόσεβιτς.
Παρτιζάν.
Η Παρτιζάν που ανέλαβε ο Ομπράντοβιτς δεν ήταν η ίδια με την ομάδα του 1988. Δεν ήταν καν η ίδια ομάδα με αυτή της προηγούμενης χρονιάς. Ο Ντίβατς είχε φύγει από το 1989 για το NBA, και ο Πάσπαλι το καλοκαίρι του 1991 είχε "κατηφορίσει" προς την Ελλάδα και τον Ολυμπιακό. Επιπλέον, ο πόλεμος στην Κροατία είχε ήδη ξεσπάσει, η ενωμένη Γιουγκοσλαβία είχε διασπαστεί, και τη νέα σεζόν η Παρτιζάν ήταν αναγκασμένη να παίξει όλα της τα εντός έδρας ευρωπαϊκά παιχνίδια στην Ισπανία λόγω των κυρώσεων του ΟΗΕ στη Γιουγκοσλαβία, που απαγόρευαν μεταξύ άλλων να γίνονται διεθνείς αθλητικοί αγώνες στο έδαφός της. Έτσι, η ομάδα της Παρτιζάν ήταν αναγκασμένη να μετακινείται συνεχώς όλη τη χρονιά χωρίς παύση ανά την Ευρώπη.
Ο Ομπράντοβιτς, έχοντας και τις συμβουλές του Άτσα Νίκολιτς, έφτιαξε μια νέα ομάδα με μέσο όρο ηλικίας τα 21,7 χρόνια, προάγοντας πολλούς παίκτες από τις ακαδημίες, όπως οι Ζέλικο Ρέμπρατσα, Πρέντραγκ Ντανίλοβιτς, Σλάβισα Κοπρίβιτσα, Νίκολα Λόντσαρ, και με ηγέτη τον (μόλις 24 χρόνων) Σάσα Τζόρτζεβιτς, ξεκίνησε την πορεία προς το όνειρο. Όντας το απόλυτο αουτσάιντερ στην Ευρωλίγκα, η Παρτιζάν τερματίζει 4η στον όμιλό της, πίσω από τις Μπανταλόνα, Εστουδιάντες και Ολίμπια Μιλάνο, όμως αυτή η 4η θέση της αρκεί για να προκριθεί στην επόμενη φάση, τους προημιτελικούς. Εκεί αντιμετωπίζει με μειονέκτημα έδρας την Κνορ Μπολόνια του επίσης πρωτάρη προπονητή Έτορε Μεσίνα. Το πρώτο παιχνίδι είναι το μόνο όλης της χρονιάς που παίχτηκε στο Βελιγράδι, στην κατάμεστη Χάλα Πιονίρ, με την Παρτιζάν να κερδίζει 78-65, αλλά υπήρχαν ακόμα δυο παιχνίδια στη Μπολόνια. Η Παρτιζάν χάνει στον πόντο το πρώτο (61-60), και στο τελευταίο και καθοριστικό παιχνίδι της σειράς, ενώ βρίσκεται πίσω στο ημίχρονο με 33-27, κάνει τη μεγάλη ανατροπή για να κερδίσει με 65-69 και να πάρει το εισιτήριο για το φάιναλ φορ της Ευρωλίγκα στην Κωνσταντινούπολη.
Στην Κωνσταντινούπολη, η Παρτιζάν αντιμετωπίζει στον ημιτελικό την Ολίμπια Μιλάνο του Μάικλ Ντ' Αντόνυ, και κερδίζει με 82-75. Στον τελικό της 16ης Απριλίου 1992, αντιμέτωπος είναι η Χοβεντούτ Μπανταλόνα του Λόλο Σάινθ, αποτελούμενη από τους Πρίσλεϊ, Τόμπσον, Βιγιακάμπα, τους αδελφούς Τζοφρέσα κ.ά. Η Μπανταλόνα είχε κάνει καταπληκτική πορεία όλη τη χρονιά, βγαίνοντας πρώτη στον όμιλό της, κερδίζοντας εύκολα 2-0 την Τσιμπόνα με εξαιρετικές εμφανίσεις στους προημιτελικούς, και διαλύοντας στον ημιτελικό την Εστουδιάντες με 91-69. Έτσι, η Μπανταλόνα φάνταζε το απόλυτο φαβορί για την κατάκτηση του τροπαίου, και η Παρτιζάν για άλλη μια φορά έπαιζε ως το απόλυτο αουτσάιντερ. Στο ημίχρονο οι Σέρβοι προηγούνται με 40-34 και 5 λεπτά πριν το τέλος με 60-56. Η καλή άμυνα όμως των Ισπανών μαζί με απανωτές κακές επιθέσεις και λάθη των Σέρβων, φέρνουν το παιχνίδι στο 65-62 υπέρ της Μπανταλόνα 2,5' πριν το τέλος. Στα 4 δεύτερα που απομένουν, πριν το τέλος του αγώνα, ο Ντραγκουτίνοβιτς πετάει την μπάλα στον Τζόρτζεβιτς, που με ένα απίστευτο τρίποντο, από τα 7,5 μέτρα κάνει το 71-70 δίνοντας τη νίκη και το Κύπελλο Πρωταθλητριών στην Παρτιζάν.
Αυτή την επιτυχία ακολουθεί η κατάκτηση του Πρωταθλήματος Γιουγκοσλαβίας (3-0 τον Ερυθρό Αστέρα στους τελικούς) και του Κυπέλλου (105-79 την Μπόσνα) και έτσι ο Ομπράντοβιτς γίνεται ο πρώτος (και ο μοναδικός) προπονητής που κατακτά Triple Crown την πρώτη χρονιά της καριέρας του. 
Την επόμενη σεζόν τα πράγματα έχουν επιδεινωθεί στη Γιουγκοσλαβία, και όλες οι γιουγκοσλαβικές ομάδες, μεταξύ τους και η Παρτιζάν, αποβάλλονται από τις ευρωπαϊκές διοργανώσεις. Έτσι η Παρτιζάν γίνεται η μόνη Πρωταθλήτρια Ευρώπης που δεν μπορεί να υπερασπιστεί τον τίτλο της, και οι περισσότεροι παίκτες φεύγουν για την Ευρώπη, με πρώτους τους Ντανίλοβιτς και Τζόρτζεβιτς. Λίγο μετά την έναρξη της χρονιάς, φεύγει και ο Ομπράντοβιτς, και τη θέση του παίρνει ο Ζέλικο Λούκαϊτς.
Μπανταλόνα.
Το Μάρτιο του 1993 ο Λόλο Σάινθ ανακοινώνει ότι εγκαταλείπει τον πάγκο της Μπανταλόνα για να αναλάβει την εθνική Ισπανίας εν όψει του Ευρωμπάσκετ του Ιουνίου. Η διοίκηση των Ισπανών αποφασίζει να προσλάβει τον Ομπράντοβιτς, τον άνθρωπο που είχε στερήσει από την Μπανταλόνα τον ευρωπαϊκό τίτλο την προηγούμενη χρονιά. Με τον Ομπράντοβιτς στον πάγκο, η Μπανταλόνα προλαβαίνει τη 2η θέση στην κανονική περίοδο της ACB Liga, και στους ημιτελικούς αποκλείει με 3-2 την Μπαρτσελόνα, εξασφαλίζοντας τη συμμετοχή της στην Ευρωλίγκα της επόμενης χρονιάς. Στους τελικούς χάνει πολύ δύσκολα με 3-2 από τη Ρεάλ Μαδρίτης του Άρβιντας Σαμπόνις.
Η σεζόν 1993-94 δεν ξεκινά με τους καλύτερους οιωνούς, καθώς ο Πρίσλεϊ φεύγει από τη Μπανταλόνα και ο Μάικ Σμιθ δεν έχει δικαίωμα συμμετοχής στις ευρωπαϊκές διοργανώσεις. Η Μπανταλόνα τερματίζει τρίτη στον όμιλό της, πίσω από Εφές Πίλσεν και Παναθηναϊκό και πάνω από την Μπάκλερ Μπολόνια του Μεσίνα και του Ντανίλοβιτς. Στους 8 αντιμετωπίζει με μειονέκτημα έδρας τη Ρεάλ των Σαμπόνις και Αρλάουσκας. Εδώ η τύχη χαμογελάει στον Ομπράντοβιτς, καθώς οι παίκτες της Ρεάλ βρίσκονται σε απεργία, και οι μαδριλένοι παίζουν με τη δεύτερη ομάδα με αποτέλεσμα η Μπανταλόνα να πάρει δυο εύκολες νίκες και να βρεθεί στο φάιναλ φορ του Τελ Αβίβ κυριολεκτικά από το πουθενά.
Εκεί, ο Σέρβος και η ομάδα του αποτελούν για άλλη μια φορά το απόλυτο αουτσάιντερ. Στον ισπανικό ημιτελικό, η Μπανταλόνα ξεπερνά το εμπόδιο της Μπαρτσελόνα (79-65) και στον τελικό τίθεται αντιμέτωπη με τον Ολυμπιακό του Γιάννη Ιωαννίδη με παίκτες όπως ο Ρόι Τάρπλεϊ, ο Ζάρκο Πάσπαλι, ο Ντράγκαν Τάρλατς, ο Παναγιώτης Φασούλας και ο Γιώργος Σιγάλας. Ο Ολυμπιακός ήταν καταιγιστικός σ' όλη τη χρονιά, βγαίνοντας πρώτος στον όμιλό του. Ο τελικός εξελίσσεται σε "γκραν-γκινιόλ". Ο Ολυμπιακός εφτά λεπτά πριν το τέλος προηγείται με 57-52, αλλά ακολουθεί ένα κρεσέντο αστοχίας και από τις δύο ομάδες, και ειδικά από τον Ολυμπιακό και τον Πάσπαλι. Στο τελευταίο λεπτό το σκορ είναι 57-56 υπέρ του Ολυμπιακού, και στην τελευταία επίθεση των Ισπανών ο Κορνέλιους Τόμπσον με τρίποντο κάνει το 59-57. Στα 4 δεύτερα από το τέλος ο Πάσπαλι πηγαίνει στη γραμμή για να εκτελέσει βολές, αστοχεί όμως, και η Μπανταλόνα κατακτά το Κύπελλο Πρωταθλητριών για πρώτη και μοναδική φορά στην ιστορία της. Στο ισπανικό πρωτάθλημα, οι ημιτελικοί του 1993 επαναλαμβάνονται, αλλά αυτή τη φορά η Μπανταλόνα χάνει από τη Μπαρτσελόνα με 3-2.
Οι δύο αυτές πρώτες κατακτήσεις της Ευρωλίγκα από τον Ομπράντοβιτς, με τον τρόπο που ήρθαν, έκαναν πολλούς δημοσιογράφους να τον αποκαλούν «Γκαστόνε» εκείνη την εποχή, υπονοώντας ότι κατακτούσε τα τρόπαια με τύχη. Ο Ομπράντοβιτς είχε εκφράσει πολλές φορές τη δυσαρέσκειά του με αυτό το προσωνύμιο.
Ρεάλ Μαδρίτης.
Το καλοκαίρι του 1994 ο «Ζοτς» μετακομίζει από τη Βαρκελώνη στη Μαδρίτη και αναλαμβάνει τον πάγκο της Ρεάλ, που είναι το πρώτο φαβορί για την κατάκτηση της Ευρωλίγκα εκείνη τη χρονιά, μιας και έχει φτιάξει ομάδα γεμάτη με αστέρες, με κυριότερους τους Σαμπόνις και Αρλάουσκας, και με το φάιναλ φορ να διοργανώνεται στην Ισπανία. Η Ρεάλ τερμάτισε δεύτερη στον όμιλο, πίσω από τον Παναθηναϊκό, στη συνέχεια, αποκλείοντας με ευκολία την Τσιμπόνα, προκρίθηκε στους 8. Στον ημιτελικό αντιμετωπίζει τη Λιμόζ του Μπόζινταρ Μάλκοβιτς, και σε ένα παιχνίδι που κυριαρχεί η άμυνα, κερδίζει με 62-49. Ο τελικός εξελίσσεται σε παράσταση για ένα ρόλο, καθώς ο Ολυμπιακός, κουρασμένος από τον "ελληνικό εμφύλιο" στον ημιτελικό απέναντι στον Παναθηναϊκό (58-52), στον τελικό παραδίδεται στις ορέξεις των Ισπανών και χάνει με 73-61. Έτσι η Ρεάλ κατακτά το 8ο ευρωπαϊκό της ιστορίας της, και ο Ομπράντοβιτς το τρίτο στην προπονητική του καριέρα.
Την επόμενη σεζόν η Ρεάλ δεν έχει τον Σαμπόνις που έχει φύγει για το NBA, αλλά πάλι φτάνει στο φάιναλ φορ, αποκλείοντας στους 8 τον Ολυμπιακό. Αυτή τη φορά όμως η Μπαρτσελόνα αποδεικνύεται πολύ σκληρή για να πεθάνει, ανατρέπει διαφορά 20 πόντων και κερδίζει τη Ρεάλ με 76-66. Οι Μαδριλένοι μένουν τελικά 4οι, αφού χάνουν και από την ΤΣΣΚΑ στο μικρό τελικό (74-73).
Την τελευταία χρονιά του Ομπράντοβιτς στη Ρεάλ, προστίθεται ο Ντέγιαν Μποντιρόγκα από τη Στεφανέλ Μιλάνο, και η ομάδα της Μαδρίτης διεκδικεί πρωτάθλημα Ισπανίας και Κύπελλο Σαπόρτα. Το δεύτερο έρχεται μετά από νίκη στον τελικό με 78-64 επί της Βερόνα του Αντρέα Ματσόν, ενώ το πρωτάθλημα χάνεται στον 5ο τελικό των πλέι-οφ της ACB Liga από τη Μπαρτσελόνα (69-82) αν και η Ρεάλ είχε το πλεονέκτημα έδρας. Μετά από αυτό το ματς, ο Ομπράντοβιτς αφήνει τον πάγκο της Ρεάλ για να αναλάβει την Μπενετόν Τρεβίζο.
Μπενετόν.
Στην Μπενετόν βρίσκει μια φτιαγμένη ομάδα από τον Μάικ Ντ' Αντόνι, και ξαναβρίσκει τον Ζέλικο Ρέμπρατσα, πρώην παίκτη του στην Παρτιζάν. Με τον Ντ' Αντόνι η Μπενετόν είχε αναδειχθεί πρωταθλήτρια Ιταλίας το 1997 και είχε πάρει ένα Κύπελλο Σαπόρτα το 1995, δεν είχε φτάσει όμως σε φάιναλ φορ Ευρωλίγκας. Η χρονιά αρχίζει με τον καλύτερο τρόπο, με νίκη 78-58 επί της Κίντερ Μπολόνια του Μεσίνα για το Σούπερ Καπ Ιταλίας. Η Μπενετόν φτάνει σχετικά εύκολα στο φάιναλ φορ της Βαρκελώνης, όπου όμως αποκλείεται στον ημιτελικό από την ΑΕΚ του Γιάννη Ιωαννίδη με 69-66, και παίρνει την τρίτη θέση νικώντας στο μικρό τελικό την παλιά ομάδα του Ομπράντοβιτς, την Παρτιζάν, με 96-89.
Η επόμενη σεζόν βρίσκει τη Μπενετόν πάλι στο Κύπελλο Σαπόρτα, και χωρίς να δυσκολευτεί φτάνει ως τον τελικό, όπου κερδίζει την Παμέσα Βαλένθια 64-60. Έτσι ο Ομπράντοβιτς διατηρεί το ρεκόρ του, να έχει κατακτήσει ευρωπαϊκό τίτλο σε όλες τις ομάδες που έχει προπονήσει.
Παναθηναϊκός.
Το καλοκαίρι του 1999 ο Παύλος και ο Θανάσης Γιαννακόπουλος, ιδιοκτήτες της ΚΑΕ Παναθηναϊκός, είναι αποφασισμένοι να κάνουν τα αδύνατα δυνατά για την επανάληψη του ευρωπαϊκού θριάμβου του Παναθηναϊκού το 1996, και το φάιναλ φορ της Ευρωλίγκα έχει αποφασιστεί να διοργανωθεί σε ελληνικό έδαφος, στη Θεσσαλονίκη. Έτσι, οι αδελφοί Γιαννακόπουλοι φέρνουν στον Παναθηναϊκό τον Ομπράντοβιτς, μαζί με τους Ρέμπρατσα, Κάτας και Ρότζερς, για να πλαισιώσουν τους Μποντιρόγκα, Αλβέρτη, Τζεντίλε, Κοχ, Φώτση και Μπερκ. Με αυτή την ομάδα, ο Παναθηναϊκός ξεκινάει με 20 νίκες σε 21 αγώνες, έρχεται πρώτος στον όμιλό του στην Ευρωλίγκα, ξεπερνάει εύκολα τις Μπουντούσνοστ και Τσιμπόνα, και δίνει το παρόν στο 4ο φάιναλ φορ της ιστορίας του. Στο κλειστό της Πυλαίας, μπροστά στον κόσμο τους, οι πράσινοι κερδίζουν την Εφές Πίλσεν με 81-71 στον ημιτελικό και τη Μακάμπι Τελ Αβίβ με 73-67 στον τελικό, και κατακτούν το 2ο ευρωπαϊκό στην ιστορία τους, που για τον Ομπράντοβιτς είναι το 4ο στην καριέρα του. Στο πρωτάθλημα οι πράσινοι έχουν εύκολο έργο στους τελικούς απέναντι στον ΠΑΟΚ (3-0) ενώ το κύπελλο χάνεται από την ΑΕΚ του Ίβκοβιτς με 59-57, και μαζί του χάνεται η ευκαιρία του Παναθηναϊκού να κάνει triple crown, και του Ομπράντοβιτς να επαναλάβει το κατόρθωμα του 1992. Αυτή όμως θα είναι η αρχή μιας απόλυτα πετυχημένης πορείας 13 χρόνων με τον Σέρβο στον πάγκο του Παναθηναϊκού.
Την επόμενη χρονιά τα προβλήματα δεν αργούν να φανούν. Ο Ρέμπρατσα τραυματίζεται, ο Κάτας έχει φύγει, και το κύπελλο χάνεται για άλλη μια χρονιά από την ΑΕΚ, αυτή τη φορά με 66-64. Παρ' όλα αυτά όμως ο Παναθηναϊκός φτάνει στον τελικό της Σουπρολίγκα όπου χάνει από τη Μακάμπι με 81-67, και κατακτά το πρωτάθλημα με 3-2 νίκες επί του Ολυμπιακού στους τελικούς.
Τη σεζόν 2001-02 ο Παναθηναϊκός χάνει το Φώτση που δοκιμάζει την τύχη του στους Μέμφις Γκρίζλις, τον Ρέμπρατσα που φεύγει οριστικά μετά τον τραυματισμό του, και τον Γιάννη Γιαννούλη που βρέθηκε θετικός σε έλεγχο ντόπινγκ. Οι προσθήκες της χρονιάς είναι ο Κουτλουάι από την ΑΕΚ, ο Μουλαομέροβιτς από την Εφές και ο Λάζαρος Παπαδόπουλος από τον Ηρακλή. Η χρονιά έχει σκαμπανεβάσματα, ο ΠΑΟ χάνει από τον Ιωνικό Ν.Φ. 91-86 στην κανονική διάρκεια του πρωταθλήματος και από τον Ολυμπιακό στον ημιτελικό του κυπέλλου. Στην Ευρώπη, η φάση των 16 εξελίσσεται σε ελληνική υπόθεση, καθώς στον όμιλο συμμετέχουν 3 ελληνικές ομάδες, ο ΠΑΟ, ο ΟΣΦΠ και η ΑΕΚ. Οι πράσινοι χάνουν με 17 πόντους από τον Ολυμπιακό και κερδίζουν με 10, και αυτό σημαίνει ότι στην ισοβαθμία προκρίνεται ο Ολυμπιακός. Το δώρο έρχεται από την Ολίμπια Λουμπλιάνας, που κερδίζει τους ερυθρόλευκους στον Πειραιά με 85-89, κι έτσι ο Παναθηναϊκός πάει απρόσμενα στο φάιναλ φορ της Μπολόνια.
Στη Μπολόνια, ο Παναθηναϊκός είναι το απόλυτο αουτσάιντερ. Έχει να αντιμετωπίσει δύο εν ενεργεία πρωταθλήτριες Ευρώπης, τη Μακάμπι (νικήτρια της Σουπρολίγκα) και την Κίντερ Μπολόνια (νικήτρια της Ευρωλίγκα) που παίζει μέσα στο σπίτι της. Στον ημιτελικό, με μεγάλο ματς από Μποντιρόγκα και Αλβέρτη, ο Παναθηναϊκός αποκλείει τη Μακάμπι με 83-75, και στον τελικό έρχεται αντιμέτωπος με το μεγαθήριο της Κίντερ. Η πρωταθλήτρια Ιταλίας έχει στο ρόστερ της παίκτες όπως ο Μανού Τζινόμπιλι, ο Μάρκο Γιάριτς, ο Ματίας Σμόντις, ο Αντουάν Ριγκοντό, ο Σάνι Μπετσίροβιτς, ο Ντέιβιντ Άντερσεν, ο Αντόνιο Γκρέιντζερ, ο Ρασάντ Γκρίφιθ κ.ά., και φαντάζει ανίκητη. Στο πρώτο ημίχρονο η ομάδα του Μεσίνα προηγείται μέχρι και με 14 πόντους, αλλά στην επανάληψη οι παίκτες του Παναθηναϊκού κάνουν μια ηρωική αντεπίθεση διαρκείας, με όλη την ομάδα να τα δίνει όλα, και κορυφαίους μεταξύ των κορυφαίων τους Μποντιρόγκα, Κουτλουάι και Λάζαρο Παπαδόπουλο. Η μεγάλη ανατροπή επισφραγίζεται με το τρίποντο του Κουτλουάι στα 50 δευτερόλεπτα από το τέλος, και ο Παναθηναϊκός κατακτά μέσα στη Μπολόνια το τρίτο του ευρωπαϊκό, με 83-89, και το 5ο για τον Ομπράντοβιτς, που έγινε ο πρώτος προπονητής με πάνω από 4 κατακτήσεις Ευρωλίγκας.
Λίγες μέρες μετά, οι πράσινοι προσγειώνονται απότομα στην ελληνική πραγματικότητα, καθώς κουρασμένοι από την υπερπροσπάθεια του φάιναλ φορ χάνουν στον πρώτο ημιτελικό εντός έδρας από τον Ολυμπιακό με 80-89, και στο ΣΕΦ χρειάζονται μόνο νίκη. Ο Παναθηναϊκός προηγείται στη μεγαλύτερη διάρκεια του ματς, αλλά προς το τέλος ανάβουν τα αίματα, ο Τόμιτς χτυπάει τον Μποντιρόγκα και ο τελευταίος ανταποδίδει, με αποτέλεσμα να αποβληθούν και οι δύο. Όταν ξαναξεκινάει το ματς, οι πράσινοι είναι αποσυντονισμένοι και χάνουν με 80-76, με τον Μουλαομέροβιτς να αστοχεί σε δυο κρίσιμα τρίποντα με το σκορ στο 78-76. Αυτό σημαίνει ότι ο Παναθηναϊκός δε θα μπορούσε να διεκδικήσει το 5ο συνεχόμενο τίτλο πρωταθλητή Ελλάδας, που τελικά πήγε στην ΑΕΚ.
Την επόμενη σεζόν ο επί 3 χρόνια ηγέτης των πρασίνων, Ντέγιαν Μποντιρόγκα, αποτελεί παρελθόν αφού έχει μετακομίσει στην Μπαρτσελόνα. Η κυριότερη προσθήκη της χρονιάς είναι ο Άριελ ΜακΝτόναλντ από τη Μακάμπι. Ο ΠΑΟ περνάει εύκολα την πρώτη φάση, αλλά στο τοπ-16 μένει τρίτος σε έναν όμιλο με Σιένα, Φορτιτούντο Μπολόνια και Ούλκερ, και αποχαιρετά την Ευρώπη. Στην Ελλάδα κάνει το νταμπλ για δεύτερη φορά στην ιστορία του (μετά το 1982), νικώντας με 81-76 τον Άρη στον τελικό του Κυπέλλου (έναν τελικό που έμεινε στην ιστορία για το ξύλο του Γουίλι Σόλομον με τον Γιώργο Καλαϊτζή και την ΑΕΚ στους τελικούς του πρωταθλήματος (3-1).
Την επόμενη χρονιά προστίθεται στο ρόστερ ο Μάικ Μπατίστ, αλλά στην Ευρώπη ο Παναθηναϊκός αποκλείεται πάλι στο τοπ-16, μένοντας 4ος σε έναν όμιλο με Σιένα, Μπενετόν και Μπαρτσελόνα. Το πρωτάθλημα στην Ελλάδα έρχεται εύκολα (3-0 με το Μαρούσι).
Το καλοκαίρι του 2004 ο Παναθηναϊκός φέρνει από τον Ηρακλή τον Δημήτρη Διαμαντίδη. Ο Ιμπραήμ Κουτλουάι επιστρέφει στον Παναθηναϊκό το Γενάρη του 2005, και πριν από αυτόν έρχεται ο Βλάντο Σκεπάνοβιτς. Η χρονιά αρχίζει καλύτερα από τις προηγούμενες, ο Παναθηναϊκός παίρνει τη 2η θέση του ομίλου του πίσω από την αήττητη ΤΣΣΚΑ Μόσχας, και στο τοπ=16 βγαίνει πρώτος μετά από νίκη με 78-55 επί της Φορτιτούντο Μπολόνια, σε ένα ματς που οι πράσινοι χρειάζονταν νίκη με πάνω από 18 πόντους για να πάρουν την πρωτιά. Στους προημιτελικούς η Εφές Πίλσεν αποδεικνύεται δύσκολο αντίπαλος, δεν λείπει η ένταση μεταξύ Καλαϊτζή και Σόλομον (που έχει μετακομίσει από τον Άρη στην Εφές), και οι πράσινοι παίρνουν δυο δύσκολες νίκες μέσα στο ΟΑΚΑ, και έχοντας χάσει στην Τουρκία παίρνουν με 2-1 το εισιτήριο για το φάιναλ φορ της Μόσχας. Εκεί, η Μακάμπι του Πίνι Γκέρσον, με τους Σαρούνας Γιασικέβιτσιους, Άντονι Πάρκερ και Νίκολα Βούισιτς αποδεικνύεται ανίκητη, και αν και οι πράσινοι προσπαθούν, τελικά χάνουν με 91-82. Η ικανοποίηση έρχεται στο μικρό τελικό, όπου ο ΠΑΟ αν και βρίσκεται να χάνει με 19 πόντους από τη γηπεδούχο ΤΣΣΚΑ, γυρίζει το ματς με απίστευτη εμφάνιση του Μπατίστ και παίρνει μια παλικαρίσια νίκη στην παράταση με 91-94. Στην Ελλάδα ο Παναθηναϊκός κάνει πάλι το νταμπλ, και έτσι μια χρονιά χωρίς μεγάλες προσδοκίες καταλήγει με 2 εγχώριους τίτλους και μια 3η θέση στην Ευρώπη.
Την επόμενη σεζόν ο ΠΑΟ ενισχύεται με τους Ντέγιαν Τομάσεβιτς και Βασίλη Σπανούλη, και κάνει εξαιρετικές εμφανίσεις στην Ευρωλίγκα, έχοντας περάσει με νίκες από τις έδρες της Σιένα, της ΤΣΣΚΑ, της Ρεάλ και της Εφές. Τελικά όμως χάνει την τελευταία στιγμή την είσοδό του στο φάιναλ φορ, με ήττα στο τρίτο ματς των προημιτελικών μέσα στο ΟΑΚΑ από την Ταού (71-74). Το νταμπλ στην Ελλάδα έρχεται εύκολα (3-0 τον Ολυμπιακό για το πρωτάθλημα και 68-57 το Μαρούσι για το κύπελλο).
Την επόμενη χρονιά (2006-07) το φάιναλ φορ διοργανώνεται στην Αθήνα και οι φίλαθλοι της ομάδας έχουν μεγάλες προσδοκίες, ειδικά μετά τις προσθήκες των Ραμούνας Σισκάουσκας, Τόνι Ντελκ, Σάνι Μπετσίροβιτς, Μίλος Βούγιανιτς και Δήμου Ντικούδη. Ο Παναθηναϊκός παίζει υπερηχητικό μπάσκετ, διασύροντας όλους τους αντιπάλους του και κάνοντας περίπατο μέχρι το φάιναλ φορ. Στην Αθήνα, μέσα στο κατάμεστο ΟΑΚΑ, οι πράσινοι δεν έχουν κανένα πρόβλημα να προσπεράσουν το εμπόδιο της Ταού στον ημιτελικό (67-53) και στον τελικό βρίσκουν απέναντί τους την ΤΣΣΚΑ του Μεσίνα, με τους Θοδωρή Παπαλουκά, Τζέι Αρ Χόλντεν, Ματίας Σμόντις, Τράγιαν Λάνγκντον και άλλα αστέρια στη σύνθεσή της. Σε έναν συναρπαστικό τελικό, οι πράσινοι νικούν με 93-91 τους Ρώσους και στέφονται για 4η φορά πρωταθλητές Ευρώπης. Για τον Ομπράντοβιτς αυτή ήταν η 6η Ευρωλίγκα που κατέκτησε σαν προπονητής.
Στην Ελλάδα οι επιτυχίες είναι ανάλογες, καθώς ο Παναθηναϊκός κατακτά το Κύπελλο (87-48 το Ρέθυμνο στον τελικό) και τελικά και το πρωτάθλημα, δύσκολα με 3-2 επί του Ολυμπιακού μετά από 5 συναρπαστικά παιχνίδια. Έτσι ο Ομπράντοβιτς χαρίζει στον Παναθηναϊκό το πρώτο triple crown της ιστορίας του και επαναλαμβάνει 15 χρόνια μετά το δικό του κατόρθωμα με την Παρτιζάν.
Η σεζόν 2007-08 μπαίνει με την προσθήκη του Σαρούνας Γιασικέβιτσιους, του Αντώνη Φώτση και την επιστροφή του Σπανούλη από το NBA, και ο Παναθηναϊκός κάνει 26 νίκες σε 27 αγώνες σε Ελλάδα και Ευρώπη μέχρι το Δεκέμβρη. Η νέα χρονιά όμως βρίσκει τους πράσινους να ντεφορμάρονται και να χάνουν την είσοδό τους στους 8 της Ευρωλίγκας μετά από ήττα στη Σερβία από την Παρτιζάν. Για άλλη μια χρονιά όμως κατακτούν το νταμπλ απέναντι στον Ολυμπιακό (81-79 στο Κύπελλο και 3-2 νίκες στο πρωτάθλημα).
Τη σεζόν 2008-09 προστίθενται στο ρόστερ του ΠΑΟ οι Νίκολα Πέκοβιτς, Ντούσαν Κέτσμαν και Ντρου Νίκολας, αλλά η ομάδα έχει σκαμπανεβάσματα. Έχοντας έρθει μόλις 3ος στην πρώτη φάση, έρχεται πρώτος στο τοπ-16, αλλά στους 8 μια αναπάντεχη ήττα εντός έδρας από τη Σιένα τον αναγκάζει να παίξει 2 παιχνίδια στην Ιταλία θέλοντας τη νίκη τουλάχιστον στο ένα για να φέρει τη σειρά στην έδρα του. Με δύο μεγάλες εμφανίσεις μέσα στην Ιταλία, οι πράσινοι κερδίζουν και τα δύο ματς και προκρίνονται με 3-1 στο φάιναλ φορ του Βερολίνου. Σε έναν συγκλονιστικό ημιτελικό απέναντι στον Ολυμπιακό, οι πράσινοι κερδίζουν με 84-82 και περνούν στον τελικό για να αντιμετωπίσουν την ΤΣΣΚΑ. Ο Παναθηναϊκός παίρνει μεγάλη διαφορά (48-28 στο ημίχρονο και 56-33 στα μέσα του 3ου δεκαλέπτου) αλλά η ΤΣΣΚΑ με καλή άμυνα γυρίζει το ματς, και στα τελευταία 5 δευτερόλεπτα το σκορ είναι 73-71 υπέρ του ΠΑΟ με τους Ρώσους να έχουν τη μπάλα. Ο Σισκάουσκας, πρώην παίκτης των πρασίνων, αστοχεί στο τελευταίο σουτ και ο Παναθηναϊκός ράβει ακόμα ένα ευρωπαϊκό αστέρι στη φανέλα, με τον Ομπράντοβιτς να νικά για άλλη μια φορά σε τελικό το Μεσίνα. Μαζί έρχεται και το 3ο triple crown του Σέρβου (2ο του Παναθηναϊκού) αφού πρωτάθλημα και κύπελλο βάφονται πράσινα, με νίκες επί του Ολυμπιακού.
Την επόμενη χρονιά ο Παναθηναϊκός αποκλείεται στους 16 χάνοντας από Μαρούσι, Παρτιζάν και Μπαρτσελόνα, ενώ χάνει μετά από πολλά χρόνια και το κύπελλο, από τον Ολυμπιακό (68-64). Το πρωτάθλημα έρχεται τελικά μετά από έναν 3ο τελικό όπου ο Ολυμπιακός έχει παράπονα για διαιτησία, και μια - πιο εύκολη από ότι δείχνει το σκορ - νίκη μέσα στο ΣΕΦ στον τέταρτο τελικό με 69-76, με το ματς να διακόπτεται 2 λεπτά πριν το τέλος του αγώνα και να μην ξαναξεκινά ποτέ.
Η επόμενη χρονιά μπήκε με τις αποχωρήσεις Γιασικέβιτσιους, Πέκοβιτς και Σπανούλη, και τον Παναθηναϊκό να έχει μειωμένο μπάτζετ και να μπαίνει στη σειρά των προημιτελικών με μειονέκτημα έδρας απέναντι στην πρωταθλήτρια Ευρώπης Μπαρτσελόνα, που είχε και επιπλέον κίνητρο μιας και το φάιναλ φορ γινόταν στο σπίτι της. Οι Καταλανοί κερδίζουν το πρώτο ματς πολύ δύσκολα στη Βαρκελώνη με 83-82, και προηγούνται στο δεύτερο ματς μέχρι και με 17 πόντους. Η εκπληκτική όμως εμφάνιση του Διαμαντίδη και του Σάτο, είναι καθοριστική, ο Παναθηναϊκός γυρίζει το ματς και παίρνει μεγάλη νίκη με 71-75 μέσα στη Βαρκελώνη. Αυτή τη νίκη ακολουθούν άλλες 2 μέσα στο φλεγόμενο από 20.000 φιλάθλους του Παναθηναϊκού ΟΑΚΑ, και οι πράσινοι δίνουν το παρών σε ένα ακόμα φάιναλ φορ. Εκεί περνούν το εμπόδιο της Σιένα στον ημιτελικό και της Μακάμπι στον τελικό, γινόμενοι για 6η φορά πρωταθλητές Ευρώπης. Αυτό ήταν το 8ο τρόπαιο για τον Ομπράντοβιτς.
Λίγες μέρες μετά χάνεται το Κύπελλο από τον Ολυμπιακό (74-68), αλλά όχι και το πρωτάθλημα, καθώς ο ΠΑΟ κάνει το break στο ΣΕΦ και το ολοκληρώνει με 2 νίκες στο ΟΑΚΑ για το 3-1.
Τη σεζόν 2011-12, την τελευταία για τον Ομπράντοβιτς στον πάγκο των πρασίνων, ο Παναθηναϊκός κατακτά το κύπελλο νικώντας τον Ολυμπιακό με 71-70. Αυτό σημαίνει ότι από το 1999 που ήρθε ο Σέρβος, δεν υπήρξε χρονιά που να μην κατέκτησε έναν τουλάχιστον τίτλο με τους πράσινους. Στους προημιτελικούς της Ευρωλίγκα επαναλαμβάνεται το ζευγάρι του τελικού του 2011, Παναθηναϊκός εναντίον Μακάμπι. Στο ΟΑΚΑ οι δύο ομάδες κερδίζουν από ένα ματς, και στο Τελ Αβίβ το ίδιο, και έτσι η σειρά κρίνεται σε 5ο ματς στην Αθήνα, το οποίο οι πράσινοι κερδίζουν πολύ δύσκολα με 86-85, παίρνοντας το εισιτήριο για το 11ο φάιναλ φορ της ιστορίας τους και 13ο για τον Ομπράντοβιτς. Το φάιναλ φορ διεξάγεται στην Κωνσταντινούπολη, όπου 20 χρόνια πριν ο Ομπράντοβιτς είχε στεφθεί πρωταθλητής Ευρώπης με την Παρτιζάν. Στον ημιτελικό ο Παναθηναϊκός κάνει μεγάλο παιχνίδι απέναντι στην ΤΣΣΚΑ των Κιριλένκο, Σβεντ, Σισκάουσκας, Τεόντοσιτς, Κρστιτς, Κριάπα κλπ. αλλά τελικά χάνει με 66-64, αδικούμενος από μερικά καταφανή λάθη των διαιτητών στις τελευταίες φάσεις. Στο μικρό τελικό οι πράσινοι χάνουν και από τη Μπαρτσελόνα με 74-69, και αυτό είναι το πρώτο φάιναλ φορ όπου ο Παναθηναϊκός έρχεται 4ος, και το 2ο για τον Ομπράντοβιτς (μετά από εκείνο του 1996 όπου είχε έρθει 4ος με τη Ρεάλ).
Μετά από αυτή την απογοήτευση, και σε συνδυασμό με την κατάκτηση της Ευρωλίγκας από τον Ολυμπιακό, το κλίμα στους "αιωνίους" έχει αλλάξει πριν τη σειρά των τελικών, και ο Ολυμπιακός είναι αυτός που παίρνει και το πρωτάθλημα, νικώντας 3-2 τον Παναθηναϊκό. Στις 12 Ιουνίου 2012 ο Ομπράντοβιτς ανακοινώνει ότι αποχωρεί, μετά από 13 απόλυτα επιτυχημένα χρόνια, από τον πάγκο των πράσινων. Σε αυτά τα 13 χρόνια οδήγησε τον Παναθηναϊκό σε 23 τίτλους, 11 πρωταθλήματα, 7 κύπελλα και 5 ευρωπαϊκά, και έχει ρεκόρ 358 νικών σε 418 αγώνες στο ελληνικό πρωτάθλημα (85,6%), την καλύτερη επίδοση προπονητή, πάνω από το 82,7% του Γιάννη Ιωαννίδη.
Φενέρμπατχτσε Ούλκερ.
Τον Ιούλιο του 2013 υπέγραψε τριετές συμβόλαιο με απολαβές 7,5 εκατομμυρίων ευρώ (2,5 εκ. το χρόνο) στην τουρκική Φενέρμπαχτσε Ούλκερ, και είναι ο προπονητής της ομάδας από την αρχή της σεζόν 2013-14.
Την πρώτη του σεζόν η ομάδα ενισχύεται με τους Νεμάνια Μπιέλιτσα και Λίνας Κλέιζα, οι οποίοι πλαισιώνουν τους Μπόγιαν Μπογκντάνοβιτς και Μπο ΜακΚάλεμπ. Η ομάδα ξεκινά καλά, κάνοντας ρεκόρ 8-2 στην πρώτη φάση της Ευρωλίγκας και νικώντας δύο φορές την ΤΣΣΚΑ του Μεσίνα, αλλά από το Δεκέμβριο και μετά, στο Top-16 του θεσμού η ομάδα εμφανίζει μεγάλες αδυναμίες και μένει 6η σε όμιλο οχτώ ομάδων, με ρεκόρ 6-8, πίσω από Μπαρτσελόνα, Ολίμπια Μιλάνο, Ολυμπιακό, Παναθηναϊκό και Ουνικάχα Μάλαγα. Αυτό σήμαινε ότι ο Ομπράντοβιτς αποτύγχανε να οδηγήσει τη Φενέρ στο φάιναλ φορ την πρώτη του χρονιά, κάτι που είχε κάνει με όλες τις προηγούμενες ομάδες του. Στο τουρκικό πρωτάθλημα η Φενέρ κέρδισε την πρώτη θέση της κανονικής περιόδου με ρεκόρ 24-6, και στους τελικούς αντιμετώπισε τη Γαλατασαράι. Με τη σειρά στο 3-3, η διοίκηση της Γαλατά αποφασίζει να μην κατεβάσει την ομάδα στο έβδομο παιχνίδι ως αντίδραση στη μη τιμωρία της έδρας της Φενέρ. Ο αγώνας κατακυρώνεται με 20-0 στη Φενέρ και ο Ομπράντοβιτς κερδίζει το πρώτο του πρωτάθλημα Τουρκίας.
Το καλοκαίρι του 2014 ο Μπόγιαν Μπογκντάνοβιτς φεύγει για το ΝΒΑ, ο Κλέιζα για το Μιλάνο και ο ΜακΚάλεμπ για την Μπάγερν. Αντ' αυτών ο Ομπράντοβιτς φέρνει τους Μπόγκνταν Μπογκντάνοβιτς από την Παρτιζάν, Άντριου Γκάουντλοκ και Νίκο Ζήση από την Ούνιξ, Ρίκι Χίκμαν από τη Μακάμπι, και τους Γιαν Βέσελι και Σεμίχ Ερντέν από το ΝΒΑ. Αυτή τη φορά η Φενέρ παίρνει το πλεονέκτημα με 11-3 στο Top-16 κάνοντας σημαντικές εκτός έδρας νίκες επί ΤΣΣΚΑ Μόσχας, Ολυμπιακού και της Αναντολού Εφές του Ντούσαν Ίβκοβιτς. Στα προημιτελικά περνάει με 3-0 το εμπόδιο της Μακάμπι, και έτσι η Φενέρ πετυχαίνει για πρώτη φορά την είσοδό της σε φάιναλ φορ, γινόμενη ταυτόχρονα η πρώτη τουρκική ομάδα μετά από 15 χρόνια που συμμετέχει στην τετράδα της Ευρωλίγκας. Στο φάιναλ φορ της Μαδρίτης, οι Τούρκοι χάνουν από τη γηπεδούχο Ρεάλ (96-87) και την ΤΣΣΚΑ (86-80) μένοντας τέταρτοι. Στο τουρκικό πρωτάθλημα η Φενέρ έχει σκαμπανεβάσματα, μένοντας πίσω από την Εφές στην κανονική περίοδο, και χάνοντας αναπάντεχα με 1-3 στα ημιτελικά από την Καρσίγιακα. Έτσι η χρονιά 2014-15 γίνεται η πρώτη μετά από 19 χρόνια κατά την οποία ο Ομπράντοβιτς δεν κατακτά κανένα τίτλο.
Το καλοκαίρι του 2015 γίνεται στη Φενέρ ριζική αναδιοργάνωση, καθώς φεύγουν οι Μπιέλιτσα (για ΝΒΑ), Γκάουντλοκ, Ζήσης, Ερντέν, Σαβάς, Ζόριτς, ενώ έρχονται οι Κώστας Σλούκας (από Ολυμπιακό), Μπόμπι Ντίξον (από Καρσίγιακα), Τζίτζι Ντατόμε (από ΝΒΑ), Νίκολα Κάλινιτς (από Ερυθρό Αστέρα), Έκπε Ούντο (από ΝΒΑ), Πέρο Άντιτς (από ΝΒΑ), ενώ παραμένουν οι Μπογκντάνοβιτς, Χίκμαν και Βέσελι. Η Φενέρ έρχεται πρώτη στον όμιλό της στο Top-16 (με 11-3) αλλά αυτό τη φέρνει αντιμέτωπη με την πρωταθλήτρια Ευρώπης Ρεάλ Μαδρίτης των Ρούντι Φερνάντεθ, Σέρχιο Γιουλ, Σέρχι Ροντρίγκεθ, Φελίπε Ρέγιες και Γκουστάβο Αγιόν. Σε μια σειρά που η Φενέρ παίζει χωρίς τον τραυματία Βέσελι, η ομάδα του Ομπράντοβιτς παρ' όλα αυτά παίζει εξαιρετικό μπάσκετ και κερδίζει επιβλητικά τη σειρά με 3-0, παίρνοντας το εισιτήριο για το φάιναλ φορ για δεύτερη συνεχόμενη χρονιά. Στο Βερολίνο, η Κάχα Λαμποράλ των Γιάννη Μπουρούση, Μάικ Τζέιμς, Ντάβις Μπέρτανς, Φαμπιάν Κοζέρ, Ντάριους Άνταμς, Τόρνικε Σενγκέλια και Άνταμ Χάνγκα βάζει δύσκολα στη Φενέρ, και προηγείται με 72-70 μισό λεπτό πριν τη λήξη. Το καλάθι του Σλούκα και το χαμένο τρίποντο του Άνταμς στέλνουν το παιχνίδι στην παράταση, όπου η Φενέρ τελικά κερδίζει με 88-77. Στον μεγάλο τελικό απέναντι στην ΤΣΣΚΑ και τον μαθητή του, Δημήτρη Ιτούδη, ο Ομπράντοβιτς έρχεται αντιμέτωπος με ένα εφιαλτικό πρώτο ημίχρονο όπου οι Ρώσοι προηγούνται με 50-30, και διατηρούν προβάδισμα 16 πόντων (69-53) στο 30'. Το τέταρτο δεκάλεπτο, όμως, είναι ένα από τα καλύτερα της Φενέρ, που με 30-12 γυρίζει το ματς και φτάνει να προηγείται 83-81 με δυο βολές του Σλούκα 10 δεύτερα πριν το τέλος. Στην τελευταία επίθεση, ο Ναντό ντε Κολό - που ίσως να έκανε βήματα - έχασε το τρίποντο, αλλά ο Βίκτορ Χριάπα με φόλοου έστειλε το παιχνίδι στην παράταση (83-83). Εκεί οι Ρώσοι θα κερδίσουν με 101-96, και η Φενέρ θα χάσει την Ευρωλίγκα. Αυτό σήμαινε ότι ο Ομπράντοβιτς έμεινε για 5η συνεχή χρονιά χωρίς ευρωπαϊκό τίτλο, κάτι που δεν είχε συμβεί ποτέ πριν. Το νταμπλ για τη Φενέρ θα έρθει με τη νίκη (4-2) στη σειρά των τελικών του τουρκικού πρωταθλήματος με την Εφές.
Τη σεζόν 2016-17 το φάιναλ φορ της Ευρωλίγκας διοργανώνεται στην Κωνσταντινούπολη, και ο κορμός της Φενέρ μένει ο ίδιος με ελάχιστες αλλαγές (φυγή Χίκμαν, έλευση Νάναλι). Με το νέο φορμάτ της Ευρωλίγκας, η regular season περιλαμβάνει 30 παιχνίδια. Σε αυτά, η Φενέρ έρχεται πέμπτη με ρεκόρ 18-12, πίσω από Ρεάλ, ΤΣΣΚΑ, Ολυμπιακό και Παναθηναϊκό, και έτσι στα πλέι οφ έρχεται αντιμέτωποι με τους "πράσινους". Στη συναισθηματικά φορτισμένη σειρά απέναντι στην παλιά του ομάδα, ο Ομπράντοβιτς οδηγεί τη Φενέρ σε δύο νίκες μέσα στο ΟΑΚΑ και ολοκληρώνει το 3-0 με νίκη στην Κωνσταντινούπολη, παίρνοντας πανηγυρικά το εισιτήριο για το φάιναλ φορ. Στο "φλεγόμενο" Αμπντί Ιπεκτσί, μπροστά στο κοινό της, η Φενέρ κερδίζει 84-75 τη Ρεάλ στον ημιτελικό. Στις 21 Μαΐου 2017 η Φενέρ θα κερδίσει τον Ολυμπιακό με σκορ 80-64, και ο Ομπράντοβιτς θα κατακτήσει την όγδοη Ευρωλίγκα της καριέρας του ως προπονητής. Αυτή ήταν η 1η Ευρωλίγκα για την Φενέρ. Επίσης κατέκτησε και το πρωτάθλημα Τουρκίας για τρίτη φορά, με 4-0 επί της Μπεσίκτας. Αξιοσημείωτο είναι ότι τους μήνες Απρίλιο, Μάιο και Ιούνιο του 2017, η Φενέρ ολοκληρώνει τη σεζόν με 25 νίκες σε 25 αγώνες σε όλες τις διοργανώσεις.
Το καλοκαίρι του 2017 οι μεγάλοι πρωταγωνιστές του θριάμβου, Μπογκντάνοβιτς και Ούντο, φεύγουν για το ΝΒΑ, και ο Πέρο Άντιτς για τον Ερυθρό Αστέρα. Τους αντικαθιστούν οι Μπραντ Γουοναμέικερ (από Νταρουσάφακα), Νικολό Μέλι (από Μπάμπεργκ) και Τζέισον Τόμπσον (από ΝΒΑ). Η Φενέρ έρχεται δεύτερη στη regular season της Ευρωλίγκας πίσω από την ΤΣΣΚΑ, και στους 8 κερδίζει 3-1 την Μπασκόνια, παίρνοντας το εισιτήριο για το 4ο συνεχόμενο φάιναλ φορ. Στον ημιτελικό κερδίζει με 76-67 τη Ζαλγκίρις του Σαρούνας Γιασικέβιτσιους. Στις 20 Μαΐου 2018 ηττήθηκε από τη Ρεάλ Μαδρίτης, στον τελικό της Ευρωλίγκα που έγινε στο Βελιγράδι, 85-80. Τον Ιούνιο κατέκτησε για τέταρτη φορά το πρωτάθλημα Τουρκίας, νικώντας στους τελικούς με 4-1 την Τόφας. Μάλιστα με αυτόν τον τίτλο έφτασε τους 40 τίτλους στην προπονητική του καριέρα. 
Τη σεζόν 2018-19, με τους Γουοναμέικερ, Νάναλι και Τόμπσον να έχουν αντικατασταθεί από τους Τάιλερ Ένις, Έρικ Γκριν και Τζέφρι Λοβέρν, η Φενέρ βρήκε απέναντί της την Αναντολού Εφές και στους τέσσερις τίτλους που διεκδίκησε. Στον πρώτο τίτλο της χρονιάς, το Σούπερ Καπ Τουρκίας, η Φενέρ ηττήθηκε από την Εφές με 65-62. Στην Ευρωλίγκα, μετά από μια ήττα από την Εφές την 4η αγωνιστική, η Φενέρ ξεκίνησε ένα σερί 12 νικών από το Νοέμβριο μέχρι τον Ιανουάριο, που αποτελεί ρεκόρ για την Ευρωλίγκα στην εποχή του νέου φορμάτ, και εξασφάλισε εύκολα την πρώτη θέση στην κανονική περίοδο. Το Φεβρουάριο κατέκτησε το κύπελλο Τουρκίας νικώντας την Εφές με 80-70 στον τελικό. Αποκλείοντας τον Απρίλιο τη Ζαλγκίρις στα προημιτελικά, η Φενέρ προκρίθηκε στο 5ο σερί φάιναλ φορ της ιστορίας της, και 17ο για τον Ομπράντοβιτς. Στον ημιτελικό η Φενέρ ηττήθηκε από την Εφές με 92-73 και ήρθε 4η, ενώ τον Ιούνιο έχασε και το πρωτάθλημα Τουρκίας, πάλι από την Εφές με 4-3.
Το καλοκαίρι του 2019 συντελέστηκαν σημαντικές αλλαγές στη Φενέρ διοικητικά και αγωνιστικά, με την αποχώρηση σημαντικών χορηγών και την αντικατάσταση παικτών όπως Μέλι, Γκούντουριτς (έφυγαν για ΝΒΑ), Ένις και Γκριν, από τους Ναντό ντε Κολό, Ντέρικ Γουίλιαμς, Λέο Βέστερμαν και Βλάντιμιρ Στίματς. Η χρονιά ξεκίνησε με άλλη μια ήττα από την Εφές στο Σούπερ Καπ (79-74) και στην Ευρωλίγκα η Φενέρ άρχισε τη σεζόν με 7 ήττες σε 9 αγώνες, ενώ έκλεισε τον πρώτο γύρο με αρνητικό συντελεστή νικών-ηττών, κάτι που δεν είχε ξανασυμβεί στην καριέρα του Ομπράντοβιτς. Η ομάδα βελτιώθηκε στον δεύτερο γύρο (με την προσθήκη του Μάλκολμ Τόμας που αντικατέστησε τον Στίματς) και έκανε 8 νίκες σε 12 αγώνες, μπαίνοντας οριακά στην οκτάδα στις αρχές Μαρτίου, οπότε και η σεζόν διακόπηκε οριστικά λόγω της πανδημίας του κορονοϊού. Στις 16 Φλεβάρη του 2020 ο Ομπράντοβιτς κατέκτησε ξανά το κύπελλο Τουρκίας στο 500ό παιχνίδι με τη Φενέρ, νικώντας στον τελικά με 74-71 την Νταρουσάφακα.
Στις 23 Ιουνίου 2020, ανακοινώθηκε το τέλος της συνεργασίας του με την Φενέρμπαχτσε μετά από 7 χρόνια συνεργασίας, στα οποία κατέκτησε συνολικά 11 τίτλους.
Παρτιζάν.
Στις 25 Ιουνίου 2021, ανακοινώθηκε η επιστροφή του ως προπονητής στην Παρτιζάν μετά από 28 χρόνια. Με την Παρτιζάν, υπέγραψε συμβόλαιο συνεργασίας τριετούς διάρκειας.
Εθνική Γιουγκοσλαβίας.
Στον πάγκο της εθνικής Γιουγκοσλαβίας ξεκίνησε σαν βοηθός του Ντούσαν Ίβκοβιτς στο Ευρωμπάσκετ 1995 στην Αθήνα όπου η Γιουγκοσλαβία πήρε το χρυσό μετάλλιο. Το καλοκαίρι του 1996 στους Ολυμπιακούς της Ατλάντα ήταν πρώτος προπονητής της ομάδας, και την οδήγησε στο ασημένιο μετάλλιο, χάνοντας στον τελικό από την "Dream Team III" των ΗΠΑ. Το 1997 κατέκτησε το χρυσό στο Ευρωμπάσκετ της Ισπανίας κερδίζοντας με 61-49 την Ιταλία του Μεσίνα στον τελικό, και την επόμενη χρονιά οδήγησε τους πλάβι στην κατάκτηση του Μουντομπάσκετ 1998 με νίκη επί της Ρωσίας με 64-62. Το 1999 η Γιουγκοσλαβία πήρε την 3η θέση στο Ευρωμπάσκετ της Γαλλίας, και το 2000 ήρθε μόλις 7η στους Ολυμπιακούς του Σίδνεϊ. Μετά από αυτή την αποτυχία ο Ομπράντοβιτς αποχώρησε από το τιμόνι της εθνικής. Το 2004 επαναπροσλήφθηκε για τους Ολυμπιακούς της Αθήνας, αλλά η εθνική (που από Γιουγκοσλαβία είχε μετονομαστεί σε Σερβία-Μαυροβούνιο) αποκλείστηκε με 4 ήττες στην πρώτη φάση. Την επόμενη χρονιά, με το Ευρωμπάσκετ να διοργανώνεται στο Βελιγράδι, όλοι θεωρούσαν τους Σέρβους πρώτο φαβορί για την κατάκτηση του τίτλου. Η μεγάλη απογοήτευση ήρθε με την ήττα από τη Γαλλία (71-75), οι Σέρβοι τερμάτισαν μόλις 9οι, και ο Ομπράντοβιτς αποχώρησε οριστικά από την εθνική ομάδα.

</doc>
<doc id="58439" url="https://el.wikipedia.org/wiki?curid=58439" title="Τεχεράνη">
Τεχεράνη

Η Τεχεράνη είναι η μεγαλύτερη πόλη και πρωτεύουσα του Ιράν. Βρίσκεται στο κέντρο περίπου της χώρας, 112 χλμ. νότια της Κασπίας θάλασσας. Το μητροπολιτικό συγκρότημα το 2004 ξεπέρασε τον πληθυσμό των 12 εκατομμυρίων κατοίκων . Βρίσκεται σε υψόμετρο περίπου 1.200 μέτρων πάνω από το επίπεδο της θάλασσας στις πλαγιές της οροσειράς Αλμπόρζ. Η ονομασία της πόλης προέρχεται από το αρχαίο περσικό "teh", που σημαίνει «θερμό» και τη λέξη "ran", δηλαδή «τόπος». 
Η Τεχεράνη είναι σήμερα ένα σύγχρονο και σημαντικό βιομηχανικό, πνευματικό και εμπορικό κέντρο. Οι περισσότεροι εκπαιδευτικοί οργανισμοί βρίσκονται συγκεντρωμένοι στην Τεχεράνη. Στην πόλη βρίσκεται ακόμα σημαντικός αριθμός βιομηχανιών - που αποτελούν το 1/4 των βιομηχανικών συγκροτημάτων ολόκληρης της χώρας - στους τομείς ειδών διατροφής, υφαντουργίας, μηχανουργίας, χημικών προϊόντων, ξυλείας, υαλουργίας κ.ά. Από τα μνημεία τα πιο αξιόλογα είναι το ανάκτορο Γκιουλιστάν, το κοινοβούλιο, το Μαρμάρινο Ανάκτορο κ.ά.
Η πόλη διαθέτει σύγχρονους αυτοκινητόδρομους και δίκτυο μετρό 120 χλμ. και τεσσάρων γραμμών (άλλες δύο είναι υπό κατασκευή). Λειτουργούν δύο διεθνή αεροδρόμια (το Μεχραμπάντ και το πιο σύγχρονο Ιμάμ Χομεϊνί). Χαρακτηρίζεται από ξηρό κλίμα, όπως και αρκετές ακόμα περιοχές του Ιράν. Ετησίως, η μέση θερμοκρασία είναι 17 βαθμοί Κελσίου με ακραίες τιμές που μπορούν να φτάσουν τους 43 ή -15 βαθμούς τους καλοκαιρινούς ή χειμερινούς μήνες αντίστοιχα. 
Η πρώτη αναφορά στην Τεχεράνη συναντάται σε χρονικό του 11ου αιώνα, στο οποίο περιγράφεται ως μικρό χωριό βόρεια του Ρέι (Rayy), που αποτελεί σήμερα προάστιο της Τεχεράνης. Αναπτύχθηκε ραγδαία και το 13ο αιώνα αποτελούσε ήδη σημαντική εμπορική πόλη. Κατά περιόδους υπήρξε τόπος διαμονής των αυτοκρατόρων της δυναστείας των Σαφαβιδών. Το 1788 έγινε πρωτεύουσα της αυτοκρατορίας και τότε κτίστηκαν δύο τείχη γύρω από το αυτοκρατορικό μέγαρο και την πόλη. Κατά τα χρόνια 1796-1833, η Τεχεράνη πήρε χαρακτήρα της πρωτεύουσας και στολίστηκε με ανάκτορα, όπως του Γκιουλιστάν, με διάφορα τεμένη και με πολυάριθμα μνημεία. Συγχρόνως, ο πληθυσμός της πολλαπλασιάστηκε. Ένα μεγάλο πρόγραμμα εκσυγχρονισμού της πόλης, στα τέλη του 19ου αιώνα, μεταμόρφωσαν την πρωτεύουσα, η οποία επεκτάθηκε σημαντικά, ενώ παράλληλα χτίστηκαν νέα τείχη, δρόμοι και κτίρια. Τη σύγχρονη όμως όψη την απέκτησε με τον Ρεζά Χαν (1921-41), τον ηγέτη της δυναστείας Παχλεβί (1925-79). Επί των ημερών του, τα τείχη, οι παλιές πύλες και ολόκληρες συνοικίες εξαφανίστηκαν και τη θέση τους πήραν εκτεταμένες πλατείες και μεγάλοι δεντροφυτεμένοι δρόμοι. Κατά τη διάρκεια του Β' Παγκόσμιου πολέμου, από 28 Νοεμβρίου ως 1 Δεκεμβρίου 1943, έγινε στην Τεχεράνη η πρώτη διάσκεψη των Συμμάχων (Διάσκεψη της Τεχεράνης), στην οποία πήραν μέρος ο Τσώρτσιλ, ο Ρούσβελτ και ο Στάλιν. Εκεί υπογράφηκε διακήρυξη γνωστή με το όνομα «Διακήρυξη της Τεχεράνης». 
Στα μέσα της δεκαετίας του 1980, κατά τη διάρκεια του πολέμου του Ιράν με το Ιράκ, παράκμασε οικονομικά αντιμετωπίζοντας παράλληλα φυσικές φθορές. Η ανάπτυξη της πόλης επιταχύνθηκε ξανά στη δεκαετία του 1990, μετά το πέρας του πολέμου, με τους προέδρους Χασεμί Ραφσαντζανί και Μοχαμάντ Χατάμι να προωθούν οικονομικές και πολιτικές μεταρρυθμίσεις. Η αυξημένη κυκλοφορία οχημάτων αλλά και η χρήση ορυκτών καυσίμων από τις βιομηχανίες οδήγησαν σε υποβάθμιση του περιβάλλοντος. Η Τεχεράνη συγκαταλέγεται σήμερα στις πόλεις με τα μεγαλύτερα κυκλοφοριακά προβλήματα.

</doc>
<doc id="58440" url="https://el.wikipedia.org/wiki?curid=58440" title="Μαϊμονίδης">
Μαϊμονίδης

Ο Μωυσής Μαϊμωνίδης ( "Mōšeh bēn-Maymōn"; "Mūsā bin Maymūn") ή Ραμπάμ (από τα αρχικά του RMBM) (30 Μαρτίου 1138 - 13 Δεκεμβρίου 1204) ήταν εβραϊκής καταγωγής Ισπανός φιλόσοφος και συγγραφέας.
Γεννήθηκε στην Κόρδοβα στις 30 Μαρτίου του 1138, και πέθανε στο Κάιρο στις 13 Δεκεμβρίου του 1204. Σήμερα τα έργα του και οι απόψεις του θεωρούνται θεμέλιος λίθος της Εβραϊκής ορθόδοξης σκέψης και μελέτης. 
Εργάστηκε ως ραβίνος, γιατρός και φιλόσοφος στο Μαρόκο και στην Αίγυπτο. Προώθησε και ανάπτυξε την αριστοτελική φιλοσοφία, φέρνοντας την σε επαφή με φιλοσόφους στη δύση.
Σημαντικότατο έργο του που συνέθεσε μεταξύ 1170 και 1180, ήταν το βιβλίο Μίσνε Τόρα, (σε κατά λέξη μετάφραση «Επανάληψη του Τόρα» του εβραϊκού δηλαδή νόμου), σκοπός του οποίου ήταν η κωδικοποίηση όλων των νόμων των Εβραίων.
Τα έργα του διακρίνονται σε δυο κατηγορίες:

</doc>
<doc id="58442" url="https://el.wikipedia.org/wiki?curid=58442" title="Μαιμονίδης">
Μαιμονίδης



</doc>
<doc id="58443" url="https://el.wikipedia.org/wiki?curid=58443" title="Σημύδα">
Σημύδα

Η σημύδα (Betula), σε ορισμένες πηγές αναφέρεται με το όνομα βετούλη, είναι φυλλοβόλο δέντρο που φτάνει σε ύψος τα 20-25 μέτρα. Είναι ψυχρόβιο γένος και φύεται σε όλο το βόρειο ημισφαίριο. Στην Ελλάδα, το είδος "Betula pendula", φύεται σε μεγάλα υψόμετρα της Βορείου Ελλάδας (Ροδόπη, Φαλακρό όρος, Παγγαίο κ.ά.). Έχει ιδιαίτερα υψηλές απαιτήσεις σε φως σε σχέση με όλα τα άλλα πλατύφυλλα.
Παραδόσεις.
Η σημύδα παρουσιάζεται ως ιερό δέντρο των τουρκικών λαών της βόρειας Σιβηρίας. Σύμφωνα με τις τοπικές παραδόσεις, μία αρσενική και μία θηλυκή σημύδα εμφανίστηκαν στην απαρχή του ανθρωπίνου γένους. 
Διάδοση &amp; χρόνος ζωής.
Πολλά είδη σημύδας είναι ευρέως διαδεδομένα στα μικτά δάση των εύκρατων και ψυχρών περιοχών της Ευρασίας και της Βορείου Αμερικής. Μερικά από τα είδη είναι θαμνώδη, με γνωστότερο εκπρόσωπο τη σημύδα τη νανοφυή ("Betula nana"), πολύ συνηθισμένο φυτό στην τούνδρα της Σιβηρίας. Αυτό το είδος δεν ξεπερνά το ένα μέτρο στο ύψος. Πολλά είδη σημύδας, που σύμφωνα με ορισμένες πηγές ξεπερνούν τα εκατό, 
είναι ανθεκτικά στο ψύχος, δεν είναι ιδιαίτερα απαιτητικά, φύονται σε όλα τα είδη εδάφους. Τα περισσότερα είδη προτιμούν το φως αν και υπάρχουν και ορισμένα που αναπτύσσονται και σε σκιερά μέρη, όπως για παράδειγμα η σημύδα η ξανθή ("Betula lutea"). 
Σύμφωνα με διάφορες πηγές οι σημύδες ζουν από 100 μέχρι και άνω των 400 ετών.
Χρήσεις.
Το ξύλο ορισμένων ειδών είναι σκληρό και ανθεκτικό και χρησιμοποιείται στην επιπλοποιία, την ξυλογλυπτική και για την κατασκευή σκι.
Την άνοιξη σε ορισμένες χώρες, όπως για παράδειγμα στη Φινλανδία, συλλέγεται από τον κορμό των σημύδων χυμός ο οποίος είτε κονσερβοποιείται είτε χρησιμοποιείται για την κατασκευή διάφορων ποτών και σιροπιού. 
Το αφέψημα από μπουμπούκια και νεαρά φύλλα σημύδας χρησιμοποιείται στην παραδοσιακή ιατρική ως διουρητικό, βακτηριοκτόνο και αντισηπτικό. Θεωρείται ότι βοηθά στην επούλωση πληγών.

</doc>
<doc id="58451" url="https://el.wikipedia.org/wiki?curid=58451" title="Συνθήκη του Βερντέν">
Συνθήκη του Βερντέν

Η συνθήκη του Βερντέν ("Verdun") που συνήφθη το 843 στην ομώνυμη πόλη, αποτελεί την συμφωνία τριχοτόμησης τον 9ο αιώνα, της Αυτοκρατορίας των Καρολιδών. Μετά τον θάνατο του Λουδοβίκου του Ευσεβούς (γιος του Καρλομάγνου, 814-840) παρατηρήθηκε μία συνεχής φιλονικία και σύγκρουση σε ό,τι αφορά τη μοιρασιά των εδαφών. Με τη συνθήκη του Βερντέν (το 843) τα αντίπαλα μέρη συμφώνησαν, να τριχοτομηθεί η αυτοκρατορία μεταξύ των γιων του τέως αυτοκράτορα, Λουδοβίκου.
Στο δυτικό μέρος, η Δυτική Φραγκία ("Francia Occidentalis)" η οποία θα ονομαστεί στο μέλλον Γαλλία περιήλθε στον Κάρολο τον Φαλακρό. Στο ανατολικό μέρος, η Ανατολική Φραγκία ("Francia Orientalis)" η οποία θα κληθεί Γερμανία πέρασε στα χέρια του Λουδοβίκου του Γερμανικού. Τέλος, το κέντρο, η Μέση Φραγκία, από τη Φρισία έως και την Ιταλία, περιήλθε στον Λοθάριο τον Α'. Όταν ο τελευταίος πέθανε (το 855),οι χώρες που κυβερνούσε πέρασαν στους τρεις γιους του.
Από τη συνθήκη του Βερντέν και έπειτα παρατηρούμε, πως χωρίζονται πλέον τα γερμανικά και ρωμαϊκά μέρη της αυτοκρατορίας του Καρλομάγνου. Μπαίνουν οι βάσεις των μελλοντικών κρατών της Γαλλίας, της Γερμανίας και της Ιταλίας πάνω στις οποίες οι Γάλλοι, οι Γερμανοί και οι Ιταλοί θα ακολουθήσουν το δικό τους αυτόνομο μονοπάτι. Αργότερα και κατόπιν πολέμου, επί βασιλέως Ερρίκου Β΄ της Γαλλίας και Καρόλου Ε΄ αυτοκράτορα της Αγίας Ρωμαϊκής Αυτοκρατορίας ακολούθησε ανακατανομή κατά την οποία η περιοχή του Βερντέν περιήλθε στη Γαλλία και τελικά αναγνωρίσθηκε ως γαλλική με την Συνθήκη της Βεστφαλίας (1648).

</doc>
<doc id="58453" url="https://el.wikipedia.org/wiki?curid=58453" title="Ελίκη (βασίλισσα)">
Ελίκη (βασίλισσα)

Η Ελίκη ήταν κόρη του μυθικού βασιλιά Σελινούντα στην αρχαία Αιγιάλεια. Παντρεύτηκε τον Ίωνα, γιο του Ξούθου, ο οποίος διαδέχτηκε και τον πατέρα της στον θρόνο. Ο Ίωνας έκτισε μια νέα πόλη για πρωτεύουσα και την έδωσε το όνομά της, Ελίκη.

</doc>
<doc id="58455" url="https://el.wikipedia.org/wiki?curid=58455" title="Ελίκη">
Ελίκη

Με το όνομα αυτό είναι γνωστά

</doc>
<doc id="58456" url="https://el.wikipedia.org/wiki?curid=58456" title="Origin">
Origin

Το Origin είναι το πρώτο άλμπουμ πλήρης διάρκειας του ροκ συγκροτήματος Evanescence από τη Bigwig Entreprises. Αν και πολλοί θεωρούν πως πρόκειται στην ουσία για το πρώτο άλμπουμ του συγκροτήματος, η Amy Lee έχει δηλώσει πως πρόκειται για demo CD. Μετά την κυκλοφορία του, το 2000, διατέθηκε προς πώληση μονάχα για το κοινό της ιδιαίτερης πατρίδας του συγκροτήματος στο Little Rock, Αρκάνσας. Τυπώθηκαν μονάχα 2500 αντίτυπα, αλλά μετά την επιτυχία του γκρουπ, άρχισαν να πωλούνται πειρατικές εκδόσεις του Origin. 
Για το πρώτο επίσημο άλμπουμ τους "Fallen", οι Evanescence ηχογράφησαν ξανά τρία κομμάτια από το Origin. Τη στιγμή που τα "Whisper" and "My Immortal" έμειναν πρακτικά ίδια, το τραγούδι "Imaginary" άλλαξε πολύ δομικά και ακουστικά. Επιπροσθέτως, το συγκρότημα έπαιζε σε συναυλίες το "Even in Death". 
Η Σύνθεση του Συγκροτήματος.
Την περίοδο ηχογράφησης του album το συγκρότημα Evanescence αποτελούσαν τα παρακάτω μέλη:
Συμμετοχές.
Στην ηχογράφηση συμμετείχαν επίσης οι παρακάτω μουσικοί και τραγουδιστές:

</doc>
<doc id="58457" url="https://el.wikipedia.org/wiki?curid=58457" title="Ζωγράφειο Λύκειο">
Ζωγράφειο Λύκειο

Το Ζωγράφειο Λύκειο ή Ζωγράφειο Γυμνάσιο-Λύκειο και επίσημα Ζωγράφειον Λύκειον ή Ζωγράφειον Γυμνάσιον-Λύκειον, (τουρκικά: "Özel Zoğrafyon Rum Lisesi") είναι ένα από τα λίγα εναπομείναντα ελληνικά εκπαιδευτικά ιδρύματα που λειτουργούν στην Κωνσταντινούπολη. Το σχολείο βρίσκεται στο κέντρο της Πόλης σε μικρή απόσταση από το Πέρα.
Η ιστορία του Ζωγραφείου σχολείου ανάγεται στον 19ο αιώνα, όταν υπήρξαν ανάγκες για εκπαιδευτική στέγαση μιας και το Ζάππειο Παρθεναγωγείο Κωνσταντινουπόλεως από μόνο του δεν μπορούσε να καλύψει αυτές τις ανάγκες. Επίσης η σχολή που λειτουργούσε στο Σταυροδρόμι της Παναγίας είχε πάνω από 800 μαθητές και έτσι αποφασίστηκε να γίνει ένας έρανος για να χτιστεί ένα καινούργιο και σύγχρονο εκπαιδευτικό ίδρυμα. Έτσι πολλοί ήταν εκείνοι που πρόσφεραν για το έργο αυτό, με κορυφαίο τον διαμένοντα στο Παρίσι Χρηστάκη Ζωγράφο, ο οποίος είχε δώσει πάνω από 10.000 χρυσές λίρες της εποχής. Το 1890 η γενική συνέλευση της κοινότητας αποφάσισε σε ένδειξη τιμής να ονομαστεί το σχολείο Ζωγράφειο. Στον αρχιτεκτονικό διαγωνισμό υπερίσχυσε η πρόταση του αρχιτέκτονα Περικλή Φωτιάδη και έτσι πραγματοποιήθηκε το χτίσιμο του σχολείου έτσι ακριβώς όπως είναι σήμερα. Το 1899 το Ζωγράφειο έδωσε τους πρώτους αποφοίτους του.
Τα προηγούμενα χρόνια το σχολείο είχε μια πραγματική άνθηση και πάντα πάνω από 450 μαθητές. Ειδικά δε πριν τα Σεπτεμβριανά του 1955 αλλά και πριν τις απελάσεις (1964) οι μαθητές μόνο στο σχολείο αυτό ήταν πάνω από 650. Σήμερα το δυναμικό της σχολής δεν είναι περισσότεροι από 54 μαθητές και 18 εκπαιδευτικούς.
Το σχολείο διευθύνει ο κ. Γ. Δεμιρτζόγλου.

</doc>
<doc id="58459" url="https://el.wikipedia.org/wiki?curid=58459" title="Ζωγράφειο Γυμνάσιο">
Ζωγράφειο Γυμνάσιο



</doc>
<doc id="58462" url="https://el.wikipedia.org/wiki?curid=58462" title="Πρευγένης">
Πρευγένης

Ο Πρευγένης στην ελληνική μυθολογία ήταν Λακεδαιμόνιος οικιστής και μυθικός βασιλιάς στην Αχαΐα.
Ήταν Λακεδαιμόνιος βασιλικής καταγωγής και διωγμένος από την πατρίδα του από τους Δωριείς τον 11ο αιώνα, ήρθε μαζί με το στρατό του στην Αχαΐα αναζητώντας μέρος για να εγκατασταθεί. Μαζί του ήταν και άλλοι Αχαιοί βασιλικής καταγωγής από το Άργος, όπου και αυτοί είχαν διωχθεί από τους Δωριείς. 
Εκεί, αφού πολιόρκησαν τους Ίωνες κατοίκους της περιοχής που είχαν κλειστεί στην Ελίκη, την κατέλαβαν και μοίρασαν την Αχαΐα σε έξι βασίλεια: ο Πρευγένης πήρε τη δυτική και μεγαλύτερη πλευρά και έγινε ο πρώτος βασιλιάς της περιοχής. Τον διαδέχτηκε ο γιος του Πατρέας, οικιστής της Πάτρας. Θεωρείται ιδρυτής της γιορτής της Λιμνάτιδος Αρτέμιδας και μαζί με τον Πατρέα τους απέδιδαν θεϊκές τιμές. Ενώ κατά μερικούς θεωρούνται και οι δύο οικιστές της Πάτρας.
Σύμφωνα με την γενεαλογία του Πατρέα που παραθέτει ο Παυσανίας ήταν γιος του Αγήνορος, που ήταν γιος του Αρέως, που ήταν γιος του Άμπυκα, που ήταν γιος του Πελία, που ήταν γιος του Αιγινήτη, που ήταν γιος του Δηρείτη, που ήταν γιος του Αρπάλου, που ήταν γιος του Αμύκλα, που ήταν γιος του Λακεδαίμονα. Αναφέρεται άλλος ένας γιο του ο Αθερίων.

</doc>
<doc id="58465" url="https://el.wikipedia.org/wiki?curid=58465" title="Παγκόσμιο Συμβούλιο Εκκλησιών">
Παγκόσμιο Συμβούλιο Εκκλησιών

Το Παγκόσμιο Συμβούλιο Εκκλησιών (Αγγλ. "World Council of Churches", συντομογρ. "ΠΣΕ") είναι μια οικουμενική χριστιανική οργάνωση, της οποίας σκοπός είναι η προώθηση της χριστιανικής ενότητας. Αποτελεί κοινωνία 340 εκκλησιών, από τις οποίες οι 157 είναι μέλη του, και αντιπροσωπεύει πάνω από 550 εκατομμύρια Χριστιανούς, σε περισσότερες από 100 χώρες.
Ιδρύθηκε τις 23 Αυγούστου 1948, και στα ιδρυτικά μέλη του συμπεριλαμβάνονταν το Οικουμενικό Πατριαρχείο Κωνσταντινουπόλεως, η Εκκλησία της Ελλάδος και η Εκκλησία της Κύπρου. Σήμερα συγκεντρώνει τις περισσότερες Ορθόδοξες, και έναν αριθμό Προτεσταντικών εκκλησιών, όπως την Αγγλικανική Εκκλησία, πολλές Λουθηρανικές, Μεθοδικές και Μεταρυθμισμένες, και μερικές Βαπτιστικές και Πεντηκοστιανές εκκλησίες. Επίσης συμμετέχουν Παλαιοκαθολικές, καθώς και ένα ευρύ φάσμα ενωμένων και ανεξάρτητων εκκλησιών. Η Ρωμαιοκαθολική Εκκλησία, αν και δεν είναι εκκλησία-μέλος, συνεργάζεται στενά με το ΠΣΕ, στο οποίο αποστέλλει παρατηρητές και εκπροσώπους. Από την Ελλάδα, εκτός από την Εκκλησία της Ελλάδος, στο ΠΣΕ συμμετέχει και η Ευαγγελική Εκκλησία της Ελλάδος.
Το ανώτατο διοικητικό σώμα του Συμβουλίου είναι η Γενική Συνέλευση, η οποία συνέρχεται ανά μερικά χρόνια. Γενικός Γραμματέας του Συμβουλίου είναι από το 2010 ο Όλαβ Φίξε Τβάιτ, από την Εκκλησία της Νορβηγίας η οποία συγκαταλέγεται στις Λουθηρανικές εκκλησίες.
Η θέση της Εκκλησίας της Ελλάδος.
Περίοδος 1950-1970.
Σε όλη τη διάρκεια των δεκαετιών του 1950, 1960 και 1970 εξέχοντες Ορθόδοξοι θεολόγοι και νομικοί συμμετείχαν στις εργασίες του ΠΣΕ όπως ο Σάββας Αγουρίδης, ο Αμίλκας Αλιβιζάτος, ο Βασίλειος Βέλλας, ο Βασίλειος Ιωαννίδης, Ιωάννης Καλογήρου, ο Ιωάννης Καρμίρης, ο Γεράσιμος Κονιδάρης, ο Παναγιώτης Μπρατσιώτης, ο Δημήτρης Μωραΐτης, ο Νίκος Νησιώτης, και ο Παναγιώτης Τρεμπέλας αλλά και κληρικοί όπως ο Αρχιεπίσκοπος Τιράνων Αναστάσιος, ο Μητροπολίτης Γέρων Περγάμου Ιωάννης Ζηζιούλας.
Πολλοί από τους κληρικούς και τους θεολόγους που συμμετείχαν στο Π.Σ.Ε. έχουν κατηγορηθεί ως «δυτικίζοντες», μεταξύ των οποίων και ο Νίκος Νησιώτης, ο οποίος έπειτα από σημαντική εισήγησή που παρουσίασε το 1961 ενώπιον της Γενικής Συνέλευσης στο Νέο Δελχί, έγινε αντικείμενο επίθεσης από υπέρμαχους της παράδοσης και του αφαιρέθηκε το χρίσμα του εκπροσώπου της Εκκλησίας της Ελλάδος. Μολαταύτα, ο Νησιώτης συνέχισε το έργο του αναφορικά με τον διάλογο μεταξύ των Εκκλησιών και το 2006 ο Αρχιεπίσκοπος Χριστόδουλος —ως κίνηση αποκατάστασής του— ανακοίνωσε τη θεσμοθέτηση υποτροφίας στο όνομα του Νίκου Νησιώτη για νέους θεολόγους στο Οικουμενικό Ινστιτούτο του Μποσέ της Ελβετίας, χρηματοδοτούμενη από την Εκκλησία της Ελλάδος.
Παρέμβαση ΠΣΕ κατά της Δικτατορίας.
Η πρώτη κρίση ανάμεσα στο ΠΣΕ και την Εκκλησία της Ελλάδος προέκυψε από το 1967, όταν η ολομέλεια του Συμβουλίου σε απόφαση του πήρε θέση κατά της Δικτατορίας των Συνταγματαρχών. Αρχικά, μετά από επίσημα και ανεπίσημα διαβήματα, δημοσιεύματα του ξένου Τύπου στηλιτευτικά των μέτρων της Δικτατορίας, στις 17 Νοεμβρίου του 1967 ο διευθυντής της Εκκλησιαστικής Επιτροπής για Διεθνή Θέματα "(Commission of the Churches on International Affairs)", Δρ. Φρέντερικ Νόλντε "(Frederick Nolde)" έστειλε επιστολή στον τότε Έλληνα πρωθυπουργό, με την οποία του ανέφερε πως Έλληνες μετανάστες εργάτες είχαν απειληθεί από όργανα του καθεστώτος, σύμφωνα με ανεπιβεβαίωτες πληροφορίες της Διεθνούς Αμνηστίας. Στις αρχές του 1968 η Εκτελεστική Επιτροπή του Παγκόσμιου Συμβουλίου Εκκλησιών, αφού έλαβε το παραπάνω υπόμνημα του Νόλντε, ζήτησε να επισκεφθεί και να συναντήσει στην Ελλάδα εκπροσώπους της Ελληνικής Κυβέρνησης και της Αρχιεπισκοπής. Ο τότε Αρχιεπίσκοπος Ιερώνυμος Κοτσώνης, ως συνεργάτης του Δικτατορικού καθεστώτος, απέτρεψε την επίσκεψη του Γενικού Γραμματέα του ΠΣΕ, καθώς μια τέτοια επίσκεψη θα είχε ιδιαίτερο συμβολισμό και διεθνή αντίκτυπο. Ο καθηγητής Νικόλαος Ζαχαρόπουλος αναφέρει ότι μετά από αρκετό χρονικό διάστημα ο Γενικός Γραμματέας του ΠΣΕ ήλθε στην Ελλάδα αεροπορικώς, αλλά οι Ελληνικές αρχές δεν του επέτρεψαν αρχικά την είσοδο στη χώρα. Μετά από δύο ώρες του επετράπη. Στις 4 με 20 Ιουλίου 1968 θα πραγματοποιείτο στην Ουψάλα της Σουηδίας η Δ΄ Γενική Συνέλευση του ΠΣΕ η Ελλαδική Εκκλησία όμως αρνήθηκε να αποστείλει αντιπροσώπους λόγω των τεταμένων σχέσεων Ελλάδας και Σουηδίας την περίοδο εκείνη. Επίσης ο Ιερώνυμος επικαλέστηκε την ανάμιξη του ΠΣΕ στη σχεδίαση του νέου Συντάγματος της χώρας. Έτσι όμως, ο Ιερώνυμος γινόταν "«φερέφωνο της Δικτατορίας»". Ο Νικόλαος Ζαχαρόπουλος επισημαίνει πως η αποχή της Ελλαδικής Εκκλησίας από τις εργασίες της Συνέλευσης συνδεόταν και με τη θεματολογία της, που μεταξύ άλλων αφορούσε και την "«κοινωνική και πολιτική δικαιοσύνη»", κάτι που θα δυσχέραινε την Ελληνική αντιπροσωπεία.
Ακόμη ο Αρχιεπίσκοπος Ιερώνυμος Κοτσώνης αρνήθηκε να παραλάβει οικονομική βοήθεια που έστελνε το Παγκόσμιο Συμβούλιο Εκκλησιών για τους σεισμόπληκτους των Ιονίων νήσων, γιατί έτσι θα υποχρεωνόταν να ευχαριστήσει έναν διεθνή οργανισμό που ασκούσε κριτική στο Δικτατορικό καθεστώς της Ελλάδας.
Ο Ιερώνυμος Κοτσώνης ως παραλήπτης των επίσημων επιστολών του Παγκοσμίου Συμβουλίου Εκκλησιών προς την Ιερά Σύνοδο, στις οποίες το Συμβούλιο διαμαρτυρόταν για τα βασανιστήρια που λάμβαναν χώρα στην Ελλάδα την περίοδο εκείνη, ήταν γνώστης της κατάστασης χωρίς τελικά να δηλώσει ή να πράξει τίποτα.
Στα τέλη του 1968 ο Γ.Γ. του Παγκόσμίου Συμβουλίου Εκκλησιών, μετά από έκκληση της «οικουμενικής ομάδας» της πόλης Κρίφτελ της Δυτικής Γερμανίας, έστειλε προσωπικό και ανεπίσημο διάβημα προς τον Ιερώνυμο, με το οποίο τον καλούσε να παρέμβει με σκοπό την αποτροπή των θανατικών εκτελέσεων των Ελευθέριου Βερυβάκη και Αλέξανδρου Παναγούλη. Ο Ιερώνυμος απάντησε χαρακτηρίζοντας την επιστολή αυτή, "«παρέμβαση στα πολιτικά πράγματα της χώρας»" και «"επέμβαση υπέρ δολοφόνων»".
Περίοδος 1980 έως σήμερα.
Κατά τα επόμενα χρόνια όλες οι Ορθόδοξες Εκκλησίες εντάχθηκαν στο ΠΣΕ, ενώ ορισμένες από αυτές αποχώρησαν στη συνέχεια. Ορισμένες άλλες απείλησαν με αποχώρηση, ανάμεσα στις οποίες και η Εκκλησία της Ελλάδος, εκπρόσωποι της οποίας, τις δεκαετίες του 1980 και του 1990, εξέφραζαν την έντονη αντίθεσή τους προς τις αποφάσεις του Συμβουλίου. Ο Αρχιεπίσκοπος Σεραφείμ θεωρούσε μάλιστα ότι τέτοιου είδους οργανισμοί δεν προσέφεραν στην Εκκλησία, η εκπροσώπηση της Εκκλησίας της Ελλάδος δόθηκε σε καθηγητές της Θεολογικών Σχολών και σε ιεράρχες που παρακολουθουσάν τα κινήματα διαλόγου και διανόησης παγκόσμια.
Σημαντικό βήμα προσέγγισης κατά την πρόσφατη εικοσαετία υπήρξε το 2005, όταν έπειτα από προσπάθειες του καθηγητή της Θεολογικής Σχολής του Α.Π.Θ. Πέτρου Βασιλειάδη η Εκκλησία της Ελλάδος φιλοξένησε την παγκόσμια συνέλευση του τμήματος ιεραποστολής του ΠΣΕ. Εντούτοις, οι επισκέπτες βρέθηκαν αντιμέτωποι με διαμαρτυρίες έξω από τις εγκαταστάσεις του Αγίου Ανδρέα όπου διεξαγόταν η συνέλευση, ενώ ενημερώθηκαν ότι οι Διαμαρτυρόμενες (Προτεσταντικές) Εκκλησίες θεωρούνται αίρεση από κάποιους Ορθόδοξους κύκλους, και ότι οι διοργανωτές δεν ενημέρωσαν το εκκλησιαστικό σώμα για τη συμμετοχή της Εκκλησίας της Ελλάδος. Πενήντα δύο χρόνια μετά από την ίδρυσή του, τον Ιούνιο του 2006, ο Αρχιεπίσκοπος Χριστόδουλος πραγματοποίησε την πρώτη επίσημη επίσκεψη Προκαθημένου της Ελλαδικής Εκκλησίας στην έδρα του ΠΣΕ στη Γενεύη.
Γενικοί γραμματείς.
Από την επίσημη σύστασή του, το 1948, γενικοί γραμματείς έχουν διατελέσει οι:

</doc>
<doc id="58466" url="https://el.wikipedia.org/wiki?curid=58466" title="Αρόη (αρχαία πόλη)">
Αρόη (αρχαία πόλη)

Η Αρόη ήταν αρχαία πολίχνη στην Αχαΐα.
Υπάρχουν δύο εκδοχές για την ίδρυσή της. Η μία αναφέρει ότι ο Ευρύπυλος, γιος του Ευδαίμονος, βασιλιάς της Θεσσαλίας, μετά τον Τρωικό Πόλεμο, επικεφαλής Θεσσαλών ίδρυσε στην Αρόη αποικία. Η δεύτερη εκδοχή, η οποία και έχει επικρατήσει, λέει ότι η πόλη ιδρύθηκε από τον Εύμηλο, αυτόχθονα βασιλιά των Αιγιαλέων, ο οποίος με τη βοήθεια του Τριπτόλεμου από την Ελευσίνα εισήγαγε την καλλιέργεια των δημητριακών και από το όργωμα (Άροση) της γης πήρε το ονομά της. Ο Εύμηλος μαζί με τον Τριπτόλεμο οίκισαν ακολούθως την Άνθεια, η οποία έλαβε το όνομά της από το γιο του Ευμήλου Ανθεία. Ενδιάμεσα ιδρύθηκε μια νέα πόλη, η Μεσάτη. Στη συνέχεια την περιοχή κατέλαβε ο Πρευγένης μαζί με τον γιο του Πατρέα και τις συνένωσαν, ιδρύοντας μια νέα πόλη, τις Πάτρες που σημαίνει "πατρίδα".
Σύμφωνα με τις ανασκαφικές έρευνες που έχουν γίνει, η Αρόη τοποθετείται στη σημερινή περιοχή της Άνω πόλης και στο Κάστρο της Πάτρας, όπου έχουν βρεθεί πολλά αρχαία λείψανα.

</doc>
<doc id="58467" url="https://el.wikipedia.org/wiki?curid=58467" title="Αρόη αρχαία">
Αρόη αρχαία



</doc>
<doc id="58468" url="https://el.wikipedia.org/wiki?curid=58468" title="Μαντζαβιναίικα">
Μαντζαβιναίικα



</doc>
<doc id="58470" url="https://el.wikipedia.org/wiki?curid=58470" title="Ηλιακή σταθερά">
Ηλιακή σταθερά

Ηλιακή σταθερά ονομάζεται η ποσότητα της θερμότητας και γενικότερα της ηλιακής ενέργειας που δέχεται επιφάνεια ίση προς 1 cm2 σε απόσταση μιας αστρονομικής μονάδας (η μέση απόσταση της Γης από τον Ήλιο) όταν εκτεθεί κάθετα στις ηλιακές ακτίνες επί 1 min.
Έχει βρεθεί ότι η "ηλιακή σταθερά" είναι ίση προς 1,938 θερμίδες, ότι δηλαδή μπορεί να ανεβάσει τη θερμοκρασία νερού μάζας 1 γραμμαρίου (gr) κατά 1°,938 C σε 1 min. Όπερ και σημαίνει ότι σε 1 λεπτό (min) ανέρχεται κατά 1° C η θερμοκρασία μάζας ύδατος 1,938 γρ (gr).
Αν, ακόμη, ληφθεί υπ΄ όψη και η ενέργεια του Ήλιου, την οποία απορροφά η ατμόσφαιρα της Γης και που δεν φτάνει ποτέ στην επιφάνειά της, τότε η ηλιακή σταθερά ανέρχεται στις 2,04 θερμίδες.
Επίσης η "ηλιακή σταθερά" ως μέτρο της θερμικής ενέργειας του Ήλιου που φτάνει στη Γη ισούται με 1.400 τζάουλ, υπολογιζόμενη το δευτερόλεπτο ανά τετραγωνικό μέτρο της γήινης επιφάνειας.

</doc>
<doc id="58472" url="https://el.wikipedia.org/wiki?curid=58472" title="Μετεωρική υπόθεση">
Μετεωρική υπόθεση

Η μετεωρική υπόθεση είναι μία από τις σημαντικότερες υποθέσεις που διατυπώθηκαν για την εξήγηση της συνεχούς ανανέωσης της ακτινοβολούμενης ηλιακής ενέργειας.
Τη "μετεωρική υπόθεση" διατύπωσε ο Βαυαρός αστρονόμος Μάγερ (Mayer) το 1848. Σύμφωνα με την θεωρία αυτή, η ηλιακή ενέργεια ανανεώνεται από συνεχή πτώση μετεωρικής ύλης πάνω στον Ήλιο. 
Η θεωρία αυτή δεν μπορούσε όμως να δικαιολογήσει, "να καλύψει" την τεράστια ηλιακή ενέργεια εκτός από ένα ελάχιστο ποσοστό. 
Επειδή η θεωρία αυτή βασίστηκε στα μετέωρα ονομάσθηκε μετεωρική.

</doc>
<doc id="58474" url="https://el.wikipedia.org/wiki?curid=58474" title="Υπόθεση ηλιοσυστολής">
Υπόθεση ηλιοσυστολής

Η υπόθεση ηλιοσυστολής είναι μία ακόμη από τις σημαντικότερες υποθέσεις που διατυπώθηκαν στην αναζήτηση ερμηνείας της συνεχούς ανανέωσης της ακτινοβολούμενης ηλιακής ενέργειας.
Την "υπόθεση της ηλιοσυστολής" διατύπωσε αρχικά ο Χέλμολτζ ("Helmoltz") το 1854 που συμπληρώθηκε από τον λόρδο Κέλβιν το 1893. Σύμφωνα με την θεωρία αυτή:
Η θεωρία αυτή δεν μπορούσε όμως να δικαιολογήσει, την ηλικία τόσο του Ήλιου όσο και της Γης. Αν δηλαδή κατ' αυτόν τον τρόπο συντηρείτο η ηλιακή ενέργεια θα έπρεπε αυτή να μην είναι μεγαλύτερη των 3 Χ 107 ετών, ενώ ήδη η ηλικία της Γης δια πολλών μεθόδων βρίσκεται πολύ μεγαλύτερη, δηλαδή της τάξης των 4,5 Χ 109 ετών. Κατ' αυτόν τον τρόπο αποκλείσθηκε η περίπτωση συστολής ως κύριος τρόπος της παραγωγής της ηλιακής ενέργειας. Επειδή η θεωρία αυτή βασίσθηκε στην πιθανή συστολή του Ηλίου ονομάσθηκε «υπόθεση ηλιοσυστολής». Αργότερα ανακαλύφθηκε πως η θερμοπυρηνική ενέργεια ήταν υπεύθυνη για την παραγωγή ενέργειας και τις μακρές διάρκειες ζωής των αστέρων.

</doc>
<doc id="58475" url="https://el.wikipedia.org/wiki?curid=58475" title="Αρένα Αουφ Σάλκε">
Αρένα Αουφ Σάλκε



</doc>
<doc id="58477" url="https://el.wikipedia.org/wiki?curid=58477" title="Κωνσταντίνος Λαμπρινόπουλος">
Κωνσταντίνος Λαμπρινόπουλος

Ο Κωνσταντίνος Λαμπρινόπουλος (1893-1965) ήταν δικαστικός και δήμαρχος (18/08/1950 – 21/02/1951) Πατρέων.
Βιογραφία.
Γεννήθηκε στην Κυπαρισσία. Σπούδασε νομική στο Πανεπιστήμιο Αθηνών και εγκαταστάθηκε κατόπιν στην Πάτρα. Αρχικά εργάστηκε ως δικαστικός στην Κυπαρισσία ενώ στη συνέχεια διορίστηκε πρόεδρος πρωτοδίκων στην Σπάρτη. Μετατέθηκε στην Πάτρα, όπου και αναπλήρωσε την κενή θέση του δημάρχου, σύμφωνα με την ισχύουσα νομοθεσία της εποχής. Αναγκάστηκε όμως να παραιτηθεί για να ορκιστεί ισόβιος σύμβουλος του Ελεγκτικού συνεδρίου Αθηνών. Ανήλθε στην θέση του Αρεοπαγίτη και συνταξιοδοτήθηκε το 1963.
Είχε τέσσερα παιδιά και ήταν παντρεμένος με την . Απεβίωσε στην Αθήνα το 1965.

</doc>
<doc id="58478" url="https://el.wikipedia.org/wiki?curid=58478" title="Τσαριτσάνη">
Τσαριτσάνη



</doc>
<doc id="58479" url="https://el.wikipedia.org/wiki?curid=58479" title="Φώτιος Παλαιολόγος">
Φώτιος Παλαιολόγος

Ο Φώτιος Παλαιολόγος (1885-1954) ήταν δικηγόρος και δήμαρχος (22/2/1951 – 25/2/1951) Πατρέων.
Γεννήθηκε στην Πάτρα και ήταν δικηγόρος. Διετέλεσε για πολλά χρόνια πρόεδρος του δημοτικού συμβουλίου, ενώ παράλληλα ήταν μέλος της διοίκησης του δικηγορικού συλλόγου Πατρών, μέλος της Φιλεκπαιδευτικής εταιρείας και επίσης μέλος του τοπικού παραρτήματος του Ερυθρού Σταυρού. Ανέλαβε δήμαρχος, ως πρόεδρος του δημαρχιακού συμβουλίου, για τέσσερις μόλις μέρες μέχρι δηλαδή να αντικατασταθεί από τον δικαστικό Κωνσταντίνο Μαρμαρά.
Παρέμεινε ανύπαντρος και απεβίωσε στις 9 Ιανουαρίου του 1954. 

</doc>
<doc id="58481" url="https://el.wikipedia.org/wiki?curid=58481" title="Κωνσταντίνος Μαρμαράς">
Κωνσταντίνος Μαρμαράς

 --&gt;
Ο Κωνσταντίνος Μαρμαράς ήταν δικαστικός και δήμαρχος (26/2/1951 – 6/6/1951) Πατρέων.
Διετέλεσε πρόεδρος πρωτοδικών Πάτρας επί σειρά ετών. Αναπλήρωσε, σύμφωνα με τον ισχύοντα νόμο, τον κενό θώκο του δημάρχου. Παρέμεινε για 3,5 μήνες στην θέση του δημάρχου μέχρι να διενεργηθούν οι εκλογές του Απριλίου, οπότε και παρέδωσε στον Βασίλειο Ρούφο. Έφτασε μέχρι το αξίωμα του Αρεοπαγίτη.

</doc>
<doc id="58482" url="https://el.wikipedia.org/wiki?curid=58482" title="Π. Ρουπακιώτης">
Π. Ρουπακιώτης

Ο Π. Ρουπακιώτης ήταν δήμαρχος (6/4/1875 – 7/6/1875) Πατρέων.
Αναπλήρωσε τον καθαιρεμένο, από την κυβέρνηση Βούλγαρη, δήμαρχο Γεώργιο Ρούφο ως πρώτος δημαρχιακός Πάρεδρος. Παρέμεινε στον δημαρχιακό θώκο για 2 μήνες. Το μικρό του όνομα δεν μας είναι γνωστό καθώς και περαιτέρω πληροφορίες για την ζωή του.

</doc>
<doc id="58485" url="https://el.wikipedia.org/wiki?curid=58485" title="Λουκάς Λόντος">
Λουκάς Λόντος

Ο Λουκάς Λόντος ήταν κτηματίας, έμπορος και βουλευτής Αιγιαλείας.
Βιογραφία.
Γεννήθηκε στο Αίγιο και ήταν γόνος της ισχυρής οικογένειας προυχόντων. Ήταν αδερφός του Ανδρέα και Αναστασίου Λόντου. Διετέλεσε επι σειρά ετών βουλευτής και γερουσιαστής Αιγιαλείας. Απεβίωσε το 1861. Με τον θάνατο του τερματίζεται η πολιτική παρουσία της οικογένειας Λόντου στην περιοχή.

</doc>
<doc id="58493" url="https://el.wikipedia.org/wiki?curid=58493" title="Νόμος του Ωμ">
Νόμος του Ωμ

Ανοιχτό κύκλωμα.
Έστω ένας αντιστάτης αντίστασης R, στον οποίον εφαρμόζεται διαφορά δυναμικού V και ο οποίος διαρρέεται από ρεύμα Ι. Η ένταση του ρεύματος Ι είναι ανάλογη της διαφοράς δυναμικού με συντελεστή αναλογίας 1/R. Στη μαθηματική γλώσσα αυτή η σχέση γράφεται:
Άλλες μορφές της έκφρασης είναι formula_2, R=σταθερό
Ο νόμος αυτός μπορεί να εφαρμοστεί και σε ανοιχτό κύκλωμα με περισσότερους αντιστάτες. Ουσιαστικά θεωρούμε ένα ισοδύναμο με το αρχικό κύκλωμα αντιστάτη με αντίσταση τέτοια, ώστε να έχει την ίδια συμπεριφορά με το αρχικό κύκλωμα.
Το Τρίγωνο VIR.
Το "τρίγωνο VIR" είναι ένας εκπαιδευτικός μνημονικός κανόνας, (τρίγωνο που χωρίζεται από μία νοητή οριζόντια ευθεία), για την απομνημόνευση των τριών ε formula_3
οπότε η εξίσωση είναι formula_4
οπότε η εξίσωση είναι formula_5, ο οποίος είναι ο ορισμός της αντίστασης.
Παραδείγματα Εφαρμογής του Νόμου.
Εξίσωση: formula_6
Εξίσωση: formula_7 formula_8 formula_9Ω 
Εξίσωση: formula_10 
Κλειστό κύκλωμα.
Σε αυτήν την περίπτωση θεωρούμε όλα τα εξαρτήματα του κυκλώματος μαζί με την πηγή. Έστω η συνολική αντίσταση όλων των εξαρτημάτων (εξαιρουμένης της πηγής) R, η εσωτερική αντίσταση της πηγής r, η ηλεκτρεργετική δύναμη της πηγής Ε και Ι η ένταση του ηλεκτρικού ρεύματος που διαρρέει το κύκλωμα. Τότε ισχύει:
formula_11
Ερμηνεία των νόμων.
Η τάση (V) είναι η ηλεκτρική δύναμη που κινεί τα ηλεκτρόνια (που είναι τα αρνητικά φορτία) μέσω των καλωδίων και των ηλεκτρικών συσκευών. Το ρεύμα (I) είναι το ποσοστό ροής ηλεκτρονίων και η αντίσταση (R) είναι η ιδιότητα ενός αντιστάτη (ή άλλης συσκευής που υπακούει το νόμο του Ωμ) που περιορίζει το ρεύμα σε ένα ποσό ανάλογο προς την εφαρμοσμένη τάση.
Έτσι, για μια δεδομένη αντίσταση R (Ωμ) και μια δεδομένη τάση V (βολτ) που καθιερώνεται πέρα από την αντίσταση, ο νόμος του Ωμ παρέχει την εξίσωση για τον υπολογισμό του ρεύματος που πρέπει να περάσει από τον αντιστάτη (ή τη συσκευή).
Περιγραφή της χρήσης του νόμου του Ωμ σε ηλεκτρικά κυκλώματα.
Τα ηλεκτρικά κυκλώματα αποτελούνται από τις ηλεκτρικές συσκευές που συνδέονται με τα καλώδια (ή άλλους κατάλληλους αγωγούς). Το παραπάνω διάγραμμα παρουσιάζει ένα από τα απλούστερα ηλεκτρικά κυκλώματα που μπορούν να κατασκευαστούν. Μια ηλεκτρική συσκευή παρουσιάζεται ως κύκλος με τα σύμβολο (+) και (-) τα τερματικά, τα οποία αντιπροσωπεύουν μια πηγή τάσης, όπως μια μπαταρία. Η άλλη συσκευή εμφανίζεται σαν ένα σύμβολο ζιγκζακ (Αγγλ. zigzag) με το γράμμα (R). Αυτό το σύμβολο αντιπροσωπεύει έναν αντιστάτη, και το (R) υποδεικνύει την αντίστασή του.
Το θετικό τερματικό της πηγής τάσης (+), συνδέεται με ένα από τα τερματικά του αντιστάτη χρησιμοποιώντας ένα καλώδιο αμελητέας αντίστασης και μέσω αυτού του καλωδίου ηλεκτρικό ρεύμα (Ι) υποδεικνύεται σε μια διευκρινισμένη κατεύθυνση όπου εμφανίζεται με ένα βέλος. Το άλλο τερματικό του αντιστάτη ή το αρνητικό τερματικό της πηγής τάσης (-), συνδέεται με ένα δεύτερο καλώδιο και στην συνέχεια με την άλλη άκρη του αντιστάστη.
Με αυτό τον τρόπο διαμορφώνουμε ένα πλήρες κύκλωμα επειδή όλο το ρεύμα που αφήνει το θετικό τερματικό της πηγής τάσης (+) πρέπει να επιστρέψει στο άλλο τερματικό της πηγής τάσης (-).
Οι ηλεκτρικοί αντιστάτες είναι αγωγοί που επιβραδύνουν τη μετάβαση της ηλεκτρικής ενέργειας. Ένας αντιστάτης με μια υψηλή τιμή αντίστασης, για παράδειγμα μεγαλύτερη από 10 μέγα ωμ (ΜΩ), είναι ένας φτωχός αγωγός, ενώ ένας αντιστάτης με μια χαμηλή τιμή, για παράδειγμα λιγότερο από 0,1 ωμ, είναι ένας καλός αγωγός. (Οι μονωτές είναι ηλεκτρικές συσκευές που για τους περισσότερους πρακτικούς λόγους δεν επιτρέπουν στο ρεύμα να διαρρέει το κύκλωμα όταν εφαρμόζεται η τάση.) Σε ένα διάγραμμα κυκλωμάτων όπως το παραπάνω, τα διάφορα στοιχεία μπορούν να ενωθούν από τους συνδετήρες, τις επαφές, τις συγκολλήσεις ή τις ενώσεις ύλης συγκολλήσεως των διάφορων ειδών, αλλά για την απλότητα αυτές οι συνδέσεις συνήθως δεν παρουσιάζονται.

</doc>
<doc id="58495" url="https://el.wikipedia.org/wiki?curid=58495" title="Ωμ">
Ωμ

Ο όρος Ωμ μπορεί να αναφέρεται στα εξής:

</doc>
<doc id="58496" url="https://el.wikipedia.org/wiki?curid=58496" title="Εναλλασσόμενο ρεύμα">
Εναλλασσόμενο ρεύμα

Το εναλλασσόμενο ρεύμα (αγγλ. alternating current, συντμ. AC) είναι ηλεκτρικό ρεύμα του οποίου η ένταση και η κατεύθυνση μεταβάλλονται περιοδικά. Το εναλλασσόμενο ρεύμα, λόγω της ευκολότερης και οικονομικότερης μετάδοσής του (μικρότερες απώλειες κατά τη μεταφορά του και λεπτότερα καλώδια μεταφοράς) καθώς και λόγω της ευκολίας που παρέχει στη μετατροπή της τάσης του σε υψηλότερες ή χαμηλότερες τιμές, επικράτησε έναντι του συνεχούς στην διανομή ηλεκτρικής ενέργειας.
Το εναλλασσόμενο ρεύμα καθώς και οι πρώτες του εφαρμογές αποτέλεσαν εργασία του Νίκολα Τέσλα. Για την καθιέρωση του εναλασσόμενου, έναντι του συνεχούς, αντιμετώπισε μάλιστα τον έντονο ανταγωνισμό του Τόμας Έντισον.
Ενεργός ένταση Ε.Ε. ονομάζεται η σταθερή ένταση που πρέπει να έχει συνεχές ρεύμα το οποίο όταν διαρρέει έναν αντιστάτη να προσφέρει στον ίδιο χρόνο το ίδιο ποσό θερμότητας στον αντιστάτη με την ενεργή τιμή του εναλλασσομένου.
Ενεργός τάση Ε.Τ. ονομάζεται η τιμή συνεχούς τάσης η οποία όταν εφαρμόζεται στα άκρα του ιδίου αντιστάτη δίνει ρεύμα με ένταση ίση με την ενεργό τιμή της έντασης του εναλλασσομένου ρεύματος.

</doc>
<doc id="58497" url="https://el.wikipedia.org/wiki?curid=58497" title="Συνεχές ρεύμα">
Συνεχές ρεύμα

Ως συνεχές ρεύμα (αγγλ. direct current, συντμ. DC) θεωρείται η καλωδιακή σε μία ενιαία κατεύθυνση, π.χ. σε ένα καλωδιακό, αλλά μπορεί επίσης να είναι μέσω ημιαγωγών και μέσω κενού όπως το ηλεκτρόνιο ή οι ιονικές ακτίνες. Στο συνεχές ρεύμα, τα ηλεκτρόνια ρέουν προς την ίδια κατεύθυνση. Η διαφορά αυτή διακρίνει το συνεχές από το εναλλασσόμενο ρεύμα (AC). Ένας όρος που χρησιμοποιήθηκε στο παρελθόν για το συνεχές ρεύμα ήταν το γαλβανικό ρεύμα. Ένα ρεύμα του οποίου η τιμή αλλά όχι η πολικότητα μεταβάλλεται συναρτήσει του χρόνου θεωρείται συνεχές (DC) και όχι εναλλασσόμενο (AC).

</doc>
<doc id="58498" url="https://el.wikipedia.org/wiki?curid=58498" title="Νόμος του Ohm">
Νόμος του Ohm



</doc>
<doc id="58499" url="https://el.wikipedia.org/wiki?curid=58499" title="Σοϊχίρο Χόντα">
Σοϊχίρο Χόντα



</doc>
<doc id="58500" url="https://el.wikipedia.org/wiki?curid=58500" title="Μετεωρολογικός δορυφόρος">
Μετεωρολογικός δορυφόρος

Μετεωρολογικοί δορυφόροι ή δορυφόροι καιρού ονομάζονται ειδικές διαστημικές μηχανές, σύγχρονα επιτεύγματα της διαστημικής, που εκτοξεύονται με διαστημικά οχήματα και θέτονται στη συνέχεια σε τροχιά γύρω από τη Γη, για την παρακολούθηση και πρόβλεψη των γήινων καιρικών φαινομένων.
Γενικά.
Στη σύγχρονη εποχή των διαστημικών ερευνών πράγματι λέξεις όπως "πύραυλος", "διαστημόπλοιο", "τεχνητός δορυφόρος" θεωρούνται πλέον συνήθεις και κοινότυπες αφού αποτελούν πλέον μέρος της καθημερινής ζωής. Η επιστήμη όμως που θεωρείται πως έχει ευεργετηθεί περισσότερο από κάθε άλλη από αυτή την δραστηριότητα είναι αναμφίβολα η Μετεωρολογία. Οι πληροφορίες που στέλνουν οι μετεωρολογικοί δορυφόροι ειδικά από το διάστημα είναι περισσότερο ικανές να προβλέψουν την εξέλιξη των καιρικών φαινομένων σε ένα τόπο για τις επόμενες 4, 5 ή και 10 ημέρες αυξάνοντας έτσι το εύρος της πρόγνωσης.
Τέτοιου είδους δυνατότητες θεωρούνται ιδιαίτερα σημαντικές στην ανθρώπινη διαβίωση. Δεν θα πρέπει να λησμονείται ότι κύματα ψύχους, ή πλημμυρών, τυφώνες και άλλα φαινόμενα που κυριολεκτικά παραλύουν συχνά ολόκληρες ηπείρους θα μπορούν να είναι λιγότερο καταστροφικά αν υπάρχει έγκαιρη πρόβλεψη. Έτσι η περαιτέρω ανάπτυξη των μετεωρολογικών παρατηρήσεων, μέσω των δορυφόρων αυτών, καθιστούν συνέχεια περισσότερο μακροπρόθεσμη την πρόγνωση του καιρού.
Η Αρχή.
Πρώτος τεχνητός δορυφόρος που εκτοξεύθηκε ειδικά για ανάγκες μετεωρολογίας ήταν το 1960 που έφερε το όνομα TIROS-1 ο οποίος και έστειλε στη Γη περίπου 23.000 φωτογραφίες. Από τότε εκατομμύρια άλλες φωτογραφίες έχουν σταλεί στη Γη από τους μετεωρολογικούς δορυφόρους που εκτοξεύθηκαν στη συνέχεια και τοποθετήθηκαν σε τροχιές γύρω από τη Γη. Οι δορυφόροι αυτοί θέτονται σε τροχιές περιστροφής με την ίδια ταχύτητα περιστροφής της Γης ουτως ώστε να βρίσκονται συνέχεια πάνω από το ίδιο σημείο του γήινου ισημερινού. Οι δορυφόροι αυτοί είναι διαφόρων εθνικοτήτων που σχηματίζουν μεταξύ τους ένα δίκτυο μετεωρολογικής παρατήρησης και πληροφόρησης για τη σφαιρική κατανομή των καιρικών φαινομένων του πλανήτη Γη. Το σύστημα αυτό βρίσκεται σε συνεχή λειτουργία όλο το 24ωρο, σε διάφορα μήκη κύματος, παρέχοντας έτσι πληροφορίες μέρα και νύκτα.
Νεότερες σειρές μετεωρολογικών δορυφόρων περισσότερο εξελιγμένοι άνοιξαν πραγματικά νέους ορίζοντες στους μετεωρολόγους. Όπως σημειώνει χαρακτηριστικά σε διαλέξεις του ο διακεκριμένος επιστήμονας και διευθυντής του Ευγενιδείου Πλανηταρίου, Διονύσης Σιμόπουλος "οι σύγχρονοι μετεωρολογικοί δορυφόροι ξεπερνούν κάθε προηγούμενο αφού οι δυνατότητές τους σε σχέση μ΄ εκείνον του 1960 είναι όσο το ακόντιο με το πολυβόλο"!
Σύγχρονο δίκτυο.
Σήμερα ένας ολόκληρος στόλος από σύγρονους μετωρολογικούς δορυφόρους λειτουργεί κάτω από την επίβλεψη της Ευρώπης, των ΗΠΑ, της Ρωσίας, της Κίνας, της Ιαπωνίας αλλά και της Ινδίας. Συγκεκριμένα με ευθύνη Χωρών:
1. "Ευρώπης", κινούνται ήδη τρεις παλαιότεροι δορυφόροι οι Μετεοστάτ 5, 6 και 7, ένας νεότερος ο MSG-1 και ο ακόμα πιο εξελιγμένος, ο "Μέτοπ 1" (Metop-1) που παρέχουν πολύ ανώτερης ποιότητας παρατηρήσεις. Σύνολο 5.
2. "ΗΠΑ", λειτουργού σήμερα οι GOES-8, 10, 11 και 12, και οι NOAA-12, 15 και 16. Σύνολο 7.
3. "Ρωσίας", λειτουργούν οι περιορισμένοι δυνατοτήτων (λόγω τροχιάς) Meteor-2 και 3, ο νεότερος Meteor-3M-N1 και ο τελευταίος, πλέον σύγχρονος, GOMS-N2. Σύνολο 4.
4. "Κίνας", υπεύθυνη για την παρακολούθηση των παρατηρήσεων των FY-2A, FY-2B, FY-1C, του νεότερου FY-1D και του πλέον σύγχρονου FY-3A. Σύνολο 5.
5. "Ινδίας", λειτουργούν οι InSat-1D, InSat-2B ο νεότερος InSat-3A και οι τελευταίοι νεας γενιάς MetSat-1R και InSat-3D. Σύνολο 5, και τέλος η
6. "Ιαπωνία", που έχει την ευθύνη του GMS-5 και των δύο τελευταίας γενιάς δορυφόρων MTSAT-1R και MTSAT-2. Σύνολο 3.
Εξοπλισμός δορυφόρων.
Οι τελευταίας γενιάς μετεωρολογικοί δορυφόροι είναι εφοδιασμένοι με πλείστα ηλεκτρονικά όργανα όχι μόνο αυτόματης ανάλυσης και καταγραφής φωτογραφιών αλλά και λήψης συγκέντρωσης και ανάλυσης εκπομπών γήινων αυτόματων μετεωρολογικών σταθμών που βρίσκονται σε απρόσιτες περιοχές (π.χ. ερήμους, θάλασσες, πολικές ζώνες, απρόσιτες κορφές οροσειρών κ.λπ) που περιέχουν αναγκαία φυσικά τοπικά μεγέθη όπως η θερμοκρασία, ατμοσφαιρική πίεση, υγρασία ατμόσφαιρας, ταχύτητα και φορά ανέμων κ.λπ. Έτσι επιτυγχάνεται συλλογή πλούσιου υλικού που μετά από ηλεκτρονική επεξεργασία, σε πολλές των περιπτώσεων οι δορυφόροι αυτοί να παραδίδουν (συντάσσουν) ακόμη και τον μετεωρολογικού χάρτη πρόβλεψης καιρού συγκεκριμένου τόπου και χρόνου.

</doc>
<doc id="58502" url="https://el.wikipedia.org/wiki?curid=58502" title="Είσαι στην ΕΟΚ... Μάθε για την ΕΟΚ">
Είσαι στην ΕΟΚ... Μάθε για την ΕΟΚ

Το Είσαι στην ΕΟΚ... Μάθε για την ΕΟΚ είναι σατιρική ταινία του 1981, σε σκηνοθεσία Ντίμη Δαδήρα.
Πλοκή.
Σε ένα χωριό της ελληνικής επαρχίας φτάνει ένα τηλεοπτικό συνεργείο το οποίο ετοιμάζει μια ενημερωτική εκπομπή για την επικείμενη ένταξη της Ελλάδας στην Ευρωπαϊκή Οικονομική Κοινότητα. Μέσα από τις συνεντεύξεις των πολιτών, γίνεται εμφανής η τοποθέτησή τους υπέρ ή κατά της ΕΟΚ. Σκοπός της ταινίας είναι η μέσω της σάτιρας κριτική θεώρηση της απόφασης της ένταξης της Ελλάδας στην ΕΟΚ.
Πραγωγή και παραλειπόμενα.
Η ταινία ήταν αρχικά να κυκλοφορήσει το 1980 με τον τίτλο "Είσαι στην ΕΟΚ... Πάθε για την ΕΟΚ", αλλά η Επιτροπή Ελέγχου Ταινιών ("«Επιτροπή ελέγχου θεατρικών και κινηματογραφικών έργων»") του Υπουργείου Προεδρίας λογόκρινε τον τίτλο της ταινίας, μην επιτρέποντας την προβολή, παρά μόνο μετά την αλλαγή του. Σημειώνεται ότι η φράση του τίτλου «Είσαι στην ΕΟΚ... Μάθε για τη ΕΟΚ» αποτελούσε το κύριο σύνθημα της κρατικής εκστρατείας ενημέρωσης (έντυπης και ηλεκτρονικής) του κόσμου στο πλαίσιο της ένταξης της χώρας στην Ευρωπαϊκή Οικονομική Κοινότητα το 1979. 
Το "Είσαι στην ΕΟΚ... Μάθε για την ΕΟΚ" προβλήθηκε τη σεζόν 1980-1981 κόβοντας 102.671 εισιτήρια και κατατάχθηκε στη 13η θέση ανάμεσα σε 25 ταινίες της ίδιας σεζόν. Κυκλοφόρησε και με τη μορφή ντιβιντί στις 18/04/2006. 

</doc>
<doc id="58503" url="https://el.wikipedia.org/wiki?curid=58503" title="Μάθε παιδί μου γράμματα">
Μάθε παιδί μου γράμματα

Το Μάθε παιδί μου γράμματα είναι τίτλος κοινωνικής κωμωδίας του 1981 σε σενάριο και σκηνοθεσία του Θεόδωρου Μαραγκού και με πρωταγωνιστές τους Βασίλη Διαμαντόπουλο, Νίκο Καλογερόπουλο, Κώστα Τσάκωνα και Άννα Μαντζουράνη. Αποτελεί κοινωνική κριτική της μεταπολιτευτικής ελληνικής κοινωνίας, με τις έντονες ιδεολογικές αγκυλώσεις και ταυτόχρονα την αδυναμία και την έλλειψη βούλησης από το ελληνικό κράτος να αξιοποιήσει το ανθρώπινο δυναμικό. Παράλληλα εξετάζεται και η εξάρτηση της ελληνικής εκπαίδευσης τόσο από σχήματα και νοοτροπίες του παρελθόντος όσο και από την εξουσία, της οποίας καλείται να γίνει φερέφωνο.
Πλοκή.
Η υπόθεση εκτυλίσσεται σε ένα χωριό της ορεινής Αρκαδίας λίγο μετά τη μεταπολίτευση. Τα αποκαλυπτήρια ενός μνημείου πεσόντων κατά την Κατοχή αναστατώνουν την τοπική κοινωνία, καθώς παραλείπεται το όνομα του Χρήστου Καναβού, ενός κομμουνιστή αντιστασιακού που σκοτώθηκε στην περιοχή. Ο Περικλής (Βασίλης Διαμαντόπουλος), συντηρητικός διευθυντής του Γυμνάσιου, έρχεται σε σύγκρουση τόσο με τη γυναίκα του, την Ελπίδα (Άννα Ματζουράνη) όσο και με τους δυο γιους του, τον Σωκράτη (Νίκος Καλογερόπουλος) και τον Δημοσθένη (Κώστας Τσάκωνας), που υπερασπίζονται το δικαίωμα της Χρυσάνθης (Ειρήνη Καζάκου) και της οικογένειάς της να καταθέσουν στεφάνι στη μνήμη του Καναβού.
Η ταινία αρχίζει πριν από την κυρίως πλοκή του έργου, καθώς βλέπουμε την Ελπίδα να μιλάει με τον πατέρα της Χρυσάνθης πολλά χρόνια πριν παντρευτεί τον Περικλή, που είναι χήρος από τον πρώτο του γάμο. Στο παρόν, η Ελπίδα δέχεται τελικά να παντρευτεί τον Περικλή και μετακομίζει μαζί του. Εκεί συναντάει τον Σωκράτη που τραυλίζει και εξαιτίας του νεανικού του στιλ λαμβάνει μονάχα την αποδοκιμασία του πατέρα του. Τον συγκρίνει συνεχώς με τον Δημοσθένη που σπουδάζει εδώ και χρόνια στο εξωτερικό. Όταν τελικά ο Δημοσθένης γυρίζει, ο Περικλής με δυσκολία τον αναγνωρίζει. Αργότερα, σε μια συνέντευξη που δίνει, ο Δημοσθένης αποκαλύπτει τις κουμμουνιστικές πεποιθήσεις του. Τελικά, την μέρα του μνημόσυνου, ο πατέρας της Χρυσάνθης φωνάζει το όνομα του Καναβού και προσπαθεί να καταθέσει στεφάνι, αλλά οι αστυνομικοί τον σταματούν. Στη συνέχεια ο Σωκράτης και ο Δημοσθένης προσπαθούν να βοηθήσουν και όλα τα παιδιά καταφεύγουν στο κρυφό σχολειό. Στο τέλος, κατά την διάρκεια της δίκης του κύριου Καναβού, στην οποία ο Περικλής καταθέτει εναντίον του, ο Σωκράτης, ενθυμούμενος όλες τις φορές που ο πατέρας του τον συμβούλευε να είναι ειλικρινής, του φωνάζει να πει την αλήθεια.
Παραγωγή.
Η ταινία έχει γυριστεί στη Στεμνίτσα, τη Δημητσάνα και άλλα χωριά της περιοχής. Κυκλοφόρησε στις κινηματογραφικές αίθουσες τη σεζόν 1981-1982 και, κόβοντας 321.571 εισιτήρια, ήρθε στην πρώτη θέση ανάμεσα σε 46 ταινίες της ίδιας σεζόν. 
Διακρίσεις.
Η ταινιία απέσπασε τέσσερα βραβεία στο Φεστιβάλ Κινηματογράφου Θεσσαλονίκης 1981:

</doc>
<doc id="58504" url="https://el.wikipedia.org/wiki?curid=58504" title="Συνθήκη του Βέρντεν">
Συνθήκη του Βέρντεν



</doc>
<doc id="58507" url="https://el.wikipedia.org/wiki?curid=58507" title="Μπόρις Παστερνάκ">
Μπόρις Παστερνάκ



</doc>
<doc id="58512" url="https://el.wikipedia.org/wiki?curid=58512" title="Λεωνίδας Μελετόπουλος">
Λεωνίδας Μελετόπουλος

Ο Λεωνίδας Μελετόπουλος ήταν διπλωμάτης και βουλευτής Αιγιαλείας.
Βιογραφία.
Γεννήθηκε στο Αίγιο και ήταν γιος του Δημήτριου Μελετόπουλου. Ακολούθησε διπλωματική καριέρα και διετέλεσε τμηματάρχης του υπουργείου εξωτερικών το 1858. Προάχθηκε σχετικά γρήγορα στον βαθμό του πρέσβη και υπηρέτησε σε διάφορες Ευρωπαϊκές πόλεις, με σημαντικότερη την Ρώμη όπου χρημάτισε πρύτανις του διπλωματικού σώματος. Μετά την συνταξιοδότηση του ασχολήθηκε με την πολιτική, όπου και κατάφερε να εκλεγεί βουλευτής Αιγιαλείας. Κατά τη διάρκεια της πολιτικής του καριέρας διετέλεσε υπουργός εξωτερικών από τις 24/02/1892 έως τις 10/061892

</doc>
<doc id="58514" url="https://el.wikipedia.org/wiki?curid=58514" title="Αγγελής Μελετόπουλος">
Αγγελής Μελετόπουλος

Ο Αγγελής Μελετόπουλος ήταν οπλαρχηγός του 1821 και προεστός της Πελοποννήσου.
Βιογραφικά στοιχεία.
Γιος του μεγαλεμπόρου Χριστόδουλου Μελετόπουλου, αναδείχθηκε γρήγορα σε πρόκριτος του Αιγίου και προεστός της Πελοποννήσου. Στάλθηκε στην Κωνσταντινούπολη ως βεκίλης με σκοπό την εκπροσώπηση της Πελοποννήσου στην Υψηλή Πύλη. Μυήθηκε στην Φιλική Εταιρεία ενώ κατά τη διάρκεια της επανάστασης οργάνωσε σώμα στρατού, του οποίου την αρχηγία παρέδωσε στον γιο του, Δημήτριο.
Ήταν παντρεμένος με την Αναστασία Χαραλάμπη, κόρη της ισχυρής στρατιωτικής οικογενείας, και είχε αποκτήσει έξι παιδιά μεταξύ των οποίων τον Δημήτριο Μελετόπουλο, την Ελένη, σύζυγο Νικολάου Φλογαΐτη και την Αικατερίνη, σύζυγο Αναστασίου Λόντου.

</doc>
<doc id="58517" url="https://el.wikipedia.org/wiki?curid=58517" title="Αντρέι Σάχαροφ">
Αντρέι Σάχαροφ



</doc>
<doc id="58518" url="https://el.wikipedia.org/wiki?curid=58518" title="Θεόδωρος Γκόφας">
Θεόδωρος Γκόφας

 --&gt;
&lt;br&gt;
Ο Θεόδωρος Γκόφας ήταν σταφιδέμπορος και βουλευτής Αιγιαλείας.
Βιογραφία.
Γεννήθηκε στο Αίγιο και ήταν γιος του Θεοφάνη Γκόφα, γόνου της πλούσιας οικογένειας Γκόφα. Σπούδασε νομικά στην Αθήνα και συνέχισε τις σπουδές του στην Ελβετία. 
Ο Θεόδωρος Γκόφας, γνωστότερος στους ψηφοφόρους του και με το ψευδώνυμο "Θεοδωράκης Γρίβας", εξελέγη βουλευτής το 1906 έως το 1911 και από το 1935 έως το 1938. Το 1915 διετέλεσε νομάρχης Κεφαλληνίας μέχρι την αποπομπή του στις 11 Απριλίου 1917, από την Γαλλική διοίκηση εξαιτίας των φιλοβασιλικών του φρονημάτων. Στη συνέχεια αποσύρθηκε από την ενεργό πολιτική για να αφήσει τη θέση του στον αδελφό του Χρήστο ("Κίτσο") Γκόφα. Μετά τον αιφνίδιο θάνατο του Χρήστου Γκόφα επέστρεψε στην πολιτική το 1932, οπότε και επανεξελέγη βουλευτής Αιγιαλείας. Κατά την διάρκεια της δικτατορίας του Ιωάννη Μεταξά έβαλε τέλος στις πολιτικές του δραστηριότητες. 
Απεβίωσε σε βαθύ γήρας στην Αθήνα το 1950 χωρίς να αφήσει απογόνους και ετάφη στο Αίγιο.

</doc>
<doc id="58521" url="https://el.wikipedia.org/wiki?curid=58521" title="Αντρέι Zαχάρωφ">
Αντρέι Zαχάρωφ



</doc>
<doc id="58523" url="https://el.wikipedia.org/wiki?curid=58523" title="Αντρέι Σαχάρωφ">
Αντρέι Σαχάρωφ



</doc>
<doc id="58525" url="https://el.wikipedia.org/wiki?curid=58525" title="Ανδρέας Παναγιωτόπουλος">
Ανδρέας Παναγιωτόπουλος

Ο Ανδρέας Παναγιωτόπουλος (1851 - Ιούνιος 1936) ήταν Έλληνας πολιτικός.
Βιογραφικά στοιχεία.
Γεννήθηκε στο Αίγιο το 1851 και ήταν γιος του Σωτήρη Παναγιωτόπουλου. Σπούδασε νομικά στο Πανεπιστήμιο Αθηνών και μετά την αποφοίτησή του ασχολήθηκε με το εμπόριο της σταφίδας. Το 1878 εξέδωσε την εφημερίδα «Κόκορας» για να αποσυρθεί λίγο μετά στην έπαυλή του στο Λαμπίρι. 
Εξελέγη για πρώτη φορά βουλευτής Αιγιαλείας στις εκλογές του 1885 και επανεξελέγη σε αυτές του 1890, του 1892, του 1895, του 1899, του 1902, του 1905, του 1906, του Αυγούστου 1910, του Δεκεμβρίου 1915, του 1920 και του 1928. 
Διετέλεσε υπουργός Εκκλησιαστικών και Δημοσίας Εκπαιδεύσεως στις κυβερνήσεις Ζαΐμη και Δραγούμη. Στην κυβέρνηση του δικτάτορα Θ. Πάγκαλου ήταν υπουργός Εσωτερικών από τις 25 Ιουνίου 1925 ως τις 17 Οκτωβρίου 1925. Είχε τιμηθεί με τον χρυσό Σταυρό του Σωτήρος. 
Απεβίωσε τον Ιούνιο του 1936 στην Αθήνα και ήταν παντρεμένος με την Μπόταση.

</doc>
<doc id="58526" url="https://el.wikipedia.org/wiki?curid=58526" title="Αγία Κυριακή Σπάτων">
Αγία Κυριακή Σπάτων

Η Αγία Κυριακή είναι συνοικία αγροτικής μορφής στα δυτικά του σύγχρονου πολεοδομικού συγκροτήματος της Αρτέμιδας/Λούτσας η οποία έως το 2010 ανήκε στην Δημοτική Κοινότητα Σπατών -Λούτσας. Μετά το 2010 αποτελεί τμήμα του ευρύτερου Καλλικρατικού δήμου Σπάτων - Αρτέμιδας , της περιφερειακής ενότητας Ανατολικής Αττικής, στην περιφέρεια Αττικής.. 
Θέση.
Η Αγία Κυριακή βρίσκεται στην Α. Αττική, κοντά στον αυτοκινητόδρομο που συνδέει την Αθήνα με τη Ραφήνα νότια της οδού Αρίωνος που αποτελεί το όριο της Αρτέμιδας με την Ραφήνα και ο αυτοκινητόδρομος που συνδέει την Αρτέμιδα με το Πικέρμι. Η Αγία Κυριακή σήμερα αποτελεί δυτική επέκταση του πολεοδομικού συγκροτήματος της Λούτσας αν και μέχρι το 2010 ανήκε στην Δημοτική Κοινότητα Σπατών - Λούτσας και η εκκλησία ανήκει στην Α' Αρχιερατική Περιφέρεια Σπατών - Ραφήνας. Βρίσκεται στο ύψωμα του λόφου της Πετροκορυφής με επιβλητική θέα στην πόλη της Αρτέμιδας ανάμεσα στα πεύκα και με μέσο σταθμικό υψόμετρο 155 μέτρα. Συνορεύει στα βόρεια με την συνοικία Βεννια Σπατων ΑΡΤΕΜΗΣ και   Άγιο Φανούριο της Ραφήνας με όριο την Οδό Αρίωνος, ανατολικά με την συνοικία Γαλήνη της Αρτέμιδας, νότια με την συνοικία Άγιος Σεραφείμ της Αρτέμιδας με όρια την Οδό Κρήτης και δυτικά περιβάλλεται από τις ορεινές αγροτικές εγκαταστάσεις της πόλης των Σπάτων στην συνοικία Έτος Στέκο. 
Χαρακτηριστικά.
Ο οικισμός είναι αρκετά αραιοκατοικημένος και το μεγαλύτερο τμήμα του καλύπτεται από ακατοίκητα αγροτεμάχια και καλλιεργήσιμες εκτάσεις με ελιές και αμπέλια υπάρχουν όμως και πολλές διάσπαρτες σύγχρονες εξοχικές κατοικίες. Διασχίζεται από στενούς δρόμους συνήθως χωματόδρομους ή με τσιμέντο, βασική οδική αρτηρία η Οδός Αγίας Κυριακής που συνδέει τα Σπάτα με την δυτική Αρτέμιδα. Ξεκινά από την Οδό Αρίωνος, διασχίζει στο κέντρο την συνοικία της Αγίας Κυριακής, περνά από τον οικισμό του Αγίου Σεραφείμ ως οδός Πεντηκοστής συνεχίζει ως Οδός Κιάφας την πεδιάδα των Σπάτων στην Πετρέζα και καταλήγει στην εξωτερική περιφερειακή λεωφόρο των Σπάτων. Οι κάτοικοι δημιούργησαν τον Πολιτιστικό και Εξωραϊστικό Σύλλογο "Η Ενότης Αγίας Κυριακής Σπάτων". Η εξέλιξη πληθυσμού της Αγίας Κυριακής έχει ως εξής: κάτοικοι 540 (2001), 886 (2011) .
Διοικητικές μεταβολές μέχρι τον «Καλλικράτη».
Η Αγία Κυριακή αναγνωρίστηκε το 1981 σαν ανεξάρτητος οικισμός της Δημοτικής Κοινότητας Σπατών - Λούτσας με έδρα τα Σπάτα, προσαρτήθηκε το 2011 στον μεγάλο Καλλικρατικό δήμο Σπάτων-Λούτσας μαζί με τις υπόλοιπες συνοικίες της πόλης, με το ΦΕΚ 87Α - 07/06/2010.
Ο ναός της Αγίας Κυριακής.
Η περιοχή έχει μεγάλη έλλειψη από καταστήματα οι κάτοικοι εξυπηρετούν τις ανάγκες τους από τις γειτονικές συνοικίες, μοναδικό σημαντικό αξιοθέατο της συνοικίας ο μεγαλοπρεπής ναός της Αγίας Κυριακής στο δυτικότερο και ψηλότερο σημείο του οικισμού, στην κορυφή του λόφου. Το 1981 η Αγία Κυριακή αναγνωρίστηκε σαν ανεξάρτητος οικισμός και το 1999 έγινε ενορία τότε οι κάτοικοι αποφάσισαν την ανέγερση μεγαλοπρεπούς ναού, ο ναός της Αγίας Κυριακής ολοκληρώθηκε το 2002 τότε έγιναν τα εγκαίνια από τον μητροπολίτη Μεσογαίας και Λαυρεωτικής Αγαθόνικο. 
Η εκκλησία λειτουργεί ως ενορία με μόνιμο εφημέριο που περιλαμβάνει ολόκληρη την συνοικία, ανήκει στην Ιερά Μητρόπολη Μεσογαίας και Λαυρεωτικής στην Α' Αρχιερατική Περιφέρεια Σπάτων - Ραφήνας και εορτάζει στις 7 Ιουλίου.

</doc>
<doc id="58527" url="https://el.wikipedia.org/wiki?curid=58527" title="Δάνης Κατρανίδης">
Δάνης Κατρανίδης

Ο Δάνης (Δανιήλ) Κατρανίδης (Αιγάλεω ) είναι Έλληνας ηθοποιός.
Βιογραφικό.
Το 1971 αποφοίτησε από τη δραματική σχολή του Γεωργίου Θεοδοσιάδη. Έχει παίξει όλα τα είδη θεάτρου, από τραγωδία μέχρι επιθεώρηση και μιούζικαλ. Διδάσκει στην Ανωτέρα Δραματική Σχολή "Θεατρικά δρώμενα Ίασμος" του Βασίλη Διαμαντόπουλου και στο "Θεατρικό εργαστήρι" "Βασίλης Διαμαντόπουλος" .
Έχει κάνει τρεις γάμους και έχει πάρει τρία διαζύγια. Ο πρώτος γάμος ήταν με την επίσης γνωστή Ελληνίδα ηθοποιό (και συμμαθήτρια του στη Σχολή του Γ. Θεοδοσιάδη) Μίρκα Παπακωνσταντίνου.
Καλλιτεχνική παρουσία.
Ως θιασάρχης.
Από το 1985 ηγείται ως θιασάρχης διαφόρων θεατρικών σχημάτων και αργότερα συγκροτεί δικό του θίασο.
Με δικό του πια θίασο (ως θιασάρχης),παρουσιάζει τα ακόλουθα έργα:

</doc>
<doc id="58531" url="https://el.wikipedia.org/wiki?curid=58531" title="Πρέσμπουργκ">
Πρέσμπουργκ



</doc>
<doc id="58551" url="https://el.wikipedia.org/wiki?curid=58551" title="Ιστρόπολις">
Ιστρόπολις



</doc>
<doc id="58552" url="https://el.wikipedia.org/wiki?curid=58552" title="Σωτήρης Παναγιωτόπουλος">
Σωτήρης Παναγιωτόπουλος

Ο Σωτήρης Παναγιωτόπουλος (1804-1863) ήταν σταφιδέμπορος.
Βιογραφία.
Γεννήθηκε στο Αίγιο το 1804 και ήταν γιος του χρυσοχόου Παναγιώτη Χρυσικού. Ασχολήθηκε με το εμπόριο σταφίδας. Αρχικά συνεργάστηκε με τον σταφιδέμπορα Ανδριόπουλο ενώ στη συνέχεια με τον οίκος Μπαρδ και με τον επίσης Αιγιώτη Σταυρουλόπουλο. Σημαντική ώθηση στην επαγγελματική του σταδιοδρομία έδωσε ο γάμος του με την Αικατερίνη Πετιμεζά, κόρη του Νικόλαου Πετιμεζά. Εκμεταλλευόμενος την πολιτική και οικονομική ισχύ της οικογένειας Πετιμεζά κατόρθωσε μέσα σε λίγα χρόνια να εξελιχθεί σε έναν από τους πιο πλούσιους σταφιδεμπόρους της Ελλάδας, με επιχειρήσεις στον Πύργο, στο Ναύπλιο, στο Γαλαξίδι, στην Κόρινθο κ.α. Με την πολιτική ασχολήθηκε παρασκηνιακά στηρίζοντας την οικογένεια Λόντου, και συγκεκριμένα τον Λουκά Λόντο. Απεβίωσε το 1863, αφήνοντας περιουσία άνω των 7 εκατομμυρίων χρυσών φράγκων. Είχε τέσσερις γιούς, μεταξύ των οποίων ήταν και ο Ανδρέας Παναγιωτόπουλος, μετέπειτα βουλευτής &amp; υπουργός.

</doc>
<doc id="58553" url="https://el.wikipedia.org/wiki?curid=58553" title="Νέα Ιωνία Αττικής">
Νέα Ιωνία Αττικής

Η Νέα Ιωνία είναι αστική περιοχή και δήμος στην περιφέρεια του Βορείου Τομέα στην Αττική, αλλά δεν ανήκει στα βόρεια προάστια. Καταλαμβάνει έκταση 4,4 τετρ. χιλιόμετρα, έχει πληθυσμό 67.134 κατοίκους και υψόμετρο κέντρου 130 μέτρα.
Τοποθεσία.
Συνορεύει βόρεια με το Ηράκλειο Αττικής, νότια με το Γαλάτσι, δυτικά με τις προσφυγικές συνοικίες της Νέας Φιλαδέλφειας και της Νέας Χαλκηδόνας και ανατολικά με το Μαρούσι. Η σύγχρονη πόλη είναι προσβάσιμη από το Μετρό στους σταθμούς Νέα Ιωνία, Πευκάκια και Περισσός και οδικώς από την Εθνική Οδό Αθηνών Λαμίας και τη Λεωφόρο Ηρακλείου.
Ιστορία.
Η Νέα Ιωνία μπορεί να θεωρηθεί ότι ιδρύθηκε στις 27 Ιουνίου 1923, όταν ο Νικόλαος Πλαστήρας εγκαινίασε στην τότε περιοχή «Ποδαράδες» τον συνοικισμό για τους πρόσφυγες από τη Σπάρτη της Πισιδίας, οι οποίοι είχαν έρθει στην Ελλάδα μετά την Μικρασιατική Καταστροφή του 1922 και την ανταλλαγή πληθυσμών του 1923. Ο συνοικισμός ονομάστηκε αρχικά "Νέα Πισιδία", αλλά η ονομασία δεν επικράτησε, καθώς προστέθηκαν σύντομα πρόσφυγες από την Ινέπολη, την Κασταμονή, τη Σαφράμπολη, τη Νεάπολη, την Καππαδοκία, την Αλάγια και την Αττάλεια της Παμφυλίας και ακόμη από τη Σμύρνη και τα περίχωρά της, τα Βουρλά, το Αϊβαλί, τα Θυάτειρα και άλλες πολιτείες της Ιωνίας, όπου ανθούσαν σπουδαίες Ελληνορθόδοξες κοινότητες. Έτσι, πήρε την ονομασία «Νέα Ιωνία».
Η πόλη αναπτύχθηκε γρήγορα, καθώς οι αστοί πρόσφυγες είχαν ικανότητες στις επιχειρήσεις και στο εμπόριο. Η περιοχή αναδείχθηκε ως κέντρο κλωστοϋφαντουργίας και, μετά την Κατοχή, ως μεγάλος εμπορικός Δήμος.
Η πόλη έχει πληθυσμό 67.134 κατοίκους (απογραφή ). Το εμπορικό κέντρο της Νέας Ιωνίας είναι στη Λεωφόρο Ηρακλείου, μετά την οδό Έλ Αλαμέϊν και μέχρι την οδό Ιφιγενείας στα σύνορα με το Ηράκλειο. Εκτός από τα μικρά εμπορικά μαγαζιά, στη Νέα Ιωνία θα βρει κανείς καταστήματα από τις μεγαλύτερες πολυεθνικές αλυσίδες ένδυσης και υπόδυσης.
Αποτελεί έδρα της Μητρόπολης Νέας Ιωνίας και Φιλαδελφείας, ενώ πολιούχος της πόλης είναι ο Άγιος Γεώργιος ο Νεαπολίτης (ο εκ Νεαπόλεως Μικράς Ασίας). Μητροπολιτικός Ναός είναι αυτός των Αγίων Αναργύρων.
Η Νέα Ιωνία φημίζεται για την παραγωγική της παράδοση, με σημαντικές ελληνικές βιοτεχνίες και παραγωγικούς χώρους να διασώζονται μέχρι και σήμερα, μαζί με ένα δραστήριο εμπορικό κέντρο στο οποίο αναπτύσσεται η μικρομεσαία επιχειρηματικότητα. 
Πληθυσμιακή εξέλιξη της Νέας Ιωνίας. Κατά την απογραφή του 1928 στη Νέα Ιωνία υπήρχαν 13692 (97% του πληθυσμού της) πρόσφυγες από διάφορες περιοχές της Μ. Ασίας. 
&lt;graph&gt;{
 "version": 2,
 "width": 480,
 "height": 240,
 "data": [
 "name": "table",
 "values": [
 "x": 1928,
 "y": 14135
 {
 "x": 1940,
 "y": 27775
 {
 "x": 1951,
 "y": 33821
 {
 "x": 1961,
 "y": 48149
 {
 "x": 1971,
 "y": 54906
 {
 "x": 1981,
 "y": 59202
 {
 "x": 1991,
 "y": 60635
 {
 "x": 2001,
 "y": 66017
 {
 "x": 2011,
 "y": 66050
 ]
 ],
 "scales": [
 "name": "x",
 "type": "ordinal",
 "range": "width",
 "zero": false,
 "domain": {
 "data": "table",
 "field": "x"
 },
 "name": "y",
 "type": "linear",
 "range": "height",
 "nice": true,
 "domain": {
 "data": "table",
 "field": "y"
 "axes": [
 "type": "x",
 "scale": "x"
 {
 "type": "y",
 "scale": "y"
 ],
 "marks": [
 "type": "rect",
 "from": {
 "data": "table"
 "properties": {
 "enter": {
 "x": {
 "scale": "x",
 "field": "x"
 "y": {
 "scale": "y",
 "field": "y"
 "y2": {
 "scale": "y",
 "value": 0
 "fill": {
 "value": "steelblue"
 "width": {
 "scale": "x",
 "band": "true",
 "offset": -1
}&lt;/graph&gt;
Πολιτισμός.
Ορισμένες από τους πλούσιες πολιτιστικές της υποδομές συνιστούν:
Από τη Νέα Ιωνία έχουν, επίσης, καταγωγή σημαντικοί καλλιτέχνες. Μεταξύ αυτών ο Στέλιος Καζαντζίδης, ένας από τους σπουδαιότερους τραγουδιστές της σύγχρονης Ελλάδας, αλλά και ο Νίκος Ξανθόπουλος, ηθοποιός που θεωρείται ότι εξέφρασε τα φτωχότερα, λαϊκά στρώματα της ελληνικής κοινωνίας, κυρίως τη δεκαετία του '60. Πιο πρόσφατα, ο τραγουδιστής Παντελής Παντελίδης, επίσης γεννημένος και μεγαλωμένος στην περιοχή, κατάφερε να κατακτήσει την κορυφή της ελληνικής δισκογραφίας και τα νυχτερινά κέντρα των Αθηνών, πριν φύγει απ' τη ζωή σε νεαρή ηλικία, σε αυτοκινητιστικό δυστύχημα. Και οι τρεις ήταν μικρασιατικής - ποντιακής καταγωγής.
Δήμος Νέας Ιωνίας.
Ο δήμος Νέας Ιωνίας βρίσκεται στην Περιφερειακή ενότητα Βορείου Τομέα Αθηνών της Περιφέρειας Αττικής. Με την εφαρμογή της διοικητικής διαίρεσης Καλλικράτης το 2011 ουδεμία μεταβολή επήλθε στο δήμο και δήμαρχος επανεξελέγη για το 2014-19 ο Ηρακλής Γκότσης. Δήμαρχος της πόλης είναι από την 01/01/2011 ο Ηρακλής Γκότσης, επικεφαλής της παράταξης "Ενότητα για τη Νέα Ιωνία". Με την εφαρμογή της νέας διοικητικής διαίρεσης της χώρας κατά το Πρόγραμμα Καλλικράτης ουδεμία μεταβολή επήλθε στον Δήμο Νέας Ιωνίας, σύμφωνα με το άρθρο 1,§ 5.1.Β αυτού, ο Ηρακλής Γκότσης επανεξελέγη στις Δημοτικές εκλογές του 2014 για την περίοδο (2014 - 2019). Στις εκλογές του 2019 νικήτρια αναδείχθηκε η Δέσποινα Θωμαΐδου, επικεφαλής της παράταξης "Δύναμη Προοπτικής" και πρώτη γυναίκα Δήμαρχος στην ιστορία της πόλης.
Συνοικίες.
Αποτελείται από 13 συνοικίες - γειτονιές: Νέα Ιωνία (κέντρο), Περισσός, Ινέπολη, Πευκάκια, Σαφράμπολη, Νεάπολη, Ελευθερούπολη, Αλσούπολη, Καλογρέζα, Λαζάρου (ΒΔ του κέντρου), Ανθρακωρυχεία, Ειρήνη, Ομορφοκλησσιά και Παλαιολόγου.
Διατελέσαντες δήμαρχοι.
Δήμαρχοι Νέας Ιωνίας έχουν διατελέσει:

</doc>
<doc id="58554" url="https://el.wikipedia.org/wiki?curid=58554" title="Ποδαράδες">
Ποδαράδες



</doc>
<doc id="58555" url="https://el.wikipedia.org/wiki?curid=58555" title="Νέα Ιωνία">
Νέα Ιωνία



</doc>
<doc id="58564" url="https://el.wikipedia.org/wiki?curid=58564" title="Τα Γεγονότα της Αχαΐας">
Τα Γεγονότα της Αχαΐας



</doc>
<doc id="58565" url="https://el.wikipedia.org/wiki?curid=58565" title="Τσάμπιονς Λίγκ">
Τσάμπιονς Λίγκ



</doc>
<doc id="58566" url="https://el.wikipedia.org/wiki?curid=58566" title="Bayern Munich">
Bayern Munich



</doc>
<doc id="58578" url="https://el.wikipedia.org/wiki?curid=58578" title="Όμπλαστ του Βολγκογκράντ">
Όμπλαστ του Βολγκογκράντ

Το Όμπλαστ του Βολγκογκράντ (ρωσικά: "Волгогра́дская о́бласть") είναι ομοσπονδιακό υποκείμενο της Ρωσίας, υπαγόμενο στο Νότιο Διαμέρισμα. Ένα τμήμα της στα ΝΑ συνορεύει με το Καζακστάν.
Πρωτεύουσά της είναι το Βολγκογκράντ (Τσαρίτσιν μεταξύ 1598-1925, Σταλινγκράντ μεταξύ 1925-1961), μία από τις μεγαλύτερες ρωσικές πόλεις (1.021.215 κάτοικοι - απογρ. 2010). Άλλες μεγάλες πόλεις είναι το Βόλζισκι (313.169) και το Καμίσιν (127.891). Γενικά είναι ένα από τα σημαντικότερα βιομηχανικά κέντρα της Ρωσικής Ομοσπονδίας, με κυρίαρχους τομείς τη μεταλλουργία, τη διύλιση πετρελαίου και τη βιομηχανία χημικών, πράγμα που όμως έχει οδηγήσει και σε πολύ μεγάλη οικολογική υποβάθμιση.
Τα εδάφη της περιφέρειας Βολγκογκράντ έγιναν θέατρο ενός από τα γνωστότερα πολεμικά γεγονότα όλων των εποχών, της "Μάχης του Στάλινγκραντ" ανάμεσα στη Ρωσία και τη Γερμανία. Η Μάχη, όπως επιγραμματικά αποκαλείται το σύνολο των πολεμικών επιχειρήσεων πεντέμισι μηνών (21 Αυγούστου 1942 - 2 Φεβρουαρίου 1943), έληξε με νίκη του Κόκκινου Στρατού και θεωρείται ως η απαρχή της πτώσης του Άξονα. Δεν ήταν απλά η πρώτη ήττα των χιτλερικών στρατευμάτων, αλλά μία πραγματική πανωλεθρία με τεράστιο υλικό και ψυχολογικό βάρος. Οι εισβολείς είχαν συνολικές απώλειες περίπου 900.000 ανδρών: 400.000 γερμανοί, 200.000 ρουμάνοι, 130.000 ιταλοί, 120.000 ούγγροι στρατιώτες και 50.000 ρώσοι δωσίλογοι έπεσαν νεκροί, τραυματίσθηκαν ή αιχμαλωτίσθηκαν. Ήταν επίσης η πρώτη φορά που ένας ανώτατος ναζί αξιωματικός (Αρχιστράτηγος Φρίντριχ Φον Πάουλους) παραδιδόταν.
Στην σημαία και τον θυρεό της Περιφέρειας εικονίζεται το άγαλμα Η Μητέρα Πατρίδα Καλεί.

</doc>
<doc id="58581" url="https://el.wikipedia.org/wiki?curid=58581" title="Τεντούρα">
Τεντούρα

Η τεντούρα είναι το παραδοσιακό ηδύποτο της Πάτρας, το οποίο έχει ιδιαίτερα γλυκιά και ευχάριστη γεύση (αλλά και αρκετά σημαντική περιεκτικότητα αλκοόλ) και παρασκευάζεται με αρωματισμό ή εκχύλιση διαφόρων τύπων αποσταγμάτων, όπως ρούμι ή μπράντι ή και αλκοόλη ποτοποιίας με συνοδεία διαφόρων βοτάνων και μπαχαρικών, με κύρια συστατικά την κανέλα και το γαρύφαλλο. Στην Πάτρα και την ευρύτερη περιοχή σήμερα όλες οι ποτοποιίες παρασκευάζουν τεντούρα και η καθεμία με τη δική της ξεχωριστή γεύση.
Περιγραφή και στοιχεία.
Η τεντούρα έχει μαύρο χρώμα και πολύ γλυκιά γεύση. Πίνεται σκέτη ή με πάγο σαν απεριτίφ, ακόμα και σαν χωνευτικό μετά το φαγητό λόγω των συστατικών της. Χρησιμοποιείται στην μαγειρική σαν αρωματικό στα φαγητά, στα γλυκά, στον καφέ, καθώς και σε κοκτέιλ ποτών.
Ονομασία, ιστορία και παραδόσεις.
Σύμφωνα με μία παράδοση η προέλευσή της ανάγεται στον 15ο αιώνα, την εποχή της Ενετοκρατίας. Οι παλιοί Πατρινοί την ονόμαζαν επίσης και «μοσχοβολήθρα» επειδή είχε έντονο άρωμα και την έπιναν συνήθως μετά από ένα καλό γεύμα, σαν χωνευτικό λικέρ, αλλά και κατά τα διαλείμματα μιας κοπιαστικής αγροτικής εργασίας, κυρίως στα αλώνια. Η ετυμολογική της προέλευση πιθανολογείται στη λατινική λέξη "tinctura" που μεταφράζεται ως «βάμμα - εκχύλισμα».
Άλλη παράδοση λέει ότι φτιαχνόταν και πινόταν από λίγους καλόγερους και άρχοντες, άγνωστο πότε φτιάχτηκε πρώτη φορά και σύμφωνα με την παράδοση αυτή το ποτό αυτό δεν είχε συγκεκριμένο ή και καθόλου όνομα. Όταν οι Φράγκοι κατέλαβαν την Πελοπόννησο και την χώρισαν σε βαρονίες, άρχισαν να διοργανώνουν και αγώνες για την διασκέδαση τους τις γνωστές κονταρομαχίες. Σε μια τέτοια κονταρομαχία το 1218 που νίκησε ο βαρόνος της Χαλανδρίτσας Κουράνδος, και δόθηκε γεύμα προς τιμήν του όπου σερβιρίστηκε και το ποτό. Τότε σηκώθηκε κάποιος και κάλεσε και τους υπόλοιπους να κάνουν πρόποση για τον νικητή φωνάζοντας "ten hurrah" , αυτοί σηκώθηκαν και φώναξαν "tent hurrah" και από έμεινε η ονομασία τεντούρα προς ανάμνηση του γεγονότος.

</doc>
<doc id="58584" url="https://el.wikipedia.org/wiki?curid=58584" title="Ηλεκτρική ισχύς">
Ηλεκτρική ισχύς

Η ηλεκτρική ισχύς είναι ο ρυθμός με το οποίον ηλεκτρική ενέργεια μεταφέρεται από ένα ηλεκτρικό κύκλωμα. Η μονάδα SI της ισχύος είναι το watt.
Μαθηματικά.
Κυκλώματα.
Η ηλεκτρική ισχύς, όπως η μηχανική, παριστάται με το γράμμα P στις σχετικές εξισώσεις, αναφερόμενη στην ενεργή ισχύ. Η συνολική ισχύς ονομάζεται φαινομένη ισχύς και συμβολίζεται με το γραμμα S. Η φαινόμενη ισχύς αποτελείται από την προαναφερθείσα ενεργή ισχύ και, επιπλέον, από την άεργη ισχύ (συμβολίζεται με το γραμμα Q) υπό την σχέση:
οπού j η φανταστική μονάδα: :formula_2 
Το μέτρο (αριθμητική τιμή) της φαινόμενης ισχύος ισούται με τη ρίζα του αθροίσματος των τετραγώνων της Ενεργής και της Άεργης ισχύος.
Είναι σημαντικό να τονιστεί ότι η άεργη ισχύς εμφανίζεται μόνο στην περίπτωση εναλλασσόμενου ρεύματος και μονό όταν υπάρχουν επαγωγικά ή χωρητικά στοιχειά. Επαγωγικά στοιχεία είναι τα πηνία, ενώ χωρητικά είναι οι πυκνωτές. Στην περίπτωση συνεχούς ρεύματος ή εναλλασσομένου ρεύματος όπου υπάρχουν μόνον αντιστάσεις, η άεργη ισχύς είναι ίση με 0 με αποτέλεσμα η συνολική ισχύς (φαινόμενη) να ισούται με την ενεργή. 
Συνεχές ρεύμα.
Σε κυκλώματα αντιστάσεων συνεχούς ρεύματος, η ηλεκτρική ισχύς υπολογίζεται χρησιμοποιώντας τον :
όπου P η ηλεκτρική ισχύς, V η διαφορά δυναμικού και I το ηλεκτρικό ρεύμα.
Ο παραπάνω νόμος, αν συνδυαστεί με τον νόμο του Ohm, δίνει την ισχύ που παράγεται από μια ηλεκτρική αντίσταση όταν περνά από μέσα της ηλεκτρικό ρεύμα έντασης I: 
Όσο πιο μεγάλη είναι η μέγιστη ισχύς της αντίστασης, τόσο μεγαλύτερη είναι η ένταση του ρεύματος που μπορεί να την διαπεράσει χωρίς να την αλλοιώσει.
Στο χώρο.
Η ηλεκτρική ισχύς υπάρχει οπουδήποτε συνυπάρχουν ηλεκτρικά και μαγνητικά πεδία. Το πιο απλό παράδειγμα είναι ένα ηλεκτρικό κύκλωμα, όπως περιγράφεται παραπάνω. Στη γενική περίπτωση, όμως, η απλή εξίσωση formula_5 πρέπει να αντικατασταθεί από μια πιο πολύπλοκη, το ολοκλήρωμα του εξωτερικού γινομένου του ηλεκτρικού επί του μαγνητικού πεδίου σε μια περιοχή, δηλαδή:
Το αποτέλεσμα της ολοκλήρωσης αυτής είναι ένα διάνυσμα, καθώς η ισχύς έχει και μέτρο και κατεύθυνση.

</doc>
<doc id="58585" url="https://el.wikipedia.org/wiki?curid=58585" title="Βολτ">
Βολτ

Το Βολτ (Αγγλ. Volt) συμβολίζεται με το γράμμα (V) και είναι μονάδα μέτρησης της ηλεκτρικής τάσης. Ορίζεται ως η διαφορά δυναμικού μεταξύ δύο σημείων ενός αγωγού, όταν διέρχεται από αυτόν σταθερό ρεύμα ενός Αμπέρ και καταναλώνεται ισχύς ενός Βατ. Είναι παράγωγη μονάδα του Διεθνούς συστήματος μονάδων (SI) και έλαβε το όνομά της προς τιμή του Ιταλού φυσικού, Αλεσάντρο Βόλτα.
Η μονάδα Βολτ μπορεί να εκφραστεί με τους παρακάτω τρόπους:
"Επεξήγηση συμβόλων:"

</doc>
<doc id="58588" url="https://el.wikipedia.org/wiki?curid=58588" title="Διαφορά ηλεκτρικού δυναμικού (μονάδα μέτρησης)">
Διαφορά ηλεκτρικού δυναμικού (μονάδα μέτρησης)



</doc>
<doc id="58591" url="https://el.wikipedia.org/wiki?curid=58591" title="Βόλτ">
Βόλτ



</doc>
<doc id="58593" url="https://el.wikipedia.org/wiki?curid=58593" title="Δημήτριος Αντρικόπουλος-Μπουκαούρης">
Δημήτριος Αντρικόπουλος-Μπουκαούρης



</doc>
<doc id="58594" url="https://el.wikipedia.org/wiki?curid=58594" title="Ροτ-Βάις Έσσεν">
Ροτ-Βάις Έσσεν

Η Ροτ-Βάις Έσσεν ("RWE") είναι γερμανική ποδοσφαιρική ομάδα της πόλης Έσσεν. Ιδρύθηκε την 1η Φεβρουαρίου 1907 ως "SV Vogelheim" και μετά από διάφορες συγχωνεύσεις με άλλους αθλητικούς συλλόγους πήρε το 1923 τελικά το σημερινό της όνομα. Η έδρα της από το 2013 είναι το Stadion Essen, το οποίο με 20.650 είναι το μεγαλύτερο σε χωρητικότητα στάδιο της πόλης.

</doc>
<doc id="58595" url="https://el.wikipedia.org/wiki?curid=58595" title="Δημοκρατία της Καλμίκια">
Δημοκρατία της Καλμίκια

Η Δημοκρατία της Καλμίκια ή της Καλμουχίας (Καλμίκ: Хальмг Таңһч; ρωσικά: Респу́блика Калмы́кия) είναι ομοσπονδιακό υποκείμενο της Ρωσίας, υπαγόμενο στο Νότιο Διαμέρισμα. Οφείλει το νομικό καθεστώς της στους Καλμίκους, ένα φύλο μογγολικής καταγωγής που είναι ο μοναδικός βουδιστικός λαός της Ευρώπης.
Το έδαφος της Καλμίκια καλύπτεται κυρίως από στέππα και είναι αραιοκατοικημένο. Μοναδική πόλη είναι η πρωτεύουσα Ελίστα (103.749 κάτοικοι - απογρ. 2010), όπου είναι συγκεντρωμένο το 1/3 του πληθυσμού. Το 56% των κατοίκων ζουν ακόμα με τον παραδοσιακό τρόπο, σε μικρούς αγροτικούς - κτηνοτροφικούς οικισμούς.
Με βάση την απογραφή του 2002, οι Καλμίκοι αντιπροσωπεύουν το 53,3% των κατοίκων της Δημοκρατίας. Οι Ρώσοι ανέρχονται σε 33,6%. Συναντώνται επίσης ευάριθμοι Τσετσένοι (2%) και Δαργίνοι (2,5%).

</doc>
<doc id="58596" url="https://el.wikipedia.org/wiki?curid=58596" title="RWE">
RWE



</doc>
<doc id="58597" url="https://el.wikipedia.org/wiki?curid=58597" title="Κατάλογος εφημερίδων Κύπρου">
Κατάλογος εφημερίδων Κύπρου

Κατάλογος εφημερίδων που εκδίδονται στην Κύπρο.

</doc>
<doc id="58598" url="https://el.wikipedia.org/wiki?curid=58598" title="Αντιπρωτόνιο">
Αντιπρωτόνιο

Το αντιπρωτόνιο είναι δομικό σωματίδιο της αντιύλης (αντισωματίδιο) το οποίο έχει την ίδια μάζα με το πρωτόνιο αλλά αντίθετο (-1) φορτίο. Τα αντιπρωτόνια είναι σταθερά σωματίδια, αλλά στο περιβάλλον της ύλης συνήθως έχουν μικρή διάρκεια ζωής γιατί σε επαφή με πρωτόνια εξαϋλώνονται (ένα αντιπρωτόνιο με ένα πρωτόνιο) και η μάζα τους μετατρέπεται σε ενέργεια.

</doc>
<doc id="58599" url="https://el.wikipedia.org/wiki?curid=58599" title="Γκέοργκ Ωμ">
Γκέοργκ Ωμ

Ο Γκέοργκ Ωμ ("Georg Ohm", 16 Μαρτίου 1789 - 6 Ιουλίου 1854) ήταν Γερμανός φυσικός. Ο πατέρας του ήταν κλειδαράς και ακολούθησε στην αρχή το επάγγελμά του. Αργότερα σπούδασε και το 1813 διορίστηκε δάσκαλος στο Μπάμπεργκ. Μετά από τέσσερα χρόνια έγινε καθηγητής Μαθηματικών και της Φυσικής στο Κολέγιο των Ιησουϊτών στην Κολωνία και το 1826 έγινε καθηγητής στη Σχολή Παλέρμου του Βερολίνου. Για αρκετό διάστημα, έμεινε μακριά από τη διδασκαλία, επειδή διαφώνησε με το υπουργείο Παιδείας πάνω σε ζητήματα παιδαγωγικής. Στο διάστημα αυτό είχε τη δυνατότητα να ασχοληθεί σοβαρά με τη Φυσική Επιστήμη, την οποία εμπλούτισε με ιδιαίτερα σοβαρές ανακαλύψεις. Το 1833 διορίστηκε διευθυντής στην Πολυτεχνική Σχολή της Νυρεμβέργης και το 1849 έγινε καθηγητής της Φυσικής στο Πανεπιστήμιο του Μονάχου.
Έργο.
Στον Ωμ οφείλεται η ανακάλυψη του θεμελιώδους νόμου του συνεχούς ηλεκτρικού ρεύματος (1827). Το 1830 επισήμανε το φαινόμενο της πόλωσης των ηλεκτρικών στηλών. Ο Ωμ ασχολήθηκε επίσης με την Ακουστική, την Οπτική και τη Μηχανική. Το 1843 απέδειξε ότι το ανθρώπινο αυτί είναι σε θέση να συλλάβει ημιτονοειδείς ταλαντώσεις και διατύπωσε μια θεωρία για τη λειτουργία της σειρήνας.
Προς τιμή του η μονάδα μέτρησης της αντίστασης ενός ηλεκτρικού διπόλου (V/I) ονομάστηκε Ωμ. 1Ω= 1V/1A.

</doc>
<doc id="58600" url="https://el.wikipedia.org/wiki?curid=58600" title="Ρόμπερτ Οπενχάιμερ">
Ρόμπερτ Οπενχάιμερ

Ο Τζούλιους Ρόμπερτ Οπενχάιμερ ("Julius Robert Oppenheimer", 22 Απριλίου 1904 – 18 Φεβρουαρίου 1967) ήταν Αμερικανός θεωρητικός φυσικός, γερμανικής καταγωγής, γνωστός κυρίως για τη δουλειά του στην κατασκευή της πρώτης ατομικής βόμβας γι' αυτό είναι γνωστός ως "ο πατέρας της ατομικής βόμβας".
Βιογραφία.
Γεννήθηκε στη Νέα Υόρκη τον Απρίλιο του 1904 όπου και μεγάλωσε, από Εβραίους γονείς. Σπούδασε στα πανεπιστήμια του Χάρβαρντ και Κέμπριτζ. Έγινε καθηγητής στο Πανεπιστήμιο της Καλιφόρνιας. Ασχολήθηκε με την κβαντική φυσική των υποατομικών σωματιδίων και τις πυρηνικές αντιδράσεις. Εκτός από τη φυσική, τον γοήτευε η φιλοσοφία και η γαλλική φιλολογία, ενώ έμαθε λατινικά, αρχαία ελληνικά και σανσκριτικά.
Έγινε γνωστός για τον ρόλο του ως διευθυντής του Σχεδίου Μανχάτταν, την προσπάθεια της κατασκευής του πρώτου πυρηνικού όπλου, στο μυστικό εργαστήριο στο Λος Άλαμος στην πολιτεία του Νέου Μεξικού. Ως «πατέρας της ατομικής βόμβας», που είχε ισχύ 18.000 τόνων ΤΝΤ, υποστήριξε τη χρήση της, που κατέστρεψε τις ιαπωνικές πόλεις της Χιροσίμα και του Ναγκασάκι στις 6 και 9 Αυγούστου 1945, στην τελική φάση του Β΄ Παγκοσμίου Πολέμου. Άλλες εργασίες του είχαν σχέση με τη θεωρητική αστρονομία, την κβαντική θεωρία πεδίου και τη φασματοσκοπία. Πεθανε στις 18 φεβρουαρίου του 1967 με αιτία θανάτου καρκίνος του λάρυγγα.
Μετά τον πόλεμο.
Μετά τον πόλεμο έγινε επικεφαλής σύμβουλος στη νεοσύστατη Επιτροπή Ατομικής Ενεργείας των Ηνωμένων Πολιτειών και χρησιμοποίησε τη θέση του για να ασκήσει πιέσεις για τον διεθνή έλεγχο της πυρηνικής ενέργειας και την αποτροπή της διάδοσης των πυρηνικών όπλων και της κούρσας εξοπλισμών με τη Σοβιετική Ένωση. Η μεγάλη συμβολή του στον σχεδιασμό και την κατασκευή της πρώτης ατομικής βόμβας αλλά και στη δημιουργία μίας ισχυρής παράδοσης στη θεωρητική φυσική στις Η.Π.Α., με σημαντικό ρόλο και σε θέματα στρατιωτικών εξοπλισμών, δεν στάθηκαν ικανά να τον προστατεύσουν την μακαρθική περίοδο. Αφού προκάλεσε την οργή πολλών πολιτικών με τις ειλικρινείς απόψεις του κατά τη διάρκεια του δευτέρου «Ερυθρού Τρόμου», κρίθηκε "ακατάλληλος να υπηρετήσει τη χώρα", σύρθηκε σε δίκη -με πολύ μεγάλη δημοσιότητα- για τις φιλειρηνικές και δημοκρατικές του θέσεις και η διαβάθμιση ασφαλείας του ανακλήθηκε το 1954 και ουσιαστικά έχασε την άμεση πολιτική επιρροή του. Συνέχισε να παραδίδει μαθήματα, να γράφει και να εργάζεται στη φυσική. Μία δεκαετία αργότερα, αποκαταστάθηκε όταν ο πρόεδρος Τζον Φιτζέραλντ Κένεντι του απένειμε (και ο Λίντον Τζόνσον του παρέδωσε) το βραβείο «Ενρίκο Φέρμι» ως χειρονομία της πολιτικής αποκατάστασης.
Ο Ρόμπερτ Οπενχάιμερ πέθανε το 1967. Ο θάνατός του αποτέλεσε μεγάλη απώλεια για τον επιστημονικό χώρο.

</doc>
<doc id="58601" url="https://el.wikipedia.org/wiki?curid=58601" title="Ροβέρτ Οπενχάιμερ">
Ροβέρτ Οπενχάιμερ



</doc>
<doc id="58604" url="https://el.wikipedia.org/wiki?curid=58604" title="Κανόνες του Κίρχοφ">
Κανόνες του Κίρχοφ

Οι κανόνες του Κίρχοφ είναι δύο και αφορούν τα ηλεκτρικά κυκλώματα. Εκφράζουν θεμελιώδεις αρχές διατήρησης της Φυσικής στα ηλεκτρικά κυκλώματα.
Πρώτος κανόνας του Κίρχοφ.
Έστω ένας κόμβος στον οποίο εισρέει και εξέρχεται ηλεκτρικό ρεύμα. Επιπλέον θεωρούμε ως ετερόσημες τις τιμές των εντάσεων ανάλογα με το αν εισρέουν ή εκρέουν από τον κόμβο. Από την αρχή διατήρησης του φορτίου προκύπτει ότι "το αλγεβρικό άθροισμα όλων των εντάσεων των ρευμάτων που εισρέουν και εκρέουν από τον κόμβο ισούται με μηδέν". Με άλλα λόγια όσο φορτίο έρχεται συνολικά στον κόμβο ταυτόχρονα φεύγει από τον κόμβο, ο κόμβος δε συσωρεύει ούτε χάνει ηλεκτρικό φορτίο. Ισοδύναμη έκφραση του κανόνα είναι και η εξής:
Το άθροισμα των εντάσεων του ηλεκτρικού ρεύματος που εισέρχονται στον κόμβο Σ(Ιεισερχόμενο) ισούται με το άθροισμα των εντάσεων που εξέρχονται από τον κόμβο Σ(Ιεξερχόμενο).
Σ(Ιεισερχόμενο)=Σ(Ιεξερχόμενο)
Αν οριστεί οτι το ρεύμα που εισέρχεται στον κόμβο έχει θετικό πρόσημο και αυτό που εξέρχεται αρνητικό (ή αντίστροφα) ο κανόνας μπορεί να εκφραστεί ως εξής:
Σ(Ιολ)=0 .
Δεύτερος κανόνας του Κίρχοφ.
Έστω ένας βρόχος, δηλαδή ένα κλειστό υποκύκλωμα, σε ένα ηλεκτρικό κύκλωμα. Διασπάμε το βρόχο σε επιμέρους κλάδους και υπολογίζουμε τη διαφορά δυναμικού στον κάθε κλάδο. Από την αρχή διατήρησης της ενέργειας προκύπτει ότι "το άθροισμα όλων των διαφορών δυναμικού στους επιμέρους κλάδους ενός βρόχου ισούται με μηδέν" δηλαδή Σ(ΔV)=0. Με άλλα λόγια δεν υπάρχει τρόπος σε έναν κλειστό βρόχο να δημιουργήσουμε ηλεκτρικό πεδίο τέτοιο, ώστε να εξαναγκάσουμε το ηλεκτρικό ρεύμα να διαρέει από ένα σημείο του σε ένα άλλο. Το ρεύμα σε ένα κλειστό κύκλωμα αναγκαστικά διαρρέει με μία συγκεκριμένη φορά.

</doc>
<doc id="58605" url="https://el.wikipedia.org/wiki?curid=58605" title="Γερμανικός ποιμενικός">
Γερμανικός ποιμενικός

Ο Γερμανικός ποιμενικός (γερμανικά: "Deutscher" "Schäferhund", αγγλικά: "German Shepherd") είναι ράτσα σκύλου, γνωστή στην καθημερινότητα ως λυκόσκυλο. Χρησιμοποιείται ως σκύλος φύλακας κι ως ποιμενικό. Λόγω της δύναμής του χρησιμοποιείται από την αστυνομία παγκοσμίως.
Ιστορία.
Ο Γερμανικός Ποιμενικός είναι ουσιαστικά αποτέλεσμα επιμειξίας τριών διαφορετικών τύπων γερμανικών ποιμενικών του 19ου αιώνα: α. του ποιμενικού της βόρειας φυλής, 
β. του ποιμενικού της νότιας φυλής και τέλος 
γ. του ποιμενικού της Θουριγγίας. Το τελευταίο έπαιξε και το σημαντικότερο ρόλο στην τελική διαμόρφωση του πρώτου λυκόσκυλου. Πρόκειται για σχετικά καινούρια ράτσα, με τις ρίζες του να χρονολογούνται στο 1899.
Η λαοφιλής ονομασία «λυκόσκυλο» ή ενίοτε ακόμα και «λύκος» σκέτο, προήλθε από μια πειραματική ανάμειξη ανάμεσα σε λύκο και σκύλο που έκαναν επιστήμονες το 1920. Όμως, τα πρώτα σκυλιά ήταν τόσο άγρια που δεν μπορούσαν να γίνουν οικόσιτα. Το σημερινό «λυκόσκυλο» έχει δημιουργηθεί από επιλεκτική αναπαραγωγή των πιο «ήρεμων» σκυλιών. Μαζί με το Χάσκυ, θεωρείται ως το ένα από τα δύο είδη σκύλων με την εντονότερη εμφανισιακή ομοιότητα με τον λύκο.
Βασικά χαρακτηριστικά.
Ο Γερμανικός Ποιμενικός έχει διαστάσεις: 
Τα χρώματα του τριχώματος είναι μαύρο με πυρόξανθο ή μαυριδερό με πυρόξανθο, ενίοτε και εντελώς μαύρο, ακόμα και μαυριδερό με λευκό ή λευκό. Η φροντίδα του, ανάλογα με την τρίχα του, είναι κανονική έως χρονοβόρα. Τα αυτιά του είναι πάντα όρθια.
Ικανότητες.
Ο Γερμανικός Ποιμενικός διαθέτει οξυδέρκεια, ευλυγισία (σε αναλογία με το βάρος του), αλλά και ταχύτητα χτυπημάτων (δαγκώματα), σε συνδυασμό με σταυρωτά δόντια («ψαλίδια») που του προσδίδουν εξαιρετικά ισχυρό δάγκωμα. Επιπλέον, εκπαιδεύεται εύκολα για μεγάλο εύρος δραστηριοτήτων, ενώ έχει και ιδιαίτερα υψηλή νοημοσύνη και θεωρείται επίσημα το τρίτο εξυπνότερο είδος σκύλου, πίσω μόνο από τον Σκωτσέζικο Ποιμενικό (Μπόρντερ Κόλεϊ) και το Κανίς (Poodle). 
Για τους λόγους αυτούς, δεν είναι τυχαίο ότι ο γερμανικός ποιμενικός χρησιμοποιήθηκε ευρέως κατά τη διάρκεια των A’ και B’ παγκόσμιων πολέμων, όπως και το ότι χρησιμοποιείται και σήμερα από το στρατό και την αστυνομία, σχεδόν όλων των κρατών του πλανήτη (σε γήπεδα, ανίχνευση ναρκωτικών ουσιών και εκρηκτικών υλών, φύλαξη στρατοπέδων, εντοπισμό τραυματιών σε ερείπια κ.α.). Επιπρόσθετα, είναι ικανός και ως οδηγός και σύντροφος τυφλών, με μεγάλη σχετική δημοτικότητα.
Οικογενειακό μέλος.
Το ζώο έχει τη δυνατότητα να ζει στα πλαίσια μιας οικογένειας ανθρώπων, αφού ενσωματώνεται εύκολα και γρήγορα γίνεται πλήρες μέλος της. Έχει πολύ καλές σχέσεις με τα παιδιά. Ταυτόχρονα είναι και πολύ καλός φύλακας. Ο γερμανικός ποιμενικός έχει μεγάλη ευκολία στο να προσαρμόζεται στην εκάστοτε ψυχική διάθεση του αφεντικού του.
Πιστός, ειλικρινής, έξυπνος και παρατηρητικός, ο γερμανικός ποιμενικός, όπως προαναφέρθηκε, εκπαιδεύεται εύκολα και θεωρείται ως μία από τις πιο έξυπνες ράτσες σκύλων. Επίσης, λόγω των ιδιοτήτων του, ανήκει στις πλέον δημοφιλείς ράτσες παγκοσμίως και μάλιστα σύμφωνα με τις στατιστικές του Αμερικανικού Συνδέσμου Κυνοτρόφων (αγγλικά: American Kennel Club), είναι το δεύτερο πιο δημοφιλές είδος σκύλου τα τελευταία χρόνια στις ΗΠΑ.
Χαρακτήρας.
Ο Γερμανικός Ποιμενικός είναι ασυνήθιστα ευφυής και πολύ πιστός, υπάκουος, γενναίος, και προστατευτικός. Είναι γνωστός για την τόλμη του, αλλά δεν είναι καθόλου εχθρικός ή επιθετικός. Ο Γερμανικός Ποιμενικός είναι ένας αφοσιωμένος σκύλος και είναι ιδανικός για σύντροφος αλλά και για φύλακας. Ο Γερμανικός ποιμενικός μπορεί να προσαρμοστεί σε πολλούς διαφορετικούς τρόπους ζωής.
Ο Γερμανικός Ποιμενικός είναι ένας εδαφικά κυριαρχικός σκύλος, πράγμα που τον καθιστά στις ράτσες που είναι μάλλον απίθανο να τρέξουν μακριά από έναν καυγά. Δεν είναι φιλικός προς τους ξένους και θα σταματήσει τους ανεπιθύμητους επισκέπτες. Ο Γερμανικός Ποιμενικός Σκύλος τα πάει καλά με τα παιδιά και με τα άλλα ζώα, με την προϋπόθεση ότι έχει κοινωνικοποιηθεί σωστά, αλλά δεν προτιμά τη συντροφιά των άλλων σκύλων. 

</doc>
<doc id="58610" url="https://el.wikipedia.org/wiki?curid=58610" title="Τζάουλ">
Τζάουλ



</doc>
<doc id="58611" url="https://el.wikipedia.org/wiki?curid=58611" title="Ελένη Αγγελίνα Κομνηνή">
Ελένη Αγγελίνα Κομνηνή

Η Ελένη Αγγελίνα Κομνηνή ήταν δούκισσα Αθηνών μετά το θάνατο του συζύγου της Γουλιέλμου ντε Λα Ρος το 1287, και βαρώνη της Καρύταινας μετά το θάνατο του δεύτερου συζύγου της Ούγου του Μπριέν.
Βιογραφία.
Ήταν θυγατέρα του ηγεμόνα της Θεσσαλίας, σεβαστοκράτορα Ιωάννη Α΄ Δούκα Αγγέλου από τη Δυναστεία των Αγγέλων και της κόρης ενός Βλάχου αρχηγού, γνωστής μόνο με το μοναστικό όνομά της, «Υπομονή». Ήταν γόνος τριών σπουδαίων δυναστειών, αυτοκρατόρων του Βυζαντίου, των Δουκών, των Αγγέλων και των Κομνηνών. Πριν νυμφευθεί το Γουλιέλμο ντε Λα Ρος, εθεωρείτο από τις πιο περιζήτητες αρχοντοπούλες, καθώς είχε την πιο αριστοκρατική καταγωγή. 
To 1275, ο αυτοκράτορας Μιχαήλ Η΄ Παλαιολόγος εξαπέλυσε μεγάλη εκστρατεία κατά του Ιωάννη Δούκα. Οι βυζαντινές δυνάμεις προέλασαν γρήγορα και έθεσαν την πρωτεύουσά του, Νέαι Πάτραι, υπό πολιορκία. Ο σεβαστοκράτωρ κατάφερε να δραπετεύσει και να εξασφαλίσει τη βοήθεια του Δούκα των Αθηνών, Ιωάννη ντε Λα Ρος, με αντάλλαγμα τον γάμο της Ελένης με τον γιο και διάδοχο του Ιωάννη ντε Λα Ρος, Γουλιέλμο, και τα κάστρα της Λαμίας, του Σιδηρόκαστρου, του Γαρδικίου και της Γραβιάς ως προίκα.
Όταν πέθανε ο σύζυγός της, το 1287, ανέλαβε το Δουκάτο των Αθηνών για λογαριασμό του επτάχρονου γιου τους Γκυ Β΄ ντε Λα Ρος. 
Το 1291 παντρεύτηκε τον Ούγο του Μπριέν, και κληρονόμησε από αυτόν την Βαρωνία της Καρύταινας και τιμάρια στην Νεάπολη της Ιταλίας. Η κόρη τους Ιωάννα ντε Μπριέν παντρεύτηκε τον Νικόλαο Α' Σανούδο δούκα της Νάξου.
Έκοψε νομίσματα που φέρουν την επιγραφή "κυρία του ημίσεως τιμαρίου της Καρυταίνης", για την ακρίβεια: 

</doc>
<doc id="58612" url="https://el.wikipedia.org/wiki?curid=58612" title="Βατ">
Βατ



</doc>
<doc id="58614" url="https://el.wikipedia.org/wiki?curid=58614" title="Θεωρία Κατηγοριών">
Θεωρία Κατηγοριών



</doc>
<doc id="58615" url="https://el.wikipedia.org/wiki?curid=58615" title="Φαράντ">
Φαράντ



</doc>
<doc id="58619" url="https://el.wikipedia.org/wiki?curid=58619" title="Νίκαια Αττικής">
Νίκαια Αττικής

Η Νίκαια, γνωστή ως Νέα Κοκκινιά που είναι η πρώην ονομασία της ή απλά Κοκκινιά, είναι περιοχή του Πειραιά και αποτελεί δημοτική ενότητα και έδρα του Δήμου Νίκαιας - Αγ. Ιωάννη Ρέντη της Περιφερειακής Ενότητα Πειραιώς και είναι μέρος του πολεοδομικού συγκροτήματος Πειραιά. Βρίσκεται περίπου 4 χλμ βορειοδυτικά του Πειραιά και 8 χλμ δυτικά του κέντρου της Αθήνας και συνορεύει βόρεια και βορειοανατολικά με τον Κορυδαλλό, νοτιοανατολικά και ανατολικά με τον Άγιο Ιωάννη Ρέντη, νότια με την Παλαιά Κοκκινιά, δυτικά και βορειοδυτικά με το Κερατσίνι και νοτιοδυτικά με τα Ταμπούρια. Έχει άριστη ρυμοτομία και στις κύριες οδούς συμπεριλαμβάνονται οι λεωφόροι Γρηγορίου Λαμπράκη και Πέτρου Ράλλη που συνδέονται μεταξύ τους και η λεωφόρος Θηβών.
Η Νίκαια ανήκει στις προσφυγικές πόλεις που δημιουργήθηκαν μετά τη Μικρασιατική Καταστροφή του 1922 από ξεριζωμένους Μικρασιάτες πρόσφυγες. Ο προσφυγικός συνοικισμός της Νέας Κοκκινιάς, όπως αρχικά ονομαζόταν, ιδρύθηκε το 1923 και σύμφωνα με την Ελληνική απογραφή του 1928 αριθμούσε 33.201 κατοίκους, αποτελώντας τον πολυπληθέστερο συνοικισμό. Το 1934 αποσπάστηκε από το δήμο Πειραιά και έγινε ανεξάρτητος δήμος, ενώ το 1940 (ΦΕΚ 271/10.9.1940) μετονομάστηκε σε Νίκαια. Το 2011 ο δήμος Νίκαιας συνενώθηκε με τον γειτονικό δήμο Αγίου Ιωάννη Ρέντη και έκτοτε η Νίκαια αποτελεί τμήμα και έδρα του ευρύτερου Καλλικρατικού δήμου Νίκαιας - Αγίου Ιωάννη Ρέντη.
Έχει αναγνωριστεί επίσημα ως μαρτυρική πόλη, με αφορμή τη βαρβαρότητα που υπέστη κατά την περίοδο της Κατοχής από τα κατοχικά στρατεύματα, στα γεγονότα που έμειναν γνωστά ως Μάχη της Κοκκινιάς και Μπλόκο της Κοκκινιάς αντίστοιχα. Ιστορικά είναι άμεσα συνδεδεμένη με την Παλαιά Κοκκινιά, η οποία είχε κατοικηθεί νωρίτερα.
Ιστορία.
Με τη Μικρασιατική Καταστροφή και τον ερχομό 1.500.000 Μικρασιατών προσφύγων, δημιουργούνται νέοι συνοικισμοί για την εγκατάσταση τους σε διάφορες περιοχές της Ελλάδας, μεταξύ αυτών και στον Πειραιά. Έπειτα από απόφαση της Ελληνικής κυβέρνησης το 1922, απαλλοτριώνονται οικόπεδα για τη δημιουργία συνοικισμών και στις 18 Μαρτίου 1923 το Ταμείο Περιθάλψεως Προσφύγων εγκαινίασε τον συνοικισμό της Νέας Κοκκινιάς, σε ακατοίκητη προηγουμένως περιοχή όπου άνηκε στον Δήμο Πειραιώς. Οι πρόσφυγες που εγκαταστάθηκαν στον συνοικισμό ήταν καταγόμενοι από διάφορα μέρη της Μικράς Ασίας όπως Σμύρνη, Μαγνησία, Βιθυνία, Μούγλα, Τραπεζούντα, Ικόνιο , εξ' αυτών κατά πλειοψηφία ήταν ελληνικής καταγωγής, ωστόσο όμως σε εξίσου μεγάλο βαθμό ήταν και αρμενικής καταγωγής. 
Ανατέθηκε στον μηχανικό Διονύσιο Κόκκινο να ετοιμάσει τα σχέδια του προσφυγικού συνοικισμού, ενώ από το 1924 το έργο ανέλαβε να αποπερατώσει η Επιτροπή Αποκατάστασης Προσφύγων. Σε έκταση 750.000m² ανεγέρθηκαν περί τις 1000 οικίες διώροφες ή μονοκατοικίες που σε αυτές αμέσως στεγάστηκαν 50.000 πρόσφυγες. Για την κατασκευή των κατοικιών στα τοιχία χρησιμοποιήθηκαν λίθοι, μπετόν αρμέ για τα πατώματα και κεραμίδια γαλλικού τύπου για τις σκεπές. Η αξία της κάθε οικίας ανέρχεται στις 70.000 δρχ και όποιος πρόσφυγας επιθυμούσε κατέβαλε 7.000 δρχ και είχε την δυνατότητα να το αποπληρώσει σε 15 έτη. Για την δημιουργία του συνοικισμού δαπανήθηκαν 80,279,302 δρχ και στο αρχικό σχέδιο προβλεπόταν δημόσια κτίρια όπως νοσοκομείο, αστυνομία, εκκλησία κτλ τα οποία κατασκευάστηκαν σε δεύτερη φάση με άλλο δάνειο. 
Στους δρόμους του νεοσύστατου συνοικισμού δόθηκαν ονόματα πόλεων και οικισμών της Μικράς Ασίας όπως Προύσσας, Καισάρειας, Λαοδίκειας, Μαγνησίας, Εφέσου, Ιωνίας, Κυδωνιών (από το 1939 Πέτρου Ράλλη), Μαινεμένης, Βιθυνίας, Νικομήδειας, Αττάλειας, Ταρσού, Φρυγίας κ.α., ενώ σε ένδειξη ευγνωμοσύνης, η κεντρική οδός του συνοικισμού έλαβε το όνομα του Προέδρου του Ταμείου Περιθάλψεως Προσφύγων Επαμεινώνδα Χαρίλαου, ενώ έτερη κεντρική οδός του Προέδρου της Επιτροπής Αποκατάστασης Προσφύγων Χένρυ Μοργκεντάου (σήμερα φέρει το όνομα του Μικρασιάτη διδασκάλου Κώστα Γέμελου). Η κεντρική οδός που συνδέει την Νίκαια με τον Πειραιά ονομάζεται σήμερα, 7ης Μαρτίου 1944, σε ανάμνηση της Μάχης της Κοκκινιάς.
Από το 1926 στο συνοικισμό λειτουργούσε Χαμάμ, με ονομασία "Μικρά Ασία", του οποίου η διαδικασία της ανέγερσης ξεκίνησε μόλις το 1923, από τον Αρμένιο αρχιτέκτονα Αρτίν Παλατζιάν. Επίσης, από τα πρώτα κιόλας χρόνια, στον συνοικισμό υπήρξε πλήθος κινηματογράφων όπως οι κινηματογράφοι "Απόλλων", "Έσπερος", "Ορφέας", "Αλκαζάρ", "Κρυστάλ" (αργότερα "Παλλάς"), "Ήλιος" (μετέπειτα "Απόλλων") και "Εκλαίρ". Το 1926 με πρωτοβουλία της φιλανθρωπικής οργάνωσης των “Αμερικανίδων Κυριών’’ στήθηκε νοσοκομείο, το οποίο παρά τις βασικές ελλείψεις, λειτούργησε μέχρι και τις αρχές της δεκαετίας του '30.
Ο προσφυγικός συνοικισμός της Νέας Κοκκινιάς μέχρι και το 1933 υπαγόταν διοικητικά στο Δήμο Πειραιά, όταν τον Ιανουάριο του 1934 διαχωρίστηκε και δημιουργήθηκε ο αυτόνομος Δήμος Νέας Κοκκινιάς. Τον Φεβρουάριο του 1934 διεξήχθησαν δημοτικές εκλογές και στη Νέα Κοκκινιά υπήρξαν 5 υποψήφιοι: Κοραής, Κυριακίδης, Σκλήρης, Αμοιραδάκης και Παυλόγλου. Στις εκλογές οι υποψήφιοι δεν έπιασαν τη βάση και έτσι την 1η Απριλίου διεξήχθησαν επαναληπτικές εκλογές και πρώτος δήμαρχος του νεοσύστατου Δήμου της Νέας Κοκκινιάς εκλέχθηκε ο Στυλιανός Κοραής. Τον Σεπτέμβριο του 1940 η πόλη μετονομάστηκε σε Νίκαια και κατόπιν ο δήμος σε Δήμο Νίκαιας. Για τη μετονομασία, ο Δήμος επί δημαρχίας τότε Ιωάννου Μήλιου, είχε προκηρύξει από τον Οκτώβριο του 1939, πανελλήνιο διαγωνισμό με χρηματικά έπαθλα, με τον όρο όμως τα προταθέντα ονόματα να είναι από ιστορικές περιοχές της Μικράς Ασίας, του Πόντου και της Θράκης. Στον διαγωνισμό συμμετείχαν 415 πολίτες απ' όλη την Ελλάδα, ακόμα και ομογενείς οι οποίοι έστειλαν την πρότασή τους. Μερικά από τα προταθέντα ονόματα ήταν τα Τροία, Φρυγία, Βασιλειάς, Φοινίκη, Ανατολή, Τραπεζούντα κ.α.. Τελικά υπερίσχυσε το Νίκαια, σε ανάμνηση της Νίκαιας της Βιθυνίας στη Μικρά Ασία, το οποίο είχαν προτείνει 56 άτομα, μεταξύ των οποίων ο Ιωάννης Μελάς (δικηγόρος, ερευνητής-συγγραφέας και μετέπειτα βουλευτής Πειραιά, δήμαρχος Νίκαιας και υπουργός Οικονομίας). 
Από τα πρώτα χρόνια και πριν τον Β' Παγκόσμιο Πόλεμο στον προσφυγικό συνοικισμό της Νέας Κοκκινιάς λειτουργούσαν εργοστάσια ταπητουργίας, πλινθο-κεραμοποιίας, χρωματουργίας και διάφορα ασβεστουργεία, βαμβακουργεία, υποδηματοποιεία, υφαντουργεία, πλεκτήρια, κουφετοποιεία, κ.ά., όπου εργάζονταν το μεγαλύτερο μέρος του πληθυσμού των προσφύγων. Στο συνοικισμό λειτούργησαν καταστήματα όπως εμποροραφεία, κουρεία, πηλοποιεία, οινοζυθοπωλεία, χαλβατζίδικα, μαγειρεία, παντοπωλεία, κρεοπωλεία, εστιατόρια, ταβέρνες, καταστήματα λευκών ειδών, κ.λ.π.. 
Κατα τη διάρκεια της Κατοχής της Ελλάδας η Νίκαια, γνώρισε την βαρβαρότητα και μισαλλοδοξία των Γερμανών κατακτητών. Αρχικά, τον Μάρτιο του 1944, δέχθηκε επίθεση, με την αντίσταση της προσφυγικής πόλης να χαρακτηρίζεται «Μάχη της Κοκκινιάς» και λίγο αργότερα, στις 17 Αυγούστου 1944 ακολούθησε ως αντίποινα της ηρωϊκής αυτής αντίστασης, η εκτέλεση δεκάδων πολιτών στη μάντρα ενός ανενεργού ταπητουργείου πίσω από την Οσία Ξένη και σε διάφορα άλλα σημεία της πόλης και χαρακτηρίστηκε «Μπλόκο της Κοκκινιάς». 
Μεταπολεμικά η Νίκαια άρχισε να αστικοποιείται και να αναπτύσσεται ολοένα και περισσότερο. Στις βορειότερες περιοχές της πόλης, από τη δεκαετία του '50 και του '60, έδρευσαν σε ιδιόκτητα εδάφη, λατομεία, αυτά του Σελεπίτσαρι και του Καραμπίνη. Τα εδάφη αυτά, πολύ αργότερα και ενώ τα λατομεία ήταν πλέον ανενεργά, ο δήμος τα αγόρασε και οικοδόμησε αθλητικούς και πολιτιστικούς χώρους.
Σύγχρονη Νίκαια.
Μουσεία - Μνημεία.
Ο σημερινός επισκέπτης της Νίκαιας μπορεί να επισκεφτεί διάφορα μέρη που αναδεικνύουν την πρόσφατη της ιστορία όπως τα προσφυγικά τετράγωνα και το ανακαινισμένο Λουτρό - (Χαμάμ), δίνοντας μια εικόνα για το πως ζούσαν οι πρώτοι πρόσφυγες που την κατοίκησαν μετά το 1922. 
Επίσης μέρη ιδιαίτερης τοπικής σημασίας όπως το Πάρκο Σελεπίτσαρι με το Κατράκειο Θέατρο και τις εμβληματικές εγκαταστάσεις του Ολυμπιακού Γυμναστηρίου Άρσης Βαρών, τον πλούσιο σε βλάστηση Λόφο της Δεξαμενής, τον Δημοτικό Κήπο με το ανοιχτό θέατρο ("Κηποθέατρο"), τον Πολιτιστικό πολυχώρο «Μάνος Λοΐζος» και το Άλσος Βώκου.
Στη Νίκαια επίσης υπάρχουν μνημειακά μέρη που μπορεί κανείς να επισκεφτεί και που αναδεικνύουν τον αγώνα των προσφύγων, την αντίσταση και τα γεγονότα που έλαβαν χώρο κατά τη διάρκεια της Κατοχής, όπως τα εξής
Ναοί.
Στη Νίκαια επίσης υπάρχει πλήθος ορθόδοξων εκκλησιών που ανήκουν στην Ιερά Μητρόπολη Νικαίας της Εκκλησίας της Ελλάδας. Πιο σημαντικές εκκλησίες είναι ο Μητροπολιτικός Ναός Αγίου Νικολάου, όπου φυλάσσεται η εικόνα του Αγίου Νικολάου κειμήλιο των Μικρασιατών προσφύγων, ο Ιερός Ναός Οσίας Ξένης στο κέντρο της πόλης και ο Ιερός Ναός Αγίου Γεωργίου, οι οποίες είναι και οι παλαιότερες εκκλησίες της Νίκαιας. Ακόμα υπάρχουν και ο Ιερός Ναός Γεννήσεως Θεοτόκου ("Παναγίτσα") όπου φυλάσσεται η εικόνα της Παναγίας Οδηγήτριας η εκ Μουγλών Μικράς Ασίας, ο Ιερός Ναός Ευαγγελίστριας, ο Ιερός Ναός Αγίας Τριάδας, ο Ιερός Ναός Τριών Ιεραρχών κ.α.. Επίσης υπάρχει και αρμενική ορθόδοξη εκκλησία, ο Ιερός Ναός Αγίου Ιακώβου ("Σουρπ Αγκόπ"), η οποία είναι από τις παλαιότερες στην Ελλάδα.
Συνοικίες.
Η Νίκαια αποτελείται από 5 μεγάλες ιστορικές συνοικίες:
Συγκοινωνία.
Η Νίκαια εξυπηρετείται από αρκετές αστικές γραμμές λεωφορείων ΟΑΣΑ που τη συνδέουν με το κέντρο της Αθήνας και τον Πειραιά. Το 2012, ξεκίνησαν έργα στο ιστορικό κέντρο της πόλης για την εγκατάσταση σταθμού Μετρό της Νίκαιας, επί της πλατείας Ελευθερίου Βενιζέλου, έναντι Μητροπολίτικου Ναού Αγίου Νικολάου, ως επέκταση της Γραμμής 3 (Δημοτικό θέατρο - Αεροδρόμιο). Από τις 7 Ioυλίου 2020, είναι και ο μοναδικός σταθμός της περιοχής και αποτελεί σημαντικό παράγοντα στην αναβάθμιση του Κέντρου της πόλης.
Δήμος Νίκαιας.
Η Νέα Κοκκινιά, όπως ονομαζόταν αρχικά η πόλη, ιδρύθηκε το 1923 και υπαγόταν διοικητικά στον Δήμο Πειραιώς. Σύμφωνα με την επίσημη Ελληνική απόγραφή του 1928 ο συνοικισμός της Νέας Κοκκινιάς αριθμούσε 33.201 πληθυσμό. Το 1934, συστάθηκε για πρώτη φορά ο δήμος στον οποίο έκτοτε θα υπαγόταν διοικητικά η Νέα Κοκκινιά, με την ονομασία «Δήμος Νέας Κοκκινιάς» και πρώτος εκλεγμένος δήμαρχος ήταν ο Στυλιανός Κοραής. 
Το 1940 η πόλη μετονομάστηκε σε Νίκαια και έκτοτε ο δήμος ονομαζόταν «Δήμος Νίκαιας». Ο Δήμος Νίκαιας σύμφωνα με την επίσημη Ελληνική απογραφή του 1961 και 1971 αποτελούσε τον 5ο σε πληθυσμό δήμο σε όλη την ελληνική επικράτεια, πίσω από τους δήμους Αθηναίων, Θεσσαλονίκης, Πειραιώς και Πατρέων. Το 2001 βρισκόταν στην 9η θέση του σχετικού πίνακα, με πληθυσμό 93.086. 
Το 2010 μετά από συνέχιση του νομοσχεδίου Καποδίστρια 2 από την Νέα Δημοκρατία το ΠΑΣΟΚ άλλαξε την ονομασία του νομοσχεδίου για την Τοπική Αυτοδιοίκηση και τη Διοίκηση και έτσι ο Δήμος Νίκαιας ενώθηκε με τον Δήμο Αγίου Ιωάννη Ρέντη και μετονομάστηκε σε Καλλικρατικό «Δήμο Νίκαιας - Αγίου Ιωάννη Ρέντη», με έδρα την πόλη της Νίκαιας.
Δήμαρχοι Νίκαιας.
Δήμαρχοι Νίκαιας από το 1934 έως το 1967:
Δήμαρχοι Νίκαιας από το 1967 έως το 1974:
Δήμαρχοι Νίκαιας από το 1974 έως το 2011:
Δήμαρχοι Νίκαιας - Αγίου Ιωάννη Ρέντη από το 2011 έως σήμερα:
Αδελφοποιημένες πόλεις.
Η Νίκαια είναι αδελφοποιημένη με τις παρακάτω πόλεις:

</doc>
<doc id="58620" url="https://el.wikipedia.org/wiki?curid=58620" title="Αλήθεια (εφημερίδα της Καρδίτσας)">
Αλήθεια (εφημερίδα της Καρδίτσας)



</doc>
<doc id="58621" url="https://el.wikipedia.org/wiki?curid=58621" title="TIROS 1">
TIROS 1



</doc>
<doc id="58623" url="https://el.wikipedia.org/wiki?curid=58623" title="Meteostat">
Meteostat



</doc>
<doc id="58624" url="https://el.wikipedia.org/wiki?curid=58624" title="MSG-1">
MSG-1



</doc>
<doc id="58625" url="https://el.wikipedia.org/wiki?curid=58625" title="Metop">
Metop



</doc>
<doc id="58626" url="https://el.wikipedia.org/wiki?curid=58626" title="GMS-5">
GMS-5



</doc>
<doc id="58628" url="https://el.wikipedia.org/wiki?curid=58628" title="MTSAT">
MTSAT



</doc>
<doc id="58629" url="https://el.wikipedia.org/wiki?curid=58629" title="InSat">
InSat



</doc>
<doc id="58632" url="https://el.wikipedia.org/wiki?curid=58632" title="Χρόνος (εφημερίδα Κομοτηνής)">
Χρόνος (εφημερίδα Κομοτηνής)



</doc>
<doc id="58634" url="https://el.wikipedia.org/wiki?curid=58634" title="Βέρνερ Χαϊζενμπεργκ">
Βέρνερ Χαϊζενμπεργκ



</doc>
<doc id="58635" url="https://el.wikipedia.org/wiki?curid=58635" title="Συνθήκη του Βελιγραδίου (1739)">
Συνθήκη του Βελιγραδίου (1739)

Η Συνθήκη του Βελιγραδίου του 1739, ήταν συνθήκη ειρήνης που συνομολογήθηκε στις 18 Σεπτεμβρίου 1739 στο Βελιγράδι, κατόπιν της μεσολάβησης της Γαλλίας και υπογράφτηκε μεταξύ Οθωμανικής και Αψβουργικής αυτοκρατορίας αφενός, και Ρωσικής και Οθωμανικής αυτοκρατορίας αφετέρου.&lt;br&gt; 
Με τη συνθήκη αυτήν τερματίζονταν δύο ταυτόχρονοι πόλεμοι, ο διετής πόλεμος μεταξύ Οθωμανών και Αψβούργων του 1737-39, ο οποίος προκλήθηκε όταν η Αυστρία θέλησε να επέμβει υπέρ της Ρωσίας στον εξελισσόμενο τότε Ρωσοτουρκικό πόλεμο του 1735-39 και αυτός ο Ρωσοτουρκικός.
Με τη συνθήκη αυτή, οι Αψβούργοι επέστρεφαν στους Οθωμανούς τη Βόρειο Σερβία και το Βελιγράδι και στη Βλαχία την Ολτένια (Wallachia Minor), μεταθέτοντας έτσι τα Αυστρο-Τουρκικά σύνορα στη γραμμή των ποταμών Σαύο και Δούναβη. Η ειρήνευση αυτή ανάγκασε και τους Ρώσους να υπογράψουν ειρήνη με τους Τούρκους, τερματίζοντας και τον μεταξύ τους πόλεμο με τη συνθήκη της Νύσσας.

</doc>
<doc id="58637" url="https://el.wikipedia.org/wiki?curid=58637" title="Ιβίσκος">
Ιβίσκος

Αγγειόσπερμο δικότυλο φυτό ο ιβίσκος είναι γένος που ανήκει στην τάξη Μαλαχώδη και στην οικογένεια Μαλαχοειδή με 200 είδη δέντρων, ποωδών φυτών και θάμνων.
Η καταγωγή του είναι από την Ανατολική Ασία.
Τα φύλλα του έχουν νευρώσεις, εναλλάσσονται και έχουν μίσχους.
Τα άνθη του έχουν 5 μεγάλα πέταλα είναι σε σχήμα κώνου και έχουν χρωματισμούς κόκκινους, λευκούς, ροζ και κίτρινους.
Τα περισσότερα είδη είναι θάμνοι και καλλωπιστικά φυτά.
Ένα είδος ιβίσκου είναι και η μπάμια.
Τα είδη.
Το πιο κοινό είδος είναι ο Ιβίσκος ο συριακός ("Hibiscus syriacus"), (αλλιώς αλθαία), φυλλοβόλος θάμνος ή μικρό δέντρο καλλωπιστικό με πολύ ωραία μεγάλα άνθη, λευκού, μωβ ή ροζ χρώματος. Ανθίζει το καλοκαίρι. Τα φύλλα του είναι μεγάλα, τριγωνικά και οδοντωτά. Συνήθως φυτεύεται κατά μήκος των δρόμων.
Ευαίσθητος στο ψύχος αγαπά τα ηλιόλουστα μέρη, ενώ είναι ανθεκτικός στην ξηρασία. Πολλαπλασιάζεται κυρίως με μοσχεύματα, παραφυάδες και καταβολάδες.
Ο Ιβίσκος ο καννάβινος (Hibiscus cannabinus) είναι ποώδες μονοετές φυτό φτάνει σε ύψος τα 3,5 μέτρα τα φύλλα του συγκεντρώνονται στις κορυφές των βλαστών. Τα άνθη του είναι κίτρινα και στο κέντρο τους μοβ, βγαίνουν δε από τις μασχάλες των φύλων. Το φυτό είναι ιδιαίτερης οικονομικής σημασίας και καλλιεργείται σε περιοχές της Αφρικής για τις κλωστικές ίνες που βγαίνουν από το φλοιό του ,γνωστές με την ονομασία κέναφ ή κάνναβιτης Βομβάης. Οι καλύτερης ποιότητας ίνες λαμβάνονται την περίοδο της ανθοφορίας του φυτού. Έχουν μήκος ένα μέτρο χρώμα κιτρινωπό και εξαιρετική ανθεκτικότητα. Με αυτές κατασκευάζονται ανθεκτικά σακιά, σχοινιά και χαλιά.
Από τα σπόρια του παρασκευάζονται ζωοτροφές.
Ο Ιβίσκος ο σινικός (Ιβίσκος η σινική ροδή) - "Hibiscus rosa-sinensis") καλλιεργείται στην Κίνα και χρησιμοποιείται στην παρασκευή χαρτιού. Καλλιεργείται και ως καλλωπιστικό για τα μεγάλα, συνήθως κόκκινα, άνθη του.
Ο ιβίσκος της Ερυθραίας (Ιβίσκος η σαβδαρίφη - "Hibiscus sabdariffa") καλλιεργείται για τα άνθη του από τα οποία παρασκευάζεται αφέψημα χωνευτικό και τονωτικό κατάλληλο και για την καταπολέμηση της υπέρτασης.
Κοινό καλλωπιστικό φυτό είναι και ο ιβίσκος ρόζα ή κινέζικη τριανταφυλλιά που φτάνει σε ύψος τα 4 μέτρα και καλλιεργείται για τα μεγάλα , όμορφα κωνικά του άνθη σε ποικιλία χρωμάτων. Το φυτό έχει υποστεί πολλές διασταυρώσεις και σήμερα υπάρχουν περίπου 800 είδη καλλιεργούμενων ποικιλιών.
Ο ιβίσκος ο τρισχιδής είναι μονοετές φυτό με πολλές διακλαδώσεις των βλαστών του που φέρουν πολλές τρίχες. Τα άνθη του έχουν χρώμα κόκκινο, λευκό ή κίτρινο και ανοίγουν όταν είναι στον ήλιο ενώ κλείνουν όταν είναι στη σκιά.

</doc>
<doc id="58638" url="https://el.wikipedia.org/wiki?curid=58638" title="Σάμιουελ Μορς">
Σάμιουελ Μορς

Ο Σάμιουελ Μορς ("Samuel Finley Breese Morse", 27 Απριλίου 1791 - 2 Απριλίου 1872) ήταν Αμερικανός ζωγράφος και φυσικός, ο εφευρέτης του τηλέγραφου και του διεθνούς κώδικα που φέρει το όνομά του.
Βιογραφία.
Γεννήθηκε στις 27 Απριλίου του 1791 στο Τσαρλστάουν της Μασαχουσέτης. Ήταν βορειοαμερικανικής καταγωγής. Σπούδασε ζωγραφική και γνώρισε αρκετή επιτυχία ως ζωγράφος ήταν μάλιστα και ένας από τους ιδρυτές της Εθνικής Ακαδημίας Ιχνογραφίας των ΗΠΑ. Εκτός από τη ζωγραφική, πολύ σοβαρά ασχολήθηκε ο Μορς με τη φυσική, όπου αφιέρωνε όλες τις ελεύθερες ώρες του.
Για πολύ διάστημα βασάνιζε το μυαλό του η σκέψη της δημιουργίας ενός μηχανήματος, που θα βοηθούσε στη μετάδοση διάφορων μηνυμάτων σε μεγάλη απόσταση. Τέλος κατάφερε με μεγάλη δυσκολία να κατασκευάσει την πρώτη τηλεγραφική συσκευή, την παρουσίαση της οποίας έκανε το πανεπιστήμιο της Νέας Υόρκης το 1837. Τα αποτελέσματα από τη λειτουργία του πρώτου τηλέγραφου ήταν αρκετά ικανοποιητικά και αυτό ώθησε το αμερικανικό κογκρέσο να χρηματοδοτήσει τις παραπέρα έρευνες του Μορς για την τελειοποίηση της συσκευής.
Η πρώτη τηλεγραφική γραμμή ήταν ανάμεσα στην Ουάσινγκτον και τη Βαλτιμόρη. Γρήγορα διαδόθηκε το σύστημα αυτό σε όλα τα κράτη. Στην Ελλάδα ο πρώτος τηλέγραφος λειτούργησε στα 1859. Η λειτουργία του τηλέγραφου στηρίζεται πάνω στα ηλεκτρομαγνητικά κύματα.
Για την ευκολότερη χρήση του τηλέγραφου σε διεθνή κλίμακα, ο Μορς εφηύρε και ειδικό αλφάβητο, το αλφάβητο Μορς, γνωστό και ως Κώδικας Μορς. Το αλφάβητο αυτό δεν έχει γράμματα αλλά τελείες και παύλες που συνδυαζόμενα αντιστοιχούν στα γράμματα του αλφαβήτου και στους αριθμούς 0-9. Και οι στιγμές (τελείες) και οι άλλες γραμμές (παύλες) αντιστοιχούν σε ηλεκτρικά κύματα. Η διάρκεια της στιγμής λαμβάνεται ως μονάδα. Χρονικά, η στιγμή (τελεία) αντιστοιχεί στο 1/6 του δευτερολέπτου. Η γραμμή έχει διάρκεια τρεις φορές μεγαλύτερη (δηλαδή μισό δευτερόλεπτο). Η απόσταση μεταξύ των λέξεων είναι ίση με επτά στιγμές. Η απόσταση μεταξύ των γραμμάτων είναι ίση με τρεις στιγμές, η απόσταση μεταξύ των ίδιων γραμμάτων είναι ίση με μια στιγμή. Με τον οπτικό τηλέγραφο μπορούμε να δούμε το σήματα Μορς, που μεταδίδονται με οπτικά μέσα.
Ο Μορς απεβίωσε στις 2 Απριλίου του 1872.

</doc>
<doc id="58640" url="https://el.wikipedia.org/wiki?curid=58640" title="Βίλχελμ Ρέντγκεν">
Βίλχελμ Ρέντγκεν



</doc>
<doc id="58642" url="https://el.wikipedia.org/wiki?curid=58642" title="Έντουαρντ Βίκτορ Άπλετον">
Έντουαρντ Βίκτορ Άπλετον

Ο Έντουαρντ Βίκτορ Άπλετον ("Eduard Victor Appleton" 6 Σεπτεμβρίου 1892 – 21 Απριλίου 1965) ήταν Βρετανός φυσικός.
Το 1924 με τη βοήθεια του BBC, έθεσε σε εφαρμογή για πρώτη φορά το ραντάρ. Το 1936, μετά από 12 χρόνια έρευνας στο Πανεπιστήμιο του Λονδίνου, ανακάλυψε την μόνιμη ιονοσφαιρική ζώνη F_2 (σε ύψος 225 έως 400 χιλιόμετρα, που σήμερα ονομάζεται ζώνη ή στρώμα του Άπλετον). Το στρώμα αυτό αποτελείται από ιόντα και αντανακλά βραχέα κύματα.
Στη συνέχεια κατέγραψε τις ραδιοφωνικές αντηχήσεις σε καθοδικό παλμογράφο. Με αυτό το επίτευγμα συνέβαλε στην ανακάλυψη της τεχνικής του «ραντάρ» για την ανίχνευση αεροσκαφών, που αναπτύχθηκε ιδιαίτερα κατά τη διάρκεια του Δεύτερου Παγκόσμιου Πολέμου.
Για την ανακάλυψη των φορτισμένων με ηλεκτρισμό στρωμάτων μορίων του άνω μέρους της ατμόσφαιρας δόθηκε το όνομά του στο τμήμα F2 της «ιονόσφαιρας». Το 1947 τιμήθηκε με το βραβείο Νόμπελ Φυσικής για την ανακάλυψή του αυτή. (Το στρώμα F_1 βρίσκεται σε ύψος 200 ως 300 χιλιόμετρα και υπάρχει μόνο την ημέρα).
Ήταν μασόνος.

</doc>
<doc id="58643" url="https://el.wikipedia.org/wiki?curid=58643" title="Τότεναμ Χότσπερ">
Τότεναμ Χότσπερ

Η Τότεναμ Χότσπερ (αγγλικά: "Tottenham Hotspur") είναι αγγλική ομάδα ποδοσφαίρου η οποία ιδρύθηκε το 1882 και έχει έδρα της το Λονδίνο. Η ομάδα είναι γνωστή απλώς ως "Tottenham" (Τότεναμ, ) καθώς και με το παρατσούκλι "Spurs" (Σπιρούνια). 
Ιστορία.
Η ομάδα ιδρύθηκε το 1882, ως Χότσπουρ Φ.Κ., και έπαιξε στο πρωτάθλημα του νότου ως το 1908, όταν εισήλθε στη δεύτερη τη τάξει κατηγορία του Αγγλικού ποδοσφαίρου. Πριν από αυτήν την άνοδο, η Τότεναμ είχει κατακτήσει το κύπελλο Αγγλίας το 1901, και έγινε η μόνη ομάδα που δεν συμμετείχε σε μεγάλη κατηγορία από την ίδρυση του συστήματος Φούτμπολ Λιγκ.
Από τότε, η Τότεναμ έχει κερδίσει το κύπελλο Αγγλίας ακόμα 7 φορές, το πρωτάθλημα 2 φορές, το Λιγκ Καπ 4, το Κύπελλο ΟΥΕΦΑ 2, ενώ έχει κατακτήσει και το Κύπελλο Κυπελλούχων. Η κατάκτηση του τελυταίου το 1963 έκανε την Τότεναμ την πρώτη αγγλική ομάδα που κατέκτησε ευρωπαικό τίτλο. Στον τελικό, που διεξήχθη στις 15 Μαΐου του 1963 στο Ρότερνταμ της Ολλανδίας, η Τότεναμ συνέτριψε την Ατλέτικο Μαδρίτης με 5-1. Τη σεζόν 1960-61 έγινε η πρώτη ομάδα που κατέκτησε το νταμπλ τον 20ο αιώνα.
Πορεία στο Τσάμπιονς Λιγκ (2010-2011).
Η Τότεναμ κατόρθωσε να εισέλθει για πρώτη φορά στην ιστορία της στους ομίλους του Τσάμπιονς Λιγκ το 2010, αφού απέκλεισε την ελβετική Γιουνγκ Μπόις, αφού έχασε 3-2 στο εκτός έδρας πρώτο ματς, την διέσυρε με 4-0 στο Γουάιτ Χαρτ Λέιν, με μεγάλο πρωταγωνιστή τον Πίτερ Κράουτς, οποίος πέτυχε χατ τρικ.
Τερμάτισε πρώτη σε έναν πολύ δύσκολο πρώτο όμιλο, έχοντας να αντιμετωπίση την κάτοχο του τρεμπλ Ίντερ, την πρωταθλήτρια Ολλανδίας Τβέντε και την τριταθλήτρια Γερμανίας Βέρντερ Βρέμης. Σε 6 αγώνες είχε 11 βαθμούς.
Νίκησε εντός έδρας και τις 3 αντιπάλους της (4-1 την Τβέντε, 3-1 την Ίντερ και 3-0 τη Βέρντερ), ενώ εκτός έδρας έφερε 2 ισοπαλίες (2-2 με τη Βέρντερ και 3-3 με την Τβέντε), ενώ έχασε ηρωικά από την Ίντερ με 4-3. Από αυτό το ματς έγινε ξακουστός στην Ευρώπη ο Γκάρεθ Μπέιλ, αφού ενώ η Τότεναμ έχανε με 4-0 από το πρώτο ημίχρονο, πήρε από το χέρι την ομάδα του και με χατ τρικ στο δεύτερο μέρος την οδήγησε ένα βήμα πριν την ισοπαλία (4-3)!
Στη φάση των 16 κληρώθηκε με την ιστορική Μίλαν. Όλοι την είχαν ξεγραμμένη και ως απόλυτο αουτσάιντερ για την πρόκριση. Κι όμως. Κέρδισε εκτός έδρας στο πρώτο ματς 0-1 με γκολ του Κράουτς, ενώ στο δεύτερο με ηρωική εμφάνιση από τον Γκαλάς, κατάφερε και έμεινε στο 0-0, ώστε να πάρει την ιστορική πρόκριση στα προημιτελικά.
Εκεί αντιμετώπισε την πολυνίκη του θεσμού Ρεάλ Μαδρίτης. Από τη Ρεάλ αποκλείστηκε χάνοντας 4-0 εκτός έδρας και 0-1 εντός.
Τσάμπιονς Λιγκ σεζόν 2018/19.
Η Τότεναμ κατάφερε για ακόμη μία σεζόν να εισέλθει στους ομίλους της κορυφαίας διασυλλογικής διοργάνωσης του κόσμου τερματίζοντας την προηγούμενη σεζόν στην Πρέμιερ Λιγκ 3η. Κληρώθηκε σε έναν πολυ δύσκολο όμιλο έχοντας να αντιμετωπίσει την δευτεραθλήτρια, Μπαρτσελόνα, την Ίντερ και την πρωταθλήτρια Ολλανδίας Αϊντχόβεν. Η Τότεναμ παρουσιάστηκε ως το αουτσάιντερ καθώς οι πιο πολλοί πίστευαν ότι θα προκριθούν η Μπαρτσελόνα και η Ίντερ, η Τότεναμ όμως κατάφερε να εξασφαλίσει τη συμμετοχή της στους 16 του Τσάμπιονς Λιγκ μόλις την 6η και τελευταία αγωνιστική χάρη στην ισοπαλία που έφερε η Αϊντχόβεν στην έδρα της Ίντερ με τελικό σκορ 1-1 και την ηρωική ισοπαλία 1-1 της Τότεναμ μέσα στο Καμπ Νου. Σε έξι αγωνιστικές η Τότεναμ μετρούσε δύο νίκες δύο ισοπαλίες και δύο ήττες. 2-4 ήττα από την Μπαρτσελόνα, 2-1 ήττα με ανατροπή από την Ίντερ στο Μιλάνο, 2-2 ισοπαλία με την Αϊντχόβεν και 1-1 με την Μπαρτσελόνα και νίκη 1-0 επί της Ίντερ στο Γουέμπλεϊ και 2-1 νίκη επί της Αϊντχόβεν επίσης στο Γουέμπλεϊ. Έτσι η ομάδα του Βόρειου Λονδίνου κατάφερε μετά δυσκολίας να εξασφαλίσει την πρόκρισή της στους 16 όπου εκεί αντιμετώπισε την δευτεραθλήτρια Ντόρτμουντ, ένας φαινομενικά δύσκολος αγώνας στον οποίο όμως η Τότεναμ δεν είχε την παραμικρή δυσκολία απέναντι στους Βεστφαλούς τους οποίος κέρδισε 3-0 στο Λονδίνο και 0-1 στη Γερμανία.Ετσι με δύο ισάριθμες νίκες Απέναντι στην Ντόρτμουντ με συνολικό σκορ 4-0 η Τότεναμ μπορούσε να συνεχίσει το ευρωπαϊκό της ταξίδι για τα προημιτελικά του Τσάμπιονς Λιγκ εκεί όπου θα αντιμετώπιζε μία γνώριμη της την Μάντσεστερ Σίτι. Έτσι όλοι την είχαν ξεγραμμένη και ως το απόλυτο αουτσάιντερ για την πρόκριση και όμως η Τότεναμ με Νίκη 1-0 στο στάδιο Τότεναμ Χότσπερ και ηρωική εμφάνιση της ομάδας σε ένα από τα ωραιότερα και συναρπαστικότερα παιχνίδια των τελευταίων ετών στο Τσάμπιονς Λιγκ έχασε ηρωικά 4-3 στο Έτιχαντ. Όμως το γκολ του Φερνάντο Γιορέντε στο 74ο λεπτό της αναμέτρησης και έτσι χάρη στα τρία εκτός έδρας γκολ και το 1-0 υπέρ τής του πρώτου αγώνα η Τότεναμ κατάφερε να ξεπεράσει το εμπόδιο τής Σίτυ και να μπορέσει να συνεχίσει το ταξίδι της για τα ημιτελικά του Τσάμπιονς Λιγκ για πρώτη φορά έπειτα από 57 ολόκληρα χρόνια όπου εκεί βρέθηκε αντιμέτωπη με μία ακόμα ολλανδική ομάδα τον Άγιαξ αυτή τη φορά όμως όχι για τους ομίλους στους οποίους είχε αντιμετωπίσει την πρωταθλήτρια Αϊντχόβεν αλλά για τα ημιτελικά της κορυφαίας αυτής διοργάνωσης. Ο πρώτος αγώνας που διεξήχθη στο Λονδίνο, η τρομερή ομάδα του Άγιαξ κατάφερε να κερδίσει την Τότεναμ εκτός έδρας με σκορ 1-0 και να βάλει βάσεις πρόκρισης για τον τελικό. Στον επαναληπτικό όμως που διεξήχθη στις 8 Μαΐου του 2019 στην Γιόχαν Κρόιφ Αρίνα του Άμστερνταμ η Τότεναμ βρέθηκε στο 35ο λεπτό να χάνει με 2-0(μάλιστα στα συνολικά γκολ έχανε με 3-0!!!)με το οποίο βέβαια σκορ έχανε μέχρι το 53ο λεπτό!! Από εκεί και έπειτα όμως άλλαξαν όλα. Ο Λούκας Μόουρα στο 54' έκανε το 2-1 για τους Σπερς βάζοντας στους ξανά στο παιχνίδι στο 58' ξανά ο ίδιος παίκτης έστειλε την μπάλα στα δίχτυα του Αντρέ Ονάνα για να γράψει το 2-2 και να βάλει φωτιά στη Γιοχαν Κρόϊφ Αρίνα. Φτάνοντας όμως στο 95ο λεπτό η Τότεναμ δεν μπορούσε να βρει το πολυπόθητο τρίτο γκολ που χρειαζότανε για να προκριθεί μιας και ήταν πολύ καλύτερη ομάδα από τον Άγιαξ καθώς τελείωσε το παιχνίδι με 26 φάσεις έναντι 14 του Άιαντα και εκεί που φαινόταν σχεδόν διαφαινόταν η επική πρόκριση της ολλανδικής ομάδας στον τελικό έπειτα από 23 ολόκληρα χρόνια ο Λούκας Μόουρα με το τρίτο του προσωπικό τέρμα είχε άλλη άποψη και έτσι κατάφερε να στείλει την Τότεναμ στον τελικό του Τσάμπιονς Λιγκ για πρώτη φορά στην ιστορία της και μάλιστα με τεράστια ανατροπή με σκορ 2-3 στην Ολλανδία και συνολικό σκορ 3-3 χάρη στα περισσότερα εκτός έδρας τέρματα. Έτσι τα Σπιρούνια αντιμετωπίσαν την έτερη αγγλική φιναλίστ Λιβερπουλ στον τελικό της Μαδρίτης που διεξηχθεί την 1η Ιουνίου στο Ουάντα Μετροπολιτάνο, ηττηθηκαν με 2-0,χανοντας την ευκαιρια να κατακτησουν το πρωτο ΤσαμπιονςΛιγκ της Ιστοριας τους και να γινουν η εκτη ομαδα που κατακτα και τα τρια Ευρωπαικα τροπαια(Τσαμπιονς Λιγκ,Γιουρωπα Λιγκ,Κυπελλο Κυπελλουχων)κατι που εχουν καταφερει οι επισης Αγγλικες Τσελσι και Μαντσεστερ Γιουναιτεντ.
Έμβλημα και χρώματα.
Έπειτα από πολλές αλλαγές, αλλά χωρίς να αλλάξει το κύριο θέμα του σήματος που είναι ο πετεινός με τη μπάλα στα πόδια, από το 2006 έχουμε το σημερινό σήμα. Αυτή η αλλαγή ήταν μία πιο μοντέρνα πινελιά στο κλασικό σήμα. Πρόκειται για έναν πιο λιτό πετεινό και μία μπάλα του παλαιού ποδοσφαίρου στα πόδια του, μαζί με το όνομα της ομάδας. Ο σύλλογος υποστηρίζει ότι στο σήμα αυτό διατηρούνται πολλά από τα στοιχεία του ονόματος, ενώ τονίζει και την πρωτοτυπία του.
Έχουν γίνει πολλές αλλαγές στη δομή και το σχήμα της φανέλας, όπως και την εταιρία που την κατασκευάζει, όμως τις περισσότερες φορές είδαμε ένα στοιχείο: το μπλε σε όλες τις αποχρώσεις του. Η πρώτη στολή της Τότεναμ ήταν ολόκληρο σκούρη μπλε, ενώ η σημερινή πρώτη αποτελείται από άσπρη φανέλα, που μέχρι πέρσι είχε κάποιες λεπτομέρεις στο πάνω μέρος της, από σκούρο μπλε σορτσάκι, το οποίο επίσης μέχρι πέρσι είχε μία τριγωνική λεπτομέρεια στο κάτω δεξιά μέρος του, και από άσπρες κάλτσες. Η τωρινή εταιρία κατασκευής φανέλας της Τότεναμ είναι η αναπτυσσόμενη συνεχώς Under Armour, με τις δυο πλευρές να έχουν συμβόλαιο συνεργασίας μέχρι το 2017.
Οικονομικά και ιδιοκτησιακό.
Στις 16 Ιανουαρίου 2012, η ​​ομάδα ανακοίνωσε ότι ο σύλλογος είχε μεταφερθεί σε ιδιωτική ιδιοκτησία μετά τη διαγραφή των μετοχών που είχαν εφαρμοστεί κατά την λήξη της διαπραγμάτευσης για την προηγούμενη Παρασκευή 13 Ιανουαρίου. Πλέον, το 85% των μετοχών της Τότεναμ το κατέχει η εταιρία επενδύσεων που έχει επικεντρωθεί στον αθλητισμό και τα ΜΜΕ ENIC International Ltd. Χρέη προέδρου του συλλόγου εκτελεί ο διευθύνων σύμβουλος της ENIC, Ντανιέλ Λίβι.
Υποστηρικτές.
Η Τότεναμ έχει μεγάλη βάση οπαδών στο Ηνωμένο Βασίλειο, κυρίως από το Βόρειο Λονδίνο. Πέντε φορές μεταξύ 1946 και 1969 η Τότεναμ είχε τη μεγαλύτερη προσέλευση στην Αγγλία. Υπάρχουν, επίσης, λέσχες φίλων Τότεναμ σκορπισμένες σε κάθε γωνιά του πλανήτη. Οι οπαδοί της Τότεναμ έχουν αντιπαλότητες με διάφορους συλλόγους, κυρίως εντός Λονδίνου. Ο σφοδρότερος είναι αυτός με τη γειτονική Άρσεναλ. Επίσης, υπάρχουν αξιοσημείωτες αντιπαλότητες και με άλλες 2 ομάδες του Λονδίνου, την Τσέλσι και τη Γουέστ Χαμ.
Ο σύλλογος, έχει μεγάλο αριθμό Εβραίων οπαδών, και αυτό έχει οδηγήσει σε εκδηλώσεις αντισημιτικών πρόκλησεων εναντίον των οπαδών της Τότεναμ. Οι τελευταίοι, ενωμένοι -ανεξάρτητα από καταγωγή ή θρήσκευμα- ενάντια στις ρατσιστικές προκλήσεις, υιοθέτησαν το παρατσούκλι "Υids" (υποτιμητική προσφώνηση για τους Εβραίους). Πολλοί οπαδοί υιοθέτησαν το χαρακτηρισμό "Υid" ως ένδειξη υπερηφάνειας, προκειμένου να εξουδετερώσουν την προσβολή.
Στάδιο.
Η Τότεναμ είχε για έδρα το γήπεδο "Γουάιτ Χαρτ Λέιν" το οποίο από το 2006 αποτελούνταν από 36.110 θέσεις. Άνοιξε τις πύλες του στις 4 Σεπτεμβρίου 1899. Επίσης το γήπεδο αυτό χρησιμοποιούσε η Εθνική Αγγλίας κάτω των 21 ετών. Τη δεκαετία του 70 το Γουάιτ Χαρτ Λέιν είχε 70.000 θέσεις γιατί τότε το χρησιμοποιούσαν οι Λόντον Μόραχς, ομάδα Αγγλικού Μπέισμπολ η οποία το 1998 διαλύθηκε και έτσι έδωσαν καθίσματα σε άλλες ομάδες που ήθελαν περισσότερη χωρητικότητα στα γήπεδα τους.
Στις 30 Οκτωβρίου 2017 ο σύλλογος ανακοίνωσε ότι στον τωρινό χώρο θα φτιαχτεί καινούργιο γήπεδο. Η καινούργια περιοχή συμπεριλαμβάνει εγκαταστάσεις για τον ελεύθερο χρόνο, καταστήματα, μουσείο της ομάδας, παγοδρόμιο κ.α. Το νέο γήπεδο άνοιξε στις 3 Απριλίου 2019 και είναι χωρητικότητας 62.062 θέσεων. Το όλο πρότζεκτ κόστισε 1 δισεκατομμύριο λίρες και είναι το ακριβότερο γήπεδο στην ιστορία. Ο πρώτος αγώνας βρήκε νικήτρια την Τότεναμ με νίκη 2-0 επί της Κρίσταλ Πάλας.

</doc>
<doc id="58648" url="https://el.wikipedia.org/wiki?curid=58648" title="Υπεύθυνη δήλωση">
Υπεύθυνη δήλωση

Η υπεύθυνη δήλωση είναι δήλωση προς δημόσια αρχή για κάποιο γεγονός ή στοιχείο, το οποίο δεν προκύπτει από το δελτίο αστυνομικής ταυτότητας του ενδιαφερομένου. Με τη δήλωση αυτή το γεγονός ή το στοιχείο αυτό θεωρείται ότι έχει αποδειχθεί. Συνήθως χρησιμοποιείται για γεγονότα, των οποίων η απόδειξη είναι δύσκολη έως αδύνατη με άλλον τρόπο (π.χ. κλοπή ή απώλεια αντικειμένου), μπορεί όμως και να χρησιμοποιηθεί για διευκόλυνση του πολίτη (σύνταξη υπεύθυνης δήλωσης αντί για την υποβολή σειράς δικαιολογητικών). Μπορεί να είναι αυτοτελής ή ενσωματωμένη σε άλλο έντυπο που απευθύνεται στην αρχή αυτήν.
Την ευθύνη για την αλήθεια των γεγονότων που αναφέρονται στην υπεύθυνη δήλωση φέρει αυτός που την υπογράφει και η δημόσια αρχή επιτρέπεται να διασταυρώσει το περιεχόμενό της. Η ψευδής δήλωση ή η απόκρυψη αληθινών γεγονότων με υπεύθυνη δήλωση αποτελεί ποινικό αδίκημα. Αν η ψευδής δήλωση έγινε με σκοπό τον προσπορισμό περιουσιακού οφέλους πάνω από ένα ποσό, η πράξη θεωρείται κακούργημα. Ποινικό αδίκημα διαπράττει και ο δημόσιος υπάλληλος, ο οποίος εν γνώσει του παραλείπει την άμεση καταμήνυση ψευδούς ή αναληθούς υπεύθυνης δήλωσης.
Στο παρελθόν η υπεύθυνη δήλωση ενώπιον δημόσιας αρχής ρυθμιζόταν από το νομοθετικό διάταγμα 105/1969, γι' αυτό και έχει καθιερωθεί η έκφραση «υπεύθυνη δήλωση του νόμου 105». Σήμερα ρυθμίζεται από το άρθρο 8 του ν. 1599/1986 όπως έχει στο μεσοδιάστημα τροποποιηθεί.
Ως το 2001 η υπεύθυνη δήλωση έπρεπε να συνταχθεί σε ειδικό έγγραφο και να καταβληθεί τέλος χαρτοσήμου. Το 2001 καταργήθηκε το τέλος χαρτοσήμου στην υπεύθυνη δήλωση. Υπουργική απόφαση ορίζει ποια στοιχεία οφείλει να περιέχει κάθε υπεύθυνη δήλωση. Η κάθε δημόσια αρχή οφείλει να διαθέτει δωρεάν τα σχετικά έντυπα στους πολίτες για υπεύθυνες δηλώσεις που απευθύνονται σε αυτήν.

</doc>
<doc id="58650" url="https://el.wikipedia.org/wiki?curid=58650" title="Κλεοπάτρα Ζ΄ της Αιγύπτου">
Κλεοπάτρα Ζ΄ της Αιγύπτου

Η Κλεοπάτρα Ζ΄ Φιλοπάτωρ (Ιανουάριος 69 π.Χ. – 12 Αυγούστου 30 π.Χ.), γνωστή στην ιστορία απλώς ως Κλεοπάτρα, ήταν αρχαία Ελληνίδα βασίλισσα και η τελευταία ενεργή βασίλισσα της πτολεμαϊκής Αιγύπτου. Μετά τη βασιλεία της, η Αίγυπτος έγινε επαρχία της νεοϊδρυθείσας τότε Ρωμαϊκής Αυτοκρατορίας.
Η Κλεοπάτρα ήταν αρχαία Ελληνίδα και όχι Αιγύπτια όπως πολλοί νομίζουν. Ήταν μέλος της δυναστείας των Πτολεμαίων, μίας ελληνικής οικογένειας, μακεδονικής καταγωγής, που κυβέρνησε την Αίγυπτο μετά τον θάνατο του Μεγάλου Αλεξάνδρου κατά την Ελληνιστική περίοδο.
Ο γιος της Πτολεμαίος ΙΕ΄ Καισαρίων βασίλεψε μόνο κατ' όνομα, προτού εκτελεστεί. Η βασιλεία της Κλεοπάτρας Ζ΄ σηματοδοτεί το τέλος της ελληνιστικής και την αρχή της ρωμαϊκής περιόδου στην ανατολική Μεσόγειο.
Παρόλο που ήταν ικανή και δαιμόνια μονάρχης, έμεινε διάσημη κυρίως γιατί κατόρθωσε να γοητεύσει δύο από τους ισχυρότερους άνδρες της εποχής της, τον Ιούλιο Καίσαρα και τον Μάρκο Αντώνιο, αλλά και για την ομορφιά και το τραγικό της τέλος. Χάρη στη φιλοδοξία και την προσωπική της γοητεία επηρέασε καθοριστικά τη ρωμαϊκή πολιτική σε μια αποφασιστική περίοδο και κατέληξε να αντιπροσωπεύει, όσο καμιά άλλη γυναίκα στην αρχαιότητα, το πρότυπο της μοιραίας γυναίκας.
Βιογραφικά στοιχεία.
Καταγωγή.
Η Κλεοπάτρα ήταν κόρη του βασιλιά της Αιγύπτου Πτολεμαίου ΙΒ΄ Αυλητή και της Κλεοπάτρας Ε΄ Τρύφαινας. Λίγα είναι πραγματικά γνωστά για την παιδική της ηλικία, μα θα πρέπει να υπήρξε μάρτυρας της αυξανόμενης δυσαρέσκειας του απλού λαού προς το βασιλικό οίκο των Πτολεμαίων, που κορυφώθηκε κατά τη βασιλεία του πατέρα της. Η αναρχία αυτή προέκυψε για πολλούς λόγους, ανάμεσα στους οποίους είναι ο φυσικός και ηθικός εκφυλισμός των κυβερνώντων, ο συγκεντρωτισμός της εξουσίας και η διαφθορά. Αυτά είχαν σαν αποτέλεσμα την απώλεια της Κύπρου και της Κυρηναϊκής, κάνοντας τη βασιλεία του Πτολεμαίου ΙΒ΄ μια από τις πιο ολέθριες της δυναστείας.
Μετά το θάνατο του Πτολεμαίου ΙΒ΄ το 51 π.Χ., ξεκίνησε η βασιλεία της μεγαλύτερης εν ζωή θυγατέρας του, της Κλεοπάτρας Ζ΄, με την οποία έμελλε να λάβει τέλος η δυναστεία, που ίδρυσε ο πολυπράγμων Μακεδόνας στρατηγός Πτολεμαίος Α΄ ο Λάγου περίπου τριακόσια χρόνια πριν. Όταν η Κλεοπάτρα ανέβηκε στον θρόνο, το βασίλειό της ήδη έμοιαζε να έχει φτάσει στη δύση του: σημαντικές επαρχίες του, η Κοίλη Συρία, η Κυρήνη, η Κύπρος, ήδη είχαν χαθεί. Η δημοτικότητα του βασιλικού οίκου επίσης ποτέ δεν ήταν χαμηλότερη, καθώς πλέον οι Ρωμαίοι επενέβαιναν απρόσκοπτα στα εσωτερικά του κράτους, το οποίο είχε μεταλλαχθεί σε ανεπίσημη ρωμαϊκή επαρχία. Όλα έδειχναν, πως οι Πτολεμαίοι θα έσβηναν άδοξα, όπως οι Σελευκίδες λίγα χρόνια νωρίτερα. Ωστόσο η δυναστεία, λίγο πριν το τέλος, έμελλε να γνωρίσει μία τελευταία αναλαμπή δόξας, αγγίζοντας το όνειρο της κατάκτησης μιας αυτοκρατορίας μεγαλύτερης εδαφικά και από το κράτος των πρώτων Πτολεμαίων. Και επειδή η στρατιωτική δύναμη του κράτους δεν μπορούσε να υπερκεράσει αυτή του ρωμαϊκού κολοσσού, η τελευταία ηγεμόνας δεν χρησιμοποίησε όπως οι πρόγονοί της τη δύναμη των όπλων, αλλά μια νέα: αυτή της προσωπικής γοητείας. 
Οι πηγές αναφέρουν, πως την χαρακτήριζε μια ασυνήθιστη για τους Έλληνες της εποχής ικανότητα να μαθαίνει ξένες γλώσσες, όχι μόνο τα αιγυπτιακά, τη μητρική γλώσσα των υπηκόων της, αλλά και τα Αραμαϊκά, τα Εβραϊκά, τα Αραβικά, τα Περσικά και τα Αιθιοπικά. Ο Πλούταρχος αναφέρει πως δεν ήταν εξαιρετικά όμορφη, όπως γενικά πιστεύεται στις μέρες μας, ωστόσο ήταν ικανότατη στην τέχνη της συζήτησης, στο να γίνεται ευχάριστη και να ψυχαγωγεί, στο να δείχνει ζωντάνια και ευφυΐα, κάτι που αιχμαλώτιζε τους συνομιλητές της.
Πρώτα χρόνια στον θρόνο.
Η Κλεοπάτρα Ζ΄ ανέβηκε στον θρόνο της Αιγύπτου σε ηλικία δεκαεπτά ή δεκαοκτώ ετών. Σύμφωνα με τη συνήθεια του οίκου των Πτολεμαίων, η διαθήκη του πατέρα της όριζε να παντρευτεί και να συμβασιλεύσει με τον μεγαλύτερο από τους δύο άρρενες αδελφούς της, που τότε ήταν μόλις εννέα ή δέκα ετών, τον Πτολεμαίο ΙΓ΄. Εντούτοις χαρακτηριστική είναι η λεπτομέρεια, πως καθ’ όλη τη διάρκεια της βασιλείας της, ακόμη και όταν έπειτα συμβασίλευσε με το δεύτερο αδελφό της, κανένα άλλο πρόσωπο δεν εμφανίστηκε στα νομίσματα της χώρας παρά μόνο το δικό της, με την επιγραφή «"Κλεοπάτρας Βασιλίσσης"».
Τα υπόλοιπα πρόσωπα που απέκτησαν εξουσία την εποχή αυτή ήταν ο ευνούχος Ποθεινός, ο παιδαγωγός του νεαρού Πτολεμαίου Θεόδοτος από τη Χίο και ο στρατηγός Αχιλλάς, που είχε αιγυπτιακή καταγωγή. Στη χώρα υπήρχαν ακόμη τα ρωμαϊκά στρατεύματα, που άφησε ο Γαβίνιος και τα συγκροτούσαν κυρίως Γαλάτες και Γερμανοί. Οι τελευταίοι άρχισαν να μονιμοποιούν την παρουσία τους στη χώρα, πραγματοποιώντας μικτούς γάμους με ντόπιες γυναίκες, είτε αιγυπτιακής είτε ελληνικής καταγωγής. Μάλιστα όταν, στο πλαίσιο της ταραγμένης πολιτικής κατάστασης που επικρατούσε στη Ρώμη την εποχή εκείνη με το παραδοσιακό πολίτευμα στη Ρώμη να καταρρέει προς όφελος της μοναρχίας, τα στρατεύματα αυτά κλήθηκαν να εγκαταλείψουν την περιοχή, οι αρχηγοί τους φρόντισαν να θανατώσουν τους απεσταλμένους, που μετέφεραν τη διαταγή.
Μια νέα πολιτική αναταραχή επρόκειτο να αναστατώσει τη Μεσόγειο: ο εμφύλιος πόλεμος ανάμεσα στον Ιούλιο Καίσαρα και τον Πομπήιο. Το 49 π.Χ. ο γιος του Πομπήιου εμφανίστηκε στην Αλεξάνδρεια αναζητώντας πλοία, στρατεύματα και χρήματα από την Αίγυπτο, η οποία χρωστούσε χάρη στον πατέρα του, για τη βοήθεια που είχε προσφέρει πριν από χρόνια στον Πτολεμαίο Αυλητή. Ο νέος Πομπήιος κατόρθωσε να αποσπάσει πενήντα πλοία, προμήθεια σε σιτηρά και πεντακόσιους από τους στρατιώτες του Γαβίνιου. Μάλιστα, τα κατοπινά χρόνια, στο πλαίσιο των φημών που διαδιδόταν για την ερωτική ζωή της Κλεοπάτρας, ειπώθηκε πως η σχέση του με την Κλεοπάτρα ήταν κάτι παραπάνω από διπλωματική, αν και δεν είναι δυνατό για τους σημερινούς μελετητές να ξεχωρίσουν την ιστορική αλήθεια από τη σκανδαλολογία.
Καθώς μεγάλωνε η πείρα και η φιλοδοξία της Κλεοπάτρας Ζ΄, σύντομα ήρθε σε σύγκρουση με τους αυλικούς του παλατιού, τον Ποθεινό, το Θεόδοτο και τον Αχιλλά. Την κατηγόρησαν, πως συνωμοτούσε κατά της ζωής του αδελφού της και τελικά επέτυχαν την εκδίωξή της από την Αλεξάνδρεια. Τότε εκείνη, σε ηλικία είκοσι ενός ετών, συγκέντρωσε στρατό από Άραβες πέρα από τα ανατολικά σύνορα και ετοιμάστηκε να προελάσει κατά της Αιγύπτου. Οι αυλικοί και ο νεαρός βασιλιάς ετοιμάστηκαν να τη σταματήσουν κοντά στο Πηλούσιο.
Αιγυπτιακός Εμφύλιος.
Όμως την ίδια εποχή που ο εμφύλιος ξεσπούσε στην Αίγυπτο, ένας άλλος εμφύλιος καθόριζε τις τύχες της Ρώμης: ο Ιούλιος Καίσαρ νίκησε τον Πομπήιο στη Μάχη των Φαρσάλων το 48 π.Χ. Ο Πομπήιος, ελπίζοντας στην υποστήριξη της Αιγύπτου, τη δύσκολη ώρα της πτώσης του αποφάσισε να βρει εκεί καταφύγιο. Έπλευσε όχι στην Αλεξάνδρεια, αλλά στην ακτή κοντά στο στρατόπεδο του Πτολεμαίου. Εκεί βρήκε τον θάνατο: μέσα στη μικρή λέμβο που τον μετέφερε από το πλοίο στην ακτή, ο αξιωματικός Σεπτίμιος, με τη διαταγή του Αχιλλά, που επίσης ήταν παρών στη βάρκα, δολοφόνησε τον Ρωμαίο στρατηγό, υπό τα βλέμματα της συζύγου του Πομπήιου καθώς και του Πτολεμαίου που παρακολουθούσε από την ακτή. Ήταν Σεπτέμβριος του 48 π.Χ. Με την πράξη του αυτή, ο περίγυρος του Πτολεμαίου ήλπιζε αναμφίβολα να δείξει σημάδια καλής θέλησης προς τον Καίσαρα, ώστε να τον αποτρέψει από το να εισβάλει στην Αίγυπτο.
Ωστόσο το μόνο που κατάφερε, ήταν να στραφεί αυτή του η πράξη εναντίον όλων τους. Ο Καίσαρ, που ακολουθούσε τον Πομπηίο από απόσταση, κατέφθασε στα αιγυπτιακά νερά ελάχιστες ημέρες αργότερα από τη δολοφονία του αντιπάλου του. Ο Θεόδοτος τον συνάντησε στο πλοίο του και του επέδειξε το κεφάλι του εχθρού του. Εντούτοις, αντί να φύγει ο Καίσαρ, οργίστηκε και όχι μόνο δεν έπλευσε μακριά, αλλά αποφάσισε να καταλάβει την πρωτεύουσα των Πτολεμαίων με τη δύναμη που είχε φέρει μαζί του. Αποβιβάστηκε στην Αλεξάνδρεια, παρέλασε στους δρόμους κρατώντας ψηλά τα εμβλήματα της Ρώμης και εγκαταστάθηκε στο παλάτι. Ο λαός δεν έμεινε βέβαια ασυγκίνητος από το γεγονός. Αντίθετα, σύντομα ξέσπασαν ταραχές στους δρόμους και όσοι στρατιώτες του Καίσαρα βρισκόταν απομονωμένοι, δολοφονούνταν.
Με το βασιλικό ζεύγος να βρίσκεται μακριά από την πόλη και συγκεκριμένα στα σύνορα παραταγμένοι ο ένας εναντίον του άλλου, ο Καίσαρ αντιπροσωπεύοντας τη Ρώμη, διεκδίκησε το δικαίωμα να διευθετήσει το ζήτημα. Κάλεσε και τους δύο ενώπιόν του, με την απαίτηση να διαλύσουν πρώτα το στρατό τους. Ο μεν Ποθεινός πήρε το νεαρό Πτολεμαίο και επέστρεψε στην πόλη, αφήνοντας όμως το στρατό του σε αναμονή υπό τη διοίκηση του Αχιλλά. Η Κλεοπάτρα είχε να αντιμετωπίσει τότε ένα δύσκολο ερώτημα: πώς θα μπορούσε να φθάσει ενώπιον του Καίσαρα χωρίς να τη δολοφονήσουν οι εχθροί της στη διαδρομή; Για το λόγο αυτό, ο έμπιστός της Απολλόδωρος από τη Σικελία, τη μετέφερε με βάρκα στην πόλη και την έβαλε κρυφά στα διαμερίσματα του Καίσαρα τυλιγμένη σε ένα χαλί. Ο θρύλος θέλει τον Καίσαρα να βρήκε την κίνηση αυτή τόσο χαριτωμένη που, υπό το έκπληκτο βλέμμα των αντιπάλων της, την έκανε ερωμένη του.
Τελικά ο Καίσαρ διακήρυξε δημόσια τη συμφιλίωση των δύο αδελφών και τους ανακήρυξε για άλλη μια φορά συμβασιλείς σύμφωνα με τη διαθήκη του πατέρα τους. Ωστόσο στην πόλη η δυσαρέσκεια προς την ανοικτή επέμβαση της Ρώμης συνεχιζόταν, υποδαυλιζόμενη από τον Ποθεινό και τον Αχιλλά, που είχαν ακόμη υπό την διοίκησή τους ολόκληρο στρατό. Ο στρατός αυτός αποτελείτο από 20.000 άνδρες, σημαντικό ποσοστό των οποίων ήταν πεπειραμένοι στρατιώτες ή είχαν εκπαιδευτεί με το ρωμαϊκό τρόπο. Εκτός από τους Γερμανούς και Γαλάτες του Γαβίνιου, περιελάμβανε μεγάλο αριθμό προσφύγων και φυγάδων σκλάβων από την Ιταλία και τη Δύση, αλλά και συμμοριτών και πειρατών από τη Μικρά Ασία και τη Συρία, απομεινάρια του στρατού που διέλυσε κάποια χρόνια πριν ο Πομπήιος. Η κακομεταχείριση δύο απεσταλμένων του –ο ένας θανατώθηκε και ο άλλος μόλις που γλίτωσε– σήμαινε νέο πόλεμο για τον Καίσαρα, ο οποίος έμεινε γνωστός ως «"Αλεξανδρινός Πόλεμος"». Από την Συρία ερχόταν στρατεύματα για να τον βοηθήσουν, αλλά μέχρι να φθάσουν, ο Καίσαρ βρέθηκε σε δύσκολη θέση, γιατί η δύναμη που είχε στα χέρια του, ήταν κατά πολύ μικρότερη αυτής των αντιπάλων του.
Αυτό που μπορούσε να κάνει, ήταν να οχυρωθεί κάπου κοντά στον μεγάλο λιμένα, ώστε να κρατήσει τον εχθρό στη θάλασσα, αλλά δεν ήταν δυνατόν να επιβιβάσει στρατό στα πλοία, χωρίς να τους κατανικήσει ο εχθρός. Ο Καίσαρ μετέτρεψε τα ανάκτορα και το γειτονικό θέατρο σε φρούριο και έκαψε τα πλοία του για να μη πέσουν στα χέρια των επαναστατών. Τότε κάηκε ένα μεγάλο μέρος της βιβλιοθήκης της Αλεξανδρείας.
Το βασιλικό παλάτι, ο βασιλιάς και η βασίλισσα, αλλά και τα δύο μικρότερα παιδιά του Αυλητή παρέμεναν στα χέρια του Καίσαρα. Η μικρότερη κόρη του, Αρσινόη Δ΄, σε ηλικία δεκαπέντε ετών, κατάφερε να διαφύγει από το παλάτι με τη βοήθεια του ευνούχου Γανυμήδ,η που τη φρόντιζε. Στα τέλη του φθινοπώρου του 48 π.Χ. κατέφυγε στο στρατόπεδο του Αχιλλά, ο οποίος είχε κατορθώσει να διαφύγει από τα ανάκτορα, ενώ ο Ποθεινός θανατώθηκε από τον Καίσαρα. Ο Αχιλλάς τελικά ήρθε σε ρήξη με το Γανυμήδη και έτσι έχασε τη ζωή του με διαταγή της Αρσινόης Δ΄.
Ο επιτιθέμενος στρατός, υπό τις διαταγές του Γανυμήδη πλέον, άσκησε μεγάλη πίεση στον Καίσαρα. Κατάφερε μάλιστα να αποκόψει την παροχή νερού από τη Μαρεώτιδα λίμνη, αλλά ο Καίσαρ αντιμετώπισε το πρόβλημα ανοίγοντας πηγάδια. Σε μια προσπάθεια να καταλάβει την λωρίδα γης, που ένωνε τη νήσο Φάρο με την ενδοχώρα, ο Καίσαρ έχασε τετρακόσιους λεγεωναρίους. Ο ίδιος σώθηκε κολυμπώντας προς το πλοίο του. Τότε οι Αλεξανδρινοί άρχισαν διαπραγματεύσεις, υποσχόμενοι πως αν ο Καίσαρ τους έστελνε τον νεαρό βασιλιά, θα ανέτρεπαν την Αρσινόη Δ΄ και θα δεχόταν την εξουσία του Πτολεμαίου. Ο Καίσαρ δεν εμπιστεύτηκε αυτές τις υποσχέσεις, ωστόσο για λόγους πολιτικής ελευθέρωσε το αγόρι. Πράγματι, μόλις εκείνο πήγε στο στρατόπεδο των Αλεξανδρινών, τέθηκε επικεφαλής του αγώνα κατά των Ρωμαίων.
Τελικά οι δυνάμεις που ο Καίσαρ περίμενε, έφθασαν στην Αίγυπτο. Επρόκειτο για μια δύναμη υπό τη διοίκηση του Μιθριδάτη της Περγάμου, άνδρα ελληνικής και γαλατικής καταγωγής που προσέκειτο στον Καίσαρα. Ανάμεσά τους ήταν και μια δύναμη τριών χιλιάδων Εβραίων, υπό τις διαταγές του Αντιπάτρου. Ο Μιθριδάτης πέρασε την έρημο με αφετηρία την Παλαιστίνη, πήρε το Πηλούσιο, κινήθηκε κατά μήκος του ανατολικού κλάδου του Νείλου με προορισμό τη Μέμφιδα και από εκεί κάτω κατά μήκος του δυτικού κλάδου στην Αλεξάνδρεια. Οι Αλεξανδρινοί αποπειράθηκαν να τον σταματήσουν προτού ενωθεί με τις λεγεώνες του Καίσαρα, αλλά ο τελευταίος κινήθηκε ταχύτατα γύρω από τη λίμνη Μαρεώτιδα και έτσι οι ενωμένες ρωμαϊκές δυνάμεις επιτέθηκαν στους Αλεξανδρινούς, που είχαν εγκατασταθεί στο ποτάμι. Τη δεύτερη ημέρα είχαν καταλάβει τη θέση και μεγάλο μέρος του αλεξανδρινού στρατού –που αποτελείτο από Γαλάτες, Γερμανούς, Ασιάτες, Ρωμαίους, Ιταλούς, Έλληνες και Αιγύπτιους– εξοντώθηκε. Όταν η σφαγή έλαβε τέλος, ο νεαρός Πτολεμαίος ΙΓ΄ δεν βρέθηκε πουθενά. Αναφέρθηκε, πως το πλοίο με το οποίο αποπειράθηκε να δραπετεύσει, γέμισε τόσο με φυγάδες, που βυθίστηκε.
Κλεοπάτρα και Καίσαρ.
Παρόλο που η Κλεοπάτρα είχε πλέον γίνει αντιπαθής στους υπηκόους της, διότι είχε συνταχθεί με έναν Ρωμαίο, αναγκάστηκαν αυτοί να την δεχτούν ως βασίλισσα, υπό την πίεση του Καίσαρα. Με τον Πτολεμαίο ΙΓ΄ να έχει πλέον χαθεί, βασιλιάς ανακηρύχθηκε ο νεότερος αδελφός τους, Πτολεμαίος ΙΔ΄, που τότε ήταν δώδεκα ετών. Η Αρσινόη Δ΄ εστάλη στη Ρώμη, έτσι ώστε όταν μελλοντικά διοργανωνόταν ο θρίαμβος του Καίσαρα στην πόλη, η πριγκίπισσα να παρελάσει αλυσοδεμένη πίσω από το άρμα του. Όσο για τον ίδιο τον Καίσαρα, παρά το γεγονός ότι οι πολιτικές περιστάσεις απαιτούσαν την άμεση αναχώρησή του, δεν βιάστηκε να εγκαταλείψει έναν ευχάριστο χειμώνα στο πλευρό της Κλεοπάτρας Ζ΄ στην Αίγυπτο. Έκαναν μαζί μια μεγάλη περιοδεία αναψυχής στον Νείλο, στο πολυτελές της πλοίο, μέχρι και τα σύνορα με την Αιθιοπία, επισκεπτόμενοι τους ναούς και τα μνημεία των αρχαίων φαραώ, όπου η παλαιά θρησκεία τελούνταν ακόμη βάσει των αρχαίων εθίμων. Ήταν πια Απρίλης όταν ο Καίσαρ αναχώρησε από την Αλεξάνδρεια με προορισμό τη Συρία. Στην Αλεξάνδρεια άφησε τρεις λεγεώνες υπό τη διοίκηση του Ρουφίνου, για να εξασφαλίσει την παραμονή της Κλεοπάτρας Ζ΄ στον θρόνο. Πρέπει να ήταν περίπου την εποχή αυτή, που ο Καίσαρ απέδωσε την Κύπρο και πάλι στους Πτολεμαίους.
Στις 23 Ιουνίου 47 π.Χ. η Κλεοπάτρα έφερε στον κόσμο τον γιο, όπως διακήρυξε, του Καίσαρα. Αυτό αποτελούσε σκάνδαλο τόσο για τους Ρωμαίους όσο και για τους Έλληνες της Αιγύπτου, ωστόσο εκείνη χωρίς καμία αναστολή του έδωσε το όνομα του Καίσαρα. Οι Αλεξανδρινοί τον ονόμασαν Πτολεμαίο ΙΕ΄ Καισαρίωνα (που είναι υπό μία έννοια υποτιμητικό υποκοριστικό, κάτι σαν «"μικρός Καίσαρ"»). Οι Αιγύπτιοι ιερείς διακήρυξαν, πως ήταν γιος του θεού Ρα, που ήρθε στην Κλεοπάτρα Ζ΄ με τη μορφή του Καίσαρα.
Όταν ο Καίσαρ επέστρεψε θριαμβευτής στη Ρώμη το 46 π.Χ., δικτάτωρ πλέον, η Κλεοπάτρα πήγε να τον βρει με τον γιο τους. Δεν διέμενε ωστόσο στο κέντρο της πόλης, αλλά στην εξοχική κατοικία τού Καίσαρα στην άλλη όχθη του Τίβερη. Μαζί της έφερε και τον αδελφό της, τον Πτολεμαίο ΙΔ΄, καθώς και θησαυρούς. Στους αριστοκράτες επισκέπτες της, επεδείκνυε βασιλική συμπεριφορά και αναφερόταν ως "«η Βασίλισσα» (regina)". Ο Καίσαρ της αφιέρωσε ένα χρυσό άγαλμα στον νεόκτιστο ναό της "Αφροδίτης Μητέρας", θεότητας αντίστοιχης με την ελληνική Αφροδίτη, από την οποία η Ιουλία γενεά υποστήριζε, πως καταγόταν. Στα μάτια των Ρωμαίων, όμως η Βασίλισσα δεν ήταν παρά μια τυχοδιώκτρια ερωμένη και όχι σύζυγος του δικτάτορα. Άλλωστε ο ίδιος είχε ήδη νόμιμη σύζυγο, την Καλπουρνία, αν και δεν είχε απογόνους από εκείνη.
Όπως διαφαινόταν, ο Ρωμαϊκός Κόσμος βάδιζε προς μια μεγάλη αλλαγή: η Ρωμαϊκή Δημοκρατία επρόκειτο να παραδώσει τη θέση της σε μια μοναρχία ελληνιστικού τύπου, με τον Καίσαρα βασιλιά, η οποία θα περιελάμβανε όλες της φυλές του γνωστού κόσμου: Ιταλούς, Έλληνες, Αιγυπτίους, Γαλάτες, Ισπανούς και Ασιάτες. Και σαν απόδειξη της αποτίναξης της ρωμαϊκής παράδοσης και της οικουμενικότητας του νέου βασιλείου, τι θα μπορούσε να είναι καταλληλότερο από την ένωσή του με μια απόγονο της πανίσχυρης Αλεξανδρινής δυναστείας; Η Κλεοπάτρα μπορούσε να δει τον εαυτό της ως αυτοκράτειρα ενός κόσμου, του οποίου η Αίγυπτος δεν θα αποτελούσε παρά μια επαρχία. Και αυτής της αυτοκρατορίας διάδοχος θα ήταν ο γιος της, στον οποίο ενώθηκε το πτολεμαϊκό με το ρωμαϊκό αίμα.
Επιστροφή στην Αίγυπτο.
Ωστόσο οι Ρωμαίοι αριστοκράτες που επίσης μπορούσαν να νιώσουν, ότι τα γεγονότα οδηγούσαν προς αυτήν την κατάσταση, αντιμετώπισαν με καχυποψία και φόβο την προοπτική αυτή. Έτσι στις Ειδούς του Μαρτίου, το 44 π.Χ., το εγχειρίδιο του Βρούτου και των άλλων συνωμοτών έδωσαν τέλος στα όνειρα της Κλεοπάτρας Ζ΄. Η δολοφονία του Καίσαρα την έθετε σε τρομερό κίνδυνο. Έτσι εγκατέλειψε την πόλη μέσα στο επόμενο δεκαπενθήμερο και επέστρεψε στο βασίλειο της του Νείλου, ελπίζοντας πως εκεί θα ήταν ασφαλής.
Μαζί της, όπως φανερώνουν αρχαιολογικά ευρήματα, πρέπει να επέστρεψε και ο αδελφός της, Πτολεμαίος ΙΔ΄, ο οποίος όμως άφησε την τελευταία του πνοή λίγο αργότερα. Ο Πορφύριος αναφέρει, πως εκείνη συνέβαλε στο θάνατό του, ενώ ο Φλάβιος Ιώσηπος θεωρεί, πως τον δηλητηρίασε. Ο Δίων Κάσσιος αναφέρει, ότι λίγο μετά την επιστροφή της η Κλεοπάτρα ανακήρυξε συμβασιλιά το γιο της. Το γεγονός επιβεβαιώνουν μια σειρά από αρχαιολογικά ευρήματα όπως επιγραφές και στήλες, με απεικονίσεις της Κλεοπάτρας Ζ΄ και του Καισαρίωνα.
Από την Αίγυπτο, η Κλεοπάτρα Ζ΄ παρακολούθησε τα χρόνια, τα οποία ακολούθησαν τα γεγονότα, που συγκλόνιζαν το Ρωμαϊκό Κόσμο μετά το θάνατο του Ιουλίου Καίσαρα. Μέχρι τη νίκη του Μάρκου Αντώνιου και του Οκταβιανού στη Μάχη των Φιλίππων το φθινόπωρο του 42 π.Χ. η βασίλισσα της Αιγύπτου δεν έδωσε τη βοήθειά της ούτε στο στρατόπεδο των νικητών, ούτε σε αυτό των ηττημένων. Η πολιτική της να μην επεμβαίνει όσο η κατάσταση ήταν αμφίρροπη, μπορεί να έμοιαζε προσεκτική και ασφαλής, ωστόσο την εξέθεσε στις διαθέσεις των νικητών. Ίσως εκείνοι να περίμεναν μία πιο ενεργή της ανάμειξη, στα γεγονότα που σχετιζόταν με τη μνήμη του νεκρού εραστή της, ωστόσο η Κλεοπάτρα Ζ΄ είχε το δικό της τρόπο να βρίσκει τη θέση της στον πολιτικό κόσμο.
Κλεοπάτρα και Μάρκος Αντώνιος.
Μετά τη νίκη στους Φιλίππους, ο Μάρκος Αντώνιος έγινε κύριος του ανατολικού τμήματος της ρωμαϊκής επικράτειας. Στην Έφεσο λίγους μήνες μετά δοξάστηκε ως ενσάρκωση του Διόνυσου. Μυστηριωδώς η Κλεοπάτρα Ζ΄ δεν έκανε καμία απολύτως προσπάθεια επικοινωνίας μαζί του, μέχρι που ο Αντώνιος άρχισε να θεωρεί τη συμπεριφορά αυτή προκλητική, έστειλε τον φίλο του, Κουίντο Δήλιο, για να της προτείνει να έρθει να τον συναντήσει στην Κιλικία.
Ένα υπέροχο πλοίο έπλευσε τον ποταμό Κύδνο, φέρνοντας τη νέα Αφροδίτη με την ακολουθία της από Ερωτιδείς, Νηρηίδες και Χάριτες, να συναντήσει το νέο Διόνυσο. Στην Ταρσό πέτυχε τη νέα μεγάλη της νίκη: ήταν για άλλη μία φορά η ερωμένη ενός από τους ισχυρότερους άνδρες στον κόσμο. Ο Αντώνιος επρόκειτο να χρησιμοποιήσει όλη του τη δύναμη αυτή για να ικανοποιήσει τις επιθυμίες της. Τα πραγματικά του συναισθήματα ίσως να μην μας είναι πλήρως κατανοητά και κατά πόσο αυτό που τον κυριάρχησε ήταν ο έρωτας. Ίσως και να έπαιρνε ευχαρίστηση απλώς από το γεγονός, ότι είχε στο κρεβάτι του μια πραγματική βασίλισσα, καθώς οι προγενέστερες σύζυγοι και ερωμένες του δεν ήταν καν αριστοκρατικής καταγωγής.
Πράγματι εκείνος ζήτησε κάποια εξήγηση για την αδράνειά της τους περασμένους μήνες. Εκείνη ήταν προετοιμασμένη. Υποστήριξε, πως πράγματι εξεστράτευσε η ίδια, αλλά συνάντησε καταστροφικό καιρό και κατόπιν ασθένησε βαριά. Ο Αντώνιος δέχτηκε την εξήγηση αυτή και από εκεί και έπειτα άρχισε να πραγματοποιεί τις επιθυμίες της. Αρχικά να θανατώσει πρόσωπα, που αποτελούσαν κίνδυνο για εκείνη: πρώτα την αδελφή της, την Αρσινόη Δ΄, η οποία μετά τη διαπόμπευσή της στους δρόμους της Ρώμης, κατέφυγε στο Ναό της Άρτεμης στην Έφεσο. Εκεί δολοφονήθηκε για να ικανοποιηθεί το μίσος της αδελφής της. Επόμενο θύμα ήταν ένας άνδρας, που υποστήριξε, πως ήταν ο χαμένος της αδελφός, ο Πτολεμαίος ΙΓ΄. Ακόμη ο διορισμένος κυβερνήτης της Κύπρου, που παρείχε βοήθεια στον Κάσσιο Λογγίνο.
Ο Αντώνιος πέρασε το χειμώνα τού 41 – 40 π.Χ. στην Αίγυπτο, παραδομένος κατά τον Πλούταρχο σε εξωτικές απολαύσεις. Υπάρχουν αρκετές ανεπιβεβαίωτες, αλλά και διάσημες ιστορίες για την Κλεοπάτρα και μια από αυτές είναι η παρακάτω: σε ένα από τα εξεζητημένα δείπνα που μοιράστηκε με τον Αντώνιο, έβαλε ένα στοίχημα μαζί του, πως θα μπορούσε να ξοδέψει ένα ανήκουστο χρηματικό ποσό για ένα δείπνο. Εκείνος το δέχτηκε. Την επόμενη νύχτα, εκείνη έδωσε ένα κανονικό δείπνο, χωρίς κάτι το θεαματικό. Ο Αντώνιος την κορόιδεψε γι’ αυτό, οπότε εκείνη ζήτησε να της φέρουν το δεύτερο πιάτο, που αποδείχτηκε να είναι κύπελλο με δυνατό ξύδι. Έβγαλε ένα από τα αμύθητης αξίας μαργαριταρένια σκουλαρίκια της, το έριξε στο ξίδι, το άφησε να διαλυθεί και ήπιε το μείγμα. Η πρώτη μαρτυρία για το γεγονός προέρχεται από τον Πλίνιο τον Πρεσβύτερο, κοντά στα 100 χρόνια μετά την εποχή που θα πρέπει να συνέβη το γεγονός. Το ανθρακικό ασβέστιο στα μαργαριτάρια πράγματι διαλύεται στο ξίδι, ωστόσο με πολύ αργούς ρυθμούς.
Και ενώ η γυναίκα του Φουλβία αγωνιζόταν γι' αυτόν στην Ρώμη, ο Αντώνιος διασκέδαζε σαν έφηβος στην Αλεξάνδρεια και οι Πάρθοι αναγόρευσαν τον Ρωμαίο αποστάτη στρατηγό Λαβιηνό αυτοκράτορα της Συρίας &amp; της Μ. Ασίας.. Την άνοιξη του 40 π.Χ. ο Αντώνιος έφυγε από την Αίγυπτο με προορισμό την Αρχαία Αθήνα, όπου και συνάντησε τη σύζυγό του, Φουλβία, η οποία απεβίωσε στη Σικυώνα λίγες εβδομάδες αργότερα. Όταν πλέον έφτασε στην Ιταλία, η διαμάχη του με τον Οκταβιανό διευθετήθηκε και η φιλία τους σφραγίστηκε με γάμο ανάμεσα στον Αντώνιο και τη χήρα αδελφή τού Οκταβιανού, την Οκταβία τη Νεότερη. Οι ανατολικές επαρχίες τού δόθηκαν επισήμως ως περιοχή εξουσίας, όμως εκείνος παρέμεινε στη Ρώμη ως το τέλος του 39 π.Χ. διευθετώντας το όποιο θέμα διαμέσου των στρατηγών του, οι οποίοι και απέκρουσαν την εισβολή των Πάρθων.
Επεκτατικές διαθέσεις.
Λίγο μετά την αναχώρηση του Μ. Αντωνίου από την Αίγυπτο, η Κλεοπάτρα Ζ΄ έφερε στον κόσμο δίδυμα, ένα κορίτσι και ένα αγόρι, που παρομοιάστηκαν με τις δίδυμες θεότητες της Σελήνης και του Ήλιου. Έτσι ονομάστηκαν Αλέξανδρος Ήλιος και Κλεοπάτρα Σελήνη. Ο Μ. Αντώνιος έφυγε από την Ιταλία το 39 π.Χ. και εγκαταστάθηκε με την οικογένειά του στην Αθήνα, ζώντας στο πλάι της συζύγου του, της Οκταβίας. Δεν κινήθηκε ανατολικότερα παρά το 36 π.Χ., οπότε και πήγε στη Συρία, χωρίς τη σύζυγό του, για να οδηγήσει ο ίδιος μία μεγάλη εκστρατεία κατά των Πάρθων. Ωστόσο είχε επιθυμήσει να ξανασμίξει με την Κλεοπάτρα Ζ΄ και, επιπροσθέτως, είχε ανάγκη την οικονομική στήριξη της Αιγύπτου. Κάλεσε κοντά του τη Βασίλισσα στη Συρία και ο δεσμός τους συνεχίστηκε. Απέκτησαν έναν ακόμη γιο, τον Πτολεμαίο Φιλάδελφο.
Η Κλεοπάτρα εξακολούθησε να απαιτεί εδάφη για το βασίλειό της. Η Παλαιστίνη, κάποτε επαρχία των Πτολεμαίων, τώρα ήταν η επικράτεια του Ηρώδη, του Ιδουμαίου βασιλιά των Ιουδαίων, τον οποίο ο Αντώνιος θεωρούσε ισχυρό σύμμαχο για να τον προδώσει τις παραμονές του πολέμου με τους Πάρθους. Ωστόσο την ικανοποιούσε με μικρότερες παραχωρήσεις στην Ασία και τα νησιά. Στους πρόποδες του Λιβάνου, σε μια περιοχή με το όνομα Χαλκίς, ηγεμόνας ήταν ο Λυσανίας. Η Κλεοπάτρα τού προσήψε διάφορες κατηγορίες και έτσι το βασίλειό του πέρασε στα χέρια της. Επίσης της δόθηκε η φοινικική ακτή ως τη Σιδώνα, περιοχή που επίσης κάποτε ανήκε στους Πτολεμαίους. Επίσης προσάρτησε μία περιοχή πλούσια σε ξυλεία κέδρου στην Κιλικία και μία άλλη περιοχή στην Κρήτη. Τέλος δάση πλούσια σε πολύτιμη ξυλεία κοντά στην Ιεριχώ, με τον Ηρώδη να ονομάζεται επιστάτης των συμφερόντων της στην περιοχή.
Η Κλεοπάτρα Ζ΄ συνόδευσε τον Αντώνιο στην εκστρατεία του μέχρι και τον ποταμό Ευφράτη και κατόπιν επέστρεψε διαμέσου της Συρίας. Με την ευκαιρία επισκέφτηκε και τα νέα της εδάφη. Ο Ηρώδης την συνόδευσε μέχρι και τα σύνορα της Αιγύπτου. Οι δυο τους ήταν θανάσιμοι εχθροί, ωστόσο, με δεδομένη την κατάσταση, κράτησαν μια τυπική ευγένεια. Στην Αίγυπτο, η κεφαλή του Μ. Αντωνίου άρχισε να εμφανίζεται στα νομίσματα, αν και όχι με τον τίτλο τού βασιλιά.
Η εκστρατεία του Αντωνίου στην Παρθία ήταν αποτυχημένη. Επανέκτησε τη Συρία με τα υπολείμματα τού στρατού του. Η Κλεοπάτρα τον συνάντησε στη Φοινίκη, με εφόδια για τους ταλαιπωρημένους του άντρες. Επέστρεψαν μαζί στην Αίγυπτο στις αρχές του 35 π.Χ. Κατά τη διάρκεια του ίδιου έτους ο Αντώνιος ξεκίνησε από τη χώρα του Νείλου για μια δεύτερη εκστρατεία κατά τον Πάρθων, στην οποία η Κλεοπάτρα τον συνόδευσε μέχρι τη Συρία. Στο μεταξύ η Οκταβία αναχώρησε από τη Ρώμη φέρνοντας ενισχύσεις και εφόδια για το στρατό τού άνδρα της, μια κίνηση που θα μπορούσε και να αποτελεί παγίδα τού Οκταβιανού. Όταν εκείνη έφτασε στην Αθήνα, τη συνάντησε ένα γράμμα, με το οποίο ο Αντώνιος της παρήγγειλε να μην προχωρήσει περισσότερο. Αυτός ο δημόσιος ευτελισμός έκανε τον πόλεμο ανάμεσα στον Οκταβιανό και τον Αντώνιο να μοιάζει βέβαιος στο κοντινό μέλλον. Από τη Συρία ο Αντώνιος, αντί να συνεχίσει την εκστρατεία του στην ανατολή, επέστρεψε στην Αίγυπτο με την Κλεοπάτρα Ζ΄ για άγνωστους λόγους. Το 34 π.Χ. ο Μ. Αντώνιος εξεστράτευσε και πάλι, αυτή τη φορά όχι κατά της Παρθίας, αλλά κατά της Αρμενίας. Είχε την καλή τύχη να επιστρέψει νικητής με πολλά λάφυρα και το βασιλιά της Αρμενίας αιχμάλωτο. Καμία θριαμβική πομπή δεν είχε ως τότε διεξαχθεί πουθενά αλλού, παρά στην Ιερά Οδό, στην πόλη της Ρώμης, όπως όριζε η ιερή παράδοση. Προς μεγάλη οργή των Ρωμαίων, ο Μ. Αντώνιος πραγματοποίησε το θρίαμβό του σε κεντρικό δρόμο της Αλεξάνδρειας, μπροστά στο χρυσό θρόνο της Κλεοπάτρας, τιμώντας την σαν θεά.
Λίγες ημέρες μετά μία ακόμη προκλητικότερη τελετή έλαβε χώρα στο Γυμνάσιο. Σε μια ασημένια εξέδρα, ο Μ. Αντώνιος και η Κλεοπάτρα Ζ΄ κάθισαν σε δύο χρυσούς θρόνους, με τη Βασίλισσα του Νείλου αυτή τη φορά ντυμένη αιγυπτιακά, ως προσωποποίηση της Ίσιδος. Τα βασιλικά τέκνα καθόταν σε θρόνους λίγο χαμηλότερα. Πρώτα ο Πτολεμαίος ΙΕ΄ Καισαρίων, συμβασιλιάς της μητέρας του, κατόπιν τα παιδιά του Αντωνίου: ο Αλέξανδρος Ήλιος με ένδυμα Μήδου βασιλιά, ο Πτολεμαίος Φιλάδελφος με μακεδονικό ένδυμα –καυσία, χλαμύδα και κρηπίδες– και η Κλεοπάτρα Σελήνη. Κηρύχθηκε πως από δω και στο εξής η Κλεοπάτρα θα ονομαζόταν «"Βασίλισσα των Βασιλέων"» και ο γιος της, ο Καισαρίων, ως νόμιμος διάδοχος του Ιουλίου Καίσαρα, θα ονομαζόταν «"Βασιλεύς των Βασιλέων"». Ο Αλέξανδρος Ήλιος ονομάστηκε «Μέγας Βασιλεύς» της Αρμενίας και όλων των ανατολικών επαρχιών των εδαφών του Μεγάλου Αλεξάνδρου που θα κατακτούσαν στο μέλλον μέχρι την Ινδία, ο Πτολεμαίος Φιλάδελφος βασιλιάς της Συρίας και της Μικράς Ασίας και η μικρή Κλεοπάτρα Σελήνη, βασίλισσα της Κυρηναϊκής.
Η Κλεοπάτρα αυτή τη φορά υποδυόταν τη θεά περισσότερο από ποτέ. Καθώς δεν της αρκούσε πλέον ο τίτλος «"Θεά Φιλοπάτωρ"» τον οποίο και διατηρούσε ως τότε, τώρα διεκδίκησε τον τίτλο «"Νέα Ίσις"» ή «"Θεά Νεοτέρα"», δηλαδή μία αρχαία θεά που επέστρεψε στη Γη στο πρόσωπο μιας σύγχρονης γυναίκας ή μια σύγχρονη γυναίκα ανάλογης λάμψης με μια αρχαία θεά. Συνήθιζε πλέον να εμφανίζεται σε σημαντικές εκδηλώσεις, ντυμένη με τα ρούχα της Ίσιδος. Δέκα χρόνια μετά την πρώτη της προσπάθεια να γίνει αυτοκράτειρα του κόσμου, η Κλεοπάτρα είχε την απίστευτη ευτυχία να αγγίξει το όνειρο αυτό για δεύτερη φορά. Σε περίπτωση που ο Μ. Αντώνιος αναδεικνυόταν νικητής στη διαμάχη του με τον υιοθετημένο γιο του Καίσαρα, τον Οκταβιανό, η ρωμαϊκή αυτοκρατορία θα ενωνόταν και πάλι, ακόμη μεγαλύτερη από πριν, ακόμη μεγαλύτερη και από αυτήν του Μεγάλου Αλεξάνδρου, υπό το σκήπτρο του Μ. Αντωνίου και της Κλεοπάτρας Ζ΄.
Ναυμαχία του Ακτίου.
Αλλά για να πραγματοποιηθούν όλα αυτά, έπρεπε να εξοντωθεί το εμπόδιο, που ονομαζόταν Οκταβιανός. Η ίδια η πόλη της Ρώμης ήταν διαιρεμένη ανάμεσα στους δύο αντιπάλους, κάτι που εκδηλωνόταν με οδομαχίες. Τον χειμώνα του 33 – 32 π.Χ. ο Αντώνιος και η Κλεοπάτρα έμειναν στην Έφεσο, όπου και ο Αντώνιος είχε συγκεντρώσει το στρατό του. Το 32 π.Χ. πήγαν πρώτα στη Σάμο και έπειτα στην Αθήνα. Από εκεί ο Αντώνιος έστειλε στην Ιταλία ένα γράμμα, με το οποίο ανακοίνωνε, πως έπαιρνε διαζύγιο από την Οκταβία. Η κίνηση αυτή αποσκοπούσε στο να αναβαθμίσει τη θέση της Κλεοπάτρας από παλλακίδα σε νόμιμη σύζυγό του, τουλάχιστον σε ό,τι αφορούσε τον ελληνορωμαϊκό κόσμο. Τότε εξοργισμένος ο Οκταβιανός απέσπασε με τη βία από τις Εστιάδες Παρθένες τη διαθήκη, που είχε συντάξει ο Αντώνιος και τη δημοσίευσε, για να προκαλέσει την οργή του λαού, μια και εκείνος χάριζε τα πάντα στην Κλεοπάτρα Ζ΄ και τα παιδιά της. Κατόπιν κήρυξε επισήμως τον πόλεμο της Ρώμης ενάντια στη βασίλισσα της Αιγύπτου.
Ένας αριθμός από Ρωμαίους μεγάλου κύρους πήγαν με το μέρος του Μ. Αντωνίου και συντάχθηκαν μαζί του στην Έφεσο. Ωστόσο τον συμβούλευαν, για κάποιο διάστημα να κρατήσει απόσταση από την Κλεοπάτρα Ζ΄ και να την στείλει πίσω στην Αίγυπτο. Η Κλεοπάτρα Ζ΄ οργίστηκε τόσο που, εξαιτίας της συμπεριφοράς της, παραπάνω από ένας σύμμαχοι του Αντωνίου άλλαξαν στρατόπεδο. Είναι πράγματι περίεργο που μια τόσο έξυπνη γυναίκα, υπέπεσε στο σφάλμα τού να μην μπορεί να δείξει πλέον αυτοσυγκράτηση. Ωστόσο, όντας πλέον στα τριάντα επτά της, η Κλεοπάτρα είχε περάσει πολλά χρόνια αποκρούοντας επιθέσεις στο πρόσωπό της, προσπαθώντας με νύχια και με δόντια να κερδίσει την εξουσία που πίστευε πως της ανήκε, ώστε είναι πιθανό η υπομονή της να μην είχε τις αντοχές, που είχε παλαιότερα.
Η αποφασιστική μάχη ήρθε το Σεπτέμβριο του 31 π.Χ. Πρόκειται για την περίφημη Ναυμαχία του Ακτίου, σε ελληνικά δηλαδή ύδατα. Τον στόλο του Μ. Αντωνίου αποτελούσαν τουλάχιστον πεντακόσια πλοία με την ίδια τη βασίλισσα να παρευρίσκεται. Ο Μ. Αντώνιος, έχοντας συγκεντρώσει τα στρατεύματά του στον Αμβρακικό Κόλπο, έπρεπε πάση θυσία να σπάσει τον κλοιό, που τού επέβαλε ο Οκταβιανός. Στις 2 Σεπτεμβρίου 31 π.Χ., πραγματοποιήθηκε η τελευταία μάχη στην ιστορία της αρχαίας Αιγύπτου, όπου η Αίγυπτος παρέταξε τις δυνάμεις της ως ανεξάρτητο κράτος. Η βασίλισσά της δεν ήταν Αιγυπτία και πιθανώς το μεγαλύτερο μέρος του στρατού της συγκροτούσαν άνδρες μακεδονικής και γενικότερα ελληνικής καταγωγής, ωστόσο τα πληρώματα πρέπει να απαρτίζονταν από Αιγυπτίους.
Μεσούσης της μάχης, οι αιγυπτιακές γαλέρες έπλευσαν μέσα από το μέτωπο του Μ. Αντωνίου, αλλά αντί να επιτεθούν στον εχθρό, τράπηκαν σε φυγή προς το νότο. Αμέσως μετά από αυτό ο Μ. Αντώνιος με τα πλοία του εγκατέλειψαν τη μάχη και τα ακολούθησαν. Σύμφωνα με την άποψη που απορρέει από την αφήγηση του Πλουτάρχου, επρόκειτο για προδοσία εκ μέρους της Κλεοπάτρας Ζ΄. Αυτή, όταν είδε ότι ο Μ. Αντώνιος θα έχανε τη μάχη, τον εγκατέλειψε ελπίζοντας, πως είχε ακόμη την ευκαιρία για διαπραγματεύσεις με τον νικητή. Από την πλευρά του ο Μ. Αντώνιος έδρασε από τυφλό πάθος: όταν την είδε να φεύγει έχασε κάθε άλλη σκέψη από το μυαλό του. Ο Δίων Κάσσιος δίνει μία άλλη εκδοχή: ότι επρόκειτο για σχέδιο, που είχαν καταστρώσει οι δύο τους. Όταν ο Μ. Αντώνιος είδε πως ο στρατός του της ξηράς βρισκόταν σε απελπιστική θέση, συνειδητοποίησε πως μόνη του ελπίδα ήταν να διαφύγει με όσα καράβια μπορούσε να περισώσει, να ανασυντάξει τις δυνάμεις του στην Αίγυπτο και να σκεφτεί νέο σχέδιο δράσης.
Αν πράγματι είχε τέτοιες βλέψεις, αποδείχτηκαν φρούδες ελπίδες. Ο Μ. Αντώνιος και η Κλεοπάτρα Ζ΄ εισήλθαν στο λιμάνι της Αλεξάνδρειας με τις εξήντα γαλέρες καταστόλιστες, σαν να επέστρεφαν από νικητήρια μάχη, έτσι ώστε να παραπλανήσουν τον λαό, μέχρι τα στρατεύματά του να σιγουρέψουν την εξουσία τους στην πόλη. Επέστρεψαν στην παλιά τους ζωή των απολαύσεων, αλλά νιώθοντας το επικείμενο τέλος. Τα στρατεύματα τού Μ. Αντωνίου στις γειτονικές χώρες, στην Κυρηναϊκή και τη Συρία, πέρασαν στο στρατόπεδο του Οκταβιανού.
Θάνατος της Κλεοπάτρας.
Το 30 π.Χ. ο Οκταβιανός μπήκε στην Αίγυπτο από τη Συρία με το στρατό του χωρίς μεγάλη δυσκολία, καθώς ο Μ. Αντώνιος δεν είχε πια αξιόπιστες δυνάμεις να αντιπαρατάξει. Όταν έφτασε στα τείχη της Αλεξάνδρειας, η Κλεοπάτρα Ζ΄ κλείστηκε σε ένα ταφικό μνημείο κάπου στην πόλη, δίνοντας στον Μ. Αντώνιο την εντύπωση ότι αυτοκτόνησε. Μαζί είχε δύο από τις γυναίκες της, που τα ονόματά τους ήταν Ειράς και Χάρμιον. Ο Αντώνιος κατάφερε χτύπημα στον εαυτό του με το σπαθί του, αλλά δεν πέθανε προτού μπει στο μέρος, όπου κρυβόταν η Κλεοπάτρα. Κανείς δεν ξέρει τι συνέβη εκεί παρά μονάχα η βασίλισσα και οι δύο γυναίκες. Όταν οι Ρωμαίοι έφτασαν εκεί, βρήκαν απλώς το άψυχο σώμα του.
Ο Οκταβιανός εισήλθε σαν κατακτητής στην Αλεξάνδρεια την 1 Αυγούστου 30 π.Χ. Εκεί συναντήθηκε με τη βασίλισσα στο παλάτι των Πτολεμαίων. Αργότερα ειπώθηκε, ότι η Κλεοπάτρα Ζ΄, στο τεσσαρακοστό έτος της ηλικίας της προσπάθησε για άλλη μια φορά να αποπλανήσει τον νέο κατακτητή, αλλά δεν τα κατάφερε μπροστά στην ψυχρή αδιαλλαξία του νεαρού Καίσαρα. Ωστόσο είναι πιθανόν αυτή η εκδοχή της ιστορίας να ήταν παρά ένα μεταγενέστερο κατασκεύασμα, με σκοπό να παγιώσει την εικόνα της Κλεοπάτρας ως ξεδιάντροπης πόρνης. Το σίγουρο είναι πως καθένας τους προσπάθησε να επιβληθεί στον άλλο και πως ο Οκταβιανός δεν επιθυμούσε το θάνατό της, τουλάχιστον όχι προτού την διαπομπεύσει στην Ρώμη, ώστε να αποδείξει τον θρίαμβό του.
Ο θάνατος της Κλεοπάτρας Ζ΄ θα αιχμαλωτίζει πάντα τη φαντασία των ανθρώπων, καθώς απομυθοποιήθηκε στις ταινίες και τα λογοτεχνικά κείμενα. Στην πράξη καλύπτεται από μυστήριο. Το σίγουρο γεγονός είναι, πως κάποια ημέρα βρέθηκε νεκρή, ντυμένη με τα βασιλικά της ενδύματα. Η ιστορία που κυκλοφόρησε στη Ρώμη τις επόμενες εβδομάδες ήταν, ότι κατάφερε να της σταλούν μυστικά μία ή δύο "ασπίδες" (είδος οχιάς), στις οποίες επέτρεψε να την δαγκώσουν. Η Ειράς επίσης βρέθηκε νεκρή στα πόδια της κυρίας της, ενώ η Χάρμιον στα πρόθυρα του θανάτου. Φίδι δεν βρέθηκε στο δωμάτιο, αλλά την αιτία του θανάτου της φανέρωναν τα μικρά σημάδια από δάγκωμα, που βρέθηκαν στο σώμα της.
Τέλος της δυναστείας.
Υπήρχε ακόμη ένα αγόρι της δυναστείας εν ζωή, που έφερε το διπλό όνομα Πτολεμαίος ΙΕ΄ Καισαρίων και που είχε ήδη αναγνωριστεί ως βασιλεύς της Αιγύπτου υπό το όνομα Πτολεμαίος ΙΕ΄. Πριν το θάνατο της μητέρας του είχε σταλεί κρυφά με τον Έλληνα διδάσκαλό του στην Βερενίκη, μία πόλη στην Ερυθρά Θάλασσα. Ο Οκταβιανός κατάφερε να τον παραπλανήσει, ώστε να επιστρέψει στην Αλεξάνδρεια, πετυχαίνοντας εύκολα τον θάνατο τού πιθανού ανταγωνιστή του. Τα παιδιά της Κλεοπάτρας από τον Αντώνιο, ο Αλέξανδρος Ήλιος, η Κλεοπάτρα Σελήνη και ο Πτολεμαίος Φιλάδελφος, εστάλησαν στην Ιταλία, όπου και ανατράφηκαν από την Οκταβία, η οποία ανέλαβε την προστασία όλων των παιδιών, που είχε αποκτήσει ο Αντώνιος. Όταν μεγάλωσε η Κλεοπάτρα Σελήνη δόθηκε ως σύζυγος στον πρίγκιπα Ιόβα της Νουμιδίας, που είχε λάβει ελληνική παιδεία και μάλιστα είχε τη φήμη πολυγραφότατου λογίου. Οι Ρωμαίοι τον αναγόρευσαν σε βασιλιά της Μαυριτανίας (Μαρόκου) όταν ο θρόνος έμεινε κενός και σύμφωνα με μία εκδοχή η Κλεοπάτρα Σελήνη πήρε μαζί της και τα αδέλφια της. Μετά τον θάνατο και του γιου της Πτολεμαίου από τον Ρωμαίο αυτοκράτορα Καλιγούλα χάνονται τα ίχνη του Οίκου των Πτολεμαίων από την ιστορία.
Ο Οκταβιανός Καίσαρ μετέτρεψε την Αίγυπτο σε ρωμαϊκή επαρχία το 30 π.Χ. Εν τούτοις, ο Οκταβιανός –ο οποίος έμεινε στην ιστορία ως ο πρώτος αυτοκράτωρ της Ρώμης με το όνομα Αύγουστος– έκανε την χώρα αυτοκρατορική και όχι συγκλητική επαρχία. Οι ντόπιοι συνέχισαν για άλλα τριακόσια χρόνια να απεικονίζουν στα μνημεία τους τούς ξένους ηγεμόνες τους με τη μορφή Αιγυπτίων βασιλέων και να προσφέρουν τιμές στις αρχαίες θεότητες του τόπου.
Ο Τάφος της Κλεοπάτρας.
Στην Αίγυπτο το έτος 2009 ο διάσημος Αιγύπτιος αρχαιολόγος Ζάχι Χαουάς δημοσίευσε, ότι ανακάλυψε τον κοινό τάφο της Κλεοπάτρας Ζ΄, και του Μάρκου Αντωνίου. Με μια ομάδα 12 αρχαιολόγων και 70 εκσκαφέων, ο 60χρονος Zahi Hawass, διευθυντής Αρχαιοτήτων της Αιγύπτου και των Πυραμίδων της Γκίζας, ανασκαφέας της όασης της Μπαχαρίγια και ένας από τους κορυφαίους Αιγυπτιολόγους του κόσμου, ξεκίνησε την αναζήτηση για τον τάφο της Μεγάλης Βασίλισσας. Ο τολμηρός αρχαιολόγος, μετά από μια εκπληκτική πρόοδο, σημείωσε: «"ελπίζω, ότι μαζί με την Κλεοπάτρα θα ανακαλύψω και τον αγαπημένο της Ρωμαίο πολιτικό και στρατιωτικό Μάρκο Αντώνιο, ο οποίος μοιράζεται τον τελευταίο τόπο ανάπαυσής του με τη βασίλισσα κάτω από την ακρόπολη της Ίσιδος, την Ταπόσιρις Μάγκνα, 28 μίλια δυτικά της Αλεξάνδρειας"». Ο Zahi Hawass ανακάλυψε μία σήραγγα μήκους 123 μέτρων κάτω από τον ναό, το οποίο πιθανότατα οδηγεί στην τελευταία κατοικία της όμορφης βασίλισσας. "«Βρήκαμε τούνελ με αγάλματα της Κλεοπάτρας Ζ΄ και αρκετά νομίσματα με το πρόσωπο της, αντικείμενα που δεν περιμένεις να βρεις σε έναν κοινό ναό».»" Η ομάδα του Ζ. Hawass ανακάλυψε επίσης μια προτομή του Μάρκου Αντώνιου. Το 30 π.Χ. ο Οκταβιανός Καίσαρ εισήλθε στην Αίγυπτο από τη Συρία με το στρατό του χωρίς μεγάλη δυσκολία. Ο Αντώνιος κατάφερε χτύπημα στον εαυτό του με το σπαθί του, αλλά πέθανε, αφότου μπήκε στο μέρος, όπου κρυβόταν η Κλεοπάτρα. "«Πιστεύουμε, ότι τόσο η Κλεοπάτρα Ζ΄ όσο και ο Μάρκος Αντώνιος είναι θαμμένοι σε αυτό το σημείο»" σχολίασε ο Zahi Hawass.
Κλεοπάτρα και σύγχρονος πολιτισμός.
Από τη δραματική ιστορία της Κλεοπάτρας έχουν εμπνευστεί πάρα πολλοί δημιουργοί, προσφέροντας πολλά αξιόλογα έργα. 
Όπερα.
Περίπου 70 όπερες έχουν συντεθεί με θέμα την Κλεοπάτρα. Γνωστότερες είναι :
Τέχνη.
Η ιστορία και κυρίως ο θάνατος της Κλεοπάτρας ενέπνευσαν μια πληθώρα καλλιτεχνών από την Αναγέννηση μέχρι και σήμερα.
Πίνακες από την Αναγέννηση και έπειτα.
Δεκάδες είναι οι πίνακες με θέμα την Κλεοπάτρα. Μερικοί εξ αυτών :
Τηλεόραση.
Ο αστεροειδής 216 Κλεοπάτρα, που ανακαλύφθηκε το 1880, πήρε το όνομά του από τη βασίλισσα αυτή.
Βιβλιογραφία.
Στα Γερμανικά.
 &lt;/small&gt;

</doc>
<doc id="58651" url="https://el.wikipedia.org/wiki?curid=58651" title="Βίλχελμ Κόνραντ Ρέντγκεν">
Βίλχελμ Κόνραντ Ρέντγκεν

Ο Βίλχελμ Κόνραντ Ρέντγκεν ("Wilhelm Conrad Röntgen", 27 Μαρτίου 1845 - 10 Φεβρουαρίου 1923) ήταν Γερμανός φυσικός. Σπούδασε στο ETH Ζυρίχης. Διετέλεσε υφηγητής στο πανεπιστήμιο του Στρασβούργου το 1874, τακτικός καθηγητής της Φυσικής και διευθυντής του εργαστηρίου Φυσικής του πανεπιστημίου Γκίσεν, καθηγητής στο Πανεπιστήμιο του Βύρτσμπουργκ το 1885 και τελικά καθηγητής στο πανεπιστήμιο του Μονάχου (1900 - 1920). Κατά το 1895, ενώ έκανε στο Βίρτσμπουργκ πειράματα για τη σπουδή της ηλεκτρικής αγωγιμότητας των αερίων, ανακάλυψε τις ακτίνες Χ "(ή τις ακτίνες Ρέντγκεν, όπως λέγονται εις τιμήν του)". Απέδειξε ότι οι ακτίνες Χ διαδίδονται σε ευθεία γραμμή και δεν είναι δυνατό να διαθλαστούν ή να ανακλαστούν και ότι δεν επηρεάζονται από τα ηλεκτρικά μαγνητικά πεδία. Έκανε επίσης μελέτες σχετικές με την ελαστικότητα των σωμάτων, την ειδική θερμότητα των αερίων, τη θερμική αγωγιμότητα των κρυστάλλων, την απορρόφηση των θερμικών ακτίνων από τα αέρια κλπ. Το 1896 τιμήθηκε με το μετάλλιο Ρούμφορ της Βασιλικής Εταιρείας και το 1901 με το Νόμπελ Φυσικής.

</doc>
<doc id="58653" url="https://el.wikipedia.org/wiki?curid=58653" title="Νόμοι του Κίρκοφ">
Νόμοι του Κίρκοφ



</doc>
<doc id="58654" url="https://el.wikipedia.org/wiki?curid=58654" title="Συνθήκη της Νις">
Συνθήκη της Νις

Η συνθήκη της Νις υπεγράφη στη Νις (Niš) της Σερβίας, μεταξύ Οθωμανικής και Ρωσικής αυτοκρατορίας στις 3 Οκτωβρίου 1739, τερματίζοντας τον Ρωσο-Τουρκικό πόλεμο του 1735-39, στον οποίο συμμετείχε και η Αυστρία. Η συνθήκη υπεγράφη υπό την πίεση των Αυστριακών, οι οποίοι ανάγκασαν τους Ρώσους να αποδεχτούν μετριοπαθέστερους όρους, αν και είχαν νικήσει στρατιωτικά τους Τούρκους. Ένας επιπρόσθετος λόγος της ρωσικής μετριοπάθειας ήταν και ο φόβος τους για επικείμενη Σουηδική επίθεση. Με τη συνθήκη απέκτησαν πλήρη κυριότητα επί του Αζόφ, στο οποίο τους επιτράπηκε να κατασκευάσουν λιμενικές εγκαταστάσεις, αν και τους απαγορεύτηκε να διατηρούν στόλο στη Μαύρη Θάλασσα και να οχυρώσουν τα παράλιά της.
Τον ίδιο χρόνο, οι Αυστριακοί και οι Οθωμανοί σύναψαν χωριστά τη συνθήκη του Βελιγραδίου.

</doc>
<doc id="58655" url="https://el.wikipedia.org/wiki?curid=58655" title="Υπεύθυνη δήλωση του νόμου 105">
Υπεύθυνη δήλωση του νόμου 105



</doc>
<doc id="58657" url="https://el.wikipedia.org/wiki?curid=58657" title="Βαλένθια">
Βαλένθια

Η Βαλένθια (στα βαλενσιανικά" València, "στα ισπανικά" Valencia") είναι η πρωτεύουσα και η πιο πυκνοκατοικημένη πόλη της Αυτόνομης Κοινότητας της Βαλένθιας και η τρίτη μεγαλύτερη πόλη στην Ισπανία, με πληθυσμό 810.064 κατοίκων το 2008. Πρόκειται για την 22η πιο πολυπληθή κοινότητα στην Ευρωπαϊκή Ένωση και την 35η πιο πυκνοκατοικημένη αστική περιοχή στην Ευρωπαϊκή Ένωση, με πληθυσμό 2.300.000 κατοίκους που ζουν στη μητροπολιτική περιοχή της Βαλένθιας.
Η πόλη βρίσκεται κτισμένη στις όχθες του ποταμού Τούρια ενώ διαθέτει μεγάλες λιμενικές εγκαταστάσεις, από τις σημαντικότερες στη δυτική Μεσόγειο. Στο ιστορικό της κέντρο συναντάται ένα πυκνό δίκτυο μνημείων ιδιαίτερης ιστορικής και αρχιτεκτονικής αξίας, στα οποία περιλαμβάνεται και το "Ανταλλακτήριο Μεταξιού της Βαλένθιας" ( Μνημείο Παγκόσμιας Κληρονομιάς από το 1996). Ορόσημο της είναι αναμφίβολα η Πόλη των Τεχνών και των Επιστημών ("Ciutat de les Arts i les Ciències"), ένα πρωτοποριακό και φουτουριστικό συγκρότημα - μουσείο σχεδιασμένο από τον Σαντιάγο Καλατράβα.
Ιστορία.
Ύστερη Αρχαιότητα.
Η Βαλένθια ιδρύθηκε από τους Ρωμαίους και συγκεκριμένα από το στρατηγό Σίξτο Ιούνιο Βρούτο το 137 π.Χ. Η αρχική λατινική της ονομασία ήταν Βαλεντία (Valentia) που σημαίνει δύναμη, σθένος. Η πρώτη ρωμαϊκή πόλη καταστράφηκε το 75 π.Χ. από τον Πομπήιο για να ξανακτιστεί και να γνωρίσει μεγάλη ακμή από τα μέσα του 1ου έως και τις αρχές του 5ου μ.Χ. αιώνα. Το 413 κατελήφθη μαζί με την υπόλοιπη Ιβηρική χερσόνησο από τους Βησιγότθους. Την περίοδο αυτή η εκκλησία έχει τα ηνία της πόλης, που αποκτά στρατηγική σημασία μετά τη Βυζαντινή εισβολή των στρατευμάτων του Ιουστινιανού κατά τον 6ο αιώνα στα νότια της χερσονήσου.
Μεσαίωνας - Μουσουλμανική και Χριστιανική περίοδος.
Το 714 η Βαλένθια (κατά τους Άραβες Balansiya) καταρρέει μαζί με την υπόλοιπη βησιγοτθική Ισπανία με την εισβολή των Μαυριτανών. Κατά τη βασιλεία του Αμπντ αλλάχ αλ-Μπαλανσί όμως, απέκτησε αυτόνομη διακυβέρνηση και γνώρισε μια παρατεταμένη περίοδο ευημερίας. Το 1021 έγινε έδρα του νεοσύστατου Μαυριτανικού βασιλείου της Βαλένθιας που εκτεινόταν από την Αλμερία έως τις εκβολές του ποταμού Έβρου. Το 1094 η πόλη κυριεύεται από τον Ισπανό στρατιώτη Ροδρίγο Ντίαθ γνωστό και ως Ελ Σιντ (El Cid Campeador). Ο Ελ Σιντ ίδρυσε ένα μικρό κρατίδιο με έδρα τη Βαλένθια, που παρέμεινε στα χέρια του μέχρι το θάνατό του το 1099. Το 1102 η πόλη ανακτήθηκε από τους Αλμοραβίδες του Μαγκρέμπ, για να καταληφθεί τελικά το 1238 από το βασιλιά της Αραγωνίας Ιάκωβο Α’ τον Κατακτητή, που έδωσε οριστικό τέλος στους πέντε αιώνες της μουσουλμανικής κυριαρχίας και εγκαθίδρυσε στα πλαίσια του Στέμματος το Βασίλειο της Βαλένθια, με πρωτεύουσά του την ομώνυμη πόλη. Μετά τη νίκη των χριστιανικών δυνάμεων ο μουσουλμανικός πληθυσμός της πόλης εκδιώχθηκε. Από το βασίλειο της Αραγώνας παραχωρήθηκε στη Βαλένθια αυτονομία και σημαντικά προνόμια. Τα Κόρτες (Συμβούλια των Τάξεων) συγκαλούνταν κάθε χρόνο και ο βασιλιάς υποχρεούταν να τα συμβουλεύεται για κρατικές υποθέσεις. Οι ευγενείς δικάζονταν από τον δικαστή (justicia) διοριζόμενο από το βασιλιά και προερχόμενο από την τάξη των ιπποτών. Το 1343 ξέσπασε μεγάλη κρίση. Οι ευγενείς της Βαλένθια σχημάτισαν ένωση και εκβίασαν από το βασιλιά Πέτρο Δ’ περισσότερες παραχωρήσεις. Οι καταστροφές, όμως, που προκάλεσε η μαύρη πανώλη επέτρεψαν στο βασιλιά να διαλύσει την Ένωση και να ακυρώσει τα προνόμιά της. Ακολούθησαν συχνές κοινωνικές και οικονομικές κρίσεις με αποκορύφωμα τη σφαγή των Εβραίων της πόλης το 1391.
Αναγέννηση (15ος – 16ος αιώνας).
Το 1479, το βασίλειο της Βαλένθιας μαζί με τις άλλες χώρες του αραγωνικού στέμματος ενώθηκε με την Καστίλλη κάτω από τους μονάρχες Φερδινάνδο και Ισαβέλλα. Το 15ο αιώνα η πόλη γνώρισε αξιοσημείωτη οικονομική, πνευματική και καλλιτεχνική ανάπτυξη, φτάνοντας στο απόγειο της ακμής της. Υπήρξε σπουδαίο εμπορικό κέντρο στην ευρύτερη περιοχή της Μεσογείου, ενώ κυρίαρχο ρόλο στην οικονομία της έπαιξε το εμπόριο του μεταξιού. Το 1474 λέγεται ότι λειτούργησε στη Βαλένθια η πρώτη Ισπανική εκτυπωτική πρέσα ενώ το 1500 ιδρύθηκε το πανεπιστήμιο της πόλης.
Μετά την ανακάλυψη της Αμερικής, η ακτινοβολία της Βαλένθιας περιορίστηκε. Το διάστημα 1519-1522 η πόλη στιγματίστηκε από την εξέγερση των Χερμάνια (Germanias=Αδελφότητα). Ξέσπασε εμφύλιος καθώς οι χωρικοί και τα κατώτερα στρώματα της αριστοκρατίας ξεσηκώθηκαν απαιτώντας την εκδίωξη των Μορίσκων, των Μουσουλμάνων που παρέμειναν στην πόλη μετά το 1238 και τους οποίους θεωρούσαν υπεύθυνους για την οικονομική τους δυσχέρεια. Ο Φίλιππος Β’ κατόρθωσε να καταπνίξει την εξέγερση και να διαλύσει τις δυνάμεις της Αδελφότητας. Τελικά όμως το 1609 οι Μορίσκοι της Βαλένθιας απελάθηκαν στη Βόρεια Αφρική.
Περίοδος δυναστείας των Βουρβόνων.
Το 1701, μετά το θάνατο του άτεκνου Καρόλου Β’ ακολούθησε ο Πόλεμος της Ισπανικής Διαδοχής, μια σύγκρουση μεταξύ των μεγάλων Ευρωπαϊκών δυνάμεων για την επιβολή μιας αρεστής σε αυτές δυναστείας στην Ισπανία. Η Βαλένθια υποστήριξε τον Αρχιδούκα Κάρολο της Αυστρίας, παρά τη στέψη του Φίλιππου Ε’ της δυναστείας των Βουρβόνων. Ο Κάρολος εισήλθε θριαμβευτικά στην πόλη το 1706, μετά την ήττα του όμως στην Αλμάνσα το 1707, η Βαλένθια περιήλθε σε δεινή θέση. Ο Φίλιππος κατάργησε πολλά από τα προνόμια της πόλης και την αυτονομία της, επιβάλλοντας τους νόμους και τα έθιμα της Καστίλης. Το 1812 η πόλη κατελήφθη μετά από σθεναρή αντίσταση από τη στρατιά του Ναπολέοντα, ενώ η ισπανική κυριαρχία αποκαταστάθηκε το 1814.Το δεύτερο μισό του 19ου αιώνα η οικοδομική ανάπτυξη δεν είχε προηγούμενο και σε συνδυασμό με την επιδίωξη του εκσυγχρονισμού οδήγησε στην κατεδάφιση των μεγάλων τειχών το 1865. Στη συνέχεια η πόλη ακολούθησε το δρόμο της εκβιομηχάνισης.
20ος αιώνας.
Με την έκρηξη του Πρώτου Παγκοσμίου Πολέμου η οικονομία της πόλης επλήγη, αλλά κατόρθωσε και πάλι να ανακάμψει. Κατά τη διάρκεια του Ισπανικού Εμφυλίου (1936-1939) η Βαλένθια αποτέλεσε σημαντικότατο προπύργιο των Δημοκρατικών. Εκεί μεταφέρθηκε το 1936 η πρωτεύουσα της Δημοκρατίας λόγω των επανειλημμένων προσπαθειών των Εθνικιστών να καταλάβουν τη Μαδρίτη, ενώ το 1939 η πόλη υπέστη μεγάλες καταστροφές από τους βομβαρδισμούς του στρατηγού Φράνκο. Η περίοδος της δικτατορίας του Φράνκο υπήρξε ιδιαίτερα δύσκολη για την πόλη καθώς, εκτός των άλλων, απαγορεύτηκε η διδασκαλία και η χρήση της τοπικής διαλέκτου. Μετά την αποκατάσταση της δημοκρατίας, αναγνωρίστηκε το 1982 η αυτονομία της Βαλένθια από το Ισπανικό Σύνταγμα. Τα τελευταία τριάντα χρόνια η πόλη αναμορφώθηκε πλήρως και σήμερα αποτελεί μια σύγχρονη ευρωπαϊκή πόλη με σημαντική πολιτιστική ζωή σε συνδυασμό με τη βιομηχανική, εμπορική και τουριστική της ανάπτυξη.
Οικονομία.
Η Βαλένθια, πριν από την οικονομική κρίση του 2008, απολάμβανε μια σημαντική οικονομική ανάπτυξη, το μεγαλύτερο μέρος της οποίας προερχόταν από τον τουρισμό, την κατασκευαστική βιομηχανία, τις τηλεπικοινωνίες και τις μεταφορές. Η οικονομία της πόλης είναι προσανατολισμένη στην παροχή υπηρεσιών, καθώς σχεδόν το 84% του ενεργού πληθυσμού απασχολείται με επαγγέλματα του τομέα των υπηρεσιών. Ωστόσο, η πόλη εξακολουθεί να διατηρεί μια σημαντική βιομηχανική βάση, με το 8,5% του πληθυσμού να απασχολείται σε αυτόν τον τομέα. Τις τελευταίες δεκαετίες παρατηρείται ανάπτυξη στον τομέα της μεταποίησης, κυρίως όσον αφορά τη συναρμολόγηση αυτοκινήτων ("Ford Valencia Body &amp; Assembly"). Γεωργικές δραστηριότητες εξακολουθούν να ασκούνται, αν και είναι σχετικά μικρής σημασίας, καθώς περίπου το 1,9% του ενεργού πληθυσμού απασχολείται κυρίως σε οπωρώνες εσπεριδοειδών.
Από την έναρξη της Μεγάλης Ύφεσης (2008), η Βαλένθια είχε βιώσει ένα αυξανόμενο ποσοστό ανεργίας, αυξημένο δημόσιο χρέος κλπ. Παράλληλα, οι τοπικές αρχές της πόλης έχουν επιβάλλει σημαντικές περικοπές δαπανών.
Το 2009, η Βαλένθια ανακηρύχθηκε ως η 29η ταχύτερα αναπτυσσόμενη ευρωπαϊκή πόλη. Η επιρροή της στο εμπόριο, την εκπαίδευση, την ψυχαγωγία, τα μέσα ενημέρωσης, τη μόδα, την επιστήμη και τις τέχνες, συμβάλλει στο χαρακτηρισμό της ως μία από τις παγκόσμιες πόλεις, σύμφωνα με την ακαδημαϊκή δεξαμενή σκέψης GaWC
Η πόλη είναι η έδρα ενός από τα τέσσερα χρηματιστήρια που υφίστανται στην Ισπανία. Το Χρηματιστήριο της Βαλένθιας, μέρος του Ισπανικών Χρηματιστηρίων και Αγορών (BME), βρισκόταν υπό τη διαχείριση του ελβετικού οικονομικού κέντρου SIX Group.
Το ΑΕΠ της μητροπολιτικής περιοχής της Βαλένθιας ανερχόταν σε 52,7 δισεκατομμύρια δολάρια και 28.141 δολάρια κατά κεφαλήν, κατά το έτος 2011.
Λιμάνι.
Το λιμάνι της Βαλένθιας είναι το μεγαλύτερο στις δυτικές ακτές της Μεσογείου, καθώς είναι το μεγαλύτερο λιμάνι της Ισπανίας την κυκλοφορία σε κίνηση εμπορευματοκιβωτίων και το δεύτερο μεγαλύτερο όσον αφορά την επιβατική κίνηση (σύμφωνα με στοιχεία του 2008). Διαχειρίζεται, επίσης, το 20% των εξαγωγών της Ισπανίας. Τα κύρια προϊόντα που εξάγονται από το λιμάνι είναι τρόφιμα και ποτά. Άλλες προϊόντα περιλαμβάνουν έπιπλα, κεραμικά πλακάκια, ανεμιστήρες, κλωστοϋφαντουργικά προϊόντα και προϊόντα σιδήρου. Ο δευτερογενής τομέας της Βαλένθιας επικεντρώνεται στη μεταλλουργία, τις χημικές ουσίες, τα κλωστοϋφαντουργικά προϊόντα, τη ναυπηγική βιομηχανία και τη ζυθοποιία. Παράλληλα, οι μικρές και μεσαίες βιομηχανίες αποτελούν σημαντικό μέρος της τοπικής οικονομίας που απασχολούν ένα μεγάλος μέρος του εργατικού δυναμικού της πόλης.
Το λιμάνι της Βαλένθιας υπέστη ριζικές αλλαγές το 2007 για να φιλοξενήσει το 32ο Κύπελλο Αμερικής. Χωρίστηκε σε δύο μέρη -το ένα παρέμεινε αμετάβλητο, ενώ το άλλο τμήμα τροποποιήθηκε για τις εορταστικές εκδηλώσεις του Κυπέλλου. Τα δύο τμήματα παραμένουν διαιρεμένα από έναν τοίχο, που εισέρχεται στο νερό.
Δημογραφία.
Με πληθυσμό 809.267 κατοίκους σε μια περιοχή 134,6 χλμ 2 (εντός των διοικητικών ορίων του δήμου), η Βαλένθια είναι η τρίτη μεγαλύτερη πόλη της Ισπανίας και ο 24ος μεγαλύτερος σε πληθυσμό δήμος της Ευρωπαϊκής Ένωσης. Η αστική περιοχή της Βαλένθιας, που εκτείνεται πέρα από τα διοικητικά όρια του δήμου, έχει πληθυσμό μεταξύ 1.564.145 και 1.595.000 κατοίκων. Επίσης, σύμφωνα με το ισπανικό Υπουργείο Ανάπτυξης, η "Ευρύτερη Αστική Περιοχή" (ισπ. "Gran Area Urbana") εντός της Όρτα της Βαλένθιας έχει πληθυσμό 1.551.585 κατοίκους σε περιοχή 628,81χλμ2, ενώ κατά την περίοδο 2001-2011 σημειώθηκε αύξηση του πληθυσμού κατά 191.842 άτομα (ποσοστό 14,1%). Περίπου 2 εκατομμύρια άνθρωποι ζουν στην μητροπολιτική περιοχή της Βαλένθιας. Σύμφωνα με το "CityPopulation.de", η μητροπολιτική περιοχή έχει πληθυσμό 1.770.742 κατοίκους, σύμφωνα με τον Οργανισμό Οικονομικής Συνεργασίας και Ανάπτυξης 2.300.000 κατοίκους σύμφωνα με την World Gazetteer 2.513.965 κατοίκους και σύμφωνα με την Eurostat 2.522.383 κατοίκους. Μεταξύ του 2007 και του 2008 σημειώθηκε αύξηση σε ποσοστό 14% του πληθυσμού που ήταν γεννημένος στο εξωτερικό, με τις μεγαλύτερες αυξήσεις ανά χώρα να προέρχονται από τη Βολιβία, τη Ρουμανία και την Ιταλία. Ο πληθυσμός που είχε γεννηθεί στην αλλοδαπή, αυξήθηκε από το 1,5% το 2000 στο 9,1% το 2009 και είχε συμβεί παράλληλα και στις δύο μεγαλύτερες πόλεις της χώρας, τη Μαδρίτη και τη Βαρκελώνη. Οι κύριες χώρες προέλευσης ήταν η Ρουμανία, το Ηνωμένο Βασίλειο και η Βουλγαρία.
Οι 10 μεγαλύτερες ομάδες αλλοδαπών κατοίκων το 2018 ήταν:

</doc>
<doc id="58660" url="https://el.wikipedia.org/wiki?curid=58660" title="Βαλέντσια">
Βαλέντσια



</doc>
<doc id="58661" url="https://el.wikipedia.org/wiki?curid=58661" title="Γκούσταβ Κίρκοφ">
Γκούσταβ Κίρκοφ



</doc>
<doc id="58662" url="https://el.wikipedia.org/wiki?curid=58662" title="Γκέοργκ-Μέλχες-Στάντιον">
Γκέοργκ-Μέλχες-Στάντιον

Το Γκέοργκ-Μέλχες-Στάντιον ήταν ως το 2012 το στάδιο της ποδοσφαιρικής ομάδας Ροτ-Βάις Έσσεν και βρισκόταν στη γερμανική πόλη Έσσεν. Εκτός από γήπεδο της ομάδας, χρησιμοποιείτο και για άλλες εκδηλώσεις. Η συνολική του χωρητικότητα ανερχόταν στις 15.000 θέσεις. Το 1964 πήρε το όνομα του συνιδρυτή της ομάδας, Γκέοργκ Μέλχες.
Τοποθεσία.
Το Γκέοργκ-Μέλχες-Στάντιον βρισκόταν στο βόρειο Έσσεν, κοντά στα σύνορα με την πόλη Μπότροπ στην οδό "Hafenstraße 97a".&lt;br&gt;
Το 2012 το γήπεδο κατεδαφίστηκε, ενώ η Ροτ-Βάις Έσσεν απέκτησε νέο στάδιο, το "Stadion Essen".

</doc>
<doc id="58664" url="https://el.wikipedia.org/wiki?curid=58664" title="Ηλιακή δομή">
Ηλιακή δομή

&lt;br&gt;
Με δεδομένα τις γνώσεις για τη θερμοκρασίας του Ηλίου, συμπεραίνεται ότι ο Ήλιος συνίσταται από διάπυρα αέρια που αποτελούν την ύλη του και που βρίσκεται διατεταγμένη σε ομόκεντρες περιοχές, των οποίων η πυκνότητα ελαττώνεται από το κέντρο προς την επιφάνειά του.
Οι περιοχές αυτές είναι ο πυρήνας, η ζώνη ακτινοβολίας, η ζώνη μεταφοράς, η φωτόσφαιρα και η ατμόσφαιρα (που περιλαμβάνει τη χρωμόσφαιρα και το στέμμα).
Πυρήνας Ηλίου.
Ο πυρήνας βρίσκεται στο κέντρο της ηλιακής σφαίρας και έχει διάμετρο περίπου 175.000 χλμ. (0,25 ηλιακές ακτίνες). Υπολογίζεται ότι στην περιοχή του κέντρου του η πυκνότητα της ηλιακής ύλης είναι 70 φορές μεγαλύτερη του ύδατος ενώ η πίεση φθάνει τις 2 Χ 1011 ατμόσφαιρες (atm). Κάτω από τέτοιες συνθήκες και με θερμοκρασία 14 Χ 106 βαθμούς, τα άτομα των στοιχείων βρίσκονται σε ιονισμένη κατάσταση και τόσο συμπιεσμένα, ώστε η ύλη του ηλιακού πυρήνα αν και αεριώδης είναι περισσότερο συνεκτική και από τα στερεά. Φυσικό επόμενο λοιπόν και η ακτινοβολία των εσωτερικών στρωμάτων του πυρήνα να προκαλεί πίεση στα υπερκείμενα στρώματα.
Φωτόσφαιρα.
Πάνω ακριβώς από τον ηλιακό πυρήνα υπάρχει στιβάδα πάχους 400 χλμ. η οποία και φθάνει μέχρι την επιφάνεια. Η στιβάδα αυτή της ηλιακής σφαίρας από την οποία και προέρχεται όλη η ακτινοβολούμενη ηλιακή ενέργεια, δηλαδή η θερμότητα και το φως ονομάστηκαν "φωτόσφαιρα". Συνεπώς ο παρατηρούμενος κάθε φορά δίσκος του Ηλίου αντιστοιχεί στη φωτόσφαιρα.
Ατμόσφαιρα Ηλίου.
Πάνω από την φωτόσφαιρα εξακριβώνεται ότι υπάρχει ηλιακή ύλη και μάλιστα σε στρώμα μεγάλου πάχους. Αυτό ονομάζεται "ηλιακή ατμόσφαιρα" ή "ατμόσφαιρα Ηλίου". Η ατμόσφαιρα του Ηλίου δεν είναι ορατή, διότι η θερμοκρασία της και κατ' επέκταση η λαμπρότητά της είναι μικρότερη από της φωτόσφαιρας, και τόσο που να αποκρύπτεται από το έντονο διάχυτο φως της ημέρας, όπως ακριβώς αποκρύπτονται και οι αστέρες. Γίνεται όμως ορατή στις ολικές εκλείψεις του Ηλίου ως λαμπρός φωτοστέφανος που περιβάλλει τον δίσκο του Ηλίου.&lt;br&gt;
Η ηλιακή ατμόσφαιρα διακρίνεται σε δύο επιμέρους στιβάδες. Η πρώτη εξ αυτών που βρίσκεται αμέσως πάνω από την φωτόσφαιρα καλείται "χρωμόσφαιρα". Το ύψος της φθάνει περί τα 15.000 χλμ., ενώ η θερμοκρασία της ανέρχεται στους 100.000° Κ. Παρουσιάζει έντονο ρόδινο χρώμα, εξ ου και έλαβε το όνομα χρωμόσφαιρα. Πάνω από την χρωμόσφαιρα βρίσκεται το στέμμα ή "ηλιακό στέμμα", του οποίου τα όρια φθάνουν σε απόσταση πέντε ηλιακών ακτίνων. Η θερμοκρασία του στέμματος ανέρχεται περίπου στο 1,5 εκατομμύριο βαθμούς.

</doc>
<doc id="58665" url="https://el.wikipedia.org/wiki?curid=58665" title="Φωτόσφαιρα">
Φωτόσφαιρα



</doc>
<doc id="58666" url="https://el.wikipedia.org/wiki?curid=58666" title="Χρωμόσφαιρα">
Χρωμόσφαιρα



</doc>
<doc id="58670" url="https://el.wikipedia.org/wiki?curid=58670" title="Συνθήκη Βελιγραδίου 1739">
Συνθήκη Βελιγραδίου 1739



</doc>
<doc id="58683" url="https://el.wikipedia.org/wiki?curid=58683" title="Συνθήκη του Βελιγραδίου">
Συνθήκη του Βελιγραδίου



</doc>
<doc id="58685" url="https://el.wikipedia.org/wiki?curid=58685" title="Συνθήκη Παρισίων 1856">
Συνθήκη Παρισίων 1856



</doc>
<doc id="58686" url="https://el.wikipedia.org/wiki?curid=58686" title="Πιερ-Σιμόν ντε Λαπλάς">
Πιερ-Σιμόν ντε Λαπλάς

Ο Πιερ Σιμόν Λαπλάς ("Pierre-Simon Laplace", 23 Μαρτίου 1749 – 5 Μαρτίου 1827) ήταν Γάλλος μαθηματικός, αστρονόμος και φιλόσοφος. Οι μελέτες του πάνω στη μηχανική του αστρονομικού συστήματος έδωσαν τεράστια ώθηση στην έρευνα του διαστήματος.
Βιογραφία.
Γεννήθηκε το 1749 στο Μπωμόν-αν-Ωζ ("Beaumont-en-Auge"), στη στρατιωτική σχολή του οποίου σπούδασε με τη βοήθεια των συμπατριωτών του, επειδή προερχόταν από φτωχή οικογένεια. Σε ηλικία 18 ετών (1767) διορίστηκε καθηγητής των μαθηματικών στη στρατιωτική σχολή του Παρισιού. Άρχισε από τότε να ασχολείται πολύ σοβαρά με την έρευνα και το 1773 παρουσίασε πρότυπη μαθηματική εργασία επί διαφορικού λογισμού. Τότε έγινε μέλος της Ακαδημίας Επιστημών της Γαλλίας και πρόεδρος της επιτροπής οργάνωσης του Πολυτεχνείου. Εκλέχθηκε γερουσιαστής και αργότερα έφτασε μέχρι το αξίωμα του υπουργού Εσωτερικών. Το 1804 έλαβε τον τίτλο του κόμητα και το 1817 τον τίτλο του μαρκήσιου, μετά από την αποκατάσταση των Βουρβόνων. Πέθανε το 1827.
Συνέγραψε σειρά έργων που εξέδωσε αργότερα η γαλλική κυβέρνηση σε επτά τόμους και στη συνέχεια και η Ακαδημία των Επιστημών.
Έργο.
Εξέτασε πολλά θέματα που προβλημάτιζαν την εποχή του πάνω στην Ουράνια μηχανική. Την ελλειπτική κίνηση των πλανητών, τις κινήσεις της Σελήνης, το σχήμα της Γης, τη μέθοδο για να βρεθεί η απόσταση του Ήλιου, τις τροχιές των πλανητών Δία και Κρόνου κλπ. Η θεωρία του για την κοσμογονία εκτίθεται μέσα από το έργο του «Έκθεση του συστήματος του κόσμου» που εξέδωσε το 1796. Σημειώνεται πως το έργο αυτό επανεκδόθηκε το 1824 μαζί με την «Ιστορία της Αστρονομίας».
Είναι επίσης αυτός που επινόησε την περίφημη εξίσωση Λαπλάς. Αν και ο μετασχηματισμός Λαπλάς ονομάζεται προς τιμή του Λαπλάς (διότι χρησιμοποίησε το μετασχηματισμό στην εργασία του για τη θεωρία πιθανοτήτων), ο μετασχηματισμός αυτός ανακαλύφθηκε αρχικά από τον Ελβετό μαθηματικό Λέοναρντ Όιλερ. Ο μετασχηματισμός Λαπλάς εμφανίζεται σε όλους τους κλάδους της μαθηματικής φυσικής. Επίσης μεγάλη ήταν η συνεισφορά του στην αναλυτική θεωρία των πιθανοτήτων.
Ακόμη, μια άλλη συνεισφορά του Λαπλάς, αγγίζοντας τον τομέα της Στατιστικής Φυσικής, ήταν ο «Δαίμονα του Λαπλάς». Η βασική ιδέα ήταν πως αφορούσε έναν υποθετικό δαίμονα που, αν γνώριζε την ακριβή θέση του κάθε ατόμου στο Σύμπαν, τότε θα μπορούσε να χρησιμοποιήσει τους νόμους του Νεύτωνα για να αποκαλύψει όλη την πορεία των κοσμικών γεγονότων, του παρελθόντος και του παρόντος: Αν θεωρηθεί για μια στιγμή ότι υπάρχει μια νοημοσύνη ικανή να κατανοήσει όλες τις δυνάμεις που κινητοποιούν τη φύση, καθώς και την αντίστοιχη κατάσταση των όντων που τη συνθέτουν, θα περιέκλειε στον ίδιο μαθηματικό τύπο τις κινήσεις των μεγαλύτερων ατόμων. Αφού γι αυτήν τίποτα δε θα ήταν αβέβαιο, το μέλλον, όπως ακριβώς και το παρελθόν, θα φάνταζε στα μάτια της ως παρόν.

</doc>
<doc id="58688" url="https://el.wikipedia.org/wiki?curid=58688" title="Ατμόσφαιρα Ηλίου">
Ατμόσφαιρα Ηλίου



</doc>
<doc id="58689" url="https://el.wikipedia.org/wiki?curid=58689" title="Χαμαιλέων">
Χαμαιλέων



</doc>
<doc id="58690" url="https://el.wikipedia.org/wiki?curid=58690" title="Ευαντζελίστα Τοριτσέλι">
Ευαντζελίστα Τοριτσέλι

Ο Εβαντζελίστα Τορικέλι (Ιταλική: Evangelista Torricelli, 15 Οκτωβρίου 1608 – 25 Οκτωβρίου 1647) ήταν Ιταλός φυσικός και μαθηματικός, που έγινε περισσότερος γνωστός για την εφεύρεση του υδραργυρικού βαρόμετρου και την πρώτη μέτρηση της ατμοσφαιρικής πίεσης. Η μονάδα Τορ οφείλει την ονομασία της σε αυτόν.
Βιογραφία.
Ο Τοριτσέλι γεννήθηκε στο παπικό κράτος Φαέντσα ("Faenza"). Όταν ήταν σε νεαρή ηλικία ο πατέρας του πέθανε και ο ορφανός Εβαντζελίστα εκπαιδεύτηκε υπό την φροντίδα ενός μοναχού Camaldolese, ο οποίος έβαλε αρχικά τον νέο Τοριτσέλι σε ένα κολλέγιο Ιησουϊτών το 1624, όπου σπούδασε μαθηματικά και φιλοσοφία μέχρι το 1626.
Το 1627 τον έστειλαν στη Ρώμη για να συνεχίσει τις σπουδές του, στις επιστήμες και τα μαθηματικά. Το 1632, αμέσως μετά από την δημοσίευση του έργου του Γαλιλαίου "Διάλογος για τα δύο παγκόσμια συστήματα" ο Τοριτσέλι έγραψε μια επιστολή στον Γαλιλαίο, εκφράζοντάς του τον ενθουσιασμό του, για το έργο του. Το Βατικανό καταδίκασε τον Γαλιλαίο, τον Ιούνιο του 1633, και αυτό ήταν ο μόνος γνωστός λόγος για τον οποίο ο Τοριτσέλι, στη μοναδική αυτή περίπτωση, δήλωσε ανοιχτά ότι είχε τις ίδιες απόψεις με τον Κοπέρνικο, τη θεωρία του οποίου υποστήριζε ο Γαλιλαίος στο βιβλίο του. 
Εκτός από διάφορες επιστολές, λίγα είναι γνωστά για τις δραστηριότητες του Τοριτσέλι στα έτη μεταξύ 1632 και 1641. Μετά από το θάνατο του Γαλιλαίου στις 8 Ιανουαρίου 1642, ο μεγάλος δούκας Φερδινάνδος ο Β' των Μεδίκων ζήτησε από τον Τοριτσέλι να πάρει τη θέση του Γαλιλαίου ως μαθηματικός της αυλής και καθηγητής των μαθηματικών στο πανεπιστήμιο της Πίζας. Υπό αυτόν τον ρόλο έλυσε μερικά από τα μεγάλα μαθηματικά προβλήματα της εποχής, όπως η εύρεση του εμβαδού μιας κυκλοειδούς περιοχής και του κέντρου βάρους. Σχεδίασε επίσης και κατασκεύασε διάφορα τηλεσκόπια και απλά μικροσκόπια. Ο Τοριτσέλι πέθανε στη Φλωρεντία από τυφοειδή πυρετό.
Ο αστεροειδής 7437 Τοριτσέλι ονομάστηκε προς τιμήν του.
Έργο.
Ο Γαλιλαίος Γαλιλέι ανέλαβε την προστασία του εντυπωσιασμένος από μια εργασία του Τοριτσέλι για την ισορροπία υλικού συστήματος. Το 1643 απέδειξε πειραματικά την ύπαρξη της ατμοσφαιρικής πίεσης. Το 1644 διατύπωσε το Θεώρημα του Τοριτσέλι για τη ροή των υγρών. Την ίδια χρονιά ανακάλυψε το υδραργυρικό βαρόμετρο.
Στα έργα του Τοριτσέλι περιλαμβάνονται επίσης οδηγίες για τις μεθόδους κατασκευής απλών μικροσκοπίων και τις μεθόδους λείανσης των φακών για τα τηλεσκόπια. Στις μαθηματικές του επίσης έρευνες χρησιμοποίησε και τελειοποίησε τη μέθοδο των "αδιαιρέτων", εφάρμοσε ευρύτατα τη μέθοδο της κινηματικής θεωρίας για τη λύση των προβλημάτων των εφαπτόμενων κ.ά. Μετά το θάνατο του Γαλιλαίου, ο διάσημος αυτός μαθηματικός, φυσικός και γεωμέτρης, πήρε την έδρα του στην Ακαδημία της Φλωρεντίας. Πολλά έργα του Τοριτσέλι έμειναν για μεγάλο χρονικό διάστημα αδημοσίευτα.

</doc>
<doc id="58693" url="https://el.wikipedia.org/wiki?curid=58693" title="Ράλλυ">
Ράλλυ

Με την διεθνή ονομασία Ράλλυ, (εκ του γαλλικού όρου Rallye), χαρακτηρίζονται αγώνες αυτοκινήτων μέσης ταχύτητας, σύμφωνα με προκαθορισμένο πρόγραμμα και διαδρομή, οι οποίοι ενδεχομένως και να περιλαμβάνουν ειδικές επιμέρους διαδρομές δοκιμασιών. 
Η δε μέση ταχύτητα καθορίζεται με ανώτατα και κατώτατα όρια των οποίων η υπέρβαση συνεπάγουν στους οδηγούς επιβολή βαθμών ποινής από τους σταθμούς ελέγχου, (πρόωρη ή καθυστερημένη διέλευση ή άφιξη). Ένας αγώνας ράλλυ διοργανώνεται από κάποια αθλητική λέσχη αυτοκινήτων με την έγκριση είτε της Εθνικής Επιτροπής Αγώνων (ΕΘ.Ε.Α.) αν πρόκειται για εσωτερικό Εθνικό αγώνα, είτε με την έγκριση της FIA αν πρόκειται για διεθνή αγώνα αυτοκινήτων. 
Οι αγώνες Ράλλυ διεξάγονται εκτός αυτοκινητοδρομίων και διακρίνονται, ανάλογα του τύπου του οδοστρώματος, σε δύο βασικές κατηγορίες. Σε εκείνους που διεξάγονται σε ασφαλτόδρομους και σ΄ εκείνους που διεξάγονται σε χωματόδρομους. Οι πρώτοι ενδεχομένως μπορεί και να περιλαμβάνουν κάποιες διαδρομές χωματόδρομου. 
Ένα ράλλυ (είτε ασφαλτόδρομου είτε χωματόδρομου είτε χιονιού) αποτελείται από τις "απλές διαδρομές" και από τις "Ειδικές Διαδρομές". 
Οι "Απλές Διαδρομές" είναι δημόσιοι δρόμοι ανοικτοί στην κυκλοφορία και άλλων οχημάτων, οι όποιοι χρησιμοποιούνται ώστε είτε να φτάσουν τα αγωνιζόμενα αυτοκίνητα στην εκκίνηση της πρώτης ειδικής διαδρομής, είτε να ενωθούν οι διάφορες Ε.Δ. που αποτελούν τον αγώνα. 
Στις διαδρομές αυτές, πλέον, σχεδόν ποτέ δεν χρειάζεται τα αυτοκίνητα που συμμετέχουν σε έναν αγώνα ράλλυ, να κινούνται γρήγορα, αν και όπως θα δούμε και πιο κάτω υπάρχει συγκεκριμένος χρόνος για να καλυφθούν. 
Οι "Ειδικές Διαδρομές" είναι διαδρομές κλειστές στην κυκλοφορία άλλων οχημάτων, οι όποιες πρέπει να καλυφθούν στον μικρότερο δυνατό χρόνο. 
Το πλήρωμα που έχει το μικρότερο σύνολο χρόνου των Ε.Δ. και τις λιγότερες ποινές χρόνου, είναι ο νικητής του κάθε αγώνα.

</doc>
<doc id="58717" url="https://el.wikipedia.org/wiki?curid=58717" title="Βλαντιμίρ Λόσκι">
Βλαντιμίρ Λόσκι

Ο Βλαντιμίρ Νικολάγεβιτς Λόσκι (ρωσ. "Владимир Николаевич Лосский", 8 Ιουνίου 1903 - 7 Φεβρουαρίου 1958) ήταν επιφανής εξόριστος Ρώσος θεολόγος.
Γεννήθηκε στις 8 Ιουνίου 1903 στο Γκέτινγκεν της Γερμανίας. Ο πατέρας του, Νικόλαος Λόσκι, ήταν καθηγητής φιλοσοφίας στο Πανεπιστήμιο της Αγίας Πετρούπολης. Το 1920 πήγε στην Αγία Πετρούπολη, όπου έζησε ως το 1922, οπότε εξορίστηκε. Έμεινε για λίγο στην Πράγα και κατόπιν πήγε στο Παρίσι, όπου έζησε όλη την υπόλοιπη ζωή του μέχρι το θάνατό του στις 7 Φεβρουαρίου 1958.
Η ζωή του επηρεάστηκε ιδιαίτερα από το γεγονός ότι ως παιδί υπήρξε μάρτυρας της δίκης και της εκτέλεσης από το Σοβιετικό καθεστώς του Μητροπολίτη Αγίας Πετρούπολης Βενιαμίν, ο οποίος αργότερα ανακηρύχθηκε άγιος.
Ήταν ο πρώτος Πρύτανης του Ινστιτούτου του Αγίου Διονυσίου του Παρισιού, όπου δίδαξε δογματική θεολογία. Το πιο αξιόλογο έργο του είναι «"Η Μυστική Θεολογία της Ανατολικής Εκκλησίας"».

</doc>
<doc id="58724" url="https://el.wikipedia.org/wiki?curid=58724" title="Ρωσοτουρκικός πόλεμος (1735-1739)">
Ρωσοτουρκικός πόλεμος (1735-1739)

Ο Ρωσο-Τουρκικός πόλεμος του 1735-1739 ξέσπασε λόγω των εντεινόμενων διενέξεων που ακολούθησαν τον Μεγάλο Βόρειο πόλεμο και τον Πόλεμο της Πολωνικής Διαδοχής. Κύριο πεδίο των συγκρούσεων ήταν τα εδάφη του Χανάτου της Κριμαίας και η οριστική απώθηση των Τατάρων από την Ουκρανία, όπου διενεργούσαν συνεχείς επιδρομές.
Διεθνής κατάσταση στις παραμονές του πολέμου.
Η Ρωσία ήδη από το 1726 είχε συμμαχήσει με την Αυστρία, από κοινού με την οποία είχαν καταφέρει να ανατρέψουν τα γαλλικά σχέδια για επιβολή στον πολωνικό θρόνο του Στανισλάβ Λεστζύνσκυ (Πόλεμος της Πολωνικής Διαδοχής 1733-35), ανεβάζοντας τον δικό τους ευνοούμενο Αύγουστο Γ'. Την ίδια περίοδο η Τουρκία είχε εμπλακεί σε πόλεμο με την Περσία (1730-1736). Έτσι στις παραμονές του πολέμου η Τουρκία δεν μπορούσε να ελπίζει σε κάποια ενίσχυση από τις άλλες ευρωπαϊκές δυνάμεις, ούσα στην πραγματικότητα απομονωμένη.
Τα αίτια και οι αφορμές του Πολέμου.
Στόχος της Ρωσίας, ήδη από τα τέλη του 17ου αιώνα, ήταν η εξασφάλιση ασφαλούς εξόδου στη Μαύρη Θάλασσα. Από τη στιγμή όμως που οι περιοχές αυτές βρίσκονταν υπό τον έλεγχο του Χανάτου της Κριμαίας, το οποίο ήταν φόρου υποτελές και προτεκτοράτο της Οθωμανικής αυτοκρατορίας, ο πόλεμος με το Χανάτο και κατά συνέπεια με τους Οθωμανούς ήταν αναπόφευκτος. Την κατάσταση επέτεινε η τάση των Τατάρων να διενεργούν επιδρομές στην Ουκρανία, η οποία από τα μέσα του 17ου αιώνα είχε περάσει υπό τον έλεγχο των Ρώσων. Παράλληλα οι Τάταροι, μαζί με τους Οθωμανούς υποστήριζαν τα μουσουλμανικά πριγκιπάτα του Καυκάσου, εναντίον των Χριστιανών, οι οποίοι με τη σειρά τους ζητούσαν την προστασία της Ρωσίας.
Ο πόλεμος ξέσπασε όταν οι Τάταροι διενήργησαν στα τέλη του 1735 μαζική επίθεση στην Ουκρανία και παράλληλα ο ίδιος ο Χάνος των Τατάρων της Κριμαίας επιτέθηκε στις χριστιανικές-ρωσικές θέσεις του Καυκάσου.
Πολεμικές επιχειρήσεις (1736-39).
Τα ρωσικά στρατεύματα, διαιρεμένα σε δύο κύριες στρατιές επιτέθηκαν εναντίον του Χανάτου, με στόχο την κατάληψή του. 
Η στρατιά του Δνείπερου, υπό την ηγεσία του στρατάρχη Μπούρκχαρντ Χριστόφ φον Μύνιχ, αρχικής δύναμης 62.000 ανδρών, επιτέθηκε στις 20 Μαΐου του 1736 από τη Δύση, με στόχο τις οχυρώσεις του Περεκόπ και του Μπακχίσαράι, τα οποία κατελήφθησαν μέχρι τις 17 Ιουνίου. Λόγω όμως της έλλειψης εφοδίων αναγκάστηκαν να αναστείλουν τις επιχειρήσεις και να συμπτυχθούν στην Ουκρανία. Τον Ιούλιο του 1737 ο Μύνιχ επιτέθηκε και κατέλαβε τις τουρκικές θέσεις στο Οχάκοφ. Το 1738 αναγκάστηκαν να το εκκενώσουν λόγω μιας επιδημίας. Το 1739 ο Μούννιχ κατάφερε να περάσει το Δνείπερο, να νικήσει τους Τούρκους στο Σταβουχάνυ, να καταλάβει το φρούριο του Χοτίν και στα τέλη Αυγούστου το Ιάσιο.Η στρατιά του Ντον, υπό τον στρατηγό Πέτρο Λάτσι, δύναμης 28.000 ανδρών, και με την υποστήριξη του στολίσκου του Δόν επιτέθηκε, στις 19 Ιουνίου 1736, στο Αζόφ, το οποίο και κατέλαβε. Το 1737, έχοντας φτάσει τη δύναμη των 40.000 ανδρών εισέβαλε στην Κριμαία, κατανίκησε τα ταταρικά στρατεύματα και κατέλαβε το Καρασού-Παζάρ. Τελικά όμως, ελλείψει εφοδίων αναγκάστηκαν να συμπτυχθούν στην Ουκρανία.
Τον Ιούλιο του 1737 η Αυστρία κήρυξε τον πόλεμο στους Οθωμανούς, όμως ηττήθηκαν επανειλημμένα και αναγκάστηκαν να τερματίσουν τον πόλεμο με τη συνθήκη του Βελιγραδίου.
Τερματισμός του Πολέμου.
Μετά την αποχώρηση των Αυστριακών από τον πόλεμο, οι Ρώσοι βρέθηκαν τελείως μόνοι εναντίον των Οθωμανών, παράλληλα την περίοδο εκείνη υπήρχε κίνδυνος να ξεσπάσει νέος πόλεμος με τη Σουηδία. Έτσι αναγκάστηκαν να αποδεχτούν τη σύναψη συνθήκης ειρήνης, στις 18 Σεπτεμβρίου του 1739 στη Νύσσα, αρκούμενοι στον έλεγχο του λιμανιού του Αζόφ, το οποίο όμως έπρεπε να αφήσουν ανοχύρωτο, εγκαταλείποντας όλα τα άλλα εδαφικά κέρδη.

</doc>
<doc id="58727" url="https://el.wikipedia.org/wiki?curid=58727" title="Μικρή Άρκτος">
Μικρή Άρκτος



</doc>
<doc id="58728" url="https://el.wikipedia.org/wiki?curid=58728" title="ΕΛΠΑ">
ΕΛΠΑ

Η Ελληνική Λέσχη Περιηγήσεων και Αυτοκινήτου (ΕΛΠΑ) είναι σωματείο μη κερδοσκοπικού χαρακτήρα. 
Ιδρύθηκε το 1924 από ελάχιστους τότε φίλους του αυτοκινήτου και των τεχνολογικών εξελίξεων της εποχής και σαν κύριο σκοπό της έταξε την πρόοδο του μηχανοκίνητου τουρισμού και αθλητισμού.
Για την κατανόηση της τότε κατάστασης από πλευράς αυτοκινητιστικής είναι χαρακτηριστικό ότι το πρώτο αυτοκίνητο που κυκλοφόρησε στην επικράτεια το 1896 ήταν ένα τρίτροχο ΠEZΩ, με ιδιοκτήτη κάποιον Κο Κοντογιαννάκη και ότι μέχρι το 1912, που άρχισε η περίοδος του Πολέμου, το σύνολο των αυτοκινήτων στην Αθήνα δεν υπερέβαινε τα 50.
Από το 1912 όμως έχει ιδρυθεί η Διεθνής Ομοσπονδία Μοτοσυκλετισμού (ΔOM), το δε 1922 έχει ήδη αρχίσει να λειτουργεί στο Παρίσι η Διεθνής Επιτροπή Αγώνων της ΔOA και φυσικά αντίλαλος της κίνησης αυτής φθάνει και στην Ελλάδα από φορείς που επικοινωνούν με το εξωτερικό, όπως είναι οι διάφοροι νεαροί Ελληνες επιστήμονες και επιχειρηματίες που ταξιδεύουν και που πρωτοστατούν στην ίδρυση της «EΛΛHNIKHΣ ΛEΣXHΣ AYTOKINHTOY KAI ΠEPIHΓHΣEΩN- EΛΠA»
Υπάρχουν αναφορές ότι η ΕΛΠΑ έκλεισε οριστικά το 2019 αλλά το Υπουργείο Μεταφορών την αναφέρει ακόμα ως αρχή έκδοσης Διεθνούς Άδειας Οδήγησης. 

</doc>
<doc id="58732" url="https://el.wikipedia.org/wiki?curid=58732" title="Μπέης">
Μπέης

Ο Μπέης ή Βέης ήταν ανώτερος διοικητικός τίτλος στην Οθωμανική αυτοκρατορία. Η λέξη προέρχεται από την τουρκική "μπέγι" που σημαίνει νους, και κατά γράμμα "ιθύνων νους" και σε επέκταση ηγεμόνας, μέγας, άρχοντας. 
Ο τίτλος αυτός ήταν ανώτερος του Εφέντη (κύριος) και κατώτερος του Πασά, απαντώμενος επίσης και ως "Μπέη-εφέντη". Δίδονταν επίσημα σε ανώτερους αξιωματούχους, στα τέκνα των Πασάδων καθώς και σε ξένους ανεξαρτήτως θρησκεύματος. Παλαιότερα χρησιμοποιείτο ως αντίστοιχος του Ηγεμόνα υποτελούς χώρας όπως στη Τυνησία αλλά και στη Μάνη που διορίζονταν από τον Σουλτάνο, όπου σ΄ αυτές τις περιπτώσεις ο τίτλος καθίστατο κληρονομικός μονο κατ΄ αρρενογονία. Τον τίτλο δε αυτόν έφεραν στην αρχή και αυτοί ακόμη οι Οθωμανοί Ηγεμόνες μέχρι του Μωάμεθ Β΄ του Πορθητού όπου αντικαταστάθηκε με τον τίτλο Σουλτάνος ή τον περσικό Ηγεμονικό τίτλο "Παντισάχ".
Παρεμφερείς τίτλοι είναι ο Μπεηλέρμπεης, ο Ατάμπεης ή "Αταμπέης" και ο Μπεηλικτσής. Σημειώνεται ότι το θηλυκό του Μπέη είναι Μπεγούμ ή "Βεγούμ" που αποδίδεται μόνο σε κόρες του Μπέη, αντίστοιχο με πριγκίπισσα. Τα άρρενα τέκνα του Μπέη φέρουν τον τίτλο Μπέηογλου που παρατηρείται σήμερα εκτός από όνομα περιοχής και ως επίθετο. 

</doc>
<doc id="58733" url="https://el.wikipedia.org/wiki?curid=58733" title="ΕΣΚΑΝΑ">
ΕΣΚΑΝΑ



</doc>
<doc id="58736" url="https://el.wikipedia.org/wiki?curid=58736" title="Ε.Σ.ΚΑ.ΝΑ.">
Ε.Σ.ΚΑ.ΝΑ.



</doc>
<doc id="58737" url="https://el.wikipedia.org/wiki?curid=58737" title="Άγιος Αθανάσιος Αθωνίτης">
Άγιος Αθανάσιος Αθωνίτης

Ο Άγιος Αθανάσιος ο Αθωνίτης ήταν μοναχός καταγόμενος από την Αντιόχεια και θεωρείται ο θεμελιωτής του μοναχισμού στο Άγιο Όρος.
Βιογραφικά στοιχεία.
Γεννήθηκε γύρω στο 930 μ.Χ. στην Τραπεζούντα της Μικράς Ασίας. Οι γονείς του, οι οποίοι κατάγονταν από την Αντιόχεια, πέθαναν πολύ νωρίς, ο πατέρας του πριν γεννηθεί, ενώ η μητέρα του λίγο καιρό μετά την γέννηση του, αφού προηγουμένως του έδωσε το όνομα "Αβράμιος". Το πεντάρφανο μωρό μεγάλωσε μια μοναχή, φίλη της μητέρας του, η οποία όμως και αυτή πέθανε όταν ο Αβράμιος έγινε επτά ετών. Κοντά σε αυτή ο Άγιος γνώρισε και αγάπησε το Χριστιανισμό και το μοναχισμό.
Έμαθε τα πρώτα γράμματα στην Τραπεζούντα και κατόπιν συνέχισε στην Κωνσταντινούπολη. Εκεί έμεινε στο σπίτι μιας ξαδέλφης του, η οποία ήταν παντρεμένη με έναν αξιωματικό που ονομαζόταν Ζεφινεζέρ. Στην Κωνσταντινούπολη φοίτησε στη σχολή του Αθανάσιου, ο οποίος θεωρούνταν σοφός δάσκαλος. Στη σχολή αυτή δίδαξε κατόπιν και ο ίδιος και απέκτησε μεγάλη φήμη. 
Αργότερα γνώρισε τον Όσιο Μιχαήλ τον Μαλεΐνο, ο οποίος ήταν ηγούμενος στη Μονή Κυμινά στη Βιθυνία της Μικράς Ασίας. Μαζί με αυτόν, γνώρισε και τον ανηψιό του, Νικηφόρο Φωκά, ο οποίος μετά από μερικά χρόνια έγινε Αυτοκράτορας. Ο Αβράμιος ακολούθησε τον Όσιο Μιχαήλ στη Μονή Κυμινά, όπου εκάρη μοναχός και πήρε το όνομα Αθανάσιος. Μετά από τέσσερα χρόνια αποσύρθηκε στην έρημο, όπου ασκήτεψε, μέχρι τη στιγμή που ο Όσιος Μιχαήλ τον όρισε πνευματικό πατέρα του Νικηφόρου Φωκά. Αυτό μεγάλωσε τη φήμη του, πράγμα το οποίο ο ίδιος δεν ήθελε. Έτσι, πήγε στο μοναστήρι του Ζυγού στον Άθω, όπου παρουσιάστηκε με το όνομα Βαρνάβας, επιζητώντας την αφάνεια. Η ταυτότητα του όμως έγινε γνωστή και ο Νικηφόρος Φωκάς ζήτησε να τον δει και εκδήλωσε την επιθυμία του να γίνει μοναχός. Του ζήτησε μάλιστα να κτίσει μια εκκλησία και ένα ησυχαστήριο στον Άθω, στέλνοντάς του για το σκοπό αυτό αρκετό χρυσάφι.
Έτσι ο Αθανάσιος έκτισε το 963 τη Μονή Μεγίστης Λαύρας στην άκρη του Άθω. Το έτος αυτό θεωρείται και το έτος έναρξης του μοναστηριακού κοινοβιακού βίου στο λεγόμενο πλέον «Άγιο Όρος». Γύρω από το καθολικό της μονής κτίστηκαν κελιά, μαγειρείο, τράπεζα, νοσοκομεία, ξενώνες, υδραγωγείο, μύλος. Πολλοί μοναχοί ήρθαν να ζήσουν στη Μονή υπό την καθοδήγηση του Αγίου Αθανασίου, ο οποίος εφάρμοσε καινοτομίες στο μοναστικό βίο του Αγίου Όρους. Οι μοναχοί άρχισαν να καλλιεργούν την γη και να συνδυάζουν την προσευχή με την εργασία και τη δημιουργία, ενώ ως τότε ζούσαν περισσότερο ασκητικό, αναχωρητικό βίο.
Στη Μονή αυτή έμεινε ο Άγιος Αθανάσιος για σαράντα χρόνια. Κατά τη διάρκεια οικοδόμησης μιας εκκλησίας, κατέρρευσε ένα τμήμα του τρούλου και τον καταπλάκωσε, με αποτέλεσμα να τον σκοτώσει, ενώ κατά μία άλλη εκδοχή βρήκε τραγικό θάνατο όταν μαζί με άλλους μοναχούς έπεσαν από την κόγχη του Ιερού. Η μνήμη του τιμάται στις 5 Ιουλίου.

</doc>
<doc id="58742" url="https://el.wikipedia.org/wiki?curid=58742" title="Ελληνική Βιομηχανία Οχημάτων">
Ελληνική Βιομηχανία Οχημάτων

Η Ελληνική Βιομηχανία Οχημάτων ΑΒΕ (ΕΛΒΟ) είναι η μεγαλύτερη βιομηχανία οχημάτων στην Ελλάδα. Κατασκευάζει λεωφορεία και στρατιωτικά οχήματα.
Ιστορία.
Ιδρύθηκε το 1972 με την επωνυμία "ΣΤΑΓΙΕΡ ΕΛΛΑΣ ΑΒΕ", ως θυγατρική τις αυστριακής Steyr, και κατασκεύαζε (αρχικά κάνοντας απλή συναρμολόγηση, με σταδιακά αυξανόμενο ποσοστό εγχώριας κατασκευής εξαρτημάτων) φορτηγά, τανκς, και τρακτέρ της αυστριακής εταιρείας στην Ελλάδα.
Το 1987 μετονομάσθηκε σε "ΕΛΛΗΝΙΚΗ ΒΙΟΜΗΧΑΝΙΑ ΟΧΗΜΑΤΩΝ (ΕΛΒΟ) ΑΒΕ", και ο πλήρης έλεγχος της εταιρείας πέρασε στο Ελληνικό Δημόσιο. Τον Αύγουστο του 2000, μετά από διεθνή διαγωνισμό, το 43% των μετοχών της εταιρείας, καθώς και η διοίκηση πέρασαν στην κοινοπραξία των εταιρειών του ομίλου Μυτιληναίος και ΜΕΤΚΑ Α.Ε. Το 2011 ο Όμιλος Μυτιληναίου μεταβίβασε τον έλεγχο πίσω στο Ελληνικό Κράτος έναντι συμβολικού τιμήματος ενός ευρώ.
Το 2001 παρουσίασε το πρωτότυπο αυτοκίνητο "Aletis", ένα μικρό καμπριολέ σχεδιασμένο από το γραφείο Pininfarina.
2014-2019.
Η ΕΛΒΟ τέθηκε σε καθεστώς ειδικής εκκαθάρισης το 2014. Ο πρώτος διαγωνισμός για την πώληση της εταιρείας ακυρώθηκε και ο δεύτερος κρίθηκε άγονος. Η νέα κυβέρνηση της Νέας Δημοκρατίας τον Ιούλιο του 2019 πέρασε της αρμοδιότητες της ΕΛΒΟ στο υπουργείο ανάπτυξης και επενδύσεων.
Στις 3 Αυγούστου ο υπουργός ανάπτυξης και επενδύσεων Άδωνις Γεωργιάδης ανακοίνωσε δημόσια πως θα υπάρξει μέσα στον Σεπτέμβρη του 2019 3ος διαγωνισμός για την ιδιωτικοποίηση της ΕΛΒΟ.
Τα προς εκποίηση περιουσιακά στοιχεία της ΕΛΒΟ, βάσει της τελευταίας προκήρυξης, είναι:
1.Ακίνητα
i. Ένα οικόπεδο έκτασης 190.206,97 τ.μ. στο οικοδομικό τετράγωνο (ΟΤ) 25 της Βιομηχανικής Περιοχής της Σίνδου.
ii. Ένα οικόπεδο έκτασης 76.957 τ.μ. στο οικοδομικό τετράγωνο (ΟΤ) 26 της Βιομηχανικής Περιοχής της Σίνδου.
iii. Ένα οικόπεδο έκτασης 5.322 τ.μ. στο οικοδομικό τετράγωνο (ΟΤ) 26 της Βιομηχανικής Περιοχής της Σίνδου.
2. Κτηριακές εγκαταστάσεις ευρισκόμενες στη Βιομηχανική Περιοχή Σίνδου Θεσσαλονίκης.
3. Εξοπλισμός.
4. Δικαιώματα Πνευματικής και Βιομηχανικής ιδιοκτησίας: το σήμα και ο διακριτικός τίτλος «ΕΛΒΟ», και κάθε άλλο δικαίωμα βιομηχανικής και πνευματικής ιδιοκτησίας, όπως τεχνογνωσία, σχέδια, άδειες ΙΤ και πατέντες που έχει κατοχυρώσει η εταιρεία.
2020-σήμερα.
Στις 22 Σεπτεμβρίου 2020 η ΕΛΒΟ πωλήθηκε στην κοινοπραξία του Ισραήλ Plasan και SK Group ως αποτέλεσμα ιδιωτικοποίησης κατέχοντας ποσοστό 79% ενώ το ελληνικό δημόσιο από το 2023 θα κατέχει το 21%.
Υποδομή.
Οι εγκαταστάσεις της ΕΛΒΟ βρίσκονται στη Βιομηχανική Περιοχή Σίνδου της Θεσσαλονίκης, καταλαμβάνουν έκταση 270.000 τ.μ. με καλυμμένη επιφάνεια 60.000 τ.μ. Διαθέτουν εγκατεστημένη ισχύ 8.660 KW και θερμική ισχύ 17,5 MW.
Η εταιρεία προχώρησε στην πιστοποίηση του συστήματος Διαχείρισης Ποιότητας σύμφωνα με το σύνολο των απαιτήσεων του Ευρωπαϊκού Προτύπου ΕΛΟΤ ΕΝ ISO 9001:2000 μέσω του TÜV HELLAS, (μέλος του Γερμανικού Οργανισμού Πιστοποίησης RWTÜV και του TÜV CERT). Ο έλεγχος γίνεται για τα στρατιωτικά οχήματα με κρατική διασφάλιση σειράς AQAP100.
Παραγωγή.
Παλαιότερα προϊόντα

</doc>
<doc id="58743" url="https://el.wikipedia.org/wiki?curid=58743" title="Καμηλοπάρδαλη">
Καμηλοπάρδαλη

Η καμηλοπάρδαλη είναι το ψηλότερο ζώο στον κόσμο. Ανήκει στην τάξη των Αρτιοδάκτυλων, στο οποίο ανήκει ένα μόνο είδος, η "Καμηλοπάρδαλη η καμηλοπάρδαλις" ("Giraffa camelopardalis") είναι επίσης γνωστή ως "Καμηλοπάρδαλις η κοινή". Το εν λόγω είδος έχει αρκετές ποικιλίες και ζει σε αγέλες θηλυκών με τα μικρά τους, τα οποία έχουν ένα αρσενικό για αρχηγό. 
Είναι θηλαστικό και φυτοφάγο. Πήρε το όνομά της από τον συνδυασμό των λέξεων «Καμήλα» και «Λεοπάρδαλη». Το ύψος της φτάνει τα 5,5 μέτρα και το βάρος της τα 1.350 κιλά. Το σώμα της καλύπτεται από παχύ δέρμα και φέρει καφετιές κηλίδες. Το κεφάλι της φαντάζει μικροσκοπικό σε σχέση με το μακρύ λαιμό της και καταλήγει σε δύο μικρά κέρατα. Έχει μεγάλα υγρά μάτια και ευκίνητα αυτιά. Η όραση και η ακοή της είναι πολύ ανεπτυγμένες. Η καμηλοπάρδαλη βαδίζει αργά, και όταν παραστεί ανάγκη μπορεί να τρέξει με ταχύτητα 30 χιλιομέτρων.
Τρέφεται με φύλλα και βλαστούς ψηλών δέντρων που είναι απρόσιτα στα άλλα ζώα. Όταν θέλει να πάρει κάτι από το έδαφος ή να πιει νερό ανοίγει τα μπροστινά πόδια της ή γονατίζει λυγίζοντας τα. Ωστόσο, η καμηλοπάρδαλη δεν πίνει συχνά νερό διότι, λόγω ύψους, είναι αναγκασμένη να ακολουθήσει ολόκληρη διαδικασία για να σκύψει, οπότε εκείνη τη στιγμή γίνεται πολύ ευάλωτη στους εχθρούς της.
Η καμηλοπάρδαλη ζει στην Κεντρική Αφρική. Κατά μέσο όρο ζει ως 30 χρόνια. Είναι κοινωνικό ζώο. Ζει σε ομάδες των 12-15 ζώων του ίδιου είδους, που αποτελείται από ένα αρσενικό και τα θηλυκά με τα μικρά τους. Είναι ζώο φιλήσυχο και συνήθως τρέπεται σε φυγή για να γλιτώσει από τα σαρκοφάγα ζώα. Η νεογέννητη καμηλοπάρδαλη έχει ύψος 1,5 μέτρα και βάρος 55 κιλά. Καθημερινά η καμηλοπάρδαλη περνάει 12 ώρες βόσκοντας και κοιμάται βαθιά 20 λεπτά το 24ωρο. Η καμηλοπάρδαλη γεννάει όρθια και το μωρό της πέφτει στο έδαφος από ύψος 1,5 μέτρου.
Η καμηλοπάρδαλη έχει 9 υποείδη. Κάποια εκ των οποίων είναι η νότια καμηλοπάρδαλη, η Καμηλοπάρδαλη Μασάι, η Καμηλοπάρδαλη του Ρότσιλντ η Καμηλοπάρδαλη της Ροδεσίας, της Αγκόλας,της Δυτικής Αφρικής, και η δικτυωτή καμηλοπάρδαλη.
Περιγραφή.
Το κεφάλι της καμηλοπάρδαλης είναι σχετικά μικρό με κέρατα που καλύπτονται από δέρμα, επίπεδο ρύγχος και λεπτά χείλη, ενώ έχει μεγάλα μάτια και αυτιά. Τα ρουθούνια της μοιάζουν σαν σχισμές. Η όρασή της είναι οξύτατη και επίσης, έχει ανεπτυγμένες την ακοή και την όσφρηση. Ο λαιμός του ζώου έχει μήκος που μπορεί να φτάσει τα 2,8 μέτρα και βάρος που φτάνει το μισό τόνο. Το συνολικό της ύψος είναι 6 μέτρα. Ο υπερβολικά ανεπτυγμένος λαιμός αποτελεί παράδειγμα φυσικής επιλογής. Με βάση τη Θεωρία της Εξέλιξης του Δαρβίνου, τα ζώα με μακρύ λαιμό υπερίσχυσαν άλλων, καθώς η καμηλοπάρδαλη τρέφεται με φύλλα από ψηλά δέντρα. Έτσι, επέζησε έπειτα από εκατομμύρια χρόνια το συγκεκριμένο είδος με το μακρύ λαιμό. Καθώς είναι ζώο θηλαστικό, έχει επτά αυχενικούς σπονδύλους, οι οποίοι είναι μεγάλοι σε μήκος. Το τρίχωμά της έχει κηλίδες καστανού χρώματος. Η πλάτη του ζώου παρουσιάζει κλίση, επειδή τα εμπρόσθια πόδια είναι ψηλότερα από τα πίσω. Βαδίζει στα πλάγια.
Εξέλιξη.
Σύμφωνα με κάποιους επιστήμονες, η καμηλοπάρδαλη εξελίχθηκε στην Ινδική υποήπειρο και μετανάστευσε στην Αφρική περίπου 8.000.000 πριν. 
Οι πρώιμες καμηλοπαρδάλεις συνυπήρξαν με δύο ακόμα υποοικογένειες:τα εξαφανισμένα πλέον σιβαθήρια και με την οικογένεια των οπληφόρων που περιλαμβάνει τα οκάπι.
Αναπαραγωγή.
Γεννά ένα μικρό, του οποίου το ύψος είναι γύρω στα 2 μέτρα κατά τη γέννηση. Η περίοδος κυήσεως διαρκεί 15 μήνες. Η περίοδος του θηλασμού του διαρκεί ένα εξάμηνο και επί ένα έτος αναγκάζεται να ακολουθεί τη μητέρα του.
Γεωγραφική κατανομή.
Το ζώο απαντάται αποκλειστικά στην αφρικανική ήπειρο. Συγκεκριμένα, ζει κυρίως στην Κένυα, στη Σομαλία και στην Αιθιοπία,αλλά και την Τανζανία (όπου είναι εθνικό ζώο)στις σαβάνες, όπου υπάρχουν ψηλά δέντρα και εκτάσεις με ψηλά χόρτα. Αυτά αποτελούν και την τροφή της καμηλοπάρδαλης, τα οποία δρέπει συνήθως με τη γλώσσα της.

</doc>
<doc id="58745" url="https://el.wikipedia.org/wiki?curid=58745" title="Ανδρέας Καλαμογδάρτης">
Ανδρέας Καλαμογδάρτης

Ο Ανδρέας Καλαμογδάρτης (1779 - 1850) ήταν πρόκριτος και γερουσιαστής.
Βιογραφία.
Γεννήθηκε στην Πάτρα και ήταν γόνος της πατρινής οικογένειας προυχόντων. Αρχικά ήταν αντίθετος με την ένταξη του στην Φιλική Εταιρεία επειδή δεν ήθελε να προκαλέσει την οργή των Τούρκων στην περίπτωση που αποτύγχανε η επαναστατική κίνηση. Στάλθηκε στην Τρίπολη για να καθησυχάσει τους Τούρκους αλλά φυλακίστηκε.
Το 1821 γίνεται μέλος της Πελοποννησιακής Γερουσίας, η οποία και το επιφόρτισε να καταγράψει τους ελαιώνες της Μεσσηνίας. Διορίστηκε α΄ έπαρχος Τριπόλεως, τον Φεβρουάριο του 1822 διορίζεται έπαρχος Γαστούνης και μετά την επιστροφή του Κουντουριώτη από την εκστρατεία κατά του Ιμπραήμ διοικητής Ναυπλίας (έδρα κυβερνήσεως). Τον Ιούλιο του 1826 έγινε μέλος και τον Σεπτέμβριο πρόεδρος του προσωρινού εγκληματολογικού Δικαστηρίου Ναυπλίου. Το 1828 έγινε μέλος του Πανελλήνιου και τον επόμενο χρόνο, το 1829 εκλέγεται δημογέροντας της Πάτρας και ήταν αντιπρόσωπος Πατρών στην Εθνοσυνέλευση του Άργους. Εκλέχθηκε μέλος της Γερουσίας που αντικατέστησε το Πανελλήνιον. Τάχθηκε υπέρ της έλευσης στην Ελλάδα του Λεοπόλδου γι' αυτό και έπεσε σε δυσμένεια από τον Καποδίστρια. Επί Όθωνα διορίστηκε γενικός οικονομικός επίτροπος των νομών Αχαΐας και Ηλείας. Τέλος είχε χρηματίσει επίτροπος Άμφισσας καθώς και επαρχιακός ταμίας Μεσσηνίας και Αιτωλίας (1842).
Απεβίωσε το 1850 και ετάφη στο νεκροταφείο του Αγίου Ανδρέα. Μεταξύ των παιδιών του ξεχωρίζουν ο Αντώνιος Καλαμογδάρτης και η Καλλιόπη Παπαλεξοπούλου.

</doc>
<doc id="58747" url="https://el.wikipedia.org/wiki?curid=58747" title="Γρηγόριος Νύσσης">
Γρηγόριος Νύσσης

Ο Γρηγόριος Νύσσης (335 - 394) ήταν χριστιανός επίσκοπος Νύσσης από το 372 έως το 376 και από το 378 έως τον θάνατό του. Τιμάται ως άγιος από την Ορθόδοξη Εκκλησία, την Καθολική Εκκλησία, την Ανατολίτικη Ορθοδοξία, τον Λουθηρανισμό και την Αγγλικανική Εκκλησία. Είναι ένας από τους μεγάλους Πατέρες της Εκκλησίας.
Γεννήθηκε γύρω στο 335. Ήταν αδελφός του Μεγάλου Βασιλείου, της Οσίας Μακρίνης και αδελφικός φίλος του Γρηγορίου του Θεολόγου. Το 372 έγινε επίσκοπος της πόλης Νύσσα της Καππαδοκίας.
Είχε ενεργό ανάμειξη σε ζητήματα θεολογικά και πολιτικά. Συμμετείχε στις Συνόδους της Αντιοχείας το 379 και της Β' Οικουμενικής στην Κωνσταντινούπολη. Άφησε πλούσιο συγγραφικό έργο, το οποίο περιλαμβάνει ομιλίες με εξηγητικό και δογματικό περιεχόμενο, καθώς και επιτάφιους λόγους με λογοτεχνικές αξιώσεις. Ο άγιος Γρηγόριος ο Νύσσης από ορισμένους ερευνητές θεωρείται περισσότερο φιλόσοφος παρά θεολόγος, καθώς καταφέρνει να επεξηγήσει και φιλοσοφικά πολλές θεολογικές έννοιες. Έχει ειπωθεί ότι «μπόρεσε καλύτερα απ' όλους να μεταφυτεύσει στο εσωτερικό του χριστιανικού κόσμου την πνευματική κληρονομιά της αρχαίας Ελλάδας», ενώ επηρεάστηκε σημαντικά από το έργο του Ωριγένη. Η αφομοιωτική αυτή ικανότητά του και η εκλεκτική χρήση φιλοσοφικών ιδεών και όρων, λειτούργησε επικουρικά στη θεολογία του Γρηγορίου με τη χρήση τους ως δομικό υλικό. 
Ο Γρηγόριος συνέχισε την τριαδολογία και την πνευματολογία του αδελφού του Βασιλείου, όπως και τη χριστολογία του Γρηγορίου Θεολόγου αλλά προχωρώντας αυτές σε εύρος και βάθος. Με τη θεολογία του περί εκπόρευσης του αγίου Πνεύματος, απέκλεισε τη δυτική χρήση του filioque από τη διδασκαλία της ανατολικής χριστιανικής Εκκλησίας. Προετοίμασε επίσης, τη θεολογία της "υποστατικής ενώσεως" των δύο φύσεων του Χριστού με τη χρήση των όρων "ἀσυγχύτως", "ἀτρέπτως", "ἀδιαιρέτως" οι οποίοι επικυρώθηκαν στην Δ΄ Οικουμενική Σύνοδο το 451 στη Χαλκηδόνα. 
Έχει ανακηρυχθεί άγιος και η μνήμη του τιμάται στις 10 Ιανουαρίου από την Ορθόδοξη, στις 9 Μαρτίου από την Καθολική, στις 14 Ιουνίου από την Λουθηρανική, και στις 19 Ιουλίου από την Αγγλικανική εκκλησία.

</doc>
<doc id="58749" url="https://el.wikipedia.org/wiki?curid=58749" title="Ferenc Puskás">
Ferenc Puskás



</doc>
<doc id="58751" url="https://el.wikipedia.org/wiki?curid=58751" title="Real Madrid">
Real Madrid



</doc>
<doc id="58752" url="https://el.wikipedia.org/wiki?curid=58752" title="Manchester United F.C.">
Manchester United F.C.



</doc>
<doc id="58755" url="https://el.wikipedia.org/wiki?curid=58755" title="Sadahzinia">
Sadahzinia

Η Γιολάντα Τσιαμπόκαλου (1977), ευρύτερα γνωστή ως Sadahzinia, είναι Ελληνίδα ράπερ, μέλος του hip hop/low bap συγκροτήματος Active Member. Θεωρείται η πρώτη γυναίκα που εισήλθε στην ελληνική χιπ-χοπ σκηνή. Εκτός από τη μουσική ασχολείται και με τη συγγραφή παιδικών παραμυθιών. 
Πρώιμα χρόνια.
Η Sadahzinia είναι από το 1999 πτυχιούχος της Αγγλικής Φιλολογίας, της Φιλοσοφικής Σχολής Αθηνών. Το ψευδώνυμο Sadahzinia προέρχεται από τις λέξεις "sad" (λυπημένος στα αγγλικά), "(j)ah" (δημιουργία στα τζαμαϊκάνικα) και "zinia", η ζίνια, το λουλούδι. Η σύνδεση αυτών των λέξεων δημιουργεί ένα λογοπαίγνιο ενός μύθου της Καραϊβικής, ο οποίος λέει ότι η ζίνια, είναι ένα λυπημένο λουλούδι μα όταν ακούσει μουσική, ανθίζει και η ζωή αλλάζει για πάντα.
Καριέρα.
Στη μουσική.
Η Sadahzinia αποτέλεσε από το 1994 μέλος της ομάδας παραγωγής Freestyle Productions των Active Member και έτσι ξεκίνησε την ενεργή ενασχόλησή της με τη hip hop μουσική. Σύντομα ήρθε και η πρώτη της δισκογραφική συμμετοχή, συμμετέχοντας σε ένα τραγούδι ("Σαν δάκρυα") στο άλμπουμ "Το μεγάλο κόλπο" των Active Member. Τα επόμενα χρόνια συνεχίζονται οι συμμετοχές της και σε άλλες κυκλοφορίες της Freestyle Productions, όπως ο επόμενος δίσκος των Active Member "Από τον τόπο της φυγής" και ο πρώτος δίσκος των Βαβυλώνα, "Αρχή επί τέλους", ώσπου το 1998 κυκλοφορεί και ο πρώτος της προσωπικός δίσκος "Άλλο ένα ψέμα". Ακολούθησαν 2 ακόμη προσωπικές δουλειές, τα "Ασημένια Άκρη" και "Στο χρώμα της στάχτης" από την Warner ενώ τον Απρίλιο του 2003 ιδρύει μαζί με τον B.D. Foxmoor το ανεξάρτητο label 8ctagon. Από την 8ctagon κυκλοφορεί και ο 4ος προσωπικός της δίσκος, "Η βουή και τα καμώματα". Το 2004 μαζί με τον DJ Booker γίνεται και επίσημα μέλος των Active Member, αφού μέχρι τότε είχε συμμετοχές σε όλους τους δίσκους και στις ζωντανές εμφανίσεις. Το άλμπουμ "Fiera" είναι η πρώτη της κυκλοφορία ως μέλους του συγκροτήματος. Ακολούθησε το "Blah-Blasphemy" το 2005, ενώ τον Απρίλιο του 2006 κυκλοφόρησε η πέμπτη της δισκογραφική δουλειά "Πετρανάσα". Στις 4 Δεκεμβρίου έρχεται η νέα κυκλοφορία των Active Member, "Σκιεράτσα", ένα συλλεκτικό boxset, το οποίο περιείχε τα τρία νέα άλμπουμ του συγκροτήματος: "Blah-Blasphemy 2", "Βαθύσκιωτα" και "Άπνοια". Από τη σύνθεση του συγκροτήματος σ' αυτήν την κυκλοφορία απουσιάζει ο DJ Booker, με το συγκρότημα αποτελούμενο μονάχα από τους B.D. Foxmoor και Sadahzinia.
Στη συγγραφή και άλλες δραστηριότητες.
Από το 2000 ασχολείται με τη συγγραφή άρθρων στα περιοδικά "Ονειρολόγιο" και "Πραξιά". Επιμελήθηκε το βιβλίο με στίχους του Β.D. Foxmoor από το 1993 μέχρι το 2000 και ανέκδοτες φωτογραφίες, "Χρέωσέ τα στη Φωτιά". Τον Νοέμβριο του 2001 κυκλοφόρησε το παραμύθι "Η όμορφη Βασιλική - Μια Σταχτοπούτα απ' τη Ρωσία" από τις εκδόσεις Καστανιώτη και ένα χρόνο μετά ακολούθησε η κυκλοφορία του παραμυθιού της με τίτλο "Ο Κύριος Αλφάλφα", για την παρουσίαση του οποίου οργάνωσε μια σειρά εκδηλώσεων σε διάφορους χώρους (βιβλιοπωλεία, σχολεία, κλπ) όπου παρουσίασε μια πρωτότυπη θεατρική παράσταση γραμμένη από την ίδια. Έχει επίσης μεταφράσει από τα αγγλικά τη βραβευμένη σειρά παιδικών βιβλίων του Crockett Johnson ("Ο Χάρης και Μοβ Μαρκαδόρος", "Το Τσίρκο του Χάρη", "Το Ταξίδι του Χάρη στον Ουρανό"), το βιβλίο "Ο γύρος του κόσμου σε 80 παραμύθια" της Νίκολα Μπάξτερ, το έργο της Geraldine Mc Caughrean "Not the end of the world" (βραβευμένο με το Whitbread Αward παιδικού μυθιστορήματος το 2004) και το βιβλίο κόμικ "Palestine" (από τις εκδόσεις ΚΨΜ, Αθήνα 2006) του Τζο Σάκο. Το καλοκαίρι του 2003 παρουσίασε στο Θέατρο Πέτρας, το γραμμένο από την ίδια θεατρικό έργο "Ο Μάγος της Φωτιάς" με συνοδεία ζωντανής συμφωνικής ορχήστρας και DJ (αφηγητής ήταν ο Γεράσιμος Γεννατάς). Έργο που την ίδια χρονιά κυκλοφόρησε και σε βιβλίο με εικονογράφηση από τον Στάθη. Άλλα παραμύθια της είναι τα "Ντιριγκόου - Ντιριμπάι" (που έχει μεταφραστεί και στα αλβανικά), "Άμα βάψεις το λαγό κόκκινο σαν το αυγό", "Αν κεράσεις παγωτό ένα γάτο χνουδωτό" και "Αν χαρίσεις του Αη Βασίλη ένα κόκκινο κοχύλι...".
Δισκογραφία.
Προσωπική δισκογραφία.
Άλμπουμ
Singles, EP
Με τους Active Member.
Συμμετοχές
Ως μέλος του συγκροτήματος

</doc>
<doc id="58756" url="https://el.wikipedia.org/wiki?curid=58756" title="Κλεοπάτρα Σελήνη Β΄">
Κλεοπάτρα Σελήνη Β΄

Η Κλεοπάτρα Σελήνη Β΄ (25 Δεκεμβρίου 40 π.Χ. – 6 μ.Χ.), ήταν μια πριγκίπισσα της Δυναστείας των Πτολεμαίων. Ήταν η μοναδική κόρη της Βασίλισσας Κλεοπάτρας Ζ΄ και του Ρωμαίου Μάρκου Αντώνιου. 
Βιογραφικά στοιχεία.
Παιδική Ηλικία.
Λίγο μετά την αναχώρηση του Αντωνίου από την Αίγυπτο, η Κλεοπάτρα έφερε στον κόσμο δίδυμα, ένα κορίτσι κι ένα αγόρι, που παρομοιάστηκαν με τις δίδυμες θεότητες της Σελήνης και του Ήλιου. Έτσι ονομάστηκαν Αλέξανδρος Ήλιος και Κλεοπάτρα Σελήνη. Ο Αντώνιος έφυγε από την Ιταλία το 39 π.Χ. ώστε να μεταφέρει το σπίτι του στην Αθήνα, στο πλάι της νόμιμης συζύγου του, της Οκταβίας. Δεν κινήθηκε ανατολικότερα παρά το 36 π.Χ., οπότε και πήγε στη Συρία, χωρίς τη σύζυγό του, για να οδηγήσει ο ίδιος μια μεγάλη εκστρατεία κατά των Πάρθων. Ωστόσο είχε επιθυμήσει να σμίξει ξανά με την Κλεοπάτρα και, επιπροσθέτως, είχε ανάγκη την οικονομική στήριξη της Αιγύπτου. Κάλεσε κοντά του τη Βασίλισσα στη Συρία και ο δεσμός τους συνεχίστηκε. Απέκτησαν έναν ακόμη γιο, τον Πτολεμαίο Φιλάδελφο.
Τα επόμενα χρόνια ο πατέρας της πραγματοποίησε μια σειρά από ανεπιτυχείς εκστρατείες κατά της Παρθίας. Το 34 π.Χ. ο Αντώνιος εξεστράτευσε και πάλι, αυτή τη φορά κατά της Αρμενίας. Είχε την καλή τύχη να επιστρέψει νικητής με πολλά λάφυρα και το βασιλιά της Αρμενίας αιχμάλωτο. Καμία θριαμβική πομπή δεν είχε ως τότε διεξαχθεί πουθενά αλλού, παρά στην Ιερά Οδό, στην πόλη της Ρώμης, όπως όριζε η ιερή παράδοση. Προς μεγάλη οργή των Ρωμαίων, ο Αντώνιος πραγματοποίησε το θρίαμβό του σε κεντρικό δρόμο της Αλεξάνδρειας, μπροστά στο χρυσό θρόνο της Κλεοπάτρας, τιμώντας την σαν θεά.
Λίγες μέρες μετά μια ακόμη προκλητικότερη τελετή έλαβε χώρα στο Γυμνάσιο. Σε μια ασημένια πλατφόρμα, ο Αντώνιος και η Κλεοπάτρα κάθισαν σε δύο χρυσούς θρόνους, με τη Βασίλισσα του Νείλου ντυμένη αιγυπτιακά, ως προσωποποίηση της Ίσιδος. Τα βασιλικά τέκνα κάθονταν σε θρόνους λίγο χαμηλότερα. Πρώτα ο Πτολεμαίος Καίσαρ, συμβασιλέας της μητέρας του, κατόπιν τα παιδιά του Αντωνίου: ο Αλέξανδρος Ήλιος με ένδυμα Μήδου βασιλιά, ο Πτολεμαίος Φιλάδελφος με μακεδονικό ένδυμα – καυσία, χλαμύδα και κρεπίδες – και η Κλεοπάτρα Σελήνη. Κηρύχθηκε πως από δω και στο εξής η Κλεοπάτρα θα ονομαζόταν "Βασίλισσα των Βασιλέων" και ο γιος της, ο Καισαρίων, ως νόμιμος διάδοχος του Ιουλίου Καίσαρα, θα ονομαζόταν "Βασιλεύς των Βασιλέων". Ο Αλέξανδρος Ήλιος ονομάστηκε "Μέγας Βασιλεύς" της Αρμενίας και όλων των ανατολικών επαρχιών των εδαφών του Αλεξάνδρου του Μέγα που θα κατακτιόνταν στο μέλλον μέχρι την Ινδία, ο Πτολεμαίος Φιλάδελφος βασιλιάς της Συρίας και της Μικράς Ασίας και η μικρή Κλεοπάτρα Σελήνη, βασίλισσα της Κυρηναϊκής.
Πτώση των Πτολεμαίων.
Το γεγονός αυτό, σε συνδυασμό με την ατίμωση της αδερφής του Οκταβίας, έδωσαν στον Οκταβιανό Αύγουστο, άσπονδο σύμμαχο του Αντωνίου, την αφορμή να κηρύξει πόλεμο στην Αίγυπτο. Την τύχη της Ρώμης και της Αιγύπτου καθόρισε η Ναυμαχία του Ακτίου το 31 π.Χ., η τελευταία ένοπλη σύγκρουση στην οποία η Αρχαία Αίγυπτος συμμετείχε ως ανεξάρτητο έθνος. Ο Αντώνιος και η Κλεοπάτρα γνώρισαν την ήττα, γεγονός που οδήγησε στην κατάκτηση της Αλεξάνδρειας από τον Οκταβιανό και την αναγόρευση της Αιγύπτου σε ρωμαϊκή επαρχία. Ο Αντώνιος αυτοκτόνησε, και η Κλεοπάτρα τον ακολούθησε λίγο αργότερα.
Ο Οκταβιανός εκτέλεσε τον πρωτότοκο γιο της Κλεοπάτρας, τον Πτολεμαίο Καίσαρα, ο οποίος ήταν φερόμενος γιος του Ιουλίου Καίσαρα και πιθανώς ανταγωνιστής του Οκταβιανού για την εξουσία. Ωστόσο χάρισε τη ζωή στα παιδιά του Αντωνίου, την Κλεοπάτρα Σελήνη, τον Αλέξανδρο Ήλιο και τον Πτολεμαίο Φιλάδελφο. Τα μετέφερε στη Ρώμη, όπου και τα διαπόμπευσε στο θρίαμβό του. Κατόπιν την ανατροφή τους ανέλαβε η Οκταβία, η οποία έκανε το ίδιο για όλα τα παιδιά του Αντωνίου.
Γάμος &amp; Βασιλεία.
Μεταξύ του 26 π.Χ. – 20 π.Χ., ο Αύγουστος έδωσε το χέρι της Κλεοπάτρας στον Αφρικανό Βασιλιά Ιóβα Β΄ της Νουμιδίας και μετά της Μαυριτανίας. Παντρεύτηκαν στη Ρώμη και σαν γαμήλιο δώρο ο αυτοκράτορας της έδωσε μεγάλη προίκα, καθώς και τον τίτλο της Βασίλισσας της Νουμιδίας. Το ζευγάρι εγκαταστάθηκε έτσι στην Αφρική, και κατά μια εκδοχή τα αδέρφια της Κλεοπάτρας, την ακολούθησαν. Αργότερα ο Ιόβας και η Κλεοπάτρα βασίλεψαν στη Μαυριτανία (δυτική Αλγερία, βόρειο Μαρόκο), και απέκτησαν ένα γιο, που είναι γνωστός ως Πτολεμαίος της Μαυριτανίας. Πιθανή είναι και η ύπαρξη περαιτέρω παιδιών, με πιθανότερη μια κόρη με το όνομα Κλεοπάτρα. 
Η Κλεοπάτρα απεβίωσε το 5 ή το 6 μ.Χ. Αναπαύεται μαζί με το σύζυγό της στο Βασιλικό Μαυσωλείο της Μαυριτανίας.

</doc>
<doc id="58765" url="https://el.wikipedia.org/wiki?curid=58765" title="Κλεοπάτρα (όνομα)">
Κλεοπάτρα (όνομα)

Το όνομα Κλεοπάτρα κατείχαν πολλές ιστορικές μορφές, κυρίως βασίλισσες της Αιγύπτου και της Μακεδονίας. Συνήθως λέγοντας Βασίλισσα Κλεοπάτρα αναφερόμαστε στην Κλεοπάτρα Ζ', βασίλισσα της Αρχαίας Αιγύπτου, που συνδέθηκε με τον Γάιο Ιούλιο Καίσαρα και τον Μάρκο Αντώνιο.
Τέχνη.
Στο λήμμα Κλεοπάτρα Ζ΄, υπάρχει κατάλογος ταινιών, έργων τέχνης και λογοτεχνικών έργων εμπνευσμένων από τη Βασίλισσα Κλεοπάτρα της Αιγύπτου.

</doc>
<doc id="58766" url="https://el.wikipedia.org/wiki?curid=58766" title="Άνωση">
Άνωση

Άνωση ονομάζεται η συνισταμένη δύναμη που δέχεται ένα σώμα από το ρευστό μέσα στο οποίο βρίσκεται. Η άνωση έχει κοινή διεύθυνση με το βάρος του σώματος, και αντίθετη φορά.
Η άνωση αναφέρεται σε συστήματα που βρίσκονται σε ηρεμία και δεν πρέπει να συγχέεται με την άντωση. Η μελέτη του φαινομένου της άνωσης εμπίπτει στον κλάδο της φυσικής που ονομάζεται "στατική των ρευστών".
Περιγραφή του φαινομένου.
Η άνωση εκδηλώνεται σε κάθε σώμα που βρίσκεται εντός ρευστού, παρουσία βαρυτικού πεδίου και γίνεται αντιληπτή ως δύναμη που δρα αντίθετα στο βάρος.
Το μέγεθος της άνωσης προκύπτει από την Αρχή του Αρχιμήδη κατά την οποία: «Κάθε σώμα βυθισμένο σε ρευστό δέχεται δύναμη ίση και αντίθετη με το βάρος του ρευστού που εκτοπίζει». Η αντίστοιχη μαθηματική έκφραση είναι formula_1, όπου:
Το σημείο εφαρμογής της άνωσης λέγεται κέντρο άνωσης και συμπίπτει με το κέντρο βάρους του εκτοπιζομένου υγρού, του λεγόμενου στη ναυπηγική εκτοπίσματος. Ως εκ τούτου, η θέση εφαρμογής της άνωσης ενός σώματος διαφέρει κατά κανόνα από την θέση εφαρμογής του βάρους του.
Αν το υγρό παρουσιάζει ελεύθερη επιφάνεια τότε, στην περίπτωση που το βάρος του σώματος είναι μικρότερο του βάρους του εκτοπίσματός του, αυτό ανέρχεται στην επιφάνεια και μένει βυθισμένο κατά το μέρος που απαιτείται για να εξισωθεί το βάρος του εκτοπίσματος καταστεί με το βάρος του σώματος. Σε αυτή τη περίπτωση λέγεται ότι το σώμα ""επιπολάζει" (επιπλέει).
Προκειμένου περί σωμάτων ανυψώνονται λόγω της άνωσης που ασκεί σε αυτά η ατμόσφαιρα (μπαλόνια, αερόστατα), η ισορροπία επέρχεται λόγω της μείωσης του ειδικού βάρους της ατμόσφαιρας καθ' ύψος. Το σώμα ανέρχεται μέχρι του ύψους όπου η άνωση εξισώνεται με το βάρος, και εκεί ηρεμεί. Στην περίπτωση αυτή λέμε ότι το σώμα "αιωρείται"".
Η στατική άνωση του ύδατος επί των σωμάτων είναι αυτή που επιτρέπει τη ναυπήγηση πλοίων.
Μαθηματική περιγραφή.
Στα πλαίσια της υδροστατικής, η δύναμη της άνωσης γίνεται κατανοητή με βάση τις δυνάμεις που ασκούνται στην επιφάνεια ενός αντικειμένου μάζας m και πυκνότητας ρ που βυθίζεται σε ένα δοχείο που περιέχει ρευστό πυκνότητας ρf. Αν όλο το σύστημα δοχείου-αντικειμένου υπόκειται στην επίδραση ενός συντηρητικού πεδίου δυνάμεων επιτάχυνσης f, τότε η κατάσταση μηχανικής ισορροπίας περιγράφεται από την εξίσωση
όπου p η απόλυτη πίεση του ρευστού και ∇ ο τελεστής ανάδελτα. Αν το πεδίο f είναι συντηρητικό, μπορεί να γραφτεί υπό τη μορφή
όπου φ μία βαθμωτή συνάρτηση. Συνδυάζοντας τις εξισώσεις (1) και (2), υπό την προϋπόθεση ότι η πυκνότητα του ρευστού είναι σταθερή, προκύπτει ότι
Συνεπώς το άθροισμα (p+ρfφ) σε κάθε σημείο του χώρου που καταλαμβάνει το ρευστό είναι μία σταθερή ποσότητα. Στην ειδική περίπτωση του βαρυτικού πεδίου στην επιφάνεια της Γης, προκύπτει ότι η πίεση μεταβάλλεται ανάλογα με το βάθος, h, του δοχείου σύμφωνα με τη σχέση
όπου p0 η πίεση στην επιφάνεια του ρευστού και g η επιτάχυνση της βαρύτητας. Η παραπάνω σχέση είναι γνωστή ως θεμελιώδης νόμος της υδροστατικής (βλέπε σχετική θεματική ενότητα στο άρθρο υδροστατική).
Η δύναμη της άνωσης, A, που θα δεχθεί το σώμα ισούται με τη συνολική δύναμη που ασκεί η πίεση του ρευστού στην επιφάνειά του, ήτοι
όπου formula_7 το μοναδιαίο διάνυσμα κάθετο σε κάθε στοιχείο επιφάνειας dA του βυθισμένου σώματος. Το αρνητικό πρόσημο δηλώνει ότι η πίεση του ρευστού συμπιέζει το σώμα. Σύμφωνα με το θεώρημα της απόκλισης, το επιφανειακό ολοκλήρωμα στο δεξιό μέλος της παραπάνω εξίσωσης μπορεί να μετατραπεί σε ολοκλήρωμα πάνω στον όγκο του βυθισμένου σώματος που βρίσκεται σε επαφή με το ρευστό ως εξής:
Βάσει όμως της εξίσωσης (1) για f=g (όπου g το διάνυσμα που περιγράφει το προσεγγιστικά ομογενές βαρυτικό πεδίο στην επιφάνεια της Γης), προκύπτει τελικά ότι
που δεν είναι άλλο παρά η Αρχή του Αρχιμήδη, όπου Vεκ ο όγκος του βυθισμένου σώματος (= όγκος ρευστού που εκτοπίζεται).
Η παραπάνω ανάλυση ισχύει μόνο στην περίπτωση όπου το ρευστό βρίσκεται σε κατάσταση υδροστατικής ισορροπίας, το οποίο σημαίνει ότι η Αρχή του Αρχιμήδη μπορεί να εφαρμοσθεί μόνο αν το σύνολο των δυνάμεων που ασκούνται στο βυθισμένο σώμα είναι μηδέν. Στην περίπτωση που το σώμα επιπλέει στην επιφάνεια του ρευστού,
Αντικαθιστώντας την έκφραση του μέτρου της άνωσης και θέτοντας m=ρV (όπου V ο συνολικός όγκος του σώματος), μπορεί να υπολογισθεί το ποσοστό του όγκου του σώματος που βυθίζεται σε σχέση με τον συνολικό όγκο του:

</doc>
<doc id="58767" url="https://el.wikipedia.org/wiki?curid=58767" title="Μονωτής">
Μονωτής

Μονωτής είναι κάθε υλικό το οποίο δεν επιτρέπει την ελεύθερη διέλευση του ηλεκτρικού φορτίου από τη μάζα του. Τέλειοι μονωτές που να απαγορεύουν εντελώς τη διέλευση του ηλεκτρικού φορτίου από μέσα τους δεν υπάρχουν, αλλά μερικά υλικά τις περισσότερες φορές συμπεριφέρονται ως τέλειοι μονωτές. Μερικοί μονωτές είναι το πλαστικό, τα κεραμικά υλικά, το γυαλί. Επίσης ο ατμοσφαιρικός αέρας είναι ένας μονωτής.
Γενικές πληροφορίες για τους μονωτές.
Διηλεκτρικά ή μονωτές χαρακτηρίζονται τα υλικά στα οποία τα ηλεκτρικά πεδία που αναπτύσσονται στο εσωτερικό τους διατηρούνται για αρκετά μεγάλο χρονικό διάστημα. Κατά την επίδραση ηλεκτρικού πεδίου στα υλικά αυτά δημιουργούνται ηλεκτροστατικά δίπολα που προσανατολίζονται κατάλληλα ως προς το πεδίο (διεργασία πόλωσης) ενώ η ειδική ηλεκτρική τους αντίσταση παραμένει υψηλή. Η ιδιότητα αυτή καθορίζει βασικά τη διηλεκτρική συμπεριφορά τους. 
Τα κοινά διηλεκτρικά χρησιμοποιούνται ως ηλεκτρικοί μονωτές και ως πυκνωτές. Οι απαιτήσεις απο τη χρησιμοποίηση ηλεκτρομονωτικών υλικών είναι η παρεμπόδιση της διαφυγής ηλεκτρικών φορτίων από τους αγωγούς, η αντοχή τους στις περιβαλλοντικές συνθήκες, η παροχή προστασίας στους αγωγούς ή τα εξαρτήματα από τη διάβρωση, η αντοχή τους στη θερμοκρασία που πρόκειται να χρησιμοποιηθούν.
Στα διηλεκτρικά οι δεσμοί της δομής τους είναι ομοιοπολικοί ή ιοντικοί ή συνδυασμός των δυο τύπων. Επίσης μπορεί να έχουμε συγκράτηση γειτονικών στιβάδων ή μορίων με δυνάμεις van der Waals. Τα ηλεκτρόνια στους δεσμούς αυτούς δεν είναι ελεύθερα όπως στο μεταλλικό δεσμό. Συνεπώς τα υλικά που περιέχουν τέτοιους δεσμούς εμφανίζουν μονωτικές ιδιότητες.
Στο διάγραμμα των ζωνών ενέργειας, η ζώνη σθένους είναι πλήρης, η ζώνη αγωγιμότητας κενή ενώ το ενεργειακό χάσμα είναι πολύ μεγάλο. Συνεπώς στους μονωτές είναι δύσκολο στις συνήθεις συνθήκες τα ηλεκτρόνια να μεταπηδήσουν στη ζώνη αγωγιμότητας και να εμφανιστεί αγωγιμότητα. Η περιγραφή αυτή ισχύει για τα ιδανικά διηλεκτρικά. Στην πραγματικότητα υπάρχουν πάντοτε μερικά ελεύθερα ηλεκτρόνια στη ζώνη αγωγιμότητας.

</doc>
<doc id="58768" url="https://el.wikipedia.org/wiki?curid=58768" title="Μπόνι Τάιλερ">
Μπόνι Τάιλερ

Η Μπόνι Τάιλερ ("Bonnie Tyler", αληθινό όνομα "Gaynor Hopkins", Σκιούεν του Νιθ, 8 Ιουνίου 1951) είναι Ουαλή τραγουδίστρια. Είναι γνωστή για τη χαρακτηριστικά δυνατή και βραχνή φωνή της.
Σταδιοδρομία.
Το 1975 έκανε το δισκογραφικό της ντεμπούτο με το single "My, My honeycomb" για την RCA Records, το οποίο όμως δεν μπήκε στα charts. Το δεύτερο της single "Lost in France", μπήκε στο τοπ-τεν των βρετανικών pop charts. Η επιτυχία του δεύτερου single την οδήγησε στο πρώτο της προσωπικό άλμπουμ, το "The world starts tonight", το 1977. Το άλμπουμ είχε μέτρια αποδοχή από το κοινό, αρκετή όμως για να οδηγήσει την καλλιτέχνιδα σε Ευρωπαϊκή περιοδεία. Λίγο πριν την κυκλοφορία του άλμπουμ, υπέστη εγχείρηση φωνητικών χορδών και παρά τις συμβουλές του γιατρού της μίλησε πριν θεραπευτεί πλήρως, δίνοντας στην φωνή της μια χαρακτηριστική βραχνή χροιά. Αυτό έκανε πολλούς να πιστέψουν ότι η καριέρα της σαν τραγουδίστρια είχε τελειώσει. Όπως αποδείχτηκε όμως με το επόμενο single της, το "It's a heartache" (1978), μπήκε ξανά στα charts, αυτή την φορά στο νούμερο 4 του UK pop charts και στο νούμερο 3 του US pop charts. Το επόμενο τραγούδι της, "Sitting on the edge of the ocean", κέρδισε τον δέκατο διαγωνισμό τραγουδιού της Yamaha, στο Τόκυο της Ιαπωνίας.
Το 1982, υπογράφει με την CBS και το επόμενο άλμπουμ της, το "Faster than the speed of the night" (1983), ήταν και ο μεγαλύτερος θρίαμβος της. Το άλμπουμ περιείχε το single Total eclipse of the heart, του συνθέτη Τζιμ Στάινμαν, που έμεινε στο νούμερο 1 στις Ηνωμένες Πολιτείες και το Ηνωμένο Βασίλειο για τέσσερις εβδομάδες ταυτόχρονα. Το τραγούδι έφτασε στο νούμερο 1 πολλών χωρών στην Ευρώπη, την Ασία και την Ωκεανία. Το ίδιο το άλμπουμ πήγε αμέσως στο νούμερο 1 των charts στη Μεγάλη Βρετανία, κάνοντας την Μπόνι Τάιλερ την πρώτη γυναίκα καλλιτέχνη που το άλμπουμ της πήγε κατ' ευθείαν στην κορυφή, χαρίζοντας της έτσι και ένα ρεκόρ Γκίνες.
Το 1984 κέρδισε το βραβείο Γκράμι καλύτερης ροκ τραγουδίστριας και προτάθηκε και για το βραβείο Γκράμι καλύτερης τραγουδίστριας, για το τραγούδι "Here she comes", τραγούδι που συμπεριλαμβάνονταν στο soundtrack της επανέκδοσης του φιλμ Metropolis την ίδια χρονιά. Στα τέλη του ίδιου χρόνου κυκλοφόρησε το single "Holding out for a hero", που ακουγόταν στην ταινία Footloose και έφτασε στην κορυφή των airplay σε Ευρώπη και Αμερική. Ακολούθησε το άλμπουμ "Secret dreams and forbidden fire", στο οποίο βρισκόταν ακόμα μια επιτυχία, το "If you were a woman". Ο θρίαμβος των δυο άλμπουμ που έκανε με τον Τζιμ Στάινμαν δεν επαναλήφθηκε με το επόμενο άλμπουμ της "Hide your heart", το οποίο αν και συγκέντρωνε τραγούδια από καταξιωμένους συνθέτες όπως ο Ντέσμοντ Τσάιλντ, και singles τα οποία έγιναν αργότερα επιτυχίες από άλλους καλλιτέχνες -όπως το "The Best" που τραγουδήθηκε ξανά από την Τίνα Τέρνερ και το "Save up your tears" από την Cher και αργότερα τους Ace of Base.
Στις αρχές της δεκαετίας του '90 αλλάζει εταιρία και υπογράφει με την γερμανική Ariola και κυκλοφορεί το άλμπουμ "Bitterblue" με μέτρια επιτυχία σε διάφορες ευρωπαϊκές χώρες. Το 1992 συμμετέχει στο τραγούδι του Μιχάλη Ρακιντζή και της Σοφίας Αρβανίτη "Πεθαίνω στην ερημιά" ("The desert is in your heart") σε μουσική του Μιχάλη Ρακιντζή και γίνεται τεράστια επιτυχία στην Ελλάδα. Ακολουθούν τα άλμπουμ "Angel Heart", "Sihlouette in red" και "Free Spirit", όλα με μέτρια αποδοχή από το κοινό και πάντα με κύριο στόχο την κεντρική και βόρεια Ευρώπη. To 1993 τιμάται με το βραβείο ECHO καλύτερης γυναίκας τραγουδίστριας. Στα τέλη της δεκαετίας του '90 κυκλοφορεί το "All in one voice", ένα άλμπουμ στο οποίο περιέχονται πολλές διασκευές σε γνωστά τραγούδια όπως το "The rose" της Μπετ Μίντλερ και το "I put a spell on you" του Τζέι Χόκινς. Το άλμπουμ απολαμβάνει εμπορικής επιτυχίας, αλλά και διθυραμβικών κριτικών, αφού η ιδιαίτερη φωνή της δίνει άλλη πνοή στα τραγούδια, κάνοντας το εν λόγω άλμπουμ ένα κόσμημα για συλλέκτες. Η επιτυχία του επαναλαμβάνετε με το "Heart and soul" το 2001, στο οποίο τραγουδά μόνο διασκευές με την συνοδεία της Φιλαρμονικής ορχήστρας της Πράγας.
Το 2003 η καριέρα της ξαναζωντανεύει, αυτή την φορά με μια διασκευή σε ένα δικό της τραγούδι. Το "Total eclipse of the heart" διασκευάζετε στα γαλλικά με τον τίτλο "Si demain" από την Καρίν Αντόν και η Τάιλερ συμμετέχει σε μια γαλλο-αγγλική έκδοση της μεγαλύτερης επιτυχίας της. Το τραγούδι εκτινάσσεται στο νούμερο 1 στη Γαλλία, το Βέλγιο, το Λουξεμβούργο, την Πολωνία, την Τσεχία, την Ανδόρρα και τον Λίβανο ενώ σκαρφαλώνει πολύ ψηλά και σε πολλές ακόμα χώρες, συμπεριλαμβανομένης και της Μεγάλης Βρετανίας, σχεδόν 15 χρόνια μετά την τελευταία της επιτυχία.
Το 2006, το νεότερο άλμπουμ της "Wings", περιλαμβάνει το single "Lousie", μια δική της σύνθεση, που μπαίνει στα top ten Βελγίου, Γερμανίας, Νορβηγίας και Ουκρανίας.
Το 2007, μια καινούρια διασκευή του "Total eclipse of the heart" από τους Babypinkstar με την συμμετοχή και πάλι της ίδιας, ανεβαίνει σε όλα τα underground charts σε Αμερική και Ευρώπη. Τον Σεπτέμβριο του 2007, σε ραδιοφωνική της συνέντευξη, δήλωσε πως θα συνεργαστεί ξανά με τον παλαιό της φίλο και συνεργάτη Jim Steinman για το καινούριο της άλμπουμ, όπου ο συνθέτης θα της γράψει δύο καινούρια τραγούδια.
Το 2013 εκπροσώπησε το Ηνωμένο Βασίλειο στον Ευρωπαϊκό Διαγωνισμό Τραγουδιού της Eurovision με το τραγούδι "Believe in me".

</doc>
<doc id="58771" url="https://el.wikipedia.org/wiki?curid=58771" title="Νέος Ελληνομνήμων">
Νέος Ελληνομνήμων

Ο Νέος Ελληνομνήμων ήταν επιστημονικό περιοδικό που εκδιδόταν ανά τρίμηνο και ειδικευόταν στη Βυζαντινή και Μεταβυζαντινή ιστορία, καθώς και σε θέματα παλαιογραφίας.
Το περιοδικό ιδρύθηκε από τον πανεπιστημιακό και μετέπειτα πρωθυπουργό Σπυρίδωνα Λάμπρο, ο οποίος ήταν ο εκδότης και ο κυριότερος συντάκτης του περιοδικού. Υπό τη διεύθυνσή του εκδόθηκαν από το 1904 μέχρι το 1917 δεκατρείς τόμοι και το πρώτο τεύχος του 14ου. Η εμπλοκή του Λάμπρου στην πολιτική και η καταδίκη του σε εξορία από την κυβέρνηση των Φιλελευθέρων οδήγησε στην προσωρινή αναστολή της εκδόσεως του περιοδικού.
Το 1920 μετά από πρόταση της χήρας του Άννας, διέθεσε ολόκληρο το αδημοσίευτο αρχείο του συζύγου της (Κατάλοιπα Σπυρίδωνος Λάμπρου) και ξανάρχισε η έκδοση του περιοδικού, με στόχο τη δημοσίευση των καταλοίπων του Λάμπρου, με την κατάλληλη επεξεργασία. Το 1920 ολοκληρώθηκε ο 14ος τόμος, υπό την ευθύνη του Γ. Χαριτάκη και από το 1921 μέχρι το 1927 εκδόθηκαν, υπό την ευθύνη του καθηγητή Κωνσταντίνου Δυοβουνιώτη άλλοι 7 τόμοι. Μετά την έκδοση του συνόλου των καταλοίπων του Λάμπρου, ο σκοπός του περιοδικού θεωρήθηκε ολοκληρωμένος και η έκδοσή του σταμάτησε.
Οι 21 τόμοι μαζί με την κλείδα του 22ου θεωρούνται μέχρι τις μέρες μας ένα από τα σημαντικότερα έργα για την ελληνική παλαιογραφία και ιστορία, και βάση για πάρα πολλές μελέτες, καθώς τα αρχικά του περιοδικού ("ΝΕ") εντοπίζονται σε πολλά ιστορικά έργα μέχρι και σήμερα.

</doc>
<doc id="58778" url="https://el.wikipedia.org/wiki?curid=58778" title="Αντρέ-Μαρί Αμπέρ">
Αντρέ-Μαρί Αμπέρ

Ο Αντρέ-Μαρί Αμπέρ (γαλλ. "André-Marie Ampère", 20 Ιανουαρίου 1775 – 10 Ιουνίου 1836) ήταν Γάλλος φυσικός και κύριος θεμελιωτής του ηλεκτρομαγνητισμού και της ηλεκτροδυναμικής. Ασχολήθηκε με πλήθος επιστημονικών θεμάτων, αλλά το ενδιαφέρον του στράφηκε κυρίως στον ηλεκτρομαγνητισμό.
Γεννήθηκε στη Λυών εκ πατρός εμπόρου που καρατομήθηκε από τη Γαλλική Επανάσταση. Από τη παιδική του ηλικία έδειξε κλίση προς τα φυσικομαθηματικά και τα γράμματα σημειώνοντας μεγάλες επιτυχίες και γρήγορα σχετικά κατέστη διεθνής επιστημονική φυσιογνωμία καταλείποντας και αξιόλογα φιλολογικά και φιλοσοφικά έργα. Το 1804 δέχθηκε το δεύτερο οικογενειακό δράμα μετά από εκείνο του πατέρα του όταν πέθανε η γυναίκα του Ζυλί Καρρόν που του άφησε πλέον μέχρι το τέλος της ζωής του ανοικτή πληγή.
Διετέλεσε διαδοχικά καθηγητής της Φυσικής και της Χημείας στη Κεντρική Σχολή (1801), καθηγητής του Λυκείου της Λυών (1804) και επιμελητής της Πολυτεχνικής Σχολής (1804), μέλος του συμβουλευτικού γραφείου των τεχνών, γενικός επιθεωρητής του Πανεπιστημίου (1808), καθηγητής ανάλυσης στο Πολυτεχνείο (1809) καθώς και μέλος πολλών ξένων Ακαδημιών.
Ο Αμπέρ παντρεύτηκε εκ νέου αλλά δεν κατόρθωσε ν΄ αγαπήσει τη νέα του σύζυγο αν και το επεδίωξε, μέχρι που τη χώρισε. Πέθανε το 1836. Γιος του ήταν ο επιφανής Γάλλος φιλόλογος, γλωσσολόγος και ιστοριοδίφης Ιωάννης Ιάκωβος Αμπέρ.
Συμβολή στη φυσική.
Είναι θεμελιωτής της άποψης ότι οι μαγνητικές δυνάμεις προκαλούνται από το κινούμενο και όχι από το ακίνητο ηλεκτρικό φορτίο. Εξήγησε το μαγνητισμό των υλικών. Προς τιμήν του πήρε το όνομα η μονάδα μέτρησης της έντασης του ηλεκτρικού ρεύματος.
Συμβολή στα μαθηματικά.
Ασχολήθηκε με θέματα ολοκλήρωσης, διαφορικών εξισώσεων και μερικών παραγώγων.

</doc>
<doc id="58780" url="https://el.wikipedia.org/wiki?curid=58780" title="Βαλένθια (ποδόσφαιρο)">
Βαλένθια (ποδόσφαιρο)



</doc>
<doc id="58784" url="https://el.wikipedia.org/wiki?curid=58784" title="Καρχαροδοντόσαυρος">
Καρχαροδοντόσαυρος

Ο Καρχαροδοντόσαυρος ("Carcharodontosaurus") ήταν τεράστιος σαρκοφάγος δεινόσαυρος της Κρητιδικής περιόδου. Έζησε στη Βόρεια Αφρική και είχε ογκώδες σώμα και ουρά, και βαριά κόκκαλα. Οι βραχίονές του ήταν κοντοί και κατέληγαν σε τρία δάχτυλα με αιχμηρά νύχια. Κυνηγούσε σε ζευγάρια ή μόνος του, Ορνιθόποδα όπως οι ουρανόσαυροι και Σαυρόποδα όπως ο Παραλιτιτάνας ήταν πιθανά θηράματα 
Περιγραφή.
Είχε μήκος 8-14 μέτρα, και βάρος 6-8 τόνους. Είχε ένα μεγάλο κρανίο, περίπου 1,6 μ, μικρότερο μόνο από αυτό του Γιγανοτόσαυρου, με τον οποίο σχετίζεται στενά. Είχε μεγάλα και δυνατά σαγόνια με μακριά, πριονωτά δόντια 16 εκατοστά σε μήκος. Από τα πριονωτά δόντια έλαβε και το όνομά του (κάρχαρον = πριόνι). Αν και ήταν μεγαλύτερος από τον Τ. rex, ο εγκέφαλός του ήταν μικρότερος. Ήταν ένας πιο πρωτόγονος δεινόσαυρος σε σχέση με τον Τ. rex. Έζησε κατά την Κρητιδική περίοδο, περίπου πριν από 110 έως 90 εκατομμύρια έτη. Μπορεί να κυνηγούσε κατά ομάδες, όπως άλλοι Αλλοσαυρίδες, αλλά δεν υπάρχει κανένα απολίθωμα που να στηρίζει αυτή την άποψη.
Ιστορία.
Ο Καρχαροδοντόσαυρος έγινε αρχικά γνωστός από ένα ελλιπές κρανίο και μερικά κόκκαλα που βρέθηκαν από τους Depret και Savornin το 1927 στη Βόρεια Αφρική. Αρχικά αποκαλούνταν Megalosaurus saharicus), όμως ο Ernst Stromer von Reichenbach του έδωσε το σημερινό του όνομα το 1931. Αυτά τα απολιθώματα καταστράφηκαν κατά τη διάρκεια του Δευτέρου Παγκοσμίου Πολέμου, το 1944. Το 1996, ο Paul Sereno και η ομάδα του βρήκαν ένα άλλο δείγμα κρανίου Καρχαροδοντόσαυρου στη βόρεια Αφρική.

</doc>
<doc id="58785" url="https://el.wikipedia.org/wiki?curid=58785" title="Αιολικό Πάρκο στη θέση &quot;Μονολάτη - Ξερολίμπα&quot;">
Αιολικό Πάρκο στη θέση &quot;Μονολάτη - Ξερολίμπα&quot;



</doc>
<doc id="58786" url="https://el.wikipedia.org/wiki?curid=58786" title="Αιολικό Πάρκο«Μονολάτη - Ξερολίμπα»">
Αιολικό Πάρκο«Μονολάτη - Ξερολίμπα»



</doc>
<doc id="58787" url="https://el.wikipedia.org/wiki?curid=58787" title="Σαρλ-Ωγκυστέν ντε Κουλόμπ">
Σαρλ-Ωγκυστέν ντε Κουλόμπ

Ο Σαρλ Ωγκυστέν ντε Κουλόμπ (γαλλ.: "Charles Augustin de Coulomb", ελλην.: Κάρολος Αυγουστίνος ντε Κουλόμπ) γεννήθηκε στις 14 Ιουνίου του 1736 στο Ανγκουλέμ της Γαλλίας και πέθανε στις 23 Αυγούστου του 1806 στο Παρίσι.
Βιογραφία.
Σπούδασε στη στρατιωτική σχολή της πόλης Μεζιέρ και αποφοίτησε το 1761 ως στρατιωτικός μηχανικός με τον βαθμό του υπολοχαγού. Υπηρέτησε εννέα χρόνια στην Καραϊβική, όπου ήταν υπεύθυνος για την κατασκευή των οχυρών της Μαρτινίκας. Το 1774 ο Κουλόμπ έγινε αντεπιστέλλον μέλος της Ακαδημίας Επιστημών του Παρισιού. Βραβεύτηκε από την Ακαδημία για μία εργασία του σχετικά με τις μαγνητικές πυξίδες. Το 1779 δημοσίευσε την ανάλυσή του για την τριβή στη λειτουργία των μηχανών και συγκεκριμένα τον τρόπο της μεταβολής της τριβής με την πίεση. Βραβεύθηκε εκ νέου για αυτήν την μελέτη του, μία εργασία που έμεινε αξεπέραστη για 150 χρόνια. Τα επόμενα 25 χρόνια παρουσίασε στην Ακαδημία άλλες 25 μελέτες πάνω σε θέματα του ηλεκτρισμού, μαγνητισμού, της στρέψης και των εφαρμογών της. Συνέγραψε επίσης εκατοντάδες μελέτες για κατασκευές δημοσίων έργων. Ο Κουλόμπ ήταν πολυγραφότατος και δεν άφηνε να χαθεί καμία ευκαιρία για τη διεξαγωγή μελετών. Μελέτησε την αντοχή των υλικών και τις δυνάμεις φορτίων πάνω σε δοκούς συμβάλλοντας έτσι στην ανάπτυξη της στατικής των κατασκευών. Μελέτησε επίσης θέματα εργονομίας. Έθεσε τα θεμέλια της μελέτης βέλτιστης παραγωγής έργου από ανθρώπους και ζώα. Η εργασία του αυτή έπαιξε καθοριστικό ρόλο στις μετέπειτα μελέτες του Γκασπάρ-Γκυστάβ ντε Κοριόλις. 
Η πιο σημαντική μελέτη του, όμως, αφορούσε τους τομείς της ηλεκτροστατικής και του μαγνητισμού. Για να κάνει πειράματα χρησιμοποίησε το στροφικό εκκρεμές, το οποίο επινόησε ο ίδιος. Περιέγραψε επίσης τον τρόπο κατασκευής της μαγνητικής πυξίδας που βασίζεται στο στροφικό εκκρεμές. Απέδειξε τον φερώνυμο νόμο του αντίστροφου τετραγώνου για την ηλεκτροστατική δύναμη ανάμεσα σε δύο φορτία. 
Πέντε χρόνια προτού πεθάνει ο Κουλόμπ ήταν πρύτανης του Ινστιτούτου της Γαλλίας (όπως είχε μετονομαστεί η Ακαδημία Επιστημών του Παρισιού). Η συμβολή του στον ηλεκτρισμό και στον μαγνητισμό με τη διεξαγωγή πειραμάτων ακριβείας απέσπασε αυτό το μέρος της Φυσικής από την παραδοσιακή φυσική φιλοσοφία και το ανήγαγε σε θετική επιστήμη.
Η μονάδα μέτρησης του ηλεκτρικού φορτίου, στο διεθνές σύστημα μονάδων, φέρει προς τιμή του το όνομά του.

</doc>
<doc id="58788" url="https://el.wikipedia.org/wiki?curid=58788" title="Κουλόμπ">
Κουλόμπ



</doc>
<doc id="58794" url="https://el.wikipedia.org/wiki?curid=58794" title="Ουέφα Τσάμπιονς Λιγκ">
Ουέφα Τσάμπιονς Λιγκ



</doc>
<doc id="58795" url="https://el.wikipedia.org/wiki?curid=58795" title="The Beekeeper">
The Beekeeper

The Beekeeper ονομάζεται το δέκατο άλμπουμ της τραγουδίστριας και δημιουργού Τόρι Έιμος. Κυκλοφόρησε το Φεβρουάριο του 2005, ενώ το πρώτο single με τίτλο "Sleeps With Butterflies" παίχτηκε στα ραδιόφωνα από τον Ιανουάριο του 2005, σημειώνοντας ιδιαίτερη επιτυχία. 
Περιλαμβάνει κελτικές χορωδίες και αφρικανικά τύμπανα και γνωστικιστικά θέματα. Είναι το πιο κατανοητό στιχουργικά άλμπουμ της Έιμος, καθώς δείχνει να έχει εγκαταλείψει τις βαριές μεταφορές για χάρη ευθέων νοημάτων. Ωστόσο αυτό στάθηκε και σημείο δυσαρέσκειας από ορισμένους θαυμαστές της, που θεωρούν πως έριξε το επίπεδό της. Παρόλα αυτά, η περιοδεία για την προώθηση του άλμπουμ ήταν το ίδιο επιτυχημένη όσο και οι παλιότερες.
Από το άλμπουμ εκδόθηκαν τρία single, με το "Sleeps with Butterflies" να γίνεται μεγάλη εμπορική επιτυχία στο ραδιόφωνο για ενήλικες στο πρώτο μισό του 2005, φτάνοντας στο Νο.2 του US Triple A Radio chart. Τα single που ακολούθησαν, "Sweet the Sting" και "Cars and Guitars", ήταν λιγότερο επιτυχημένα, μα εξασφάλισαν σταθερές πωλήσεις για το άλμπουμ, που έγινε πλέον χρυσό μέχρι το τέλος του 2005.
Ακολούθησε μια ειδική έκδοση, με μπόνους κομμάτι και DVD.
Τα Κομμάτια του Album.
Σε όλα τα τραγούδια σύνθεση και στίχοι δημιουργήθηκαν από την ίδια την Έιμος.
Οι Κήποι.
Τα τραγούδια στο άλμπουμ χωρίζονται σε θεματικές ενότητες που ονομάζονται “Κήποι”. Αυτοί είναι:
Τσαρτς.
Album 

</doc>
<doc id="58796" url="https://el.wikipedia.org/wiki?curid=58796" title="Υδροηλεκτρικό φράγμα του Στράτου">
Υδροηλεκτρικό φράγμα του Στράτου



</doc>
<doc id="58797" url="https://el.wikipedia.org/wiki?curid=58797" title="Υδροηλεκτρικό φράγμα των Κρεμαστών">
Υδροηλεκτρικό φράγμα των Κρεμαστών



</doc>
<doc id="58800" url="https://el.wikipedia.org/wiki?curid=58800" title="Μαίρη Χρονοπούλου">
Μαίρη Χρονοπούλου

Η Μαίρη Χρονοπούλου (Αθήνα, 16 Ιουλίου 1933) είναι Ελληνίδα τραγουδίστρια ηθοποιός του θεάτρου, του κινηματογράφου και της τηλεόρασης.
Βιογραφία.
Η Μαίρη Χρονοπούλου είναι μία από τις πιο δημοφιλείς Ελληνίδες ηθοποιούς. Εντυπωσιακή γυναίκα και ταλαντούχα ηθοποιός, έγινε σταρ στην καλή εποχή του κινηματογράφου τη δεκαετία του ’60. Η θηλυκότητά της, η φινέτσα της, τα πλούσια υποκριτικά της προσόντα και το ταμπεραμέντο της σφραγίζουν κάθε ρόλο που υποδύθηκε στο θέατρο και τον κινηματογράφο.
Γεννήθηκε και μεγάλωσε στην Αθήνα. Αποφοίτησε από τη σχολή του Εθνικού Θεάτρου, στο οποίο εμφανίστηκε στις ομάδες του χορού, σε αρχαία δράματα. Το 1957 άρχισε να συνεργάζεται με το ελεύθερο θέατρο, κάνοντας εμφανίσεις στο Ακροπόλ στα έργα των Σακελλάριου-Γιανακόπουλου «Η Κυρία» και «Ρομάντζο μιας Καμαριέρας». 
Στον κινηματογράφο πρωτοεμφανίστηκε σαν κομπάρσος στο «Χαρούμενο Ξεκίνημα» του Δημόπουλου, παραγωγής Φίνος Φιλμ το 1954, όταν ήταν ακόμη φοιτήτρια. Το 1958 πήρε ένα μικρό ρόλο στο «Τελευταίο Ψέμμα» του Κακογιάννη, πάλι στη Φίνος Φιλμ. Από το 1963 και μετά πρωταγωνιστεί σε πλειάδα δραματικών ταινιών της Φίνος Φιλμ, και όχι μόνο, σε ρόλους ντάμας και μοιραίας γυναίκας, δίπλα σε όλους τους άντρες πρωταγωνιστές της εποχής, όπως Κούρκουλος, Γεωργίτσης, Παπαμιχαήλ, Φούντας, Αλεξανδράκης. 
Ξεχωρίζουν οι ερμηνείες της στα «Τα Κόκκινα Φανάρια» (1963) του Β. Γεωργιάδη, υποψήφια για το Όσκαρ Ξενόγλωσσης Ταινίας στην 36η απονομή των βραβείων το 1964 σε παραγωγή Δαμασκηνού-Μιχαηλίδη, «Χωρίς Ταυτότητα», (1963, Φίνος Φιλμ), "Το χώμα βάφτηκε κόκκινο" δραματική ταινία του 1966 σε σκηνοθεσία του Βασίλη Γεωργιάδη και σενάριο Νίκου Φώσκολου, υποψήφια για το Όσκαρ Ξενόγλωσσης Ταινίας στην 38η απονομή των βραβείων το 1966, «Πολύ Αργά για Δάκρυα» του Γ. Δαλιανίδη (1968, Φίνος Φιλμ), «Οι Αδίστακτοι» του Ν. Κατσουρίδη (1965, Σάβας Φιλμ), «Κοινωνία Ώρα Μηδέν» του Ντ. Δημόπουλου (1966, Φίνος Φιλμ), «Η Λεωφόρος του Μίσους» (1968, Φίνος Φιλμ) και «Ορατότης Μηδέν» του Ν. Φώσκολου (1970, Φίνος Φιλμ). 
Ανάμεσα σε αυτές τις κοινωνικές και δραματικές ταινίες εμφανίστηκε σε τρία μιούζικαλ του Γιάννη Δαλιανίδη, παραγωγής Φίνος Φιλμ, στα οποία θα κάνει θραύση: «Οι Θαλασσιές οι Χάντρες», «Μια Κυρία στα Μπουζούκια» και «Γοργόνες και Μάγκες». Ιδιαίτερα στο «Μια Κυρία στα Μπουζούκια» σαγήνευσε το κοινό με το ακαταμάχητο στυλ και ταμπεραμέντο της τόσο υποκριτικά όσο και ερμηνεύοντας δύο από τις μυθικές επιτυχίες των τραγουδιών του Ελληνικού Κινηματογράφου, το «Είμαι Γυναίκα του Γλεντιού» και το «Του Αγοριού Απέναντι».
Την περίοδο 1967-68 υπήρξε η καλύτερη πρωταγωνίστρια του κινηματογράφου και κέρδισε το βραβείο της Ενώσεως κριτικών.
Στη θεατρική της καριέρα, συνεργάστηκε με όλους τους μεγάλους θιάσους της Αθήνας και έπαιξε με την ίδια ερμηνευτική ικανότητα σε όλα τα είδη θεάτρου. Το 1972 συγκρότησε το δικό της θίασο με τον οποίο ανέβασε τα έργα: «Τι Ώρα θα γυρίσεις Πηνελόπη» του Μομ και «Ένα Καυτό Κορίτσι» του Καμπανέλη.
Έχει στο ενεργητικό της σημαντικές ερμηνείες και στο Νέο Ελληνικό Κινηματογράφο, όπως στις εξαίρετες ταινίες του Θόδωρου Αγγελόπουλου «Κυνηγοί» και «Ταξίδι στα Κύθηρα», ενώ κέρδισε βραβείο Α’ γυναικείου ρόλου στο Φεστιβάλ Θεσσαλονίκης με την ταινία «Τα Παιδιά της Χελιδόνας» του Κώστα Βρεττάκου, το 1987.
Προσωπική ζωή.
Τον Αύγουστο του 1975 παντρεύτηκε τον πρώην δήμαρχο Σπάτων και πρώην βουλευτή Δήμο Μπότσαρη και χώρισαν μετά από λίγο καιρό.
Υπήρξε αρραβωνιασμένη για 3 χρόνια με τον ηθοποιό Ανδρέα Μπάρκουλη.
Έχει βαφτίσει τον γιο του Νίκου Κούρκουλου, Άλκη Κούρκουλο.
Τον Αύγουστο του 1999 υπέστη ένα σοβαρό ατύχημα με το αυτοκίνητό της, που την έχει αναγκάσει να βρίσκεται μακριά από τα φώτα της δημοσιότητας.
Βραβείο συνολικής προσφοράς.
Στις 16 Ιουνίου 2021 η Μαίρη Χρονοπούλου τιμήθηκε με το Βραβείο Συνολικής Προσφοράς στην Τελετή Απονομής των Βραβείων ΙΡΙΣ από την Ελληνική Ακαδημία Κινηματογράφου. Το βραβείο παρέδωσε ο πρόεδρος του Σωματείου Ελλήνων Ηθοποιών, Σπύρος Μπιμπίλας, μαζί με τον πρόεδρο της Ακαδημίας, Γιώργο Τσεμπερόπουλο, στην ηθοποιό που με την "«ρώμη της παρουσίας της σφράγισε μια σειρά κινηματογραφικών ειδών»", όπως ανέφερε χαρακτηριστικά.

</doc>
<doc id="58806" url="https://el.wikipedia.org/wiki?curid=58806" title="Γρηγόριος Δικαίος">
Γρηγόριος Δικαίος



</doc>
<doc id="58807" url="https://el.wikipedia.org/wiki?curid=58807" title="Γαλλία του Βισύ">
Γαλλία του Βισύ

Ο όρος Κυβέρνηση του Βισύ ή Γαλλία του Βισύ αναφέρεται στη φιλογερμανική κυβέρνηση που σχηματίστηκε από τον Γάλλο στρατάρχη και ήρωα του Α΄ Παγκοσμίου πολέμου Φιλίπ Πεταίν στο ελεύθερο τμήμα της Γαλλίας, νοτίως του Λίγηρα, μετά την εισβολή της Γερμανίας και τη συνθηκολόγηση κατά το Β΄ Παγκόσμιο Πόλεμο.
Διήρκεσε από τον Ιούλιο του 1940 μέχρι τον Αύγουστο του 1944. Έλαβε το όνομά της από την πόλη Βισύ, όπου μετέφερε την έδρα της η κυβέρνηση του καθεστώτος.
Ιστορικό.
Στις αρχές Ιουνίου του 1940 τα στρατεύματα των Ναζί έχουν νικήσει κατά κράτος την αντίσταση των συμμάχων Άγγλων, Γάλλων και Βέλγων στο γαλλικό έδαφος, σαρώνοντας και αυτήν ακόμα την περίφημη γραμμή Μαζινό. Τα αγγλικά στρατεύματα αποχωρούν για να συνεχίσουν την άμυνά τους επί αγγλικού εδάφους, παίρνοντας μαζί τους και περίπου 140.000 Γάλλους στρατιώτες (Δουνκέρκη, 1-4 Ιουνίου). Στις 14 Ιουνίου οι Γερμανοί εισέρχονται στο Παρίσι. Αφού απορρίπτονται προτάσεις για μετακίνηση της γαλλικής Κυβέρνησης στις ΗΠΑ ή τη συγχώνευση της ελεύθερης ζώνης με τη Μεγάλη Βρετανία (πρόταση του Τσώρτσιλ), ο πρόεδρος της χώρας, Αλμπέρ Λεμπρέν (Albert Lebrun), και ο πρωθυπουργός, Πωλ Ρεϊνώ (Paul Reynaud), παραιτούνται και τη θέση τους παίρνει ο, ηλικιωμένος τότε, στρατάρχης Φιλίπ Πεταίν (Philippe Pétain), άνθρωπος με μεγάλο κύρος στη Γαλλία λόγω των επιτυχιών στις οποίες είχε οδηγήσει τον γαλλικό στρατό κατά τον Α΄ Παγκόσμιο Πόλεμο.
Στις 21 Ιουνίου ο Πεταίν ζητά ανακωχή από τους Γερμανούς, με τη συναίνεση και του Αρχηγού του Στρατού, Μαξίμ Βεϋγκάν (Maxime Weygand), η οποία έγινε δεκτή από τη γερμανική πλευρά (Ανακωχή της 22ας Ιουνίου 1940). Συμφωνήθηκε το υπόλοιπο ελεύθερο τμήμα της Γαλλίας νοτίως του ποταμού Λίγηρα να διοικηθεί από τη Γαλλική Κυβέρνηση με έδρα την πόλη Βισύ (Vichy). Αρχηγός αυτής της Κυβέρνησης ανέλαβε ο Πεταίν. Το επίσημο όνομα του καθεστώτος του Βισύ ήταν «Γαλλικό Κράτος» (γαλλικά: État français).
«Βιβ Πεταίν!».
Μετά την παραπάνω συμφωνία και παρά την αντίθεση των λεγομένων «ογδοήκοντα» (28 γερουσιαστών και 57 βουλευτών και τις «δεδηλωμένες» 17 αποχές), στις 10 Ιουλίου, 569 μέλη της γαλλικής εθνοσυνέλευσης με την ψήφο τους έδωσαν στον στρατάρχη «όλες τις εξουσίες με σκοπό τη δημιουργία νέου συντάγματος». Με τρεις συντακτικές πράξεις που ακολούθησαν ο Πεταίν μέσα σε φρενήρεις ζητωκραυγές ανέλαβε όλες τις εξουσίες, ενώ με μία τέταρτη εξουσιοδοτούταν ο αντιπρόεδρος της κυβέρνησης, Πιέρ Λαβάλ, να αναπληρώνει τον στρατάρχη απόντα ή κωλυόμενο.
Στη φάση αυτή ο Πεταίν φέρεται να ήταν ιδιαίτερα επηρεασμένος από το συντηρητικό περιβάλλον του και ιδιαίτερα των οπαδών του Σαρλ Μοράς, αλλά και από μια μεγάλη μερίδα του λαού που από το «Πουρκουά» (= Γιατί;) της πτώσης της γραμμής Μαζινό και διαβλέποντας κίνδυνο από τη φασιστική κατάσταση στην Ισπανία, άρχισε να τρέφει φιλογερμανικά αισθήματα που, αν και χωρίς ιδιαίτερη στρατιωτική δραστηριότητα στη συνέχεια, θεωρήθηκε εχθρική προς τους Συμμάχους.
Χαρακτηριστική είναι η καταβύθιση του γαλλικού στόλου της Μεσογείου, ο οποίος καταστράφηκε από τους Άγγλους το καλοκαίρι του 1940 στον λιμένα Μερς Ελ Κεμπίρ, λόγω της ανησυχίας που είχε ο Ουίνστων Τσώρτσιλ ότι υπήρχε ενδεχόμενο ο Γαλλικός στόλος να συνεργασθεί με τις δυνάμεις του Άξονα, χάνοντας την ζωή τους 1297 Γάλλοι.
Πολιτική της κυβέρνησης του Βισύ.
Εσωτερική πολιτική.
Ο Πεταίν, έχοντας αναλάβει με συνταγματική κατοχύρωση όλες τις εκτελεστικές και δικαστικές εξουσίες και υπό το βαρύ σθένος της ανακωχής, εξήγγειλε μια «εθνική επανάσταση» που τη συνόψιζε στο σύνθημα «Εργασία, Οικογένεια, Πατρίδα», την οποία όμως ξεκίνησε με ιδιαίτερα εκτεταμένα μέτρα διώξεων κατά των αντιφρονούντων που ούτε οι παλαιότεροι Βασιλείς της Γαλλίας δεν είχαν ασκήσει. Ακολουθώντας σε μεγάλο βαθμό τα χνάρια των φασιστικών και ναζιστικών κυβερνήσεων του Άξονα, εγκαθίδρυσε ένα σκληρό και απολυταρχικό καθεστώς, καταδιώκοντας κάθε είδους «συνωμοτικές οργανώσεις», όπως εκείνες των πολιτικών της Γ΄ Δημοκρατίας, των εργατικών σωματείων, των κομμουνιστών, των Εβραίων κ.λπ.
Βασιζόμενος ιδιαίτερα στις λεγόμενες «Δυνάμεις της ανακωχής», τις «ομάδες προστασίας» ή «ομάδες ασφαλείας» του ταγματάρχη Γκρουσάρ, τη γαλλική «Λεγεώνα Πολεμιστών» και τους λεγεωνάριους της «Υπηρεσίας για τη Δημόσια Τάξη», την Γαλλική Πολιτοφυλακή που συγκρότησε, οργάνωσε επιπρόσθετα φασιστική γαλλική νεολαία με φασιστικά πρότυπα, παρέχοντας ιδιαίτερα ευνοϊκά μέτρα προσεταιρισμού και ένταξης μελών σ' αυτήν.
Εξωτερική πολιτική.
Από πολιτικής πλευράς, όλες οι αποφάσεις καθορίζονταν από τις καλές σχέσεις με τους Ναζί, οι οποίοι βεβαίως και θώπευαν την κυβέρνηση του Βισύ και αυτό διότι ακόμα η Γαλλία διέθετε μια μεγάλη ναυτική δύναμη, όπως και μια τεράστια αποικιακή αυτοκρατορία που εκ της γαλλικής ανακωχής τα εδάφη της είχαν καταστεί φίλια εδάφη του Άξονα. Σε ό,τι αφορά την εξωτερική πολιτική, η στάση του Πεταίν ήταν πάντα από ανοχή ως επιδοκιμασία των ενεργειών της ναζιστικής Γερμανίας. Στον στρατιωτικό όμως τομέα δεν υπήρξε ιδιαίτερη συμμετοχή, καθώς ένα μεγάλο μέρος του γαλλικού στρατού είχε καταφύγει στην Αγγλία. Πάντως, δόθηκε σε πολλές περιπτώσεις το ελεύθερο στους Γερμανούς να χρησιμοποιήσουν γαλλικές βάσεις των αποικιών.
Στις 24 Οκτωβρίου του 1940, τέσσερις ημέρες πριν ξεσπάσει ο Ελληνοϊταλικός πόλεμος του 1940, ο Χίτλερ, μετά από δική του επιθυμία, συναντήθηκε με τον Πεταίν στην πόλη Μοντουάρ, όπου ζήτησε από τον γαλλικό λαό τη «συνεργασία» του με τους Γερμανούς, σε μια καταφανή και δημόσια υποστήριξη του Πεταίν. Στις 13 Δεκεμβρίου, τελείως αιφνιδιαστικά, ο Πεταίν αφαιρεί όλες τις εξουσίες από τον αντιπρόεδρο Λαβάλ, διατάζοντας ακόμα και τη σύλληψή του. Το γεγονός αυτό θορύβησε τους Γερμανούς που θεώρησαν ότι η ενέργεια αυτή στρεφόταν εναντίον τους, οπότε και αρνήθηκαν τη συνεργασία του νέου υπουργού εξωτερικών, Φλαντέν. Τελικά, μετά από ασκηθείσες πιέσεις, ο Λαβάλ επανήλθε στη θέση του.
Το 1942, όμως, η κατάσταση άλλαξε, καθώς ο Πεταίν τήρησε παθητική στάση απέναντι στην απόβαση συμμαχικών στρατευμάτων στη Γαλλική Βόρεια Αφρική (επιχείρηση Πυρσός), αγνοώντας τις απόψεις των υφισταμένων του για επίθεση. Αυτό εξόργισε τον Χίτλερ, ο οποίος εισέβαλε και στη Νότια Γαλλία. Αυτό ήταν και το τέλος της Γαλλίας του Βισύ. Ο διοικητής των γαλλικών στρατευμάτων στη Βόρεια Αφρική, Ναύαρχος Νταρλάν, αποφάσισε τότε να συνεργαστεί με τους Συμμάχους. Αυτό προκάλεσε την οργή μερίδας Γάλλων δωσιλόγων, με αποτέλεσμα λίγους μήνες αργότερα ο Νταρλάν να δολοφονηθεί. Ο Πεταίν παραμένει αρχηγός της Γαλλίας του Βισύ, περιθωριοποιημένος από τους νικητές, με εχθρική διάθεση απέναντί του από τους Συμμάχους.
Αντίσταση.
Η πολιτική της κυβέρνησης του Βισύ, αν και βρήκε υποστηρικτές, δυσαρέστησε την πλειοψηφία του γαλλικού λαού, ο οποίος στο μεγαλύτερο μέρος της χώρας είχε πάρει ήδη μια γεύση από τη ναζιστική βαρβαρότητα. Η αντίδραση δεν άργησε να εκδηλωθεί. Ένας άλλος στρατηγός, νεότερος σε ηλικία, ο Σαρλ Ντε Γκωλ, έφυγε για την Αγγλία με σκοπό να οργανώσει αντίσταση. Με ραδιοφωνικό του διάγγελμα - από το Λονδίνο - κάλεσε τον γαλλικό λαό να αντισταθεί με κάθε μέσο. Η οργάνωσή του ονομάστηκε «Ελεύθεροι Γάλλοι» και αρχικά προσπάθησε να πάρει τη Γαλλία του Βισύ με το μέρος του. Η προσπάθειά του απέτυχε, με αποτέλεσμα πολλές φορές να δημιουργηθεί σύγχυση μεταξύ των Συμμάχων, οι οποίοι δεν ήξεραν τι να περιμένουν από τα απομεινάρια του γαλλικού στρατού. Τα επόμενα χρόνια, ο Ντε Γκωλ ήρθε σε ρήξη με τους δωσίλογους του Βισύ και οργάνωσε ισχυρή εθνική αντίσταση στη Γαλλία (αλλά και έξω από αυτήν), ενώ με το τμήμα του γαλλικού στρατού που είχε απομείνει πιστό σε αυτόν, συμμετείχε σε πολλές επιχειρήσεις των Συμμάχων.
Το τέλος της Κυβέρνησης του Βισύ.
Ύστερα από την Απόβαση της Νορμανδίας και την κατάρρευση του εκεί γερμανικού μετώπου, οι Γερμανοί αγκιστρώνονται σε όσα σημεία της Γαλλίας παραμένουν ακόμη υπό την κατοχή τους. Ωστόσο, τους δυσχεραίνει σημαντικά η ύπαρξη σημαντικής γαλλικής αντίστασης. Έτσι, στις 7 Μαΐου 1944 οι Γερμανοί μεταφέρουν τον Πεταίν στο Ραμπουγιέ, αρκετά βορειότερα, επειδή φοβούνται απαγωγή του Στρατάρχη από τους μακί. Δεκαπέντε ημέρες αργότερα, με το πρόσχημα ότι στη Βόρεια Γαλλία αναμενόταν νέα απόβαση, και άγνωστο για ποιους λόγους, τον επαναφέρουν στο Βισύ. Επιστρέφοντας ο Πεταίν απευθύνει στον Ντε Γκωλ μια επιστολή, στην οποία του προτείνει να μοιρασθούν επί μερικούς μήνες την εξουσία και ύστερα να του την παραχωρήσει εξ ολοκλήρου και ο ίδιος να ιδιωτεύσει. Ο Ρεϊμόν Καρτιέ χαρακτηρίζει την επιστολή «μνημείο απλοϊκότητας», στο οποίο ο Ντε Γκώλ, φυσικά, δεν απαντά..
Η εξουσία του Πεταίν συνεχίζεται. Στις 8 Αυγούστου ο Πιέρ Λαβάλ, τον οποίο είχε προσπαθήσει για μια ακόμη φορά να αποπέμψει ο Πεταίν, καταφεύγει στο Παρίσι. Αποπειράται να μεταφέρει την Κυβέρνησή του εκεί, οι Γερμανοί αρνούνται και του υποδεικνύουν την πόλη Μπελφόρ. Ο Λαβάλ αρνείται και οι Γερμανοί τον συλλαμβάνουν και τον μεταφέρουν ανατολικά. Στις 17 Αυγούστου έρχεται η σειρά του Πεταίν: Οι Γερμανοί τον συλλαμβάνουν και τον απομακρύνουν από την έδρα της Κυβέρνησης, πράγμα που σηματοδοτεί το τέλος της Γαλλίας του Βισύ

</doc>
