<doc id="44811" url="https://el.wikipedia.org/wiki?curid=44811" title="Groupe PSA">
Groupe PSA

Η Groupe PSA ήταν γαλλικός πολυεθνικός όμιλος κατασκευής αυτοκινήτων και δικύκλων. Πριν συγχωνευτεί στον πολυεθνικό όμιλο κατασκευής αυτοκινήτων Stellantis, ο οποίος ιδρύθηκε τον Ιανουάριο του 2021, η PSA περιελάμβανε τις μάρκες Peugeot, Citroën, DS Automobiles, Opel και Vauxhall.
Ίδρυση.
Τον Δεκέμβριο του 1974, η Peugeot SA εξαγόρασε ποσοστό 38,2% της Citroën. Στις 9 Απριλίου 1976 όμως, αύξησε το ποσοστό της στην εταιρεία, φτάνοντας στο 89,95% και δημιουργώντας τον Όμιλο «PSA» (όπου το ακρωνύμιο PSA σημαίνει Ρeugeot Société Anonyme – Πεζώ Ανώνυμη Εταιρεία), ενώ από το 1991 έως το 2016 ο όμιλος είχε μετονομαστεί σε «PSA Peugeot Citroën». Αφού η Citroën είχε ήδη αρκετά εξαιρετικά επιτυχημένα αυτοκίνητα στην αγορά (το 2CV, το Dyane, το Ami, το GS και το CX) και η οικονομική κατάσταση της Peugeot ήταν πάντα εξαιρετική (λόγω διαχρονικής προνοητικότητας), η συνένωση υπό την PSA ήταν κερδοφόρα στην περίοδο 1976 - 1979.
Επεκτάσεις.
Η PSA στα τέλη του 1978 εξαγόρασε την Chrysler Ευρώπης (δηλαδή τις Rootes και Simca), καθώς η αμερικανική αυτοκινητοβιομηχανία πάσχιζε να επιβιώσει. Σε αντίθεση με τη Citroën, η Chrysler Europe δεν είχε σχέδια για νέα μοντέλα, ενώ τα εργοστάσια ήταν εξαιρετικά αποδιοργανωμένα. Νέες επενδύσεις περιελάμβαναν τη δημιουργία μιας νέας φίρμας, βασισμένης στο σπορ αυτοκίνητο Talbot του 1950. Από τότε, ολόκληρη η παλέτα της Chrysler και Simca έγινε διαθέσιμη με το σήμα της Talbot μέχρι τη διακοπή του σήματος Talbot το 1986. Οι επενδύσεις αυτές, είχαν ως αποτέλεσμα μια περίοδο μεγάλων οικονομικών προβλημάτων για ολόκληρο τον όμιλο PSA, με διαρκώς αυξανόμενες ζημιές από το 1980 μέχρι το 1985. Ως αποτέλεσμα, το 1986 η PSA σταμάτησε εντελώς την παραγωγή αυτοκινήτων με το σήμα της Talbot, το οποίο όμως άντεξε 8 έτη ακόμα μέχρι το 1994 στο επαγγελματικό Talbot Express, όταν και καταργήθηκε τελείως
Το 2016, ο Όμιλος μετονομάστηκε επίσημα σε Groupe PSA. Στις αρχές του ίδιου έτους, ανακοίνωσε ότι αποφάσισε την επιστροφή της στη Βόρεια Αμερική, για πρώτη φορά από το 1991, με χρονικό στόχο έναρξης το 2026.
Στις 10 Φεβρουαρίου 2017, η PSA ανακοίνωσε την εξαγορά της ινδικής αυτοκινητοβιομηχανίας Hindustan Motors και ανακοίνωσε ότι ένα μέρος από το δίκτυο υποδομών της εταιρείας θα χρησιμοποιηθεί για την πώληση των μοντέλων της Peugeot και της Citroën στην Ινδία από το 2018. Ως αποτέλεσμα, η PSA θα επανέλθει στην Ινδία, μετά από απουσία άνω των 20 ετών.
Επίσης, στις 14 Φεβρουαρίου 2017 η PSA ανακοίνωσε ότι ήταν σε προχωρημένες διαπραγματεύσεις για να εξαγοράσει την Opel και την Vauxhall Motors από την General Motors. Τελικώς, στις 5 Μαρτίου 2017 η PSA ανακοίνωσε επίσημα την εξαγορά της γερμανικής Opel και της βρετανικής Vauxhall. Η συμφωνία ύψους 2,2 δις ευρώ, η οποία ανακοινώθηκε από την PSA και τον όμιλο της General Motors, την προηγούμενη ιδιοκτήτρια των Opel και Vauxhall, κατέστησε την PSA τον δεύτερο μεγαλύτερο όμιλο αυτοκινήτων στην Ευρώπη (προηγουμένως ήταν ο τρίτος στη σειρά), πίσω από τον Όμιλο Volkswagen. Παράλληλα, ο Διευθύνων Σύμβουλος της PSA, Carlos Tavares, εξέφρασε την επιθυμία του για την Opel να της διατηρήσει και ενισχύσει τη γερμανική αισθητική της ταυτότητα, καθώς και ότι σκόπευε να εκμεταλλευτεί την εμπειρία της Opel στη γερμανική της τεχνογνωσία και μηχανοκίνητο αθλητισμό και να την εξάγει και σε άλλες αγορές όπου το ίματζ των γαλλικών αυτοκινήτων δεν θα ήταν επαρκώς ισχυρό για να έπειθε τους υποψήφιους αγοραστές. Επίσης, ανακοίνωσε ότι η Opel και η Vauxhall θα κέρδιζαν σε πρεστίζ εντός του Groupe PSA με διαφόρους τρόπους, μεταξύ των οποίων την εξαγωγή τους και εκτός Ευρώπης, για πρώτη φορά μετά από πολλές δεκαετίες.
Λίγο προηγουμένως, στις 11 Φεβρουαρίου 2017 ο Όμιλος PSA κατέληξε σε συμφωνία με την ινδική Hindustan Motors για την πώληση της εταιρείας Ambassador για 12 εκατομμύρια δολάρια στην PSA. Επίσης, στις 28 Ιανουαρίου 2018 ο Όμιλος PSA εξαγόρασε το πλειοψηφικό 56% της γαλλικής εταιρείας κατασκευής μικροσκοπικών αυτοκινήτων πόλης Aixam.
Οργάνωση της εταιρείας.
Από την πρώτη στιγμή δημιουργίας του ομίλου, το 1976, οι δύο μάρκες διατήρησαν τα χωριστά δίκτυα πωλήσεων και μάρκετινγκ, πλην όμως επωφελήθηκαν από την χρήση κοινών μηχανικών μερών, καθώς και κοινών εγκαταστάσεων σχεδιασμού και παραγωγής. Η στρατηγική αυτή εφαρμόζεται και στις νέες εταιρείες του ομίλου.
Από τη δεκαετία του 1990, η PSA έχει ασχοληθεί ιδιαίτερα και με την ανάπτυξη και αύξηση της παρουσίας και των πωλήσεων της σε αναπτυσσόμενες χώρες, όπως στη Νότια Αμερική, στο Ιράν και στην Κίνα.
Από το 1997 έως τον Ιανουάριο του 2007, πρόεδρος και διευθύνων σύμβουλος της PSA ήταν ο Jean-Martin Folz (Ζαν Μαρτέν Φολτς). Τον διαδέχθηκε ο πρώην πρόεδρος της Airbus Christian Streiff. Τελικώς ο Streiff απεχώρησε στις 29 Μαρτίου 2009, μία μέρα μετά την ανακοίνωση απωλειών για τον Όμιλο, για ολόκληρο το 2008. Αντικαταστάθηκε από τον Philippe Varin, πρώην executive του Corus Group.
Λογότυπο.
Το λογότυπο της εταιρείας όπως έχει εξελιχθεί με το πέρασμα του χρόνου:
Συνεργασίες.
Η PSA έχει δημιουργήσει μια κοινοπραξία μαζί με τη Fiat που είναι γνωστή ως Sevel ("Société Européenne de Véhicules Légers SpA" – Ευρωπαϊκή Εταιρεία Ελαφρών Οχημάτων), που ανήκει κατά 50% στη Fiat, κατά 25% στην Automobiles Peugeot και κατά 25% στην Automobiles Citroën. Ως αποτέλεσμα, δύο εργοστάσια κατασκευής έχουν δημιουργηθεί, το Sevel Nord και Sevel Sur.
Το 2002, ο όμιλος ίδρυσε μια νέα κοινοπραξία σε συνεργασία με την Toyota Motor Corporation για την εξέλιξη μιας σειράς αυτοκινήτων πόλης, τα οποία κατασκευάζονται σε εργοστάσιο στην Τσεχία. Η νέα κοινοπραξία ονομάστηκε TPCA (Toyota Peugeot Citroën Automobile) και ξεκίνησε να παράγει παράγει τα Citroën C1 πρώτης γενιάς και Peugeot 107 και από το 2014 έως το 2021 (όταν και έληξε η κοινοπραξία) τα Citroën C1 δεύτερης γενιάς και Peugeot 108.
Μια πρόσφατη συνεργασία με τη BMW είχε ως αποτέλεσμα μια νέα γενιά κινητήρων που αντικατέστησαν την οικογένεια κινητήρων TU της PSA.
Συγχώνευση με την FCA στη Stellantis.
Στις 31 Οκτωβρίου 2019, με επίσημη δήλωσή τους, τα στελέχη των ομίλων PSA και Fiat Chrysler Automobiles (FCA) ανακοίνωσαν τη συγχώνευσή τους, δημιουργώντας έτσι την 4η μεγαλύτερη αυτοκινητοβιομηχανία παγκοσμίως. Όπως ανακοινώθηκε επίσημα, η PSA και η FCA αποτελούν πλέον μία εταιρεία. Η διαπραγμάτευση για τη συγχώνευσή τους είχε θετικό αποτέλεσμα και με αυτό τον τρόπο δημιουργείται μια νέα εταιρεία, στην οποία οι δύο όμιλοι θα κατέχουν ποσοστό από 50% έκαστος. Επίσης, ανακοινώθηκε τότε ότι καμία από τις εταιρείες του νέου ομίλου δεν θα κλείσει.
Η τελική συμφωνία συγχώνευσης του ομίλου PSA με τον όμιλο FCA υπεγράφη στις 18 Δεκεμβρίου 2019, από τους Διευθύνοντες Συμβούλους της PSA και της FCA, Carlos Tavares και Mike Manley αντίστοιχα. Με τη συγχώνευση αυτή, θα δημιουργηθεί η τέταρτη μεγαλύτερη αυτοκινητοβιομηχανία του κόσμου, πίσω μόνο από τον Όμιλο Volkswagen, την Toyota και τη συμμαχία Renault-Nissan-Mitsubishi.
Η δεσμευτική συμφωνία συγχώνευσης είναι ύψους 50 δισ. δολαρίων, ενώ οι δύο εταιρείες κατά την υπογραφή δεν είχαν ακόμα αποφασίσει το τελικό όνομα του νέου συνδυαστικού ομίλου. Η συγχώνευση αναμένεται να ολοκληρωθεί έως το 2021. Πριν από την ολοκλήρωση της συγχώνευσης, η κινεζική Dongfeng Motor Group (μέτοχος της PSA) θα μειώσει το μερίδιό της κατά 12,2% στην PSA και έτσι η κινέζικη εταιρεία θα κατέχει μόλις το 4,5% του νέου ομίλου. Τελικώς, στις 16 Ιουλίου 2020 και οι δύο εταιρείες αποφάσισαν να ονομάσουν τον νέο όμιλο Stellantis.
Ο πρώτος πρόεδρος του νέου ομίλου «Stellantis» θα είναι ο John Elkann, πρόεδρος της FCA, ενώ CEO (Chief Executive Officer), δηλαδή Διευθύνων Σύμβουλος, θα είναι ο διευθύνων σύμβουλος της PSA, Carlos Tavares, του οποίου η αρχική θητεία είναι διάρκειας 5 ετών. Ο όμιλος «Stellantis» θα έχει ως κεντρική έδρα την Ολλανδία, αλλά θα έχει λειτουργικά κέντρα στη Γαλλία, στην Ιταλία και στις Ηνωμένες Πολιτείες. Επίσης, θα εισαχθεί στα χρηματιστήρια της Νέας Υόρκης, του Παρισιού και του Μιλάνο.
Άλλες επενδύσεις.
Στην PSA ανήκει επίσης και η εταιρεία μεταφορών Gefco, όπως και η εταιρεία aftermarket ανταλλακτικών Motaquip, στο Ηνωμένο Βασίλειο.

</doc>
<doc id="44813" url="https://el.wikipedia.org/wiki?curid=44813" title="Daimler">
Daimler

Η Daimler AG () είναι μεγάλη εταιρεία κατασκευής ΙΧ αυτοκινήτων, φορτηγών και παροχής οικονομικών υπηρεσιών. Η Ντάιμλερ κατέχει ένα μεγάλο ποσοστό μετοχών της EADS, της μεγαλύτερης ευρωπαϊκής εταιρείας στον τομέα της αεροπορίας και αεροναυπηγικής. Η γνωστοτερη μάρκα της είναι η Μερτσέντες-Μπεντς (Mercedes-Benz). Η έδρα της εταιρείας βρίσκεται στην Στουτγκάρδη της Γερμανίας.
Ιστορία.
Συμφωνία αμοιβαίου συμφέροντος, υπεγράφη την 1η Μαΐου 1924 μεταξύ "Benz &amp; Cie." (Benz &amp; Συνεργάτες, ιδρυση το 1883) του Καρλ Μπεντς (Karl Benz) και της "Daimler Motoren Gesellschaft" (ίδρυση το 1890) του Γκότλιμπ Ντάιμλερ (Gottlieb Daimler) και του Βίλχελμ Μάιμπαχ (Wilhelm Maybach). Και οι δύο επιχειρήσεις συνέχισαν χωριστά να κατασκευάζουν αυτοκίνητα μέχρι τις 28 Ιουνίου 1926, όταν η Μπεντς &amp; Συνεργάτες και η "Daimler Motoren Gesellschaft" AG ονομαστηκαν Daimler-Benz και έκτοτε, όλα τα εργοστάσια θα χρησιμοποιούσαν το εμπορικό σήμα της Μερτσέντες-Μπεντς στα αυτοκίνητά τους. Το 1998 η "Daimler-Benz AG" αγόρασε την αμερικανική εταιρία αυτοκινήτων Chrysler και διαμόρφωσε την DaimlerChrysler AG.
DaimlerChrysler AG (1998-2007).
Από το 1998 έως το 2007, απετέλεσε μαζί με την Chrysler, τον όμιλο "DaimlerChrysler". Η DaimlerChrysler δημιουργήθηκε το 1998 από τη συγχώνευση της γερμανικής Daimler-Benz και της αμερικανικής Chrysler. Η συγχώνευση ανακοινώθηκε στις 7 Μαΐου του 1998 και ολοκληρώθηκε στις 12 Νοεμβρίου του ίδιου έτους. Η νέα εταιρεία που δημιουργήθηκε από τη συγχώνευση, κατασκεύαζε επιβατικά και επαγγελματικά οχήματα με τα εμπορικά σήματα των Chrysler, Dodge, Jeep, Mercedes-Benz, Smart και Maybach. Ο υπο-όμιλος της Chrysler διέθετε στους πελάτες ανταλλακτικά και αξεσουάρ μέσω του εμπορικού σήματος της Mopar.
Αντιδράσεις.
Το 2002, η νέα εταιρεία έδειχνε πως ακολουθούσε τις ίδιες στρατηγικές που είχαν οι δύο όμιλοι πριν συγχωνευθούν και δεν έδειχναν σημάδια συνένωσης. Αυτό το γεγονός οδήγησε το 2003 σε ένα δημοσίευμα της αμερικανικής "Detroit News", που ουσιαστικά υπονοούσε πως η συγχώνευση δεν ήταν συγχώνευση, αλλά στην πραγματικότητα εξαγορά της Chrysler από τη Daimler-Benz. Αυτός ο ισχυρισμός εντάθηκε με την παραγωγή νέων μοντέλων όπως του Chrysler Crossfire (που χρησιμοποιούσε πολλά εξαρτήματα από την Mercedes) και του Dodge Sprinter / Freightliner Sprinter (ουσιαστικά ένα Mercedes-Benz Sprinter). Η συνεργασία μεταξύ των δύο αυτοκινητοβιομηχανιών έγινε στενότερη υπό την προεδρία του διευθυντή Ντίτερ Ζέτσε (Dieter Zetsche).
Η συγχώνευση έγινε το επίκεντρο πολλών αγωγών και μηνύσεων, συμπεριλαμβανομένης μίας από τον δισεκατομμυριούχο επενδυτή και τωρινό μεγαλομέτοχο της General Motors, Κερκ Κερκόριαν (Kirk Kerkorian). Αυτή η μήνυση εκδικάστηκε τον Απρίλιο του 2005 και το δικαστήριο αποφάσισε υπέρ της εταιρείας, απορρίπτοντας τους ισχυρισμούς του Κερκόριαν.
Εταιρική διακυβέρνηση.
Ο Ντίτερ Ζέτσε, πρώην πρόεδρος και διευθύνων σύμβουλος των Chrysler Group και Mercedes Car Group, έγινε πρόεδρος της DaimlerChrysler την 1 Ιανουαρίου 2006.
Ο απερχόμενος πρόεδρος Γιούργκεν Σρεμπ (Jürgen E. Schrempp) παραιτήθηκε από την εταιρεία στα τέλη του 2005, όντας πρόεδρος της πέμπτης μεγαλύτερης αυτοκινητοβιομηχανίας στον κόσμο. Μέσω συμφωνίας με το διοικητικό συμβούλιο της εταιρείας, ο Σρεμπ αποχώρησε νωρίτερα απ’ ότι προβλεπόταν (δηλαδή το 2008). Στον Σρεμπ χρεώνεται η μεγάλη πτώση της τιμής της μετοχής της Daimler-Benz μετά τη συγχώνευση, της οποίας ήταν θερμός υποστηρικτής.
Διάσπαση.
Στις 14 Μαϊου 2007, η Daimler ανακοίνωσε την εκ νέου διάλυση της συγχώνευσης και την πώληση της Κράισλερ σε εταιρεία ιδιωτικού κεφαλαίου. Η γερμανική εταιρεία ονομάστηκε Daimler AG και η αμερικάνικη "Chrysler Holding LLC".
Σήματα.
Η DaimlerChrysler διαθέτει τα οχήματά της με έναν μεγάλο αριθμό εμπορικών σημάτων διεθνώς:
Άλλες επιχειρήσεις.
Η Daimler διέθετε ένα μεγάλο ποσοστό μετοχών στην ιαπωνική αυτοκινητοβιομηχανία Mitsubishi Motors καθώς και στην κορεατική Hyundai. Το ποσοστό της στη Mitsubishi έφτανε το 37%, αλλά, επειδή δεν συμμετείχε σε μία αύξηση μετοχικού κεφαλαίου τον Απρίλιο του 2004, το ποσοστό αυτό μειώθηκε σε 22%. Η εταιρεία πώλησε το τελευταίο κομμάτι των μετοχών της στην Goldman Sachs το Νοέμβριο του 2005.
Η Daimler AG κατέχει ποσοστό μετοχών στις ακόλουθες εταιρείες:
Η Daimler έχει επίσης πουλήσει τα μερίδιά της στις ακόλουθες εταιρείες:

</doc>
<doc id="44817" url="https://el.wikipedia.org/wiki?curid=44817" title="Citroen">
Citroen



</doc>
<doc id="44818" url="https://el.wikipedia.org/wiki?curid=44818" title="Σιτροέν">
Σιτροέν



</doc>
<doc id="44819" url="https://el.wikipedia.org/wiki?curid=44819" title="Πεζώ">
Πεζώ



</doc>
<doc id="44820" url="https://el.wikipedia.org/wiki?curid=44820" title="Πεζό">
Πεζό



</doc>
<doc id="44821" url="https://el.wikipedia.org/wiki?curid=44821" title="PSA Peugeot Citroen">
PSA Peugeot Citroen



</doc>
<doc id="44824" url="https://el.wikipedia.org/wiki?curid=44824" title="Peugeot 107">
Peugeot 107

Το Peugeot 107 ήταν ένα αυτοκίνητο πόλης της κατηγορίας Α, της γαλλικής αυτοκινητοβιομηχανίας Peugeot, το οποίο κατασκευαζόταν σε κοινές εγκαταστάσεις με τα συγγενικά Citroën C1 και Toyota Aygo, στο εργοστάσιο της Toyota Peugeot Citroën Automobile, από το 2005 έως το 2014. Ο αντικαταστάτης του παρουσιάστηκε τον Μάρτιο του 2014 (και λανσαρίστηκε τον Ιούλιο), φυσικά υπό την ονομασία Peugeot 108, μαζί με τη δεύτερη γενιά των Citroën C1 και Toyota Aygo, ενώ και τα τρία συνεχίζουν να παράγονται στο ίδιο εργοστάσιο.
Ωστόσο, τον Νοέμβριο του 2018 ανακοινώθηκε ότι το 2021 η Toyota θα εξαγοράσει εξ ολοκλήρου το εργοστάσιο και θα διατηρήσει μόνο το Aygo (που διαχρονικά έχει ξεπεράσει, με διαφορά, σε πωλήσεις τα C1 και 108), και αυτό έχει πυροδοτήσει έντονες φήμες ότι τα C1 και 108 θα διακοπούν τότε οριστικά, χωρίς να υπάρξει ποτέ μελλοντική γενιά τους. Αντιθέτως, θα υπάρξει και τρίτη γενιά του Toyota Aygo, που θα εισαχθεί στα τέλη του 2021 προς αρχές του 2022. Η εξαγορά του εργοστασίου έγινε στις 1 Ιανουαρίου 2021 και πλέον η μονάδα παραγωγής ανήκει πλήρως στην Toyota Ευρώπης.
Δημιουργία.
Η απόφαση για την παραγωγή αυτών των αυτοκινήτων ελήφθη στις 12 Ιουλίου 2001, όταν οι τότε πρόεδροι της Toyota και του Ομίλου PSA, Fujio Cho και Jean-Martin Folz, αποφάσισαν να παράγουν ένα μικρό αυτοκίνητο μαζί, σε μία κοινοπραξία, για να μοιραστούν κόστος ανάπτυξης και να επιτύχουν βασική τιμή (με την τότε ισοτιμία) της τάξεως των 8.500 ευρώ.
Τα τρία αυτά αυτοκίνητα, που εξελίχθηκαν από κοινού, παρουσιάστηκαν σε παγκόσμια πρεμιέρα στο Σαλόνι Αυτοκινήτου της Γενεύης τον Μάρτιο του 2005, αν και η σειρά είχε αρχίσει να παράγεται ήδη από τις 28 Φεβρουαρίου 2005.
Και τα τρία μοντέλα κατασκευάζονταν στο εργοστάσιο της κοινοπραξίας Toyota Peugeot Citroën Automobile (TPCA), στο Κόλιν της Τσεχίας.
Βασικά στοιχεία.
Όπως και τα άλλα 2 συγγενικά του μοντέλα, το 107 είναι αυστηρά 4-θέσιο και διατέθηκε σε δύο εκδόσεις, 3-πορτη και 5-πορτη. Το αυτοκίνητο έχει μήκος κάτω από 3,5 μέτρα και είναι εξαιρετικά ελαφρύ (με το βάρος της πληρέστερης έκδοσης μόλις στα 900 κιλά) και οικονομικό. Το λανσάρισμα του 107 έγινε, τον ίδιο μήνα με τα άλλα 2 μοντέλα, τον Ιούνιο του 2005, ως ο επίσημος αντικαταστάτης του Peugeot 106, που είχε αποσυρθεί από την παραγωγή τον Δεκέμβριο του 2003, μετά από 12 χρόνια στην αγορά.
Αισθητική.
Το Peugeot 107 ήταν σχεδόν πανομοιότυπο με το Citroën C1 πρώτης γενιάς, εκτός από τον μπροστινό προφυλακτήρα και τα μπροστινά φώτα και το γεγονός ότι είχε πιο κόκκινου χρωματισμού πίσω φώτα (αντί για τα διάφανα πίσω φώτα του C1), ενώ το Toyota Aygo πρώτης γενιάς ήταν ελαφρώς πιο ανασχεδιασμένο, αλλά ακόμα προφανώς παρόμοιο.
Ένα αξιοσημείωτο χαρακτηριστικό του 5-πορτου 107 και του 5-πορτου C1 πρώτης γενιάς, αν και όχι του Aygo πρώτης γενιάς, είναι το μεγάλο και πρωτότυπο σχήμα των πίσω φώτων, τα οποία εκτείνονται από το άκρο του πίσω 5-ης πόρτας μέχρι το πίσω παράθυρο, ώστε ο εξωτερικός παρατηρητής να μην διακρίνει καμία εξωτερική μεταλλική πίσω κολώνα.
Κινητήρες.
Το 107 κυκλοφόρησε με δύο κινητήρες, φυσικά όλοι κοινοί με τα C1 πρώτης γενιάς και Aygo πρώτης γενιάς.
Και οι δύο κινητήρες του, συνδυάζονταν με 5-τάχυτο χειροκίνητο κιβώτιο ταχυτήτων, ενώ η 1.0 λίτρου βενζίνης προαιρετικά με το 5-τάχυτο αυτόματο SensoDrive με δυνατότητα και χειροκίνητων αλλαγών ταχυτήτων.
Ανανεώσεις.
Τον Δεκέμβριο του 2008, και τα τρία μοντέλα υπέστησαν ένα μικρό λίφτινγκ στο μπροστινό μέρος και στην ποιότητα κατασκευής στο σαλόνι. Τον Ιανουάριο του 2012, έγινε μια ακόμα αισθητική ανανέωση και στα τρία, εντονότερη αυτή τη φορά, ταυτόχρονα με κάποιες αναβαθμίσεις στον εξοπλισμό.
Ειδικότερα το 107 του 2012, άρχισε να προσφέρεται και στο χρώμα της διπλανής φωτογραφίας, με σκοπό να γίνει ακόμα πιο ελκυστικό στο θηλυκό αγοραστικό κοινό. Αυτό συνδυάστηκε τότε με μια δημοφιλή τηλεοπτική διαφήμιση, που προβλήθηκε σε πολλές χώρες, μεταξύ των οποίων και στην Ελλάδα, και έδειχνε ένα 107 τέτοιου χρώματος να προσελκύει εκπροσώπους από το θηλυκό κοινό.
Πωλήσεις.
Οι χρονολογίες δίνονται σε ημερολογιακά έτη και όχι σε σεζόν (model years).

</doc>
<doc id="44825" url="https://el.wikipedia.org/wiki?curid=44825" title="Πεζό 107">
Πεζό 107



</doc>
<doc id="44826" url="https://el.wikipedia.org/wiki?curid=44826" title="Πεζώ 107">
Πεζώ 107



</doc>
<doc id="44827" url="https://el.wikipedia.org/wiki?curid=44827" title="Π.Α.Σ. Κόρινθος">
Π.Α.Σ. Κόρινθος

Ο Παγκορινθιακός Αθλητικός Σύλλογος Κόρινθος (Π.Α.Σ. Κόρινθος) είναι αθλητική ποδοσφαιρική ομάδα, η οποία ιδρύθηκε το 1963 ως "ΑΠΣ Κόρινθος" έπειτα από συγχώνευση του Πανκορινθιακού με τον Άρη Κορίνθου. Μετά από νέα συγχώνευση του "ΑΠΣ Κόρινθος" με τον νέο Παγκορινθιακό το 1999 ονομάζεται πλέον "ΠΑΣ Κόρινθος". Έχει πέντε συμμετοχές στην Α΄ Εθνική, δεκαεπτά συμμετοχές στην Β΄ Εθνική, οκτώ στην Γ΄ Εθνική, έξι στην Δ΄ Εθνική και δύο στην Α΄ κατηγορία της Ε.Π.Σ. Κορινθίας.
Ιστορία.
Παγκορινθιακός.
Η ιστορία της ομάδος ξεκίνησε το 1958, όταν δημιουργήθηκε ο Παγκορινθιακός με τη συγχώνευση δύο παλιών ομάδων της Κορίνθου, του Ολυμπιακού και του Αχιλλέα. Ο Παγκορινθιακός ήταν μεταξύ των ομάδων, που έλαβαν μέρος στο πρώτο πρωτάθλημα της Α΄ Εθνικής Κατηγορίας την περίοδο 1959-1960. Η πρεμιέρα εκείνης της περιόδου, που αποτελεί και πρεμιέρα των πρωταθλημάτων Εθνικής Κατηγορίας, έχει γραφεί με χρυσά γράμματα στην ιστορία του κορινθιακού ποδοσφαίρου, καθώς για την πρώτη αγωνιστική ο Παγκορινθιακός νίκησε με 1-0 τον Ολυμπιακό Πειραιώς.
Κόρινθος.
Το 1963 ο Παγκορινθιακός και η ομάδα του Άρη Κορίνθου συγχωνεύονται και δημιουργούν τον ΑΠΣ Κόρινθος, ο οποίος αργότερα μετείχε στην επαγγελματική Α' Εθνική για πέντε περιόδους (1979-1982 και 1991-1993).
Ένα νέο σωματείο με το όνομα Παγκορινθιακός αγωνίστηκε στο πρωτάθλημα της Β' Εθνικής τις περιόδους 1963-64 (8ος στο 2ο όμιλο), 1964-65 (16ος στο 2ο όμιλο) και τα επόμενα χρόνια στις ερασιτεχνικές κατηγορίες ως το 1999, όταν συγχωνεύτηκε με την Κόρινθο και δημιούργησαν τον σημερινό ΠΑΣ Κόρινθος.
Η Κόρινθος αγωνίστηκε στη Β΄ εθνική κατηγορία έως το 1979 που αναδείχθηκε πρωταθλήτρια στο νότιο όμιλο. Στη συνέχεια ως το 1982 συμμετείχε στην Α΄ Εθνική κατηγορία. Τη σεζόν 1979-1980, στην πρώτη συμμετοχή της στην Α΄ Εθνική Κατηγορία, κατέλαβε τη 10η θέση με 33 βαθμούς πετυχαίνοντας μεγάλες νίκες, όπως το 2-1 επί του ισχυρού εκείνη τη χρονιά Άρη Θεσσαλονίκης, το 3-1 επί του Ηρακλή και το 3-1 επί του ΠΑΟΚ. Παράλληλα αναδείχθηκε ισόπαλη εντός έδρας με τον πρωταθλητή Ολυμπιακό 2-2 και με τον Παναθηναϊκό 0-0.
Την επόμενη χρονιά, παρά τη μέτρια αγωνιστική της παρουσία, η Κόρινθος κατάφερε να εξασφαλίσει την παραμονή της πετυχαίνοντας και πάλι ορισμένα σπουδαία αποτελέσματα, όπως η εντός έδρας νίκη με 2-1 επί της ΑΕΚ και η ισοπαλία 0-0 με τον Ολυμπιακό.
Τη σεζόν 1981-1982 η Κόρινθος τερμάτισε τελευταία και υποβιβάστηκε στη Β΄ Εθνική, όπου παρέμεινε έως το 1985, οπότε και υποβιβάστηκε στη Γ΄ Εθνική.
Στη Β΄ εθνική κατηγορία επανήλθε το 1986, όπου παρέμεινε έως το 1991. Τη σεζόν 1990-1991 η Κόρινθος παραμένοντας αήττητη εντός έδρας κατέλαβε τη δεύτερη θέση και προβιβάστηκε στην Α΄ Εθνική κατηγορία. Η επιστροφή στη μεγάλη κατηγορία συνδυάστηκε από μια καλή πορεία τη σεζόν 1991-1992, κατά την οποία εξασφάλισε άνετα την παραμονή της παίζοντας κατα διαστήματα θεαματικό ποδόσφαιρο. Όμως την επόμενη αγωνιστική περίοδο 1992-1993 η συνέχεια δεν ήταν ανάλογη, με αποτέλεσμα τον υποβιβασμό της ομάδας.
Από το 1993 άρχισε η φθίνουσα πορεία της ομάδας της Κορίνθου. Τις περιόδους 1993-94 και 1994-95 αγωνίστηκε στη Β΄ Εθνική, ενώ τις σεζόν 1995-96 ως 1997-98 στη Γ΄ Εθνική κατηγορία. 
Τις περιόδους 1998-99 και 1999-2000 συμμετείχε στο πρωτάθλημα της Δ΄ Εθνικής από όπου το 2000 υποβιβάστηκε στο τοπικό πρωτάθλημα. Μετά τον υποβιβασμό συμμετείχε στην Α΄ κατηγορίας της Ε.Π.Σ. Κορινθίας για δύο αγωνιστικές περιόδους μεταξύ 2000 και 2002, οπότε και πέτυχε την επάνοδό της στη Δ΄ Εθνική, όπου αγωνίστηκε από το 2002 ως το 2007. Τη χρονιά εκείνη πέτυχε να προβιβαστεί στη Γ΄ Εθνική, στην οποία παρέμεινε ως το 2011. Το καλοκαίρι του 2011 υποβιβάστηκε στη Δ΄ Εθνική για εξωαγωνιστικούς λόγους, καταδικασθείσα για δυσφήμιση του ποδοσφαίρου κατ΄ εξακολούθηση, ενώ στην ίδια υπόθεση της επιβλήθηκε και χρηματικό πρόστιμο για πλαστογραφία κατ΄ εξακολούθηση. Η ομάδα πέτυχε την άμεση αγωνιστική της επάνοδο στη Γ΄ Εθνική, όπου αγωνίστηκε τις σεζόν 2012-13 και 2013-14, πριν υποβιβαστεί. Έπειτα από τέσσερα χρόνια στις τοπικές κατηγορίες, η ομάδα την σεζόν 2017-18 κέρδισε την επάνοδό της στην Γ' Εθνική. 
Έδρα.
Το γήπεδο στο οποίο φιλοξενείται η ομάδα της Κορίνθου είναι το "Γήπεδο Συνοικισμού", χωρητικότητας 3.500 θεατών το οποίο διαθέτει συνθετικό χλοοτάπητα.. Εναλλακτικά η ομάδα έχει αγωνιστεί και στο "Δημοτικό Στάδιο Κορίνθου", χωρητικότητας 8.000 φιλάθλων. Το γήπεδο αυτό χρησιμοποιείται και για αγώνες εθνικών ομάδων, όπως έγινε στις 6 Φεβρουαρίου 2013 στον φιλικό αγώνα της Εθνικής Ελπίδων (U21) με την αντίστοιχη της Σκωτίας (1-1).
Υποστηρικτές.
Οι υποστηρικτές του Π.Α.Σ. Κορίνθου είναι η Θύρα 3.

</doc>
<doc id="44830" url="https://el.wikipedia.org/wiki?curid=44830" title="Peugeot 207">
Peugeot 207

Το Peugeot 207 ήταν ένα αυτοκίνητο πόλης της κατηγορίας Β, που παρήχθη από τη γαλλική αυτοκινητοβιομηχανία Peugeot, μεταξύ του 2006 και του 2014 στη Γαλλία, και μέχρι σήμερα στο Ιράν. Σύμφωνα με την JATO Dynamics, εταιρεία στατιστικής μελέτης της αγοράς αυτοκινήτου, το 207 ήταν το νούμερο 1 σε πωλήσεις μοντέλο στην Ευρώπη το έτος 2007. Αντικατέστησε το Peugeot 206 και αντικαταστάθηκε τον Μάρτιο του 2012 από το Peugeot 208. Συνολικά κατασκευάστηκαν 4,1 εκατομμύρια αντίτυπα σειράς 207. Από την εισαγωγή του διαδόχου 208 έως τη διακοπή της γαλλικής παραγωγής του 207 τον Ιούνιο του 2014, τα αντίτυπα του 207 διατέθηκαν ως Peugeot 207+,
Παρουσίαση.
Το 207 παρουσιάστηκε επίσημα στις 12 Ιανουαρίου 2006, μπήκε στην παραγωγή τον Φεβρουάριο και λανσαρίστηκε στις 6 Απριλίου στη Γαλλία και αμέσως μετά στο Βέλγιο, στην Ισπανία και στην Ιταλία, ενώ στη Γερμανία και στην Ελλάδα λανσαρίστηκε τον Μάιο. Σύντομα ακολούθησαν όλες οι ευρωπαϊκές και ασιατικές αγορές και οι άλλες διεθνείς αγορές.
Ειδικότερα στο Ηνωμένο Βασίλειο, η παρουσίασή του δεξιοτίμονου 207 έγινε στις 8 Ιουνίου 2006. Την ίδια ημέρα μάλιστα διάλεξαν τα δύο σωματεία εργαζομένων στο εργοστάσιο του Ομίλου PSA στο Ryton (Ράιτον) για την έναρξη μιας καμπάνιας μποϊκοτάζ στα προϊόντα της PSA, αφού η εταιρεία είχε μόλις ανακοινώσει το κλείσιμο του εργοστασίου.
Στην Κίνα, παρήχθη και κυκλοφόρησε μια αποκλειστικά τοπική σεντάν εκδοχή, γνωστή ως Peugeot 207 Sedan, ως προϊόν της κοινοπραξίας Dongfeng Peugeot-Citroën Automobile. Εδώ να σημειωθεί ότι οι ξένες αυτοκινητοβιομηχανίες εξαναγκάζονται, λόγω της κινεζικής νομοθεσίας, να δημιουργήσουν μια κοινή επιχείρηση / κοινοπραξία με μια κινεζική εταιρεία προκειμένου να παράγουν αυτοκίνητα επί κινεζικού εδάφους..
Εμπορική τοποθέτηση.
Το 207 σχεδιάστηκε και κυκλοφόρησε ως αντικαταστάτης του Peugeot 206. Επειδή όμως το 206 συνέχιζε να είναι δημοφιλές (ενδεικτικώς, το αμέσως προηγούμενο έτος πριν την αντικατάσταση, το 2005, οι πωλήσεις του έφτασαν τα 800.000 αντίτυπα), αποφασίστηκε η συνέχιση της παραγωγής του, παράλληλα με τον διάδοχό του. Μάλιστα το 2009 έγινε μια έντονη αισθητική ανανέωση στο 206, το οποίο απέκτησε ένα νέο μπροστινό μέρος, παρόμοιο με αυτό του 207, μαζί με νέας σχεδίασης πίσω φώτα και προφυλακτήρα, ενώ έλαβε και κοσμητικές επεμβάσεις στο σαλόνι, με εμφανέστερη το εντελώς καινούριο ταμπλό. Το βελτιωμένο μοντέλο κυκλοφόρησε ως 206+ και συνέχισε να διατίθεται για αρκετά χρόνια ακόμα σε πολλές αγορές διεθνώς, αν και στην Ευρώπη αποσύρθηκε τον Μάιο του 2013.
Ο παράλληλος διάδοχος 207 βασίστηκε σε μια επιμηκυμένη εκδοχή της πλατφόρμας του Citroën C3. Ως αποτέλεσμα, αν και τυπικώς συνέχισε να ανήκει στην κατηγορία Β (supermini αυτοκίνητα πόλης), το μήκος του έφτανε τα 4,03 μέτρα και ήταν ένα από τα μεγαλύτερα της κατηγορίας του.
Κινητήρες.
Το 207 προσφερόταν με τους εξής κινητήρες, όλοι 4-κύλινδροι σε σειρά (Ι4):
Peugeot 207 epure.
To Peugeot 207 epure είναι ένα πρωτότυπο μοντέλο που παρουσιάστηκε στο Διεθνές Σαλόνι Αυτοκινήτου του Παρισίου τον Σεπτέμβριο του 2006. Ήταν ο προπομπός της έκδοσης 207 CC (Coupé Cabriolet), δηλαδή του 207 καμπριολέ με μεταλλική αναδιπλούμενη οροφή, που μπήκε στην παραγωγή τον Απρίλιο του 2007.
Ανανέωση του 2009.
Στις 29 Ιουνίου 2009, κυκλοφόρησε το βελτιωμένο Peugeot 207, με ένα λίφτινγκ στο μπροστινό μέρος, νέες ζάντες και τοποθέτηση LED (Light Emitting Diode / Δίοδος Εκπομπής Φωτός) στα πίσω φώτα. Ο αεροδυναμικός συντελεστής Cd του μοντέλου ήταν 0,30.

</doc>
<doc id="44832" url="https://el.wikipedia.org/wiki?curid=44832" title="Πεζώ 207">
Πεζώ 207



</doc>
<doc id="44833" url="https://el.wikipedia.org/wiki?curid=44833" title="Πεζό 207">
Πεζό 207



</doc>
<doc id="44836" url="https://el.wikipedia.org/wiki?curid=44836" title="Άμωμος σύλληψη">
Άμωμος σύλληψη

Η "άμωμος Σύλληψη" αποτελεί δόγμα της Ρωμαιοκαθολικής Εκκλησίας, σύμφωνα με το οποίο η Μαρία, η μητέρα του Ιησού Χριστού, διατηρήθηκε από τον Θεό άμωμη από την κηλίδα του προπατορικού αμαρτήματος κατά την σύλληψή της. 
Ιστορία του δόγματος.
Πέρα από την αποδοχή ή όχι του δόγματος της Αμώμου Σύλληψης, υπάρχει η ιστορία της ανάπτυξής του μέσα στην Εκκλησία. Η Σύλληψη της Μαρίας εορταζόταν στην Αγγλία από τον 9ο αι. και μεγάλη επίδραση στην επέκτασή της άσκησε ο Έντμερ. Οι Νορμανδοί προσπάθησαν να εξαλείψουν τη γιορτή, αλλά αυτή παρέμεινε ζωντανή στην καρδιά του λαού.
Θέσεις των Προτεσταντών, των Ορθοδόξων και των Ανατολικών Καθολικών.
Το δόγμα γενικά δεν γίνεται δεκτό ούτε από την Ανατολική Ορθόδοξη Εκκλησία ούτε από τους Χριστιανούς της Μεταρρύθμισης ή προτεσταντικής παράδοσης.
Οι Προτεστάντες γενικά απορρίπτουν το δόγμα γιατί δεν θεωρούν την ανάπτυξη δογματικής θεολογίας να έχει κύρος πέραν της βιβλικής εξήγησης, και το δόγμα της Αμώμου Σύλληψης δεν διδάσκεται στην Αγία Γραφή. Γίνεται δεκτό από κάποιους Αγγλοκαθολικούς, αλλ' απορρίπτεται από τους περισσότερους Αγγλικανούς και επίσης από τους Παλαιοκαθολικούς. Στο βιβλίο κοινών προσευχών η 8η Δεκεμβρίου είναι μικρός εορτασμός επετείου ("lesser commemoration") η παρακολούθηση της οποίας δεν είναι υποχρεωτική. Πάντως, μέλη της Αγγλικανικής Κοινωνίας της Μαρίας οφείλουν να παρακολουθούν τη Θεία Λειτουργία εκείνη την ημέρα. 
Οι Ορθόδοξοι Χριστιανοί πιστεύουν ότι η Μαρία δεν έκανε αμαρτίες σε όλη τη ζωή της, αλλά δεν συμμερίζονται την άποψη της Ρωμαιοκαθολικής Εκκλησίας για το προπατορικό αμάρτημα. Σημειώνουν ότι ο Αυγουστίνος Ιππώνος, τα έργα του οποίου δεν ήταν ιδιαίτερα γνωστά στον ανατολικό Χριστιανισμό μέχρι τον 17ο αι. έχει ασκήσει αξιοσημείωτη επιρρροή στη θεολογία της αμαρτίας που έχει γενικά ριζώσει στην Αγία Έδρα, και από τη στιγμή που ο ανατολικός Χριστιανισμός δεν συμμερίζεται τη θεώρηση της Ρώμης (ή των περισσότερων Προτεσταντών) για το προπατορικό αμάρτημα, θεωρεί αχρείαστο το δόγμα ότι η Μαρία χρειαζόταν εξαγνισμό πριν την Ενσάρκωση. Αντιθέτως, Ορθόδοξοι θεολόγοι λένε ότι οι αναφορές Ελλήνων και Σύρων Πατέρων στην αγνότητα και την αναμαρτησία της Μαρίας αναφέρονται στην συμπεριφορά της μετά τη γέννηση. 
Παρότι δεν αποτελεί δόγμα στην Ορθόδοξη Εκκλησία, υπάρχει μια γενική πεποίθηση ότι έγινε προ-αγιασμός της Μαρίας τον καιρό της σύλληψής της, όπως έγινε κατά τη σύλληψη του Ιωάννη του Βαπτιστή. Πάντως, δεν έγινε "καθαρισμός από το προπατορικό αμάρτημα", γιατί οι Ορθόδοξοι πιστεύουν ότι το προπατορικό αμάρτημα δεν κληρονομείται. Αντιθέτως, στην Ορθοδοξία με τον όρο "προπατορικό αμάρτημα" εννοείται η γενική τάση προς την αμαρτία και την οδύνη στον κόσμο, η οποία προκλήθηκε από την πτώση του Αδάμ.
Οι Ανατολικοί Καθολικοί δέχονται την Ορθόδοξη άποψη.
Πάντως, πολλοί (ειδικά οι Ουκρανοί Καθολικοί, οι Μαρωνίτες και οι Ρουθενιανοί), είναι πολύ εκλατινισμένοι κι έχουν φτάσει να δέχονται την Ρωμαιοκαθολική άποψη για την Άμωμο Σύλληψη. Αυτό έχει οδηγήσει στο υποτιμητικό προσωνύμιο "Άμωμος Πλάνη" κάποιες Ανατολικές εκκλησίες, που θεωρούν ότι πιέζονται να δεχτούν ένα θεολογικό δόγμα το οποίο δεν έχει νόημα στον δικό τους ορισμό για την αμαρτία. Το Βατικανό το έχει αντιληφθεί, και τα τελευταία χρόνια υπάρχει κάποια μικρή διαμάχη ειδικά ανάμεσα στους Ελληνο-Καθολικούς Μελχίτες.
Πηγές από την Αγία Γραφή.
Ο Πάπας Πίος Θ΄, στο αποστολικό διάταγμά του "Ineffabilis Deus" (8 Δεκεμβρίου 1854) με το οποίο καθόρισε την Άμωμο Σύλληψη ως δόγμα για την Καθολική Εκκλησία, αναφέρθηκε πρωταρχικά στο κείμενο της Γένεσης, όπου ο Θεός είπε στο φίδι «θα θέσω έχθρα μεταξύ εσού και της γυναικός, μεταξύ του απογόνου σου και του απογόνου της»3:15. Σύμφωνα με τη θεώρηση αυτή, επρόκειτο για προφητεία για μια γυναίκα που πάντα θα βρισκόταν σε έχθρα με το φίδι - δηλαδή, μια γυναίκα που δεν θα βρισκόταν ποτέ υπό την εξουσία της αμαρτίας, και δεμένη από το ερπετό.
Άλλοι Καθολικοί θεολόγοι βρίσκουν στοιχεία για την Άμωμο Σύλληψη στο χαιρετισμό του αρχαγγέλου Γαβριήλ προς τη Μαρία κατά τον Ευαγγελισμό (στο κατά Λουκάν Ευαγγέλιο) «Χαίρε, Κεχαριτωμένη, ο Κύριος μετά Σου» (Ave Maria gratia plena, Dominus tecum)1:28.
Κοινή παρερμηνεία.
Υπάρχει μια ευρέως διαδεδομένη παρερμηνεία του όρου "άμωμος σύλληψη". Πολλοί, ακόμη και Καθολικοί, πιστεύουν ότι αυτός αναφέρεται στη σύλληψη του Ιησού από τη Μαρία. 

</doc>
<doc id="44838" url="https://el.wikipedia.org/wiki?curid=44838" title="Υπερχορδές">
Υπερχορδές



</doc>
<doc id="44839" url="https://el.wikipedia.org/wiki?curid=44839" title="Θεωρία Υπερχορδών">
Θεωρία Υπερχορδών



</doc>
<doc id="44841" url="https://el.wikipedia.org/wiki?curid=44841" title="Σαράγεβο">
Σαράγεβο

Το Σαράγεβο ή Σεράγεβο (λατινικό: Sarajevo, κυριλλικό: "Сарајево"), είναι η πρωτεύουσα και μεγαλύτερη πόλη της Βοσνίας και Ερζεγοβίνης, της Ομοσπονδίας της Βοσνίας και Ερζεγοβίνης και η «de jure» πρωτεύουσα της Σερβικής Δημοκρατίας, με πληθυσμό 275.524 στα τρέχοντα διοικητικά του όρια. Η μητροπολιτική περιοχή του, που περιλαμβάνει το Καντόνι του Σαράγεβο, το Ανατολικό Σαράγεβο και γειτονικούς δήμους έχει 555.210 κατοίκους. Φωλιασμένο μέσα στην ευρύτερη κοιλάδα του Σαράγεβο της Βοσνίας, περιβάλλεται από τις Δειναρικές Άλπεις και βρίσκεται κατά μήκος του ποταμού Mίλιατσκα, στην καρδιά της Νοτιοανατολικής Ευρώπης και των Βαλκανίων.
Το Σαράγεβο είναι το πολιτικό, κοινωνικό και πολιτιστικό κέντρο της Βοσνίας και Ερζεγοβίνης, ξεχωριστό κέντρο πολιτισμών στα Βαλκάνια, με την περιφερειακού εύρους επιρροή του στην ψυχαγωγία, τα μέσα ενημέρωσης, τη μόδα και τις τέχνες.
Λόγω της μακράς και πλούσιας ιστορίας του θρησκευτικής και πολιτιστικής ποικιλομορφίας, το Σαράγεβο αποκαλείται συχνά «Ιερουσαλήμ της Ευρώπης» ή «Ιερουσαλήμ των Βαλκανίων». Είναι η μόνη μεγάλη ευρωπαϊκή πόλη που διαθέτει τζαμί, καθολική εκκλησία, ορθόδοξη εκκλησία και συναγωγή στην ίδια γειτονιά. Περιφερειακό εκπαιδευτικό κέντρο, η πόλη φιλοξενεί επίσης τον πρώτο θεσμό τριτοβάθμιας εκπαίδευσης των Βαλκανίων με τη μορφή ενός Ισλαμικού πολυτεχνείου, που ονομάζεται "Saraybosna Osmanlı Medrese", σήμερα τμήμα του Πανεπιστημίου του Σεράγεβο.
Αν και ο οικισμός στην περιοχή χρονολογείται από την προϊστορική εποχή, η σύγχρονη πόλη δημιουργήθηκε ως Οθωμανικό οχυρό το 15ου αιώνα. Το Σαράγεβο έχει προσελκύσει τη διεθνή προσοχή αρκετές φορές καθ' όλη την ιστορία του. Το 1885 ήταν η πρώτη πόλη στην Ευρώπη και η δεύτερη στον κόσμο με δίκτυο ηλεκτρικού τραμ που διέσχιζε την πόλη, μετά το Σαν Φρανσίσκο. Το 1914 υπήρξε ο τόπος της δολοφονίας του Αρχιδούκα Φραγκίσκου Φερδινάνδου της Αυστρίας, που προκάλεσε τον Α΄ Παγκόσμιο Πόλεμο, μετά τον οποίο η πόλη γνώρισε μια περίοδο στασιμότητας ως τμήμα του Βασιλείου της Γιουγκοσλαβίας. Η ίδρυση της Σοσιαλιστικής Δημοκρατίας της Βοσνίας-Ερζεγοβίνης στη Δεύτερη Γιουγκοσλαβία οδήγησε σε μαζική επέκταση του Σαράγεβο, πρωτεύουσας της δημοκρατίας, που φιλοξένησε τους Χειμερινούς Ολυμπιακούς του 1984. Για 1.425 ημέρες, από τον Απρίλιο του 1992 έως τον Φεβρουάριο του 1996, η πόλη υπέστη τη μακρύτερη πολιορκία πρωτεύουσας στην ιστορία του σύγχρονου πολέμου, κατά τον Πόλεμο της Βοσνίας και τη διάλυση της Γιουγκοσλαβίας.
Ετυμολογία.
Το παλαιότερο γνωστό όνομα για τη μείζονα περιοχή της κεντρικής Βοσνίας του σημερινού Σαράγεβο είναι "Βρχμπόσνα".
Το Σαράγεβο είναι εκσλαβισμένη λέξη με βάση το "σαράι", την Τουρκική λέξη για το "ανάκτορο" Η κατάληξη "εβο" μπορεί να προέρχεται από τον όρο "σαράι οβασί" που πρωτοεμφανίζεται το 1455, και σημαίνει «τα πεδία γύρω από το ανάκτορο» ή απλώς «πεδία του ανακτόρου».
Εντούτοις, στο Λεξικό του Τουρκικών δανικών λέξεων, ο Αμπντουλάχ Σκάλιτς υποστηρίζει ότι η κατάληξη "εβο" είναι πιθανότερα το διαδεδομένο σλαβικό επίθεμα που χρησιμοποιείται για να δηλώσει τοπωνύμια, παρά από την τουρκική κατάληξη "οβα", όπως προτείνουν ορισμένοι. Η πρώτη αναφορά του ονόματος Σαράγεβο έγινε σε επιστολή του 1507 του Φιρούζ Μπέη. Το επίσημο όνομα κατά την 400χρονη Οθωμανική περίοδο ήταν "Σαραϊμποσνά" (Ανάκτορο της Βοσνίας), όπως είναι και στη σημερινή Τουρκική.
Το Σαράγεβο είχε πολλά προσωνύμια. Το παλαιότερο είναι "Σεχέρ", που είναι ο όρος που χρησιμοποίησε ο Ισα-Μπεγκ Ισάκοβιτς για να περιγράψει την πόλη που επρόκειτο να χτίσει. Πρόκειται για μια τουρκική λέξη που σημαίνει μια ανώτερη πόλη βασικής σημασίας ("σεχίρ"), που με τη σειρά της προέρχεται από την Περσική: شهر "σαχρ" (πόλη). Καθώς αναπτύχθηκε το Σεράγεβο, πολλά προσωνύμια προέκυψαν από συγκρίσεις με άλλες πόλεις του ισλαμικού κόσμου, όπως «Δαμασκός του Βορρά». Το δημοφιλέστερο από αυτά ήταν «Ευρωπαϊκή Ιερουσαλήμ».
Κάποιοι υποστηρίζουν ότι μια πιο σωστή μετάφραση του "σαράι" είναι κυβερνητικό γραφείο ή κατοικία. "Σαράι" είναι συνηθισμένη λέξη στα τουρκικά για ένα ανάκτορο ή ένα αρχοντικό (από την περσική λέξη سرای "σαράι", που σημαίνει «κατοικία, ανάκτορο»).
Περιβάλλον.
Γεωγραφία.
Το Σεράγεβο βρίσκεται κοντά στο γεωμετρικό κέντρο της τριγωνικής Βοσνίας-Ερζεγοβίνης και στην ιστορική περιοχή της κυρίως Βοσνίας. Βρίσκεται 518 μέτρα πάνω από την επιφάνεια της θάλασσας, στην κοιλάδα του Σαράγιεβο, στο μέσο των Δειναρικών Άλπεων.Η ίδια η κοιλάδα αποτελούσε άλλοτε μια τεράστια έκταση πράσινου, αλλά έδωσε τη θέση της στην αστική επέκταση και ανάπτυξη των πόλεων στην εποχή μετά το Β΄ Παγκόσμιο Πόλεμο. Η πόλη περιβάλλεται από έντονα δασωμένους λόφους και πέντε μεγάλα βουνά. Η υψηλότερη από τις γύρω κορυφές είναι η Τρεσκάβιτσα στα 2.088 μέτρα, στη συνέχεια το βουνό Μπιελάσνιτσα στα 2.067 μέτρα, το Τζαχορίνα στα 1.913 μέτρα, το Τρέμπεβιτς στα 1.627 μέτρα και 1.502 μέτρα το Ίγκμαν, που είναι το χαμηλότερο. Τα τελευταία τέσσερα είναι επίσης γνωστά ως Ολυμπιακά Όρη του Σεράγεβο (λόγω των Χειμερινών Ολυμπιακών του 1984). Η ίδια η πόλη έχει ανάλογο ποσοστό λοφώδους εδάφους, όπως αποδεικνύεται από τους πολλούς έντονα κεκλιμένους δρόμους και τις κατοικίες που φαίνεται να σκαρφαλώνουν στις πλαγιές.
Ο ποταμός Mίλιατσκα είναι ένα από τα κύρια γεωγραφικά χαρακτηριστικά της πόλης. Διαρρέει την πόλη από τα ανατολικά μέσω του κέντρου του Σαράγεβο προς το δυτικό τμήμα της πόλης, όπου τελικά συναντά τον ποταμό Μπόσνα. Ο ποταμός Mίλιατσκα είναι ο «Πποταμός του Σαράγεβο», με τις πηγές του ("Βρέλο Μίλατσκε") 2 χιλιόμετρα νότια της πόλης Πάλε στους πρόποδες του όρους Τζαχορίνα, αρκετά χιλιόμετρα ανατολικά του κέντρου του Σαράγεβο. Οι πηγές του Μπόσνα, "Βρέλο Μπόσνε" κοντά στο Ιλιτζα (δυτικό Σαράγεβο), είναι ένα ακόμη φυσικό αξιοθέατο και ένας δημοφιλής προορισμός για τους κατοίκους του Σεράγεβο και άλλους τουρίστες. Αρκετοί μικρότεροι ποταμοί και ρέματα όπως ο Κόσεβσκι Πότοκ διαρρέουν επίσης την πόλη και τα περίχωρά της.
Αστικό τοπίο.
Το Σαράγεβο βρίσκεται κοντά στο κέντρο της τριγωνικής Βοσνίας και Ερζεγοβίνης στη νοτιοανατολική Ευρώπη. Η κυρίως πόλη του Σαράγεβο αποτελείται από τέσσερις δήμους: "Τσεντάρ" (Κέντρο), "Νόβι Γκραντ" (Νέα Πόλη), "Νόβο Σαράγιεβο" (Νέο Σαράγεβο) και "Στάρι Γκραντ" (Παλαιά Πόλη), ενώ η Μητροπολιτική περιοχή του Σαράγεβο (περιοχή του Μείζονος Σαράγιεβο) περιλαμβάνει αυτούς και τους γειτονικούς δήμους Ίλιτζα, Χάτζιτσι, Βόγκοστσα και Ίλιγιας (πριν από τον πόλεμο και τη νέα διοικητικη διαίρεση (που επιβλήθηκε με τη συμφωνία του Ντέιτον), η Μητρόπολη του Σαράγεβο αποτελείτο επίσης, εκτός από τους προαναφερθέντες, και από τρεις δήμους, σήμερα διαιρεμένους μεταξύ της Ομοσπονδία Βοσνίας και Ερζεγοβίνης και της Σερβικής Δημοκρατίας - τους Τρνόβο, Λουκάβιτσα και Πάλε. Η πόλη έχει μια αστική περιοχή 1.041,5 τετραγωνικών χιλιομέτρων. Το "Βελίκι Παρκ" (Μεγάλο Πάρκο) είναι η μεγαλύτερη περιοχή πρασίνου στο κέντρο του Σεράγεβο. Περιβάλλεται από τους δρόμους Τίτοβα, Κόσεβο, Ντζιντζίκοβατς, Τίνα Ουγιέβιτσα και Τράμπινα και στο χαμηλότερο τμήμα του υπάρχει ένα μνημείο αφιερωμένο στα Παιδιά του Σαράγεβο.
Κλίμα.
Το Σαράγεβο έχει υγρό ηπειρωτικό κλίμα. Το κλίμα του Σαράγεβο εμφανίζει επιρροές των ωκεάνιων ζωνών, με τέσσερις εποχές και ομοιόμορφα κατανεμημένες βροχοπτώσεις. Η εγγύτητα της Αδριατικής Θάλασσας μετριάζει κάπως το κλίμα του Σαράγεβο, αν και τα βουνά στα νότια της πόλης μειώνουν σημαντικά αυτή τη θαλάσσια επιρροή. Η μέση ετήσια θερμοκρασία είναι 10° C, με τον Ιανουάριο (-0.5° C) να είναι ο ψυχρότερος και ο Ιούλιος (19.7° C) ο θερμότερος.
Η υψηλότερη καταγραφείσα θερμοκρασία ήταν στις 19 Αυγούστου 1946 και στις 23 Αυγούστου 2008 (41,0), ενώ η χαμηλότερη (-26,2° C) στις 25 Ιανουαρίου 1942. Κατά μέσο όρο ανά έτος το Σαράγεβο έχει 46 ημέρες που η θερμοκρασία υπερβαίνει τους 32° C και 4 ημέρες που η θερμοκρασία πέφτει κάτω από -15° C. Η πόλη εμφανίζει κατά κανόνα μέτρια νεφελώδη ουρανό, με μέση ετήσια νεφοκάλυψη 45%.
Ο πιο συννεφιασμένος μήνας είναι ο Δεκέμβριος (75% μέση νεφοκάλυψη), ενώ ο καθαρότερος ο Αύγουστος (37%). Οι μέτριες βροχοπτώσεις εμφανίζονται αρκετά σταθερά καθ 'όλη τη διάρκεια του έτους, με μέσο όρο 75 ημερών βροχόπτωσης. Οι κατάλληλες κλιματολογικές συνθήκες επέτρεψαν να ευδοκιμήσουν στην περιοχή τα χειμερινά αθλήματα, έτσι εξηγείται η διεξαγωγή των Χειμερινών Ολυμπιακών Αγώνων του 1984 στο Σαράγεβο. Η μέση ταχύτητα των ανέμων είναι 28 - 48 km / h και η πόλη έχει 1.769 ώρες ηλιοφάνειας/έτος.
Ατμοσφαιρική ρύπανση.
Η ατμοσφαιρική ρύπανση είναι σημαντικό πρόβλημα στο Σαράγεβο. Σύμφωνα με τη Βάση Δεδομένων του Παγκόσμιου Οργανισμού Υγείας για την Ατμοσφαιρική Ρύπανση του 2016
, η μέση ετήσια συγκέντρωση σωματιδίων PM2.5 το 2010 εκτιμήθηκε σε 30 μg/m3 με βάση τη μέτρηση PM10, που είναι 3 φορές υψηλότερη από τη συνιστώμενη από τις Κατευθυντήριες Οδηγίες Ποιότητας του Αέρα του ΠΟΥ για τα μέσα ετήσια PM2.5.
Ιστορία.
Αρχαία εποχή.
Από τα αρχαιότερα ευρήματα κατοίκησης στην περιοχή του Σαράγεβο είναι εκείνα του Νεολιθικού πολιτισμού Μπούτμιρ. Οι ανακαλύψεις στο Μπούτμιρ έγιναν στο σημερινό προάστιο Ιλιτζα του Σαράγεβο το 1893 από τις Αυστροουγγρικές αρχές κατά την κατασκευή μιας γεωργικής σχολής. Ο πλούτος της περιοχής σε πυριτόλιθο ήταν ελκυστικός για τους νεολιθικούς ανθρώπους και ο οικισμός άκμασε. Ο οικισμός ανέπτυξε μοναδικά σχέδια κεραμικής και αγγείων, που χαρακτηρίζουν τους ανθρώπους του Μπούτμιρ ως μοναδικό πολιτισμό, όπως περιγράφεται στο Διεθνές Συνέδριο Αρχαιολόγων και Ανθρωπολόγων, που συνήλθε στο Σεράγεβο το 1894.
Ο επόμενος σημαντικός πολιτισμός στο Σαράγεβο ήταν οι Ιλλυριοί. Οι αρχαίοι, που θεωρούσαν πατρίδα τους το μεγαλύτερο μέρος των Δυτικών Βαλκανίων, είχαν αρκετούς σημαντικούς οικισμούς στην περιοχή, κυρίως γύρω από τον ποταμό Mίλιατσκα και την κοιλάδα του Σαράγεβο. Οι Ιλλυριοί στην περιοχή του Σεράγεβο ανήκαν στους Δαισιτάτες, τον τελευταίο λαό της Ιλλυρίας στη Βοσνία και Ερζεγοβίνη, που αντιστάθηκε στη Ρωμαϊκή κατάκτηση. Η ήττα τους από το μετέπειτα Ρωμαίο αυτοκράτορα Τιβέριο το 9 μ.Χ. σηματοδοτεί την έναρξη της ρωμαϊκής κυριαρχίας στην περιοχή. Οι Ρωμαίοι δεν εποίκισαν ποτέ την περιοχή της σημερινής Βοσνίας, αλλά η ρωμαϊκή αποικία "Aquae Sulphurae" βρισκόταν κοντά στην κορυφή της σημερινής Ιλιτζα και ήταν ο σημαντικότερος οικισμός της εποχής. Μετά τους Ρωμαίους στην περιοχή οι εγκαταστάθηκαν οι Γότθοι, ακολουθούμενοι από τους Σλάβους τον 7ο αιώνα.
Μεσαίωνας.
Οι Σλάβοι ήρθαν στη Βοσνία τον 7ο αιώνα, αλλά οι λεπτομέρειες των μετακινήσεων και της εγκατάστασής τους στη χώρα παραμένουν άγνωστες. Πάντως ορισμένα σλαβικά τεχνουργήματα σώζωνται από τότε και είναι αρκετά σίγουρο ότι εγκαταστάθηκαν στην κοιλάδα του Σαράγεβο, αντικαθιστώντας τους Ιλλυριούς. Η "Κατερά", μία από τις δύο αρχικές Βοσνιακές πόλεις που αναφέρθηκε από τον Κωνσταντίνο τον Πορφυρογέννητο στο "Προς τον ίδιον υιόν Ρωμανόν", βρέθηκε στα νοτιοανατολικά του Σεράγεβο. Από την εποχή πριν την Οθωμανική κατάκτηση ελάχιστοι οικισμοί έχουν απομείνει στην περιοχή, μην επιτρέποντας την κατανόηση της ιστορίας της περιοχής του Σαράγεβο κατά το Μεσαίωνα.
Οι πρώτες αναφορές για τη Βοσνία περιγράφουν μια μικρή περιοχή, που ήταν βασικά η κοιλάδα του ποταμού Μπόσνα, που εκτεινόταν από τη σημερινή Ζένιτσα μέχρι το Σαράγεβο. Το 12ο αιώνα, όταν η Βοσνία έγινε υποτελής της Ουγγαρίας, ο πληθυσμός αποτελείτο κυρίως από μέλη της Βοσνιακής Εκκλησίας. Η περιοχή του σημερινού Σαράγεβο ήταν τμήμα της βοσνιακής επαρχίας "Βρχμπόσνα", κοντά στο παραδοσιακό κέντρο του βασιλείου. Αν και υπήρχε ένας οικισμός με το όνομα Βρχμπόσνα, η ακριβής θέση του Σαράγεβο της εποχής είναι υπό συζήτηση. Κατά το Μέσο Μεσαίωνα (1000 - 1250) διάφορα έγγραφα αναφέρονται σε ένα τόπο στην περιοχή ονόματι «Tόρνικ». Καθ΄ όλες τις ενδείξεις, το Tornik ήταν μια πολύ μικρή αγορά, που περιβαλλόταν από ένα αναλογικά μικρό χωριό, που δεν θεωρείτο πολύ σημαντική από τους εμπόρους της Ραγούσας. Ακόμα και το τοπικό φρούριο του Χόντιτζεντ το υπερασπίζονταν μόλις δύο δωδεκάδες άνδρες όταν έπεσε στους Τούρκους.
Άλλοι υποστηρίζουν ότι η Βρχμπόσνα ήταν μεγάλος οικισμός, που βρισκόταν στη μέση του σύγχρονου Σαράγεβο. Παπικά έγγραφα δείχνουν ότι το 1238 χτίστηκε στην πόλη ένας ναός αφιερωμένος στον Άγιο Παύλο. Οι μαθητές των σημαντικών αγίων Κύριλλου και Μεθόδιου σταμάτησαν στην περιοχή, ιδρύοντας εκκλησία στο Βρέλο Μπόσνε. Είτε η πόλη βρισκόταν ή όχι στο σημερινό Σαράγεβο, τα έγγραφα επιβεβαιώνουν τη σημασία αυτής και της περιοχής. Ίσως υπήρχε ένα χωριό περίχωρα της ίδιας της πόλης, κοντά στη σημερινή πόλη Ιλιτζα, μία από τις πιο ελκυστικές περιοχές για κατοίκηση την περιοχή, που είχε κατοικηθεί σημαντικά σε όλες σχεδόν τις περιόδους της ιστορίας της. Η Βρχμπόσνα ήταν μια σλαβική ακρόπολη από το 1263 μέχρι την κατάληψή της από την Οθωμανική Αυτοκρατορία το 1429. Δεδομένης της σημασίας του Αγίου Πέτρου, θα ήταν πιθανώς ένας πολύ σημαντικός καθεδρικός ναός, αλλά η ακριβής του θέση είναι άγνωστη. Μερικοί έχουν υποστηρίξει ότι βρισκόταν στη σημερινή συνοικία του Σαράγεβο Σκεντέριγια, καθώς λέγεται ότι κατά την ανοικοδόμηση στα τέλη του 19ου αιώνα βρέθηκαν κίονες ρωμαϊκού ρυθμού που χρονολογούνται από το 12ο αιώνα.
Οθωμανική περίοδος.
Το Σαράγεβο ιδρύθηκε από την Οθωμανική Αυτοκρατορία τη δεκαετία του 1450 με την κατάκτηση της περιοχής, με το 1461 να χρησιμοποιείται ως ημερομηνία ίδρυσης της πόλης. Ο πρώτος οθωμανικός κυβερνήτης της Βοσνίας, Ισά-Μπεγκ Ισάκοβιτς, μετέτρεψε το σύμπλεγμα χωριών σε πόλη και πρωτεύουσα του κράτους, οικοδομώντας μια σειρά βασικών κτιρίων, όπως ένα τζαμί, μια κλειστή αγορά, ένα δημόσιο λουτρό, έναν ξενώνα και φυσικά το κάστρο του κυβερνήτη («Σαράι») που έδωσε στην πόλη το σημερινό του όνομα. Το τζαμί ονομάστηκε «Τσάρεβα Τζαμίγια» (Τζαμί του Αυτοκράτορα) προς τιμή του Σουλτάνου Μωάμεθ Β΄. Με την ανοικοδόμηση το Σαράγεβο γρήγορα κατέστη η μεγαλύτερη πόλη της περιοχής. Ο οικισμός καθιερώθηκε ως πόλη, που ονομάστηκε "Μπόσνα-Σαράι", γύρω από την ακρόπολη το 1461. Το όνομα Σαράγεβο προέρχεται από το τουρκικό "σαράι οβασί", που σημαίνει "το πεδίο γύρω από το σαράι".
Μετά την απέλαση των Εβραίων από την Ισπανία στα τέλη του 15ου αιώνα και την πρόσκληση της Οθωμανικής Αυτοκρατορίας για μετεγκατάσταση του πληθυσμού τους, έφτασαν στο Σαράγεβο Σεφαρδίτες, που με την πάροδο του χρόνου θα έκαναν την πόλη ηγετικό κέντρο του Σεφαρδίτικου πολιτισμού και της γλώσσας Λαντίνο. Αν και σχετικά μικρή σε μέγεθος, μια εβραϊκή συνοικία θα αναπτυσσόταν σε αρκετά τετράγωνα στη Μπαστσάρσιγια.
Πολλοί ντόπιοι Χριστιανοί προσηλυτίστηκαν στο Ισλάμ εκείνη την εποχή. Για να φιλοξενεί τους νέους προσκυνητές στο δρόμο προς τη Μέκκα το 1541 ο επιμελητής του Γαζή Χουσρέβ Μπέη Βεκίλ Χαράτς έχτισε ένα τζαμί Προσκυνητών, που μέχρι σήμερα είναι γνωστό ως Τζαμί Χάτζισκα.
Υπό ηγέτες όπως ο δεύτερος κυβερνήτης Γαζή Χουσρέβ Μπεγκ, το Σαράγεβο αναπτύχθηκε με ταχύ ρυθμό. Ο Χουσρέβ έδωσε σε μεγάλο βαθμό στην πόλη το σχήμα της, καθώς το μεγαλύτερο τμήμα της σημερινής Παλιάς Πόλη χτίστηκε επί της διοίκησής του. Το Σαεράγεβο έγινε γνωστό για τη μεγάλη αγορά και τα πολλά τζαμιά του, που μέχρι τα μέσα του 16ου αιώνα αριθμούσαν πάνω από 100. Στην κορύφωση της ακμής της αυτοκρατορίας, το Σαράγεβο ήταν η μεγαλύτερη και σημαντικότερη οθωμανική πόλη στα Βαλκάνια μετά την Κωνσταντινούπολη. Το 1660 ο πληθυσμός της εκτιμάται ότι ξεπερνούσε τις 80.000. Αντίθετα το Βελιγράδι το 1838 είχε 12.963 κατοίκους και το Ζάγκρεμπ το 1851 είχε 14.000. Οταν άλλαξε η πολιτική κατάσταση το Σαράγεβο έγινε πεδίο πολεμικών συγκρούσεων.
Το 1697, κατά τη διάρκεια του Μεγάλου Τουρκικού Πολέμου, ο Πρίγκιπας Ευγένιος της Σαβοΐας ηγήθηκε μιας επιδρομής της Μοναρχίας των Αψβούργων κατά της Οθωμανικής Αυτοκρατορίας, με την οποία κατέλαβε το Σεράγεβο και το άφησε μολυσμένο από την πανώλη και ισοπεδωμένο από τη φωτιά. Αφού οι άντρες του το λεηλάτησαν τελείως, πυρπόλησαν την πόλη και την κατέστρεψαν σχεδόν όλη σε μια μέρα. Μόνο ελάχιστες γειτονιές, μερικά τζαμιά και μια ορθόδοξη εκκλησία έμειναν όρθια. Πολλές άλλες πυρκαγιές κατέστρεψαν την πόλη, που αργότερα ανοικοδομήθηκε, αλλά ποτέ δεν ανέκαμψε πλήρως από την καταστροφή. Το 1807 είχε περίπου 60.000 κατοίκους.
Τη δεκαετία του 1830, κατά τη Βοσνιακή εξέγερση, αρκετές μάχες έλαβαν χώρα γύρω από την πόλη, υπό την ηγεσία του Χουσείν Γκραντάσεβιτς. Σήμερα ένας μεγάλος δρόμος της πόλης ονομάζεται "Ζμάι οντ Μπόσνε" (Δράκου της Βοσνίας) προς τιμή του. Η εξέγερση απέτυχε και για αρκετές ακόμη δεκαετίες το Οθωμανικό κράτος διατήρησε τον έλεγχο της Βοσνίας.
Η Οθωμανική Αυτοκρατορία κατέστησε το Σαράγεβο σημαντικό διοικητικό κέντρο το 1850. Η Μπαστσάρσιγια ανοικοδομήθηκε ως παλιά αγορά και ιστορικό και πολιτιστικό κέντρο της πόλης. 
Αυστροουγγαρία.
Η κατοχή από την Αυστροουγγαρία της Βοσνία και Ερζεγοβίνης έγινε το 1878 στο πλαίσιο της Συνθήκης του Βερολίνου και η πλήρης προσάρτηση ακολούθησε το 1908, εξοργίζοντας τους Σέρβους. Το Σαράγεβο εκβιομηχανίστηκε από την Αυστροουγγαρία, που χρησιμοποίησε την πόλη ως περιοχή δοκιμών για νέες εφευρέσεις όπως το τραμ, οι οποίες δημιουργήθηκε εκεί το 1885 πριν λειτουργήσει αργότερα στη Βιέννη. Αρχιτέκτονες και μηχανικοί που επιθυμούσαν να βοηθήσουν στην ανοικοδόμηση του Σαράγεβο ως σύγχρονης ευρωπαϊκής πρωτεύουσας έσπευσαν στην πόλη. Μια πυρκαγιά που έκαψε ένα μεγάλο μέρος του κέντρου της πόλης ("τσάρσιγια") άφησε περισσότερο χώρο για ανάπλαση. Το αποτέλεσμα ήταν η πόλη να έχει ένα μοναδικό συνδυασμό της σωζώμενης αγοράς της οθωμανικής πόλης και της σύγχρονης δυτικής αρχιτεκτονικής. Το Σαράγεβο έχει επίσης μερικά παραδείγματα Ζετσεσιονιστικού και Ψευδομαυριτανικού ρυθμού, που χρονολογούνται από αυτήν την περίοδο.
Η αυστροουγγρική περίοδος ήταν μεγάλης ανάπτυξης για την πόλη, καθώς η Δυτική δύναμη αναβάθμισε το νέο της απόκτημα στα πρότυπα της Βικτωριανής εποχής. Στα χρόνια αυτά κατασκευάστηκαν διάφορα εργοστάσια και άλλα κτίριακαι ένας μεγάλος αριθμός ιδρυμάτων τόσο δυτικοποιήθηκαν όσο και εκσυγχρονίσθηκαν. Για πρώτη φορά στην ιστορία ο πληθυσμός του Σαράγιεβο άρχισε να γράφει στη Λατινική γραφή. Για πρώτη φορά η πόλη επεκτάθηκε σημαντικά εκτός των παραδοσιακών συνόρων της. Μεγάλο μέρος του σύγχρονου κεντρικού δήμου της πόλης ("Centar") κατασκευάστηκε κατά τη διάρκεια αυτής της περιόδου.
Η αρχιτεκτονική στο Σαράγεβο αναπτύχθηκε γρήγορα με ένα ευρύ φάσμα ρυθμών και κτιρίων. Ο καθεδρικός ναός της Ιερής Καρδιάς, για παράδειγμα, κατασκευάστηκε χρησιμοποιώντας στοιχεία νεογοτθικής και ρωμανικής αρχιτεκτονικής. Το Εθνικό Μουσείο, η ζυθοποιοία του αεράγεβο και το Δημαρχείο κατασκευάστηκαν επίσης αυτή την περίοδο. Επιπλέον οι Αυστριακοί αξιωματούχοι έκανα ν το Σαράγεβο την πρώτη πόλη με τραμ σε αυτό το τμήμα της Ευρώπης
Παρόλο που το Βιλαέτι της Βοσνίας "de jure" παρέμεινε τμήμα της Οθωμανικής Αυτοκρατορίας, "de facto" κυβερνιόταν ως αναπόσπαστο τμήμα της Αυστροουγγαρίας, με τους Οθωμανούς να μην έχουν λόγο στην καθημερινή διακυβέρνησή της. Αυτό διήρκεσε μέχρι το 1908, όταν προσαρτήθηκε επισήμως και μετατράπηκε σε συγκυριαρχούμενο, ελεγχόμενο από κοινού από την Αυστριακή Αυτοκρατορία και από το Βασίλειο της Ουγγαρίας.
Κατά το γεγονός, που πυροδότησε τον Α΄ Παγκόσμιο Πόλεμο, ο Αρχιδούκας Φραγκίσκος Φερδινάνδος της Αυστρίας δολοφονήθηκε μαζί με τη σύζυγό του Σοφία, Δούκισσα του Χόχενμπεργκ, στο Σαράγεβο στις 28 Ιουνίου 1914 από έναν αυτοαποκαλούμενο Γιουγκοσλάβο, το Γκαβρίλο Πρίντσιπ, μέλος της "Νέας Βοσνίας" (επαναστατική οργάνωση Βοσνίων, κυρίως, αλλά όχι μόνο, Σέρβων). Αντιδρώντας πολλοί κάτοικοι του Σαράγεβο οργάνωσαν ταραχές εναντίον των Σέρβων, σκοτώνοντας δύο και καταστρέφοντας την περιουσία τους.
Στον πόλεμο που ακολούθησε όμως οι περισσότερες συγκρούσεις στα Βαλκάνια έλαβαν χώρα κοντά στο Βελιγράδι και το Σαράγεβο απέφυγε σε μεγάλο βαθμό ζημιές και καταστροφές. Μετά τον πόλεμο, μετά την ίδρυση του Βασίλειου της Γιουγκοσλαβίας, το Σαράγεβο έγινε η πρωτεύουσα της Επαρχίας του Δρίνου.
Γιουγκοσλαβία.
Μετά τον Α΄ Παγκόσμιο Πόλεμο και με τη συμβολή του Σερβικού στρατού παράλληλα με τα εξεγερθέντα Σλαβικά έθνη της Αυστροουγγαρίας, το Σαράγεβο έγινε τμήμα του Βασιλείου της Γιουγκοσλαβίας. Αν και διατήρησε κάποια πολιτική σημασία ως κέντρο πρώτα της περιοχής της Βοσνίας και στη συνέχεια της Μπανόβινας του Δρίνουυ η πόλη δεν ήταν πλέον εθνική πρωτεύουσα και η επιρροή της παγκοσμίως μειώθηκε.
Κατά το Β΄ Παγκόσμιο Πόλεμο ο στρατός του Βασιλείου της Γιουγκοσλαβίας ηττήθηκε από τις γερμανικές και ιταλικές δυνάμεις. Μετά από γερμανική επίθεση βομβαρδισμού, το Σαράγεβο καταλήφθηκε στις 15 Απριλίου 1941 από τη 16η Μηχανοκίνητη Μεραρχία Πεζικού. Οι δυνάμεις του Άξονα δημιούργησαν το Ανεξάρτητο Κράτος της Κροατίας και περιέλαβαν το Σαράγεβο στην επικράτειά του.
Αμέσως μετά την κατάληψη η κύρια Σεφαρδίτικη Εβραϊκή συναγωγή, "Il Kal Grande", λεηλατήθηκε, κάηκε και καταστράφηκε από τους Ναζί με τη βοήθεια μιας χούφτας τοπικών Βοσνίων (Μουσουλμάνων). Μέσα σε λίγους μήνες οι αιωνόβιες Σεφαρδίτικες και Ασκεναζίτικες εβραϊκές κοινότητες του Σαράγεβο, που αποτελούσαν τη συντριπτική πλειοψηφία του Βοσνιακού Εβραϊσμού, θα συγκεντρώνονταν στην Παλιά Συναγωγή και θα εκτοπίζονταν για θανάτωση στα κροατικά στρατόπεδα συγκέντρωσης. Περίπου το 85% του εβραϊκού πληθυσμού της Βοσνίας θα πέθαινε στα χέρια των Ναζί και των Ουστάσι κατά το Ολοκαύτωμα. Το Χάγκανταχ (ιερό βιβλίο) του Σαράγεβο ήταν το σημαντικότερο κειμήλιο που σώθηκε από την εποχή εκείνη, φυγαδευμένο λάθρα από το Σεράγεβο και διασωθέν από τους Ναζί και τους Ουστάσι από τον αρχιβιβλιοθηκάριο του Εθνικού Μουσείου, Ντερβίς Κορκούτ.
Στις 12 Οκτωβρίου 1941 μια ομάδα 108 επίσημων Βόσνιων πολιτών του Σαράγεβο υπέγραψε το Ψήφισμα των Μουσουλμάνων του Σαράγεβο με το οποίο καταδίκαζε τη δίωξη των Σέρβων που οργάνωσαν οι Ουστάσι, έκανε διάκριση μεταξύ των Βοσνίων που συμμετείχαν σε τέτοιους διωγμούς και του υπόλοιπου πληθυσμού των Βοσνίων, παρουσίασε πληροφορίες για τους διωγμούς των Βόσνιων από Σέρβους και ζήτησε ασφάλεια για όλους τους πολίτες της χώρας, ανεξάρτητα από την ταυτότητά τους Στα μέσα του καλοκαιριού του 1942 περίπου 20.000 Σέρβοι βρήκαν καταφύγιο στο Σαράγεβο από την τρομοκρατία των Ουστάσι.
Η πόλη βομβαρδίστηκε από τους Συμμάχους το 1943 και το 1944. Το γιουγκοσλάβικο κίνημα των Παρτιζάνων εκπροσωπήθηκε στην πόλη. Την περίοδο Φεβρουαρίου - Μαΐου 1945, ο Μαξ Λούμπουριτς είχε στήσει την έδρα των Ουστάσι σε ένα κτίριο γνωστό ως Βίλα Λούμπουριτς και το χρησιμοπιούσείησε ως τόπο βασανιστηρίων και εκτέλεσης, όπου 323 θύματα αναγνωρίστηκαν μετά τον πόλεμο. Επικεφαλής της αντίστασης ήταν ο Βλάντιμιρ "Βάλτερ" Πέριτς, που πέθανε ενώ ηγείτο της απελευθέρωσης της πόλης στις 6 Απριλίου 1945.
Μετά τον πόλεμο το Σαράγεβο ήταν η πρωτεύουσα της Σοσιαλιστικής Δημοκρατίας της Βοσνίας και Ερζεγοβίνης εντός της Σοσιαλιστικής Ομοσπονδιακής Δημοκρατίας της Γιουγκοσλαβίας. Η κυβέρνηση της Δημοκρατίας επένδυσε έντονα στο Σεράγεβο, κατασκευάζοντας πολλά καινούργια οικιστικά συγκροτήματα στο Δήμο του Νόβι Γκραντ και στο δήμο Nόβο Σαράγεβο, αναπτύσσοντας παράλληλα τη βιομηχανία της πόλης και μετατρέποντας το Σαράγεβο σε μια σύγχρονη πόλη. Το Σαράγεβο μεγάλωσε γρήγορα καθώς έγινε σημαντικό περιφερειακό βιομηχανικό κέντρο της Γιουγκοσλαβίας. Μεταξύ του τέλους του πολέμου και του τέλους της Γιουγκοσλαβίας, η πόλη αυξήθηκε από πληθυσμό 115.000 κατοίκων σε περισσότερους από 600.000. Το Μνημειακό Πάρκο Βράτσα, για τα θύματα του Β΄ Παγκοσμίου Πολέμου, αφιερώθηκε στις 25 Νοεμβρίου, «Ημέρα του Κράτους της Βοσνίας και Ερζεγοβίνης», όταν το ZAVNOBIH πραγματοποίησε την πρώτη του συνάντηση το 1943.
Κορυφαία στιγμή του Σαράγεβο της Σοσιαλιστικής Γιουγκοσλαβίας ήταν οι Χειμερινοί Ολυμπιακοί του 1984. Το Σεράγεβο κέρδισε το Σαππόρο της Ιαπωνίας και το Φάλουν / Γκέτεμποργκ της Σουηδίας για να φιλοξενήσει τους Ολυμπιακούς αγώνες. Τα παιχνίδια ακολούθησε μια τουριστική έκρηξη, κάνοντας τη δεκαετία του 1980 μια από τις πιο ευημερούσες δεκαετίες της πόλης.
Πολιορκία του Σαράγεβο κατά τον Πόλεμο της Βοσνίας.
Στις 6 Απριλίου 1992, το Σαράγεβο περικυκλώθηκε από το Γιουγκοσλαβικό Εθνικό Στρατό και, ύστερα, από τον νεοσύστατο Σερβο-βοσνιακό στρατό. Τις δύο αυτές δυνάμεις πλαισίωσαν και ένας αριθμός Σέρβων παραστρατιωτικών. Η πολιορκία και ο καθημερινός βομβαρδισμός του Σαράγεβο διήρκεσε μέχρι τον Οκτώβριο του 1995 και προκάλεσε τεράστιες καταστροφές και μετακινήσεις πληθυσμών. Υπολογίζεται ότι περίπου 10.000 Βόσνιοι σκοτώθηκαν ή χάθηκαν κατά τη διάρκεια της πολιορκίας. Επιπλέον, περί τις 56.000 άνθρωποι τραυματίστηκαν. Με το τέλος του πολέμου, ξεκίνησε άμεσα η ανοικοδόμηση της πόλης.
Ο Πόλεμος της Βοσνίας για την ανεξαρτησία είχε ως αποτέλεσμα την καταστροφή μεγάλης κλίμακας και δραματικές μετατοπίσεις πληθυσμών κατά τη διάρκεια της πολιορκίας του Σαράγεβο μεταξύ του 1992 και του 1996. Χιλιάδες κάτοικοι της πόλης έχασαν τη ζωή τους από τους συνεχείς βομβαρδισμούς και ελεύθερους σκοπευτές από τις Σερβικές δυνάμεις κατά τη διάρκεια της πολιορκίας, την πιο μακροχρόνια πολιορκία πρωτεύουσας στην ιστορία του σύγχρονου πολέμου. Οι Σερβικές δυνάμεις της Σερβικής Δημοκρατίας της Βοσνίας και του Γιουγκοσλαβικού Λαϊκού Στρατού πολιόρκησαν στο Σαράγεβο από τις 5 Απριλίου 1992 ως τις 29 Φεβρουαρίου 1996.
Όταν η Βοσνία και Ερζεγοβίνη ανακήρυξε την ανεξαρτησία της από τη Γιουγκοσλαβία και πέτυχε την αναγνώριση των Ηνωμένων Εθνών, οι Σέρβοι ηγέτες ανακήρυξαν ένα νέο σερβικό εθνικό κράτος τη Σερβική Δημοκρατία (RS), που αποσχίσθηκε από το έδαφος της Βοσνίας και Ερζεγοβίνης. Ο Σερβικός Στρατός περικύκλωσε το Σαράγεβο με μια πολιορκητική δύναμη 18.000 ανδρών, στρατοπεδευμένων στους γύρω λόφους, από τους οποίους επιτίθεντο στην πόλη με πυροβολικό, όλμους, άρματα μάχης, αντιαεροπορικά όπλα, βαριά πολυβόλα, πολλαπλούς εκτοξευτήρες πυραύλων, βόμβες αεροσκαφών εκτοξευόμενες με πυραύλους και τουφέκια ελεύθερων σκοπευτών. Από τις 2 Μαΐου 1992 οι Σέρβοι απέκλεισαν την πόλη. Οι ένοπλες δυνάμεις της κυβέρνησης της Βοσνίας μέσα στην πολιορκημένη πόλη ήταν ανεπαρκώς εξοπλισμένοι και ανίκανοι να σπάσουν την πολιορκία.
Κατά τη διάρκεια της πολιορκίας 11.541 άνθρωποι έχασαν τη ζωή τους, συμπεριλαμβανομένων πάνω από 1.500 παιδιών. Επιπλέον 56.000 άνθρωποι τραυματίστηκαν, συμπεριλαμβανομένων περίπου 15.000 παιδιών. Η απογραφή του 1991 δείχνει ότι πριν την πολιορκία η πόλη και οι γύρω περιοχές είχαν πληθυσμό 525.980 κατοίκους.
Όταν η πολιορκία έληξε οι ρωγμές στο σκυρόδεμα που προκλήθηκαν από εκρήξεις όλμων γεμίστηκαν με κόκκινη ρητίνη. Μετά την τοποθέτηση της κόκκινης ρητίνης αυτή άφησε ένα ανθόσχημο μοτίβο που ονομάστηκε Ρόδο του Σαράγεβο.
Σήμερα.
Διάφορα σύγχρονα κτίρια δεσπόζουν σήμερα στον ορίζοντα του Σαράγεβο, τα σημαντικότερα είναι τα "Bosmal City Center", "BBI Centar", "Sarajevo City Center" και "Avaz Twist Tower", που είναι ο ψηλότερος ουρανοξύστης των Βαλκανίων.
Τα τελευταία χρόνια παρατηρείται αύξηση τόσο του πληθυσμού όσο και του τουρισμού.Το 2014 η πόλη έζησε αντικυβερνητικές διαμαρτυρίες και ταραχές και ρεκόρ βροχοπτώσεων, που προκάλεσαν ιστορικές πλημμύρες.
Διοίκηση.
Μεγαλύτερη πόλη της Βοσνίας και Ερζεγοβίνης.
Το Σαράγεβο είναι πρωτεύουσα της χώρας της Βοσνίας και Ερζεγοβίνης και της υποενότητάς της, της Ομοσπονδίας Βοσνίας και Ερζεγοβίνης, καθώς και του Καντονίου του Σαράγεβο. Είναι επίσης η "de jure" πρωτεύουσα μιας άλλης οντότητας, της Σερβικής Δημοκρατίας. Κάθε ένα από αυτά τα επίπεδα διακυβέρνησης έχει το κοινοβούλιο ή το συμβούλιο του, καθώς και δικαστήρια, στην πόλη. Επιπλέον, πολλές ξένες διπλωματικές αντιπροσωπείες βρίσκονται στο Σεράγεβο.
Στο Σαράγεβο φιλοξενούνται το Συμβούλιο Υπουργών, η Κοινοβουλευτική Συνέλευση, η Προεδρία της Βοσνίας και Ερζεγοβίνης, το Συνταγματικό Δικαστήριο της Βοσνίας και Ερζεγοβίνης και η επιχειρησιακή διοίκηση των Ενόπλων Δυνάμεων της Βοσνίας και Ερζεγοβίνης.
Η έδρα του Κοινοβουλίου της Βοσνίας και Ερζεγοβίνης στο Σαράγεβο υπέστη σοβαρές ζημιές κατά τον Πόλεμο της Βοσνίας. Λόγω ζημιών το προσωπικό και τα έγγραφα μεταφέρθηκαν σε ένα γειτονικό ισόγειο για να συνεχιστεί η λειτουργία του. Στα τέλη του 2006 ξεκίνησαν εργασίες ανοικοδόμησης στο Κοινοβούλιο και ολοκληρώθηκαν το 2007. Το κόστος της ανοικοδόμησης καλύφθηκε κατά 80% από την Ελληνική Κυβέρνηση μέσω του Ελληνικού Προγράμματος Ανασυγκρότησης των Βαλκανίων (ESOAV) και κατά 20% από τη Βοσνία-Ερζεγοβίνη.
Δήμοι και διοίκηση της πόλης.
Η πόλη περιλαμβάνει τέσσερις δήμους το Τσένταρ, το Νόβι Γκραντ, το Νόβο Σαράγεβο και το Στάρι Γκραντ. Καθένας τους διαθέτει τη δική του δημοτική διοίκηση και ενωμένοι σχηματίζουν μια κυβέρνηση της πόλης με το δικό της σύνταγμα. Το εκτελεστικό σώμα (Βοσνιακά: "Gradska Uprava") αποτελείται από ένα δήμαρχο, με δύο αντιδημάρχους και ένα συμβούλιο. Το νομοθετικό σώμα αποτελείται από το Δημοτικό Συμβούλιο ή "Gradsko Vijeće". Το συμβούλιο έχει 28 μέλη, μεταξύ των οποίων ο πρόεδρος του συμβουλίου, δύο αντιπρόεδροι και ένας γραμματέας. Οι Σύμβουλοι εκλέγονται από τους δήμους σε αριθμούς περίπου ανάλογους με τον πληθυσμό τους. Η κυβέρνηση της πόλης έχει επίσης ένα δικαστικό σώμα που βασίζεται στο μεταβατικό δικαστικό σύστημα, όπως περιγράφεται από τη Συμφωνία του Ντέιτον (1995), που έθεσε τέρμα στον Πόλεμο της Βοσνίας.
Οι Δήμοι του Σαράγεβο χωρίζονται περαιτέρω σε "τοπικές κοινότητες" (Βοσνιακά: "Mjesne zajednice"). Οι τοπικές κοινότητες έχουν μικρό ρόλο στην κυβέρνηση της πόλης και προορίζονται ως ένας τρόπος για τους απλούς πολίτες να εμπλακούν στην κυβέρνηση της πόλης. Βασίζονται στις βασικές συνοικίες της πόλης.
Μητρόπολη.
Επειδή αποτελεί το πολιτικό, οικονομικό, πολιτιστικό, κοινωνικό, πανεπιστημιακό και επιστημονικών υποδομών κέντρο της Βοσνίας και Ερζεγοβίνης, το Σαράγεβο είναι με πάνω από 688.354 κατοίκους στη μητροπολιτική περιοχή του η μοναδική μητρόπολη της χώρας. Την εντύπωση της μητρόπολης δίνουν στο Σαράγεβο όχι μόνο η σημασία, το μέγεθος και ο πλούτος του, αλλά επίσης η πανοραμική του άποψη, οι ουρανοξύστες του, όπως οι "Avaz Twist Tower, Sarajevo City Center, Bosmal City Center" και "Sarajevo Tower" και τα παγκοσμίου φήμης φεστιβάλ όπως το Φεστιβάλ Κινηματογράφου.
Οικονομία.
Οι μεγάλοι βιομηχανικοί, διοικητικοί και τουριστικοί τομείς του Σαράγεβο το καθιστούν την ισχυρότερη οικονομική περιοχή της Βοσνίας και Ερζεγοβίνης. Πράγματι το καντόνι του Σαράγεβο παράγει σχεδόν το 25% του ΑΕΠ της χώρας. Μετά από χρόνια πολέμου το Σαράγεβο γνώρισε προγράμματα ανασυγκρότησης και αναμόρφωσης. Η Κεντρική Τράπεζα της Βοσνίας-Ερζεγοβίνης ιδρύθηκε στο Σαράγεβο το 1997 και το Χρηματιστήριο του Σαράγεβο άρχισε να λειτουργεί το 2002.
Ενώ το Σαράγεβο είχε μεγάλη βιομηχανική βάση κατά τη διάρκεια της κομμουνιστικής περιόδου, μόνο λίγες προϋπάρχουσες επιχειρήσεις έχουν προσαρμοστεί επιτυχώς στην οικονομία της αγοράς. Οι βιομηχανίες του Σαράγεβο παράγουν πλέον κυρίως προϊόντα καπνού, έπιπλα, κάλτσες, αυτοκίνητα και εξοπλισμό επικοινωνίας. Εταιρείες που εδρεύουν στο Σαράγεβο μεταξύ άλλων είναι οι "BH Telecom, Bosnalijek, Energopetrol", το Εργοστάσιο Καπνού του Σαράγεβο και η "Sarajevska Pivara "(Ζυθοποιοία του Σαράγεβο).
Το 2002 οι συνολικές εξαγωγές της μείζονος περιοχή του Σαράγεβο ανήλθαν σε περίπου 259.569.000 ΜΚ.Το μεγαλύτερο μέρος των εξαγωγών του Σαράγεβο (28,2%) κατευθύνονται προς τη Γερμανία, ενώ η Μεγάλη Βρετανία ακολουθεί με 16,8% και η Σερβία και Μαυροβούνιο είναι τρίτη με 12,8%. Το μεγαλύτερο μέρος των εισαγωγών προέρχεται από τη Γερμανία, σε ποσοστό 15,8%. Με συνολική αξία εισαγωγής περίπου 1.322.585.000 ΜΚ, οι συνολικές εισαγωγές είναι σχεδόν 5.1 φορές υψηλότερες από το σύνολο των εξαγωγών.
Το 1981 το κατά κεφαλήν ΑΕΠ του Σαράγεβο ήταν 133% του Γιουγκοσλαβικού μέσου όρου
 .Ο μέσος ακαθάριστος μισθός στο Σαράγεβο το Φεβρουάριο του 2015 ανήλθε σε 1.578 ΚΜ ή 790 ευρώ, ενώ ο καθαρός μισθός ήταν 1.020 ΚΜ ή 521 ευρώ.
Το Σαράγεβο είναι μετά τη Λιουμπλιάνα και το Ζάγκρεμπ η πλουσιότερη πόλη στην πρώην Γιουγκοσλαβία και μία από τις πλουσιότερες πόλεις στα Βαλκάνια.
Toυρισμός και αναψυχή.
Το Σαράγεβο έχει μεγάλη τουριστική βιομηχανία και ταχέως αναπτυσσόμενο τομέα υπηρεσιών χάρη στη μεγάλη ετήσια αύξηση των αφίξεων τουριστών. Το Σαράγεβο επωφελείται επίσης ως τόσο καλοκαιρινός όσο και χειμερινός προορισμός με συνέχεια στον τουρισμό του όλο το χρόνο. Η σειρά ταξιδιωτικών οδηγών "Lonely Planet" χαρακτήρισε το Σαράγεβο ως την 43η καλύτερη πόλη στον κόσμο και το Δεκέμβριο του 2009 το κατέταξε ως μία από τις δέκα πρώτες πόλεις για επίσκεψη το 2010. 
Το 2013 επισκέφθηκαν το Σαράγεβο 302.570 τουρίστες σημειώνοντας αύξηση κατά 17,9% σε σχέση με το 2012, με 595.637 διανυκτερεύσεις, ποσοστό που είναι κατά 18% υψηλότερο από το 2012.
Ο αθλητικός τουρισμός χρησιμοποιεί τις εγκαταστάσεις-κληρονομιά των Χειμερινών Ολυμπιακών Αγώνων του 1984, ιδιαίτερα εκείνες του σκι στα γειτονικά βουνά Μπιελάσνιτσα, Ίγκμαν, Τζαχορίνα, Τρέμπεβιτς και Τρεσκάβιτσα. Η 600χρονη ιστορία του Σαράγεβο, επηρεασμένη από τις δυτικές και ανατολικές αυτοκρατορίες, την καθιστά τουριστικό αξιοθέατο με έξοχες εναλλαγές. Το Σαράγεβο έχει φιλοξενήσει ταξιδιώτες εδώ και αιώνες, επειδή ήταν σημαντικό εμπορικό κέντρο επί της Οθωμανικής και της Αυστροουγγρικής Αυτοκρατορίας. Παραδείγματα δημοφιλών προορισμών στο Σαράγεβο είναι το πάρκο "Βρέλο Μπόσνε", ο Καθεδρικός Ναός και το Τζαμί του Γκάζι Χουσρέβ-μπεγκ. Ο τουρισμός στο Σαράγεβο επικεντρώνεται κυρίως σε ιστορικά, θρησκευτικά και πολιτιστικά αξιοθέατα και στα χειμερινά σπορ.
Το Σαράγεβο εχει πολλά πάρκα σε όλη την πόλη και στα περίχωρα της. Μια δημοφιλής δραστηριότητα μεταξύ των πολιτών του Σαράγεβο είναι το σκακιού στο δρόμο,που συνήθως παίζεται στην Πλατεία "Trg oslobođenja Alija Izetbegović". Το "B;eliki Park" είναι η μεγαλύτερη περιοχή πρασίνου στο κέντρο του Σαράγεβο. Περιβάλλεται από τους δρόμους "Titova, Koševo, Džidžikovac, Tina Ujevića" και "Trampina" και στο χαμηλότερο μέρος του υπάρχει ένα μνημείο αφιερωμένο στα Παιδιά του Σαράγεβο. Το σκέιτ-αρκ "Χαστάχανα" είναι ένα δημοφιλές μέρος για χαλάρωση στην αυστροουγγρική συνοικία Μάριγιν Ντβορ.
. Η "Γέφυρα της Κατσίκας", τοπικά γνωστή ως "Kόζια Τσούπριγια", στο Φαράγγι του Μίλιατσκα είναι επίσης δημοφιλές πάρκο-προορισμός κατά μήκος του μονοπατιού Ντάριβα και του ποταμού Μίλιατσκα.
Το Σαράγεβο είναι επίσης διάσημο για τα σημεία θέας του, όπως ένα παρατηρητήριο στο Avaz Twist Tower, το εστιατόριο του Πάρκου Πρίντσεβα, το παρατηρητήριο Vidikovac, το παρατηρητήριο Zmajevac και ο Κίτρινος και ο Λευκός προμαχώνας του οχυρού (στο Βράτνικ) καθώς και πολλά δώματα σε όλη την πόλη (Alta Shopping Centre, BBI Center, Hotel Hecco Deluxe).
Δημογραφικά στοιχεία.
Η τελευταία επίσημη γιουγκοσλαβική απογραφή πραγματοποιήθηκε το 1991 και κατέγραψε 527.049 κατοίκους στην πόλη του Σαράγεβο (δέκα δήμοι). Στον οικισμό του κυρίως Σαράγεβο υπήρχαν 416.497 κάτοικοι. Ο πόλεμος εκτόπισε εκατοντάδες χιλιάδες ανθρώπους, η μεγάλη πλειοψηφία των οποίων δεν επέστρεψε.
Η πρώτη απογραφή αφότου η Βοσνία και Ερζεγοβίνη έγινε ανεξάρτητο κράτος πραγματοποιήθηκε το 2013 και ως εκ τούτου, για πολλά χρόνια, ο πληθυσμός του Σαράγεβο δεν ήταν σαφώς γνωστός και τα στατιστικά στοιχεία βασίζονταν σε εκτιμήσεις του Τμήματος Στατιστικής των Ηνωμένων Εθνών και της Στατιστικής Υπηρεσίας της Ομοσπονδίας Βοσνίας και Ερζεγοβίνης και άλλων εθνικών και διεθνών μη κερδοσκοπικών οργανισμών. Τον Ιούνιο του 2011 ο πληθυσμός των τεσσάρων δήμων της πόλης εκτιμήθηκε 411.161, ενώ ο πληθυσμός του Καντονίου του Σαράγεβο 578.757. Με έκταση 1280 τ.χλμ. το Σαράγεβο έχει πυκνότητα πληθυσμού περίπου 2173 κατ. / τ.χλμ. Σύμφωνα με αυτές τις εκτιμήσεις ο δήμος του Νόβο Σαράγεβο είναι ο πιο πυκνοκατοικημένος του Σαράγεβο με περίπου 7524 κατ. / τ.χλμ., ενώ ο λιγότερο πυκνοκατοικημένος είναι του Στάρι Γκραντ, με 2742 κατ. / τ.χλμ.
Τον Ιούνιο του 2016 δημοσιεύθηκαν τα τελικά αποτελέσματα της απογραφής πληθυσμού του 2013. Σύμφωνα με την απογραφή ο πληθυσμός του Καντονίου του Σαράγεβο ήταν 413.593, με 55.181 κατοίκους στο Τσένταρ, 118.553 στο Nόβι Γκραντ, 64.814 στο Νόβο Σαράγεβο και 36.976 στο Στάρι Γκραντ.
Ο πόλεμος άλλαξε τον εθνοτικό και θρησκευτικό χαρακτήρα της πόλης. Ήταν επί μακρόν μια πολυπολιτισμική πόλη, και συχνά είχε το προσωνύμιο της "Ιερουσαλήμ της Ευρώπης" . Την εποχή της απογραφής του 1991 49,2% του πληθυσμού της πόλης ήταν 528,049 Βόσνιοι Μουσουλμάνοι, 29,8% Σέρβοι, 10,7% Γιουγκοσλάβοι, 6,6% Κροάτες και 3,6% άλλες εθνότητες (Εβραίοι, Ρομά, κλπ.). Το 2002 το 79,6% του πληθυσμού του καντονίου ήταν 401,118 Βόσνιοι Μουσουλμάνοι, 11,2% Σέρβοι, 6,7% Κροάτες και 2,5% άλλοι (Εβραίοι, Ρομά κλπ.).
Σύμφωνα με την ακαδημαϊκό Φραν Μάρκοβιτς υπάρχει μια σειρά «διοικητικών μηχανισμών και δημοσίων πιέσεων που ωθούν τους ανθρώπους που θα προτιμούσαν να αυτοπροσδιορίζονται ως ευέλικτοι, πολλαπλής σύστασης μικτογενείς ή σε μια από τις μη τώρα κατονομαζόμενες μειονοτικές ομάδες, σε μια από τις τρεις συστατικές εθνότητες Βοσνιακή-Κροατική- Σερβική ". Αυτά περιλαμβάνουν την ενθάρρυνση των απογραφόμενων από τους απογραφείς να δηλώσουν ότι ανήκουν σε έναν από τους τρεις συστατικούς λαούς. Η ανάλυσή της για τα στοιχεία των αδειών γάμου δείχνει, για παράδειγμα, ότι το 67% των ανθρώπων που παντρεύτηκαν το 2003 χαρακτηρίστηκαν ως Βόσνιοι ή Μουσουλμάνοι, ποσοστό σημαντικά χαμηλότερο από το 79,6% από το 2002 (σε αντίθεση με την απογραφή, όπου οι απογραφόμενοι απαντούν σε έναν απογραφέα, οι καταγραφόμενοι στο μητρώο γάμων συμπληρώνουν το έντυπο οι ίδιοι).
Μεταφορές.
Δρόμοι και αυτοκινητόδρομοι.
Η τοποθεσία του Σαράγεβο σε μια κοιλάδα ανάμεσα στα βουνά το καθιστά μια πυκνοδομημένη πόλη. Οι στενοί δρόμοι της πόλης και η έλλειψη χώρων στάθμευσης περιορίζουν την κίνηση των αυτοκινήτων, αλλά επιτρέπουν την καλύτερη κινητικότητα των πεζών και των ποδηλατών. Οι δύο κύριοι δρόμοι είναι η "Titova Ulica" (οδός του Στρατάρχη Tίτο) και ο εξ ανατολών προς δυσμάς αυτοκινητόδρομος "Zmaj od Bosne" (Δράκου της Βοσνίας) (E761). Το Σαράγεβο είναι ο βασικός κόμβος της Βοσνίας και η πόλη με τη μεγαλύτερη κίνηση στη Βοσνία και Ερζεγοβίνη και η τρίτη στην περιοχή. Η πόλη συνδέεται με αυτοκινητόδρομους ή εθνικές οδούς με όλες τις άλλες μεγάλες πόλεις, όπως η Ζένιτσα, η Μπάνια Λούκα, η Τούζλα, το Μόσταρ, το Γκόραζντε και η Φότσα. Οι τουρίστες από την Κεντρική Ευρώπη και αλλου΄ που επισκέπτονται τη Δαλματία οδηγώντας μέσω της Βουδαπέστης και του Σαράγεβο, συμβάλλουν επίσης στην κυκλοφοριακή συμφόρηση μέσα και γύρω από την πόλη. Ο διευρωπαϊκός αυτοκινητόδρομος, Διάδρομος 5C, διασχίζει το Σαράγεβο και το συνδέει με τη Βουδαπέστη στα βόρεια και το Πλότσε στην Αδριατική θάλασσα στο νότο. 
Τραμ, λεωφορεία και τρόλεϊ.
Το ηλεκτρικό τραμ του Σαράγεβο, που λειτουργεί από το 1885, είναι το παλαιότερο μέσο μαζικής μεταφοράς στην πόλη
Το Σαράγεβο είχε την πρώτη συνεχούς λειτουργίας (πρωί ως βράδυ) γραμμή τραμ στην Ευρώπη και τη δεύτερη στον κόσμο. Εγκαινιάστηκε την Πρωτοχρονιά του 1885, αποτέλεσε δοκιμή για τα τραμ της Βιέννης και της Αυστροουγγρικής Αυτοκρατορίας και πρωτολειτούργησε με άλογα. Αρχικά κατασκευασμένο με πλάτος γραμμής 760 mm, το σημερινό σύστημα το 1960 αναβαθμίστηκε σε πλάτος 1.435 mm. Το τραμ διαδραμάτισε καθοριστικό ρόλο στην ανάπτυξη της πόλης τον 20ό αιώνα.
Υπάρχουν επτά γραμμές τραμ που συμπληρώνονται από πέντε γραμμές τρόλεϊ και πολυάριθμες διαδρομές λεωφορείων. Ο κεντρικός σιδηροδρομικός σταθμός του Σαράγεβο βρίσκεται στη βόρειοκεντρική περιοχή της πόλης. Από εκεί οι διαδρομές κατευθύνονται προς τα δυτικά πριν διακλαδώσουν προς διάφορες κατευθύνσεις, περιλαμβανομένων των βιομηχανικών ζωνών της πόλης. Το Σαράγεβο βρίσκεται σήμερα σε φάση σημαντικής ανανέωσης των υποδομών του. Πολλοί αυτοκινητόδρομοι και δρόμοι ανακατασκευάζονται, το δίκτυο του τραμ εκσυγχρονίζεται και κατασκευάζονται νέες γέφυρες και δρόμοι.
Σχέδια για μετρό.
Προκειμένου να αντιμετωπισθεί η κυκλοφοριακή συμφόρηση στην πόλη, ο αρχιτέκτονας Μουζαφέρ Οσμάνατζιτς, που εδρεύει στο Σαράγεβο, πρότεινε μια μελέτη με τίτλο "Eco Energy 2010-2015", με την ιδέα ενός συστήματος μετρό κάτω από την κοίτη του ποταμού Mίλιατσκα. Η πρώτη γραμμή του Μετρό του Σαράγεβο θα συνδέσει τη Μπαστσάρισιγια με την Οτοκα. Η γραμμή αυτή θα κοστίσει περίπου 150 εκατομμύρια ΚΜ και θα χρηματοδοτηθεί από την Ευρωπαϊκή Τράπεζα Ανασυγκρότησης και Ανάπτυξης.
Τελεφερίκ (Ορος Τρέμπεβιτς).
Το τελεφερίκ του Τρέμπεβιτς, το βασικό τοπόσημο του Σαράγεβο κατά τη διάρκεια των Χειμερινών Ολυμπιακών Αγώνων του 1984, ανακατασκευάστηκε από την "JKP GRAS Sarajevo" και το Καντόνι του Σαράγεβο ως ένα από τα νέα συστήματα μεταφορών το 2017 και επαναλειτούργησε στις 6 Απριλίου 2018. Το τελεφερίκ οδηγεί από το σταθμό Μπίστρικ του Σαράγεβο στις πλαγιές του Τρέμπεβιτς στο σταθμό Βιντίκοβατς
Αεροδρόμιο.
Το Διεθνές Αεροδρόμιο του Σαράγεβο (IATA: SJJ), που ονομάζεται επίσης Μπούτμιρ, βρίσκεται μόλις λίγα χιλιόμετρα νοτιοδυτικά της πόλης και ψηφίστηκε ως το καλύτερο ευρωπαϊκό αεροδρόμιο με λιγότερους από 1.000.000 επιβάτες στο 15ο Ετήσιο ACI-Europe στο Μόναχο το 2005. Κατά τη διάρκεια του πολέμου, χρησιμοποιήθηκε για πτήσεις των ΗΕ και ανθρωπιστική βοήθεια. Μετά τη Συμφωνία του Ντέιτον το 1996 το αεροδρόμιο παρουσιάζει εμπορική κίνηση.
Το 2011 ο Διεθνής Αερολιμένας του Σαράγεβο δέχθηκε 599.996 επιβάτες, που είναι περισσότεροι από όσους δέχθηκαν όλα τα αεροδρόμια της Βοσνίας-Ερζεγοβίνης μαζί και 6,5% περισσότεροι απ 'ό, τι το 2010
Σιδηρόδρομος.
Το Σαράγεβο έχει μόνο δύο καθημερινές διεθνείς συνδέσεις με το Ζάγκρεμπ και την Πλότσε. Υπάρχουν επίσης συνδέσεις μεταξύ Σαράγεβο και όλων των μεγάλων πόλεων της Βοσνίας και Ερζεγοβίνης. Στο παρελθόν ο Σιδηρόδρομος της Ανατολικής Βοσνίας (1906) συνέδεε το Σαράγεβο με το Βελιγράδι. Ο κεντρικός σιδηροδρομικός σταθμός του Σαράγεβο είναι από τους μεγαλύτερους στην Ευρώπη.
Εκπαίδευση.
Η τριτοβάθμια εκπαίδευση έχει μακρά και πλούσια παράδοση στο Σαράγεβο. Το πρώτο ίδρυμα που μπορεί να ταξινομηθεί ως τριτοβάθμιο εκπαιδευτικό ίδρυμα ήταν μια σχολή σουφιστικής φιλοσοφίας, που ιδρύθηκε το 1531 από το Γαζή Χουσρεέβ-μπεγκ. Πολλές άλλες θρησκευτικές σχολές έχουν ιδρυθεί από τότε. Το 1887, υπό την Αυστροουγγρική Αυτοκρατορία, μια Νομική Σχολή της Σαρία ξεκίνησε ένα πενταετές πρόγραμμα.Τη δεκαετία του 1940 το Πανεπιστήμιο του Σαράγεβο έγινε το πρώτο κοσμικό ινστιτούτο τριτοβάθμιας εκπαίδευσης της πόλης και τη δεκαετία του 1950 ξεκίνησε μεταπτυχιακά προγράμματα. Μετά από σοβαρές ζημιές κατά τη διάρκεια του πολέμου, ανοικοδομήθηκε πρόσφατα σε συνεργασία με περισσότερα από 40 άλλα πανεπιστήμια.
Υπάρχουν αρκετά ;alla πανεπιστήμια στο Σαράγεβο, όπως :
Πολιτισμός.
Το Σαράγεβο έχει υπάρξει τόπος πολλών διαφορετικών θρησκειών εδώ και αιώνες, δίνοντας στην πόλη ποικιλία διαφορετικών πολιτισμών. Την εποχή της Οθωμανικής κατοχής της Βοσνία Μουσουλμάνοι, Σέρβοι Ορθόδοξοι, Ρωμαιοκαθολικοί και Σεφαρδίτες Εβραίοι όλοι μοιράζονταν την πόλη διατηρώντας ταυτόχρονα διακριτές ταυτότητες. Σε αυτούς προστέθηκαν κατά τη διάρκεια της σύντομης κατοχής από την Αυστροουγγαρία από μικρότερο αριθμό Γερμανών, Ούγγρων, Σλοβάκων, Τσέχων και Ασκεναζιτών Εβραίων. Το 1909 περίπου το 50% των κατοίκων της πόλης ήταν Μουσουλμάνοι, το 25% Καθολικοί, το 15% Ορθόδοξοι και το 10% Εβραίοι.
Κατά το παρελθόν το Σαράγεβο έχει φιλοξενήσει διάφορους διάσημους Βόσνιους ποιητές, μελετητές, φιλοσόφους και συγγραφείς κατά τη διάρκεια της Οθωμανικής Αυτοκρατορίας. Για να αναφέρουμε μόνο λίγους ο βραβευμένος με το βραβείο Νόμπελ Βλάντιμιρ Πρέλογκ είναι από την πόλη, όπως και ο βραβευμένος με Όσκαρ σκηνοθέτης Ντάνις Τάνοβιτς, ο διάσημος πολυβραβευμένος συγγραφέας και σεναριογράφος Ζλάτκο Τόπτσιτς και ο εξέχων ποιητής και σεναριογράφος Αμπντουλάχ Σιντράν. Ο βραβευμένος με το βραβείο Νόμπελ Ίβο Άντριτς παρακολούθησε γυμνάσιο στο Σαράγεβο για δύο χρόνια. Το Σαράγεβο είναι επίσης η έδρα της Εταιρείας Θεάτρου Ανατολής Δύσης, της μοναδικής ανεξάρτητης θεατρικής εταιρείας στη Βοσνία-Ερζεγοβίνη.
Το Εθνικό Θέατρο του Σαράγεβο, που ιδρύθηκε το 1921, είναι το παλαιότερο επαγγελματικό θέατρο στη Βοσνία και Ερζεγοβίνη.
Μουσεία.
Η πόλη είναι πλούσια σε μουσεία, όπως το Μουσείο του Σαράγεβο, το Μουσείο Σύγχρονης Τέχνης "Ars Aevi", το Ιστορικό Μουσείο της Βοσνίας και Ερζεγοβίνης, το Μουσείο Λογοτεχνίας και Θεατρικών Τεχνών της Βοσνίας και Ερζεγοβίνης και το Εθνικό Μουσείο της Βοσνίας και Ερζεγοβίνης (ιδρύθηκε το 1888), όπου εκτίθεται μόνιμα το "Χάγκαντα του Σαράγεβο", επιζωγραφισμένο χειρόγραφο και το παλαιότερο Σεφαρδίτικο Εβραϊκό έγγραφο στον κόσμο που εκδόθηκε στη Βαρκελώνη γύρω στο 1350 και περιέχει το παραδοσιακό Εβραϊκό Χάγκαντα (ιερό βιβλίο). Είναι το μόνο σωζώμενο επιζωγραφισμένο Σεφαρδίτικο Χάγκαντα στον κόσμο. Το Εθνικό Μουσείο φιλοξενεί επίσης ετήσιες εκθέσεις σχετικές με τον τοπικό, περιφερειακό και διεθνή πολιτισμό και ιστορία και πάνω από 5.000 εκθέματα από την ιστορία της Βοσνίας.
Το Μουσείο Αλίγια Ιζετμπέγκοβιτς άνοιξε στις 19 Οκτωβρίου 2007 και βρίσκεται στο οχυρό της παλιάς πόλης, πιο συγκεκριμένα στους πύργους του Βράτνικ Πλότσα και Σίροκατς. Το μουσείο είναι σε ανάμνηση της επιρροή και του έργου του Αλίγια Ιζετμπέγκοβιτς, του πρώτου προέδρου της Δημοκρατίας της Βοσνίας και Ερζεγοβίνης.
Η πόλη φιλοξενεί επίσης το Εθνικό Θέατρο του Σαεράγεβο, που ιδρύθηκε το 1919, καθώς και την ΕΤαιρεία Θεάτρου Ανατολής Δύσης και το Θέατρο Νέων του Σαράγιεβο. Αλλα πολιτιστικά ιδρύματα είναι το Κέντρο Πολιτισμού του Σαράγεβο, η Δημοτική Βιβλιοθήκη, η Πινακοθήκη της Βοσνίας και Ερζεγοβίνης και το Βοσνιακό (Μουσουλμανικό) Ινστιτούτο, μια ιδιωτική βιβλιοθήκη και μια συλλογή έργων τέχνης που εστιάζει στην ιστορία των Μουσουλμάνων της Βοσνίας.
Οι κατεδαφίσεις, που είχαν σχέση με τον πόλεμο, καθώς και με την ανοικοδόμηση, κατέστρεψαν πολλά ιδρύματα και πολιτιστικά ή θρησκευτικά σύμβολα, όπως η βιβλιοθήκη του Γκαζή Χουσρέ μπεγκ, η εθνική βιβλιοθήκη, το Ανατολίτικο Ινστιτούτο του Σαράγεβο και ένα μουσείο αφιερωμένο στους Χειμερινoύς Ολυμπιακούς Αγώνες του 1984. Για το λόγο αυτό τα διαφορετικά επίπεδα διακυβέρνησης θέσπισαν ισχυρούς νόμους και θεσμούς πολιτιστικής προστασίας. Φορείς επιφορτισμένοι με τη διαφύλαξη των πολιτιστικών στο Σαράγεβο είναι το Ινστιτούτο Προστασίας της Πολιτιστικής, Ιστορικής και Εθνικής Κληρονομιάς της Βοσνίας και Ερζεγοβίνης (και το αντίστοιχό του του Καντονίου του Σαράγεβο) και η Επιτροπή της Βοσνίας και Ερζεγοβίνης για τη Διατήρηση των Εθνικών Μνημείων.
Moυσική.
Το Σαράγεβο είναι και υπήρξε ιστορικά ένας από τους σημαντικότερους μουσικούς θύλακες στην περιοχή. Η σχολή ποπ ροκ του Σαράγεβο αναπτύχθηκε στην πόλη μεταξύ 1961 και 1991. Αυτός ο τύπος μουσικής ξεκίνησε με συγκροτήματα όπως τα "Indexi" και "Pro Arte" και ο τραγουδοποιός "Kemal Monteno". Συνεχίστηκε τη δεκαετία του '80, με συγκροτήματα όπως τα "Plavi Orkestar", "Crvena Jabuka" και "Divlje Jagode", πρωτοπόρα στο κίνημα ροκ εν ρολ της περιοχής. Το Σαράγεβο ήταν επίσης η γενέτειρα του αναμφισβήτητα δημοφιλέστερου και επιδραστικότερου γιουγκοσλαβικού ροκ συγκροτήματος όλων των εποχών, του "Bijelo Dugme", ενός κάπως βοσνιακού αντίστοιχου των Rolling Stones, τόσο σε δημοτικότητα όσο και σε επιρροή. Στο Σαράγεβο αναπτύχθηκε επίσης μια πολύ αξιοσημείωτη μετα-πανκ αστική υποκουλτούρα, γνωστή ως "New Primitives", που ξεκίνησε στις αρχές της δεκαετίας του 1980 με το Συγκρότημα "Baglama Band", που απαγορεύτηκε αμέσως μετά το πρώτο LP και έγινε μέινστριμ μέσω συγκροτημάτων όπως οι "Zabranjeno Pušenje" και ο "Elvis J. Kurtović" και οι "Meteors" του, καθώς και του ραδιοφωνικού και αργότερα τηλεοπτικού "Top Top Nadrealista". Άλλο αξιοσημείωτο συγκρότημα που θεωρείται μέρος αυτής της υποκουλτούρας είναι η "Bombaj Štampa". Εκτός και ξεχωριστά από τους "New Primitives", το Σαράγεβο είναι η πατρίδα ενός από τα σημαντικότερα εναλλακτικά συγκροτήματα βιομηχανικού θορύβου της πρώην Γιουγκοσλαβίας, του "SCH" (1983-σήμερα).
Το σημαντικότερο ίσως είναι ότι το Σαράγεβο στα τέλη του 19ου αιώνα και καθ 'όλη τη διάρκεια του 20ου αιώνα υπήρξε φυτώριο και μεγάλο κέντρο κυκλοφορίας δίσκων της Σεβνταλίνκα και συνέβαλε σημαντικά στην ανάδειξη στο προσκήνιο αυτού του ιστορικού είδους μουσικής, που ήταν για πολλούς αιώνες ουσιαστικό στοιχείο του Βοσνιακού πολιτισμού. Συνθέτες και μουσικοί όπως οι Χίμσο Πολόβινα, Σάφετ Ισοβιτς, Ζαίμ Ιμάνοβιτς, Ζέρα Ντέοβιτς, Χαλίντ Μπέσλιτς, Χάνκα Πάντλουμ, Νάντα Μάμουλα, Μέχο Πούζιτς και πολλοί άλλοι συνέθεσαν και έγραψαν μερικά από τα σημαντικότερα κομμάτια τους στην πόλη.
Το Σεράγεβο επηρέασε επίσης σημαντικά την ποπ σκηνή της Γιουγκοσλαβίας με μουσικούς όπως οι Ντίνο Μέρλιν, Χάρι Μάτα Χάρι, Τί Κεμάλ Μοντένο, Ζέλικο Μπέμπεκ και πολλοί άλλοι.
Πολλά νεότερα συγκροτήματα με βάση το Σαράγιεβο έγιναν γνωστά και καθιερώθηκαν στην πόλη, όπως το "Ρεγγίνα", που έβγαλε επίσης δύο άλμπουμ στη Γιουγκοσλαβία και οι "Λέτου Στόκε", που σχημάτισαν το συγκρότημά τους στη Γιουγκοσλαβία με το διάσημο Βοσνιοαμερικανό συγγραφέα Αλεξάνταρ ΧέμονAleksandar Hemon και έκαναν την πραγματική τους επιτυχία αργότερα στη δεκαετία του 2000. Το Σαράγεβο φιλοξενεί σήμερα ένα σημαντικό και εκλεκτικό μείγμα νέων συγκροτημάτων και ανεξάρτητων μουσικών που συνεχίζουν να ευδοκιμούν με το συνεχώς αυξανόμενο αριθμό των φεστιβάλ, δημιουργικών άλμπουμ και συναυλιών σε όλη τη χώρα. Η πόλη φιλοξενεί επίσης το μεγαλύτερο φεστιβάλ τζαζ της περιοχής, το Φεστιβάλ Τζαζ του Σαράγεβο (βλέπε τμήμα "Φεστιβάλ" παρακάτω).
Το αμερικανικό χέβι μέταλ συγκρότημα Savatage κυκλοφόρησε ένα τραγούδι με τίτλο «Παραμονή Χριστουγέννων (Σαράγεβο 12/24)» στο άλμπουμ τους Dead Winter Dead το 1995, που ήταν για ένα βιολοντσελίστα, που έπαιζε ξεχασμένα χριστουγεννιάτικα κάλαντα στο πολεμόπληκτο Σαράγεβο. Το τραγούδι επανεκδόθηκε αργότερα από το ίδιο συγκρότημα, με το όνομα τώρα "Trans-Siberian Orchestra" στο πρώτο τους άλμπουμ το 1996, "Παραμονή Χριστουγέννων και Αλλες Ιστορίες", που το τραγούδι του χάρισε άμεση επιτυχία.
Φεστιβάλ.
Το Σαράγεβο είναι διεθνώς γνωστό για το εκλεκτικό και ποικιλόμορφο σύνολό του πάνω από 50 ετήσιων φεστιβάλ. Το Φεστιβάλ Κινηματογράφου του Σεράγεβο ιδρύθηκε το 1995 κατά τη διάρκεια του πολέμου της Βοσνίας και έγινε το πρώτο και μεγαλύτερο φεστιβάλ κινηματογράφου στη Νοτιοανατολική Ευρώπη. Φιλοξενείται στο Εθνικό Θέατρο με προβολές στο υπαίθριο θέατρο Mέταλατς και στο Βοσνιακό Πολιτιστικό Κέντρο, που βρίσκονται στο κέντρο του Σαράγεβο. Το Διεθνές Φεστιβάλ MESS είναι ένα φεστιβάλ πειραματικού θεάτρου και το παλαιότερο συνεχιζόμενο φεστιβάλ θεάτρου στα Βαλκάνια. Στο ετήσιο Φεστιβάλ Κινηματογράφου Νέων του Σαράγεβο προβάλλονται ταινίες κινούμενων σχεδίων και μικρού μήκους από όλο τον κόσμο και είναι το κορυφαίο φεστιβάλ κινηματογράφου σπουδαστών στα Βαλκάνια. Γνωστά είναιο Χειμερινό Φεστιβάλ του Σαράγιεβο, το Φεστιβάλ Τζαζ του Σαράγεβο και το Διεθνές Μουσικό Φεστιβάλ του Σεράγεβο, όπως και το Φεστιβάλ Νυχτών της Μπαστσάρσιγια, μια ενός μηνός παρουσίαση τοπικού πολιτισμού, μουσικής και χορού. 
Η πρώτη διεξαγωγή του Φεστιβάλ Κινηματογράφου του Σαράγεβο έγινε στο σε πόλεμο ακόμη Σεράγεβο το 1995 και έχει πλέον εξελιχθεί σμεγαλύτερο και σημαντικότερο φεστιβάλ στη Νοτιοανατολική Ευρώπη Επίσης διοργανώνεται ένα σεμινάριο ταλέντων κατά τη διάρκεια του φεστιβάλ, όπου οι καθηγητές μιλούν εκ μέρους της παγκόσμιας κινηματογραφίας και διοργανώνουν εργαστήρια για σπουδαστές κινηματογραφικών ταινιών από όλη τη Νοτιοανατολική Ευρώπη.
Το Φεστιβάλ Τζαζ του Σαράγεβο είναι το μεγαλύτερο και πιο ποικίλο στο είδος του. Το φεστιβάλ λαμβάνει χώρα στο Βοσνιακό Πολιτιστικό Κέντρο (γνωστό και ως "Main Stage"), στο δρόμο κάτω από το ΦΚΣ, στη Θεατρικη Νεανική Σκηνή του Σαράγεβο), στο "Dom Vojske Federacije" και στο "CDA".
Αθλητισμός.
Η πόλη φιλοξένησε τους Χειμερινούς Ολυμπιακούς Αγώνες του 1984. Η Γιουγκοσλαβία κέρδισε ένα μετάλλιο, το ασημένιο στο γιγαντιαίο σλάλομ των ανδρών που απονεμήθηκε στον Γιούρε Φράνκο. Πολλές από τις ολυμπιακές εγκαταστάσεις επέζησαν από τον πόλεμο ή ανακατασκευάστηκαν, όπως η Ολυμπιακή Αίθουσα Ζέτρα και το Στάδιο Ασίμ Φερχάτοβιτς-Χάσε. Σε μια προσπάθεια ανάκτησης μέρους της Ολυμπιακής δόξας του Σαράγεβοεπισκευάστηκαν οι αρχικές ολυμπιακές πίστες, χάρις στις προσπάθειες τόσο της Εθνικής Ολυμπιακής Επιτροπής της Βοσνίας και Ερζεγοβίνης όσο και ντόπιων λάτρεων των σπορ. Μετά από τη συνδιοργάνωση των Αγώνων Φιλίας της Νοτιοανατολικής Ευρώπης στο Σαράγεβο ανατέθηκαν οι Χιμερνοί Σπέσιαλ Ολύμπικς του 2009, αλλά στη συνέχεια ματαιώθηκαν. Το Στάδιο Ζέτρα των Ολυμπιακών Αγώνων του 1984 χρησιμοποιήθηκε κατά τη διάρκεια του πολέμου ως προσωρινό νοσοκομείο και, αργότερα, για τη στέγαση στρατευμάτων του ΝΑΤΟ της IFOR.
Το 2011 το Σαράγεβο φιλοξένησε το 51ο Παγκόσμιο Στρατιωτικό Πρωτάθλημα Σκι με πάνω από 350 συμμετέχοντες από 23 χώρες. Αυτή ήταν η πρώτη διεθνής εκδήλωση τέτοιου κλίμακας μετά τους Ολυμπιακούς Αγώνες του 1984.
Το ποδόσφαιρο είναι δημοφιλές στο Σεράγεβο. Η πόλη είναι έδρα της "ΦΚ Σαράγεβο" και της ΦΚ Ζελιέζνιτσαρ, που αγωνίζονται σε ευρωπαϊκά και διεθνή κύπελλα και πρωταθλήματα και διαθέτουν ένα πολύ μεγάλο αριθμό τροπαίων τόσο επί της πρώην Γιουγκοσλαβία όσο και επί της ανεξάρτητης Βοσνία και Ερζεγοβίνη. Άλλοι σημαντικοί ποδοσφαιρικοί σύλλογοι είναι οι ΦΚ Ολίμπικ και ΣΑΣΚ.
Το μόνο στάδιο στη Βοσνία και Ερζεγοβίνη κατηγορίας 3 της UEFA είναι το Γκρμπάβιτσα, έδρα της ΦΚ Ζελιέζνιτσαρ.
Αλλο δημοφιλές άθλημα είναι το μπάσκετ. Ο σύλλογος μπάσκετ ΚΚ Μπόσνα Σαράγεβο κέρδισε το Ευρωπαϊκό Πρωτάθλημα το 1979 καθώς και πολλά εθνικά πρωταθλήματα της Γιουγκοσλαβίας και της Βοσνίας, γεγονός που τον καθιστά έναν από τους μεγαλύτερους συλλόγους μπάσκετ της πρώην Γιουγκοσλαβίας. Ο σκακιστικός σύλλογος "Bosna Sarajevo", είναι πρωταθλητής από τη δεκαετία του '80 και είναι ο τρίτος στη σειρά σκακιστικός σύλλογος στην Ευρώπη, έχοντας κερδίσει τέσσερα διαδοχικά ευρωπαϊκά πρωταθλήματα τη δεκαετία του '90. Η "RK Bosna" επίσης αγωνίζεται στο Ευρωπαϊκό Τσάμπιονς Λιγκ και θεωρείται ένας από τα πιο καλά οργανωμένους συλλόγους χάντμπολ στη Νοτιοανατολική Ευρώπη με πολύ μεγάλη βάση οπαδών και εξαιρετικά εθνικά και διεθνή αποτελέσματα. Το Σεράγεβο συχνά διοργανώνει διεθνείς εκδηλώσεις και διαγωνισμούς σε αθλήματα όπως το τένις και το κικ μπόξινγκ.
Η δημοτικότητα του τένις έχει αυξηθεί τα τελευταία χρόνια. Από το 2003 το "BH Telecom Indoors" είναι ένα ετήσιο τουρνουά τένις στο Σεράγεβο.
Από το 2007 ο μαραθώνιος του Σεράγεβο διοργανώνεται στα τέλη Σεπτεμβρίου. Στην πόλη διοργανώνεται επίσης ο Γύρος του Σαράγεβοσ, με συμμετοχή πάνω από 2.200 ποδηλατών το 2015.
Το 2019 το Σαράγεβο Ανατολικό Σαράγεβο θα φιλοξενήσει το Ευρωπαϊκό Ολυμπιακό Χειμερινό Φεστιβάλ Νέων.

</doc>
<doc id="44843" url="https://el.wikipedia.org/wiki?curid=44843" title="Σεράγιεβο">
Σεράγιεβο



</doc>
<doc id="44845" url="https://el.wikipedia.org/wiki?curid=44845" title="Σεράγεβο">
Σεράγεβο



</doc>
<doc id="44846" url="https://el.wikipedia.org/wiki?curid=44846" title="Μπάσταρδο της Ρηνανίας">
Μπάσταρδο της Ρηνανίας

Ο όρος μπάσταρδο της Ρηνανίας ("Rheinlandbastard") χρησιμοποιήθηκε στη Ναζιστική Γερμανία για τα παιδιά μικτής Γερμανικής και Αφρικανικής ή Μελανησιακής καταγωγής. Σύμφωνα με τις φυλετικές θεωρίες του Ναζισμού, τα παιδιά αυτά θεωρήθηκαν κατώτερα απ' τους γνήσιους Άρειους και στάλθηκαν για στείρωση.
Ιστορία.
Ο όρος έχει ρίζες στον Α΄ Παγκόσμιο Πόλεμο, όταν στρατεύματα της Αντάντ, Γαλλικά κατά πλειοψηφία, έθεσαν υπό στρατιωτική κατοχή τη Ρηνανία μετά την ήττα της Γερμανίας. Κάποιες λίγες Γερμανίδες παντρεύτηκαν στρατιώτες των δυνάμεων κατοχής, ενώ άλλες απέκτησαν εξώγαμα παιδιά απ' αυτούς (από εκεί και το υποτιμητικό επίθετο "μπάσταρδο"). Κάποια από αυτά τα στρατεύματα προέρχονταν από τις Γαλλικές αποικίες της Αφρικής και είχαν γίνει γνωστά στην περιοχή σαν "νέγροι" ή "Μαύρη Ντροπή", εξαιτίας του γεγονότος οτι οι Γερμανοί, που είχαν συνηθίσει να έχουν αποικίες στην Αφρική πριν το 1914, τώρα ένιωθαν ότι η ίδια η χώρα τους αποικούνταν από τους "νέγρους". Η ίδια η κατοχή από ξένα στρατεύματα θεωρούνταν εθνικός εξευτελισμός, και το γεγονός ότι για αυτή χρησιμοποιούνταν στρατιώτες "δεύτερης κατηγορίας" έκανε τα αισθήματα ντροπής πιο έντονα. Το κατά πόσον αυτό ήταν ρατσισμός (με τη σύγχρονη σημασία του όρου) ή "απλός" Ευρωπαϊκός εθνικισμός δεν είναι ξεκάθαρο. Οι Ναζί εκμεταλλεύτηκαν αυτά τα αισθήματα και τους έδωσαν ρατσιστική κατεύθυνση και ερμηνεία. Στο "Ο Αγών Μου", ο Χίτλερ χαρακτήρισε τα παιδιά που προέκυψαν από γάμους με Αφρικανούς στρατιώτες σαν "προσβολή στη Γερμανία". Αντιπαθούσε τις μητέρες των παιδιών αυτών, και τις αποκαλούσε πόρνες.
Παρόλα αυτά, το μεγαλύτερο μέρος του μη-λευκού πληθυσμού της Γερμανίας εκείνη την εποχή αποτελούνταν από παιδιά Γερμανών αποίκων ή ιεραπόστολων από τις πρώην γερμανικές αποικίες της Αφρικής και της Μελανησίας, που είχαν παντρευτεί ντόπιες γυναίκες ή είχαν αποκτήσει εξώγαμα παιδιά μαζί τους. Όταν η Γερμανία έχασε τις αποικίες της μετά τον Πρώτο Παγκόσμιο Πόλεμο, κάποιοι απ' τους αποίκους επέστρεψαν στη Γερμανία μαζί με τις οικογένειές τους. Αν και ο αριθμός των αφρικανικής καταγωγής ατόμων στη Γερμανία την εποχή του Τρίτου Ράιχ ήταν ασήμαντος (περίπου 500-800 άνθρωποι σε πληθυσμό 60 εκατομμυρίων), οι Ναζί αποφάσισαν να πάρουν μέτρα εναντίον τους, καθώς μισούσαν τον πολιτισμό των μαύρων, θεωρώντας τον κατώτερο, και προσπαθούσαν να απαγορεύσουν ακόμα και παραδοσιακά είδη μαύρης μουσικής, όπως η τζαζ. Δεν ψηφίστηκαν κάποιοι ειδικοί νόμοι εναντίον των μαύρων ή εναντίον των παιδιών από μεικτούς γάμους, καθώς είχαν προκύψει από γάμους και ανεπίσημες ενώσεις ζευγαριών που χρονολογούνταν πριν την ψήφιση των Νόμων της Νυρεμβέργης για την απαγόρευση της φυλετικής επιμειξίας. Δημιουργήθηκε όμως μια ομάδα με την ονομασία "Επιτροπή Υπ' αριθμόν 3" για να λύσει το "πρόβλημα" των "μπάσταρδων της Ρηνανίας", και να τους εμποδίσει απ' το να αποκτήσουν απογόνους μέσα στη Γερμανική κοινωνία. Οργανωμένη από τον Δρ. Έουγκεν Φίσερ του Ινστιτούτου Ανθρωπολογίας, Ανθρώπινης Κληρονομικότητας και Ευγονικής "Κάιζερ Βίλελμ", η επιτροπή αποφάσισε ότι τα παιδιά θα στειρώνονταν κατά το "Νόμο για την Πρόληψη Απογόνων με Κληρονομικές Ασθένειες" του 1933.
Το πρόγραμμα ξεκίνησε το 1937, οπότε και ζητήθηκε από τους τοπικούς αρμόδιους να αναφέρουν όλα τα "μπάσταρδα της Ρηνανίας" που υπήρχαν στην περιοχή τους. Στο σύνολο, περίπου 400 παιδιά μεικτής καταγωγής συνελήφθησαν και στειρώθηκαν. Αυτή η τακτική εφαρμόστηκε μόνο στη Ρηνανία. Ο Χανς Μασσάκουι, ένας Γερμανο-Λιβεριανός από το Αμβούργο, ισχυρίστηκε στην αυτοβιογραφία του ότι οι Ρηνανοί μικτής καταγωγής στάλθηκαν σε στρατόπεδα εξόντωσης όπου και δολοφονήθηκαν, αλλά δεν υπάρχουν αρκετές αξιόπιστες αποδείξεις για την εκδοχή αυτή.

</doc>
<doc id="44849" url="https://el.wikipedia.org/wiki?curid=44849" title="Χένρι Κάβεντις">
Χένρι Κάβεντις

Ο Χένρι Κάβεντις ("Henry Cavendish", 10 Οκτωβρίου 1731 – 24 Φεβρουαρίου 1810) ήταν Βρετανός επιστήμονας, που διακρίθηκε για τη συνεισφορά του στη φυσική και στη χημεία.
Η ζωή του.
Ο Κάβεντις γεννήθηκε στη Νίκαια της Γαλλίας, όπου ζούσε η οικογένειά του εκείνη την εποχή. Η μητέρα του ήταν η λαίδη Ανν Γκρέι, κόρη του Δούκα του Κεντ. Ο πατέρας του ήταν ο λόρδος Τσαρλς Κάβεντις, γιος του δεύτερου Δούκα του Ντέβονσαϊρ. Η οικογένεια διατηρούσε στενούς δεσμούς με πολλές αριστοκρατικές οικογένειες της Μεγάλης Βρετανίας.
Σε ηλικία 11 ετών, ο Χένρι Κάβεντις ήταν μαθητής στο σχολείο του Δρα. Newcome στο Χάκνεϊ (Hackney). Στα 18 του (το 1749) έγινε δεκτός στο Πανεπιστήμιο του Κέιμπριτζ, και συγκεκριμένα στο Κολέγιο του Αγίου Πέτρου. Εγκατέλειψε τις σπουδές του χωρίς να πάρει πτυχίο 4 χρόνια αργότερα. Η πρώτη του δημοσίευση, το "Factitious Airs", εμφανίσθηκε μετά από 13 χρόνια.
Σιωπηλός και μοναχικός, θεωρήθηκε κάπως εκκεντρικός και ποτέ δεν σχημάτισε προσωπικές σχέσεις έξω από την οικογένειά του. Σύμφωνα με μία διήγηση, παρήγγειλε και του κατασκεύασαν μία σκάλα στην πίσω πλευρά του σπιτιού του για να αποφεύγει να συναντά τη σπιτονοικοκυρά του, καθώς ντρεπόταν ιδιαιτέρως τις γυναίκες. Οι διηγήσεις για την προσωπικότητά του οδήγησαν κάποιους σύγχρονους μελετητές, όπως τον Όλιβερ Σακς, να υποθέσουν ότι έπασχε από το Σύνδρομο του Άσπεργκερ, ίσως όμως ήταν απλώς πολύ ντροπαλός.
Εξαιτίας της ακοινώνητης και μυστικοπαθούς συμπεριφοράς του, απέφευγε συχνά τη δημοσίευση της δουλειάς του, και πολλές από τις ανακαλύψεις του δεν τις έλεγε ούτε στους συναδέλφους του επιστήμονες. Μόνο περί τα τέλη του 19ου αιώνα ο Τζέιμς Μάξγουελ αναδίφησε τις σημειώσεις του και βρήκε ότι οι περισσότερες από τις ανακαλύψεις του είχαν επαναληφθεί από άλλους επιστήμονες αργότερα, χωρίς οι τελευταίοι να το γνωρίζουν, π.χ. ο Νόμος των αντίστροφων αναλογιών ή «Νόμος του Ρίχτερ», ο «Νόμος του Ντάλτον», αρχές της ηλεκτρικής αγωγιμότητας, ακόμα και ο «Νόμος του Ωμ».
Η μοναδική κοινωνική του δραστηριότητα ήταν η συμμετοχή του στις συναντήσεις της Βασιλικής Εταιρείας (Royal Society), όπου τύχαινε του σεβασμού των σύγχρονών του επιστημόνων.
Κάποιοι κατιόντες συγγενείς του Χένρι Κάβεντις, και ιδιαίτερα ο Γουίλιαμ Κάβεντις, 7ος Δούκας του Ντέβονσαϊρ και πρύτανης του πανεπιστημίου του από το 1861 ως το 1891, δώρισαν χρήματα για την ίδρυση, προς τιμή του Χένρι, του ομώνυμου Εργαστηρίου Κάβεντις (Cavendish Laboratory) στο Πανεπιστήμιο του Κέμπριτζ κατά τη δεκαετία 1870-79.
Η ανακάλυψη του υδρογόνου.
Στον Κάβεντις αποδίδεται γενικώς η ανακάλυψη του υδρογόνου, επειδή είχε περιγράψει την πυκνότητα του «εύφλεκτου αέρα» που σχημάτιζε νερό όταν καιγόταν, στη δημοσίευσή του "On Factitious Airs" (1766). Ο Αντουάν Λαβουαζιέ επανέλαβε αργότερα το πείραμα και έδωσε στο στοιχείο το όνομα με το οποίο είναι σήμερα γνωστό.
Η μέση πυκνότητα της Γης.
Ο Κάβεντις επίσης θεωρείται ο πρώτος άνθρωπος που «ζύγισε τη Γη», καθώς έδωσε ένα πολύ καλό πειραματικό υπολογισμό της μέσης της πυκνότητας και δημοσίευσε το αποτέλεσμα στις "Philosophical Transactions of the Royal Society of London" ("Experiments to determine the Density of the Earth" by Henry Cavendish Esq. F.R.S. and A.S., "Philosophical Transactions of the Royal Society of London", τόμ. 88 (1798), σσ. 469-526). Η συσκευή που χρησιμοποίησε, γνωστή σήμερα και ως «Ζυγός του Κάβεντις», είχε σχεδιασθεί και κατασκευασθεί από τον Τζων Μίτσελ, που πέθανε πριν προλάβει να εκτελέσει το πείραμα. Η συσκευή στάλθηκε στον Κάβεντις, ο οποίος ολοκλήρωσε το πείραμα το 1797, με αποτέλεσμα να είναι γνωστό διεθνώς ως «Πείραμα του Κάβεντις». Χάρη στη στροφική ισορροπία ενός νήματος, ο μηχανισμός μετρούσε τη βαρυτική έλξη μεταξύ δύο μολύβδινων σφαιρών που ζύγιζαν 350 λίβρες (159 κιλά) η καθεμιά. Στην Ιστορία των Επιστημών γίνεται συνήθως το λάθος να λέγεται ότι ο Κάβεντις υπολόγισε τη σταθερά της παγκόσμιας έλξεως G του Νεύτωνα. Στην πραγματικότητα, ο Κάβεντις ήθελε να υπολογίσει την πυκνότητα της Γης σε σχέση με εκείνη του νερού. Τα ακριβή του αποτελέσματα επανερμηνεύθηκαν αργότερα για τον υπολογισμό της G. Η πρώτη φορά που χρησιμοποιήθηκε ποτέ η σταθερά αυτή ήταν σχεδόν ένα αιώνα μετά το πείραμα του Κάβεντις, το 1873. Επίσης, όπως αναφέρθηκε στην αρχή της ενότητας, το αποτέλεσμα χρησιμοποιήθηκε για να υπολογισθεί η μάζα της Γης, γνωστή σήμερα ως 5,9725 εξάκις εκατομμύρια τόνοι, διαφορά μόλις 1% από τις μετρήσεις του Κάβεντις.
Ανακαλύψεις στον ηλεκτρισμό.
Αυτές ήταν άγνωστες μέχρι που συλλέχθηκαν και εκδόθηκαν από τον Μάξγουελ το 1879, πολύ μετά την πίστωσή τους σε άλλους επιστήμονες. Ανάμεσά τους ήταν οι ακόλουθες:
Για τη γήινη ατμόσφαιρα.
Ο Κάβεντις προσδιόρισε με αρκετή ακρίβεια και τη χημική σύσταση της ατμόσφαιρας. Βρήκε ότι το 79,167% του αέρα είναι «φλογιστός» (άζωτο και αργό), ενώ το 20,8333% είναι «αποφλογισμένος» αέρας (το 20,95% οξυγόνο). Ανακάλυψε επίσης ότι το 1/120 είναι διαφορετικό αέριο (το αργό ανακαλύφθηκε ένα αιώνα μετά).

</doc>
<doc id="44851" url="https://el.wikipedia.org/wiki?curid=44851" title="Ε.Ε.Π.">
Ε.Ε.Π.



</doc>
<doc id="44852" url="https://el.wikipedia.org/wiki?curid=44852" title="Νάματα Λάρισας">
Νάματα Λάρισας

Τα Νάματα είναι χωριό του Δήμου Κιλελέρ στο Νομό Λάρισας. Αποτελεί Τοπική Κοινότητα του Δήμου και στην απογραφή του 2011 είχε 105 κατοίκους. Απέχει 20 χιλιόμετρα από την πόλη της Λάρισας και βρίσκεται σχετικά κοντά στα παράλια του νομού.
Ιστορία.
Το χωριό πρωτοκατοικήθηκε το 1880 από Έλληνες. Οφείλει την ονομασία του στην αρχαία λέξη "νάμα" που σήμαινε καθαρό νερό, καθώς το υδραγωγείο του χωριού ήταν φημισμένο για την καλή ποιότητα νερού που παρείχε. Σήμερα δεν λειτουργεί, για διάφορους λόγους. Παλαιότερα τα Νάματα βρεχόντουσαν από τη λίμνη Κάρλα με τα μεγάλα ψάρια της τα οποία ονομαζόταν "καρλίσια" ή "ζαζάνια". Η περιοχή που βρεχόταν από τη λίμνη Κάρλα αποξηράνθηκε το έτος 1955 και οι γεωργικές εκτάσεις που βρίσκονται σήμερα στα εδάφη της παλιάς λίμνης παρουσιάζουν μεγάλη περιεκτικότητα σε αλάτι.
Στην περιοχή γύρω από το χωριό υπήρχε αεροδρόμιο των Άγγλων όπου στάθμευαν και μικρά στρατεύματα και πήγαιναν όπου χρειαζόταν βοήθεια στις γύρω περιοχές. Το 1940 ήρθαν οι Γερμανοί μαζί με τους συμμάχους τους, τους Ιταλούς και κατέλαβαν το αεροδρόμιο. Το 1943 οι Άγγλοι ξαναγύρισαν και συμμάχησαν με το αντάρτικο σώμα της περιοχής. Το 1944 οι Γερμανοί και οι Ιταλοί έφυγαν από την περιοχή. Ακόμη όμως και σήμερα, μετά από τόσα χρόνια από τη λήξη του πολέμου, υπάρχουν θαμμένες μέσα στα χωράφια γερμανικές βόμβες.
Στο κέντρο του χωριού υπάρχει μια μικρή πλατεία η οποία κυρίως το καλοκαίρι, όταν αρκετοί κάτοικοι επιστρέφουν στο χωριό, γεμίζει κόσμο. Το Πάσχα, στη γιορτή του Αγίου Γεωργίου, προστάτη του χωριού, πολλοί είναι οι κάτοικοι των διπλανών χωριών αλλά και παλαιότεροι κάτοικοι των Ναμάτων που δε μένουν πια στο χωριό που έρχονται να τιμήσουν τον Άγιο ο οποίος λέγεται ότι είναι θαυματουργός. Υπάρχουν δύο εκκλησίες του Αγίου Γεωργίου. Η παλαιότερη και πιο μικρή δεν γνωρίζουμε πότε ακριβώς κατασκευάστηκε - φημολογείται το έτος 1512- αλλά υπολογίζεται γύρω στην περίοδο της τουρκοκρατίας ενώ η πιο καινούρια κτίστηκε μέσα στην τελευταία εικοσαετία.
Γύρω από το χωριό, μέσα στα χωράφια, υπάρχει μια μικρή πέτρινη γέφυρα με δύο καμάρες και ένα παλιό πηγάδι ενώ υπάρχουν αρχαιολογικά ευρήματα όπως κεραμικά σκεύη και άλλα.
Ασχολίες κατοίκων.
Οι κάτοικοι των Ναμάτων έχουν ως κύρια απασχόληση τους την καλλιέργεια μεγάλων φυτών όπως είναι το βαμβάκι, σε μεγάλη κλίμακα, αλλά και πολλών άλλων φυτών όπως είναι τα ζαχαρότευτλα, το καλαμπόκι, το τριφύλλι, το σιτάρι και σε μικρότερη κλίμακα φυτά όπως η τομάτα, οι πατάτες και τα μπιζέλια. Παράλληλα με την καλλιέργεια των παραπάνω φυτών, κάποιοι από τους κατοίκους ασχολούνται επίσης και με την κτηνοτροφία.
Για τις αρδευτικές ανάγκες των χωραφιών υπάρχουν σήμερα δύο μεγάλες τεχνητές λίμνες. Η μία υπάρχει εδώ και πάρα πολλά χρόνια ενώ η δεύτερη κατασκευάστηκε πρόσφατα. Την άνοιξη, όταν δηλαδή οι λίμνες είναι ακόμη γεμάτες με νερό, καθώς οι αρδευτικές ανάγκες δεν είναι ακόμη τουλάχιστον σχετικά μεγάλες, και εξαιτίας των συχνών ανέμων που πνέουν στην περιοχή, αποτελούν πόλο έλξης, για λιγοστούς όμως, λάτρεις της ιστιοπλοΐας. Ενώ την καλοκαιρινή περίοδο, όταν δηλαδή η στάθμη του νερού είναι σχετικά χαμηλή (αλλά και όλο το χρόνο) προσφέρονται για ψάρεμα. Επίσης, το φθινόπωρο μπορεί κανείς να κυνηγήσει στις περιοχές γύρω από αυτές.

</doc>
<doc id="44853" url="https://el.wikipedia.org/wiki?curid=44853" title="Λιμενική πολιτική">
Λιμενική πολιτική

Με τον όρο Λιμενική Πολιτική (Port Policy) χαρακτηρίζεται γενικά η πολιτική που εφαρμόζει το κάθε Κράτος ειδικά προς τους εθνικούς λιμένες του καθώς και η όλη συμπεριφορά δημιουργίας ανάπτυξης λιμενικής υποδομής στην επικράτειά του.
Κύριο θέμα που δεσπόζει στο πλαίσιο της λιμενικής πολιτικής είναι αν το κράτος ακολουθεί την αρχή της άσκησης της διοίκησης και της εκμετάλλευσης των λιμένων από το ίδιο, μέσω κρατικών (δημοσίων) Υπηρεσιών ή μέσω Οργανισμών - ΝΠΔΔ (όπως στην Ελλάδα) ή να παραχωρεί το δικαίωμα διοίκησης και εκμετάλλευσης αυτών σε ιδιώτες επιχειρηματίες (όπως συμβαίνει σε ξένες χώρες) και σε μεγάλους λιμένες.
Στον ίδιο βέβαια όρο ανάγονται και προβλήματα ιδιαίτερα καθορισμού του είδους των λιμένων από τη χρήση αυτών, π.χ. εμπορικοί, επιβατηγοί, τουριστικοί, φορτωεκφόρτωσης επικινδύνων φορτίων και εκρηκτικών κλπ. καθώς και ο προσδιορισμός ανάγκης δημιουργίας νέων λιμένων ή της περαιτέρω ανάπτυξης των υφισταμένων.

</doc>
<doc id="44855" url="https://el.wikipedia.org/wiki?curid=44855" title="Ρουμανική Γλώσσα">
Ρουμανική Γλώσσα



</doc>
<doc id="44856" url="https://el.wikipedia.org/wiki?curid=44856" title="Μολδαβική γλώσσα">
Μολδαβική γλώσσα

Μολδαβική γλώσσα (λατινικά: limba moldovenească, κυριλλικά: лимба молдовеняскэ) αποκαλείται στη Μολδαβία η Ρουμανική γλώσσα, η οποία ομιλείται και στη χώρα αυτή.
Στους γλωσσολογικούς όρους τα Ρουμανικά και τα Μολδαβικά, η επίσημη γλώσσα της Μολδαβίας, είναι η ίδια γλώσσα, αν και τα ‘Μολδαβικά’ έχουν επονομαστεί ξεχωριστή γλώσσα για πολιτικούς λόγους από την εποχή του Στάλιν.
Προέλευση.
Η Μολδαβική γλώσσα προέρχεται από τη λαϊκή Λατινική. Οι Ρωμαίοι κατακτητές νίκησαν τους Δάκες, κάτοικους της σημερινής Ρουμανίας, το έτος 106, και στη συνέχεια τα λαϊκά λατινικά έγιναν γλώσσα της διοίκησης και του εμπορίου. Οι Ρωμαίοι αποσύρθηκαν από τη Δακία μεταξύ των ετών 271 και 275.
Δακορουμανική γλώσσα.
Η δακορουμανική γλώσσα κράτησε αρκετά δικά της χαρακτηριστικά, περισσότερο από οποιαδήποτε άλλη ρωμανική (λατινογενή) γλώσσα, όπως π.χ. το ουδέτερο γένος και τις πτώσεις των ουσιαστικών. Δέχτηκε ωστόσο πολλές επιδράσεις από τις γειτονικές σλαβικές γλώσσες, όπως για παράδειγμα τη λέξη da, που σημαίνει ναι, καθώς στα λατινικά δεν υπήρχε αντίστοιχο βεβαιωτικό μόριο.
Η Δακορουμανική, η πλέον ανατολική ρωμανική γλώσσα, έγινε επίσημη γλώσσα της Ρουμανίας. Το 1940 η Μολδαβία, που αποτέλεσε μέρος της Ρουμανίας, κατελήφθη από την Ε.Σ.Σ.Δ και η γλώσσα της άρχισε έκτοτε να αποκαλείται μολδαβική. Έπαψε να γράφεται με λατινικούς χαρακτήρες και άρχισε να χρησιμοποιείται το κυριλλικό αλφάβητο μέχρι το 1989, όταν οι αρχές υποχρεώθηκαν να επιστρέψουν στο Λατινικό αλφάβητο κάτω από τη λαϊκή πίεση. Η γλώσσα ξανάρχισε να αποκαλείται Ρουμανική, και ο ύμνος της Μολδαβίας ήταν ο ίδιος με αυτόν της Ρουμανίας, όμως όταν ήρθε στην εξουσία το φιλορωσικό κομμουνιστικό κόμμα άλλαξε το όνομά της σε "Μολδαβικά", και υιοθετήθηκε το Κυριλλικό αλφάβητο, και για εθνικός ύμνος υιοθετήθηκαν οι 5 στροφές ενός ρουμάνικου ποιήματος με τίτλο "Limba noastră" ("Η γλώσσα μας").
Το 2003 εξεδόθη ένα ρουμανομολδαβικό λεξικό, που προκάλεσε μεγάλη ένταση και κριτική στη Ρουμανία, ακόμα και στην ίδια την Μολδαβία, οπότε ο Ίον Μπαρμπούτα, πρόεδρος του Ιδρύματος Γλωσσολογίας, κήρυξε το λεξικό παράλογο.

</doc>
<doc id="44857" url="https://el.wikipedia.org/wiki?curid=44857" title="Διοίκηση και εκμετάλλευση των ελληνικών λιμένων">
Διοίκηση και εκμετάλλευση των ελληνικών λιμένων

Η διοίκηση και η εκμετάλλευση των ελληνικών εμπορικών εθνικών λιμένων ασκείται από το ίδιο το Κράτος και συγκεκριμένα από το Υπουργείο Ναυτιλίας και Αιγαίου (ΥΝΑ).
Στον λιμένα Πειραιώς τις αρμοδιότητες αυτές ασκεί ο Οργανισμός Λιμένος Πειραιώς (ΟΛΠ), που λειτουργεί ως Νομικό Πρόσωπο Δημοσίου Δικαίου (ΝΠΔΔ) και που εποπτεύεται από το ΥΝΑ, ενώ στον λιμένα Θεσσαλονίκης ασκεί ο Οργανισμός Λιμένος Θεσσαλονίκης (ΟΛΘ), επίσης ΝΠΔΔ εποπτευόμενο από το ΥΝΑ. Σε όλους τους άλλους εθνικούς εμπορικούς λιμένες τις αρμοδιότητες αυτές ασκούν τα κατά τόπους Λιμενικά Ταμεία που λειτουργούν και αυτά ως ΝΠΔΔ, υπό την εποπτεία πάντα του ΥΝΑ, ενώ μερικά εξ αυτών έχουν περιέλθει σήμερα στη Τοπική αυτοδιοίκηση (Δήμους - Κοινότητες).
Τα εργασιακά θέματα στους ελληνικούς εθνικούς λιμένες ρυθμίζονται από ειδικές επιτροπές που φέρουν το όνομα Επιτροπή Ρύθμισης Φορτωεκφορτώσεων Λιμένος (ΕΡΦΛ) ακολουθούμενο με το όνομα του λιμένος, π.χ. «ΕΡΦΛ Κορίνθου», «ΕΡΦΛ Σύρου», κλπ.
Τέλος, η διοίκηση, λειτουργία και ανάπτυξη των ναυστάθμων ασκείται από το Γενικό Επιτελείο Ναυτικού μέσω του 2ου Κλάδου του, που είναι η Διοίκηση Διοικητικής Μέριμνας Ναυτικού (ΔΔΜΝ), στην αρμοδιότητα της οποίας υπάγονται οι εγκαταστάσεις και όλα τα μέσα, πλωτά και χερσαία, των Ναυστάθμων της Χώρας.
Σημειώσεις.
(*) Αναφέρονται εθνικοί λιμένες σε αντιδιαστολή ιδιωτικών λιμενικών εγκαταστάσεων όπως π.χ. εκείνων μεγάλης ξενοδοχειακής μονάδας της Χαλκιδικής.

</doc>
<doc id="44859" url="https://el.wikipedia.org/wiki?curid=44859" title="Toyota Peugeot Citroën Automobile">
Toyota Peugeot Citroën Automobile

Η Toyota Peugeot Citroën Automobile (TPCA - Αυτοκίνητα Τογιότα Πεζώ Σιτροέν) είναι εταιρεία κατασκευής αυτοκινήτων με έδρα το Kolin (Κόλιν) της Τσεχίας. Είναι μια κοινοπραξία μεταξύ της ιαπωνικής Toyota Motor Corporation και του γαλλικού Ομίλου PSA (από το 1991 έως το 2016 ονομαζόταν «PSA Peugeot Citroën»). Η TPCA παράγει αυτοκίνητα πόλης της μικρής κατηγορίας A και αποκλειστικά για τις ευρωπαϊκές αγορές.
Ιστορικό.
Στις 20 Δεκεμβρίου 2001, η Toyota Motor Corporation και η PSA Peugeot Citroën ανακοίνωσαν την έναρξη συνεργασίας τους για την από κοινού κατασκευή ενός εργοστασίου στην Τσεχία. Η συνεργασία μεταξύ των εταιρειών πυροδοτήθηκε καθώς η Peugeot έψαχνε ήδη για έναν φθηνό, αλλά μοντέρνο αντικαταστάτη για το γηρασμένο πλέον Peugeot 106, που ήδη βρισκόταν τότε στην αγορά για 10 χρόνια. Παράλληλα και η Toyota έψαχνε τρόπο να διεισδύσει στην κατηγορία των αυτοκινήτων πόλης, αφού ένα τέτοιο μοντέλο από πλευράς διαστάσεων και τιμής (μικρότερο από το Toyota Yaris της κατηγορίας B) έλειπε από τη παλέτα της. Έτσι, ήταν αναμενόμενη κίνηση η παραγωγή ενός αυτοκινήτου πόλης της κατηγορίας A που θα ήταν διαθέσιμο, με μικρές αλλαγές με τα εμπορικά σήματα και των τριών αυτοκινητοβιομηχανιών, Toyota, Peugeot και Citroën. 
Τα τρία αυτά οχήματα εξελίχθηκαν από κοινού ως το «project B-Zero» και παρουσιάστηκαν σε παγκόσμια πρεμιέρα στο Σαλόνι Αυτοκινήτου της Γενεύης τον Μάρτιο του 2005, αν και η παραγωγή τους είχε ξεκινήσει ήδη από τον Φεβρουάριο. Η επίσημη έναρξη των πωλήσεων έγινε τον Ιούνιο του ίδιου έτους. Τον Μάρτιο του 2014 παρουσιάστηκαν οι διάδοχοι των αρχικών μοντέλων: το Peugeot 108 και η δεύτερη γενιά των Citroën C1 και Toyota Aygo.
Ωστόσο, τον Νοέμβριο του 2018 ανακοινώθηκε ότι το 2021 η Toyota θα εξαγοράσει εξ ολοκλήρου το εργοστάσιο και θα διατηρήσει μόνο το Aygo (που διαχρονικά έχει ξεπεράσει, με διαφορά, σε πωλήσεις τα C1 και 108), και αυτό έχει πυροδοτήσει έντονες φήμες ότι τα C1 και 108 θα διακοπούν τότε οριστικά, χωρίς να υπάρξει ποτέ μελλοντική γενιά τους.

</doc>
<doc id="44865" url="https://el.wikipedia.org/wiki?curid=44865" title="Νίκαια">
Νίκαια

Με το όνομα Νίκαια μπορεί αναφέρονται:

</doc>
<doc id="44866" url="https://el.wikipedia.org/wiki?curid=44866" title="Νίκαια (Μικρά Ασία)">
Νίκαια (Μικρά Ασία)



</doc>
<doc id="44867" url="https://el.wikipedia.org/wiki?curid=44867" title="Λίμπερτυ">
Λίμπερτυ

Με τον διεθνη όρο Λίμπερτυ (liberty) =ελευθερία, χαρακτηρίστηκε ειδικός τύπος φορτηγού πλοίου εκτοπίσματος περίπου 10.500 τον.d.w. που ναυπηγήθηκε στην Αμερική (ΗΠΑ) σε πολύ μεγάλο αριθμό κατά τη διάρκεια του Β΄ Π.Π. και που παρέμεινε σε ενεργό υπηρεσία πολλά χρόνια μετά από αυτόν, κυρίως για μεταφορές ομοειδών φορτίων. 
Μετά τη λήξη του πολέμου αυτού, 100 τέτοια πλοία "λίμπερτυ" παραχωρήθηκαν δανεικά από τις ΗΠΑ στην Ελλάδα, σε Έλληνες πλοιοκτήτες, με τα οποία ξεκίνησε, μετά τον πόλεμο, την ανοδική πορεία της η Ελληνική ναυτιλία.
Ιστορία των Λίμπερτυ.
Η παράθεση ιστορικών στοιχείων των "πλοίων της ελευθερίας" όπως χαρακτηρίστηκαν, κρίνεται λιαν επιβεβλημένη αν ληφθεί υπ΄ όψη ότι χάρις αυτών κατάφερε η ελληνική, και όχι μόνο, εμπορική ναυτιλία να ανασυγκροτηθεί και η παραδοσιακή ναυτιλιακή της δύναμη κυριολεκτικά ν΄ αναστηθεί από τη θεομηνία και τα δεινά του Β΄ Π.Π. στον οποίο είχε γίνει βορά σχεδόν ολόκληρος ο ελληνικός εμπορικός στόλος.
Πρώτη ναυπήγηση.
Το 1939 καθελκύστηκε στα ναυπηγεία "J.L. Thomson and Son" του Σάντερλαντ της Αγγλίας, σε σχέδια του Προέδρου του ναυπηγείου R.C. Thomson ένας πρωτοποριακός, τότε, ναυπηγικός τύπος πλοίου εκτοπίσματος 10.000 τόν. d.w. και ολικής χωρητικότητας 5.300 περίπου κόρων , ατμοκίνητο, με υπερυψωμένο μεσόστεγο και χαμηλά το πρόστεγο και το επίστεγο, ισχύος παλινδρομικής μηχανής 2.500 ΗΡ που του έδινε ταχύτητα, πλήρους φόρτου, 10 κόμβους και που ονομάσθηκε "Doringhton Court". &lt;br&gt;
Ο ναυπηγικός αυτός πρωτοποριακός τύπος με τα δύο πρωραία ενιαία κύτη (αμπάρια) και ένα πρυμναίο έμελλε να διαδραματίσει τον σημαντικότερο ρόλο εμπορικού πλοίου στη διάρκεια του επερχόμενου πολέμου.
Ανάγκη ναυπήγησης.
Όμως από την έναρξη του πολέμου και μέχρι τον Σεπτέμβριο του 1940, πριν ακόμα η Ελλάδα μπει στον πόλεμο, η Αγγλία είχε χάσει 150 περίπου φορτηγά πλοία μεταφοράς ξηρού φορτίου συνολικής αυτών χωρητικότητας 800.000 κόρων. Έτσι η αναζήτηση και ναυπήγηση φορτηγών πλοίων έπρεπε να γίνει "με κάθε θυσία" το ταχύτερο δυνατόν ώστε όχι μόνο να καλυφθεί το κενό αλλά και η συχνότητα βύθισης τους από τα γερμανικά υποβρύχια, που αλώνιζαν τις θάλασσες. Τέτοιες δυνατότητες ναυπήγησης δεν είχαν τα βρετανικά ναυπηγεία που ακόμη δεν προλάβαιναν τις επισκευές των πολεμικών πλοίων ή τις νέες ναυπηγήσεις ομοίων. Η διάσταση του προβλήματος αποκαλύπτεται στα λόγια του Ουίνστων Τσώρτσιλ μέσα στη Βουλή «"Πρέπει ν΄ αποκλεισθεί κάθε ηλιθιότητα στο να χαθεί οποιαδήποτε ευκαιρία απόκτησης πλοίων"».
Σ΄ εκείνη την κατάσταση το Βρετανικό Ναυαρχείο συγκρότησε ομάδα από τον υφυπουργό R.P. Powell, τον ναυπηγό R.C. Thomson, αρχιμηχανικό H. Hunter και δύο επιθεωρητές του Lloyd's Register (Βρετανικού Νηογνώμονα) με την εντολή να βρουν ναυπηγεία στις ΗΠΑ και Καναδά που να μπορούν ν΄ αναλάβουν παράδοση 60 πλοίων ετησίως, εκτοπίσματος 10.000 τον. ακριβώς του ναυπηγικού τύπου Τόμσον. Η επιτροπή αυτή στις 3 Οκτωβρίου 1940 φθάνει στην Αμερική και έρχεται σε επαφή με τον ναύαρχο E.S. Land, Πρόεδρο της Ναυτιλιακής Επιτροπής που επόπτευε τις αμερικανικές ναυπηγήσεις. Υπ΄ όψη ότι τότε και η αμερικανική ναυπηγοβιομηχανία ήταν σε άσχημη κατάσταση, αφού από το 1922 μέχρι το 1937 (15ετία) είχαν ναυπηγηθεί μόνο 2 φορτηγά, κάποια δεξαμενόπλοια και 9 επιβατηγά-φορτηγά.
Παρά ταύτα επειδή η Ναυτιλιακή Επιτροπή προγραμματιζόταν σε μεγαλόπνοη σειρά ναυπηγήσεων νέας τεχνολογίας πλοίων, θεώρησε πως θα ήταν σπατάλη χρόνου και πολύτιμων πρώτων υλών η ναυπήγηση των ζητουμένων "τόσο βραδυκίνητων" πλοίων, της Επιτροπής Τόμσον, συνδυαζόμενο τούτο και με το γεγονός ότι ήδη όλα τα ναυπηγεία ήταν κατειλημμένα με νέες παραγγελίες πολεμικών πλοίων, το αίτημα απορρίφθηκε.
Έναρξη ναυπήγησης.
Η Επιτροπή Τόμσον καταφεύγει στο Καναδά και καταφέρνει να εξασφαλίσει τη ναυπήγηση 25 μόνο πλοίων. Τελικά στις 1 Νοεμβρίου 1940 επιστρέφει στη Νέα Υόρκη και σε νέα συνάντηση ο ναύαρχος Land και πάλι θα εισηγηθεί στη Ναυτιλιακή Επιτροπή: «"Δεν μπορούμε να επιδείξουμε ενδιαφέρον γι΄ αυτόν τον ναυπηγικό τύπο που προτείνουν οι Βρετανοί, που προορίζεται μόνο για έκτακτες ανάγκες"!».&lt;br&gt;
Το αδιέξοδο εκείνο ανέλαβε να εκμεταλλευθεί ένα πανέξυπνος επιχειρηματίας ο Χένρυ Κάιζερ, τελείως άγνωστος μέχρι τότε στο ναυπηγικό κλάδο, που θαμπωμένος από τη μεγάλη βρετανική παραγγελία στις 20 Δεκεμβρίου 1940, χωρίς να έχει δικά του ναυπηγεία υπογράφει δύο ναυπηγικά συμβόλαια για παράδοση 60 πλοίων συνολικά. Είχε όμως προηγουμένως "κλείσει" όχι ναυπηγεία αλλά μεγάλα παραλιακά οικόπεδα που θα έφτιαχνε (!) ναυπηγεία.&lt;br&gt; 
Έτσι το πρώτο πλοίο του τύπου αυτού καθελκύστηκε στις 15 Οκτωβρίου 1941 στην Καλιφόρνια με το όνομα "Ocean Vanguard" (=Ωκεάνια εμπροσθοφυλακή). Εβδομήντα όμως μέρες νωρίτερα στις 23 Αυγούστου 1941 στο ναυπηγείο Νόρθ Σαντς στο Σάντερλαντ της Αγγλίας καθελκύστηκε το πραγματικό πρωτότυπο του τύπου αυτού των πλοίων με το όνομα "Εμπάιρ Λίμπερτυ" (= Ελεύθερη Αυτοκρατορία) και που τελικά ήταν αυτό που έδωσε το διεθνές όνομα στο ομώνυμο ναυπηγικό τύπο.
Τροπή δεδομένων.
Στο μεταξύ ήδη τα δεδομένα αρχίζουν να μεταβάλλονται ραγδαία. Οι ΗΠΑ εισέρχονται στο πόλεμο, η Ναυτιλιακή Επιτροπή αναγκάζεται ν΄ αναθεωρήσει τις αρχικές απόψεις της, οι αυξανόμενες ανάγκες εκ του πολέμου θα υποχρεώσουν και αυτόν τον ναύαρχο Land να διατάξει: «"Αντιγράψτε τους Βρετανούς"!», για ν΄ ακολουθήσει και η ραδιοφωνική ανακοίνωση ότι ο Πρόεδρος Ρούσβελτ ζήτησε και εγκρίθηκε η (αμερικανική πλέον) παραγγελία των 200 πλοίων τύπου EC-2.
Στις 27 Σεπτεμβρίου 1941 που ορίσθηκε ως "ημέρα στόλου της ελευθερίας" ("Liberty fleet day") ο Πρόεδρος Ρούσβελτ στο ραδιοφωνικό του διάγγελμα προς τον αμερικανικό λαό παρατηρεί: «"εξ αντικειμένου έχει όψη φοβερή"!» (δανειζόμενος για το Λίμπερτυ, στίχο του ελληνικού εθνικού Ύμνου προς την Ελευθερία). Ο πρώτος που ονόμασε τα πλοία "Liberty Ships" ήταν ο Αμερικανός ναύαρχος Land.
Η προσφορά των Λίμπερτυ.
Στις 20 Αυγούστου 1945, μόλις έξι ημέρες μετά την παράδοση της Ιαπωνίας στους Συμμάχους, η Ναυτιλιακή Επιτροπή ακύρωσε όλα τα συμβόλαια περαιτέρω ναυπήγησης Λίμπερτυ. Μέχρι εκείνη την ημέρα είχαν καθελκυστεί 2.710 αμερικανικά Λίμπερτυ που αν προστεθεούν και τα αρχικά 60 για λογαριαμό της Βρετανίας και τα 25 από τον Καναδά ο συνολικός αριθμός τους έφθασε τα 2795 πλοία. 
Είναι γεγονός πως τα πλοία αυτά σήκωσαν όλο το βάρος των μεταφορών κατά τη διάρκεια του πολέμου. Τα αργοκίνητα αυτά πλοία των 10 κόμβων ταχύτητας ήταν εκείνα που μετέφεραν εκατομμύρια τόνους πυρομαχικά, εφόδια υλικά, άρματα, τρόφιμα, πετρέλαια και κάρβουνο, ατμομηχανές, στρατιωτικά οχήματα, ζώα και ζωοτροφές, φαρμακευτικό υλικό και πάσης φύσεως ειδών μέριμνας σε όλα τα μέτωπα του πολέμου από τη Βόρεια θάλασσα μέχρι τη Μεσόγειο. Κάποια επίσης απ΄ αυτά με το περιορισμένο πολεμικό εξοπλισμό τους (πρωραία και πρυμναία πυροβόλα) κατάφεραν και κατέρριψαν γερμανικά αεροσκάφη και με βομβες βυθού βύθισαν και υποβρύχια ενώ κάποια άλλα μετέφεραν αιχμαλώτους. 
Όταν η παραζάλη του πολέμου τελείωσε επιδόθηκαν σε λαμπρότερες ειρηνικές αποστολές, τον εφοδιασμό των καταστρεμένων περιοχών. Σε πολύ σύντομο διάστημα η γνώριμη πλέον σιλουέτα τους φιγουράριζε σε όλους σχεδόν τους λιμένες του κόσμου. Ήταν η εποχή που βλέποντάς τα πρώτοι οι Έλληνες άνεργοι ναυτικοί να περνούν κάποια εξ αυτών σε ελληνικά χέρια, αντί Λίμπερτυ τ΄ αποκάλεσαν ευλογημένα πλοία.
Ένα από τα πλοία Λίμπερτυ που κατασκευάστηκαν, με το όνομα Arthur M. Huddell, δωρίστηκε στην Ελλάδα το 2009 και μετετράπη στο Πλωτό Μουσείο Hellas Liberty στον Πειραιά το 2010. 
Παραλειπόμενα.
Κατά τη διάρκεια της ναυπήγησης και ενεργοποίησης των πλοίων Λίμπερτυ δεν έλειψαν και άλλοι χαρακτηρισμοί των πλοίων αυτών τόσο από εφημερίδες όσο κυρίως από τη γερμανική προπαγάνδα.

</doc>
<doc id="44868" url="https://el.wikipedia.org/wiki?curid=44868" title="Χαϊδάρι">
Χαϊδάρι

Το Χαϊδάρι είναι αστική περιοχή και δήμος του Δυτικού Τομέα Αθηνών. Βρίσκεται κοντά στο όρος Αιγάλεω, νοτιοανατολικά της Ελευσίνας, νότια της Αττικής Οδού και δυτικά του Κηφισού ποταμού και της λεωφόρου Κηφισού. Το ανατολικό τμήμα του Χαϊδαρίου ήταν κυρίως βοσκοτόπια, με την αστική ανάπτυξη όμως ανάμεσα στις δεκαετίες του 1950 και του 1980 η περιοχή έχει γίνει αστική. Οι πρώτοι κάτοικοι του Χαϊδαρίου ήταν πρόσφυγες που έφυγαν από τη Μικρά Ασία την εποχή της Μικρασιατικής Καταστροφής. Το 1955 ο δήμος Χαϊδαρίου αριθμούσε 13.773 κατοίκους. Κοντά στο Χαϊδάρι βρίσκεται και το άλσος του Δαφνίου, αλλιώς το περίφημο "Τουριστικό", και το ομώνυμο ιστορικό μοναστήρι. Σημαντικά σημεία της πόλης, το Παλατάκι το οποίο ήταν η κατοικία του βασιλιά Όθωνα και ο Διομήδειος Βοτανικός Κήπος του Πανεπιστημίου Αθηνών, που εκτείνεται σε 1.500 στρέμματα. Χαρακτηριστικά της περιοχής είναι το στρατόπεδο, όπως και τα ναυπηγεία Σκαραμαγκά. Περιοχές στις οποίες χωρίζεται γεωγραφικά το Χαϊδάρι είναι: το κέντρο Χαϊδαρίου, η Αστυθέα, η Άνοιξη, το Δάσος, το Δαφνί και τα Κουνέλια. Την περιοχή του Χαϊδαρίου τη διασχίζει αρκετά σε μήκος η Λεωφόρος Αθηνών (ή Καβάλας) μέχρι την περιοχή του Δαφνίου, η οποία από κει και ύστερα είναι συνέχεια της Ιεράς οδού που διασχίζει τον Σκαραμαγκά, τα Διυλιστήρια Ασπροπύργου, την παραλία και καταλήγει στην Ελευσίνα στο ύψος της Χαλυβουργικής από το οποίο αρχίζει η Εθνική Οδός Αθηνών - Πατρών.
Ιστορικά στοιχεία.
Στη διάρκεια του Αγώνα του 1821 στη γύρω περιοχή του Χαϊδαρίου έγιναν δύο μάχες με χρονική διαφορά μόλις δύο ημέρες η πρώτη στις 6 Αυγούστου 1826 και η δεύτερη στις 8 Αυγούστου του ίδιου έτους όπου ο Γεώργιος Καραϊσκάκης και ο Φαβιέρος αντιμετώπισαν τον Κιουταχή.
Μετά τη Μικρασιατική Καταστροφή εγκαταστάθηκαν στην περιοχή οικογένειες Μικρασιατών από τη Νέα Φώκαια, το Τσακμακλί Σμύρνης και άλλες περιοχές της Μικράς Ασίας.
Ονομασία της περιοχής.
Στην περιοχή του Ελαιώνα βρίσκεται ο πύργος Παλατάκι. Αυτός ο πύργος, βρισκόταν σε ένα μεγάλο περιφραγμένο αγρόκτημα, το οποίο στην αρχαιότητα ονομαζόταν Αχερδάριον. Το πώς προέκυψε αυτή η ονομασία παραμένει άγνωστο. Στα χρόνια της Τουρκοκρατίας, λοιπόν, αυτό το μεγάλο αγρόκτημα περιήλθε στην ιδιοκτησία του Χαϊδάρ Πασά, ο οποίος το ονόμασε Χαϊδάρι, ονομασία η οποία στο πέρασμα των χρόνων δόθηκε σε όλη την περιοχή. Το όνομα του Χαϊδάρ Πασά δεν ξέρουμε αν ήταν πραγματικό ή παρατσούκλι, το οποίο προήλθε από την αραβική λέξη χαϊντάρ η οποία σημαίνει λιοντάρι και το έδωσε μόνος του στον εαυτό του εξαιτίας των πολλών λιονταριών τα οποία υπήρχαν τότε στην περιοχή και σιγά σιγά με το κυνήγι εξολοθρεύτηκαν.
Κατά τους κλασικούς και ελληνιστικούς χρόνους το σημερινό Χαϊδάρι ήταν γνωστό με την ονομασία Έρμος και υπήρξε ένας από τους σημαντικότερους δήμους της Ακαμαντίδος φυλής με τη μεταρρύθμιση του Κλεισθένη.
Πολιτική εξέταση του Χαϊδαρίου.
Αρχικά η περιοχή του Χαϊδαρίου ανήκε στο Δήμο Αθηναίων. Στις 25 Φεβρουαρίου 1934, αποσπάστηκε μαζί με το Αιγάλεω και την Αγία Βαρβάρα και όλα αυτά τα τμήματα αποτέλεσαν την Κοινότητα Αιγάλεω. Απ' αυτήν αποσπάστηκε το 1937 και έγινε η Κοινότητα Χαϊδαρίου η οποία στις 22 Ιουνίου 1948 προήχθη σε δήμο.
Κατά τη διάρκεια της Γερμανικής Κατοχής στον Β΄ Παγκόσμιο Πόλεμο, δημιουργήθηκε στο Χαϊδάρι από τα SS ένα από τα σκληρότερα στρατόπεδα συγκέντρωσης.
Αθλητισμός.
Το 1937 ιδρύθηκε η ποδοσφαιρική ομάδα Α.Ο. Χαϊδαρίου. Το Χαϊδάρι, όπως αποκαλείται επίσης η ομάδα χρησιμοποιεί ως έδρα, το Δημοτικό Γήπεδο Δάσους Χαϊδαρίου. Έδρα της ομάδας ήταν το γήπεδο "Σιδηρόπουλος" το οποίο μετονομάστηκε, τον Μάιο του 2007, σε γήπεδο "Τάκης Χαραλαμπίδης", ως ένδειξη τιμής στον αείμνηστο αθλητικό συντάκτη και επί μία περίοδο πρόεδρο του Α.Ο. Χαϊδαρίου, Τάκη Χαραλαμπίδη, ο οποίος απεβίωσε το 2001. Κάθε Μάιο ο Δήμος Χαϊδαρίου σε συνεργασία με τον αθλητικό σύλλογο (ΚΕΒΟΠ) πραγματοποιεί αγώνες στίβου με τη συμμετοχή όλων των σχολείων του δήμου. Στη σεζόν 2015/2016 επίσης ιδρύθηκε μια άλλη ομάδα ο Αστέρας Χαϊδαρίου ενώ την σεζόν 2018/2019 ιδρύθηκαν οι Λύκοι Χαϊδαρίου.
Πολιτισμός.
Το Χαϊδάρι διαθέτει πλήθος μνημείων αφιερωμένων στην μνήμη σημαντικών ανθρώπων που έζησαν, έδρασαν, έδωσαν μάχες ή και απεβίωσαν στην πόλη.
Μνημεία/Προτομές.
«ΤΑ ΕΘΝΗ ΔΕΝ ΠΡΕΠΕΙ ΝΑ ΣΤΡΕΦΟΥΝ
ΤΟ ΒΛΕΜΜΑ ΠΡΟΣ ΤΑ ΟΠΙΣΩ
ΕΙΜΗ ΟΣΟΝ ΑΠΑΙΤΕΙΤΑΙ ΔΙΑ ΝΑ ΠΟΡΙΖΩΝΤΑΙ
ΤΑ ΑΝΑΓΚΑΙΑ ΕΚΕΙΘΕΝ ΔΙΔΑΓΜΑΤΑ»
«Ω ΒΕΝΙΖΕΛΕ ΗΣΥΧΑΣΕ
ΛΕΥΤΕΡΗ ΑΝΑΠΑΥΣΟΥ
ΜΑ ΤΑ ΠΑΙΔΙΑ ΣΟΥ ΔΕ ΞΕΧΝΟΥΝ
ΤΑ ΕΡΓΑ ΤΑ ΔΙΚΑ ΣΟΥ»
Πινακίδες (σημειώματα αγωνιστών):
Πρωτομαγιά
Γειά σας όλοι
πάμε στη μάχη
Κώστας Τσίρκας 1.5.44» 
 «Η κόρη μου η Ρήνα
να γίνει δασκάλα
Φιλώ τη γυναίκα μου
και το παιδί
Βαγγέλης 1.5.44» 
 «Πατερούλη
πάω για εκτέλεση
νάσαι περήφανος για
το μονάκριβο γιό σου
Ναπολέων 1.5.44» 
Νέο Θέατρο Χαϊδαρίου.
Το Θέατρο Χαϊδαρίου που βρίσκεται εντός του Πάρκου Ιστορικής Μνήμης και Περιβαλλοντικής Ευαισθητοποίησης είναι ένας ανοιχτός χώρος πολιτισμού στον Δήμο Χαϊδαρίου. Εγκαινιάστηκε το καλοκαίρι του 2007 και έκτοτε αποτελεί σημείο αναφοράς για τα φεστιβάλ και τα πολιτιστικά δρώμενα του Δήμου. Κάθε καλοκαίρι φιλοξενεί πλήθος εκδηλώσεων που οργανώνει ο Δήμος Χαϊδαρίου, και όχι μόνο, τα οποία καλύπτουν όλο το φάσμα της τέχνης. Θεατρικές παραστάσεις καταξιωμένων θιάσων με γνωστούς ηθοποιούς, συναυλίες και χορευτικές παραστάσεις από παραδοσιακούς χορούς ως και παραστάσεις κλασικού χορού, φεστιβάλ και όλων των ειδών οι πολιτιστικές δραστηριότητες έχουν χώρο έκφρασης στο Νέο Θέατρο Χαϊδαρίου. Ακόμα ο χώρος φιλοξενεί παραστάσεις φορέων του Χαϊδαρίου και σχολείων της πόλης, ενώ διαθέτει σύγχρονα καμαρίνια και λοιπούς χώρους θεάτρου. Στις εγκαταστάσεις εδράζεται το Θεατρικό Εργαστήρι ΕΡΜΟΣ του Δήμου.
Δήμος Χαϊδαρίου.
Ο Δήμος Χαϊδαρίου ανήκει στην Περιφερειακή Ενότητα Δυτικού Τομέα Αθηνών η οποία υπάγεται στην Περιφέρεια Αττικής.
Ο δήμος διατηρεί ιστότοπο με τα τοπικά νέα και τις εκδηλώσεις που διοργανώνονται στο Χαϊδάρι (συναυλίες, παραστάσεις, θέατρα σκιών, φιλανθρωπικές εκδηλώσεις κ.ά.).
Κοινοτάρχες.
Μετά την αναγνώριση του Χαϊδαρίου ως αυτόνομης κοινότητας, πρόεδροι διετέλεσαν οι: Πελοπίδας Λυχναρόπουλος (1935), Μιχαήλ Κουτσούκος, Αριστ. Ζωγράφος, Βασ. Κοντόπουλος, Βασ. Σαμαντάς, Σπ. Τζανέλλος, Παν. Πετρόπουλος και Πανταζής Σάσαλος (ως το 1947).
Δήμαρχοι.
Με την εφαρμογή της νέας διοικητικής διαίρεσης της χώρας κατά το Πρόγραμμα Καλλικράτης ουδεμία μεταβολή επήλθε στο Δήμο, σύμφωνα με το άρθρο 1,§ 5.1.Β αυτού.
Πληθυσμός.
Εξέλιξη Πληθυσμού Δήμου Χαϊδαρίου
Αδελφοποιημένες πόλεις.
Το Χαϊδάρι έχει αδελφοποιηθεί με τη γαλλική πόλη Βιλνέβ ντ' Ασκ. Η αδελφοποίηση προετοιμάστηκε από τον επίτιμο πρόξενο Κωνσταντίνο Τουρνάκη το 1998. Το δημοτικό συμβούλιο Χαϊδαρίου με την υπ. αριθ. 639/ 21-12–2000 απόφασή του ενέκρινε και τυπικά την αδελφοποίηση των δύο πόλεων, ενώ τα πρωτόκολλα αδελφοποίησης υπογράφτηκαν στη γαλλική πόλη στις 13/1/2001 και στο Χαϊδάρι στις 25/8/2001 από τον τότε δήμαρχο Χαϊδαρίου Κυριάκο Ντηνιακό και τον Γάλλο ομόλογό του. Στις 9 Μαΐου 2009, παρουσία του δημάρχου Χαϊδαρίου Δημήτρη Μαραβέλια και αντιπροσωπείας παραγόντων της πόλης εγκαινιάστηκε η "Πλατεία Χαϊδαρίου" στη γαλλική πόλη. Σε ανταπόδοση της ονοματοθεσίας, ο Δήμος Χαϊδαρίου αποφάσισε να κάνει επίτιμο δημότη τν δήμαρχο της γαλλική πόλης και να ονομάσει τον χώρο πρασίνου μπροστά στα Στρατόπεδα Χαϊδαρίου, στο Πάρκο Ιστορικής Μνήμης και Περιβαλλοντικής Ευαισθητοποίησης, "Πλατεία Villeneuve d´Ascq", εγκαινιάζοντας και ένα μαρμάρινο μνημείο ως ανάμνηση της αδελφοποίησης των δύο πόλεων. Η ονοματοδοσία έγινε το 2010.

</doc>
<doc id="44869" url="https://el.wikipedia.org/wiki?curid=44869" title="Νίκαια (Βιθυνία)">
Νίκαια (Βιθυνία)

Η Νίκαια (σημερινό Ιζνίκ, στα Τουρκικά "İznik"), ήταν πόλη στην ιστορική περιοχή της αρχαίας Βιθυνίας, στη βορειοδυτική Τουρκία.
Ιστορία.
Ο ιστορικός Μέμνων ήθελε την πόλη να κτίζεται από μετανάστες από την πόλη Νίκαια της Λοκρίδος, πλησίον των Θερμοπυλών. Η τελευταία καταστράφηκε κατά τον Ιερό πόλεμο και οι Φωκείς γείτονες ξερίζωσαν τους Νικαείς από την πόλη τους. Σύμφωνα με αυτή την εκδοχή, οι άστεγοι πλέον κάτοικοι ακολούθησαν τον Μέγα Αλέξανδρο μέχρι την Ινδία και κατά την επιστροφή ίδρυσαν στη Βιθυνία μια ομώνυμη πόλη σε ανάμνηση της κατεστραμμένης τους πατρίδας. Οι ιστορικοί μελετητές αμφισβητούν την εκδοχή του Μέμνωνος, όμως συμφωνούν ότι η πόλη της Βιθυνίας είχε μακεδονικές καταβολές. Προτού κτιστεί η Νίκαια, υπήρχε στο μέρος εκείνο μια αρχαιότερη ελληνική αποικία (σύμφωνα με τον Στέφανο Βυζάντιο) ονόματι Ολβία που κτίστηκε επί του παλαιοτέρου φρυγικού χωρίου Αγκώρη ή Ελικώρη. Κατά την εκστρατεία του Μεγάλου Αλεξάνδρου προς ανατολάς, Μακεδόνες άποικοι από τη Βοττιαία (περιοχή γύρω από την Πέλλα) εγκαταστάθηκαν στην περιοχή της Ολβίας και μετονόμασαν την πόλη σε Βοττίειον, όπως αναφέρουν οι ιστορικοί Δίων ο Χρυσόστομος και Στέφανος ο Βυζάντιος. 
Στη συνέχεια, όταν η Μικρά Ασία περιήλθε στην κατοχή του Αντιγόνου Α΄ το 311 π.Χ., η πόλη μετονομάστηκε σε Αντιγόνεια. Το 301 π.Χ. η πρώην επικράτεια του Αντιγόνου περιήλθε στον Λυσίμαχο (που τον νίκησε στη μάχη της Ιψού), ο οποίος κληροδότησε στην πόλη την τελική της ονομασία: "Νίκαια", για να τιμήσει τη σύζυγό του και θυγατέρα του Αντιπάτρου. 
Έγινε γνωστή, διότι εκεί συνήλθε η Πρώτη και η Έβδομη Οικουμενική Σύνοδος. Τον 11ο αι. καταλήφθηκε από τους Σελτζούκους Τούρκους για να ανακαταληφθεί στη συνέχεια από τον Βυζαντινό αυτοκράτορα Αλέξιο Α' Κομνηνό και τους Σταυροφόρους κατά την Α' Σταυροφορία. Αργότερα έγινε πρωτεύουσα της Ελληνικής Αυτοκρατορίας της Νικαίας (1204-1259) μετά την πρώτη άλωση της Κωνσταντινούπολης. Την περίοδο εκείνη είχε μεταφερθεί στη Νίκαια και η έδρα του Οικουμενικού Πατριαρχείου.
Η Νίκαια καταλήφθηκε από τους Οθωμανούς Τούρκους το 1331, οι οποίοι την ονόμασαν Ιζνίκ ("εις την Νίκαιαν"). Παρήκμασε αργότερα, όταν αναπτύχθηκε η Κωνσταντινούπολη ως πρωτεύουσα της Οθωμανικής Αυτοκρατορίας. Τον 16ο αιώνα απέκτησε μεγάλη φήμη για τα πλακάκια της και την κεραμική της γενικότερα.
Στους επόμενους αιώνες η σημασία της πόλης υποβαθμίστηκε, ενώ οικονομικό και πολιτιστικό κέντρο της ευρύτερης περιοχής αναδείχθηκε η Προύσα. 
Προς το τέλος του 19ου αιώνα και στις αρχές του 20ου,οι πόλεμοι της Οθωμανικής Αυτοκρατορίας, η σφαγή των Αρμενίων και αργότερα - κατά τη μικρασιατική εκστρατεία - η σφαγή των Ελλήνων της πόλης, συντέλεσαν στην παρακμή της . Επιπλέον πραγματοποιήθηκαν σημαντικές καταστροφές στα μνημεία της πόλης και από τις δύο πλευρές. Σήμερα η Νίκαια είναι ένα μικρό αστικό κέντρο 20.000 κατοίκων, στο οποίο σώζονται τα τείχη, οι ρωμαϊκοί και βυζαντινοί προμαχώνες, περιμέτρου 4,5 χιλιομέτρων, καθώς και ο Ναός της Αγίας Σοφίας, που από το 2012 λειτουργεί ως μουσουλμανικό τέμενος.
Κεραμική Νίκαιας.
Η Νίκαια είναι γνωστή για τα φημισμένα κεραμικά προϊόντα της. Από τον 14ο αιώνα ώς τις αρχές του 20ού (και με τη μέγιστη ακμή τους τον 16ο αι., επί σουλτάνου Σουλεϊμάν Α'), τα αγγειοπλαστικά εργαστήρια της Νίκαιας παρήγαν κεραμικά πλακίδια για την επένδυση τοίχων, αγγεία, επιτραπέζια σκεύη και άλλα αντικείμενα καθημερινής χρήσης. Τα προϊόντα αυτά ήταν περιζήτητα από την οθωμανική αυτοκρατορική αυλή και τις πλούσιες οικογένειες της Κωνσταντινούπολης, συναγωνίζονταν μάλιστα τα αντίστοιχα κινεζικά προϊόντα από πορσελάνη. Από τον 19ο αι. μάλιστα, ήταν αντικείμενο αναζήτησης των ξένων περιηγητών και συλλεκτών.
Τα τελευταία χρόνια, το τουρκικό κράτος έχει κάνει σοβαρή προσπάθεια να αναβιώσει αυτή την κάποτε ανθηρή βιομηχανία της πόλης.

</doc>
<doc id="44870" url="https://el.wikipedia.org/wiki?curid=44870" title="Α΄ Οικουμενική Σύνοδος">
Α΄ Οικουμενική Σύνοδος



</doc>
<doc id="44871" url="https://el.wikipedia.org/wiki?curid=44871" title="Τζόνι Ντεπ">
Τζόνι Ντεπ

Ο Τζoν Κρίστοφερ (Τζόνι) Ντεπ ΙΙ ("John Christopher "Johnny" Depp II", 9 Ιουνίου 1963) είναι Αμερικανός ηθοποιός, παραγωγός και μουσικός. Είναι κάτοχος Χρυσής Σφαίρας. Η καριέρα του άνθησε όταν έπαιξε στην τηλεοπτική σειρά "21 jump street".
Ζωή.
Ο Ιρλανδικής, Γερμανικής και Ινδιάνικης καταγωγής ηθοποιός γεννήθηκε στο Όνσμπορο του Κεντάκι. Είναι το τελευταίο από τα τέσσερα παιδιά του μηχανικού Τζον Κρίστοφερ Ντεπ και της σερβιτόρας Μπέτι Σου Ντεπ. Στην ηλικία των 16 παράτησε το σχολείο και στο εξής επιβίωνε κάνοντας ευκαιριακές εργασίες, μεταξύ άλλων στον τομέα του τηλεφωνικού μάρκετινγκ. Στις αρχές της δεκαετίας του 1980 συνόδευσε έναν φίλο του στο κάστινγκ της ταινίας τρόμου Εφιάλτης στο Δρόμο με τις Λεύκες του Γουές Κρέιβεν, όπου ανακαλύφθηκε ο ίδιος και πήρε τον πρώτο του ρόλο. Σημαντική ώθηση στην καριέρα του ως ηθοποιού, όμως, του έδωσε ο ρόλος ενός μυστικού αστυνομικού στην τηλεοπτική σειρά "21 Jump Street" (1987-1991). Η σειρά αυτή είχε μεγάλη επιτυχία και έκανε διάσημο τον Ντεπ, ο οποίος όμως ένιωσε εκείνο το διάστημα να υποβαθμίζεται σε προϊόν. Επηρεασμένος από της θετικές του εμπειρίες με το μικρό ρόλο που είχε αναλάβει το 1986 στην κινηματογραφική ταινία Πλατούν του Όλιβερ Στόουν, αποφάσισε να αφοσιωθεί στον κινηματογράφο. 
Τον πρώτο του πρωταγωνιστικό ρόλο είχε στην ταινία "Ο παίδαρος" (1990) του Τζον Γουότερς. Την πρώτη του μεγάλη κινηματογραφική επιτυχία όμως είχε ως Έντουαρντ στην ταινία "Ο Ψαλιδοχέρης" (1990). Προτάθηκε για Χρυσή Σφαίρα για την ερμηνεία του στην ρομαντική κωμωδία "Μπένι και Τζουν" (1993).
Το 1995 ξεκίνησε μια δεύτερη καριέρα ως μουσικός και κυκλοφόρησε ένα άλμπουμ με το συγκρότημά του, τους P, στο οποίο έπαιζε και ο μπασίστας των Red Hot Chili Peppers, ο Flea, για να υποστηρίξει τον φίλο του. Ωστόσο το άλμπουμ δεν είχε αξιόλογη επιτυχία.
Προσωπική ζωή.
Το 1983 παντρεύτηκε την μακιγιέζ Λόρι Άντερσον. Χώρισε δύο χρόνια αργότερα. Η Λόρι τον γνώρισε στον Νίκολας Κέιτζ, ο οποίος τον προέτρεψε να γίνει ηθοποιός.
Από το 1998 ζει μαζί με την Γαλλίδα τραγουδίστρια και ηθοποιό Βανέσα Παραντί στη Γαλλία. Έχουν δυο παιδιά. Στις 19/6/2012 ανακοίνωσαν τον χωρισμό τους. 
Έκανε σχέση με την συμπρωταγωνίστρια του στο Rum Diary, Άμπερ Χερντ, την οποία αρραβωνιάστηκε την παραμονή Χριστουγέννων 2013 και παντρεύτηκε το 2015 (03.02.15). Ωστόσο, ένα χρόνο αργότερα ανακοινώθηκε σε δημοσιεύματα ο χωρισμός του ζευγαριού με τη σύζυγο να απαιτεί διατροφή και μέρος της περιουσίας του ηθοποιού, αφού δεν είχαν υπογράψει προγαμιαίο συμβόλαιο.
Η αδερφή του Ντεπ, η Κρίστι, είναι η μάνατζέρ του. Ο αδερφός του, Ντάνι, είναι σεναριογράφος.

</doc>
<doc id="44872" url="https://el.wikipedia.org/wiki?curid=44872" title="Ηλιούπολη Αττικής">
Ηλιούπολη Αττικής

Η Ηλιούπολη είναι περιοχή του Κεντρικού Τομέα της Αθήνας και βρίσκεται στις νοτιοδυτικές παρυφές του Υμηττού σε υψόμετρο 210 μέτρων. Αποτελεί Δήμο της Περιφέρειας Αττικής και μέρος του Πολεοδομικού Συγκροτήματος της Αθήνας.
Έχει έκταση περίπου 12.700 στρέμματα, από τα οποία τα 5.700 είναι δάση και τα 7.000 είναι έκταση που καλύπτει ο οικισμός (πλατείες, δρόμοι, κατοικίες κ.λ.π.). Το μέσο υψόμετρο της περιοχής είναι 150μ. Σύμφωνα με την απογραφή του 2011 έχει 78.153 κατοίκους και είναι ο 28ος μεγαλύτερος πληθυσμιακά Δήμος της χώρας.
Περιοχή.
Η περιοχή χαρακτηριζόταν έως και πρόσφατα από χαμηλές κατοικίες, καθώς η ύπαρξη του Αεροδρομίου του Ελληνικού σε σχετικά μικρή απόσταση απαγόρευε τη δόμηση πάνω από δύο ορόφους. Με τη μεταφορά του αεροδρομίου στα Σπάτα ο περιορισμός αυτός καταργήθηκε, κι έτσι τα τελευταία χρόνια παρατηρείται έντονη οικοδομική δραστηριότητα. Η περιοχή χαρακτηρίζεται επίσης από αρκετό πράσινο, καλή ρυμοτομία όσον αφορά το κεντρικό και ανατολικό της τμήμα. Έχει πολλές πλατείες, όπως η πλατεία Εθνικής Αντίστασης, Ανεξαρτησίας, 25ης Μαρτίου, Παλαιών Πατρών Γερμανού κ.ά. Διαθέτει το Δημοτικό Θέατρο Ηλιούπολης «Δημήτρης Κιντής», στο οποίο διεξάγονται θεατρικές παραστάσεις και συναυλίες. 
Συνοικίες.
Οι συνοικίες της Ηλιούπολης είναι οι εξής:
Ιστορία.
Στην αρχαιότητα, η περιοχή ήταν γνωστή ως Δήμος Ευωνύμου και ανήκε στην Ερεχθηίδας φυλή. Ο Δήμος πήρε το όνομα του από τον Ευώνυμο -γιό του Ουρανού και της Γαίας- και αποτελούσε έναν από τους εκατό Δήμους της αρχαίας Αθήνας που περιλάμβανε ολόκληρη την σημερινή Αττική, εκτός της Μεγαρίδας. Αρχαιολογικές ανασκαφές επιβεβαιώνουν την ύπαρξη Μυκηναϊκού οικισμού στην περιοχή του Αγίου Νικολάου και άλλου, νεώτερου, του 4ου π.χ. αιώνα, στην πλατεία Νικηταρά, όπου εντοπίστηκαν επιτύμβιοι λήκυθοι, πιθάρια, λίθινες πλάκες, αρχαϊκά και παλαιοχριστιανικά λείψανα. Στην περιοχή βρέθηκαν ακόμη, χρυσά, αργυρά και χάλκινα νομίσματα, βέλη, βλήματα και αγγεία, απόδειξη του γεγονότος ότι η περιοχή χρησιμοποιήθηκε ως στρατόπεδο στο Χρεμωνίδειο πόλεμο μεταξύ Μακεδόνων, Πτολεμαίων και Σελευκιδών. Στους χάρτες που υπάρχουν στον Δήμο απεικονίζονται πάρα πολλοί τύμβοι.
Με την πάροδο των αιώνων, η περιοχή ακολουθεί την πορεία της υπόλοιπης Αθήνας. Παρακμάζει προοδευτικά, ερημώνει, γίνεται έρμαιο ληστρικών και βαρβαρικών επιδρομών, και οι κατακτητές διαδέχονται ο ένας τον άλλο: Φράγκοι, Καταλανοί, Βενετσιάνοι, Τούρκοι. Αφέντης της ευρύτερης περιοχής στην διάρκεια της Τουρκοκρατίας ήταν ο Καρρά Αλή, ο οποίος άφησε το στίγμα του ονοματίζοντας το μέρος, που αποτελούσε τσιφλίκι του. Το 1830 οι μέχρι τότε Τούρκοι ιδιοκτήτες του, πούλησαν το "τσιφλίκι Καρά" στον Νικόλαο Καπετανάκη και τον Γαετάνο Μοράλια. Στα χοτζέτια με αριθμούς 315.316,317 (συμβόλαια της αγοραπωλησίας, που σήμερα βρίσκονται στα Γενικά Αρχεία του Κράτους) αναφέρεται ότι το "τσιφλίκι Καρά" επιπροσθέτως προς τα θέρετρα και τα χειμαδιά του, ήταν επιδεκτικό "4 ζευγαριών". Τα γεωγραφικά του όρια ήταν βορείως: Οι γαίες της Μονής Πετράκη, νοτίως: Το Τσιφλίκι Μουσταφά Μπέη μέχρι τη θέση Γύρισμα, δυτικά: Η παλιά λεωφόρος Βουλιαγμένης και ανατολικά: Το όρος Υμηττός με σύνορο τις γαιές των Κουρσαλάδων (σημερινό Κορωπί) στη μοιρασιά των οποίων (Εγγραφο του 1793-συλλογη Καμπούρογλου Β τόμος) αναφέρεται ως όμορο κτήμα. Από τότε το "τσιφλίκι (ή Κτήμα) Καρά" άλλαξε αρκετούς ιδιοκτήτες (W.Bell, C.H.Bracebridge, Ι.Σωτηριάδης, Ι.Σκουζέ, Μ.Σκουφής). Το "τσιφλίκι Καρά" αγοράστηκε το 1922 από τον Αλέξιο Νάστο έναντι 600.000 δραχμών που αντιατοιχουσαν σε 9.500 χρυσές λίρες περίπου. Ο Σπύρος Θεοδωρόπουλος, (προοδευτικός βουλευτής, ιδρυτής του Εργατικού Κέντρου Αθηνων και νομικός σύμβουλος της Ενώσεως Αποκαταστάσεως Αγροτικών Συνεταιρισμών Ελλάδος) σε υπόμνημά του στη Βουλή το 1920 για τα τσιφλίκια της Αττικής, υπολογίζει την έκταση του κτήματος σε 15.000 στρέμματα (Αρχείο πρωθυπουργού Βενιζέλου).
Οι πρώτοι που ζήτησαν να εγκατασταθούν εκεί ήταν Μικρασιάτες πρόσφυγες, το 1923. Το τωρινό όνομά του ο Δήμος το οφείλει στους πρώτους επιχειρηματίες ιδιώτες που δημιούργησαν αυτό το σύγχρονο προάστιο οι οποίοι ήταν Αιγυπτιώτες (Ελληνες εξ Αιγύπτου) και ειδικά στον Δρανδάκη (γόνο κρητικής οικογένειας από το Ρέθυμνο, που σπούδασε στην Ηλιούπολη του Καΐρου), ο οποίος με την εταιρία "Ελληνική Εταιρία Αστικών και Αγροτικών Συνοικισμών - Δρανδάκης Πάγκαλος και Σια" αγόρασε από τον Αλέξιο Νάστο 1.030 στρέμματα τα οποία και οικοπεδοποίησε, ενώ έδωσε στο καινούριο προάστιο το όνομα της αρχαίας αιγυπτιακής πόλης Ηλιούπολης (Πι-Ρα το αιγυπτιακό της όνομα, πόλη του θεού Ρα, Θεού του ήλιου). Έτσι, το 1924, εκπονήθηκε το πρώτο πολεοδομικό σχέδιο σύμφωνα με το οποίο κτίστηκε σιγά-σιγά ο σύγχρονος οικισμός. Περιέργως όμως οι πρώτοι που εγκαταστάθηκαν ήταν κυρίως Λευκαδίτες. Αρχικά κατασκευάστηκαν κυρίως εξοχικές κατοικίες μεγαλοαστών με κήπους και ανεμόμυλους. Η περιοχή "Λόφος Γερμανού" ονομάστηκε από την οικία ενός Γερμανού που υπήρχε εκεί προπολεμικά.
Το 1927 αγοράστηκαν δύο λεωφορεία τα οποία άρχισαν δρομολόγια καθημερινά για την εξυπηρέτηση των απασχολουμένων με τα έργα, των κατοίκων και των επισκεπτών-αγοραστών οικοπέδων.
Με νομοθετικό διάταγμα στις 16 Οκτωβρίου 1928, η Ηλιούπολη, που απαριθμούσε περί τους 600 μόνιμους κατοίκους, έγινε κοινότητα, με πρώτο κοινοτάρχη το βιομήχανο Θεόδωρο Παλαμίδα. Μέχρι τότε αποτελούσε περιοχή του Αγίου Δημητρίου (Μπραχαμίου). Γύρω στο 1930 η Ηλιούπολη οργανώθηκε καλύτερα ως κοινότητα και άρχισε να αναπτύσσεται. Τότε δεν υπερέβαινε τους 1400-1500 κατοίκους.
Οι δρόμοι μέχρι το 1945 δεν είχαν ονομασίες, όμως ο πρόεδρος Πάνος Κωνσταντινίδης, άλλαξε τα έως τότε δεδομένα, δίνοντας βυζαντινά και ιστορικά ονόματα στα «βραχοστράτια».
Ο ηλεκτροφωτισμός τα πρώτα χρόνια καλύφθηκε από ιδιωτική επιχείρηση. Τα εγκαίνια του ηλεκτροφωτισμού έγιναν την Τρίτη, 5 Αυγούστου 1948. Την περίοδο εκείνη, δεν υπήρχε νερό στα σπίτια. Υπήρχαν όμως πολλά τρεχούμενα νερά, ρέματα (με σημαντικότερα τους 2-3 κλάδους του ρέματος της Πικροδάφνης), πηγές και μια δεξαμενή ψηλά στην πλαγιά του βουνού που τροφοδοτούσε τον πληθυσμό μέρα παρά μέρα. Επίσης υπήρχε και ένας νερόμυλος κοντά στη λεωφόρο Πρωτόπαππα.
Το 1964 η Ηλιούπολη έγινε δήμος, ενώ κατά την περίοδο της Δικτατορίας αποχαρακτηρίστηκε μεγάλη συνορεύουσα δασική έκταση που απετέλεσε τον οικισμό «Αστυνομικά», με καταφανή παραβίαση της τότε οικιστικής ανάπτυξης, γεγονός που επαναλήφθηκε αργότερα και σε άλλους νοτιότερους δήμους π.χ. Γλυφάδας, Βάρης κ.λπ.
Περιβάλλον.
Γεωμορφολογικά στοιχεία.
Η περιοχή του Δήμου Ηλιούπολης χαρακτηρίζεται ως ημιορεινή με ιδιαίτερα επικλινές έδαφος. Το μέσο υψόμετρο της περιοχής είναι 150μ.
Ο οικισμός έχει αναπτυχθεί στις ηπιότερες κλίσεις εδάφους φτάνοντας ουσιαστικά μέχρι τις βουνοπλαγιές του όρους Υμηττού. Εξαίρεση αποτελεί το ανατολικό τμήμα της περιοχής των Αστυνομικών που βρίσκεται σε κλίσεις 15% και άνω, οι οποίες είναι ιδιαίτερα μεγάλες.
Υδρολογικά στοιχεία - Επιφανειακά νερά - Υδάτινοι πόροι.
Στην έκταση του Δήμου Ηλιούπολης δεν υπάρχουν εσωτερικά ύδατα (ποτάμια μόνιμης ροής ή λίμνες). Σημαντικός φυσικός πόρος της περιοχής είναι η νοτιοδυτική πλευρά του δάσους του Υμηττού που προσφέρεται για περιπάτους και αναψυχή. Επίσης σημαντικοί φυσικοί πόροι της περιοχής είναι το Ρέμα Πικροδάφνης, ένα από τα μεγαλύτερα εναπομείναντα ρέματα του Λεκανοπεδίου, καθώς και το σπήλαιο μεγάλης φυσικής σημασίας που βρίσκεται κοντά στην διασταύρωση των οδών Ειρήνης και Αμαλίας, το οποίο όμως πρέπει να αναδειχθεί και να αξιοποιηθεί.
Το ρέμα της Πικροδάφνης, διασχίζει τους δήμους Ηλιούπολης, Αγίου Δημητρίου, Παλαιού Φαλήρου, Αλίμου και εκβάλλει στον κόλπο του Σαρωνικού. Χαρακτηρίστηκε ως "χώρος ιδιαιτέρου περιβαλλοντικού ενδιαφέροντος", με την απόφαση 9173/1642/1983 του Υ.ΠΕ.ΧΩ.Δ.Ε. Παλαιότερα, περί το 2000, η Νομαρχία Αθηνών ξεκίνησε εργασίες για την διευθέτηση της κοίτης του ρέματος με ανοιχτό πετρόχτιστο αγωγό. Το έργο διακόπηκε προσωρινά από το Σ.τ.Ε. μετά από προσφυγή των κατοίκων, διότι η διευθέτηση αυτού του είδους θα είχε ως συνέπεια την αλλοίωση του μικροκλίματος της περιοχής, την καταστροφή των καταφυγίων των σημαντικών πληθυσμών πουλιών και των 16 ειδών ορνιθοπανίδας, καθώς και την εξάλειψη των βατραχιών, χελωνών, σκαντζόχοιρων και άλλων μικρών ζώων που διαβιούν στο χώρο του ρέματος. Μετά από ένα χρόνο διαλύθηκε η εργολαβία. Ακόμα μέχρι σήμερα το έργο παραμένει μισό. Δηλαδή το μισό του συνολικού μήκους του ρέματος (περίπου 350μ.) είναι διευθετημένο με ανοιχτό αγωγό με επικάλυψη πέτρας και το υπόλοιπο χωρίς καμία επέμβαση ούτε καν για την προστασία των παριών του ρέματος.
Κλιματολογικά στοιχεία.
Το κλίμα της περιοχής σε γενική εκτίμηση είναι θερμό-μεσογειακό (Αττικό), το οποίο χαρακτηρίζεται από το ξηρό και θερμό καλοκαίρι και από τις ανοιξιάτικες και φθινοπωρινές βροχοπτώσεις.
Άνεμοι.
Οι επικρατέστεροι άνεμοι στις περιοχές είναι οι βόρειοι, οι βορειοανατολικοί και οι νότιοι, και ακολουθούν οι νοτιοδυτικοί, οι βορειοδυτικοί, οι δυτικοί, και οι νοτιοανατολικοί. Η συχνότερη ένταση των επικρατούντων ανέμων είναι 2-5 Βeaufοrt. Άνεμοι μεγάλης εντάσεως δεν αποτελούν γνώρισμα της περιοχής μελέτης και σπάνια εμφανίζονται άνεμοι εντάσεως μεγαλύτερης των 6 Βeaufοrt (συχνότητα 
εμφάνισης 1%).
Θερμοκρασία.
Ο θερμότερος μήνας στις περιοχές είναι ο Ιούλιος (28,6 °C) ενώ ο ψυχρότερος είναι ο Ιανουάριος (9,2 °C). Το μέσο ετήσιο θερμοκρασιακό εύρος είναι 19,4 °C. Η μέση μέγιστη θερμοκρασία που έχει σημειωθεί στην περίοδο 1958-1993 είναι 32,9 °C, ενώ η μέση ελάχιστη είναι 5,4 °C. Σε απόλυτες τιμές η μέγιστη θερμοκρασία στην ίδια περίοδο σημειώθηκε τον μήνα Ιούλιο (48,0 °C), ενώ η ελάχιστη τον μήνα Ιανουάριο (-5,0 °C).
Βροχοπτώσεις και υγρασία.
Το μέσο ετήσιο ύψος υετού ανέρχεται στα 365,2 mm. Ο ξηρότερος μήνας είναι ο Ιούλιος (5,0mm) και υγρότερος (βροχερότερος) ο Δεκέμβριος (61,5 mm). Το ποσοστό υγρασίας κυμαίνεται από 43.6% το μήνα Ιούλιο ως 73,4% το Δεκέμβριο.
Άλλα καιρικά φαινόμενα.
Χαλάζι: Χαλαζοπτώσεις σπάνια σημειώνονται στην περιοχή και συνήθως έχουν μικρή διάρκεια και περιορισμένες έως μηδαμινές επιπτώσεις. Τα τελευταία αξιόλογα φαινόμενα χαλαζόπτωσης κατεγράφησαν τις πρώτες μεσημβρινές ώρες της 16ης Οκτωβρίου 2009 και τις απογευματινές ώρες της 24ης Ιανουαρίου 2013, που η ένταση του φαινομένου ήταν τέτοια που προκλήθηκε και χαλαζόστρωση.
Χιόνι: Πτώση χιονιού παρατηρείται κυρίως τους χειμερινούς μήνες, ενώ σπάνια εμφανίζονται χιονοπτώσεις τον Μάρτιο και τον Νοέμβριο. Ο μέσος αριθμός των ημερών με χιονόπτωση στη διάρκεια του έτους είναι 2,6. Η πιο έντονη χιονόπτωση των τελευταίων ετών σημειώθηκε τη 17η Φεβρουαρίου 2008, που συνοδεύτηκε από εξαιρετικά χαμηλές θερμοκρασίες και σημαντικά -για τα δεδομένα της περιοχής- ύψη χιονιού.
Παγετοί: Παγετοί στην περιοχή εμφανίζονται σπάνια, κυρίως τον Ιανουάριο. Ο μέσος αριθμός των ημερών με παγετό στη διάρκεια του έτους είναι 2,5.
Τεκτονικότητα-Σεισμικότητα.
Η Ηλιούπολη είναι μία από τις περιοχές της Αθήνας που διαθέτει φυσική αντισεισμική προστασία, σύμφωνα με έρευνα του Πανεπιστημίου Αθηνών.
Κατά τον ισχυρό σεισμό της 7ης Σεπτεμβρίου 1999 που έπληξε το Λεκανοπέδιο της Αθήνας κανένα κτήριο στην περιοχή της Ηλιούπολης δεν κατέρρευσε, ενώ κατά το μετασεισμικό έλεγχο από τις αρμόδιες υπηρεσίες, κανένα κτήριο δε χαρακτηρίστηκε με κόκκινο χρώμα και 120 κτήρια χαρακτηρίστηκαν με κίτρινο χρώμα.
Συγκοινωνιακή εξυπηρέτηση.
Η Ηλιούπολη εξυπηρετείται μέσω της Δημοτικής Συγκοινωνίας, 18 λεωφορειακών γραμμών και 3 σταθμών του Μετρό "Άγιος Δημήτριος/Αλέξανδρος Παναγούλης".
Μετρό.
Στα όρια της πόλης λειτουργεί από τις 5 Ιουνίου 2004 ο σταθμός Άγιος Δημήτριος - Αλέξανδρος Παναγούλης της γραμμής 2 του μετρό της Αθήνας.
Στις 26Ιουλίου 2013 παραδόθηκε ο σταθμός Ηλιούπολη της γραμμής 2 του Μετρό, που βρίσκεται στη Β' Είσοδο της πόλης. Στις 22 Μαΐου 2015, κατ' απαίτηση του δήμου, προστέθηκε στην ονομασία του σταθμού το όνομα του αγωνιστή Γρηγόρη Λαμπράκη.
Μαζί με το σταθμό Ηλιούπολη παραδόθηκε ο σταθμός της γραμμής 2 Άλιμος που βρίσκεται στα σύνορα με το Δήμο Ελληνικού-Αργυρούπολης, κοντά στη Δ' Είσοδο Ηλιούπολης και στο σχολικό συγκρότημα των Πολυκλαδικών, ο σταθμός Αργυρούπολη και Ελληνικό.
Μελλοντικά, αναμένεται να κατασκευαστεί στην περιοχή της Αγίας Μαρίνας και συγκεκριμένα στην Πλατεία Ανεξαρτησίας ο σταθμός Άνω Ηλιούπολη, στον κλάδο Ευαγγελισμός-Άνω Ηλιούπολη της γραμμής 5.
Δήμος Ηλιούπολης.
Ο δήμος Ηλιούπολης βρίσκεται στην Περιφερειακή ενότητα Κεντρικού Τομέα Αθηνών της Περιφέρειας Αττικής.
Δήμαρχος είναι ο Γιώργος Χατζηδάκης και αντιδήμαρχοι οι Ιωάννης Αντζινάς, Κωνσταντίνος Σεφτελής, Παναγιώτης Βιδάλης, Ιωάννης Πούλος, Αποστόλης Στασινόπουλος και Αικατερίνη Χωματά, ενώ η θεση του Συμπαραστάτη του Δημότη είναι κενή.
Διοικητικές μεταβολές.
Το 1925, με την εφαρμογή για πρώτη φορά του συστήματος αποκεντρωμένης διοίκησης στην Αθήνα, συστάθηκε η Κοινότητα Μπραχαμίου, η οποία αποσπάστηκε από το Δήμο Αθηναίων, μαζί με άλλες 6 ακόμη (Κηφισιάς, Αμαρουσίου, Νέου Ηρακλείου, Χαλανδρίου, Νέων Λιοσίων, Καλλιθέας). Στην Κοινότητα Μπραχαμίου εντάχθηκε και ο οικισμός της Ηλιούπολης.
Στις 16/10/1928 η Ηλιούπολη ανακηρύχθηκε Κοινότητα. Είχε προηγηθεί η ανάκληση της ένταξης της περιοχής στο σχέδιο πόλης τον Ιανουάριο του ιδίου έτους, στο οποίο επανεντάχθηκε στη συνέχεια μικρότερο τμήμα της πόλης.
Το 1964 αναγνωρίζεται σαν Δήμος, με πρώτο Δήμαρχο τον Παύλο Πεντάρη. Έκτοτε δεν έχει συντελεστεί καμία διοικητική μεταβολή στα όρια του Δήμου.
Με την εφαρμογή της νέας διοικητικής διαίρεσης της χώρας κατά το Πρόγραμμα Καλλικράτης το 2011 ουδεμία μεταβολή επήλθε στο Δήμο, σύμφωνα με το άρθρο 1,§ 5.1.Β αυτού.
Διατελέσαντες κοινοτάρχες.
Το 1928 έγινε η αναγνώριση της Ηλιούπολης ως ανεξάρτητης κοινότητας. Πρόεδροι διετέλεσαν οι εξής:
Διατελέσαντες δήμαρχοι.
Αναγνωρίστηκε ως δήμος το 1963.
Δημοτικές εκλογές.
Δημοτικές εκλογές 2010.
Στον Α' γύρο των Δημοτικών Εκλογών 2010, που διεξήχθη στις 7 Νοεμβρίου 2010 προηγήθηκε ο Ιωάννης Αναγνώστου, με ποσοστό 26,17% ακολουθούμενος από τον Βασίλειο Βαλασόπουλο που συγκέντρωσε ποσοστό 25,98%.
Στον επαναληπτικό γύρο (Β' γύρος) που διεξήχθη στις 14 Νοεμβρίου 2010 δήμαρχος του δήμου Ηλιούπολης εξελέγη ο Βασίλειος Βαλασόπουλος, ανατρέποντας τα αποτελέσματα του πρώτου γύρου, καθώς κατόρθωσε να συγκεντρώσει ποσοστό 53,55% έναντι 46,45% του αντιπάλου του, πρώην δημάρχου Ιωάννη Αναγνώστου .
Νotable people.
εγω

</doc>
<doc id="44873" url="https://el.wikipedia.org/wiki?curid=44873" title="Άλιμος">
Άλιμος

Ο Άλιμος ή Καλαμάκι βρίσκεται στο Νότιο Τομέα του λεκανοπεδίου Αθηνών στην Περιφέρεια Αττικής. Συνορεύει με το Ελληνικό στο νότο, με το Παλαιό Φάληρο στα βορειοδυτικά, με τον Άγιο Δημήτριο στα βορειοανατολικά και με την Αργυρούπολη και την Ηλιούπολη στα ανατολικά. Περικλείεται δυτικά από τη Λεωφόρο Ποσειδώνος και ανατολικά από τη Λεωφόρο Βουλιαγμένης, νοτιοδυτικά του όρους Υμηττού. Ο δήμος, προϊόν συνένωσης των κοινοτήτων Καλαμάκι και Ευωνύμεια (σήμερα Κάτω και Άνω Καλαμάκι, αντίστοιχα) το 1968, έχει έκταση περίπου 7,5 τετραγωνικών χιλιομέτρων και πληθυσμό περίπου 41.720 κατοίκων, βάσει της απογραφής του 2011.
Χαρακτηριστικά.
Η περιοχή αρχικά καταλαμβανόταν από βοσκοτόπια. Τη δεκαετία του '40 μέχρι το '70 σημειώθηκε οικιστική ανάπτυξη, καθώς όλο και περισσότεροι Αθηναίοι έχτιζαν τα εξοχικά τους στην παραλία, ενώ αργότερα δημιουργήθηκαν και ορισμένες επιχειρήσεις, που βρίσκονται στα νότια της περιοχής, κοντά στις κεντρικές οδικές αρτηρίες.
Η θέση του (δίπλα στη θάλασσα) τον καθιστούν σημαντικό προορισμό για αρκετούς Αθηναίους παραθεριστές καθ' όλη τη διάρκεια του καλοκαιριού. Ο Άλιμος διαθέτει οργανωμένες παραλίες σχεδόν σε όλο το μήκος της ακτογραμμής του. Συγκεκριμένα, οι ελεύθερες παραλίες του είναι η Πλαζ Αλίμου και τα Λουτρά Αλίμου, ενώ η κατά πολύ μεγαλύτερη οργανωμένη Ακτή Ηλίου έχει είσοδο επί πληρωμή.
Ο Δήμος Αλίμου διαθέτει επίσης μεγάλη ομώνυμη μαρίνα, με 1.000 θέσεις για σκάφη αναψυχής.
Σήμερα, ο Δήμος Αλίμου αποτελείται από τις συνοικίες Γκρώμαν (Συμμαχικό νεκροταφείο), Αμπελακίων, Καλαμακίου (λέγεται και Κάτω Καλαμάκι), Εφοριακών, Εκτελωνιστών, Ευωνυμείας (Τράχωνες παλαιότερα, Άνω Καλαμάκι στην καθομιλουμένη), Αναπήρων, Κυθηρίων, και Κεφαλλήνων.
Προέλευση του ονόματος.
Το όνομα Άλιμος προέρχεται ετυμολογικά από την ομηρική λέξη "αλς", που σημαίνει θάλασσα στην αρχαία ελληνική γλώσσα ή κόκκος αλατιού ή αρμυρήθρα, ή από τη λέξη λιμός και το στερητικό «α», που σημαίνει αυτός που διώχνει την πείνα. 
Σύμφωνα με άλλη ερμηνεία η ονομασία προέρχεται από το θαμνώδες φυτό άλιμος (αλιμιά ή αρμυρήθρα), το οποίο ανήκει στο γένος των Χηνοποδιιδών (chenopodiaceae) και φυτρώνει στα παραλιακά υφάλμυρα εδάφη.
Ιστορία.
Σύμφωνα με αρχαιολογικά ευρήματα, η περιοχή κατοικείται από τη Νεολιθική Εποχή (περίπου στο 5000 π.Χ.) και χαρακτηρίζεται ως παραθαλάσσιος πρωτοελλαδικός οικισμός. Στην αρχαιότητα, ο Άλιμος ήταν γνωστός ως Δήμος Αλιμούντος της Λεοντίδος φυλής, και αποτελούσε παραλιακό δήμο στα περίχωρα του κύριου οικισμού των Αθηνών (το κλεινό άστυ απείχε περίπου 35 στάδια, δηλαδή περίπου 6.600 μέτρα), ενώ εντύπωση προκαλούν τα ερείπια ενός αμφιθεάτρου (Θέατρο Ευωνύμου) με τετράγωνη ορχήστρα στη θέση Ευωνύμεια στο εσωτερικό του Αλίμου, όπου τοποθετείται η αρχαία ομώνυμη περιοχή. Ωστόσο, ο Δήμος Αλιμούντος είναι γνωστός ως πατρίδα του μεγάλου ιστορικού Θουκυδίδου. Σύμφωνα με τον συμβουλευτικό ρήτορα της εποχής Δημοσθένη, οι πολίτες του Αλίμου συμμετείχαν στις ψηφοφορίες της εποχής του. Η σημερινή άκρα "Άγιος Κοσμάς" λέγονταν παλαιότερα "Άκρα Κωλιάς". Το 1830, μετά την επανάσταση των Ελλήνων, ο Άλιμος ήταν από τους πρώτους οικισμούς της Στερεάς Ελλάδας που εντάχθηκαν στην απελευθερωμένη Ελλάδα.
Ο Άλιμος το 1927 αναγνωρίσθηκε ως κοινότητα Καλαμακίου. Με το πέρας του Β´ Παγκοσμίου Πολέμου χτίστηκε στην περιοχή της Μαρίνας Αλίμου, στα σύνορα με το Παλαιό Φάληρο, το Συμμαχικό Νεκροταφείο, όπου έχουν ταφεί 2.067 Βρετανοί, Καναδοί, Αυστραλοί, Νεοζηλανδοί και Νοτιοαφρικανοί στρατιώτες. Αν και φέρει επισήμως το όνομα Συμμαχικό Στρατιωτικό Νεκροταφείο Φαλήρου, βρίσκεται μέσα στα όρια του Δήμου Αλίμου. Σήμερα συντηρείται από την Κοινοπολιτειακή Επιτροπή Στρατιωτικών Τάφων, ενώ στο χώρο βρίσκονται και οι στάχτες 74 Ινδών στρατιωτών που σκοτώθηκαν στην Ελλάδα. 
Το 1968, στη περίοδο της Χούντας, ανακηρύχθηκε σε δήμο. Κυριότερες συνοικίες του Δήμου Αλίμου είναι τα Αμπελάκια, των Αναπήρων, το Καλαμάκι (όνομα προερχόμενο από παλαιό μεγάλο καλαμιώνα), Εκτελωνιστών, Εφοριακών, Κεφαλλήνων, Κυθηρίων (Τσιριγώτικα), ο λόφος Πανός (από τον αρχαίο θεό Πάνα), στην κορυφή του οποίου υπήρχε μεγάλο πυροβολείο προστασίας του αεροδρομίου, και τα Ευωνύμεια ή Τράχωνες ή Άνω Καλαμάκι προς την περιοχή της Λεωφόρου Βουλιαγμένης, βραχώδης περιοχή που ήταν η θέση του αρχαίου δήμου του Ευωνύμου.
Πρώτα ευρήματα.
Τα πρώτα στοιχεία δείχνουν πως η περιοχή μάλλον κατοικείται από την Νεολιθική περίοδο, ωστόσο τα πρώτα καθαρά δείγματα αρχαιολογικής σκαπάνης που δείχνουν ύπαρξη οικισμού χρονολογούνται περίπου στο 2.300 π.Χ. Συγκεκριμένα, στην περιοχή "Κωλιάς Άκρα" (σημερινός Άγιος Κοσμάς) βρέθηκε οικισμός Κυκλαδιτών από τη Μήλο, χρονολογούμενος από την εποχή του Χαλκού. Οι πρώτες οικίες είχαν τέσσερις πλευρές με δυο δωμάτια και αυλή, ενώ βρέθηκαν, μεταξύ άλλων, αντικείμενα όπως φιάλες, υδρίες, εργαλεία, ασκοί και άλλα που μαζί με άλλα κυκλαδίτικα εδώλια από τους οικογενειακούς κτιστούς τάφους στην νεκρόπολη αποκαλύπτουν την ύπαρξη εμπορείου από τους αποίκους. Στον Άγιο Κοσμά συνεπώς διέμεναν Κυκλαδίτες, ενώ στην περιοχή της σημερινής Ζωοδόχου Πηγής στην Λεωφόρο Βουλιαγμένης ζούσαν αγρότες.
Η περιοχή αυτή καταστράφηκε μάλλον από Ίωνες και Πελασγούς το 2000 π.Χ. και κατοικήθηκε εκ νέου από φορείς του μυκηναϊκού πολιτισμού το 1500-1400 π.Χ. Κατοικούσαν σε μεγαροειδείς κατασκευές και ασχολούνταν με την αλιεία και την κατεργασία υλικών για βαφή βασιλικών ρούχων. Η κάθοδος των Δωριέων εξάλειψε αυτόν τον οικισμό, ο οποίος εγκαταλείφθηκε το 1100 π.Χ.
Γεωμετρικά Χρόνια.
Κατά τους γεωμετρικούς χρόνους, δηλαδή γύρω στον 8ο αιώνα π.Χ., η περιοχή παρουσιάζει έντονη δραστηριότητα, καθώς βάσει της αρχαιολογικής σκαπάνης, υπήρχαν εργαστήρια κεραμικής και άθικτοι τάφοι. Η ακμή της περιοχής συνεχίστηκε και κατά την επόμενη περίοδο.
Αρχαϊκοί και Κλασικοί Χρόνοι.
Την περίοδο 700-480 π.Χ., ο Δήμος Αλιμούντος βρέθηκε στο απόγειο της ακμής του, βρισκόμενος σε ταχεία οικονομική, πληθυσμιακή και καλλιτεχνική ανάπτυξη, συμβάλλοντας αντίστοιχα στην ανάπτυξη και της Αθήνας, εν γένει. Το ίδιο συνέβαινε και κατά τον Χρυσό Αιώνα (5ος αιώνας), οπότε οι πολίτες του δήμου, όπως όλοι οι υπόλοιποι Αθηναίοι, είχαν δικαίωμα συμμετοχής στις πολιτικές συνελεύσεις της Αθήνας, και εκπροσωπούνταν στη Βουλή και στην Εκκλησία του Δήμου. Η δημιουργικότητα της εποχής εκφράζεται μέσα από αγγεία, στήλες σε ταφικά μνημεία, νεκρικά και γαμήλια δώρα, καθώς και όπλα. Η ακμή αυτή διήρκησε έως και την ελληνιστική εποχή, οπότε η περιοχή παρήκμασε ακολουθώντας ολόκληρο τον εν Ελλάδι πολιτισμό. Η κατάσταση αυτή συνεχίστηκε και κατά τους ρωμαϊκούς χρόνους. Στο λόφο «Αγία Άννα», ο οποίος ονομάζεται και «Μικρό Πανί», βρέθηκαν το 1929 υπολείμματα μικρού ναού του 6ου π.Χ. αιώνα. Η αρχαιολογική σκαπάνη έφερε στο φως το λατρευτικό χώρο και τη λαξευτή βάση του βωμού που υπήρχε εκεί. Σε αυτό λοιπόν το χώρο οι Αθηναίες τιμούσαν τη θεά Δήμητρα και την κόρη της Περσεφόνη, προσφέροντας δώρα. Οι τριήμερες λατρευτικές εκδηλώσεις ονομάζονταν "Θεσμοφόρια των Αλιμουσίων", τα οποία απετέλεσαν πηγή έμπνευσης για τον Αριστοφάνη, ο οποίος έγραψε την κωμωδία "«Θεσμοφοριάζουσαι»".
Πάνω στα ερείπια του αρχαίου ναού υπήρχε βυζαντινός ναός με κρύπτη που, ωστόσο, καταστράφηκε κατά το Β' Παγκόσμιο Πόλεμο, διότι λειτουργούσε ως οχύρωμα για τους Γερμανούς κατακτητές.
Αρχαίο θέατρο ορθογωνικού σχήματος, το οποίο χρονολογείται μεταξύ του 4ου και του 3ου π.Χ. αιώνα, που αποτελείτο από σφενδόνα, ορχήστρα και προσκήνιο και σώζεται μέχρι σήμερα, βρέθηκε επίσης στην περιοχή της βιομηχανίας ROC, το 1975. Ακόμα, βρέθηκαν δυο ακέφαλα διονυσιακά αγάλματα. Στο μέρος αυτό λατρεύονταν ο Διόνυσος πριν από τον 5ο π.Χ. αιώνα.
Λατρευτικός χώρος υπήρχε και για τον αρχαίο θεό Πάνα στον σημερινό λόφο Πανί, από τον οποίο έχει λάβει και το όνομά του. Λατρευόταν ιδίως μετά τη μάχη του Μαραθώνα.
Βυζάντιο και Τουρκοκρατία.
Κατά το 10ο αιώνα δημιουργείται ο οικισμός των Τραχώνων, μικρό αγροτικό χωριό, ο οποίος στην αρχαιότητα ανήκε στον Ευώνυμον, έναν από τους αρχαίους δήμους της Αθήνας. Η ονομασία προήλθε από το "τράχων" που σημαίνει τραχύς, λόγω της μορφολογίας του εδάφους. Η ανάπτυξη της περιοχής υπήρξε μάλλον ασήμαντη χωρίς αξιόλογα ευρήματα.
Τα πρώτα αρχαιολογικά ευρήματα της εποχής αυτής εντοπίζονται στην εποχή του Βασιλείου του Βουλγαροκτόνου. Το πρώτο αφορά την ύπαρξη της μικρής εκκλησίας των Εισοδίων της Θεοτόκου, στο κτήμα Τράχωνες, σε σχήμα ελεύθερου σταυρού με τρούλο, και παρουσιάζει εξαιρετικό αρχαιολογικό και αρχιτεκτονικό ενδιαφέρον. Χρονολογείται τον 11ο μ.Χ. αιώνα και εντοπίζεται ως παρόμοιος τύπος ναού στη Μικρά Ασία, τρεις αιώνες νωρίτερα. Στη νοτιοδυτική πλευρά του κτήματος υπάρχει και περίβολος της μυκηναϊκής εποχής.
Στην Τουρκοκρατία, αλλά και μετά την απελευθέρωση, όλος ο Άλιμος ήταν ένα απέραντο κτήμα. Η περιοχή, συμπεριλαμβανομένου και του γεωργικού χωριού, ανήκε στον Μπραχάμ πασά και στον Χασάν πασά. Όλο αυτό το κτήμα διαιρέθηκε σε αγροτεμάχια, τα οποία ο δήμος της Αθήνας, στον οποίο και ανήκε, δώρισε ή πούλησε. Αυτό είχε ως αποτέλεσμα να δημιουργηθούν διάφοροι οικισμοί.
Ο Άλιμος στη νεότερη και σύγχρονη εποχή.
Στις αρχές του 20ου αιώνα, το Καλαμάκι αποτελούσε παραθεριστικό προορισμό για εύπορους Αθηναίους, οι οποίοι απολάμβαναν τη θάλασσα. Η ονομασία "Καλαμάκι", σύμφωνα με την παράδοση, προήλθε από ένα τρίκλωνο ή τετράκλωνο κλωνάρι που βρισκόταν σε κεντρικό σταυροδρόμι του οικισμού στην περιοχή της σημερινής παραλιακής οδού. 
Σε αντίθεση με το Μπραχάμι (σημερινός Άγιος Δημήτριος) αλλά και την περιοχή του Παλαιού Αλίμου, το Καλαμάκι δεν ήταν ιδιαίτερα εύφορο και η συγκομιδή που απέδιδε σε σιτάρι, βρώμη και κριθάρι δεν θεωρείτο επαρκής. Άλλωστε στον Άλιμο υπήρχαν ήδη από τα χρόνια μετά την επανάσταση μεγάλες εκτάσεις γης, εκ των οποίων μια αρκετά εκτενής ανήκε στον στρατηγό Μακρυγιάννη, ενώ στους Τράχωνες το γνωστό στους κατοίκους ως κτήμα Γερουλάνου, είχε περάσει από τη δικαιοδοσία του Υπουργείου Ναυτικών στον εφοπλιστή Μαρίνο Γερουλάνο στα πλαίσια δημοπρασίας.
Η 9η Νοεμβρίου 1927 είναι η γενέθλιος μέρα της Κοινότητας Καλαμακίου, καθώς εκείνη τη μέρα δημοσιεύθηκε το Φύλλο της Εφημερίδας της Κυβερνήσεως, υπογεγραμμένο από τον Πρόεδρο της Δημοκρατίας Παύλο Κουντουριώτη και τον Υπουργό Ανδρέα Ζαΐμη, με το οποίο συστάθηκε η Κοινότητα Καλαμακίου, με πρώτο Πρόεδρο τον Νίκο Μαλτέζο, ενώ το πρώτο σχέδιο πόλης εκπονήθηκε ένα χρόνο αργότερα από τον Αντώνη Πιζάνη.
Το 1942 η Κοινότητα Παλαιού Φαλήρου αναγνωρίστηκε ως Δήμος και ενσωμάτωσε την Κοινότητα Καλαμακίου. Δυο δεκαετίες αργότερα, στη διάρκεια της Χούντας των Συνταγματαρχών, την Τετάρτη 24 Ιουλίου 1968 ιδρύεται ο Δήμος Αλίμου με τη συνένωση των Κοινοτήτων Καλαμακίου και Ελληνικού. Δήμαρχος διορίζεται από το καθεστώς ο Ανδρέας Μάγειρος, ενώ το 1974 η Κοινότητα Ελληνικού αποσπάται για να γίνει αργότερα Δήμος. Μέχρι τη διενέργεια δημοτικών εκλογών χρέη δημάρχου θα ασκήσουν οι δικαστικοί Γεώργιος Γιαμαλής και Κωνσταντίνος Τρίγκας.
Συγκοινωνίες.
Ο Άλιμος εξυπηρετείται από 15 λεωφορειακές γραμμές, 2 γραμμές του Τραμ Αθήνας και την κόκκινη γραμμή (Γραμμή 2 (Μετρό Αθήνας)) συνολικά που τον συνδέουν με γειτονικούς Δήμους, το κέντρο της Αθήνας, το λιμάνι του Πειραιά, καθώς και το αεροδρόμιο Ελευθέριος Βενιζέλος .
Μαρίνα Αλίμου.
Η Μαρίνα Αλίμου αποτελεί μια από τις μεγαλύτερες μαρίνες της Ελλάδας, με περισσότερες από 1.000 θέσεις ελλιμενισμού σκαφών αναψυχής, η οποία κατασκευάστηκε επί Χούντας. Πενήντα θέσεις αφορούν τον ελλιμενισμό θαλαμηγών με μήκος άνω των 25 μέτρων. Παρέχονται υπηρεσίες διαχείμασης, επισκευών, διαχείρισης και συντήρησης σε ένα χερσαίο χώρο συνολικής έκτασης 171.030 τ.μ., με θαλάσσια έκταση 250.000 τ.μ. και λιμενοβραχίονες μήκους 1.170 μ.. Δίπλα στη μαρίνα και επί της Λεωφόρου Ποσειδώνος βρίσκεται το κολυμβητήριο της πόλης, ενώ μέσα στο χώρο της μαρίνας βρίσκεται εγκατεστημένος μικρός αριθμός χώρων εστίασης . Το μέγιστο βάθος της μαρίνας είναι 6,5 μέτρα.
Δήμος Αλίμου.
Ο Δήμος Αλίμου ανήκει στην Περιφερειακή Ενότητα Νοτίου Τομέα Αθηνών, η οποία υπάγεται στην Περιφέρεια Αττικής. Με την εφαρμογή της νέας διοικητικής διαίρεσης της χώρας σύμφωνα με το Πρόγραμμα Καλλικράτης το 2011, καμία μεταβολή δεν επήλθε στο δήμο, σύμφωνα με το άρθρο 1, § 5.1.Β.
Αθλητισμός.
Ο Άλιμος έχει φιλοξενήσει αθλητικές διοργανώσεις που έλκουν το ενδιαφέρον του κοινού, όπως το πρώτο πρωτάθλημα καλλισθενικής γυμναστικής στον αθηναϊκό χώρο στις 19 Οκτωβρίου 2019. Το εν λόγω πρωτάθλημα διεξήχθη με επιτυχία στο κλειστό γήπεδο Τραχώνων.. 

</doc>
<doc id="44874" url="https://el.wikipedia.org/wiki?curid=44874" title="Jenna Jameson">
Jenna Jameson



</doc>
<doc id="44879" url="https://el.wikipedia.org/wiki?curid=44879" title="Μπελοκομίτη Καρδίτσας">
Μπελοκομίτη Καρδίτσας

Η Μπελοκομίτη είναι οικισμός του Λίμνης Πλαστήρα στο νομό Καρδίτσας. Στην απογραφή του 2011 είχε 146 κατοίκους, που αυξάνονται το καλοκαίρι καθώς έρχονται παραθεριστές. Το χωριό είναι κοντά στην τεχνητή λίμνη Πλαστήρα.
Κοντά στο χωριό βρίσκεται το μοναστήρι της Παναγιάς της Πελεκητής, χτισμένο μέσα στο βράχο, απ' όπου και υπάρχει θέα σε όλη την περιοχή. Άλλα αξιοθέατα είναι η "σπηλιά του Γάκη" και οι περιοχές Καρβασάρα και Βραγγιάνα όπου υπάρχουν δάση οξυάς, ελάτων και καστανιάς. Απέναντι από το χωριό, στην περιοχή "Βλάχικα Κονάκια", υπάρχει μια κορυφή όπου το σούρουπο διακρίνεται, κατά τους ντόπιους, το πρόσωπο, το στήθος, η ήβη και το γόνατο μιας γυναίκας, γι' αυτό και η κορυφή έχει πάρει την ονομασία "Ωραία Κοιμωμένη" ή Κοιμωμένη των Αγράφων.
Τοπική Κοινότητα Μπελοκομίτη.
Αποτελείται, εκτός από τη Μπελοκομίτη που είναι η έδρα της, από το χωριό Κέδρος ( 32 κάτοικοι ), με συνολικό πληθυσμό 178 κατοίκους κατά την Απογραφη του 2011. 
Εξωτερικοί Σύνδεσμοι.
Λίμνη Πλαστήρα 

</doc>
<doc id="44881" url="https://el.wikipedia.org/wiki?curid=44881" title="Αλέξης Ζορμπάς">
Αλέξης Ζορμπάς

Ο Αλέξης Ζορμπάς (πραγματικό όνομα Γεώργιος Ζορμπάς, 1865 - 1941) ήταν Έλληνας και ως οικογενειάρχης χαρακτηρίζεται ως Πολύτεκνος. Στην πολυτάραχη ζωή του ήταν κατά καιρούς κτηνοτρόφος, υλοτόμος, σιδεράς, γανωματής, σταβλιτής, μεταλλωρύχος, επιχειρηματίας. Έγινε γνωστός ως ήρωας του μυθιστορήματος του Νίκου Καζαντζάκη "Βίος και πολιτεία του Αλέξη Ζορμπά".
Βιογραφία.
Παρότι ως τόπος γεννήσεως του συχνά αναφέρεται ο Κολινδρός του Νομού Πιερίας ο πραγματικός τόπος γεννήσεώς του είναι το Καταφύγι Πιερίων του Νομού Κοζάνης το 1865. Η εγγραφή της γεννήσεώς του, μάλιστα, εμφανίζεται στο διασωθέν Βιβλίο Μητρώου Αρρένων της Κοινότητας Καταφυγίου από την πυρπόληση του χωριού από τους Γερμανούς τα Χριστούγεννα του 1943. 
Ήταν γιος του Φώτη Ζορμπά και της Ευγενίας το γένος Σπανού ενός πλούσιου τσέλιγκα και κτηματία και είχε άλλα τρία αδέλφια (την Κατερίνα, τον Γιάννη και τον Ξενοφώντα). Ήταν πρώτος ξάδελφος του πολιτικού Αστέριου Ζουρμπά.
Όταν ενηλικιώθηκε έφυγε για τη Χαλκιδική, όπου στο Παλαιοχώρι έζησε τα πιο κρίσιμα χρόνια της ζωής του. Εκεί διέμεινε σε ένα φίλο του και εργάστηκε ως υλοτόμος, σιδεράς, γανωματής και σταβλιτής, μεταλλωρύχος σε μια Γαλλική εταιρεία εκμετάλλευσης μεταλλείων στο Ίσβορο στην περιοχή Μαδέμ Λάκκο (Στρατονίκη). Γνωρίστηκε με τον αρχιεργάτη του μεταλλείου, Γιάννη Καλκούνη, "έκλεψε" και παντρεύτηκε στο Παλαιοχώρι την κόρη του Ελένη, και έκανε μαζί της δώδεκα παιδιά (έζησαν τελικά τα επτά), από τα οποία αγαπούσε ιδιαίτερα τη δεύτερή του κόρη Ανδρονίκη, αλλά οι πόλεμοι και ο θάνατος της γυναίκας του Ελένης, φέρνουν δυστυχία στην οικογένειά του.
Μετά από όλα αυτά εγκαταλείπει το Παλαιοχώρι και την Χαλκιδική και έρχεται στο Ελευθεροχώρι της Πιερίας, όπου μένει ο αδελφός του Γιάννης Ζορμπάς, ο γιατρός. 
Το 1915 φεύγει για το Άγιο Όρος με την απόφαση να γίνει καλόγερος. Εκεί θα γνωριστεί με τον Καζαντζάκη και μια δυνατή φιλία θα αρχίσει να δένει τους δυο άντρες. Κατόπιν πηγαίνουν στη Μάνη όπου εκμεταλλεύονται τα ορυχεία της Πράστοβας (κοντά στη Στούπα Μεσσηνίας, παραθαλάσσιο χωριό του Δήμου Λεύκτρου στη Μεσσηνιακή Μάνη). 
Ακολουθεί τον Καζαντζάκη ως απεσταλμένου του Ελληνικού Κράτους στην περιοχή του Εύξεινου Πόντου το 1920, μετά την Ποντιακή γενοκτονία, όπου διέσωσε περίπου 100.000 Πόντιους, μεταφέροντάς τους στη Θεσσαλονίκη, σύμφωνα με τα αρχεία του υπουργείου Εξωτερικών της Ελλάδας. 
Ο Νίκος Καζαντζάκης κατά την παραμονή του στην Αίγινα έγραψε το έργο του "Βίος και πολιτεία του Αλέξη Ζορμπά". 
Η ταραγμένη ζωή του θα σταματήσει στα Σκόπια, όπου εγκαταστάθηκε μαζί με την κόρη του Κατίνα (Κατερίνα). Εκεί ξαναπαντρεύτηκε, έκανε και άλλα παιδιά και νέα οικογένεια. Ασχολήθηκε με την εξορυκτική δραστηριότητα. 
Πέθανε το 1941 από τη φυσική εξασθένηση της υγείας, τις κακουχίες και τη πείνα του Β΄ Παγκοσμίου Πολέμου. Ο τάφος του βρίσκεται στο νεκροταφείο των Σκοπίων στον Δήμο Μπούτελ. Δισέγγονός του ήταν ο Παύλος Σιδηρόπουλος.

</doc>
<doc id="44884" url="https://el.wikipedia.org/wiki?curid=44884" title="Μεσόνιο">
Μεσόνιο

Τα μεσόνια είναι αδρόνια που αποτελούνται από ένα κουάρκ και ένα αντικουάρκ. Τα μεσόνια είχαν αρχικά προβλεφθεί θεωρητικά ως φορείς της δύναμης που κρατά τα νετρόνια και πρωτόνια μέσα στον πυρήνα. Το μιόνιο, όταν αρχικά ανακαλύφθηκε, θεωρήθηκε μεσόνιο, υπόθεση που καταρρίφθηκε αργότερα. Το πρώτο μεσόνιο που παρατηρήθηκε ήταν το πιόνιο (σπανιότερα π-μεσόνιο), στα 1947. Ο Χιντέκι Γιουκάβα είχε προβλέψει την ύπαρξη των μεσονίων θεωρητικά το 1935 και το 1949 τιμήθηκε με το Βραβείο Νόμπελ Φυσικής για την εργασία του αυτή.

</doc>
<doc id="44886" url="https://el.wikipedia.org/wiki?curid=44886" title="Σπηλιά Χανίων">
Σπηλιά Χανίων

Η Σπηλιά είναι χωριό του Νομού Χανίων της Κρήτης. Ανήκει στο δήμο Κολυμβαρίου, απέχει δε από την πρωτεύουσα του δήμου 2 χιλιόμετρα. Η παράδοση αναφέρει ότι το χωριό πήρε το όνομά του από το Σπήλαιο του Αγίου Ιωάννου, που βρίσκεται στο ύψωμα της Μαραθοκεφάλας. Ο Ναός του Αγίου Ιωάννου Ερημίτη και ο Ναός των Αγίων Πάντων βρίσκονται μέσα στη σπηλιά. Τέσσερα χιλιόμετρα μακριά, στο χωριό Κάτω Επισκοπή, βρίσκεται ο ναός του Μιχαήλ Αρχαγγέλου Ροτόντα, που είναι ένα από τα σημαντικότερα παλαιοχριστιανικά μνημεία. Οι κάτοικοι στην πλειοψηφία τους ασχολούνται με την γεωργία και την καλλιέργεια ελαιόδεντρων.
Εκεί βρίσκεται και ο ιερός ναός της Παναγίας της Μυρτιδιώτισας, ο οποίος είναι στολισμένος με αξιόλογες αγιογραφίες. Σημαντική εορτή για την περιοχή είναι αυτή της Παναγίας της Μυρτιδιώτισας, που εορτάζεται στις 24 Σεπτεμβρίου.

</doc>
<doc id="44887" url="https://el.wikipedia.org/wiki?curid=44887" title="Σπηλια κισσαμου">
Σπηλια κισσαμου



</doc>
<doc id="44888" url="https://el.wikipedia.org/wiki?curid=44888" title="Άγιο Ποτήριο">
Άγιο Ποτήριο

Το Άγιο Ποτήριο ή Δισκοπότηρο είναι κύπελο συνήθως χρυσό ή ασημένιο με υψηλή βάση. 
Στη χριστιανική παράδοση κατά την τελετή της Προσκομιδής καθαγιάζεται μέσα σε αυτό Οίνος και Ύδωρ. Συμβολίζει το ποτήρι που χρησιμοποίησε ο Ιησούς στο Μυστικό Δείπνο. 

</doc>
<doc id="44892" url="https://el.wikipedia.org/wiki?curid=44892" title="Μάκτρα">
Μάκτρα

Η Μάκτρα είναι ένα κόκκινο ή πορφυρό μαντήλι που κρατά ο ιερέας κατα την Θεία Μετάληψη στη βάση του Αγίου Ποτηρίου. Οι πιστοί σκουπίζουν με αυτό το στόμα τους μετά το τέλος της Θείας Μετάληψης. Ο πιστός θα πρέπει να την κρατά σωστά ώστε να εμποδιστεί η πτώση Μαργαριτών.

</doc>
<doc id="44912" url="https://el.wikipedia.org/wiki?curid=44912" title="Σπηλιά Κισσάμου">
Σπηλιά Κισσάμου



</doc>
<doc id="44913" url="https://el.wikipedia.org/wiki?curid=44913" title="Ελλάς Αδελαίδας">
Ελλάς Αδελαίδας



</doc>
<doc id="44915" url="https://el.wikipedia.org/wiki?curid=44915" title="Λακτάντιος">
Λακτάντιος

Ο Λεύκιος Καικίλιος Φιρμιανός Λακτάντιος ("Lucius Cæcilius Firmianus Lactantius", 250 - 325) ήταν συγγραφέας της πρωτοχριστιανικής περιόδου, ο οποίος έγινε σύμβουλος του πρώτου χριστιανού Ρωμαίου αυτοκράτορα, Κωνσταντίνου Α', καθοδηγώντας τη θρησκευτική του πολιτική, ενώ ήταν και δάσκαλος του γιου του Κωνσταντίνου, Κρίσπου. Λόγω της ρητορικής του δεινότητας ονομάστηκε από τους μεταγενέστερους ανθρωπιστές λογίους «Χριστιανός Κικέρων».
Η ζωή του.
Γεννήθηκε στη Βόρεια Αφρική, και αρχικά ήταν ειδωλολάτρης. Δίδαξε ρητορική στη γενέτειρά του, που μπορεί να ήταν η Κίρτα της Νουμιδίας, καθώς εκεί έχει βρεθεί επιγραφή που αναφέρει το όνομα L CAECILIUS FIRMIANUS. Το όνομα "Φιρμιανός" έχει παραπλανήσει κάποιους μελετητές στο να πιστέψουν ότι ήταν Ιταλός από το Φέρνο.Σύμφωνα με τον Μεθόδιο υπήρξε μαθητής του Αρνοβίου. Είχε μια πολύ επιτυχημένη σταδιοδρομία. Ο αυτοκράτορας Διοκλητιανός του ζήτησε να γίνει διδάσκαλος ρητορικής στη Νικομήδεια. Εκεί μεταστράφηκε στον Χριστιανισμό και αργότερα έχασε τη θέση του εξαιτίας του πρώτου "Εδίκτου εναντίον των Χριστιανών" που εξέδωσε ο Διοκλητιανός (24 Φεβρουαρίου 303), και επέστρεψε στη Δύση όπου κέρδιζε τα προς το ζην γράφοντας, μέχρι που ο νέος αυτοκράτορας Κωνσταντίνος έγινε προστάτης του και τον έκανε δάσκαλο του γιου του Κρίσπου στα λατινικά. Δεν υπάρχουν πληροφορίες αναφορικά με το θάνατό του.
Ιδιαίτερες θέσεις.
Ο Λακτάντιος, επηρεασμένος, μεταξύ άλλων, από την 4η "Εκλογή" του Βιργιλίου, υπήρξε κατά καιρούς υπέρμαχος χιλιαστικών απόψεων. Έγραψε ότι κατά την χιλιετή βασιλεία οι δίκαιοι θα κάνουν πολλούς απογόνους, τα ουράνια σώματα θα λάμπουν επτά φορές περισσότερο απ' ό,τι σ' αυτό τον κόσμο, τα βουνά θα στάζουν μέλι, θα υπάρχουν ποτάμια κρασιού και γάλακτος, τα ζώα θα πάψουν να είναι σαρκοφάγα, δεν θα υπάρχει ανάγκη για εμπόριο ή γεωργία, κι ακόμα δεν θα χρειάζεται να βάφουμε το μαλλί των προβάτων, γιατί τα πρόβατα θα έχουν διάφορα χρώματα ("Divinarum Institutionum" 7:24· cf. Verg. Ecl. 4:21–45).
Επίσης μαζί με τον Τερτυλλιανό, τον Ιππόλυτο και τον Ωριγένη είναι οι μόνοι Χριστιανοί συγγραφείς, πριν από τον αυτοκράτορα Κωνσταντίνο, που κατά καιρούς καταδίκασαν τη στράτευση Χριστιανών και την ανάμειξή τους σε πολεμικές δραστηριότητες, αν και όχι με ιδιαίτερη σφοδρότητα (ορισμένες φορές μάλιστα προωθούσαν την αντίθετη θέση και δήλωναν υπερήφανοι, διότι Χριστιανοί στρατιώτες διακρίνονταν στο πεδίο της μάχης ή διότι ο Θεός των Χριστιανών χάριζε στρατιωτικές νίκες στους αυτοκράτορες). Οι συγγραφείς αυτοί ενοχλούνταν από το γεγονός ότι ένας στρατιώτης ήταν αναγκασμένος να σκοτώνει, να συμμετέχει στις επίσημες παγανιστικές θρησκευτικές τελετές και πιθανόν να διάγει ανήθικη ζωή μακριά από την οικογένειά του. Ενοχλούνταν ακόμα από το ότι ένας στρατιωτικός αξιωματούχος έπρεπε να επιβάλει την ποινή του θανάτου.
Περιεχόμενο του έργου του.
Ο Λακτάντιος έγραψε απολογητικά έργα, στα οποία εξηγούσε τον Χριστιανισμό με όρους κατανοητούς στους μορφωμένους ειδωλολάτρες της εποχής του, και τον υπεράσπιζε από τους παγανιστές φιλοσόφους. Το έργο του "Divinae Institutiones" είναι παράδειγμα συστηματικής παρουσίασης της χριστιανικής σκέψης. Καταπολέμησε ιδιαίτερα τους Επικούρειους και τους Στωικούς.
Ο Λακτάντιος ακολούθησε κλασικά πρότυπα και το ύφος του είναι εξευγενισμένο, όχι εμβριθές και βαθύ. Οι λόγιοι της Αναγέννησης, που εκτίμησαν ιδιαίτερα το ύφος του και δεν αντιμετώπισαν το έργο του από θεολογική σκοπιά, ώστε να ασχοληθούν με τις χιλιαστικές τάσεις του, τον αποκάλεσαν Χριστιανό Κικέρωνα.

</doc>
<doc id="44917" url="https://el.wikipedia.org/wiki?curid=44917" title="Απολογητική">
Απολογητική

Με τον όρο απολογητική μπορεί να εννοούνται:

</doc>
<doc id="44918" url="https://el.wikipedia.org/wiki?curid=44918" title="Εβροστίνα Κορινθίας">
Εβροστίνα Κορινθίας



</doc>
<doc id="44920" url="https://el.wikipedia.org/wiki?curid=44920" title="Ευρωστίνη">
Ευρωστίνη



</doc>
<doc id="44921" url="https://el.wikipedia.org/wiki?curid=44921" title="Κουάρκ">
Κουάρκ

Τα κουάρκ ("quarks") θεωρούνται σήμερα βασικοί τύποι των στοιχειωδών σωματιδίων της ύλης από τα οποία αποτελούνται τα βαρυόνια "(baryons)" και τα μεσόνια "(mesons)". Μαζί με τα γκλουόνια, θεωρούνται τα μόνα στοιχειώδη σωματίδια που μπορούν και αλληλεπιδρούν ισχυρά.
Το 1964 ο Αμερικάνος φυσικός Μάρεϋ Γκελ-Μαν "(Murray Gell-Mann)" πρότεινε ότι τα πρωτόνια και τα νετρόνια, τα λεγόμενα νουκλεόνια, δεν αποτελούν τους στοιχειώδεις δομικούς λίθους της ύλης, αλλά συνίστανται από άλλα μικρότερα σωματίδια, τα οποία ονόμασε κουάρκ. Η ονομασία αυτή προέρχεται από την πρόταση "Three quarks for Muster Mark", η οποία συναντάται στο μυθιστόρημα "Finnegans Wake" του Ιρλανδού συγγραφέα και ποιητή Τζέημς Τζόυς. Το 1969 ο Γκελ-Μαν απέσπασε το βραβείο Νόμπελ Φυσικής για τη συνεισφορά του και τις ανακαλύψεις σχετικά με την ταξινόμηση των στοιχειωδών σωματιδίων και τις αλληλεπιδράσεις τους.
Από το τέλος της δεκαετίας του 1960 μέχρι και τις αρχές της δεκαετίας του 1980, σε πειράματα που πραγματοποιήθηκαν σε ειδικά εργαστήρια, επιταχυντές σωματιδίων, των ΗΠΑ (SLAC στην Καλιφόρνια και Φέρμιλαμπ στο Σικάγο) και της Ευρώπης (CERN στην Ελβετία και DESY στη Γερμανία), προέκυψαν έμμεσες ενδείξεις για την ύπαρξη των κουάρκ. Η πειραματική όμως επιβεβαίωση της ύλης κουάρκ, στην κατάσταση που προϋπήρξε στο Σύμπαν τα πρώτα εκατομμυριοστά του δευτερολέπτου μετά τη Μεγάλη έκρηξη, αναμένεται να προκύψει από πειράματα σύγκρουσης βαριών ιόντων που πραγματοποιούνται στο CERN και στο εργαστήριο BNL της Νέας Υόρκης των ΗΠΑ. 
Στα πειράματα αυτά πυρήνες με μεγάλο μαζικό αριθμό, π.χ μολύβδου και χρυσού, επιταχύνονται και αποκτούν μεγάλες ταχύτητες. Στην περιοχή των συγκρούσεων των πυρήνων δημιουργούνται συνθήκες μεγάλης θερμοκρασίας και πυκνότητας ύλης (όπως στο αρχικό Σύμπαν). Αυτό έχει ως αποτέλεσμα τα κουάρκ που βρίσκονται παγιδευμένα στο εσωτερικό των νουκλεονίων να ελευθερώνονται και να σχηματίζουν «ατμούς» από ύλη κουάρκ σε μια διαδικασία «βρασμού» σε πολύ υψηλές θερμοκρασίες. Οι πρώτες πειραματικές ενδείξεις για την ύπαρξη αυτής της νέας κατάστασης της ύλης (ύλη κουάρκ) ανακοινώθηκαν από το εργαστήριο CERN στις αρχές του έτους 2000.
Αντικουάρκ.
Τo αντικουάρκ είναι στοιχειώδες σωμάτιο της αντιύλης. Είναι το αντισωμάτιο του κουάρκ. Κουάρκ και αντικουάρκ έχουν ίδια μάζα και χρόνο ζωής αλλά αντίθετο φορτίο, χρώμα και βαρυονικό αριθμό

</doc>
<doc id="44924" url="https://el.wikipedia.org/wiki?curid=44924" title="Χριστιανοί απολογητές">
Χριστιανοί απολογητές

Χριστιανοί απολογητές ονομάστηκαν οι εκκλησιαστικοί συγγραφείς που ασχολήθηκαν με την απολογητική της χριστιανικής θρησκείας, δηλαδή με την υπεράσπιση των χριστιανικών δοξασιών και της αξίας των ιερών γραφών. Οι απολογητές έγραψαν υπερασπίζοντας τον Χριστιανισμό απευθυνόμενοι τόσο προς Εθνικούς όσο και προς Ιουδαίους.
Ο όρος αυτός χρησιμοποιείται συγκεκριμένα για τους χριστιανούς συγγραφείς του 2ου αιώνα αν και αυτός ο χρονικός προσδιορισμός αμφισβητείται λόγω μη επαρκών ιστορικών στοιχείων, αλλά και με μια ευρύτερη έννοια συνεχίζει να περιλαμβάνει ομοίως και συγγραφείς κατά τον Μεσαίωνα, τη Μεταρρύθμιση έως και σήμερα.
Κατηγοριοποίηση.
Όσον αφορά τους Χριστιανούς συγγραφείς των πρώτων αιώνων μ.Χ., όλοι έγραψαν απολογίες για να αποκρούσουν τις διάφορες κατηγορίες και συκοφαντίες των Εθνικών κατά των Χριστιανών, όμως συνήθως γίνεται διάκριση ανάμεσα σε αυτούς που έγραψαν απολογίες στην ελληνική γλώσσα και αυτούς που έγραψαν στη λατινική.
Απολογητές που έγραψαν στην ελληνική.
Επιφανέστεροι στον 2ο μ.Χ. αιώνα ήταν οι Αθηναίοι Κοδράτος, Αριστείδης ο Αθηναίος και Αθηναγόρας, οι Παλαιστίνιοι Αρίστων από την Πέλλα και Ιουστίνος ο Μάρτυρας, οι Σύροι Τατιανός και Θεόφιλος Αντιοχείας, οι Μικρασιάτες Κλαύδιος Απολινάριος Ιεραπόλεως και Μελίτων ο Σάρδεων, αλλά και ο Ερμείας, που έγραψε το έργο "Διασυρμός των έξω φιλοσόφων". Επίσης, οι Κλήμης ο Αλεξανδρεύς, Κύριλλος Αλεξανδρείας, Ευσέβιος ο Καισαρείας, Αθανάσιος Αλεξανδρείας (ο Μέγας), και Ωριγένης, του οποίου το έργο "Κατά Κέλσου" αποτελεί την εγκυρότερη και πληρέστερη υπεράσπιση του Χριστιανισμού, με αριστοτεχνική επιχειρηματολογία και διαλεκτική δύναμη.
Απολογητές που έγραψαν στη λατινική.
Κυριότερος εκπρόσωπός τους υπήρξε στα τέλη του 2ου μ.Χ. αιώνα ο Μινούκιος Φήλιξ, με το έργο του "Οκτάβιος". Τον 3ο αιώνα διακρίθηκε ο Τερτυλλιανός, με τα έργα του "Απολογητικόν" (Apologeticum) και "Προς τα Έθνη" (Ad Nationes). Την ίδια εποχή έδρασε ο Κυπριανός ο Καρχηδόνιος. Τον 4ο αιώνα αναδείχθηκε ο Αρνόβιος, με το έργο του "Κατά των Εθνών", και ο μαθητής του Λακτάντιος, με κύριο έργο το "Περί Θείων Θεσμών".
Η ΘΕΟΛΟΓΙΑ ΤΩΝ ΑΠΟΛΟΓΗΤΩΝ
Όλοι οι Απολογητές Πατέρες, ως οι πρώτοι γνήσιοι Θεολόγοι της Εκκλησίας, ανέλαβαν το βαρύ και δυσχερές έργο να παρουσιάσουν και εκθέσουν συστηματικά ενώπιον των πολιτικών και πνευματικών ιθυνόντων της Ρωμαϊκής Αυτοκρατορίας την αλήθεια του Χριστιανισμού έναντι του ψεύδους των παλαιών θρησκειών, και συνάμα να αποκρούσουν τις εκ μέρους των Εθνικών και Ιουδαίων ποικίλες κατηγορίες κατά των Χριστιανών για αθεΐα, ασέβεια, Θυέστεια δείπνα, Οιδιπόδειες μίξεις και πολιτική συνωμοσία. Στα έργα των Απολογητών παρουσιάζεται εκλογικευμένος (εκφιλοσοφημένος) ο Χριστιανισμός ως η μόνη εξ υπερφυσικής Αποκαλύψεως θρησκεία του πνεύματος, της ελευθερίας και της απόλυτης ηθικής. Ως τοιαύτη δε αποκαλυμμένη και απόλυτη θρησκεία βρίσκεται σε ριζική αντίθεση με όλες τις προηγούμενες πολυθεϊστικές και ειδωλολατρικές θρησκείες, στις οποίες αναμειγνύονταν ψέμα, πλάνη, μυθοπλασία και μαγεία. Έτσι, οι Απολογητές, με μια αισιόδοξη αντίληψη για τον κόσμο, συμβίβασαν Χριστιανισμό και πνευματικό πολιτισμό, υψώνοντας το Χριστιανισμό σε παγκόσμια και διαχρονική θρησκεία.
Οι Απολογητές δέχτηκαν επιρροές από τη σύγχρονή τους φιλοσοφία, του Στωικισμού. «"Όσα
ουν παρά πάσι καλώς είρηται, ημών των Χριστιανών εστιν"» (Ιουστίνος Μάρτυς
και Φιλόσοφος)[1], αφού οι αρχαίοι Έλληνες Ποιητές και Φιλόσοφοι είτε παρέλαβαν πολλά εκ των Εβραίων Προφητών (Ιουστίνος, Τατιανός, Θεόφιλος, Τερτυλλιανός), είτε φωτίστηκαν δια του &lt;"Σπερματικού Λόγου"&gt;: «"οι μετά Λόγου βιώσαντες Χριστιανοί εισιν, καν άθεοι ενομίσθησαν, οίον εν Έλλησι μεν Σωκράτης και Ηράκλειτος και οι όμοιοι αυτοίς, εν Βαρβάροις δε Αβραάμ και Ανανίας και Αζαρίας και Μισαήλ και Ηλίας και άλλοι πολλοί"» (Ιουστίνος). Κατά τον Τερτυλλιανό “"anima naturaliter Christiana"” [πρώτη χριστιανική Ψυχολογία ιατρού Σωρανού (αρχές 2ου αι.) από την Έφεσο]." "Κατά τον Τατιανό και οι (Χριστιανές) γυναίκες μπορούν να ονομάζονται "φιλόσοφοι", όπως, άλλωστε, και κάθε αληθής Χριστιανός, που αποτελεί το "φως" και το "άλας "του κόσμου (Αριστείδης). Αντίθετα, όμως, ο Θεόφιλος Αντιοχείας παρουσιάζει τη σοφία των Φιλοσόφων ως δαιμονική. Ως αρνητικό, ομοίως, της θεολογίας των Απολογητών μπορεί να καταλογισθεί το "δόγμα" περί υποταγής ("subordinatio") του Υιού στο Θ. Πατέρα. Κατά τον Αθηναγόρα και την προς Διόγνητον επιστολή, η ψυχή του ανθρώπου είναι «φύσει» αθάνατη, ενώ, κατά τον Ιουστίνο και Τατιανό, «χάριτι». Οι Απολογητές εξαίρουν την ελευθερία βουλήσεως του ανθρώπου σε αντίθεση με τούς Γνωστικούς και τους Στωικούς. Ως προς τα Μυστήρια το μεν Βάπτισμα ονομάζεται «"αναγέννησις"» (Ιουστίνος) και «"λουτρόν παλιγγενεσίας"» (Θεόφιλος), ενώ η Θ. Ευχαριστία εκλαμβάνεται κυρίως ως θυσία (Ιουστίνος, Ειρηναίος).
[1] Πρβλ. Α. Θ ε ο δ ώ ρ ο υ, "Η Θεολογία του Ιουστίνου, φιλοσόφου και μάρτυρος και αι σχέσεις αυτής προς την ελληνικήν φιλοσοφίαν", εν Αθήναις 1960.
Επιχειρηματολογία.
Οι χριστιανοί απολογητές του 2ου αιώνα υπερασπίστηκαν την Χριστιανοσύνη μέσω τεσσάρων θεμελιωδών επιχειρημάτων:
Αξιολόγηση του έργου των Απολογητών.
Οι απολογητές, που χαρακτηρίζονται «φιλοσοφούντες θεολόγοι», θεωρείται ότι έπαιξαν μεγάλο ρόλο στη διάδοση του Χριστιανισμού. Κατά κύριο λόγο ασχολήθηκαν με τους διανοούμενους εθνικούς της εποχής τους, καθώς και οι ίδιοι ήταν διανοούμενοι. Η θεολογία που εκφράζουν δεν είναι πλήρης, καθώς «ενδιαφέρθησαν δι' όσα στοιχεία ήτο εύλογον ότι θα εγένοντο αποδεκτά από τους συνομιλητάς των, τα στοιχεία εκείνα τα οποία σήμερον θεωρούμεν ως περιεχόμενον της λεγομένης φυσικής θεολογίας». Παρουσιάζουν μια «σύνθεση της ελληνικής φιλοσοφίας με τη διδασκαλία του Χριστιανισμού» καθώς χρησιμοποιούν την ελληνική φιλοσοφία για να υπερασπίσουν τη νέα θρησκεία.

</doc>
<doc id="44926" url="https://el.wikipedia.org/wiki?curid=44926" title="Γεώργιος Στρίγκος">
Γεώργιος Στρίγκος

Ο Γεώργιος Στρίγκος (12 Οκτωβρίου 1878 - 13 Ιανουαρίου 1956) ήταν έμπορος, τραπεζίτης, ναυλομεσίτης και πολιτικός.
Βιογραφικά στοιχεία.
Γεννήθηκε στο Κρανίδι Ερμιόνης και ήταν γιος του Κωνσταντίνου Στρίγκου, γιου του αγωνιστή του ΄21 Ιωάννη Στρίγκου, και της Μαρίας Ζερβού. Το 1888 η οικογένειά του εγκαταστάθηκε στον Πειραιά, όπου και μεγάλωσε. Αρχικώς προσλήφθηκε το 1896 στην Τράπεζα Αθηνών, απ' όπου παραιτήθηκε το 1902 επειδή δυσαρεστήθηκε που δεν έγινε υποδιευθυντής του υποκαταστήματος Πειραιώς.
Το πέρασμά του από την τράπεζα Αθηνών στάθηκε αρκετά σημαντικό για την περαιτέρω πορεία του καθώς απέκτησε χρήσιμες γνώσεις επί των οικονομικών. Μετά την παραίτησή του συνεργάστηκε με τον έμπορο Ιωάννη Φραγκιάδη ιδρύοντας την εταιρεία "Φραγκιάδης, Στρίγκος και Σία", η οποία σύντομα κατέστη κερδοφόρα. Το 1913 αποχώρησε από την εταιρεία λόγω διαφορετικών απόψεων και δημιούργησε τη δική του επιχείρηση. Εν συνεχεία ίδρυσε, μαζί με μέλη της οικογένειας Εμπειρίκου, την τράπεζα Εμπειρίκου - Στρίγκου.
Ασχολήθηκε ενεργά με την πολιτική διατελώντας δημοτικός σύμβουλος Πειραιά. Στις εκλογές του 1926 εξελέγη βουλευτής Πειραιά, με το βενιζελικό κόμμα, ενώ στις γερουσιαστικές εκλογές του 1929 εξελέγη, για τριετή θητεία, γερουσιαστής από τον εκλογικό κατάλογο του Συλλόγου Εμπόρων. Στις γερουσιαστικές εκλογές του 1932 επανεξελέγη γερουσιαστής, θέση στην οποία παρέμεινε μέχρι το 1935.
Διετέλεσε ιδρυτικό μέλος και πρώτος πρόεδρος του Εμπορικού και Βιομηχανικού Επιμελητηρίου Πειραιώς, μέλος του δ.σ. της Εθνικής Τράπεζας της Ελλάδος καθώς και ιδρυτικό μέλος και μέλος του δ.σ. του Ναυτικού Μουσείου Πειραιά. Υπήρξε συλλέκτης σημαντικών έργων τέχνης. Η οικία του διατηρείται ακόμα και σήμερα, στο Πασαλιμάνι, και στεγάζει το ίδρυμα Λασκαρίδη.
Απεβίωσε στην Αθήνα και ενταφιάστηκε στον Πειραιά. Είχε αποκτήσει τρία παιδιά, τον Κωνσταντίνο πού πέθανε σε μικρή ηλικία, τον Δημήτριο και την Αγνή Στρίγκου, σύζυγο του Νικολάου Μπουροπούλου.

</doc>
<doc id="44927" url="https://el.wikipedia.org/wiki?curid=44927" title="Απολογητική στην αρχαία γραμματεία">
Απολογητική στην αρχαία γραμματεία

Απολογητική ονομάζεται το τμήμα της Διαλεκτικής που έχει σκοπό την προάσπιση της αλήθειας. Από αυτή την άποψη μπορούν να θεωρηθούν απολογητικοί οι λόγοι μερικών αρχαίων συγγραφέων και φιλοσόφων, όπως τα απομνημονεύματα Σωκράτους και Ξενοφώντα και η Απολογία Σωκράτους του Πλάτωνα. Και τα δύο έχουν γραφτεί για να υπερασπίσουν τη μνήμη του δασκάλου από τις κατηγορίες της ασέβειας και της ανηθικότητας, για τις οποίες είχε καταδικαστεί.

</doc>
<doc id="44928" url="https://el.wikipedia.org/wiki?curid=44928" title="Γιώργος Στρίγκος">
Γιώργος Στρίγκος



</doc>
<doc id="44929" url="https://el.wikipedia.org/wiki?curid=44929" title="Στρίγκος Γεώργιος">
Στρίγκος Γεώργιος



</doc>
<doc id="44930" url="https://el.wikipedia.org/wiki?curid=44930" title="Στρίγκος Γιώργος">
Στρίγκος Γιώργος



</doc>
<doc id="44934" url="https://el.wikipedia.org/wiki?curid=44934" title="Opel Astra">
Opel Astra

Το Opel Astra είναι οικογενειακό αυτοκίνητο, της μικρομεσαίος κατηγορίας C, που παράγεται από τη γερμανική αυτοκινητοβιομηχανία Opel, από τον Ιούλιο του 1991 σε πολλές γενιές. Η δεξιοτίμονη εκδοχή του, κυκλοφορεί ως Vauxhall Astra ειδικά στο Ηνωμένο Βασίλειο.
Την εποχή που η Opel ήταν θυγατρική της General Motors, το μοντέλο κυκλοφορούσε και υπό άλλες θυγατρικές εταιρείες του ομίλου. Για την ακρίβεια, έφερε το σήμα της Opel στην ηπειρωτική Ευρώπη, στην Ιρλανδία, στη Μέση Ανατολή, στην Ινδία, στην Ιαπωνία, στη Νότια Αφρική και στα κράτη της Βόρειας Αφρικής, το σήμα της Vauxhall στο Ηνωμένο Βασίλειο, το σήμα της Holden στην Αυστραλασία (όπου διακόπηκε το 2009) και το σήμα της Chevrolet στη Λατινική Αμερική. Στη Ρωσία πωλείται με το σήμα της Opel, αλλά το διάστημα 2004 - 2008 η δεύτερη γενιά του διατέθηκε (παράλληλα με την τρίτη γενιά του Astra) και με το σήμα της Chevrolet, ως Chevrolet Viva. Επίσης, από τα μέσα του 2007 έως το 2009, το Opel Astra εξαγόταν στις Ηνωμένες Πολιτείες και στον Καναδά, όπου και επωλείτο από τις αντιπροσωπείες της Saturn, ως Saturn Astra. Στην Κίνα διατέθηκε από το 2010 έως το 2015 με το σήμα της Buick ως η πρώτη γενιά του Buick Excelle XT.
To Astra αυτή τη στιγμή κατασκευάζεται σε Γερμανία, Βέλγιο, Ηνωμένο Βασίλειο, Βραζιλία, Νότια Αφρική, Ινδία, Πολωνία και Ρωσία, ενώ kits του αυτοκινήτου συναρμολογούνται και σε πολλές ακόμη χώρες. Οι κυριότεροι ανταγωνιστές του είναι το Volkswagen Golf και το Ford Focus.
Ονοματολογία.
Από το 1991 έως σήμερα, έχουν υπάρξει 5 γενιές του αυτοκινήτου, με την πρόσφατη γενιά του να παρουσιάζεται τον Σεπτέμβριο του 2015. Ακολουθώντας την παράδοση της Opel, στην ονομασία τους χρησιμοποιούνται διαδοχικά γράμματα του λατινικού αλφαβήτου. Η επίσημη ονοματοδοσία της Opel για το Astra αποτελεί συνέχεια της ονοματοδοσίας του προηγούμενου μοντέλου, Opel Kadett, όνομάζοντας έτσι την πρώτη γενιά του αυτοκινήτου "Astra F" (το τελευταίο Opel Kadett ήταν το Kadett E). Μία δεύτερη ταυτόχρονη ονοματοδοσία που είχε ακολουθήσει στο παρελθόν η General Motors για το ίδιο μοντέλο, ονόμαζε την πρώτη γενιά "Astra A", υιοθετώντας την άποψη οτι πρόκειται για εντελώς ξεχωριστό μοντέλο. Τα μοντέλα που πωλούνται με άλλα εταιρικά σήματα, ακολουθούν διαφορετικές ονοματολογίες.
Astra F/A.
Το Astra F παρουσιάστηκε στο Διεθνές Σαλόνι Αυτοκινήτου της Φρανκφούρτης τον Σεπτέμβριο του 1991 και διατηρήθηκε στην παραγωγή από τον Ιούλιο του 1991 έως τον Μάρτιο του 1998, αν και ειδικά η έκδοση καμπριολέ παρουσιάστηκε το καλοκαίρι του 1993 και διατηρήθηκε έως τον Ιανουάριο του 2000. Ήταν ο διάδοχος του Opel Kadett και για πρώτη φορά υιοθετήθηκε από την Opel η ονομασία Astra, η οποία χρησιμοποιούνταν ήδη από την Vauxhall (που είναι η δίδυμη δεξιοτίμονη εταιρεία της Opel στο Ηνωμένο Βασίλειο) για τα μοντέλα Kadett D και Kadett E.
Από την παρουσίασή του του και για λιγότερο από 1 έτος, το αρχικό Astra κυκλοφόρησε σε εκδόσεις 3-πορτο hatchback και 5-πορτο hatchback, ενώ τον Μάιο του 1992 προστέθηκαν το 4-πορτο σεντάν και το 5-πορτο station wagon, γνωστό ως Opel Astra Caravan. Τον Αύγουστο του 1993 προστέθηκε και μία 2-πορτη έκδοση καμπριολέ, που είχε σχεδιαστεί και κατασκευαζόταν από τον οίκο Μπερτόνε. Όλοι οι κινητήρες του ήταν από την Opel, με μοναδική εξαίρεση τον κινητήρα ντίζελ 1.7 TDS, κυβισμού 1.686 cm³ και ισχύος 60 kW (82 PS) στις 4.400 στροφές το λεπτό (Ιανουάριος 1993 έως Φεβρουάριος 1998), ο οποίος είχε προέλθει από την Isuzu.
Ειδικότερα στη Νότια Αφρική, το όνομα Kadett διατηρήθηκε για τη hatchback έκδοση του Astra έως το 1999 και παράλληλα εμφανίστηκε και μια έκδοση 2.0 λίτρων με τούρμπο (200 TS) από την DELTA MOTORS, μοναδική στην αγορά, φορώντας τον κινητήρα (C20LET - 204 ίππων) και το 6-τάχυτο μηχανικό κιβώτιο (F28, με επιλογή μπλοκέ διαφορικού) των Calibra / Vectra Turbo. Οι εκδόσεις sedan και station wagon πωλούνταν με την ονομασία Astra. Παραδόξως, το Kadett και το Astra κέρδισαν τον τίτλο του «Αυτοκινήτου της Χρονιάς» στη Νότια Αφρική για δύο συνεχόμενα έτη, 1992 και 1993, μολονότι επρόκειτο για δύο εκδοχές αμαξώματος του ίδιου αυτοκινήτου.
Το Astra ήταν διαθέσιμο και στην Αυστραλασία, φέροντας το σήμα της Holden, πρώτα στην Νέα Ζηλανδία (από το 1995) και κατόπιν στην Αυστραλία (από το 1996). Τα πρώτα μοντέλα ήταν απευθείας δεξιοτίμονες εισαγωγές από το Ηνωμένο Βασίλειο, ενώ όσα διατέθηκαν μεταγενέστερα, κατασκευάζονταν στο Βέλγιο. Αντιθέτως, το αρχικό Holden Astra, που ξεκίνησε να πωλείται στην Αυστραλία στα μέσα της δεκαετίας του 1980, ήταν ένα Nissan Pulsar με αλλαγμένο το εταιρικό σήμα.
Ενεργητική και παθητική ασφάλεια.
Από την έναρξη της παραγωγής, το μοντέλο προσέφερε Σύστημα Αντιμπλοκαρίσματος Τροχών (ABS), με επιπλέον κόστος, ενώ από την σεζόν (model year) του 1996, έγινε στάνταρ σε όλες τις εκδόσεις. Από το 1992, άρχισε να προσφέρει έξτρα αερόσακο οδηγού, με πρόσθετη χρέωση. Τον Αύγουστο του 1994, με την έναρξη της σεζόν του 1995, το μοντέλο υπέστη μικρή αισθητική ανανέωση, σε συνδυασμό και με τεχνολογικές βελτιώσεις, ενώ στην αγορά της Γερμανίας εξοπλίστηκε με στάνταρ 2 αερόσακους (67 λίτρων του οδηγού και 120 λίτρων του συνοδηγού) σε όλα τα μοντέλα. Ωστόσο, ο αερόσακος συνοδηγού ήταν τα πρώτα χρόνια έξτρα σε κάποιες άλλες αγορές.
Βελτιώσεις.
Μετά το 1995 το Astra F κυκλοφορούσε με τον ανανεωμένο κινητήρα της Opel, υπό το όνομα Ecotec. Το κορυφαίο μοντέλο της πρώτης γενιάς ήταν το Astra GSi 16V (GSi = Grand Sport injection), ένα 2-λιτρο 16-βάλβιδο βενζινοκίνητο μοντέλο με 150 ίππους (με τον κινητήρα C20XE) πριν την ανανέωση, διαθέσιμο μόνο στην 3-πορτη έκδοση. Επίσης υπήρχε η 8-βάλβιδη έκδοση που έφερε τον 2-λιτρο κινητήρα C20NE, ενώ σε κάποιες αγορές υπήρχε για λίγο και ως GSi 1.8 16V, έχοντας τον κινητήρα C18XE με 125 ίππους. Το GSi ανανεώθηκε το δεύτερο μισό του 1994, με έναν χαμηλότερης ισχύος (136 ίπποι), αλλά πιο σύγχρονο κινητήρα Ecotec (X20XEV), χωρίς όμως να έχει τους προφυλακτήρες και τα σπόιλερ του GSi πριν την ανανέωση, ενώ στη συνέχεια ονομάστηκε Sport.
Astra G/B.
Το Astra G παρουσιάστηκε για πρώτη φορά στο Σαλόνι Αυτοκινήτου της Φρανκφούρτης τον Σεπτέμβριο του 1997 και μπήκε στην παραγωγή τον Φεβρουάριο του 1998. Παρουσιάστηκε στην Ευρώπη τον Μάρτιο του 1998 και παρήχθη έως και τον Δεκέμβριο του 2005. Στη συνέχεια κατασκευάστηκε στην Πολωνία, από το 2003 έως το 2009, ως Astra Classic II, το οποίο διατέθηκε τότε στην Κεντρική και στην Ανατολική Ευρώπη. Η δεύτερη γενιά του μοντέλου κυκλοφόρησε σε εκδόσεις 3-πορτο hatchback, 4-πορτο sedan, 5-πορτο hatchback και 5-πορτο station wagon, ενώ προσφέρθηκε και μια επαγγελματική εκδοχή panel van σε λίγα αντίτυπα. Υπήρξαν και δύο ειδικές εκδόσεις, το Astra Coupé και το Astra Cabrio, και οι δυο σχεδιασμένες από τον οίκο Μπερτόνε.
Η μεγαλύτερη καινοτομία σε αυτή τη γενιά του Astra, ήταν η χρήση και ενός κινητήρα φυσικού αερίου. Οι αναρτήσεις του σχεδιάστηκαν από τη Lotus, ενώ η πλατφόρμα του αποτέλεσε τη βάση για το 7-θέσιο πολυμορφικό Opel Zafira.
Παράλληλες εκδόσεις.
Στο Ηνωμένο Βασίλειο διατέθηκε με το σήμα της Vauxhall ως Vauxhall Astra. Επίσης, στην Αυστραλία και στη Νέα Ζηλανδία, πωλήθηκε από την Holden, ως Holden Astra Classic, και τελικώς αντικαταστάθηκε το 2006 από το Holden Viva.
Το Astra G παρήχθη και στη Βραζιλία, ως Chevrolet Astra. Το 2003, υπέστη ανανέωση και διατέθηκε στη Βραζιλία, στην Αργεντινή, στο Μεξικό και άλλες αγορές της Λατινικής Αμερικής έως το 2011. Ο κινητήρας 2.0 λίτρων I4 8V του βραζιλιάνικου Astra, φέρει τεχνολογία «flexpower», η οποία επιτρέπει την κατανάλωση τόσο βενζίνης όσο και βιοκαυσίμου (αλκοόλης), λόγω της απήχησης της αλκοόλης ως καύσιμο στη χώρα αυτή. Αποδίδει ισχύ 128 hp με βενζίνη και 140 hp με αλκοόλη, με την μέγιστη ισχύ πάντα στις 5.200 στροφές το λεπτό.
Μια εκδοχή ταξί του βραζιλιάνικου Astra με κινητήρα βενζίνης 2.0 λίτρων πωλήθηκε στη Χιλή ως Chevrolet Urban.
Τον Σεπτέμβριο του 2004, η κοινοπραξία General Motors-AvtoVAZ εισήγαγε εκ νέου στην παραγωγή την 4-πορτη εκδοχή του Astra G και την παρουσίασε στη Ρωσία ως Chevrolet Viva. Στη χώρα αυτή διατέθηκε αποκλειστικά από τις αντιπροσωπείες της Chevrolet, ενώ ταυτόχρονα οι έμποροι της Opel συνέχιζαν να πωλούν το νεότερο Opel Astra Η του 2003. Ωστόσο, το Chevrolet Viva σημείωσε εξ αρχής πολύ χαμηλές πωλήσεις, καθώς προσφέρθηκε μόνο με έναν κινητήρα, τον 1.8 λίτρων βενζίνης, και σε υψηλό επίπεδο εξοπλισμού, με συνέπεια την πολύ υψηλή τιμή πώλησης για την κατηγορία του. Το αποτέλεσμα ήταν να καταφέρει ετήσιες πωλήσεις λιγότερες από 1.000 αντίτυπα και ειδικότερα το 2007 μόλις 801 αντίτυπα, νούμερα καταστροφικά για ένα πρότζεκτ που κόστισε 340 εκατομμύρια δολάρια. Μάλιστα ήδη από το καλοκαίρι του 2005 άρχισαν να κυκλοφορούν φήμες για οριστική διακοπή του Viva και τελικώς αυτό έγινε τον Μάρτιο του 2008.
Astra H/C.
Η General Motors Ευρώπης παρουσίασε το Astra Η στα τέλη του 2003 προς αρχές του 2004, ανάλογα με την αγορά. Βασισμένο στην καινούρια τότε πλατφόρμα Delta του ομίλου της GM, είχε αυξημένες διαστάσεις, βελτιωμένους κινητήρες, δυναμικότερη εξωτερική εμφάνιση και εσωτερικό. Επίσης και το σύστημα διεύθυνσης βελτιώθηκε σημαντικά, με το κάθε κινητήριο μηχανικό σύνολο να έχει το δικό του σετ ρυθμίσεων ανάρτησης από την Lotus. 
Κυκλοφόρησε σε δύο 5-πορτες εκδόσεις, hatchback και station wagon, και μία σπορ 3-πορτη έκδοση, αποκαλούμενη GTC στις ευρωπαϊκές αγορές, Sport Hatch στο Ηνωμένο Βασίλειο και Coupé στην Αυστραλία. Το GTC είχε στον προαιρετικό εξοπλισμό την επιλογή για πανοραμικό ανεμοθώρακα (παρμπρίζ), ο οποίος εκτεινόταν ψηλά, μέχρι το μέσον σχεδόν της οροφής, μοναδική επιλογή για αυτοκίνητο παραγωγής την εποχή που κυκλοφόρησε.
Μία ακόμα πρωτιά για ευρωπαϊκό αυτοκίνητο, ήταν η διαθεσιμότητα ψηφιακού ραδιοφωνικού δέκτη σε κάποιες από τις εκδόσεις. Όσον αφορά το ίδιο το μοντέλο, οι καινοτομίες σε σχέση με τις προηγούμενες γενιές περιλάμβαναν επίσης την προσθήκη των τεχνολογιών CDC (Continuous Damping Control) και AFL (Adaptive Forward Lighting). Το 2005 κυκλοφόρησε και μία υβριδική έκδοση του μοντέλου, με συνδυασμό πετρελαιοκινητήρα και ηλεκτρικού κινητήρα. Στις 19 Οκτωβρίου 2006, στη διεθνή έκθεση αυτοκινήτου της Κωνσταντινούπολης παρουσιάστηκε η 4-πορτη σεντάν εκδοχή του Astra αυτής της γενιάς.

</doc>
<doc id="44949" url="https://el.wikipedia.org/wiki?curid=44949" title="ΚΕΜΟ">
ΚΕΜΟ



</doc>
<doc id="44953" url="https://el.wikipedia.org/wiki?curid=44953" title="Μπάνκσταουν Σίτι ΦΚ">
Μπάνκσταουν Σίτι ΦΚ

Η Μπάνκστόουν Σίτυ Λάιονς (Αγγλικά Bankstown City Lions) είναι ποδοσφαιρικός σύλλογος του Σίδνεϊ στην Αυστραλία. 
Ιστορία.
Ιδρύθηκε το 1975 από Σλαβομακεδόνες με το όνομα "Γιαγκούνα Μακεντόνιγια Σίντνευ". Χρώματα έχει το κόκκινο και μαύρο. Συμμετέχει στο πρωτάθλημα της Ποδοσφαιρικής ομοσπονδίας Νέας Νότιας Ουαλίας. Το 1994 άλαξε το ονομά της στο σημερινό αφού υποχρεώθηκε από την ομοσπονδία λόγω παραποίησης ελληνικού ονόματος. To 2004 οι οπαδοί της πραγματοποίησαν μεγάλης έκτασης επεισόδια σ΄εντός έδρας αγώνα με αντίπαλο την ομάδα των ελλήνων ομογενών Ολυμπίκ Σίντνεϊ, με αποτέλεσμα την βαριά τιμωρία της ομάδος.

</doc>
<doc id="44954" url="https://el.wikipedia.org/wiki?curid=44954" title="Μπάνκστόουν Σίτυ Λάιονς">
Μπάνκστόουν Σίτυ Λάιονς



</doc>
<doc id="44960" url="https://el.wikipedia.org/wiki?curid=44960" title="Λιμνόπλοιο">
Λιμνόπλοιο

Ως Λιμνόπλοιο χαρακτηρίζεται κάθε πλοίο που κινείται μέσα σε πλεύσιμη λίμνη.
Συνήθως τα σκάφη αυτά φέρουν ένα κύριο κατάστρωμα και μικρή χαμηλή υπερκατασκευή προκειμένου να διατηρούν μικρό σχετικά βύθισμα. Τέτοια πλοία μπορεί να είναι μικρά πορθμεία τα λεγόμενα περάματα, επιβατηγά ή πλοία αναψυχής, μικρά αλιευτικά και βάρκες με χαρακτηριστική αβακωτή πλώρη.
Μεγάλα λιμνόπλοια παρατηρούνται στις λίμνες των ΗΠΑ και του Καναδά καθώς και στη Κασπία θάλασσα.

</doc>
<doc id="44967" url="https://el.wikipedia.org/wiki?curid=44967" title="Ποντοπόρο">
Ποντοπόρο



</doc>
<doc id="44968" url="https://el.wikipedia.org/wiki?curid=44968" title="Δερβένι">
Δερβένι

Η λέξη Δερβένι ή Ντερβένι (ουδετέρου γένους) προέρχεται από την τουρκική λέξη "ντερβέν", που και αυτή είναι παραφθορά της περσικής «ντερμπέντ». Στην ελληνική γλώσσα άρχισε να χρησμοποιείται την περίοδο της Τουρκοκρατίας και διατηρήθηκε μέχρι και μετά την Επανάσταση του 1821, ως γεωγραφικός προσδιορισμός στενής διάβασης διαμέσου ορεινών όγκων, καθώς και είσοδος ή έξοδος πύλης προς ευρύτερη περιοχή. Συνώνυμη ήταν επίσης και η λέξη «κλεισώρεια» ή (περισσότερο σε χρήση) «Κλεισούρα».
Ο όρος Δερβενάκι ή Ντερβενάκι προέρχεται επίσης από την τουρκική λέξη "Ντερβενάκ", που σημαίνει μικρό σε μήκος πέρασμα ή δίοδος. Στο πληθυντικό αριθμό "Δερβενάκια": εκτός του ότι μπορεί ν΄ αναφέρεται σε πολλά μικρά δερβένια, ειδικότερα για την Πελοπόννησο ο όρος αυτός αποδίδονταν στα τέσσερα ορεινά περάσματα από τη πεδιάδα του Άργους στη Κόρινθο τα οποία και έφεραν τις ακόλουθες ονομασίες:
Σ΄ αυτά τα 4 Δερβενάκια στις 26 με 28 Ιουλίου του 1822 έλαβε χώρα μία από τις δραματικότερες και ενδοξότερες μάχες της Ελληνικής επανάστασης του 1821, η Μάχη των Δερβενακίων.

</doc>
<doc id="44969" url="https://el.wikipedia.org/wiki?curid=44969" title="Άμπρα Κατάμπρα (παραμύθια)">
Άμπρα Κατάμπρα (παραμύθια)

Η σειρά Άμπρα Κατάμπρα ήταν μια εικονογραφημένη σειρά τευχών με παραμύθια που κυκλοφόρησε τη δεκαετία του '80. Κάθε τεύχος είχε 5-8 παραμύθια και συνοδευόταν από μια κασέτα μαγνητοφώνου με αφηγήσεις των παραμυθιών από γνωστούς Έλληνες καλλιτέχνες. Πρόσφατα η σειρά επανακυκλοφόρησε με αντικατάσταση των κασετών από CDs. Συνολικά έχουν κυκλοφορήσει 26 τεύχη.
Τεύχη.
"τεύχος 1"
"τεύχος 2"
"τεύχος 3"
"τεύχος 4"
"τεύχος 5"
"τεύχος 6"
"τεύχος 7"
"τεύχος 8"
"τεύχος 9"
"τεύχος 10"
"τεύχος 11"
"τεύχος 12"
"τεύχος 13"
"τεύχος 14"
"τεύχος 15"
"τεύχος 16"
"τεύχος 17"
"τεύχος 18"
"τεύχος 19"
"τεύχος 20"
"τεύχος 21"
"τεύχος 22"
"τεύχος 23"
"τεύχος 24"
"τεύχος 25"
"τεύχος 26"

</doc>
<doc id="44970" url="https://el.wikipedia.org/wiki?curid=44970" title="Προχιλιασμός">
Προχιλιασμός

Ο προχιλιασμός σύμφωνα με την χριστιανική εσχατολογία αφορά την δοξασία ότι η Δεύτερη έλευση του Ιησού Χριστού θα προηγηθεί της χιλιετούς Βασιλείας του. Κάποιοι από εκείνους που διακρατούν αυτή την άποψη θεωρούν ότι τα «χίλια έτη» που αναφέρονται στο 20ό κεφάλαιο της Αποκάλυψης θα είναι κατά γράμμα χίλια χρόνια ενώ άλλοι πιστεύουν ότι απλά περιγράφεται μια μακρά περίοδος χρόνου.
Διαφέρει από άλλες μορφές εσχατολογικής ερμηνείας, όπως είναι ο αχιλιασμός, ο μεταχιλιασμός και ο προτερισμός, που θεωρούν ότι η βασιλεία είναι συμβολική και όχι προσωρινή, ή ότι λαβαίνει χώρα στο ιστορικό παρόν πριν την έλευση του Χριστού. Ο προχιλιασμός στηρίζεται κυρίως στην κατά γράμμα ερμηνεία του βιβλίου της Αποκάλυψης () στην Καινή Διαθήκη, σύμφωνα με την οποία περιγράφεται η έλευση του Χριστού στη γη και η άμεση βασιλεία του κατά το τέλος της αποκαλυπτικής περιόδου της "μεγάλης θλίψης". Θεωρεί ότι αυτή η μελλοντική περίοδος αποτελεί τον καιρό κατά τον οποίο θα εκπληρωθούν οι προφητικές ελπίδες του λαού του Θεού, οι οποίες περιγράφονται στην Παλαιά Διαθήκη.
Ιστορικό του προχιλιασμού.
Κατά την περίοδο των εκκλησιαστικών Πατέρων.
Ο Ιουστίνος ο Μάρτυρας εξέφρασε την προσδοκία αποκατάστασης της μεσσιανικής βασιλείας του Θεού επί γης, με τις ευλογίες που είχαν προείπει οι προφήτες. Σχολιάζοντας τις προσδοκίες αυτές στο έργο του "Διάλογος προς Τρύφωνα" (κεφ. 80), παρατήρησε: «"Παραδέχτηκα σε εσένα προηγουμένως, ότι εγώ και πολλοί άλλοι έχουμε αυτή την άποψη, και ότι αυτό θα λάβει χώρα, όπως βέβαια γνωρίζεις· αλλά, από την άλλη, σου έδειξα ότι πολλοί που ανήκουν στην αγνή κι ευσεβή πίστη, και είναι αληθινοί Χριστιανοί, έχουν άλλη άποψη. [...] Αλλά εγώ και άλλοι Χριστιανοί με ορθή άποψη σε όλα τα θέματα, είμαστε βέβαιοι ότι θα υπάρξει ανάσταση των νεκρών, και στα χίλια χρόνια η Ιερουσαλήμ θα οικοδομηθεί, θα διακοσμηθεί και θα επεκταθεί, όπως ο Ιεζεκιήλ, ο Ησαΐας και οι άλλοι προφήτες ομολογούν"».
Σε γενικές γραμμές οι απόψεις του Ιουστίνου που διαφαίνονται στο έργο είχαν ως εξής: Οι χιλιαστικές δοξασίες υιοθετούνται από πολλούς Χριστιανούς, εκτός από κάποιους Χριστιανούς που τους αποκαλεί «"αιρετικούς"». Το επίκεντρο της βασιλείας θα είναι η ανοικοδομημένη και ανακαινισμένη Ιερουσαλήμ. Οι άνθρωποι θα ζουν για πολλά χρόνια και θα κάνουν παιδιά. Τα ζώα θα ζουν ειρηνικά τόσο μεταξύ τους όσο και με τους ανθρώπους. Η παραγωγικότητα της γης θα είναι αξιοθαύμαστη καθώς θα έχει την ευλογία του Θεού.

</doc>
<doc id="44972" url="https://el.wikipedia.org/wiki?curid=44972" title="Σμέρνα Ηλείας">
Σμέρνα Ηλείας

Η Σμέρνα είναι ορεινό χωριό της Ηλείας στην Περιφερειακή Ενότητα Ηλείας σε υψόμετρο 656 μέτρα.
Γεωγραφία - Ιστορία.
Η Σμέρνα βρίσκεται σε απόσταση 14,5 χλμ. Β.-ΒΑ. της Ζαχάρως και 33 χλμ. ΝΑ. του Πύργου και είναι κτισμένη στις πλαγιές του όρους Λαπίθα. Βόρεια του χωριού στην κορυφογραμμή του βουνού και σε υψόμετρο 650 μέτρων είναι η Παναγία η Σμερνιώτισσα, ανάμεσα σε απόκρημνα βράχια και με θέα το Ιόνιο πέλαγο και τις πεδιάδες της Ηλείας. Λίγο ψηλότερα και σε υψόμετρο 730 μέτρα υπάρχουν υπολείμματα φράγκικου κάστρου το οποίο στη λίστα με τα φέουδα του 1377 αναφέρεται ως "Castello della Smirina". Η Σμέρνα πυρπολήθηκε από τον Ιμπραήμ στις 7 Σεπτεμβρίου 1825 και ανακαταλήφθηκε από τον Δημήτριο Πλαπούτα με εντολή του Θεόδωρου Κολοκοτρώνη την 1η Οκτωβρίου του 1825.
Ως ξεχωριστός οικισμός αναφέρεται επίσημα, μετά την απελευθέρωση, το 1835 να προσαρτάται στον τότε δήμο Αρήνης. Το 1912 με το ΦΕΚ 262Α - 31/08/1912 ορίστηκε έδρα της ομώνυμης νεοϊδρυθείσας κοινότητας. Σύμφωνα με το Σχέδιο Καλλικράτης μαζί με τη Παναγιά αποτελούν την τοπική κοινότητα Σμέρνας που υπάγεται στη δημοτική ενότητα Ζαχάρως του Δήμου Ζαχάρως και σύμφωνα με την απογραφή 2011 ως κοινότητα έχει πληθυσμό 173 κατοίκους, ενώ ως οικισμός 155. Στην απογραφή του 2001 είχε 321 κατοίκους συνολικά.

</doc>
<doc id="44974" url="https://el.wikipedia.org/wiki?curid=44974" title="Λογγάκι Ηλείας">
Λογγάκι Ηλείας

Το Λογγάκι είναι μικρός πεδινός οικισμός της δυτικής Πελοποννήσου στην Περιφερειακή Ενότητα Ηλείας. Βρίσκεται ανάμεσα στους οικισμούς Κάτω Ταξιάρχες και Θολό, πλησίον της παραλίας του Κυπαρισσαϊκού Κόλπου. 
Πλησίον του οικισμού στην τοποθεσία Παλιοκάραβο στις 12 Μαρτίου 1769 προσάραξε ρωσικό πλοίο όπου ξεφόρτωσε 3.000 όπλα, πυρομαχικά και γιαταγάνια προοριζόμενα για τους οπλαρχηγούς Γεώργιο Γρηγοριάδη και Αναστάση Χρήστου από την Νέα Φιγαλεία που συμμετείχαν στην επανάσταση του Ορλώφ.
Δημογραφία.
Στην απογραφή του 2001 όπου και αναγνωρίστηκε επίσημα οικισμός είχε 55 κατοίκους. Σύμφωνα με το Σχέδιο Καλλικράτης μαζί με τους Ταξιάρχες, το Θολό και τους Κάτω Ταξιάρχες αποτελούν την τοπική κοινότητα Ταξιαρχών που υπάγεται στη δημοτική ενότητα Ζαχάρως του Δήμου Ζαχάρως και σύμφωνα με την απογραφή 2011 έχει πληθυσμό 26 κατοίκους, σε αυτή του 2011 είχε 26 κατοίκους.

</doc>
<doc id="44975" url="https://el.wikipedia.org/wiki?curid=44975" title="Μιλλεναριανισμός">
Μιλλεναριανισμός

"Αυτή η σελίδα αφορά το κοινωνιολογικό μιλλεναριανισμό. Πιθανόν να αναζητάτε το άρθρο σχετικά με τον χριστιανικό προχιλιασμό."
Ο όρος μιλλεναριανισμός (ή μιλλεναρισμός, από τους αγγλικούς όρους "millenarianism" και "millenarism") περιγράφει την άποψη που διακρατεί μια θρησκευτική, κοινωνική ή πολιτική ομάδα ή κίνημα αναφορικά με την προσμονή μεγάλων μεταβολών στην κοινωνία μετά από τις οποίες όλα τα πράγματα θα αλλάξουν προς μια καλύτερη (ακόμη και χειρότερη ή αμφίβολη) κατεύθυνση. Ο χιλιασμός αποτελεί ειδική μορφή μιλλεναριανισμού η οποία στηρίζεται σε έναν χιλιετή κύκλο.
Τα μιλλεναριανιστικά κινήματα ισχυρίζονται κατά βάση ότι η παρούσα κοινωνία και οι ηγέτες της είναι διεφθαρμένοι, άδικοι ή γενικότερα κακοί. Πιστεύουν κατά συνέπεια ότι πρόκειται να καταστραφούν σύντομα από μια ισχυρή δύναμη. Η επιβλαβής φύση της παρούσας κατάστασης θεωρείται πάντα αδύνατον να βελτιωθεί χωρίς να υπάρξει η αναμενόμενη δραματική αλλαγή.

</doc>
<doc id="44980" url="https://el.wikipedia.org/wiki?curid=44980" title="Αεροδρόμιο του Ελληνικού">
Αεροδρόμιο του Ελληνικού



</doc>
<doc id="44981" url="https://el.wikipedia.org/wiki?curid=44981" title="Φιλοκαλία">
Φιλοκαλία

Η Φιλοκαλία (εκ του "φιλοκαλείν") είναι μια συλλογή κειμένων πατέρων της Ανατολικής Ορθόδοξης Εκκλησίας, ησυχαστικής παράδοσης, που γράφτηκαν από τον τέταρτο έως τον δέκατο πέμπτο αιώνα περί της χριστιανικής προσευχής και της ζωής αφιερωμένης στον Θεό. Το έργο επιμελήθηκαν οι Άγιοι Νικόδημος ο Αγιορείτης και Μακάριος Νοταράς. Θρησκειολογικά η Φιλοκαλία για τον Ορθόδοξο Χριστιανισμό είναι ό,τι το Ταλμούδ για τον Ιουδαϊσμό.
Στην εισαγωγή της μετάφρασης της συλλογής στην Αγγλική των Palmer, Sherrard και Ware, η φιλοκαλία ορίζεται ως "αγάπη προς το κάλλος, το εξυψωμένο, το θαυμάσιο, αντιληπτό ως υπερβατική πηγή της ζωής και αποκάλυψη της αληθείας". Οι συγγραφείς των κειμένων ήσαν κυρίως μοναχοί, ο αγώνας των οποίων για νοητικό εξαγνισμό και πνευματική τελείωση επαναλαμβάνεται ως θέμα στη "Φιλοκαλία".
Αν και τα έργα ήσαν ευρέως γνωστά πριν την αρχική τους έκδοση στην ελληνική γλώσσα το 1782, από τότε επανεκδόθηκαν σε πολλές γλώσσες, ανάμεσα στις οποίες περιλαμβάνεται και επτάτομη έκδοση στη Ρωσική ("Dobrotolyubie") από τον Αγ. Θεοφάνη τον Ερημίτη κατά τον 19ο αιώνα. Πέραν της Βίβλου, και ορισμένων κειμένων των πρώτων χριστιανών πατέρων, η Φιλοκαλία είναι ένα έργο που ασκεί σημαντικές επιδράσεις και αποτελεί θαυμαστό παράδειγμα της ευλάβειας της ανατολικής ορθόδοξης εκκλησίας. 

</doc>
<doc id="44984" url="https://el.wikipedia.org/wiki?curid=44984" title="Μαρσιποφόρα">
Μαρσιποφόρα

Μαρσιποφόρα ονομάζεται η ανθυφομοταξία των θηλαστικών που χαρακτηρίζονται από την παρουσία στα θηλυκά ενός θυλάκου (τσέπης), που λέγεται μάρσιπος. Μέσα σε αυτόν μεταφέρεται και ολοκληρώνεται η ανάπτυξη του πρώιμου νεογέννητου. Η τάξη των μαρσιποφόρων, είναι η μοναδική της υπέρταξης των μεταθηρίων. Περιλαμβάνει περισσότερα από 270 είδη τα οποία συναντώνται στην Αυστραλία (εκεί εμφανίζουν τη μεγαλύτερη αφθονία και ποικιλομορφία), στην Τασμανία, στη Νέα Γουινέα και την Αμερική.
Χαρακτηριστικά.
Τα μαρσιποφόρα επιδεικνύουν μεγάλη ποικιλία στη μορφολογία και στην οικολογία τους, με αποτέλεσμα τα μέλη πολλών οικογενειών να διαφέρουν σημαντικά μεταξύ τους. Υπάρχουν είδη που μοιάζουν με τρωκτικά ή με λαγούς, με σκύλους (π.χ. δράκος της Τασμανίας), με αρκούδες (κοάλα), ενώ άλλα μαρσιποφόρα είναι τελείως μοναδικά.
Περιλαμβάνουν χερσόβια, δενδρόβια, ημι-υδρόβια και υδρόβια είδη. 
Η προσωπική περιοχή του κρανίου είναι μεγάλη αλλά η κρανιακή κοιλότητα μικρή, και οι αύλακες των εγκεφαλικών ημισφαιρίων απλές.
Όμως κύριο χαρακτηριστικό τους είναι το αναπαραγωγικό τους σύστημα που από πολλές απόψεις είναι ασυνήθιστο: τα θηλυκά διαθέτουν δυο κόλπους με κοινό άνοιγμα και δυο μήτρες, οι οποίες κατά τη γέννα σχηματίζουν ανεξάρτητα από τους κόλπους, ένα κανάλι από το οποίο εξέρχεται το έμβρυο. Τα αρσενικά έχουν αναπαραγωγικό όργανο διχαλωτό, που βρίσκεται πίσω από τους όρχεις τους και όχι μπροστά, όπως στα άλλα θηλαστικά.
Η κύηση είναι μικρή σε διάρκεια (8-40 μέρες). Τα περισσότερα μαρσιποφόρα δεν έχουν πραγματικό πλακούντα, το όργανο δηλ. που μεταφέρει τα θρεπτικά συστατικά από τη μητέρα στο έμβρυο κατά την κύηση. Η διατροφή του εμβρύου στη μήτρα εξασφαλίζεται από τον λεκιθικό σάκο. Έτσι η εμβρυακή ανάπτυξη μπορεί να ολοκληρωθεί μόνο κατά το ένα μέρος μέσα στο μητρικό σώμα, και ολοκληρώνεται στο μάρσιπο.
Τα νεογνά των μαρσιποφόρων είναι λιγότερο ανεπτυγμένα, άρα πιο ευάλωτα. Τα θηλυκά επενδύουν λιγότερο ενεργειακά κατά τη σύντομη περίοδο κύησής τους και εάν το νεογνό δεν επιζήσει, μπορούν να συλλάβουν άλλο πολύ γρήγορα, και πολύ γρηγορότερα από τα πλακουντοφόρα. Επιπλέον τα μαρσιποφόρα μπορούν να κυοφορήσουν σε σύντομο διάστημα μετά τη γέννα, ακόμα και κατά τη διάρκεια του θηλασμού. Σε αυτή την περίπτωση έχουμε εμβρυακή διάπαυση, δηλ. η ανάπτυξη των νέων εμβρύων σταματά στο στάδιο του βλαστιδίου μέχρι να αρχίσει να μειώνεται ο αριθμός των νεογνών στον μάρσιπο, οπότε συνεχίζεται κανονικά.
Ο μάρσιπος.
Ο μάρσιπος είναι μια δερμάτινη θήκη, το κοιλιακό τοίχωμα της οποίας φέρει 2-19 θηλές και στηρίζεται από ειδικά οστά, που φύονται από την ήβη. Ο αριθμός των θηλών εξαρτάται από τον αριθμό των νεογνών ανά γέννα. Τα μικρά γεννιούνται σε ένα πολύ πρώιμο στάδιο, κι αμέσως έρπουν μέχρι το μάρσιπο και προσκολλώνται στις θηλές του, οι οποίες διογκώνονται μέσα στο στόμα τους. Το μικρό παραμένει προσκολλημένο στις θηλές για αρκετές εβδομάδες ή μήνες (1-2), ώσπου να αναπτυχθούν οι σιαγόνες του. Καθώς το μικρό δεν έχει αρκετή δύναμη για να ρουφήξει το γάλα, το μυϊκό σύστημα του μαστού εξωθεί περιοδικά το γάλα προς το στόμα του.
Καταγωγή.
Θεωρείται ότι ο διαχωρισμός των μαρσιποφόρων και των πλακουντοφόρων από ένα κοινό πρόγονο πραγματοποιήθηκε κατά την κρητιδική περίοδο του μεσοζωικού αιώνα. Τα μέχρι σήμερα ευρήματα δείχνουν ότι ο διαχωρισμός έγινε στην Ασία. Το γνωστότερο απολίθωμα μαρσιποφόρου έχει βρεθεί στην Κίνα, στην περιοχή Λιαονίνγκ, κι έχει ηλικία 125 εκατ. έτη. 
Από την Ασία τα μαρσιποφόρα πέρασαν στη Βόρεια Αμερική, κι από εκεί εξαπλώθηκαν στη Νότια Αμερική. Στη συνέχεια μέσω υποθετικών χερσαίων γεφυρών μετακινήθηκαν προς την Αυστραλία.
Πού ζουν.
Ζουν σε διάφορα περιβάλλοντα, από ερημικές μέχρι εύκρατες και τροπικές περιοχές. Στην Ευρώπη και την Ασία έχουν εξαφανιστεί, ενώ στην Αμερική έχουν περιοριστεί. Τα περισσότερα είδη επιβιώνουν στην Αυστραλία.
Ταξινόμηση.
Τα μαρσιποφόρα διαιρούνται βασικά σε αυτά της Αμερικής, και αυτά της Αυστραλίας. Η τάξη μικροβιοθηριίδες, που έχει μόνο ένα είδος, το Monito del Monte ζει στη Νότια Αμερική αλλά θεωρείται πιο κοντινός συγγενής με τα αυστραλιανά μαρσιποφόρα.
Υπάρχουν πολλά μικρά δενδρόβια είδη σε κάθε ομάδα. Αυτά που ζουν στην Αμερική συχνά καλούνται οπόσουμ, ενώ πολλά από αυτά που ζουν στην Αυστραλία καλούνται πόσουμ.
Είδη μαρσιποφόρων.
Γκρι Καγκουρό (Macropus giganteus)
Κόκκινο καγκουρό (Macropus rufus) 
Δενδρολαγός του Ντόρια (Dendrolagus Dorianus)
Κοάλα (Phascolarctos cinereus)
Πέταυρος (Petaurus breviceps) 
Βόρειος δασύουρος (Dasyurus hallucatus)

</doc>
<doc id="44985" url="https://el.wikipedia.org/wiki?curid=44985" title="Άγιος Εφραίμ ο Κατουνακιώτης">
Άγιος Εφραίμ ο Κατουνακιώτης

Ο Άγιος Εφραίμ Κατουνακιώτης (κατά κόσμον Ευάγγελος Παπανικήτας) (6 Δεκεμβρίου 1912 - 27 Φεβρουαρίου 1998) ήταν Ορθόδοξος ιερομόναχος που έζησε στο Άγιον Όρος. Η κατάταξή του ως Αγίου της Ορθοδόξου Εκκλησίας πραγματοποιήθηκε από το Οικουμενικό Πατριαρχείο Κωνσταντινουπόλεως στις 9 Μαρτίου 2020.
Βίος.
Γεννήθηκε στις 6 Δεκεμβρίου 1912 στο Αμπελοχώρι Βοιωτίας. Ο πατέρας του ονομαζόταν Ιωάννης Παπανικήτας και η μητέρα του Βικτωρία και είχαν 4 παιδιά. Το κοσμικό όνομά του ήταν Ευάγγελος. Έζησε τα παιδικά του χρόνια στο Αμπελοχώρι· στις πρώτες τάξεις του δημοτικού όμως, οι γονείς του εγκαταστάθηκαν στη Θήβα για να διευκολύνουν τις σπουδές των παιδιών τους. Μαθημένος να εκκλησιάζεται πολύ συχνά, συνδέθηκε νωρίς με μοναχούς και μοναχές, και άρχισε από κοσμικός ήδη να ζει ζωή σχεδόν καλογερική. 
Καθηγητής Πανεπιστημίου κ. ΓΕΩΡΓΙΟΣ ΚΡΟΥΣΤΑΛΛΑΚΗΣ στό ἐξαίρετο βιβλίο του: «ΓΕΡΩΝ ΕΦΡΑΙΜ ΚΑΤΟΥΝΑΚΙΩΤΗΣ», γράφει: 
«Ο ὅσιος Γέροντας Ἐφραίμ ὁ Κατουνακιώτης, κατά κόσμον Εὐάγγελος Παπανικήτας, γεννήθηκε τήν 6η Δεκεμβρίου τοῦ 1912, ἑορτή τοῦ Ἁγίου Νικολάου, στό Ἀμπελοχώρι (Ἀμπελοσάλεσι, ὅπως τό ὀνομάζουν οἱ παλαιότεροι) Θηβῶν. Οἱ γονεῖς του, Ἰωάννης καί Βικτωρία, ἦσαν ἁπλοί φτωχοί ἄνθρωποι, ἀσχολούμενοι μέ τήν καλλιέργεια τῆς γῆς. Ἀπέκτησαν τέσσερα παιδιά, τόν Ἐπαμεινώνδα, τόν Εὐάγγελο –μετέπειτα παπα-Ἐφραίμ– τήν Ἑλένη καί τόν Χαράλαμπο. Ὁ Εὐάγγελος ἔζησε τά πρῶτα παιδικά του χρόνια στό Ἀμπελοχώρι, ὅπου καί φοίτησε στό Δημοτικό Σχολεῖο. 
Πολύ γρήγορα ὅμως ἡ οἰκογένεια ἐγκατέλειψε τό χωριό καί ἐγκαταστάθηκε στήν πόλη τῶν Θηβῶν, προκειμένου νά βοηθήσει τά παιδιά της στή δύσκολη περίοδο τῆς ἐφηβικῆς ἡλικίας, παρέχοντάς τους τήν εὐκαιρία γιά γυμνασιακές σπουδές. Ἡ νέα κατοικία τῆς οἰκογένειας Παπανικήτα στή Θήβα βρισκόταν στή γειτονιά τῆς «Παναγίας», στήν ὁδό Κάδμου καί Μπινιάρη. Στή γειτονιά αὐτή δεσπόζει ὁ μεγαλοπρεπής Ναός τοῦ Ἁγίου Δημητρίου ἤ «Μεγάλης Παναγίας». Εἶναι παλαιός ναός πού ἀνεγέρθηκε τό 1867. Εἶναι δημιούργημα τῆς συνεργασίας τοῦ Τήνιου ἀρχιτέκτονος Ἰωάννη Φιλιππότη καί τοῦ γιοῦ τοῦ Δημητρίου, τοῦ περιώνυμου γλύπτη. Εἶναι ὁ μεγαλοπρεπέστερος ναός τῆς πόλης τῶν Θηβῶν. Ὑπάρχει δέ σ’ αὐτόν ἡ θαυματουργή εἰκόνα τῆς «Μεγάλης Παναγίας», ἱστορηθεῖσα, κατά τήν παράδοση, ἀπό τόν Εὐαγγελιστή Λουκᾶ. Ἡ εἰκονιζόμενη σ’ αὐτή Παναγία Μητέρα κρατεῖ στοργικά στό δεξιό μέρος τῆς μητρικῆς Της ἀγκάλης τόν Ἰησοῦ. Ἡ εὐλογημένη αὐτή παρουσία τῆς «θείας Μητρότητας» κάλυπτε τώρα πιό αἰσθητοποιημένα, μέ ἕνα πέπλο ἱερῆς βεβαιότητας καί στοργῆς, τήν κάθε λεπτομέρεια τῆς ζωῆς τῆς οἰκογένειας Παπανικήτα. Ὁ μπάρμπα- Γιάννης ὁ Παπανικήτας, ὁ μετέπειτα μοναχός Ἰώβ, καί ὁ Εὐάγγελος μέ ἰδιαίτερη εὐλάβεια προσεύχονταν στήν εἰκόνα τῆς «Μεγάλης Παναγίας», μέχρι τήν τελευταία στιγμή τῆς ζωῆς τους. Ἡ παρουσία Της τούς συγκινοῦσε βαθύτατα. Ἡ περιοχή αὐτή τῆς «Παναγίας» ἦταν μία ἥσυχη γειτονιά μέ εὐλαβεῖς καί ἁπλοϊκούς ἀνθρώπους. Ὅπως ἦταν λοιπόν φυσικό, ἡ οἰκογένεια Παπανικήτα συνδέθηκε μέ βαθεῖς πνευματικούς δεσμούς μέ τό νέο της κοινωνικό περιβάλλον...
Στήν περιοχή τῶν Θηβῶν ἀπό τά παλαιά χρόνια ὑπῆρχε ἀκμάζουσα μοναστική ζωή. Παλαιά μεγάλα Μοναστήρια, ἀλλά καί μικρότερα κοσμοῦν τή βοιωτική γῆ. Ἱερές Μονές μέ σημαντική πνευματική παράδοση καί αἴγλη. Στόν νέο τόπο τῆς κατοικίας τοῦ ὁ Εὐάγγελος εἶχε τήν εὐλογία νά συνδεθεῖ μέ Θηβαίους καί ἄλλους μοναχούς, πού κατέβαιναν συνήθως ἀπό τό Ἅγιον Ὅρος, κυρίως κατά τούς θερινούς μῆνες, γιά νά ἐπισκεφθοῦν τούς συγγενεῖς τους. Οἱ μοναχοί αὐτοί περνοῦσαν τότε ἀπό κεῖ γιά νά προσκυνήσουν τήν εἰκόνα τῆς «Μεγάλης Παναγίας», τόν Ἅγιο Ἰωάννη τόν Καλοκτένη, πολιοῦχο Θηβῶν, καί τόν τάφο τοῦ Ἁγίου Λουκᾶ τοῦ Εὐαγγελιστοῦ, ὅπως καί τά διάφορα Μοναστήρια. Στή Θήβα ὁ Εὐάγγελος γνώρισε τούς μετέπειτα Γέροντές του, τόν π. Ἐφραίμ τόν πρεσβύτερο, τόν κυρίως ἱδρυτή τοῦ Ἡσυχαστηρίου τοῦ Ἁγίου Ἐφραίμ στά Κατουνάκια, τόν Γέροντα Νικηφόρο (κατά κόσμον Χρῆστο Ρουπάκα), γνωστῆς οἰκογένειας ἀπό τό Πυρί Θηβῶν, ὁ ὁποῖος ἀνέβηκε στό Ἅγιον Ὅρος περί τό 1910. Τέλος, ἐκεῖ γνώρισε τόν π. Λογγίνο καί τόν π. Προκόπιο (κατά κόσμον Παναγιώτη Μπάκα), πρώην ὑπάλληλο τῶν ΣΕΚ Θηβῶν. Στίς ἐπισκέψεις πού κάναμε στό Ἱερό Ἡσυχαστήριο τοῦ Ἁγίου Ἐφραίμ στά Κατουνάκια, ὁ Γέροντας Ἐφραίμ, στίς συζητήσεις μας, ἔκανε λόγο συνήθως γιά τήν παλιά πόλη τῆς Θήβας, τήν πατρίδα μας. Βαθιά συγκινημένος, ἀναπολοῦσε τήν παιδική καί νεανική του ζωή» 
Ήταν αλλεργικό άτομο. Η ασθένειά του εκδηλώθηκε από δεκατεσσάρων ετών σαν σβώλοι άμμου στα μάτια. Επίσης εμφάνισε αργότερα, μία σοβαρή εκζεματώδη κατάσταση στην άρθρωση του αστραγάλου. Το 1996 ο παπα-Εφραίμ έπαθε εγκεφαλικό επεισόδιο και έπεσε σε ακινησία. Πέθανε στις 14/27 Φεβρουαρίου του 1998 και ετάφη στον περίβολο του κελιού του, σε τάφο που είχε ο ίδιος σκάψει με τα χέρια του. 
Μοναστική ζωή.
Την 14η Σεπτεμβρίου 1933 ο Ευάγγελος αποφάσισε να μονάσει και ήλθε στην έρημο του Αγίου Όρους στα Κατουνάκια, στο ησυχαστήριο του Οσίου Εφραίμ του Σύρου και υποτάχτηκε στην συνοδεία των Γεροντάδων Εφραίμ και Νικηφόρου, παλιών οικογενειακών γνωστών. Ένα εξάμηνο μετά την προσέλευσή του, εκάρη μικρόσχημος μοναχός με το όνομα Λογγίνος. Το 1935 έγινε μεγαλόσχημος μοναχός από τον Γέροντά του Νικηφόρο και έλαβε το όνομα Εφραίμ. Τον επόμενο δε χρόνο χειροτονήθηκε ιερέας.
Ο παπα-Εφραίμ γνώρισε τον ξακουστό στο Άγιο Όρος μοναχό Γέροντα Ιωσήφ τον Σπηλαιώτη ή Ησυχαστή (1898-1959) και συνδέθηκε πνευματικά μαζί του, αφού πήρε την άδεια από τον Γέροντά του Νικηφόρο. Ο Γέροντας Ιωσήφ με την σειρά του, άσκησε καταλυτική επίδραση στην πορεία του νεαρού μοναχού στην πνευματική ζωή.
Το 1973 πέθανε ο ιερομόναχος Νικηφόρος. Ο Εφραίμ μετά το 1980 συγκρότησε συνοδεία, τηρώντας την εντολή του Γέροντος Ιωσήφ να αποκτήσει συνοδεία μετά τον θάνατο του Νικηφόρου.
Το προσωνύμιό του στο Άγιο Όρος ήταν «ο χαρισματούχος υποτακτικός», λόγω της υπακοής που επέδειξε στον Γέροντα Νικηφόρο, έναν γέροντα πολύ σκληρό κατά γενική ομολογία. Ο Εφραίμ θεωρούσε την κάθε Θεία Λειτουργία και μία θεοφάνεια, ένα συγκλονιστικό και βαθύτατα πνευματικό γεγονός.
Αγιοκατάταξη.
Στις 20 Οκτωβρίου 2019, και ευρισκόμενος στις Καρυές του Αγίου Όρους, ο Οικουμενικός Πατριάρχης Βαρθολομαίος ανήγγειλε ότι επίκειται η επίσημη αγιοκατάταξη του Γέροντος Εφραίμ Κατουνακιώτου. Η αναγγελία αυτή έγινε πράξη στις 9 Μαρτίου 2020, όταν η Αγία και Ιερά Σύνοδος του Οικουμενικού Πατριαρχείου προέβη στην αναγραφή του στο Αγιολόγιο της Ορθόδοξης Εκκλησίας με Πατριαρχική και Συνοδική Πράξη.

</doc>
<doc id="44986" url="https://el.wikipedia.org/wiki?curid=44986" title="Πρώιμες εκδόσεις &quot;Σπουδαστών της Γραφής&quot;">
Πρώιμες εκδόσεις &quot;Σπουδαστών της Γραφής&quot;

Περιλαμβάνει εκδόσεις που διακινήθηκαν από τους "Σπουδαστές της Γραφής" πριν το 1881 οπότε ιδρύθηκε η Εταιρία Σκοπιά . Πολλές από τις εκδόσεις αυτές δεν κυκλοφορούν πια, ενώ άλλες ανατυπώθηκαν και κάποιες μπορούν να βρεθούν σε ηλεκτρονική μορφή στο Ίντερνετ.
Γενικός κατάλογος παλαιών εκδόσεων.
Πρώιμες εκδόσεις (διάφορα).
 1842
Στοιχεία από τη Γραφή και την Ιστορία για τη Δευτέρα Παρουσία του Χριστού - αγγλικός τίτλος Evidence From Scripture and History of the Second Coming of Christ, About the Year 1843 του Γουίλιαμ Μίλερ William Miller.
 1855 
Six Sermons - Έξι κηρύγματα του Τζωρτζ Στορρς 
Treatises of George Storrs (1855-1879)
 1856 
The Last Times and the Great Consummation by Rev. Joseph Seiss 
 1861 
Treatises of George Stetson (1861-1875)
 1864 
Our Inheritance in the Great Pyramid (Η κληρονομιά μας στη Μεγάλη Πυραμίδα) του Charles Piazzi Smyth
 1870 
Present Truth, Or Meat in Due Season by Jonas Wendell
 1871 
Evidences for the Coming of the Lord in 1873: Or The Midnight Cry by Nelson H. Barbour
Treatises of N.H. Barbour (1871-1877)
The Study of the Bible by Henry Dunn
Destiny of the Human Race--A Scriptural Inquiry by Henry Dunn (1872?)
 1874 
The Midnight Cry and Herald of the Morning (1874-1876)--magazine edited by N.H. Barbour
A Vindication of the Government of God Over the Children of Men by George Storrs
 1876 
Early Writings of Charles Taze Russell from "The Bible Examiner" and "The Herald of the Morning" (1876-1879)
 1877 
The Great Pyramid: A Miracle in Stone by Rev. Joseph Seiss
1877
The Three Worlds and the Harvest of This World Οι τρεις κόσμοι και ο θερισμός αυτού του κόσμου των Νέλσον Μπάρμπουρ και Τσαρλς Τέηζ Ρώσσελ
 1880 
Day Dawn, or the Gospel in Type and Prophecy by J.H. Paton

</doc>
<doc id="44989" url="https://el.wikipedia.org/wiki?curid=44989" title="Ρωσσελιστές">
Ρωσσελιστές



</doc>
<doc id="44990" url="https://el.wikipedia.org/wiki?curid=44990" title="Γραμμική Β΄">
Γραμμική Β΄



</doc>
<doc id="44991" url="https://el.wikipedia.org/wiki?curid=44991" title="Γραμμική Α΄">
Γραμμική Α΄



</doc>
<doc id="44992" url="https://el.wikipedia.org/wiki?curid=44992" title="Λιμένας προσέγγισης">
Λιμένας προσέγγισης

Λιμένας προσέγγισης (port of call), πλοίου, χαρακτηρίζεται εκείνος ο λιμένας που ορίζεται από ναυλοσύμφωνο ή περιλαμβάνεται σε καθορισμένο δρομολόγιο πλοίου τακτικών γραμμών, φορτηγού ή επιβατηγού ή κρουαζιεροπλοίου για εκτέλεση εμπορικών πράξεων. Με τον ίδιο όρο χαρακτηρίζεται και η ελεύθερη επιλογή λιμένος εκ του Πλοιάρχου σε έκτκτες περιπτώσεις κινδύνου ή ανάγκης.
Επίσης λιμένας προσέγγισης χαρακτηρίζεται σε ειδικές και έκτακτες περιπτώσεις ο λιμένας που ορίζεται μετά από εντολή του θαλάμου επιχειρήσεων (ΥΕΝ) ή Κυβερνήτου περιπολικού σκάφους ή Κυβερνήτου Πολεμικού Πλοίου να κατευθυνθεί ένα πλοίο π.χ. για έκτακτη επιθεώρηση ή καταγγελία δολιοφθοράς ή έλεγχο παράβασης νομοθεσίας. Αν στη συνέχεια απαγορευθεί ο απόπλους τότε αυτός ο λιμένας προσέγγισης χαρακτηρίζεται λιμένας κατάπλου του πλοίου.

</doc>
<doc id="44993" url="https://el.wikipedia.org/wiki?curid=44993" title="Θάλαμος επιχειρήσεων (ΥΕΝ)">
Θάλαμος επιχειρήσεων (ΥΕΝ)

Μετά το ναυάγιο του ελληνικού πορθμείου Ηράκλειον (1966), η αμέσως εκείνη συγκροτηθείσα Υπηρεσία έρευνας - διάσωσης στη θάλασσα τελικά τον Σεπτέμβριο του 1968 τέθηκε σε επίσημη λειτουργία (με νόμο) ως Θάλαμος Επιχειρήσεων ΥΕΝ με κύριο σκοπό την αντιμετώπιση εκτάκτων περιστατικών ασφαλείας της ναυσιπλοΐας και τη διάσωση κινδυνευόντων στη θάλασσα. Η Υπηρεσία αυτή εδρεύει εντός του κεντρικού κτιρίου του ΥΕΝ.
Ο Θάλαμος αυτός, που άρχισε και συνεχίζει να λειτουργεί επί 24ώρου βάσεως, κατά μεν τις εργάσιμες ώρες επανδρώνεται από αξιωματικούς και προσωπικό Λιμενικού Σώματος του Τμήματος Ασφαλείας της Ναυσιπλοΐας της Διεύθυνσης Ελέγχου Ναυσιπλοΐας (σημερινής Διεύθυνσης Ασφαλείας της Ναυσιπλοΐας), του Υπουργείου Εμπορικής Ναυτιλίας ενώ τις μη εργάσιμες ώρες από άλλους αξιωματικούς που έχουν ειδική κατάρτιση και γνώσεις.&lt;br&gt; 
Πρόκειται για μεγάλη αίθουσα αμφιθεατρικής διαμόρφωσης όπου στη μια πλευρά φέρονται χάρτες επάλληλοι συρόμενοι μεγάλων θαλάσσιων περιοχών και περιορισμένων επί των οποίων και γίνονται οι υποτυπώσεις συμβάντων και οι θέσεις παραπλέοντων πλοίων κάθε φορά. Υπεράνω αυτών των χαρτών φέρονται ρολόγια με τις ώρες ζωνών της υδρογείου και ακριβώς έναντι αυτών βρίσκονται τα γραφεία κλιμακίων εμπλεκομένων υπηρεσιών καθώς και της πολεμικής αεροπορίας. Η αίθουσα αυτή γειτονεύει με άλλη οπου φέρεται μεγάλος αριθμός ηλεκτρονικών μέσων επικοινωνίας και δορυφορικής παρακολούθησης. Φέρει επίσης τρίβαθμο σύστημα συναγερμού που εγείρεται ανάλογα σε κάθε έκτακτη κατάσταση.
Κατά τη μέχρι τώρα λειτουργία του ο Θάλαμος Επιχειρήσεων, που έχει μετονομαστεί σε Κέντρο Συντονισμού Έρευνας και Διάσωσης (ΚΣΕΔ)* έχει επιληφθεί του συντονισμού των ενεργειών σωρείας περιστατικών διάσωσης προσώπων και πλοίων όχι μόνο στον ελλαδικό χώρο αλλά και σε άλλες ευρύτερες περιοχές με αναγνωρισμένη μεγάλη επιτυχία.
Σημειώσεις.
(*) Με το νόμο 1844/1989, ο οποίος κύρωσε τη Διεθνή Σύμβαση για την έρευνα και τη διάσωση, αρμόδιες Αρχές για την εφαρμογή του νόμου αυτού και της σύμβασης είναι οι Υπηρεσίες του Υπουργείου Εμπορικής Ναυτιλίας. Ειδικότερα μάλιστα προβλέπεται ότι η ναυτική και η αεροπορική έρευνα και διάσωση παρέχονται αντίστοιχα από το Αρχηγείο του Λιμενικού Σώματος και την Πολεμική Αεροπορία, με τη συνδρομή και τη συνεργασία των εμπλεκόμενων φορέων που συντονίζονται από ενιαίο Κέντρο, το Κέντρο Συντονισμού Έρευνας και Διάσωσης (ΚΣΕΔ) του Υπουργείου Εμπορικής Ναυτιλίας, του οποίου επόπτης ορίζεται ανώτατος ή ανώτερος αξιωματικός του Λιμενικού Σώματος.

</doc>
<doc id="44995" url="https://el.wikipedia.org/wiki?curid=44995" title="Τομ Χάρελ">
Τομ Χάρελ

Ο Τομ Χάρελ ("Tom Harrell", 16 Ιουνίου 1946) είναι διακεκριμένος Αμερικανός τζαζ τρομπετίστας και συνθέτης. Γεννήθηκε στο Ιλινόις στις 16 Ιουνίου 1946 και σε νεαρή ηλικία μετακόμισε με την οικογένεια του στην Καλιφόρνια όπου και πέρασε τα πρώτα 20 χρόνια της ζωής του. Στην οικογένειά του δεν υπήρχαν μουσικοί αλλά ο πατέρας του αγαπούσε τη τζαζ και εισήγαγε τον γιο του στην τέχνη του Ντιούκ Έλλινγκτον και του Λούις Άρμστρονγκ. Το σόλο του Clark Terry στο "Perdido", το παίξιμο του Ray Nance, του Howard McGhee και του Andy Kirk μάγεψαν τον νεαρό Χάρελ, ο οποίος έπιασε την τρομπέτα σε ηλικία 9 ετών και με δάσκαλο τον Νεοζηλανδό Tony Baker ξεκίνησε το ταξίδι του στην μουσική. Η πρώτη σοβαρή επαγγελματική δουλειά του ήρθε την περίοδο 1969-71 με τη συμμετοχή του στην ορχήστρα του Stan Kenton και του Woody Herman. Αργότερα συνεργάστηκε επίσης με τον τραγουδιστή Jon Hendricks. To 1973, στην δεύτερη επίσκεψη του στην Νέα Υόρκη, συνεργάστηκε με τον Horace Silver, με τον οποίο και δούλεψε τα επόμενα 4 χρόνια. Την ίδια εποχή άρχισε να γράφει τις δικές του συνθέσεις ενώ κατά τη διετή συνεργασία του με τον Sam Jones, του δόθηκε η δυνατότητα να ενορχηστρώσει για μεγάλη μπάντα. 
Στην συνέχεια περιόδεψε με τον Lionel Hampton και συνεργάστηκε με την μπάντα του Mel Lewis. Ηχογράφησε επίσης ως "sideman" με τον Μπιλ Έβανς, τον George Russell, τον Ντίζι Γκιλέσπι, τον Bob Brookmeyer και συμμετείχε στην Liberation Orchestra του Τσάρλι Χέιντεν. Το 1983 ξεκίνησε η μακρόχρονη συνεργασία του με τον Phill Woods ηχογραφώντας με το κουιντέτο τους μερικά εξαιρετικά άλμπουμς. Από το 1982 άρχισε να δουλεύει με τα δικά του σχήματα και το 1985 ηχογράφησε για την Criss Cross την πρώτη αξιόλογη δουλειά του ως leader, το άλμπουμ "Moon Alley" με τον Kenny Barron και τον νεαρό Kenny Garrett.
Ο Τομ Χάρελ πάσχει από παρανοική σχιζοφρένεια, η οποία τον αποτράβηξε για μεγάλα διαστήματα από το προσκήνιο. Πάνω στην σκηνή στέκεται πάντα μακριά από το μικρόφωνο, σκυφτός, κρατώντας χαμηλά την τρομπέτα του και όταν πρόκειται να παίξει, πλησιάζει το μικρόφωνο και πάντα με το κεφάλι χαμηλά παίζει το σόλο του ώσπου να επιστρέψει στην ίδια ασάλευτη στάση. Με τη βοήθεια φαρμακευτικής αγωγής και πολύ θέληση κατάφερε να σταθεί στο μουσικό προσκήνιο και να αναδειχθεί σε έναν από τους καλύτερους τζαζ τρομπετίστες των τελευταίων δεκαετιών. Μετά την Criss Cross ηχογράφησε μία σειρά εξαιρετικών άλμπουμ για την Contemporary και την Chesky ενώ στην δεκαετία του '90 μεταπήδησε στην RCA.

</doc>
<doc id="44996" url="https://el.wikipedia.org/wiki?curid=44996" title="Καταμαράν">
Καταμαράν

Το καταμαράν (αγγλ.: "catamaran") αποτελεί σήμερα σύγχρονο τύπο πλοίου επιβατηγού ή επιβατηγού - οχηματαγωγού που ο ναυπηγικός του σχεδιασμός στηρίζεται στις ομώνυμες σχεδίες των Δυτικών Ινδιών εκ των οποίων προέρχεται και η ονομασία του.
Στη πραγματικότητα πρόκειται για πλοίο που φέρεται ως υπερκατασκευή πάνω σε δύο όμοια σκάφη που φαίνεται με αυτή να ενώνονται, εξ αυτού ονομάζονται και "διπλοκάρινα" (με δύο καρίνες).
Τα πλοία καταμαράν έχουν μεγάλο πλάτος σε σχέση με το μήκος των κλασικών πλοίων και εξ αυτού μεγαλύτερη ευστάθεια καθώς επίσης και μεγαλύτερη ταχύτητα (συγκριτικά με το πλάτος) παρουσιάζοντας έτσι μικρότερες αντιστάσεις. Σχεδόν όλα τα μεγάλα ταχύπλοα πλοία (εκτός των υδροπτερύγων και των αερόστρωμνων) ακολουθούν αυτό το ναυπηγικό τύπο. Είναι κατά πολύ πιο σταθερά από ένα κανονικό πλοίο η ιστιοφόρο.

</doc>
<doc id="44997" url="https://el.wikipedia.org/wiki?curid=44997" title="Διπλοκάρινο">
Διπλοκάρινο



</doc>
<doc id="45001" url="https://el.wikipedia.org/wiki?curid=45001" title="Citroën XM">
Citroën XM

Το Citroën XM ήταν ένα μεσαίο πολυτελές αυτοκίνητο της κατηγορίας Ε, που παρήχθη από τη γαλλική αυτοκινητοβιομηχανία Citroën, από την 1η Μαρτίου 1989 έως τον Ιούνιο του 2000. Η Citroën κατασκεύασε συνολικά 333.405 αυτοκίνητα σειράς XM, κατά τη διάρκεια των 11 ετών παραγωγής του. Αντικατέστησε το Citroën CX και αντικαταστάθηκε αρχικά εν μέρει από το Citroën C5 πρώτης γενιάς στις αρχές του 2001 και εμφανέστερα το 2005, από το ακόμα μεγαλύτερων διαστάσεων Citroën C6 πρώτης γενιάς, που βασίστηκε στην πλατφόρμα του C5 πρώτης γενιάς.
Εξέλιξη και παρουσίαση.
Η εξέλιξη του μοντέλου ξεκίνησε στα τέλη του 1984, με σκοπό τη δημιουργία του αντικαταστάτη του Citroën CX, και διήρκησε 55 μήνες. Έως τον Μάιο του 1986, ο Όμιλος PSA είχε επικεντρώσει πλέον την επιλογές του στους σχεδιαστικούς οίκους Bertone και Vélizy, οι οποίοι και είχαν ήδη διαμορφώσει το «πρότζεκτ Y30» και το «πρότζεκτ V80», αντίστοιχα, και τα δύο εν έτει 1985. Το σχέδιο που επελέγη για το μοντέλο παραγωγής, που θύμιζε εμφανώς το Citroën SM του 1970 - 1975, βασίστηκε κυρίως στις προτάσεις του Bertone και ειδικότερα στην εκδοχή του σχεδιαστή Marc Deschamps, μολονότι αξίζει να σημειωθεί ότι και οι σχεδιαστικές προτάσεις του εσωτερικού (εντός της PSA) οίκου Vélizy, είχαν όλες επίσης σφηνοειδή ντιζάιν, ανάλογης φιλοσοφίας. Το 1985 είχε υποβληθεί και μια τρίτη εκδοχή από τον σχεδιαστή Daniel Abramson του Style Centre Citroën, ο οποίος μεταγενέστερα σχεδίασε και τα πρωτότυπα Citroën Activa και Activa 2 του 1988 και 1990 αντίστοιχα. Η πρόταση του Daniel Abramson, ωστόσο, απορρίφθηκε ρητώς από τον πρόεδρο της Ομίλου PSA κατά το διάστημα 1982 - 1997, Xavier Karcher, καθώς την θεώρησε υπερβολικά παρόμοια με το ντιζάιν του Citroën CX, ενώ είχε δώσει σαφείς οδηγίες ότι επιθυμούσε το νέο μοντέλο να μην θυμίζει σε κανένα σημείο τον προκάτοχό του, επιδιώκοντας τη δημιουργία ενός «αντι-CX» που θα είχε μια έντονα σφηνοειδή εμφάνιση, η οποία θα φαινόταν σαν μετεξέλιξη του λίγο μικρότερου Citroën BX. Σημειωτέον ότι και ο σχεδιαστής του BX (το οποίο είχε λανσαριστεί το 1982) Μαρτσέλλο Γκαντίνι είχε επίσης προτείνει μια εκδοχή τέτοιας σφηνοειδούς αισθητικής για τον διάδοχο του CX, που όμως δεν έγινε δεκτή, καθώς θεωρήθηκε ότι έμοιαζε με κάποια μοντέλα της Opel. Οι εξωτερικοί προβολείς του νέου αυτοκινήτου σχεδιάστηκαν έντονα μακρόστενοι, ώστε να ταιριάζουν με τη συνολική σφηνοειδή αισθητική, και σε όλα τα έτη παραγωγής του μοντέλου κατασκευάζονταν από την προμηθεύτρια εταιρεία Valeo.
Το σαλόνι του αυτοκινήτου σχεδιάστηκε από τον Bob Matthews και η αισθητική του επελέγη ανάμεσα σε 4 διαφορετικές προτάσεις, καθώς θεωρήθηκε ως η πιο πρακτική και εύκολη στην εξοικείωση από τον οδηγό και τους επιβάτες. Μια προσωπική ιδέα του, που εφήρμοσε στο νέο μοντέλο, ήταν η τοποθέτηση των πίσω καθισμάτων σε λίγο υψηλότερο επίπεδο από τα μπροστινά, επιτρέποντας έτσι πανοραμική θέα προς τα έξω και στους στους πίσω επιβάτες. Επίσης, διαμόρφωσε ένα ταμπλό που είχε στην πλευρά του συνοδηγού ένα ασυνήθιστο σχέδιο «σαν νερό που γλιστράει σε ομαλή κατηφόρα», με το ντουλαπάκι να ανοίγει προς τα πάνω. Ο πίνακας οργάνων ήταν αναλογικός, μεγάλων διαστάσεων για να είναι ευανάγνωστος και είχε τρία κυκλικά στοιχεία, με το στροφόμετρο, το ταχύμετρο και τον τρίτο κύκλο να εσωκλείει τους δείκτες για το θερμόμετρο νερού, τη στάθμη καυσίμου και τη στάθμη λαδιού. Αρχικά, είχαν υπάρξει και προτάσεις για ψηφιακές ενδείξεις σε ξεχωριστές οθόνες στο πάνω μέρος του ταμπλό, οι οποίες όμως απορρίφθηκαν λόγω ενός φόβου που επικράτησε στα αρμόδια στελέχη της εταιρείας ότι θα ήταν δύσκολη η προσαρμογή των οδηγών σε αυτές.
Μετά την τελική επιλογή της εξωτερικής αισθητικής του μοντέλου, που διαμορφώθηκε οριστικά από τον Νούτσιο Μπερτόνε (Nuccio Bertone), έγιναν και οι πρώτες δοκιμές σε αεροδυναμική σήραγγα και μέτρησαν Cd μόλις 0,28. Το πρώτο, χρονολογικά, πρωτότυπο κατασκευάστηκε στις αρχές του 1987 και στα τέλη του έτους είχαν παραχθεί 40 πρωτότυπα για δοκιμές. Τον Ιούνιο του 1988, κατασκευάστηκαν τα πρώτα 22 πλήρη αντίτυπα προ-παραγωγής και τον Οκτώβριο επιπλέον 42, ενώ μια τρίτη προ-σειράς 160 αντιτύπων παρήχθησαν τον Δεκέμβριο του 1988 και τον Ιανουάριο του 1989. Όλα υπεβλήθησαν σε δοκιμές αντοχής και αξιοπιστίας, διανύοντας συνολικά 30.000 χλμ. Λίγο πριν την ολοκλήρωση της εξέλιξης του πρότζεκτ Y30, επελέγη και το εμπορικό όνομα «XM», ως ομόηχο με αυτό του Citroën SM, προκειμένου να τονιστεί η αισθητική ομοιότητα του νέου μοντέλου με το SM και, παράλληλα, να διατηρηθεί η τότε παράδοση της εταιρείας να δίνει στα μοντέλα της ονόματα με δύο γράμματα και το ένα να είναι X πάντα. 
Η επίσημη παρουσίαση του XM έγινε στο Σαλόνι Αυτοκινήτου της Γενεύης τον Μάρτιο του 1989. Παράλληλα, την 1η Μαρτίου ξεκίνησε η παραγωγή του, αποκλειστικά στο εργοστάσιο στη Ρεν της Βρετάνης, στη Γαλλία. Τελικώς κυκλοφόρησε για πρώτη φορά στην εγχώρια αγορά στις 23 Μαΐου 1989, πρώτα στη Λυών και 1 ημέρα μετά στο Παρίσι. Στη Γερμανία και σε μερικές ακόμα ευρωπαϊκές χώρες άρχισε να εξάγεται τον Σεπτέμβριο, στο Ηνωμένο Βασίλειο η πρώτη χρονολογικά δεξιοτίμονη εκδοχή του XM λανσαρίστηκε τον Οκτώβριο, ενώ στην Ιταλία και την Ελλάδα το μοντέλο έφτασε τον Νοέμβριο.
Βασικά στοιχεία.
Κατά την εισαγωγή του, το Citroën XM απέσπασε άκρως θετικά σχόλια από τον Τύπο αυτοκινήτου και το κοινό, ενώ θεωρήθηκε και ως μια σύγχρονη επανάληψη ενός "μεγάλου Citroën", ως ιδεολογικός απόγονος του Citroën DS, του γνωστού στην Ελλάδα ως «βάτραχος». Τον Ιανουάριο του 1990 κέρδισε με συντριπτική πλειοψηφία τον τίτλο του Ευρωπαϊκού Αυτοκινήτου της Χρονιάς για το 1990 (και μάλιστα τα 40 από τα 57 μέλη της Διεθνούς Κριτικής Επιτροπής του έδωσαν τον μέγιστο δυνατό αριθμό πόντων) και με συνολικά 390 πόντους, και στη συνέχεια άλλα 14 επιπλέον βραβεία εντός του ίδιου έτους, εθνικά και διεθνή, μεταξύ των οποίων και του «Ομορφότερου Αυτοκινήτου της Χρονιάς» (ένας θεσμός που ξεκίνησε το 1987 και το XM ήταν το τρίτο χρονολογικώς μοντέλο που κέρδισε τον τίτλο, μετά τις BMW Σειρά 7 E32 και Alfa Romeo 164). Σημειωτέον ότι τον τίτλο του Ευρωπαϊκού Αυτοκινήτου της Χρονιάς τον είχε κερδίσει ακριβώς 15 χρόνια νωρίτερα, τον Ιανουάριο του 1975, και ο προκάτοχός του, το Citroën CX. Επιπρόσθετα, τα έτη 1991 και 1992, οι αναγνώστες του γερμανικού περιοδικού Auto Motor und Sport ψήφισαν το XM ως «το καλύτερο εισαγόμενο αυτοκίνητο στην κατηγορία του».
Το αμάξωμά του είχε μια άκρως σφηνοειδή εμφάνιση, έντονα αντισυμβατική, με αεροδυναμικό συντελεστή Cd μόλις 0,28 (εκτός από τις εκδόσεις 3.0 λίτρων V6, που είχαν Cd 0,30 λόγω των φαρδύτερων ελαστικών τους) και παρέπεμπε άμεσα στο Citroën SM του 1970 - 1975, ενώ και οι εσωτερικοί χώροι του XM ήταν ιδιαίτερα μεγάλοι, ακόμα και σε σύγκριση με τα γενικώς ευρύχωρα ανταγωνιστικά μοντέλα στην κατηγορία Ε. Βασίστηκε σε ένα εντελώς νέο σασί, εξ ολοκλήρου από χάλυβα και εξαιρετικά ισχυρό, αποσκοπώντας στην καλύτερη δυνατή παθητική ασφάλεια, έχοντας μάλιστα ακαμψία στρέψης ίση με 1,3 χιλιοστά του rad στα 1.000 N·m ασκούμενης ροπής. Κατά τη διάρκεια της παραγωγής, το αμάξωμα υποβαλλόταν σε πλήρη γαλβανισμό, για προστασία από τη σκουριά, εκτός φυσικά από τους προφυλακτήρες, τη γρίλια μεταξύ των προβολέων και την πίσω αεροτομή, καθώς αυτά ήταν από πλαστικό. Παράλληλα, διέθετε στάνταρ την εξελιγμένη υδροπνευματική ανάρτηση Hydractive, η οποία και εντυπωσίασε ιδιαίτερα με την οδική συμπεριφορά της και την άνεσή της, σε βαθμό που είχε περιγραφεί από τον Τύπο και το κοινό της εποχής ως «μαγικό χαλί» και «η πλέον προηγμένη σήμερα», με οδική συμπεριφορά που θεωρήθηκε τότε ως «η καλύτερη παγκοσμίως».
Επιπλέον, μία ακόμα καινοτομία του μοντέλου ήταν ότι έφερε για πρώτη φορά σε αυτοκίνητο παραγωγής ένα διπλό πίσω παρμπρίζ, το εξωτερικό της πέμπτης πίσω πόρτας και ένα εσωτερικό, για την προστασία των επιβατών από τις υψηλές και χαμηλές θερμοκρασίες και τον άνεμο όταν η 5-η πίσω πόρτα ήταν ανοιχτή. Τα πίσω καθίσματα του XM, επίσης, ήταν σε λίγο υψηλότερο επίπεδο από τα μπροστινά, όπως προαναφέρθηκε, επιτρέποντας έτσι στους πίσω επιβάτες πανοραμική θέα προς τα έξω, κάτι ιδιαίτερα σημαντικό για ένα αυτοκίνητο που είχε σχεδιαστεί και με σκοπό να προσφέρει επίσημη υπηρεσία και στην κυβέρνηση της Γαλλίας. Μοιραζόταν το πλαίσιο και τους κινητήρες με το Peugeot 605, αν και αντίθετα με το 605 που ήταν ένα τυπικό 4-πορτο σεντάν τριών όγκων, το XM ήταν ένα 5-πορτο liftback δύο όγκων - ένα χαρακτηριστικό που θεωρήθηκε ότι θα ήταν ιδιαίτερα επιθυμητό σε ορισμένες ευρωπαϊκές αγορές. Ακόμα και έτσι πάντως, ο χώρος αποσκευών του XM είχε έναν φυσιολογικό για την κατηγορία E όγκο στα 455 λίτρα, έναντι 500 λίτρων του Peugeot 605.
Για πρώτη φορά μετά την λήξη της παραγωγής του Citroën SM το 1975, η Citroën άρχισε να προσφέρει και πάλι 6-κύλινδρους κινητήρες, σε αντίθεση με το CX που προσέφερε μόνο 4-κύλινδρα μηχανικά σύνολα. Συγκεκριμένα, κατά το λανσάρισμα τον Μάιο του 1989, η ισχυρότερη έκδοση του XM έφερε τον V6 12-βάλβιδο κινητήρα βενζίνης PRV, κυβισμού 3.0 λίτρων και ισχύος 170 hp στις 5.600 στροφές το λεπτό, που είχε αναπτυχθεί από μια συνεργασία των Peugeot, Renault και Volvo, ενώ από τα αρχικά των εταιρειών αυτών είχε προέλθει το ακρωνύμιο PRV. Τον Ιούνιο του 1990 προστέθηκε στην παλέτα του XM μία επιπλέον 24-βάλβιδη εκδοχή του ιδίου κινητήρα, ισχύος 200 hp στις 6.000 στροφές το λεπτό, ιπποδύναμη ιδιαίτερα υψηλή για την τότε εποχή.
Το XM κληρονόμησε μια πιστή και φανατική πελατειακή βάση μεταξύ των αγοραστών πολυτελών μοντέλων και ένα έντονο φουτουριστικό ίματζ της εταιρείας, αλλά δεν γνώρισε την εμπορική επιτυχία και την εκθαμβωτική απήχηση των προκατόχων του, DS και CX, το οποία είχαν ανεβάσει πολύ ψηλά τον πήχη για τους άλλους κατασκευαστές των αντίστοιχων αυτοκινήτων. Αν και ξεκίνησε με καλές πωλήσεις τα 2 πρώτα χρόνια, και μάλιστα παρά το γεγονός ότι η φθηνότερη έκδοση του XM τότε ήταν σχεδόν 50% ακριβότερη από το αντίστοιχο Citroën CX στη βασική του έκδοση εξοπλισμού, ταυτοχρόνως υπέφερε από ελαττωματικούς ηλεκτρικούς συνδέσμους (connectors) τα 2 πρώτα έτη παραγωγής του, 1989 και 1990. Το φαινόμενο αυτό συνέβη λόγω μιας υπερβολικής οικονομίας στα βασικά συστατικά στοιχεία, εξαιτίας του ότι ο μητρικός Όμιλος PSA αντιμετώπιζε οικονομικές δυσκολίες κατά την εποχή του σχεδιασμού και εξέλιξης του XM - σημειωτέον ότι το ίδιο ακριβώς φαινόμενο συνέβη και στο δίδυμο μοντέλο Peugeot 605. Μόλις οι ζημιές αυτές έγιναν γνωστές στο ευρύ κοινό, οι πωλήσεις άρχισαν να πέφτουν.
Τα προβλήματα αυτά ξεπεράστηκαν οριστικά στο XM στις αρχές του 1991, με ολική αντικατάσταση των αρχικών συνδέσμων χαμηλής ποιότητας που είχαν την τάση να οξειδώνονται, με αποτέλεσμα την αποστολή εσφαλμένων πληροφοριών, ιδίως σχετικά με την κατάσταση της ανάρτησης Hydractive (αν και στην πράξη αυτό δεν συνέβη πάντα και υπήρξαν επίσης αρκετά αντίτυπα των 2 πρώτων ετών που δεν εμφάνισαν ζημιές). Μάλιστα η αξιοπιστία τους βελτιώθηκε δύο φορές, στις οποίες η εταιρεία καθιέρωσε εντελώς νέα είδη συνδέσμων: μία την άνοιξη του 1991 και μεταγενέστερα πάλι τον Ιανουάριο του 1994, όταν μάλιστα έγινε το πρώτο στην ιστορία αυτοκίνητο μαζικής παραγωγής με στάνταρ, σε όλες τις εκδόσεις, σύστημα πολλαπλής ηλεκτρονικής διασύνδεσης και ανταλλαγής πληροφοριών (πολυπλεξία / multiplex), με το οποίο επιτυγχάνεται δραστική μείωση πολυπλοκότητας διασυνδέσεων και καλωδιώσεων, συν βελτίωση της αξιοπιστίας τους. Η ιστορική ειρωνεία είναι ότι έως την ανανέωσή του, το 1994, είχε γίνει ένα πολύ ώριμο και αξιόπιστο μοντέλο. Ωστόσο, είχε πλέον θεωρηθεί από την κοινή γνώμη προβληματικό και, ως αποτέλεσμα, είχε αρχίσει ήδη από το 1993 να γίνεται αντιεμπορικό, με ταχείς ρυθμούς τιμολογιακής απαξίωσης ως μεταχειρισμένο, με συνέπεια οι υποψήφιοι αγοραστές καινούριων πολυτελών μοντέλων να το αποφεύγουν ολοένα και περισσότερο ως επιλογή, προκαλώντας έτσι περαιτέρω πτώση στις πωλήσεις του. Παρά τις προσπάθειες της Citroën, δεν κατάφερε ποτέ να αποκαταστήσει το όνομά του και ήδη από τις αρχές του 1993 είχε πέσει εμπορικά πολύ χαμηλότερα από τους στόχους του.
Ωστόσο, ανεξάρτητα από την άστοχη επιλογή των ηλεκτρικών συνδέσμων, γενικώς οι αναμενόμενες πωλήσεις που είχαν υπολογιστεί για το πρώτο πλήρες έτος παραγωγής, το 1990, και μετά, που ήταν 450 αυτοκίνητα την ημέρα, 160.000 αντίτυπα ετησίως και 800.000 αντίτυπα σε 5 χρόνια, εξ αρχής δεν πλησίασαν καν αυτούς τους στόχους. Αυτό συνέβη και για πλήθος άλλων λόγων και διεθνών συγκυριών, για τις οποίες δεν έφερε καμία ευθύνη ο Όμιλος PSA:
Ανανέωση του 1994.
Τον Ιούνιο του 1994, το ΧΜ υπέστη κάποιες σημαντικές κοσμητικές και βελτιωτικές αλλαγές, και όλα τα μετέπειτα αντίτυπα έγιναν γνωστά ως η Σειρά 2, ενώ τα παλαιότερα αναφέρονται από τότε ως η Σειρά 1. Ειδικότερα στην εξωτερική εμφάνιση, οι πιο εμφανείς αλλαγές ήταν ο επανασχεδιασμός στους καθρέπτες, στη γρίλια μεταξύ των μπροστινών προβολέων και στην πίσω αεροτομή, ενώ το σήμα της Citroën μετακόμισε στο κέντρο της γρίλιας. Επίσης, το λογότυπο «XM» στο πίσω μέρος δεν ήταν πλέον σε έντυπη μορφή, αλλά με πλάγιους καλλιγραφικούς χαρακτήρες, αντίστοιχους με το λογότυπο στο πίσω μέρος του λίγο μικρότερου Citroën Xantia. Ταυτόχρονα, ο αερόσακος οδηγού έγινε στάνταρ σε όλες τις εκδόσεις και όλα τα κράτη, ακόμα και στα δεξιοτίμονα. Από την άλλη όμως, ως αποτέλεσμα της στάνταρ καθιέρωσής του, η νέα τότε Σειρά 2 δεν είδε ποτέ το παραδοσιακό τιμόνι της Citroën με την μία ακτίνα, το οποίο είχε αρχίσει ήδη από τη Σειρά 1 σταδιακά να χάνεται. Επιπλέον, υπήρξαν πολλές αναβαθμίσεις στον εξοπλισμό, καθιερώθηκαν ακόμα καλύτερης ποιότητας δερμάτινες επενδύσεις από τις αρχικές δερμάτινες, τοποθετήθηκε σύστημα τετραδιεύθυνσης, αντίστοιχο με αυτό του Citroën Xantia, ενώ εμφανίστηκε ακόμα και προαιρετικό σύστημα δορυφορικής πλοήγησης και μάλιστα ως στάνταρ στην κορυφαία έκδοση Pallas, κάτι εξαιρετικά σπάνιο για τα τότε δεδομένα. Το ταμπλό του, επίσης, επανασχεδιάστηκε και έγινε πιο καμπυλωτό, έτσι ώστε να προσαρμοστεί σε αυτό και προαιρετικός αερόσακος συνοδηγού, ο οποίος από τον Δεκέμβριο του 1995 έγινε οριστικά στάνταρ σε όλες τις εκδόσεις και όλα τα κράτη, ακόμα και τα δεξιοτίμονα, ενώ τον Απρίλιο του 1997 προστέθηκαν και πλευρικοί αερόσακοι.
Το ανανεωμένο ΧΜ απέσπασε τότε θετικά σχόλια από τον Τύπο αυτοκινήτου. Από μεγάλο μέρος της κοινής γνώμης, όμως, εισέπραξε έντονα αρνητικά σχόλια ότι έχασε την ξεχωριστή προσωπικότητα της Σειράς 1 και άρχισε να μοιάζει υπερβολικά στο Citroën Xantia, ιδίως στο μπροστινό μέρος του αμαξώματος, στο ταμπλό και στα γραφικά του πίνακα οργάνων, ενώ και το τιμόνι (που είχε πλέον στάνταρ αερόσακο οδηγού και στα δύο μοντέλα) έγινε τότε κοινό και στα δύο μοντέλα, και μετά από όλα αυτά η αγορά αντέδρασε με φρίκη. Ακόμα και πολλοί φανατικοί οπαδοί της Citroën, το θεώρησαν τότε υπερβολικά παρόμοιο στην εξωτερική και εσωτερική αισθητική με το λίγο μικρότερο σε διαστάσεις Xantia για να δικαιολογεί την αυξημένη τιμή του και, ως αποτέλεσμα, οι πωλήσεις του ΧΜ κατέρρευσαν ολοκληρωτικά. Τελικώς, η Citroen το 1998 ανακοίνωσε επίσημα τη διακοπή του, αν και όχι άμεσα, αλλά για μετά τη λήξη της σεζόν του 2000, όπως και έγινε. Η παραγωγή του ΧΜ διακόπηκε τον Ιούνιο του 2000 και αντικαταστάθηκε αρχικά εν μέρει από το αντίστοιχων διαστάσεων, κυβισμών και εξοπλισμού Citroën C5 πρώτης γενιάς, που κυκλοφόρησε τον Μάρτιο του 2001, ενώ ο εμφανέστερος διάδοχος έφτασε τον Νοέμβριο του 2005, όταν λανσαρίστηκε το ακόμα μεγαλύτερων διαστάσεων Citroën C6, που βασίστηκε στην πλατφόρμα του C5 πρώτης γενιάς.
Από την άλλη, παρά τις μέτριες συνολικά πωλήσεις του, το ΧΜ διατηρεί ένα φανατικό κοινό, ενώ στα νεότερα χρόνια έχει γίνει το αντικείμενο της προσοχής και πολλών ακόμα οπαδών της αυτοκίνησης, που το έχουν επανεκτιμήσει θετικά ως ένα πρωτοποριακό τεχνολογικά και ελκυστικό αισθητικά μοντέλο που αδικήθηκε εμπορικά, και ήδη πριν τη λήξη της παραγωγής του είχε ιδρυθεί μεγάλος αριθμός συλλόγων αποκλειστικά για το ΧΜ. Σήμερα υπάρχουν πολυάριθμες σχετικές λέσχες στη Γαλλία και σε πολλές ακόμα χώρες, με αρκετούς οπαδούς του να έχουν προχωρήσει ακόμα και σε συλλογή μεγάλου αριθμού αντιτύπων και εκδόσεων του ΧΜ. Μολονότι έφερε πλαστικά εξωτερικά διακοσμητικά, αντί των μεταλλικών στα παλαιότερα κλασικά αυτοκίνητα, και παρά το γεγονός ότι δεν εξελίχθηκε αποκλειστικά από τη Citroën, όπως οι προκάτοχοί του, αλλά μοιραζόταν το τεχνολογικό του υπόβαθρο με το Peugeot 605, αναμένεται στο μέλλον να γίνει επίσης συλλεκτικό, όπως έχει ήδη συμβεί με τους προκατόχους του, τα Citroën DS και Citroën CX. Σημειωτέον ότι τα πρώτα XM έχουν ήδη ξεπεράσει το επίσημο όριο ηλικίας των 30 ετών που απαιτείται για να θεωρηθεί και επίσης (αν το επιθυμήσει ο ιδιοκτήτης του) να ταξινομηθεί ως ιστορικό όχημα.
Εξοπλισμός.
 
Το επίπεδο εξοπλισμού του Citroën XM ήταν εξαιρετικά υψηλό για την εποχή του. Ήδη από την έναρξη των πωλήσεων, το 1989, διέθετε ως στάνταρ βασικό εξοπλισμό στα περισσότερα κράτη:
και στάνταρ ή προαιρετικά, ανάλογα με την έκδοση, την χώρα και τα έτη παραγωγής:
Σταδιακά προστέθηκαν και αερόσακοι οδηγού, συνοδηγού και πλευρικοί ("δείτε: Πλήρες χρονοδιάγραμμα"). Τον Ιούνιο του 1993, τοποθετήθηκε η ακόμα πιο εξελιγμένη υδροπνευματική ανάρτηση Hydractive 2, που είχε και ένα ταχύτερο σύστημα υπολογιστή ελέγχου της λειτουργίας της, για ακόμα ταχύτερη αυτόματη προσαρμογή της οδικής συμπεριφοράς, ανάλογα με τον τρόπο οδήγησης, καθώς και της σκληρότητας και της απόσβεσης.
Με την εισαγωγή της Σειράς 2, τον Ιούνιο του 1994, τοποθετήθηκε και σύστημα τετραδιεύθυνσης, ενώ τότε αρκετές εκδόσεις απέκτησαν το βελτιωμένο αυτόματο κιβώτιο «Auto Adaptive» / αυτοπροσαρμοζόμενο, αναλόγως με τον τρόπο οδήγησης του οδηγού, και έχοντας την ιδιότητα της αυτόματης επιλογής ανάμεσα σε 6 διαφορετικά προγράμματα. Το νέο αυτό κιβώτιο είχε και την επιλογή «Sport», η οποία μείωνε δραστικά τον χρόνο αλλαγής των σχέσεων, για πιο σπορ οδήγηση. Ταυτόχρονα, εμφανίστηκε και προαιρετικό σύστημα δορυφορικής πλοήγησης της Philips και μάλιστα ως στάνταρ στην κορυφαία έκδοση Pallas, κάτι εξαιρετικά σπάνιο την τότε εποχή. Επίσης, τον Ιούνιο του 1996 προστέθηκε μνήμη για τη θέση του καθίσματος του οδηγού, με αυτόματη ρύθμιση σε 4 κατευθύνσεις, καθώς και αυτόματη λειτουργία των υαλοκαθαριστήρων, με αισθητήρα βροχής και συνυπολογισμό της ταχύτητας του οχήματος, επιτυγχάνοντας έτσι και αυτορύθμιση της ταχύτητας των υαλοκαθαριστήρων ανάλογα με τις δύο αυτές παραμέτρους. 
Το 1998, έκανε ντεμπούτο ένα ακόμα πιο εξελιγμένο σύστημα δορυφορικής πλοήγησης, το «Route Planner» από την Magneti Marelli, εταιρεία κατασκευής εξαρτημάτων υψηλής τεχνολογίας για οχήματα.
Ενεργητική και παθητική ασφάλεια.
Όπως αναφέρθηκε και στην προηγούμενη ενότητα, διέθετε στάνταρ από την έναρξη των πωλήσεων τα εξής στοιχεία εξοπλισμού ενεργητικής ασφάλειας:
Επίσης και η παθητική ασφάλεια του ΧΜ ήταν αξιοσημείωτη, καθώς για την σχεδίαση του αμαξώματός του είχε γίνει, για πρώτη φορά σε Citroën, εκτεταμένη χρήση ηλεκτρονικών υπολογιστών (Computer Aided Design), με στόχο την επίτευξη μεγαλύτερης στρεπτικής ακαμψίας και την αύξηση της παθητικής ασφάλειας. Ιδιαίτερα, η έμφαση που δόθηκε στην τελευταία ήταν πολύ μεγάλη, καθώς διέθετε:
Κινητήρες.
Το Citroën XM προσφερόταν με μια μεγάλη ποικιλία κινητήρων:
Σημείωση: Όπου 5ΜΤ: 5-τάχυτη χειροκίνητη μετάδοση (Μanual Τransmission) και όπου 4ΑΤ: 4-τάχυτη αυτόματη μετάδοση (Αutomatic Τransmission). Επιπρόσθετα, οι τιμές σε παρένθεση για την επιτάχυνση και την τελική ταχύτητα, αναφέρονται στα μοντέλα με το 4-τάχυτο αυτόματο κιβώτιο ταχυτήτων. Η έκδοση 2.0 Turbo CT είχε την ξεχωριστή ιδιότητα της σταθερής ροπής σε ολόκληρο το εύρος των στροφών του κινητήρα και αυτό υποδήλωνε και η ονομασία της (CT: Constant Torque / Σταθερή Ροπή).
Από τις εκδόσεις αυτές, η σπανιότερη όλων ήταν η βασική των 2.0 λίτρων με τους 115 hp (1989 - 1992), η οποία ήταν η μοναδική με καρμπυρατέρ αντί για ηλεκτρονική έγχυση / ψεκασμό καυσίμου (injection), καθώς και η μοναδική με μια παλαιότερη εκδοχή της υδροπνευματικής ανάρτησης, που ήταν μάλιστα παρόμοια με αυτήν του μικρότερου Citroën BX. Εξωτερικά ξεχωρίζει εύκολα, καθώς ήταν και η μοναδική χωρίς πίσω αεροτομή και χωρίς στροφόμετρο. Πρακτικώς όμως, κυκλοφόρησε μόνο στη Γαλλία και σε πολύ λίγα γειτονικά της κράτη, όλα της ηπειρωτικής Ευρώπης, ενώ δεν γνώρισε καμία απολύτως απήχηση στο κοινό και ελάχιστα αντίτυπα κυκλοφόρησαν, και σήμερα είναι πρακτικώς αδύνατον να βρεθεί. Επίσης, η έκδοση 2.1 Diesel χωρίς turbo, ισχύος μόλις 83 hp (1989 - 1996), εισέπραξε άκρως αρνητικά σχόλια για εντελώς ανεπαρκή ισχύ ως προς το βάρος του αυτοκινήτου και δεν είχε αξιόλογη εμπορική πορεία. Μάλιστα σε πολλές αγορές, όπως στο Ηνωμένο Βασίλειο, την Ιταλία και την Ελλάδα, οι δύο προαναφερθείσες εκδόσεις δεν κυκλοφόρησαν ποτέ επίσημα.
Γενικότερα, ωστόσο, όλοι οι κινητήρες ντίζελ του Citroën ΧΜ απεδείχθησαν οι πλέον αξιόπιστοι, με διάρκεια ζωής πάνω από 500.000 χιλιόμετρα σε ορισμένα αντίτυπα, υπό λογική και οικονομική οδήγηση όμως, καθώς δεν θεωρούνται κατάλληλοι για οδήγηση «στο όριο». Εκτός από κάποιες πολύ σπάνιες ειδικές εκδόσεις, όπως η XM Multimedia, η πιο συλλεκτική XM μαζικής παραγωγής σήμερα είναι η σχετικά δυσεύρετη 3.0 λίτρων V6 στην 24-βάλβιδη εκδοχή του κινητήρα PRV (που ήταν ο αρχικός 3.0 λίτρων V6) και, λόγω παλαιότητας, ιδιαίτερα η V6 24-βάλβιδη της Σειράς 1.
Εκδοχές αμαξώματος.
Η στάνταρ εκδοχή του Citroën ΧΜ ήταν 5-πορτη λιμουζίνα 2 όγκων liftback, γνωστή επίσημα ως ΧΜ Berline. Από τον Οκτώβριο του 1991 διατέθηκε επίσης και ως ΧΜ Break, δηλαδή 5-πορτο station wagon, από το οποίο παρήχθησαν συνολικά 31.035 αντίτυπα έως τον Ιούνιο του 1999, δηλαδή το 9,3% όλων των ΧΜ. Σε αντίθεση με τις εκδόσεις station wagon του προκατόχου Citroën CX, που έφεραν μακρύτερο μεταξόνιο από την στάνταρ εκδοχή αμαξώματος, το ΧΜ Break είχε κοινό μεταξόνιο με το ΧΜ Berline και η επιμήκυνση είχε γίνει μόνο στο πίσω μέρος, ενώ είχε και εντελώς διαφορετικά πίσω φώτα από το ΧΜ Berline. Ο αεροδυναμικός συντελεστής Cd του ΧΜ Break ήταν 0,33 ή 0,34 ανάλογα με την έκδοση, ενώ ο όγκος του χώρου αποσκευών ήταν 720 λίτρα ή 1.960 λίτρα με αναδίπλωση των πίσω καθισμάτων, έναντι 455 και 1.460 λίτρων αντίστοιχα του ΧΜ Berline. Η εκδοχή ΧΜ Break γνώρισε τότε απήχηση σε κάποιες χώρες της Ευρώπης και ως ταξί. Αντιθέτως, στην Ελλάδα μόλις 3 αντίτυπα του ΧΜ Break είχαν τότε πωληθεί ως καινούρια, καθώς μέχρι και τη δεκαετία του 1990 τα station wagon στη χώρα είχαν ελάχιστη απήχηση στο κοινό και ειδικότερα στους μεγάλους κυβισμούς εντελώς μηδενική έως καμία απολύτως, με επιπρόσθετο αποτέλεσμα να μην προσελκύσει το ενδιαφέρον των αγοραστών ούτε ακόμα και ως μεταχειρισμένο.
Ειδικότερα στη Γαλλία, ο βελτιωτικός οίκος Tissier παρήγαγε, όπως είχε κάνει και με τα DS και CX, και ορισμένες ειδικές εκδόσεις, σε λίγα αντίτυπα και διαθέσιμα κατόπιν ειδικής παραγγελίας:
Γενικώς, τα ΧΜ με μακρύτερα μεταξόνια από το κανονικό ονομάζονταν επίσημα XM Altesse («Υψηλότητα»), ανεξάρτητα από τον αριθμό των επιπλέον εκατοστών στο μήκος του μεταξονίου.
Κατ' εξαίρεση πάντως, η κορυφαία σε μήκος και εξοπλισμό έκδοση του ΧΜ έφερε το όνομα XM Majésté («Μεγαλειότητα»). Παρουσιάστηκε το 1991 από τον ίδιο βελτιωτικό οίκο και είχε αποκλειστικά τον κινητήρα 3.0 λίτρων V6 στη 12-βάλβιδη εκδοχή, αμάξωμα 4-πορτο σεντάν 3 όγκων, συνολικό μήκος 6,25 μέτρα και βάρος 1.800 κιλά. Διατέθηκε αποκλειστικά σε πράσινο χρώμα «vert véga» και με τις ζάντες αλουμινίου της έκδοσης XM Exclusive. Το σαλόνι ήταν στάνταρ δερμάτινο, με ηλεκτρικά ρυθμιζόμενο διαχωριστικό μεταξύ εμπρός και πίσω μέρους. Στο πίσω μέρος έφερε μπαρ, video-player, τηλεόραση και CD-player.
Υπήρξαν επίσης και πολυτελείς μετατροπές από την εταιρεία EMΕ Engineering στη Σλοβενία. Από το 1989 έως το 1998, η ΕΜΕ προσέφερε τρεις ειδικές εκδόσεις του XM:
Το ζήτημα των προβολέων.
Ένα μειονέκτημα των ΧΜ Σειράς 1 που κυκλοφορούν ακόμα, είναι ότι οι προβολείς στη χαμηλή σκάλα (κοινώς φώτα διασταύρωσης) δεν είναι επαρκώς ισχυροί, αν και από την άλλη, οι προβολείς στην υψηλή σκάλα (κοινώς μακρινά φώτα) είναι άριστοι. Αυτό προκλήθηκε λόγω της ύπαρξης ενός πλαστικού φίλτρου, ανάμεσα στη λάμπα της χαμηλής σκάλας και το εξωτερικό κάλυπτρο, που κιτρίνιζε με το πέρασμα των χρόνων. Για την ιστορία, το ίδιο επίσης πρόβλημα είχαν και οι πρώτες Citroën Xantia, των σεζόν του 1993 και του 1994, καθώς και τα Ford Mondeo πρώτης γενιάς, δηλαδή των ετών 1993 - 1996 (παραγωγής από τις 23 Νοεμβρίου 1992 έως τις 31 Αυγούστου 1996). Με την εισαγωγή της ΧΜ Σειράς 2, τον Ιούνιο του 1994, τοποθετήθηκαν νέοι βελτιωμένοι προβολείς, χωρίς το πλαστικό φίλτρο, πλην όμως οι φθίνουσες πλέον τότε πωλήσεις σε αγορές όπως το Ηνωμένο Βασίλειο, η Αυστραλία και η Νέα Ζηλανδία, είχαν ως αποτέλεσμα να μην τοποθετηθούν ποτέ στα δεξιοτίμονα ΧΜ.
Στα αριστεροτίμονα κράτη, πολλοί ιδιοκτήτες ΧΜ Σειράς 1 έχουν αντικαταστήσει τους προβολείς με αυτούς της Σειράς 2, καθώς οι εξωτερικές διαστάσεις και το σχήμα τους είναι κοινά και ταιριάζουν ακριβώς στο αμάξωμα. Μια εναλλακτική λύση για τα δεξιοτίμονα κράτη, είναι να τοποθετηθούν λάμπες υψηλής έντασης HID, με φώτα Xenon. Επίσης, κάποιες ανεξάρτητες εταιρείες προσφέρουν aftermarket δίδυμους ή και τρίδυμους κυκλικούς προβολείς, αλλά η τοποθέτησή τους αλλάζει την αισθητική εμφάνιση του αυτοκινήτου.
Το XM στις ΗΠΑ.
Το Citroën ΧΜ εισήχθη επίσημα στις Ηνωμένες Πολιτείες από την CX Auto, μια ολλανδική εταιρεία που είχε προηγουμένως εισάγει αρκετές εκατοντάδες Citroën CX, εκδόσεων CX25 GTi και CX Prestige, για τους φανατικούς οπαδούς της Citroën στη Βόρεια Αμερική.
Η CX Auto παρουσίασε το XM στο Σαλόνι Αυτοκινήτου της Νέας Υόρκης τον Απρίλιο του 1991, αρχικά σε δύο εκδόσεις: το XM Pallas 2.0 injection και το XM Vitesse 3.0 V6. Το 1993, προσέθεσε και το ακόμα πολυτελέστερο XM Exclusive 3.0 V6. Στην πράξη όμως, όλα κυκλοφόρησαν αποκλειστικά με τον κινητήρα 3.0 λίτρων V6. Επίσημα, συνδυάστηκε με το 4-τάχυτο αυτόματο κιβώτιο, αν και μπορούσε προαιρετικά να παραγγελθεί με το 5-τάχυτο μηχανικό. Ωστόσο, η εμπορική αξία του XM αμερικανικών προδιαγραφών ήταν κατά 40% υψηλότερη από αυτήν του CX Prestige, ξεπερνώντας μάλιστα τα 50.000 δολάρια, τιμή εξαιρετικά υψηλή για την τότε εποχή, και μόλις 20 αντίτυπα πωλήθηκαν από την CX Auto, από τα οποία το 1 ήταν station wagon. Τελικώς, η εξαγωγή σταμάτησε το 1997, λόγω νέων και αυστηρότερων προδιαγραφών καυσαερίων για τα μοντέλα αμερικανικής κυκλοφορίας.
Η ίδια η Citroën αρχικά προγραμμάτισε την επιστροφή της στη Βόρεια Αμερική με το XM, το οποίο κατά την εξέλιξή του στη δεκαετία του 1980 είχε κατασκευαστεί και με σκοπό να πληροί όλες τις απαιτούμενες προδιαγραφές ασφαλείας των ΗΠΑ. Τα σχέδια προέβλεπαν κοινή διάθεσή του από το δίκτυο πωλήσεων της Peugeot, για λόγους αποφυγής του κόστους δημιουργίας «από το μηδέν» νέων εγκαταστάσεων, αλλά τελικώς η αποχώρηση της Peugeot από την αμερικανική αγορά τον Ιούλιο του 1991, τίναξε στον αέρα κάθε πιθανότητα επιστροφής της Citroën.
Ως αποτέλεσμα, λόγω της σπανιότητάς του, τα ανταλλακτικά του XM πρέπει να στέλνονται απευθείας από την Ευρώπη.
Επίσημο προεδρικό αυτοκίνητο.
Όπως είχε συμβεί και με τα παλαιότερα Citroën Traction Avant, Citroën DS, Citroën SM και Citroën CX, το Citroën ΧΜ συνέχισε μια μακροχρόνια παράδοση επιλογής των μεγάλων μοντέλων της εταιρείας για επίσημα οχήματα του Προέδρου της Δημοκρατίας και άλλων μελών της κυβέρνησης της Γαλλίας.
Αρχικά χρησιμοποιήθηκε από τον Φρανσουά Μιτεράν, ο οποίος αν και στη δεκαετία του 1980 προτιμούσε περισσότερο το Renault 25, ωστόσο χρησιμοποίησε και ένα Citroën CX και από τις αρχές της δεκαετίας του 1990 στράφηκε προς το Citroën ΧΜ και το Renault Safrane (το οποίο λανσαρίστηκε το 1992). Τελικώς, το Citroen XM έμελλε να είναι το μοντέλο με το οποίο αποχαιρέτησε τα Ηλύσια Πεδία στις 17 Μαΐου 1995. Ο διάδοχός του, ο Ζακ Σιράκ, επίσης χρησιμοποίησε διάφορα αντίτυπα του XM, μεταξύ των οποίων και μία ειδική σεντάν εκδοχή 3 όγκων, την XM Présidentielle, που κατασκευάστηκε από τον βελτιωτικό οίκο Heuliez και προσφέρθηκε στον Σιράκ το 1996, όπως και το Citroën C6 μεταξύ του 2005 και του 2007, όταν και παρέδωσε την σκυτάλη της προεδρίας στον Νικολά Σαρκοζί.

</doc>
<doc id="45008" url="https://el.wikipedia.org/wiki?curid=45008" title="Δήμος Κουλούκωνα">
Δήμος Κουλούκωνα

Ο Δήμος Κουλούκωνα ήταν δήμος του νομού Ρεθύμνου που συστάθηκε με το πρόγραμμα «Καποδίστριας» από τη συνένωση παλαιότερων κοινοτήτων της περιοχής, που αποτέλεσαν στη συνέχεια τα δημοτικά διαμερίσματα του δήμου. Λειτούργησε την περίοδο 1999-2010, οπότε και καταργήθηκε με την εφαρμογή του προγράμματος «Καλλικράτης» και εντάχθηκε στον νέο Δήμο Μυλοποτάμου. Βρισκόταν στα ανατολικά του νομού και είχε ως έδρα του το Γαράζο. Επρόκειτο για ημιορειμό δήμο ο οποίος, σύμφωνα με την απογραφή του 2001, είχε συνολικά 6.676 κατοίκους και έκταση 137.787 στρέμματα.
Ο δήμος περιλάμβανε 17 δημοτικά διαμερίσματα:

</doc>
<doc id="45010" url="https://el.wikipedia.org/wiki?curid=45010" title="Δημήτριος Ορεινός">
Δημήτριος Ορεινός

Ο Δημήτριος Ορεινός ήταν δήμαρχος Αιγίου και βουλευτής Αιγιαλείας.
Βιογραφία.
Ήταν γιος του πρόκριτου Κωνσταντίνου Ιωάννου του Χιλίαρχου
Αν και δεν είχε προσφέρει σημαντικές υπηρεσίες κατά τη διάρκεια της Επαναστάσεως, παρ'όλα αυτά κατόρθωσε να εκλεγεί δύο φορές δήμαρχος Αιγίου (1841-1845 και 1849-1853). Επίσης χρημάτισε επί σειρά ετών βουλευτής Αιγιαλείας (1844-1858). Απεβίωσε εν ενεργεία βουλευτής το Νοέμβριο του 1858.

</doc>
<doc id="45011" url="https://el.wikipedia.org/wiki?curid=45011" title="Γεώργιος Μελετόπουλος">
Γεώργιος Μελετόπουλος

Ο Γεώργιος Μελετόπουλος ήταν δήμαρχος Αιγίου.
Βιογραφία.
Γιος του Αγγελή Μελετόπουλου. Σπούδασε στην Ακαδημία του Γκίλφορδ στην Κέρκυρα και ολοκλήρωσε τις σπουδές του στο Παρίσι. Διορίστηκε από την Βασιλιά δήμαρχος Αιγίου (1845-1849). Επίσης διετέλεσε γενικός πρόξενος της Ελλάδος στη Χίο. Πέθανε άτεκνος.

</doc>
<doc id="45012" url="https://el.wikipedia.org/wiki?curid=45012" title="Θεωρία-Μ">
Θεωρία-Μ

Υπάρχουν πλέον πειστικές ενδείξεις ότι η θεωρία υπερχορδών αποτελεί μέρος μίας πληρέστερης θεωρίας, η οποία αποκαλείται συνήθως "Θεωρία-Μ". Σημαντικό μέρος της γνώσης μας για τη θεωρία-Μ προέρχεται από το όριο χαμηλής ενέργειας, το οποίο περιγράφεται από την ενδεκαδιάστατη υπερβαρύτητα. Η Θεωρία-Μ παρέχει ένα ενοποιητικό πλαίσιο μέσω του οποίου οι θεωρίες υπερχορδών μπορούν να κατανοηθούν ως διαφορετικά ασυμπτωτικά όρια ενός μοναδικού παραμετρικού χώρου.
Η θεωρία-Μ μιλάει για δέκα εις την πεντακοσιοστή σύμπαντα (ο αριθμός 10 με εκθέτη τον αριθμό 500), καθένα με τους δικούς του φυσικούς νόμους. 

</doc>
<doc id="45013" url="https://el.wikipedia.org/wiki?curid=45013" title="Ινοκέντιος Ρωμανιώλης">
Ινοκέντιος Ρωμανιώλης

Ο Ινοκέντιος Ρωμανιώλης ήταν Δήμαρχος Αιγίου από το 1854 έως το 1866.
Βιογραφία.
Γεννήθηκε το 1805 στην Ανκόνα της Ιταλίας από Ιταλούς γονείς. Συμμετείχε στην μυστική οργάνωση των Καρμπονάρων αλλά κυνηγήθηκε από τους Αυστριακούς. Τελικά κατέφυγε στο Αίγιο, λόγω της φιλίας του με τον Αναστάσιο Λόντο, το 1831. Εκεί άσκησε το ιατρικό επάγγελμα με μεγάλη επιτυχία. Το 1854 εκλέχτηκε δήμαρχος Αιγίου και παρέμεινε μέχρι το 1866, έτος θανάτου του. Στα τελευταία χρόνια της ζωής του έπαθε υποχονδρία, με αποτέλεσμα να τον αναπληρώνει ο γραμματέας του Διομήδης Πολυχρονιάδης. Απέκτησε ένα γιο, τον Παναγιώτη Ρωμανιώλη.

</doc>
<doc id="45014" url="https://el.wikipedia.org/wiki?curid=45014" title="Δήμος Κουρητών">
Δήμος Κουρητών

Ο Δήμος Κουρητών ήταν δήμος του νομού Ρεθύμνου που συστάθηκε με το πρόγραμμα Καποδίστριας από τη συνένωση παλαιότερων κοινοτήτων της περιοχής, που αποτέλεσαν στη συνέχεια τα δημοτικά διαμερίσματα του δήμου. Λειτούργησε την περίοδο 1999 -2010 οπότε και καταργήθηκε με την εφαρμογή του προγράμματος Καλλικράτης και εντάχθηκε στον νέο δήμο Αμαρίου. Βρισκόταν στα νότια και ανατολικά του νομού Ρεθύμνης και είχε σαν έδρα το χωριό Φουρφουράς. Πρόκειται για ημιορεινό δήμο, ο οποίος, σύμφωνα με την απογραφή του 2001, είχε συνολικά 2.703 κατοίκους και έκταση 125.738 στρέμματα.
Ο δήμος περιλάμβανε 12 δημοτικά διαμερίσματα:

</doc>
<doc id="45016" url="https://el.wikipedia.org/wiki?curid=45016" title="Δήμος Φοίνικα">
Δήμος Φοίνικα

Ο Δήμος Φοίνικα ήταν δήμος του νομού Ρεθύμνου που συστάθηκε με το πρόγραμμα Καποδίστριας από τη συνένωση παλαιότερων κοινοτήτων της περιοχής, που αποτέλεσαν στη συνέχεια τα δημοτικά διαμερίσματα του δήμου. Λειτούργησε την περίοδο 1999 -2010 οπότε και καταργήθηκε με την εφαρμογή του προγράμματος Καλλικράτης και εντάχθηκε στον νέο δήμο Αγίου Βασιλείου. Βρισκόταν στα νότια και δυτικά του νομού Ρεθύμνης και είχε σαν έδρα τον Πλακιά. Πρόκειται για παραθαλάσσιο και ημιορεινό δήμο, ο οποίος βρεχόταν από το Λιβυκό πέλαγος ενώ το βορειοανατολικό τμήμα του βρισκόταν στους πρόποδες του Ψηλορείτη. Σύμφωνα με την απογραφή του 2001 ο δήμος είχε συνολικά 3.946 κατοίκους και έκταση 138.335 στρέμματα.
Ο δήμος περιλάμβανε 10 δημοτικά διαμερίσματα:

</doc>
<doc id="45017" url="https://el.wikipedia.org/wiki?curid=45017" title="Διομήδης Πολυχρονιάδης">
Διομήδης Πολυχρονιάδης

Ο Διομήδης Πολυχρονιάδης (1833 - 1893) ήταν Δήμαρχος Αιγίου την περίοδο 1866-1874.
Βιογραφικά στοιχεία.
Γεννήθηκε στο Αίγιο το 1833. 
Ήταν γιος του Πολυχρόνη Αθανασίου και της Παρασκευής Σαρδελιάνου. Τα πρώτα χρόνια άσκησε το επάγγελμα του δασκάλου ενώ αργότερα προσελήφθη ως γραμματέας του Δήμου. Το 1866 εκλέχτηκε για πρώτη φορά δήμαρχος και επανεκλέχθηκε το 1870. Κατά τη διάρκεια της θητείας του κατασκεύασε το υδραγωγείο της πόλεως και την κρήνη στην πλατεία των Υψηλών Αλωνίων. Το 1872 τοποθέτησε 25 φανούς στα κεντρικότερα σημεία της πόλης.
Είχε τιμηθεί με τον χρυσό σταυρό του Σωτήρος από τον Χαρίλαο Τρικούπη. Απεβίωσε στο Αίγιο το 1893.

</doc>
<doc id="45018" url="https://el.wikipedia.org/wiki?curid=45018" title="Θεωρία Μ">
Θεωρία Μ



</doc>
<doc id="45045" url="https://el.wikipedia.org/wiki?curid=45045" title="Αλέξανδρος Λευκάδας">
Αλέξανδρος Λευκάδας

Ο Αλέξανδρος είναι οικισμός του νομού Λευκάδας, στην Ελλάδα. Έχει πληθυσμό 10 κατοίκους σύμφωνα με την απογραφή του 2001. Βρίσκεται στο νότιο τμήμα του νησιού και σε υψόμετρο 490 περίπου μέτρων. Ανήκει διοικητικά στο Δήμο Λευκάδας.

</doc>
<doc id="45046" url="https://el.wikipedia.org/wiki?curid=45046" title="Κατάλογος Ελληνικών αθλητικών συλλόγων Η.Π.Α.">
Κατάλογος Ελληνικών αθλητικών συλλόγων Η.Π.Α.

Η Λίστα περιλαμβάνει όλα τα Ελληνικά σωματεία σε όλα τα αθλήματα που ιδρύθηκαν στις Η.Π.Α. ,Σωματεία που έχουν διαλυθεί ή συνεχίζουν να υπάρχουν.

</doc>
<doc id="45047" url="https://el.wikipedia.org/wiki?curid=45047" title="Nightstalker">
Nightstalker

Οι Nightstalker είναι ελληνικό ροκ συγκρότημα. Κινούνται στο χώρο του stoner rock και desert rock.
Ιστορία.
Δημιουργήθηκαν αρχές του 1989, κάνοντας τις πρώτες εμφανίσεις λίγο καιρό αργότερα και με πρώτες συμμετοχές στις συλλογές "Divin" και "Toxic Babies in a R'n'R land". Ο Αντρέας είναι ο 2ος μπασίστας των Nightstalker, ο οποίος αντικατέστησε τον αρχικό τους μπασίστα. Επίσης, στη θέση του Χάρη υπήρχε άλλος κιθαρίστας, ο Αντώνης, τον οποίο ο Χάρης διαδέχθηκε. Με αυτή τη σύνθεση εμφανίστηκαν ως support στους Annihilator τον Φεβρουάριο του 1991. Στην αρχή ήταν μια καθαρά heavy-thrash μπάντα συμμετέχοντας σε συλλογές και λάιβ της Μολών Λαβέ Records. Με τα σλάπ θέματα και τις ροκμπλουζ επιρροές του, αλλά και φέρνoντας τον Χάρη στο γκρουπ σαν κιθαρίστα στην θέση του Αντώνη, που ήταν ενας καθαρά χεβυ μέταλ κιθαρίστας, άλλαξε και ο ήχος του γκρούπ σε grunge-stoner ροκ. Το περιοδικό Metal Hammer είχε χαρακτηρίσει τότε τους NightStalker ως το πρώτο γκράντζ σχήμα στην Ελλάδα.
To 1994 κυκλοφόρησαν το πρώτο τους EP με τον τίτλο "Side Fx" από την Hitch Hyke Records, ενώ δυο χρόνια αργότερα, αλλάζοντας δισκογραφική εταιρία, κυκλοφόρησαν το άλμπουμ "Use" από την FM Records. Το "Use" επανακυκλοφόρησε το Δεκέμβριο του 2006 για τα δέκα χρόνια της δισκογραφικής τους παρουσίας.
Μετά την αποχώρηση του Hill, το 2000 κυκλοφόρησε το "Ritual". Στο σημείο αυτό το συγκρότημα είχε γίνει πολύ γνωστό στην Ελλάδα, με πολλά support σε γνωστά ξένα συγκροτήματα και παρουσίες και στο εξωτερικό. To 2004 οι Nightstalker με αλλαγές στη σύνθεση, όπως την είσοδο του Αντρέα στο μπάσο (επίσης μπασίστας στο συγκρότημα Rotting Christ) και του Tόλη στην κιθάρα, κυκλοφόρησαν το "Just a burn" από την Mad Prophets Records. Το album, εκτός από Ελλάδα, κυκλοφόρησε σε Ευρώπη και Αμερική.

</doc>
<doc id="45049" url="https://el.wikipedia.org/wiki?curid=45049" title="Ανδρέας Μιχαλόπουλος (Δήμαρχος Αιγίου)">
Ανδρέας Μιχαλόπουλος (Δήμαρχος Αιγίου)

Ο Ανδρέας Μιχαλόπουλος υπήρξε δήμαρχος Αιγίου (1874-1877) και βουλευτής Αιγιαλείας.
Βιογραφία.
Γεννήθηκε στο Αίγιο και καταγόταν από πλούσια αρχοντική οικογένεια. Φοίτησε στο δημοτικό σχολείο Αιγίου ενώ είχε διδαχτεί την γαλλική &amp; ιταλική γλώσσα. Συμμετείχε στον Κριμαϊκό πόλεμο με δικό του στρατιωτικό σώμα. Το 1857 ήταν αστυνόμος Αιγίου και από τη θέση αυτή αναμείχθηκε στην έξωση του Όθωνα. Για τον λόγο αυτό εξελέγη πληρεξούσιος στην Εθνική συνέλευση του 1862. Το 1865 εξέδωσε την πρώτη εβδομαδιαία εφημερίδα της πόλη του Αιγίου. Είχε εκλεγεί βουλευτής πολλές φορές (1864-1871,1872). Το 1874 εκλέχτηκε δήμαρχος Αιγίου. Απεβίωσε το 1884. Επίσης είχε εκδώσει ένα βιβλίο με τίτλο «Δοκίμιον αναθεωρήσεως του κοινωνικού οργανισμού».

</doc>
<doc id="45050" url="https://el.wikipedia.org/wiki?curid=45050" title="Ετζίαν Χοκς">
Ετζίαν Χοκς

Οι Ετζίαν Χοκς (αγγλικά: Aegean Hawks F.C., κυριολεκτικά: «Γεράκια του Αιγαίου») είναι ελληνικός ερασιτεχνικός ποδοσφαιρικός σύλλογος με έδρα την κομητεία Άρλινγκτον της Βιρτζίνια των Η.Π.Α. Ιδρύθηκε το 1996 και αγωνίζεται στην Washington Premier League που ανήκει στην USASA/Region I (United States Adult Soccer Association), την ερασιτεχνική ποδοσφαιρική ομοσπονδία των ΗΠΑ, η οποία διοικεί ένα δίκτυο τοπικών ποδοσφαιρικών πρωταθλημάτων σε όλη τη χώρα, που αντιστοιχούν στο πέμπτο επίπεδο της αμερικανικής ποδοσφαιρικής πυραμίδας. Το 2010 τερμάτισε στη 2η θέση.
Έχει χρώματα μαύρο, κόκκινο και λευκό και παίζει στο στάδιο «Ντάλες Σπόρτπλεξ» (Dulles SportsPlex) στην πόλη Στέρλινγκ της Βιρτζίνια (Sterling, Virginia). Από το 2002 ιδιοκτήτης της και επικεφαλής κόουτς είναι ο Τζόναθαν Νάιτ (Jonathan Knight). Από το 2008 κοόυτς είναι και ο Νταγκ Χόμερ (Doug Homer).
Ιστορικό.
Η ομάδα ιδρύθηκε το 1996 από μια παρέα Ελλαδιτών και Ελληνοκυπρίων φοιτητών που ζούσαν στην περιοχή του Άρλινγκτον. Εντάχθηκε στην χαμηλότερη κατηγορία της ποδοσφαιρικής λίγκας της Ουάσινγκτον (Washington International Soccer League-WISL). Έπειτα από τρεις συνεχείς ανόδους, το 2000 κατάφερε να ανεβεί στην ανώτερη κατηγορία (Premier Division). Το φθινόπωρο του 2003 η ανώτερη κατηγορία αποσχίστηκε από την WISL, δημιουργώντας την Washington Premier League (WPL), στην οποία εντάχθηκαν και οι Χοκς και αγωνίζονται έκτοτε. 
Το ξεπέταγμα και η απότομη άνοδος της ομάδας στην ανώτερη κατηγορία ερασιτεχνικού ποδοσφαίρου της μητροπολιτικής περιοχής της Ουάσινγκτον της έδωσε εξαιρετική φήμη και δημοσιότητα. Παρόλο που οι ιδρυτές της Έλληνες και Κύπριοι φοιτητές έπαψαν να αγωνίζονται ή επέστρεψαν στις πατρίδες τους, οι εναπομείναντες υποστηρικτές της προσπάθησαν να συνεχίσουν την νικητήρια παράδοση που είχε δημιουργηθεί. Στόχος της ομάδας είναι να διατηρείται στο υψηλό επίπεδο.
Συνεχίζει να παίζει στην ανώτερη κατηγορία. Στη σύντομη ιστορία τους τα "Γεράκια" έχουν κατακτήσει οκτώ συνεχόμενους τίτλους της Λίγκας: 2006, 2007, 2008 και 2009 (από δύο κάθε χρόνο: άνοιξη και φθινόπωρο). το 2009 κατέκτησαν το Ερασιτεχνικό Κύπελλο ΗΠΑ (USASA National Amateur Cup), ενώ έχουν διακριθεί σε πολλές τοπικές και περιφερειακές διοργανώσεις.
Το 2007 προκρίθηκαν από την περιοχή τους στο Κύπελλο ΗΠΑ (U.S. Open Cup) αποκλείοντας τον Ελληνοαμερικανικό Ν.Υόρκης και την ΑΣ Γιουνάιτεντ αλλά αποκλείστηκαν στον 1ο γύρο της τελικής φάσης. Παρόμοια πορεία είχαν και το 2009.
Ποδόσφαιρο Σάλας.
Από το 2003 οι Χοκς διαθέτουν επίσης τμήμα ποδοσφαίρου Σάλας, το οποίο αρχικά είχε διαφορετικό όνομα. Αγωνίζεται με επιτυχία σε διάφορα τουρνουά της περιοχής της Ουάσινγκτον, όπως: 
Τίτλοι - Διακρίσεις.
Η ομάδα ποδοσφαίρου σάλας έχει τις εξής επιτυχίες:

</doc>
<doc id="45052" url="https://el.wikipedia.org/wiki?curid=45052" title="Σωτήριος Μεσσηνέζης">
Σωτήριος Μεσσηνέζης

Ο Σωτήριος Μεσσηνέζης ήταν δήμαρχος Αιγίου (1879-1881).
Βιογραφία.
Γεννήθηκε στο Αίγιο και ήταν γιος του Λέοντος Μεσσηνέζη. Σε γενικές γραμμές η δημαρχιακή του θητεία ήταν επιτυχημένη, αφού αρνήθηκε πεισματικά να χρησιμοποιήσει την θέση του για ρουσφετολογικούς λόγους. Τελικά το 1881 παραιτήθηκε, ύστερα από σφοδρή επίθεση που δέχτηκε από τους δημοτικούς του συμβούλους και ιδιαίτερα από τον δικηγόρο Μιχάλη Κανελλόπουλο, του οποίου ο Μεσσηνέζης αρνιόταν να ικανοποιήσει ρουσφετολογικές επιδιώξεις. 
Απεβίωσε το ίδιο έτος.

</doc>
<doc id="45053" url="https://el.wikipedia.org/wiki?curid=45053" title="Σαράντης Αρχιγένης">
Σαράντης Αρχιγένης

Ο Σαράντης Αρχιγένης (5 Φεβρουαρίου 1809 - 10 Σεπτεμβρίου 1873) ήταν Έλληνας καθηγητής της Ιατρικής Σχολής Κωνσταντινουπόλεως και Εθνικός Ευεργέτης. Υπήρξε μια από τις εξέχουσες προσωπικότητες του Ελληνισμού της Κωνσταντινούπολης κατά την πρώιμη περίοδο της Επανάστασης του 1821. Γεννήθηκε στους Επιβάτες της Ανατολικής Θράκης στις 5 Φεβρουαρίου 1809 και πέθανε στην Κωνσταντινούπολη στις 10 Σεπτεμβρίου 1873. 
Βιογραφικά στοιχεία.
Γεννήθηκε στους Επιβάτες της Προποντίδας στις 5 Φεβρουαρίου 1809. Τα επεισόδια που ξέσπασαν στην Κωνσταντινούπολη κατά την Ελληνική Επανάσταση του 1821 τον άφησαν ορφανό από πατέρα, ο οποίος δολοφονήθηκε εντός του καταστήματος του από Τούρκους στρατιωτικούς. Εγκαταλείποντας τα όνειρα για σπουδές αναγκάστηκε να κάνει διάφορες δουλειές, προκειμένου να βοηθήσει τα πενιχρά οικονομικά της οικογενείας του. 
Ύστερα από λίγους μήνες, από τυχαίο γεγονός, η φιλομάθεια του μικρού Σαράντη προσέλκυσε την προσοχή του καθηγητή της Μεγάλης του Γένους Σχολής Νικολάου Λογάδη, με την υποστήριξη του οποίου κατάφερε να σπουδάσει και να αποφοιτήσει από αυτή. Ο θαυμασμός του Λογάδη προς την επιμέλεια και την φιλομάθεια του μικρού Σαράντη ήταν τέτοιος, ώστε λέγεται ότι τον μετονόμασε σε "Αρχιγένη" λέγοντάς του "Σὺ, ὦ παί, θα γίνης ἡ Ἀρχή τοῦ Γένους".
Δίδαξε για δύο χρόνια στην Αδριανούπολη και κατόπιν διετέλεσε σχολάρχης της Ελληνικής Σχολής Φιλιππουπόλεως. Μετά την λήξη της θητείας του, αποφάσισε να εγκαταλείψει την διδασκαλία και να σπουδάσει ιατρική στο Παρίσι, αποσπώντας αυτοκρατορική υποτροφία.
Το 1843 αποφοίτησε από την Ιατρική Σχολή των Παρισίων και αναγορεύτηκε διδάκτορας της Σχολής αυτής, έχοντας αποσπάσει τους επαίνους των καθηγητών του. Κατά την παραμονή του στο Παρίσι έγραψε πρακτικά ιατρικά εγχειρίδια, τα οποία αποδείχθηκαν εξαιρετικά χρήσιμα την εποχή εκείνη, ενώ εφηύρε και το ψαλίδι της αμυγδαλεκτομής.
Την ίδια χρονιά επέστρεψε στην Κωνσταντινούπολη μαζί με τον φίλο και προστάτη του, Πρέσβη της Υψηλής Πύλης στο Παρίσι Μουσταφά Ρεσίτ πασά, τον οποίο είχε σώσει από βέβαιο θάνατο. Ο Ρεσίτ πασάς παρουσίασε τον Αρχιγένη στον σουλτάνο με τα καλύτερα λόγια, αν και η φήμη του είχε προηγηθεί πριν από αυτόν. Τιμήθηκε με τον τίτλο του Πασά και διορίστηκε καθηγητής της Έδρας της Παθολογίας και της Χειρουργικής της αυτοκρατορικής Ιατρικής Σχολής της Κωνσταντινουπόλεως, και Ιατρός των Ανακτόρων.
Τιμήθηκε με πλήθος παρασήμων, μεταξύ των οποίων και ο Ανώτερος Ταξιάρχης του τάγματος του Σωτήρος, που έλαβε το 1864 από τον Βασιλιά της Ελλάδος Γεώργιο Α΄, για το γενναίο ποσό με το οποίο ενίσχυσε την κατασκευή της Ακαδημίας Αθηνών, την δωρεά βιβλίων στην βιβλιοθήκη της πόλης και εν γένει για την προσφορά του στην εκπαίδευση του Ελληνισμού της Διασποράς.
Αρχιγένεια Εκπαιδευτήρια.
Το 1857 ίδρυσε στην ιδιαίτερη πατρίδα του Επιβάτες πρότυπο Διδασκαλείο θηλέων το Αρχιγένειον Παρθεναγωγείον, το οποίο περιελάμβανε Νηπιαγωγείο, Αστική Σχολή και Διδασκαλείο. Το Παρθεναγωγείο αυτό αρχικά δεχόταν μόνο 40 ορφανές και άπορες κορασίδες, οι οποίες μορφώνονταν αμισθί, και κατά την αποφοίτησή τους προικοδοτούνταν με το ποσό των 5.000 γροσίων. Με την φροντίδα και την ηθική υποστήριξη και της συζύγου του Ελένης, το γένος Φενερλή το Παρθεναγωγείο σε λίγα χρόνια έγινε ένα τεράστιο εκπαιδευτικό συγκρότημα έκτασης πέντε στρεμμάτων, κατά τα πρότυπα των Ανωτάτων Εκπαιδευτηρίων της Ευρώπης. 
Εντός του προαυλείου χώρου των Εκπαιδευτηρίων έκτισε το 1863 σταυροπηγιακό περικαλλή μαρμάρινο ναό, ο οποίος τιμώνταν στην μνήμη των Αγίων Τεσσαράκοντα Μαρτύρων για τον εκκλησιασμό των φοιτητριών, ο οποίος εγκαινιάστηκε από τον Πατριάρχη Ιεροσολύμων Κύριλλο Β΄. 
Ο Αρχιγένης πέθανε πρόωρα στις 10 Σεπτεμβρίου του 1873 στην Κωνσταντινούπολη, και ετάφη κατά επιθυμία του στο προαύλειο των Αρχιγενείων. Με διαθήκη, κληροδότησε στα Αρχιγένεια Εκπαιδευτήρια όλη την περιουσία του, η οποία τότε ανερχόταν στο ποσό των 33.000 χρυσών λιρών Τουρκίας, ώστε να μην χρειαστεί ποτέ να ζητηθούν δίδακτρα από τις μαθήτριες. 
Εκτός από τα Αρχιγένεια Εκπαιδευτήρια, τα οποία υπήρξαν το έργο που απορρόφησαν το μεγαλύτερο τμήμα της περιουσίας του, ο Αρχιγένης έκανε γενναίες δωρεές στην Ακαδημία Αθηνών, στη Σχολή Ιωαννίνων, και σε άπειρα σχολεία τα οποία ίδρυσε σε διάφορα χωριά τα οποία στερούνταν εκπαίδευσης, στην Ανατολική Θράκη και στην Ελλάδα.
Διετέλεσε πρώτος Πρόεδρος του Φιλεκπαιδευτικού Συλλόγου Κωνσταντινουπόλεως και πρωτοστάτησε από την θέση που κατείχε, στην συλλογή πόρων για την ίδρυση σχολείων όπου κρινόταν αναγκαίο.
Συγγραφικό έργο του Αρχιγένη.
Ο Αρχιγένης δεν διακρίθηκε μόνο ως έμπειρος ιατρός αλλά και ως δεινός συγγραφέας ιατρικών εγχειριδίων, τα οποία αποδείχθηκαν εξαιρετικά χρήσιμα για πάνω από 80 χρόνια μετά την συγγραφή τους. 
Κατά την διάρκεια των φοιτητικών του ετών στο Παρίσι ασχολήθηκε με την συγγραφή των παρακάτω τίτλων:
Το βιβλίο αυτό, το οποίο ήταν ένα από τα δημοφιλέστερα αναγνώσματα, μεταφράστηκε και στην βουλγαρική, από τον Βούλγαρο δάσκαλο Sava Iliev Dobroplodni, και γνώρισε τρεις εκδόσεις:
α) Από το Τυπογραφείο του Οικουμενικού Πατριαρχείου (1846): Igionomia, sirech pravila za da znaem kak da si vardim zdravieto. Sochinemo na grecheski i frenski ot celitelya S. A. Sarantieva, a prevedeno na balgarskiya ezik ot S. H. Ilievicha Dobroplodnago, Izdanie pervo, Patriarsheska tipografiya, Tsarigrad, 1846.
β) Στo Zemun της Σερβίας (1853): Zdravoslovie, sirech pravila za da znaem kak da si vardim zdravieto. Sochinemo na grecheski i frenski ot celitelya S. A. Sarantieva, a prevedeno na balgarskiya ezik ot S. Dobroplodnago, Izdanie vtoro, Knigopechatnica K. I. Sopronov, Zemun, 1853.
γ) Στο Βελιγράδι της Σερβίας (1865): Kratko zdravoslovie ili uroci, za da si vardim zdravieto, sbrani i naredeni ot S. Dobroplodnago, Uchilishtna knigopechatnica, Bolgrad, 1865.
Η Πολιτική Οικονομία του Αρχιγένη.
Ο Αρχιγένης κατά την παραμονή του στο Παρίσι ασχολήθηκε, εκτός από τις ιατρικές σπουδές του, και με την μελέτη της Πολιτικής Οικονομίας, μίας επιστήμης που έκανε τότε τα πρώτα της βήματα. Παρακολουθώντας τις διαλέξεις του Pellegrino Rossi, ιταλού οικονομολόγου, πολιτικού και νομικού, κατόρθωσε να γράψει μία μελέτη αναφορικά με τις μεταρρυθμίσεις που θα έπρεπε να γίνουν για τον εκσυγχρονισμό της Οθωμανικής Αυτοκρατορίας.
Η μελέτη αυτή παρουσιάστηκε στον Σουλτάνο Αβδούλ-Μεσίντ Α΄, ο οποίος εντυπωσιασμένος την έλαβε σοβαρά υπόψη κατά τις μεταρρυθμίσεις (η σημαντικότερη υπήρξε η υπογραφή του Χάτ-ι Χουμαγιούν το 1856) που καθόρισαν την σύγχρονη ιστορία της Οθωμανικής Αυτοκρατορίας. Η σημαντικότερη μεταρρύθμιση που προώθησε ο Σουλτάνος επηρρεασμένος από την "Πολιτική Οικονομία" του Αρχιγένη ήταν η αναγνώριση δικαιωμάτων στις μειονότητες (Έλληνες, Αρμενίους κλπ) στην εκπαίδευση, κατάληψη δημοσίων θέσεων, και στο στρατό, ίσων με αυτά των Τούρκων υπηκόων. 
Το βιβλίο ωστόσο, αν και μεταφράστηκε στην τουρκική γλώσσα δεν εκδόθηκε ποτέ. Τυπώθηκε σε ελάχιστα αντίτυπα τα οποία είχαν μοιραστεί στους αξιωματούχους της Υψηλής Πύλης, προκειμένου να μελετήσουν τις προτάσεις του Αρχιγένη, και εκ των οποίων σήμερα είναι γνωστά δύο αντίτυπα.
Απολογισμός του Έργου του.
Ο Σαράντης Αρχιγένης αναγνωρίστηκε από τους συγχρόνους του ως ένας από τους μεγαλύτερους Εθνικούς Ευεργέτες του Γένους. Η προσφορά του δεν εστιάστηκε μόνο στην αστείρευτη φιλανθρωπία και το πλούσιο συγγραφικό του έργο, αλλά και στο ακατάπαυστο ενδιαφέρον του για το κτίσιμο νέων σχολείων όπου υπήρχε Ελληνική Κοινότητα.
Το σπουδαιότερο δημιούργημά του υπήρξαν τα Αρχιγένεια Εκπαιδευτήρια, απ' όπου έβγαιναν δασκάλες με την υποχρέωση να μεταβούν στην πατρίδα τους και να ιδρύσουν σχολείο, τα έξοδα της ανέγερσης πολλές φορές αναλάμβανε ο ίδιος, όταν η τοπική Κοινότητα δεν ήταν σε θέση να αντεπεξέλθει σε τέτοιο εγχείρημα. 
Μεγάλος είναι ο κατάλογος των εκπαιδευτικών ιδρυμάτων που ιδρύθηκαν κατόπιν πρωτοβουλίας του ("Αρχιγένειος" Αστική Σχολή Οικονομείου, 1868), με τη συμμετοχή του (Ακαδημία Αθηνών) ή πάλι ενισχύθηκαν οικονομικά από αυτόν ("Γαϊτανάκειος" Αστική Σχολή Μαδύτου).

</doc>
<doc id="45054" url="https://el.wikipedia.org/wiki?curid=45054" title="Όχημα">
Όχημα

Ως όχημα (εκ του αρχαίου ελληνικού όρου "ὄχος"= άρμα, άμαξα και του ρήματος "ὀχῶ"= κινούμαι με άμαξα) χαρακτηρίζεται κάθε "αυτοκινούμενη", ή όχι, κατασκευή, η οποία έχει σκοπό την μεταφορά ανθρώπων ή αντικειμένων. Τα λεγόμενα "επίγεια οχήματα" που κινούνται δια τροχών είναι, μεταξύ άλλων, το ποδήλατο, το αυτοκίνητο, η μοτοσυκλέτα, το τραίνο. Άλλα οχήματα στην έννοια της μεταφοράς είναι κάθε πλωτό εναέριο και διαστημικό μέσο π.χ. το πλοίο, το αεροσκάφος, το διαστημόπλοιο και συναφή αυτών. Σήμερα στον ίδιο όρο περιλαμβάνονται και τα κατευθυνόμενα ή τηλεκατευθυνόμενα μέσα μεταφοράς, ανεξάρτητα αν είναι επανδρωμένα ή όχι. 
Για την κίνηση των οχημάτων χρησιμοποιούνται διάφορα μέσα π.χ. από τροχούς, κουπιά και ιστία μέχρι κινητήριες μηχανές και πυρηνικοί αντιδραστήρες. Στο ποδήλατο, για παράδειγμα, η κινητήρια ισχύς δίνεται από τον αναβάτη, που είναι, υπό αυτή την έννοια, αναπόσπαστο τμήμα του οχήματος. 
Τα περισσότερα επίγεια οχήματα έχουν τροχούς, ενώ παράδειγμα μη τροχοφόρων επίγειων οχημάτων είναι τα ερπυστριοφόρα οχήματα και τα ειδικά τραίνα επί μαγνητικού φορέα.

</doc>
<doc id="45057" url="https://el.wikipedia.org/wiki?curid=45057" title="Χελλένικ Κέιπ Τάουν">
Χελλένικ Κέιπ Τάουν

Η Χελλένικ (αγγλικά: "Hellenic") είναι ποδοσφαιρική ομάδα στο Κέιπ Τάουν της Νότιας Αφρικής. Χρώματα έχει το κυανό και το λευκό. Η ομάδα διεξάγει τους εντός έδρας αγώνες της σε γήπεδα του Κέιπ Τάουν.
Ιστορία.
Ιδρύθηκε απο Έλληνες μετανάστες το 1958. To 1976 ηττήθηκε στον τελικό του Castle Cup με 2–0 από την Κέιπ Τάουν Σίτι. Την περίοδο 1996–97 μετείχε για πρώτη φορά στο πρωτοεμφανιζόμενο πρωτάθλημα της Πρέμιερ Ντιβίζιον όπου κατέλαβε την 4η θέση. Την περίοδο 2003–04 τερμάτισε στη 15η θέση του βαθμολογικού πίνακα γνωρίζοντας έτσι τον υποβιβασμό. To 2004 πέρασε σε χέρια Νότιοαφρικανών, συγχωνεύτηκε με την "Μπενονί" (Benoni FC) και άλλαξε ονομασία σε Πρέμιερ Γιουνάιτεντ.
Το 2011, τη δικαιόχρηση της Χελλένικ ανέλαβε η πρώην Μπλέουμπεργκ Σίτι, υπό τη διεύθυνση του Μαρκ Μπερν. Ο Μπερν ήθελε να αναβιώσει την ομάδα της δεκαετίας του '70, για να γίνει μια από τις καλύτερες σε επίπεδο υποδομών στη χώρα. Το 2013, η ομάδα απέκτησε δικαιόχρηση του SAB League (4η Κατηγορία Νότιας Αφρικής). Τον Αύγουστο του 2016, η ομάδα ανακοίνωσε ότι είχε πουλήσει την άδεια δικαιόχρησης της κατηγορίας SAFA Second Division για να «εξασφαλίσουμε ότι θα μεγαλώσουμε σε δύναμη για να επιτύχουμε τον στόχο μας να είμαστε η νούμερο ένα σε επίπεδο υποδομών στο Κέιπ Τάουν».

</doc>
<doc id="45061" url="https://el.wikipedia.org/wiki?curid=45061" title="Πάπας Ορμίσδας">
Πάπας Ορμίσδας

Ο Πάπας Ορμίσδας ("Papa Ormisda", 450 - 6 Αυγούστου 523) ήταν Πάπας από τις 20 Ιουλίου του 514 έως το θάνατό του το 523. Ο παπισμός του χαρακτηρίστηκε από τις προσπάθειές του να δώσει λύση στο ακακιανό σχίσμα, που είχε ξεκινήσει το 484 από τις προσπάθειες του Πατριάρχη Ακάκιου να εξευμενίσει τους Μονοφυσίτες. Οι προσπάθειές του να επιλύσει αυτό το σχίσμα ήταν επιτυχείς και, στις 28 Μαρτίου του 519, η επανένωση μεταξύ Κωνσταντινούπολης και Ρώμης επικυρώθηκε στον καθεδρικό ναό της Κωνσταντινούπολης μπροστά σ' ένα μεγάλο πλήθος.
Βιογραφία.
Γεννήθηκε στο Φροζινόνε της Ιταλίας. Ήταν χήρος και Ρωμαίος διάκονος όταν έγινε Πάπας.
Αμέσως μετά την εκλογή του, ο Πάπας Ορμίσδας φρόντισε να δώσει οριστικό τέλος στο Λαυρεντιανό σχίσμα στην Ρώμη, φέρνοντας τους διαφωνούντες πίσω στην Καθολική Εκκλησία. Ως Πάπας ασχολήθηκε κυρίως με την επανένωση μεταξύ Δύσης και Ανατολής, μετά το Ακακιανό σχίσμα του 484 που κράτησε 35 χρόνια. Το αίτιο του σχίσματος ήταν οι υποχωρήσεις της Ανατολικής Εκκλησίας σε δογματικά ζητήματα προς όφελος των Μονοφυσιτών. Η άρση του σχίσματος αυτού έγινε αφού χρειάστηκε να υπογράψουν όλοι οι επίσκοποι της Ανατολικής Εκκλησίας ένα κείμενο γνωστό ως «Ο τύπος του Πάπα Ορμίσδα».
Ο Πάπας Ορμίσδας έχει ανακηρυχθεί Άγιος την μνήμη του οποίου τιμά η Καθολική Εκκλησία ανήμερα του θανάτου του στις 6 Αυγούστου του 523.

</doc>
<doc id="45077" url="https://el.wikipedia.org/wiki?curid=45077" title="Σαρκοφάγα">
Σαρκοφάγα

Τα Σαρκοφάγα (Carnivora) είναι μία τάξη των Θηλαστικών με πάνω από 280 αρτίγονα είδη, κατανεμημένα σε 100 περίπου γένη και 7 οικογένειες, που περιλαμβάνουν μερικά από τα γνωστότερα στον άνθρωπο ζώα, όπως τον σκύλο, τον λύκο, την αλεπού, το τσακάλι (οικογ. Κυνίδες), τις αρκούδες (οικογ. Αρκτίδες), τα ρακούν (οικογ. Προκυνίδες), τον ασβό, την νυφίτσα, το κουνάβι, τις ενυδρίδες (οικογ. Ικτιδίδες), την μαγκούστα (οικογ. Ερπηστίδες), τα σιβέτ (οικογ. Μοσχογαλίδες), την ύαινα (οικογ. Υαινίδες), την γάτα, την τίγρη, το λιοντάρι, την λεοπάρδαλη, τις αγριόγατες (οικογ. Αιλουρίδες) κ.λπ., ενώ σύμφωνα με ορισμένος επιστήμονες, τα Πτερυγιόποδα αποτελούν υποτάξη των σαρκοφάγων (σύμφωνα με την ταξινόμηση αυτή, τα χερσαία σαρκοφάγα συγκροτούν την υποτάξη Σχιζόποδα.
Ο όρος Σαρκοφάγα χρησιμοποιείται, συνήθως, από τους ειδικούς με την στενή, ταξινομική έννοια, και αναφέρεται στους αντιπροσώπους της τάξης. Με ευρύτερη, ηθολογική έννοια, σαρκοφάγο είναι κάθε ζώο τρεφόμενο κυρίως ή κατ' αποκλειστικότητα με σάρκες, δηλαδή με άλλα ζώα. Τα σαρκοφάγα τρέφονται, γενικά, με κρέας, αν και δεν λείπουν οι εξαιρέσεις. Για παράδειγμα, το μεγάλο πάντα τρέφεται, σχεδόν αποκλειστικά, με μπαμπού.
Με καμιά ομάδα ζώων δεν είναι τόσο εξοικειωμένος ο άνθρωπος όσο με τα σαρκοφάγα. Τα δημοφιλέστερα κατοικίδια, ο σκύλος και η γάτα, είναι εξημερωμένοι αντιπρόσωποι της τάξης αυτής. Οι πανάκριβες γούνες, όπως η ερμίνα, το βιζόν, η ζιμπελίνα κ.λπ., καθώς και οι προβειές που χρησιμοποιούσαν για ενδυμασία οι πρωτόγονοι άνθρωποι, προέρχονται κυρίως από είδη σαρκοφάγων. Τα σαρκοφάγα αποτελούν αντικείμενο προσοχής και θαυμασμού στους ζωολογικούς κήπους και στα τσίρκα, πολυπόθητο θήραμα για για τους κυνηγούς των σαφάρι. Δεν παύουν όμως να προκαλούν δέος και τρόμο, όντας συνδεδεμένα με την απειλή βίαιου θανάτου στη φύση.

</doc>
<doc id="45080" url="https://el.wikipedia.org/wiki?curid=45080" title="Κούμανι Ηλείας">
Κούμανι Ηλείας

Το Κούμανι (ή ο Κούμανης) είναι ένα χωριό της ορεινής Ηλείας. Στην απογραφή του 2011 βρέθηκε να έχει 498 μόνιμους κατοίκους ενώ το ομώνυμο δημοτικό διαμέρισμα είχε συνολικά 506.
Τοποθεσία.
Απέχει 50 χιλιόμετρα από τον Πύργο, 70 χλμ. από την Πάτρα και 90 χλμ. από την Τρίπολη. Βρίσκεται πάνω στην οδό που συνδέει την Ολυμπία με την εθνική οδό που ενώνει την Πάτρα και την Τρίπολη. Το υψόμετρο του είναι περίπου 650 μέτρα. Το κλίμα είναι δροσερό το καλοκαίρι και ο χειμώνας ήπιος. Διοικητικά ανήκει στο Δήμο Αρχαίας Ολυμπίας.
Είναι χτισμένο στο κέντρο περίπου του καταπράσινου οροπεδίου της Φολόης (γνωστό από την αρχαιότητα από τον κένταυρο Φόλο, στον οποίο οφείλει άλλωστε την ονομασία του), που σκεπάζεται από το μεγαλύτερο αυτοφυές δάσος πλατύφυλλης βελανιδιάς, όχι μόνο της Ελλάδος αλλά των Βαλκανίων (η έκτασή του είναι περίπου 45.000 στρέμματα), γεγονός που έχει καταστήσει την περιοχή προστατευόμενη από το Κοινοτικό Δίκτυο Natura 2000. Το δάσος είναι επίπεδο και βατό με πλούσια και σπάνια πανίδα και χλωρίδα. Δίνει έτσι τη δυνατότητα στον επισκέπτη για ευχάριστους και ενδιαφέροντες περιπάτους. Το χωριό περιβάλλεται από άγονα πετρώδη βουνά, γύρω του βρίσκονται δύο μεγάλες χαράδρες που τις διασχίζουν δυο ποτάμια, η Γκούρα και το Κουμανέικο ποτάμι. Ακριβώς δίπλα είναι το μεγάλο δάσος από βελανιδιές, η λεγόμενη Κάπελη.
Ιστορία.
Σύμφωνα με την τοπική παράδοση το χωριό δημιουργήθηκε τον 13ο αιώνα όταν ήρθε στην περιοχή ο Ιωάννης Καντακουζηνός με τον στρατό του που περιελάμβανε άντρες από την φυλή των Κουμαναίων. Κάποιοι από αυτούς τους στρατιώτες εγκαταστάθηκαν μόνιμα αρχικά στην Αχαΐα στο σημερινό Κούμανι Αχαΐας και έπειτα στην περιοχή όπου οίκισαν το χωριό δίνοντας του το σημερινό του όνομα.
Υπήρξε μεγάλη ανάπτυξη κατά την περίοδο της τουρκοκρατίας και μετά μέχρι τα τέλη της δεκαετίας του '50. Οι κάτοικοι έλαβαν μέρος σε όλους τους αγώνες τις πατρίδας. Το 1821 δημιούργησε τέτοιο μύθο η αγωνιστικότητα των κατοίκων που ακόμη και οι σημερινές γενιές λένε την παροιμία: "Κούμανι και Αντρώνι ο Θεός να σε γλιτώνει". Αυτή και μόνο η παροιμία μας δείχνει την αγωνιστικότητα των κατοίκων. Από το Κούμανι ήταν και ο γνωστός οπλαρχηγός της Κάπελης παπα-Κοσμάς Ζώρας Κουμανιώτης. Το Κούμανι και κατά την διάρκεια του δευτέρου Παγκοσμίου πολέμου προσέφερε στην πατρίδα γενναίους άντρες.
Τα τελευταία χρόνια υπήρξε μια παρακμή και οι κάτοικοι αναγκάστηκαν να μεταναστεύσουν στο εσωτερικό και εξωτερικό. Ο πληθυσμός του μειώθηκε σημαντικά και έτσι σήμερα είναι μόνο 450 μόνιμοι κάτοικοι. Οι χωριανοί που έχουν μεταναστεύσει επισκέπτονται τακτικά το χωριό. Οι κάτοικοι ασχολούνται με την κτηνοτροφία, γεωργία και πολλοί από αυτούς είναι τεχνίτες, οικοδόμοι.

</doc>
<doc id="45082" url="https://el.wikipedia.org/wiki?curid=45082" title="Χένρυ Ράιντερ Χάγκαρντ">
Χένρυ Ράιντερ Χάγκαρντ

Ο Σερ Χένρυ Ράιντερ Χάγκαρντ (αγγλ. Sir "Henry Rider Haggard", 22 Ιουνίου 1856 – 14 Μαΐου 1925), γεννημένος στο Νόρφολκ της Αγγλίας, ήταν Βρετανός συγγραφέας της Βικτωριανής εποχής, γνωστός για τα περιπετειώδη του μυθιστορήματα που εκτυλίσσονταν σε εξωτικές χώρες.
Βιογραφία.
Ο Χάγκαρντ, χάρη στα πολλά του ταξίδια, είχε προσωπικές εμπειρίες από τις εξωτικές χώρες που περιέγραφε. Ταξίδεψε για πρώτη φόρα στην επαρχία της Νοτίου Αφρικής, Kwazulu-Natal, ως γραμματέας του Βρετανού κυβερνήτη Bulwer. Υπηρετούσε σε αυτή τη θέση όταν στην Πρετόρια έγινε η επίσημη ανακοίνωση της προσάρτησης στη Βρετανία της «Δημοκρατίας του Τράνσβααλ» που άλλοτε ανήκε στους Μπόερς. 
Το 1878 έγινε αρχειογράφος στο Ανώτατο Δικαστήριο του Τράνσβααλ, στην περιοχή που μετέπειτα έγινε κομμάτι του Νότιο-Αφρικανικού κράτους. Γύρισε στην Αγγλία προκειμένου να βρει σύζυγο και τελικά επέστρεψε στην Αφρική νυμφευμένος με τη Mariana Louisa Margitson. Απέκτησαν τρεις κόρες και ένα γιό, που πέθανε σε ηλικία 10 ετών από ιλαρά. Το 1882 το ζεύγος επέστρεψε στην Αγγλία για να εγκατασταθούν αρχικά στο Ditchingham του Νόρφολκ και μετέπειτα στο Kessingland. Ο Χάγκαρντ σπούδασε νομικά και άρχισε να εξασκεί το επάγγελμα του δικηγόρου το 1884. Εξαιτίας της ενασχόλησής του με τη συγγραφή, η άσκηση του επαγγέλματος του υπήρξε παρεκβατική και ασυστηματοποίητη. 
Το πιο γνωστό έργο του Χάγκανρτ είναι το "King Solomon's Mines" ("Οι Θησαυροί του Βασιλιά Σολομώντα" - ISBN 960-03-0655-9). Μεγάλη επιτυχία γνώρισαν ακόμη τα βιβλία: "She", "Ayesha" ("Αγιέσα" - ISBN 960-293-413-1) που αποτελεί συνέχεια του "She", "Allan Quatermain" που είναι η συνέχεια του "King Solomon's Mines" και το επικό ρομάντζο της εποχής των Βίκινγκς, "Eric Brighteyes".
Αν και ο Χάγκαρντ δεν είναι πλέον τόσο δημοφιλής όσο την εποχή που πρωτοεμφανίστηκαν τα βιβλία του, κάποιοι από τους ήρωες που δημιούργησε με την πένα του είχαν σημαντική επίδραση στη διανόηση και την κουλτούρα του 20ου αιώνα. Η Αγιέσα, κεντρική ηρωίδα του μυθιστορήματος "She", αναφέρεται τόσο από τον Σίγκμουντ Φρόυντ στο βιβλίο του "Η ερμηνεία των ονείρων" όσο και από τον Καρλ Γιουνγκ ως το αρχετυπικό θηλυκό. Ο Allan Quatermain, ήρωας στο βιβλίο "Οι Θησαυροί του Βασιλιά Σολομώντα" εμφανίζεται ακόμη και σήμερα στη Δυτική κουλτούρα. Ο κινηματογραφικός ήρωας Ιντιάνα Τζόουνς έχει κατα μεγάλο μέρος βασιστεί στον Quatermain, ενώ πολλές είναι και οι απευθείας κινηματογραφικές μεταφορές των βιβλίων με πρωταγωνιστή τον συγκεκριμένο ήρωα. Ο Χάγκαρντ έχοντας τοποθετήσει τις ιστορίες του συχνά στους αποκαλούμενους "χαμένους κόσμους" έχει επηρεάσει το είδος της επιστημονικής φαντασίας και των φανταστικών κόσμων.

</doc>
<doc id="45084" url="https://el.wikipedia.org/wiki?curid=45084" title="Άμπρα Κατάμπρα">
Άμπρα Κατάμπρα

To Άμπρα Κατάμπρα είναι:
Ως πολύ γνωστή επίκληση, χρησιμοποιείται και σαν ευκολομνημόνευτος τίτλος σε διάφορα καλλιτεχνικά έργα.

</doc>
<doc id="45087" url="https://el.wikipedia.org/wiki?curid=45087" title="Δόγμα">
Δόγμα

Ο όρος δόγμα σημαίνει «γνώμη, φρόνημα», ενώ στην αρχαιότητα σήμαινε επίσης «απόφαση, κρίση», «έννοια» και «εντολή, διαταγή». Είναι δυνατόν να αφορά μια θεμελιώδη αρχή ενός φιλοσοφικού ή θρησκευτικού συστήματος ή να περιγράφει το σύνολο των δοξασιών μιας θρησκευτικής πίστης, το οποίο οι οπαδοί της αποδέχονται ως αληθινό και αναμφισβήτητο. Στην πολιτική, περιγράφει τη θεμελιώδη καταστατική αρχή ενός πολιτικού κόμματος ή παράταξης. Στον εκκλησιαστικό χώρο, δόγμα είναι η απόφαση που λαμβάνεται σε θέματα πίστης και η οποία γίνεται γενικά παραδεκτή από το σύνολο των πιστών. Στην αρχαιότητα, ο όρος περιέγραφε τη νομοθετική απόφαση τής ρωμαϊκής συγκλήτου, τις εντολές τού ιουδαϊκού νόμου και μεταγενέστερα τις αποφάσεις της ιεράς συνόδου.
Στη φιλοσοφία.
Δόγμα στη φιλοσοφία είναι η άποψη η οποία, για εκείνον που την ασπάζεται, δεν επιδέχεται απόδειξη και επομένως, υπό μία έννοια, δεν επιδέχεται και αμφισβήτηση, σε αντιδιαστολή με αυτό που ονομάζεται αντικειμενική πραγματικότητα. Αντικείμενο προβληματισμού αποτελεί η ύπαρξη αλλά και η σαφήνεια μίας διαχωριστικής γραμμής μεταξύ δόγματος και αντικειμενικής πραγματικότητας. Για παράδειγμα, αποτελεί τέτοιου είδους ζήτημα το αν και κατά πόσο ένα πεδίο όπως η αστρονομία, η οποία μπορεί να ειπωθεί ότι αποτελείται από αντικειμενικές πραγματικότητες, στο πλαίσιο των επιστημών, εμπεριέχει δόγμα ή, κατ' αναλογία, αν και κατά πόσο ένα πεδίο όπως η αστρολογία, η οποία μπορεί να ειπωθεί ότι αποτελείται από δόγματα, στα πλαίσια των δοξασιών, εμπεριέχει αντικειμενική πραγματικότητα.
Στη θρησκεία.
Δόγμα στη θρησκεία είναι το σύνολο των απαράβατων απόψεων μιας θρησκείας σχετικά με την ταυτότητα της λατρευόμενης θεότητας και με τον τρόπο λατρείας της. Το δόγμα παρουσιάζεται από τα αρχαιότατα χρόνια στις πολυθεϊστικές αιγυπτιακές και μεσοποταμιακές θρησκείες και αργότερα στις μονοθεϊστικές.

</doc>
<doc id="45090" url="https://el.wikipedia.org/wiki?curid=45090" title="Π.Σ. Αετός Παρισιού">
Π.Σ. Αετός Παρισιού

Ο Αετός Παρισιού είναι ελληνική ποδοσφαιρική ομάδα στο Παρίσι της Γαλλίας. Ιδρύθηκε από Έλληνες το 1976 με χρώματα το μπλε, άσπρο και Μαύρο ο Αετός είναι η συνέχεια του Π.Σ. Έλληνες της Γαλλίας. 
Είναι ερασιτεχνικό σωματείο και συμμετέχει στο πρωτάθλημα της Εργατικής αθλητικής και γυμναστικής ομοσπονδίας Παρισίου. Στο πρωτάθλημα συμμετέχουν 10 ομάδες. Ο Αετός το έχει κατακτήσει 4 φορές. Είναι το μοναδικό Ελληνικό αθλητικό σωματείο στη Γαλλία.
Ο σύλλογος δεν συμμετέχει σε καμία διοργάνωση από το 2017 και μετα. 

</doc>
<doc id="45093" url="https://el.wikipedia.org/wiki?curid=45093" title="Ετζιαν Χόκς">
Ετζιαν Χόκς



</doc>
<doc id="45108" url="https://el.wikipedia.org/wiki?curid=45108" title="Τρομοκρατία">
Τρομοκρατία

Η τρομοκρατία (αγγλ. "terrorism"), (εκ του "τρόμος" + "κράτος"= "υπό το κράτος του τρόμου"), αν και δεν υπάρχει διεθνώς συμφωνημένος ορισμός, γενικά αποτελεί τη «συστηματική» χρήση, ή την απειλή χρήσης, βίας που συμβαίνει πάντα ως αντίδραση, ή άσκηση πίεσης, από οργανωμένες ομάδες με πολιτικά, θρησκευτικά ή άλλα ιδεολογικά κίνητρα (ως υπόβαθρο/βάση) αλλά ακόμη και από ολόκληρους κρατικούς μηχανισμούς, εναντίον ατόμων, ομάδων ή περιουσιών, με απώτερο στόχο τις κυβερνήσεις από τις οποίες προσδοκούν κάποια αντίστοιχα (των κινήτρων) οφέλη/κέρδη. Η κάθε πράξη επ' αυτού χαρακτηρίζεται τρομοκρατική πράξη και οι επιχειρούντες αυτήν τρομοκράτες.
Ορισμός.
Σήμερα υπάρχουν τρεις ορισμοί της Τρομοκρατίας που θεωρούνται αποδεκτοί από πολλές πλευρές.
Ο πρώτος ορισμός (1983), δόθηκε από το Στέιτ Ντιπάρτμεντ των ΗΠΑ στο "Title 22 of the United States Code, Section 2656(d)", ως ακολούθως:«μια προσχεδιασμένη βίαιη ενέργεια, στρεφόμενη ενάντια σε άμαχους στόχους, που πραγματοποιείται από υποεθνικές ή μυστικές ομάδες με πολιτικά κίνητρα, οι οποίες συχνά επιθυμούν να ασκήσουν επιρροή σε ένα ακροατήριο.»
Ο δεύτερος (1988) προέρχεται από τους επιστήμονες Άλεξ Σμιντ (Alex P. Schmid) και Άλμπερτ Γιόνγκμαν (Albert J. Jongman) και είναι ο παρακάτω:
"«Η τρομοκρατία είναι μια μέθοδος επαναλαμβανόμενων πράξεων βίας, στην οποία εμπλέκονται σχετικά κρυφά άτομα, ομάδες ή κρατικοί δρώντες, λόγω ιδιοσυγκρασίας, εγκληματικών ή πολιτικών λόγων, και όπου, σε αντίθεση με τη δολοφονία, οι άμεσοι στόχοι της βίας δεν αποτελούν και τον απώτερο σκοπό αυτής. Τα δε άμεσα θύματα επιλέγονται τυχαία ή μέσω συμβολικής στοχοποίησης, ως μέρος ενός ευρύτερου πληθυσμού-στόχου στον οποίο αποσκοπεί η πράξη, λειτουργώντας ως μήνυμα προς αυτόν. Έτσι, διαμέσου του θύματος, αποκαθίσταται μια επικοινωνία μεταξύ των δρώντων και του -τελούντος σε κίνδυνο- ακροατηρίου, μέσω της επιδίωξης τρομοκράτησης, της προβολής απαιτήσεων ή της έλκυσης προσοχής, ανάλογα με την τελική στόχευση, που μπορεί να είναι ο εκφοβισμός, ο πειθαναγκασμός ή η προπαγάνδα.»"
Ο τρίτος ορισμός (1997), υιοθετήθηκε από τη Γενική Συνέλευση του Οργανισμού Ηνωμένων Εθνών ( Resolution 51/210) και ορίζει ως Τρομοκρατία:
"«...τις εγκληματικές ενέργειες που αποσκοπούν στην πρόκληση φόβου, είτε στο σύνολο της κοινωνίας είτε σε μια ομάδα ατόμων είτε σε μεμονωμένα άτομα, έχοντας ως κίνητρο πολιτικές στοχεύσεις. Οι πράξεις αυτές είναι σε κάθε περίπτωση μη δικαιολογημένες, άσχετα από τη φύση των -εθνικών, θρησκευτικών, φιλοσοφικών, ιδεολογικών, πολιτικών, φυλετικών, θρησκευτικών- κινήτρων που επικαλούνται οι δράστες»"
Γενικά.
Ιστορικά, τρομοκρατικές πράξεις αποδόθηκαν για πρώτη φορά στους ασασίνους (ισμαηλιτική αίρεση Νιζάρι), μίας πολιτικο-θρησκευτικής ισλαμικής αίρεσης στη Μέση Ανατολή του 11ου-13ου αιώνα (εποχή δράσης των Ναϊτών ιπποτών).
Στις τρομοκρατικές πράξεις περιλαμβάνονται ανατινάξεις, πειρατείες, ομηρίες, φόνοι, δολιοφθορές, εμπρησμοί κ.λπ. σημαντικών στόχων καθώς και άλλες παράλληλες εγκληματικές πράξεις, όπως απαγωγές ή ληστείες κ.λπ. που εκτελούνται από τις ίδιες τρομοκρατικές ομάδες, (όχι όμως την κατάληψη εδάφους).
Η τρομοκρατία έχει χρησιμοποιηθεί πολλάκις ακόμη και από κυβερνήσεις, από τις μυστικές υπηρεσίες, καλούμενες γενικά στη περίπτωση αυτή κρατική τρομοκρατία που έχει παρατηρηθεί από την αρχαιότητα και που διαιωνίζεται μέχρι σήμερα. 
Βασικά χαρακτηριστικά της σύγχρονης εκδηλωμένης τρομοκρατίας, (εκτός της κρατικής), είναι η ανωνυμία και η μυστικότητα των μελών όχι όμως και των οργανώσεων, που αντίθετα σπεύδουν και δημοσιοποιούν τις εκάστοτε πράξεις τους για να διατηρούν το "γόητρό" τους.
Τα τρομοκρατικά πλήγματα γενικά προκαλούν πανικό και αποδιοργάνωση. Αποτελούν μεμονωμένα απρόβλεπτα πλήγματα εκφοβισμού, όπως δολοφονίες, βομβιστικές ενέργειες, αεροπειρατείες, απαγωγές, κτλ. Δεν είναι σπάνιες οι φορές που τέτοιες πράξεις πλήττουν ακόμη και αθώους ανυποψίαστους πολίτες. π.χ. καταλήψεις σχολείων με ομήρους παιδιά.
Ιστορικά, η τρομοκρατία ποτέ δεν μπόρεσε να ανατρέψει καθεστώς. Αποτελεί μικρότερο κίνδυνο για την κατεστημένη τάξη/εξουσία από τον ανταρτοπόλεμο. Πάντως, τα τρομοκρατικά πλήγματα βασίζονται στον αιφνιδιασμό και στον ιδεολογικό φανατισμό, ή στον θρησκευτικό, ενώ για την υλοποίησή τους απαιτείται πρόσβαση σε κάποιους οικονομικούς πόρους δια των οποίων πολλοί δίοδοι του διεθνούς εμπορίου παραμένουν ανοικτοί.
Πολλοί πιστεύουν, ότι ο πόλεμος εναντίον της τρομοκρατίας δεν είναι στην πραγματικότητα πόλεμος, και η τρομοκρατία θα πρέπει να αντιμετωπίζεται κυρίως με διακρατική συνεργασία, με ανταλλαγή πληροφοριών (intelligence), καθώς και με αστυνομικά και διπλωματικά μέσα. Όμως, το αξιοπερίεργο είναι ότι μετά από την 11η Σεπτεμβρίου 2001 υποστηρίζεται κυρίως από τις ΗΠΑ, ότι τα μέσα αυτά δεν αρκούν από μόνα τους, και μάλλον απαιτούνται επιπρόσθετα προληπτικά μέτρα (pre-emptive measures), τα οποία έχουν κυρίως άμεσο επιθετικό χαρακτήρα (π.χ. οι ενέργειες της Δύσης στο Αφγανιστάν και στο Ιράκ), θέσεις και απόψεις που έγιναν αμέσως αποδεκτές απ΄ όλες τις χώρες ακόμα και από μη προσκείμενες φιλικά προς τις ΗΠΑ, π.χ. Κούβα, Λιβύη κ.λπ.
Τρομοκρατικές ενέργειες.
Μόνο μέσα στον 20ο αιώνα μέχρι σήμερα, έχουν υπάρξει δεκάδες τρομοκρατικές ενέργειες εναντίον του παγκόσμιου συστήματος: 
Οι βασικοί παράγοντες που συμβάλλουν στην εμφάνιση τρομοκρατίας είναι η ύπαρξη ιστορικού βίας σε έναν τόπο, μια βίαιη θρησκεία ή ιδεολογία, ένα διάχυτο αίσθημα κοινωνικής αδικίας και ένας διαθέσιμος εχθρός. Μπορεί να παρατηρηθεί ότι οι τρομοκράτες ως άτομα εμπνέονται από ένα αίσθημα εκδίκησης, το οποίο προέρχεται από την ταύτιση με τις δυστυχίες των άλλων, καθώς και μια μανιχαϊστική οπτική για τον κόσμο, που παρουσιάζει τις όποιες συγκρούσεις με απόλυτους όρους καλού-κακού. Δύο ακόμη σημαντικά στοιχεία που ευνοούν την τρομοκρατική δράση είναι τα κράτη-πάτρωνες των τρομοκρατών (άλλοτε η Ε.Σ.Σ.Δ. και η Κούβα, σήμερα το Ιράκ και η Συρία), αλλά και οι οικονομικές ανισότητες, οι οποίες βιώνονται έντονα λόγω της σύγκρισης με τους πιο προνομιούχους και με την ευμάρεια του Δυτικού κόσμου (αυτό που ονομάζεται χαρακτηριστικά «συγκριτική αποστέρηση»). Η βία των τρομοκρατικών οργανώσεων θα γνωρίσει έξαρση κατά τον 20ό αιώνα, ιδιαίτερα με τις βομβιστικές επιθέσεις αυτοκτονίας. Την περίοδο 1934-1937, η τότε Κοινωνία των Εθνών αναγνώρισε επίσημα το φαινόμενο της τρομοκρατίας, με συνθήκη που υπογράφηκε από 15 κράτη, αλλά τελικά δεν εφαρμόστηκε. Η συνηθέστερη μορφή τρομοκρατίας σήμερα είναι η βομβιστική επίθεση αυτοκτονίας, όπως τη δεκαετία του ’70 ήταν η αεροπειρατεία (η πρώτη αεροπειρατεία σημειώθηκε το 1948).

</doc>
<doc id="45109" url="https://el.wikipedia.org/wiki?curid=45109" title="Κρητική διάλεκτος">
Κρητική διάλεκτος

Η κρητική διάλεκτος είναι μία διάλεκτος της νέας ελληνικής που ομιλείται κυρίως στην Κρήτη και από την κρητική διασπορά.
Κατά τον ύστερο μεσαίωνα η διάλεκτος του νησιού εξελίχθηκε σε λόγια γλώσσα, και εκφράστηκε μέσα από την ποίηση του Κορνάρου, του Χορτάτση, και άλλων, καθώς και από το κρητικό θέατρο και τα λαϊκά τετράστιχα -μαντινάδες- των οποίων η θεματολογία μπορεί να είναι από σκωπτική έως φιλοσοφική. Κατά τον Αντρέ Μιραμπέλ την περίοδο της αναγέννησης στην Κρήτη δημιουργήθηκε μια ιδιωματική κοινή γλώσσα στην οποία η νέα ελληνική κοινή χρωστάει πολλά. Σήμερα η κρητική διάλεκτος δεν κινδυνεύει με εξαφάνιση, όπως συχνά συμβαίνει σε μειονοτικές διαλέκτους που δεν διδάσκονται, καθώς σε πολλά μέρη του νησιού αποτελεί την μόνη προφορική γλώσσα. Η κρητική διάλεκτος ομιλείται εκτός από την Κρήτη, στο χωριό Χαμιντιέ της Συρίας και στα παράλια της Μικράς Ασίας όπου εγκαταστάθηκαν μουσουλμάνοι Κρητικοί το 1923.
Μαρτυρίες για την Κρητική διαλέκτο τον 19ο αιώνα.
Ο Ουίλιαμ Μάρτιν Ληκ πραγματοποίησε εκτενή έρευνα για τις ομιλούμενες διαλέκτους στον ελλαδικό χώρο στις αρχές του 19ου αιώνα. Μεταξύ των διαλέκτων που ερευνήθηκαν ήταν η Κωνσταντινουπολίτικη, η Αττική, η Κυπριακή, η Τσακώνικη και άλλες, καθώς και μη ελληνικές. Η έρευνα δημοσιεύτηκε το 1814 στο βιβλίο του Researches in Greece, όπου στις σελίδες 64-65 αναφέρει τα παρακάτω για την Κρητική διάλεκτο:
Ο Robert Pashley απόφοιτος του πανεπιστήμιου Cambridge στις κλασικές σπουδές, στα πλαίσια των μελετών του στην ανατολική Μεσόγειο (1833-1834) για το πανεπιστήμιο, δημοσίευσε το 1837 το βιβλίο Travels in Crete όπου στις σελίδες 191-192 του δεύτερου τόμου αναφέρει τα παρακάτω για την Κρητική διάλεκτο:
Λέξεις της Κρητικής διαλέκτου.
Μεγάλο μέρος του λεξιλογίου της κρητικής διαλέκτου είναι κοινό με την δημοτική - νέα ελληνική, παρακάτω είναι ορισμένες λέξεις της κρητικής διαλέκτου που δεν υπάρχουν στη σύγχρονη νέα ελληνική, (ενδεχομένως όμως κάποιες από αυτές να υπάρχουν σε άλλες ελληνικές διαλέκτους), κάποιες λέξεις που υπάρχουν στην νέα ελληνική όμως έχουν διαφορετική σημασία, για παράδειγμα: βλέπω, το επίρρημα πολλά, κεντώ, παίζω κτλ. Καθώς και κάποιες λέξεις που ενσωματώθηκαν στην νέα Ελληνική μετά την ίδρυση του Ελληνικού κράτους με το ενιαίο εκπαιδευτικό σύστημα, για παράδειγμα: πέμπω (εκπέμπω κτλ), κατέχω, αίγα, μήδε, θέτω, σφάλλω (σφάλμα) κτλ.

</doc>
<doc id="45111" url="https://el.wikipedia.org/wiki?curid=45111" title="Ανταρτοπόλεμος">
Ανταρτοπόλεμος

Ο ανταρτοπόλεμος (ή και Ανορθόδοξος πόλεμος) είναι ένα είδος ένοπλης αντιπαράθεσης που υιοθετείται συνήθως από επαναστάτες ή από πολίτες που αντιστέκονται σε μια δικτατορική κυβέρνηση ή μια δύναμη κατοχής ή δρουν συμπληρωματικά ως προς τον τακτικό στρατό σε ένα γενικευμένο πόλεμο. Σκοπός, είναι η ανατροπή μίας κυβέρνησης ή κάποια εσωτερική πολιτική αλλαγή (συνήθως αλλαγή εξουσίας). Αυτή η μορφή του πόλεμου επιλέγεται όταν οι ανθρώπινοι και υλικοί πόροι δεν είναι αρκετοί, και όταν οι συνθήκες δεν είναι κατάλληλες για τον σχηματισμό ενός τακτικού στρατού. Πολλές φορές μονάδες του τακτικού στρατού μετασχηματίζονται σε αντάρτικες ομάδες για δράση σε περιοχές όπου τον έλεγχο έχει ο αντίπαλος. Ο ανταρτοπόλεμος βασίζεται σε ένα σύνολο τακτικών, μεταξύ των οποίων είναι οι αιφνιδιαστικές επιθέσεις, ενέδρες, σαμποτάζ, απόκρυψη των δυνάμεων και αποφυγή κάθε περιττής επαφής με τον αντίπαλο που δεν θα μπορούσε να φέρει νίκη με πρακτικά οφέλη και χωρίς σημαντικές απώλειες.
Χαρακτηριστικές περιπτώσεις ανταρτοπόλεμου ήταν η δράση των Παρτιζάνων του Τίτο στην Γιουγκοσλαβία κατά των Γερμανών κατακτητών, η δράση (σε αρχικά στάδια) των κομμουνιστών με ηγέτη τον Μάο Τσετούνγκ στον εμφύλιο πόλεμο της Κίνας, οι αγώνες των Βιετναμέζων του Χο Τσι Μιν στην Ινδοκίνα κατά της Γαλλικής αποικιοκρατίας. Άλλα σημαντικά αντάρτικα διεξήχθησαν στην Ελλάδα (ΕΔΕΣ, ΕΛΑΣ), στην Αλγερία (FLN), στην Μαλαισία, στην Κούβα, στην Νικαράγουα, στο Αφγανιστάν, στην Τσετσενία.
Τακτική.
Χαρακτηριστικό του ανταρτοπόλεμου είναι το ευμετάβλητο και η ελαστικότητα των τακτικών του. Θεμέλιο είναι η κινητικότητα: γρήγορες κινήσεις και αλλαγές θέσεων για αποφυγή περικύκλωσης ή πραγματοποίηση αντικύκλωσης. Επίσης η κίνηση κατά την νύχτα είναι συνηθισμένη για τις αντάρτικες ομάδες. Οι αντάρτες επιλέγουν πάντα απροσπέλαστα σημεία και περιοχές όπου έχουν πλεονέκτημα έναντι του αντιπάλου, εξαπολύουν αιφνιδιαστικές επιθέσεις, και προτιμούν την υποχώρηση αντί της εμμονής για διατήρηση κάποιων θέσεων όταν η κατάσταση γι´αυτούς δεν είναι πλεονεκτική. 
Το σαμποτάζ είναι μία σημαντική τακτική του ανταρτοπόλεμου. Αυτό μπορεί να σημαίνει καταστροφή των υποδομών οικονομίας του αντιπάλου (εργοστάσια, μονάδες παραγωγής ενέργειας), των συγκοινωνιών (οδικό και σιδηροδρομικό δίκτυο, γέφυρες) ή των επικοινωνιών (τηλεφωνικό δίκτυο, σταθμοί ασυρμάτων). Το σαμποτάζ μπορεί να είναι εθνικής κλίμακας ή κοντά στις γραμμές μάχης. Στην πρώτη περίπτωση μπορεί να έχει χαρακτήρα προπαγανδιστικό, ή πίεσης προς την αντίπαλη κυβέρνηση, ενώ στην δεύτερη αποτελεί υποστήριξη στις πολεμικές επιχειρήσεις.
Η εκτέλεση προσώπων σημαντικών για τον αντίπαλο και που η εξόντωση τους θεωρείται ωφέλιμη θεωρείται σημαντική τακτική . Η εκτέλεση άσημων προσώπων αποφεύγεται για την αποφυγή άσκοπων αντιποίνων, και χαρακτηρίζεται συνήθως ως τυφλή τρομοκρατία.
Οι τακτικές του ανταρτοπόλεμου μπορεί να χρησιμοποιούνται και από δυνάμεις τακτικού στρατού σε καταδρομικές επιχειρήσεις, ωστόσο αυτό δεν θεωρείται ανταρτοπόλεμος όταν δεν προβλέπεται η εγκατάσταση των δυνάμεων σε περιοχές με φιλικό πληθυσμό και η συνέχιση των επιχειρήσεων από εκεί. Δηλαδή, καταδρομικές επιχειρήσεις σε περιοχές ελεγχόμενες από τον αντίπαλο και επάνοδος σε περιοχές με φίλιες τακτικές δυνάμεις δεν θεωρείται σε καμμία περίπτωση ανταρτοπόλεμος.
Οπλισμός.
Ο οπλισμός των ανταρτών πολλές φορές είναι ο οπλισμός του αντιπάλου. Η αντάρτικη ομάδα μετά την νίκη της σε μια επίθεση αφαιρεί τον οπλισμό από τον αντίπαλο και τον χρησιμοποιεί για να οπλίσει νεοσύλλεκτους αντάρτες ή αντάρτες που δεν είχαν οπλισμό. Αποφεύγεται οπλισμός διαφορετικός από του αντιπάλου, για την δυσκολία εύρεσης πυρομαχικών. Τα πυρομαχικά (σφαίρες, χειροβομβίδες) που ξοδεύτηκαν σε μια μάχη, λαμβάνονται από τον ηττημένο αντίπαλο. 
Βαρέα όπλα όπως πυροβόλα δεν χρησιμοποιούνται συνήθως, και όταν τυχόν καταλαμβάνονται είναι πολύ πιθανό να χρησιμοποιηθούν για μία μόνο φορά εναντίον του αντιπάλου και κατόπιν εγκαταλείπονται χωρίς να υπάρχει διάθεση προστασίας τους, λόγω της δυσκολίας μεταφοράς και απόκρυψής τους. Τα βαρύτερα όπλα που χρησιμοποιούν οι αντάρτες είναι τα ελαφρά αντιαρματικά (μπαζούκα), οι νάρκες και οι αυτοσχέδιες βόμβες μολότωφ. Σε οργανωμένα αντάρτικα, δεν λείπουν τα εργαστήρια παρασκευής εκρητικών υλών που χρησιμοποιούνται σε σαμποτάζ και ενέδρες.
Αντάρτες και πληθυσμός.
Μεγάλο μέρος των πόρων των ανταρτικών ομάδων προέρχεται από τον τοπικό πληθυσμό της περιοχής όπου είναι ενεργές. Αυτό σημαίνει ότι πρέπει να απολαμβάνουν την αποδοχή του πληθυσμού, κάτι που αποδεικνύεται από το ότι επιτυχημένα αντάρτικα διεξήχθησαν μόνο σε περιοχές όπου ο πληθυσμός ήταν θετικός ως προς τον σκοπό που επιδίωκαν οι αντάρτες, και οι οποίοι με την σειρά τους φέρονταν ήπια στον μη μάχιμο πληθυσμό. Στην περίπτωση επαναστατικών αντάρτικων όπως της κινεζικής επανάστασης,του εμφύλιου στην Κούβα ή της ΕΑΜικης αντίστασης, οι αντάρτικες ομάδες έπαιξαν και τον ρόλο του κοινωνικού αναμορφωτή, προωθώντας λαϊκά μέτρα όπως αγροτική μεταρρύθμιση, εκπαίδευση κλπ.
Υλικά που χρειάζονται οι αντάρτες και δεν μπορούν να αποκτηθούν από τον αντίπαλο, λαμβάνονται από τον τοπικό πληθυσμό, είτε με την μορφή κατάσχεσης από μεγαλοκτηματίες (στην περίπτωση κοινωνικών αντάρτικων) είτε με παραχώρηση «κουπονιών» δηλαδή αποδείξεις και υποσχετικά για την εξόφληση των αγαθών μετά την επικράτηση επί του αντιπάλου.
Κατά την εξάπλωση ενός ανταρτοπόλεμου, οι αρχικές ομάδες αποτελούν πυρήνα στον οποίο προσέρχονται νέοι μαχητές από τις λαϊκές μάζες και με τον καιρό δημιουργούνται νέες ομάδες. Η εξάπλωση των ομάδων γίνεται σε ευνοϊκό γι’αυτές έδαφος (δηλαδή έδαφος δυσπρόσιτο στον αντίπαλο, με καλές συνθήκες για απόκρυψη και άμυνα, συνήθως δασώδες και ορεινό). Εκεί οι αντάρτικες ομάδες αναλαμβάνουν την κυριαρχία της περιοχής, την οποία οργανώνουν, δημιουργώντας μονάδες παραγωγής αγαθών που είναι απαραίτητα στον αγώνα (πολεμοφόδια, υπόδηση, ρουχισμός, τρόφιμα). Όταν ένα μεγάλο μέρος μιας περιοχής είναι πλέον απρόσιτο για τον αντίπαλο, δημιουργείται ένα νέο κράτος, με αντίστοιχες υποδομές. Τόσο στην Κούβα, όσο και στην Ελλάδα, οι αντάρτες δημιουργούσαν στις περιοχές που ήταν υπό τον έλεγχό τους, σχολεία, νοσοκομεία, εφάρμοζαν νόμους και επέβαλλαν φορολογία.
Το αντάρτικο μπορεί να δημιουργηθεί όταν έχουν ωριμάσει οι συνθήκες για κάτι τέτοιο, όταν δηλαδή η καταπίεση που νιώθει ο λαός είναι σε τέτοιο επίπεδο που να επιθυμεί την απαλλαγή του από αυτήν, ή σύμφωνα με αυτά που υποστηρίζει ο Γκεβάρα από την εμπειρία του στη Κουβανική επανάσταση, «"ο ίδιος ο ξεσηκωμός δημιουργεί συνθήκες ωρίμανσης"».
Οργάνωση αντάρτικου στρατού.
Για ένα αντάρτικο στρατό, ο Γκεβάρα προτείνει μάχιμες μονάδες των εκατό ανδρών, χωρισμένη σε υπομονάδες 30-40 ανδρών, και με την σειρά τους σε αποσπάσματα των 8-12 ανδρών. Τονίζει ιδιαίτερα ότι οι ηγέτες των μονάδων μπορεί να έχουν κάποιους βαθμούς που όμως δεν έχουν καμμία σημασία: ο ηγέτης μιας μονάδας 40 ανδρών μπορεί να ονομαστεί συνταγματάρχης αλλά και πάλι θα έχει μόνο 40 άνδρες.
Η αρχική οργάνωση μπορεί να γίνει από μια ολιγομελή ομάδα, που κάνει μερικά χτυπήματα και κρύβεται, αποκτά επαφές με τους αγρότες, και συμπεριλαμβάνει μέσα της μερικούς από αυτούς. Οι αντάρτικες ομάδες προτιμούν ως νέα μέλη χωρικούς που έχουν γνώση της περιοχής όπου ενεργεί, κάτι σημαντικό για την γρήγορη κίνηση και την απόκρυψή της.
Αντιμετώπιση του ανταρτοπόλεμου.
Η καταβολή των ανταρτών είναι χρονοβόρα διαδικασία (η αντιμετώπισή τους διαρκεί πολύ καιρό) και απαιτεί τη δέσμευση πολλών πόρων, (ανθρώπινου δυναμικού, εξοπλισμών, οικονομικών πόρων) και ιδιαίτερης αντι-ανταρτικής τακτικής. Όταν από απλή ενόχληση οι αντάρτες αποτελέσουν σοβαρή απειλή, τότε για την αντιμετώπισή τους απαιτείται ισχυρή θέληση και απόφαση εκ μέρους των κυρίαρχων (κυβερνητικών) δυνάμεων. Επισημαίνεται, ότι το κόστος διατήρησης δυνάμεων ανταρτοπόλεμου είναι πολύ χαμηλότερο από το κόστος διατήρησης ενός συμβατικού/τακτικού στρατού αφού βασίζεται κυρίως σε εθελοντισμό και έντονο ψυχικό πάθος.
Για την αντιμετώπιση των ανταρτών απαιτείται ευελιξία/ευκινησία του συμβατικού/τακτικού στρατού, οικονομικός αποκλεισμός των ανταρτών, μετακινήσεις πληθυσμών, επιβολή αντιποίνων, κτλ. ώστε να στερηθεί ο αντάρτικος στρατός από τους υλικούς και ανθρώπινους πόρους του είτε λόγο του ίδιου του αποκλεισμού είτε από την κάμψη του ηθικού του ντόπιου πληθυσμού στον οποίο στηρίζεται. Συνήθως ο οικονομικός αποκλεισμός μιας περιοχής προκαλεί προβλήματα τροφοδότησης αρχικά του ντόπιου πληθυσμού και κατά συνέπεια των ανταρτών. Η μετακίνηση του πληθυσμού ισοδυναμεί με το παραπάνω, με το πλεονέκτημα ότι εκτός από τους υλικούς πόρους, στερεί τον αντάρτικο στρατό από πιθανούς ένοπλους μαχητές. Τα αντίποινα μπορεί να κάμψουν το ηθικό του πληθυσμού ώστε είτε να του διαλύσουν την διάθεση για αντίσταση, είτε να την αποτρέψουν από τον φόβο για μεγαλύτερα αντίποινα, είτε να μεταστρέψουν την υποστήριξη του πληθυσμού σε αντιπάθεια κατά του αντάρτικου στρατού.
Ιστορία.
Το ιστορικά παλαιότερο παράδειγμα ανταρτών ήταν οι Καρδούχοι (πρόγονοι των Κούρδων) με τους οποίους συγκρούσθηκαν οι Μύριοι του Ξενοφώντος (Κύρου Ανάβαση - Κάθοδος των Μυρίων). Ως "ανταρτοπόλεμος" χαρακτηρίστηκε και η ισπανική αντίσταση κατά του Μεγάλου Ναπολέοντα, απ΄ όπου και έλαβε τον διεθνή όρο «"guerilla"», δηλαδή "μικρός πόλεμος". Ένα είδος ανταρτοπόλεμου ήταν αυτός που χρησιμοποίησε ο Ιωσήφ Γκαριμπάλντι στον πόλεμο για την ένωση της Ιταλίας. Οι Μπόερς στην Νότια Αφρική μετά την ήττα των τακτικών δυνάμεών τους αποδείχτηκαν ικανότατοι αντάρτες. Αργότερα ο Νταίηβιντ Λώρενς οργάνωσε τους Άραβες για διεξαγωγή ανταρτοπόλεμου εναντίον των Οθωμανών αλλά και η πρώτη φάση του αγώνα του Κεμάλ Ατατούρκ κατά των ελληνικών στρατευμάτων στη Μικρά Ασία ήταν ανταρτοπόλεμος. 
Κατά την διάρκεια του Β’ Παγκόσμιου Πόλεμου, δημιουργήθηκαν πολλά σημαντικά αντάρτικα, όπως στην Γιουγκοσλαβία, με τους Παρτιζάνους του Τίτο και του Ντράζα Μιχαήλοβιτς, στην Ελλάδα με τις ομάδες του ΕΛΑΣ, της ΕΠΟΝ και του ΕΔΕΣ, οι Μακί στην Γαλλία. Οι σοβιετικοί επίσης χρησιμοποίησαν αντάρτικες ομάδες που δρούσαν πίσω από τις γραμμές μετώπου των Γερμανών.
Με την λήξη του Β’ Παγκόσμιου Πόλεμου, δημιουργήθηκε ένα νέο κύμα ανταρτοπόλεμων. Ένας σημαντικός ανταρτοπόλεμος διεξήχθη κατά τον Ελληνικό Εμφύλιο Πόλεμο, όπου συνεπλάκησαν οι κομμουνιστές με τον τακτικό στρατό. Περισσότερα ήταν τα κινήματα κατά της αποικιοκρατίας, στις Φιλιππίνες, την Ινδονησία, την Βιρμανία. Στην Κίνα, μετά τις αρχικές του αποτυχίες, ο κομμουνιστικός ανταρτικός στρατός κατάφερε να καταλάβει το σύνολο της ηπειρωτικής Κίνας νικώντας τον τακτικό εθνικιστικό στρατό του Τσανκ Κάι Σεκ. Στο Βιετνάμ ο ανταρτοπόλεμος που διεξήγαγαν οι κομμουνιστές και ο στρατός του Βόρειου Βιετνάμ προκάλεσαν μεγάλες απώλειες στις δυνάμεις του Νότιου Βιετνάμ και των ΗΠΑ, και ήταν καθοριστικές για το αποτέλεσμα του πολέμου του Βιετνάμ. 
Οι τακτικές του ανταρτοπόλεμου χρησιμοποιήθηκαν επίσης στο Αφγανιστάν και στην Τσετσενία εναντίον των Ρώσων, και στο Ιράκ εναντίον των Αμερικανών.

</doc>
<doc id="45112" url="https://el.wikipedia.org/wiki?curid=45112" title="Νέα Σαλαμίνα Νέας Υόρκης">
Νέα Σαλαμίνα Νέας Υόρκης



</doc>
<doc id="45115" url="https://el.wikipedia.org/wiki?curid=45115" title="Παναγία η Δροσιανή">
Παναγία η Δροσιανή

Η Παναγία η Δροσιανή είναι ένα ιστορικό Βυζαντινό μοναστήρι, στη βόρεια άκρη της κοιλάδας της Δρυμαλίας, νότια του χωριού Μονή στη Νάξο και δίπλα από το κοινοτικό κοιμητήριο (νεκροταφείο), που είναι από τα αρχαιότερα των Βαλκανίων (4ος ή 6ος αιώνας). 
Ιστορία.
Κατά την περίοδο της Φραγκοκρατίας το μοναστήρι και ο πέριξ αυτού χώρος αποτελούσε ιδιαίτερο τιμάριο του οίκου Μπελόνια. Μετά την κατάληψη της Νάξου από τους Τούρκους ο τελευταίος Φράγκος Δούκας της Νάξου και Αιγαίου Πελάγους Ιωάννης Δ΄ Κρίσπης με έγγραφο που εξέδωσε το 1555 εκχώρησε το μοναστήρι στην ελληνική ορθόδοξη εκκλησία.
Σύγχρονη εποχή.
Από το Μοναστήρι αυτό το μεγαλύτερο μέρος του ήταν θαμμένο και μόλις τη δεκαετία του 70 έγιναν οι ανασκαφές από την αρχαιολογική υπηρεσία όπου και αποκαλύφθηκε πλήρως. Μέχρι τότε το μόνο μέρος που ήταν ορατό ήταν η κυρίως εκκλησία που ήταν και η πλέον πρόσφατη. Η εκκλησία είναι στην ουσία ένα σύμπλεγμα από τέσσερις εκκλησίες. Είναι Βυζαντινού ρυθμού και όλοι οι χώροι του, εσωτερικά και εξωτερικά είναι σε σχήμα σταυρού.
Υπάρχουν πολλές αγιογραφίες. Αυτές που φαίνονται τώρα είναι και οι παλαιότερες, μιας και τα δύο προηγούμενα στρώματα έχουν αφαιρεθεί και έχουν μεταφερθεί σε μουσεία. Χαρακτηριστικοί είναι οι δύο Παντοκράτορες στον τρούλο, κάτι που αποδίδεται σε προσπάθεια καταπολέμησης του μονοφυσιτισμού: οι δύο μορφές απεικονίζουν η μία την ανθρώπινη και η άλλη τη θεία φύση του Χριστού.
Θρύλοι.
Πολλοί οι θρύλοι για το πως κτίστηκε και το πως επελέγη η τοποθεσία. Οι παλαιότεροι κάτοικοι του χωριού μεταφέρουν ότι αν και αρχικά είχε επιλεγεί άλλο μέρος για το κτίσιμο της εκκλησιάς η εικόνα της Παναγίας μεταφερόταν κάθε βράδυ στο συγκεκριμένο μέρος. Η ονομασία «Δροσιανή» εικάζεται ότι προήλθε από το ότι οι κάτοικοι του χωριού σε μια πολύ μεγάλη περίοδο ανομβρίας απευθύνθηκαν στην Παναγία με λειτουργίες και τάματα για να την παρακαλέσουν να βρέξει έτσι ώστε να μην ξεραθούν τα δέντρα και οι μπαξέδες και να ζήσουν οι κάτοικοι που κατ' εξοχήν είναι αγρότες. 
Το νεότερο τμήμα του Μοναστηριού χωρίζεται σε δύο τμήματα και μπροστά από την εικόνα της Παναγίας υπάρχει στο πάτωμα μια τεράστια κυκλική πλάκα από μάρμαρο. Οι θρύλοι έλεγαν πως κάτω από την πλάκα αυτήν υπάρχει μεγάλος θησαυρός που κανείς όμως δεν πήγαινε να την ανασηκώσει γιατί θα τον μαρμάρωνε η θαυματουργή εικόνα της Παναγίας. Δυστυχώς την δεκαετία του 70 κάποιο πρωί βρέθηκε η πλάκα σκαμμένη και βγαλμένη και κανείς ποτέ δεν έμαθε αν έκρυβε κάτι από κάτω. 
Οι αρχαιοκάπηλοι όμως δεν σταμάτησαν εκεί. Η εικόνα της Παναγίας εκλάπη και είναι άγνωστο αν η υπάρχουσα στη θέση της είναι η αυθεντική ή κάποιο αντίγραφό της. Σήμερα το Μοναστήρι της Παναγίας της Δροσιανής λειτουργεί υπό τον έλεγχο της αρχαιολογικής υπηρεσίας και δέχεται ετησίως χιλιάδες επισκέπτες.

</doc>
<doc id="45116" url="https://el.wikipedia.org/wiki?curid=45116" title="Αθανάσιος Φαραζουλής">
Αθανάσιος Φαραζουλής

Ο Αθανάσιος Φαραζουλής ήταν δήμαρχος Αιγίου.
Βιογραφικά στοιχεία.
Γεννήθηκε το 1836 και ασχολήθηκε με το εμπόριο σταφίδας. Το 1881 εκλέχτηκε δήμαρχος Αιγίου, θέση στην οποία έμεινε μέχρι το 1887. Κατά τη διάρκεια της θητείας του κατασκεύασε την βρύση της Βοβόδης, διόρθωσε τους σωλήνες της δεξαμενής και γενικά το δίκτυο της πόλης και δενδροφύτευσε πολλούς κεντρικούς δρόμους του Αιγίου. Είχε στην κατοχή του μια μεγαλοπρεπή οικία.

</doc>
<doc id="45120" url="https://el.wikipedia.org/wiki?curid=45120" title="Κωνσταντίνος Κανελλόπουλος">
Κωνσταντίνος Κανελλόπουλος

Ο Κωνσταντίνος Κανελλόπουλος (πέθανε το 1918) ήταν Έλληνας σταφιδέμπορος και δήμαρχος Αιγίου (1887-1891).
Βιογραφία.
Γεννήθηκε στο Αίγιο και ήταν μοναχογιός του Γεωργίου Κανελλόπουλου. Ασχολήθηκε με το εμπόριο της σταφίδας μέσω του οποίου απέκτησε σημαντική περιουσία. Εξελέγη δήμαρχος Αιγίου το 1887 και κατά τη θητεία του επέδειξε αξιόλογο έργο. Σύναψε δάνειο 400 χιλιάδων δραχμών και κατασκεύασε την δημοτική αγορά, τα σφαγεία, το νεκροταφείο, τα αρδευτικά αυλάκια και την πλατεία των Υψηλών Αλωνίων.
Απεβίωσε το 1918. Σύζυγός του ήταν η Ανδρομάχη Κανελλοπούλου το γένος Τόφαλλου, με την οποία είχε αποκτήσει πολλά τέκνα μεταξύ των οποίων και τους Γεώργιο, Νικόλαο και Άγγελο Κανελλόπουλο.

</doc>
<doc id="45127" url="https://el.wikipedia.org/wiki?curid=45127" title="Σπύρος Παναγιωτόπουλος">
Σπύρος Παναγιωτόπουλος

Ο Σπύρος Παναγιωτόπουλος (1858 - 1930) ήταν δήμαρχος Αιγίου (1891 - 1895, 1899 - 1920, 1926 - 1929).
Βιογραφικά στοιχεία.
Γεννήθηκε το 1858 και ήταν γιος του Σωτήριου Παναγιωτόπουλου. Αδελφός του ήταν ο Ανδρέας Παναγιωτόπουλος. Φοίτησε στο σχολείο του Αιγίου και συμπλήρωσε τις σπουδές του στο Λύκειο των Αθηνών. Εξελέγη για πρώτη φορά δήμαρχος το 1874 και επανεξελέγη το 1899. Το 1920 φυλακίστηκε για πολιτικούς λόγους, ενώ το 1926 εκλέχτηκε για τελευταία φορά δήμαρχος Αιγίου. Ίδρυσε την φιλαρμονική εταιρεία, κατασκεύασε κρήνες σε όλη την πόλη, δημιούργησε μικρό υδραγωγείο για τις συνοικίες του Βουλωμένου και τελειοποίησε την πλατεία Υψηλών Αλωνίων. 
Στην ιδιοκτησία του ήταν το νεοκλασσικό μέγαρο Παναγιωτόπουλου, το οποίο το 1994 πουλήθηκε, από τους απογόνους του, στον δήμο Αιγίου.
Απεβίωσε το 1930.

</doc>
<doc id="45129" url="https://el.wikipedia.org/wiki?curid=45129" title="Απόλλων Νέας Υόρκης">
Απόλλων Νέας Υόρκης

Ο Απόλλων N. Yόρκης ("New York Apollo") ήταν επαγγελματικός ποδοσφαιρικός σύλλογος των Ελλήνων της Νέας Υόρκης που λειτούργησε από το 1971 ως το 1981 πρωταγωνιστώντας στο επαγγελματικό πρωτάθλημα της Αμέρικαν Σόκερ Λιγκ (ASL), το οποίο κατέκτησε τετράκις.
Ιστορία.
Ιδρύθηκε το 1971 με το όνομα Έλληνες Ν. Υόρκης ("New York Greeks"). Το 1973 άλλαξε όνομα σε "Απόλλων" και με αυτό το όνομα αγωνίστηκε ως το 1979. Στη συνέχεια μετονομάστηκε σε "Ένωση Ν. Υόρκης" ("New York United") ως το 1981 που διαλύθηκε. 
Ήταν θυγατρική ομάδα του Ελληνοαμερικανικού Ν. Υόρκης, ο οποίος από το 1951 μετείχε και πρωταγωνιστούσε στο πολιτειακό πρωτάθλημα της Ν. Υόρκης. Το 1971, προκειμένου να συμμετάσχει στην A.S.L. (Αmerican Soccer League), στο επαγγελματικό πρωτάθλημα των Η.Π.Α. στη θέση της ανενεργού ομάδας "Νew York Inter", ο Ελληνοαμερικανικός δημιούργησε επαγγελματική ομάδα με το όνομα "New York Greeks", που το μεθεπόμενο έτος έγινε "Απόλλων". Συμμετείχε με επιτυχία ως το 1981 με τρία διαφορετικά ονόματα (Greeks, Apollo και United), ώσπου διαλύθηκε. Η Ομοσπονδία ASL επέζησε δυο σεζόν ακόμα και διαλύθηκε το 1983.
Στις έντεκα σεζόν που έλαβε μέρος μόνο μια χρονιά δεν προκρίθηκε στα πλέιοφ. Πήρε 4 τίτλους, 4 φορές ήταν φιναλίστ και δύο έπαιξε στον ημιτελικό. 
Αγωνιστική πορεία.
Η παρουσία του Απόλλωνα Νέας Υόρκης στην Αμέρικαν Σόκερ Λιγκ (Α.S.L.) έχει ως εξής:
Παρουσίες στον τελικό.
Στις οκτώ παρουσίες του σε τελικούς του Αμέρικαν Σόκερ Λιγκ (ASL) ως "Γκρικς", "Απόλλων" ή "Γιουνάιτεντ" οι Έλληνες της Νέας Υόρκης έφεραν τα εξής αποτελέσματα:
Προπονητές - ποδοσφαιριστές.
Στον πάγκο του Απόλλωνα κάθησαν μερικά γνωστά ονόματα προπονητών, όπως ο Άγγλος διεθνής ποδοσφαιριστής Ρόντνεϊ Μαρς το 1980, ο βορειοϊρλανδός Jimmy McGeough (1981) που υπήρξε και ποδοσφαιριστής της ομάδας και οι αμερικανοί Gene Chyzowych (1976) και Μάρτι Γκόλντμπεργκ (1977-78). Αισθητή παρουσία στο σύλλογο είχαν οι παρακάτω παίκτες.
Ποδοσφαιριστές 

</doc>
<doc id="45130" url="https://el.wikipedia.org/wiki?curid=45130" title="Μαρδοχαίος Φριζής">
Μαρδοχαίος Φριζής

Ο Μορντεχάι ή Μαρδοχαίος Φριζής (1 Ιανουαρίου 1893 – 5 Δεκεμβρίου 1940) ήταν Ελληνοεβραίος αξιωματικός, που σκοτώθηκε πολεμώντας στον ελληνοϊταλικό πόλεμο. 
Η ζωή του.
Ο Μαρδοχαίος Φριζής γεννήθηκε το 1893 στη Χαλκίδα σε πολύτεκνη οικογένεια. Το όνειρό του ήταν να γίνει αξιωματικός. Έδωσε εξετάσεις στη Σχολή Ευελπίδων αλλά εγκατέλειψε τη σχολή. Γι' αυτό υπάρχουν δύο εκδοχές, α) ότι θεώρησε υποτιμητικό το ότι δεν ήρθε πρώτος και β) ότι εξαιτίας του ιουδαϊκού θρησκεύματος δεν έγινε δεκτός . Έδωσε εξετάσεις στο Πανεπιστήμιο και πέτυχε στη Νομική. Την περίοδο εκείνη συνδέθηκε με τον Κονδύλη, στον οποίο εκφράζει την επιθυμία του «να γίνει στρατιώτης». Μπήκε στη Σχολή Εφέδρων Αξιωματικών, από την οποία αποφοίτησε το 1916. 
Έλαβε μέρος στον Α' Παγκόσμιο Πόλεμο, στην εκστρατεία στην Ουκρανία, και στη μικρασιατική εκστρατεία, όπου, κατά την υποχώρηση, πιάστηκε αιχμάλωτος στη Σμύρνη. Άλλοι Εβραίοι πληροφορήθηκαν το γεγονός, και συγκέντρωσαν χρήματα για να τον απελευθερώσουν, εκείνος όμως αρνήθηκε λέγοντας "«Ό,τι είναι να γίνει θα γίνει για όλους»". Ένα χρόνο αργότερα αφέθηκε ελεύθερος μαζί με τους υπόλοιπους Έλληνες αξιωματικούς. 
Το 1936 μετατέθηκε στην Κρήτη και στο Ρέθυμνο. Του ανατέθηκε ο τομέας λογοκρισίας επί του Τύπου. Μετατέθηκε στο Δελβινάκι με την αιτιολογία ότι «δεν έκανε σωστά τη δουλειά του».
Στο Δελβινάκι συνδέθηκε με τον Μητροπολίτη Ιωαννίνων και μετέπειτα Αρχιεπίσκοπο Σπυρίδωνα, ο οποίος τον επισκεπτόταν συχνά για σκάκι.
Η δράση του στον ελληνοϊταλικό πόλεμο.
Το πρωί της 28ης Οκτωβρίου 1940 τον βρήκε διοικητή του υποτομέα Δελβινακίου της 8ης Μεραρχίας. Η άμυνα του μετώπου Ηπείρου είχε ανατεθεί εξ ολοκλήρου στην 8η Μεραρχία. Η γραμμή αμύνης άρχιζε στα αριστερά από τα παράλια σύνορα Ελλάδος-Αλβανίας και στα δεξιά στηριζόταν στον Σμόλικα.
Η διαταγή της 23ης Σεπτεμβρίου του 1940 καθόριζε ότι "η Μεραρχία απεφάσισε να παρασύρη τον αντίπαλο επί της οργανωμένης άριστα τοποθεσίας Ελαία-Καλαμά κι από εκεί με αντεπιθέσεις να τον απορρίψη πέραν των συνόρων". Το σχέδιο όριζε ότι οι μονάδες προκάλυψης θα εκτελούσαν μαχόμενες υποχωρητικούς ελιγμούς μέχρι την γραμμή αμύνης παρασύροντας στην υποχώρησή τους τον εχθρό. Εκεί, οι μονάδες προκαλύψεως θα περνούσαν στα μετόπισθεν σαν εφεδρείες. Η 8η Μεραρχία ήταν την 27η Οκτωβρίου πανέτοιμη και πλήρως επιστρατευμένη. Μάλιστα το 39ο Σύνταγμα Ευζώνων Μεσολογγίου είχε προεπιστρατευθεί και πορευόταν προς την Ήπειρο για να ενταχθεί στην 8η Μεραρχία, ενώ την 28η Οκτωβρίου ήταν στο Αγρίνιο. Η διοίκηση των ελληνικών δυνάμεων ανατέθηκε στον Βασίλειο Βραχνό. Όταν άρχισε ο πόλεμος, οι 1.800 άνδρες του Δαβάκη αναγκάστηκαν να υποχωρήσουν υπό την πίεση των 11.000 ανδρών της μεραρχίας ΤΖΟΥΛΙΑ, ενώ ο Δαβάκης τραυματίστηκε την έκτη ημέρα και αποχώρησε τραυματισμένος από το μέτωπο. Η ΤΖΟΥΛΙΑ επιτέθηκε με δύο έμβολα γύρω από τον Σμόλικα. Από την ΒΑ πλευρά επιτέθηκε με το 75% των δυνάμεών της (Βόρειο Συγκρότημα) ενώ το υπόλοιπο (Νότιο Συγκρότημα) επετέθη ΝΑ του Σμόλικα.
Αν πετύχαινε η δράση του Νοτίου Συγκροτήματος της ΤΖΟΥΛΙΑ θα απέκοπτε τον στρατό Ηπείρου με κίνδυνο κυκλώσεως της 8ης Μεραρχίας. Για άμεση αντιμετώπιση του προβλήματος, ο Κατσιμήτρος διατάζει, την 31η Οκτωβρίου το βράδυ, τον Υποτομέα Αώου (Τάγμα Προκαλύψεως Κονίτσης) να συμπτυχθή νοτίως του Αώου βόρεια από το Βρυσοχώρι και να συνδεθή με το Απόσπασμα Μετσόβου, το οποίο εφεξής θα ανήκει στην 8η Μεραρχία. Έτσι, την 31η Οκτωβρίου το βράδυ, ο Υποτομέας Αώου και το Απόσπασμα Μετσόβου μαζί, αποτέλεσαν το Απόσπασμα Αώου του οποίου διοικητής ετέθη ο Αντισυνταγματάρχης Μαρδοχαίος Φριζής με στόχο την παρεμπόδιση του Νοτίου Συγκροτήματος της ΤΖΟΥΛΙΑ να κυκλώση την 8η Μεραρχία περνώντας τον Αώο.
Στις 10 Νοεμβρίου πήρε εντολή να κινηθεί στη δεξιά πλευρά του μετώπου για να σταματήσει την υποχώρηση. Τα κατάφερε και ταυτόχρονα προετοίμασε τους στρατιώτες του για την αντεπίθεση.. Στις 10 Νοεμβρίου στη διάβαση "Κλέφτης" οι Αλπινιστές του 9ου Συντάγματος απελπισμένοι και εξουθενωμένοι παραιτήθηκαν του αγώνα και σκορπίστηκαν προς Νότο, αφού εγκατέλειψαν κάθε είδους πολεμικό υλικό, νεκρούς και τη σημαία του 3ου Τάγματος του 9ου Συντάγματος Αλπινιστών. Η Χ Ομάδα Αναγνωρίσεως κατεδίωξε τα απομεινάρια του 1ου Τάγματος του 9ου Συντάγματος όπου έπεσε μαχόμενος ο διοικητής του 9ου Συντάγματος της Τζούλια. Δεκάδες Αλπινιστές, σκόρπιοι και πεινασμένοι παρεδίδονταν όλη μέρα σε τμήματα της Μεραρχίας Ιππικού. Το Απόσπασμα Σπηλιωτοπούλου συνέλαβε 60 αιχμαλώτους. Ο Μαρδοχαίος Φριζής, υλοποιώντας τη διαταγή του Β' Σ.Σ. της 7ης Νοεμβρίου για περικύκλωση της ΤΖΟΥΛΙΑ, διέταξε μία Ημιλαρχία της 1ης Επιλαρχίας του 3ου Συντάγματος Ιππικού να καταδιώξει τα απομεινάρια του 8ου Συντάγματος της ΤΖΟΥΛΙΑ προς Κόνιτσα ενώ ο 2ος Λόχος του Τάγματος Κονίτσης θα τους περίμενε στο ύψωμα Σουσνίτσα κοντά στο χωριό Ελεύθερο. Οι Αλπινιστές αιφνιδιάστηκαν από την ενέδρα και είχαν 300 νεκρούς. 700 αλπινιστές από το 8ο Σύνταγμα παραδόθηκαν. Οι υπόλοιποι Αλπινιστές που ξέφυγαν, περίπου 7.500 άνδρες, πέρασαν στην Κόνιτσα κι από εκεί, μαχόμενοι και με μεγάλες απώλειες, για ανασυγκρότηση στην Πρεμετή, όπου στις 15 Νοεμβρίου ήταν πάλι ετοιμοπόλεμοι υπό τον Στρατηγό Νάσσι. Στη συνέχεια ο Μαρδοχαίος Φριζής ελευθέρωσε την Κόνιτσα και προχώρησε στο αλβανικό έδαφος ανακόπτοντας την προέλαση των Ιταλών, και επιτυγχάνοντας την αναστροφή του μετώπου.
Ο θάνατός του.
Στις 5 Δεκεμβρίου, βορειοανατολικά της Πρεμετής, ο Φριζής και οι άντρες του δέχθηκαν επίθεση από ιταλικά αεροπλάνα. Ο Φριζής έδωσε εντολή στους στρατιώτες του να πέσουν στα χαρακώματα, παρ' όλα αυτά, για να μην υπάρξει πανικός στους στρατιώτες, ο ίδιος παρέμεινε καβάλα στο άλογό του και συνέχισε να τους εμψυχώνει. Ως καβαλάρης έγινε εύκολος στόχος για τα εχθρικά αεροπλάνα. Στην αρχή δέχτηκε βολές από το αεροπορικό πολυβόλο και έπειτα μία βόμβα τον αποτελείωσε. Σύμφωνα με αφήγηση του εγγονού του, επίσης Μαρδοχαίου Φριζή, ο ιερέας του στρατεύματος του έκλεισε τα μάτια με την επιθανάτια εβραϊκή προσευχή: "«Άκουσε Ισραήλ, ο Κύριος ο Θεός σου, ο Κύριος είναι ένας»."
Μετά τον θάνατο.
Μετά τη θυσία του Φριζή, ο Μεταξάς και οι επικεφαλής των Ενόπλων Δυνάμεων έστειλαν συλλυπητήρια τηλεγραφήματα στα οποία τον υμνούσαν για το θάρρος και την ανδρεία του.
Προτομές του έχουν τοποθετηθεί έξω από το Πολεμικό Μουσείο στο Καλπάκι, στη γενέτειρά του τη Χαλκίδα, στη Θεσσαλονίκη έναντι του Ιπποκρατείου Νοσοκομείου και στο Πολεμικό Μουσείο Αθηνών. Οδοί που φέρουν το όνομά του βρίσκονται στον Δήμο Αθηναίων κοντά στα σύνορα με το Ψυχικό και στην συνοικία Ξηροκρήνης του Δήμου Θεσσαλονίκης.Οδός Συνταγματάρχη Φριζή υπάρχει στη Πυλαία Θεσσαλονίκης και βρίσκεται μεταξύ του Νεκροταφείου του Γ΄ΣΣ και του Νεκροταφείου Πυλαίας.  Τα οστά του αναγνωρίστηκαν στην Αλβανία το 2002 και η σορός του βρίσκεται πια στο Ισραηλιτικό Νεκροταφείο Θεσσαλονίκης (Σταυρούπολη Θεσσαλονίκης). Έχουν εκφραστεί διχογνωμίες ως προς το αν έπεσε με το βαθμό του Συνταγματάρχη, που του απονεμήθηκε επ' ανδραγαθία για τη νίκη επί της ΤΖΟΥΛΙΑ, ή με το βαθμό του Αντισυνταγματάρχη και ο βαθμός του Συνταγματάρχη του αποδόθηκε τιμητικά μετά θάνατον, και κατά συνέπεια με το αν ήταν ο πρώτος ανά βαθμό ανώτερος αξιωματικός που έπεσε στο ελληνοϊταλικό μέτωπο, πάντως κανείς δεν αμφισβητεί τη φιλοπατρία, το ακέραιο ήθος του, τον ηρωισμό και την προσφορά του.

</doc>
<doc id="45133" url="https://el.wikipedia.org/wiki?curid=45133" title="Γιουνάιτεντ Νέας Υόρκης">
Γιουνάιτεντ Νέας Υόρκης



</doc>
<doc id="45143" url="https://el.wikipedia.org/wiki?curid=45143" title="Άγιος Λουκάς Συμφερουπόλεως">
Άγιος Λουκάς Συμφερουπόλεως

Ο άγιος Λουκάς, αρχιεπίσκοπος Συμφερουπόλεως και Κριμαίας (κατά κόσμον Βαλεντίν Φέλιξοβιτς Βόινο-Γιασενέτσκι· ), αναφερόμενος και ως Άγιος Λουκάς ο Ιατρός (1877-1961), ο οποίος αγιοκατατάχθηκε το Μάιο του 1996 από τη Ρωσική Ορθόδοξη Εκκλησία, ήταν Ρώσος αρχιερέας και καθηγητής - χειρουργός.
Βιογραφία.
Η ζωή του.
Ο αρχιεπίσκοπος Λουκάς γεννήθηκε στις 27 Απριλίου 1877 στο Κερτς, στο ανατολικό ακραίο τμήμα της Κριμαίας. Ο πατέρας του, Φέλιξ Στανισλάβοβιτς Βόινο-Γιασενέτσκι (), ήταν Πολωνός και καθολικός, ενώ η μητέρα του, Μαρία Δημήτριεβνα το γένος Κούντρινα (), ήταν Ορθόδοξη. 
Από νεαρή ηλικία έδειξε ενδιαφέρον για τους πάσχοντες συνανθρώπους του. Αρχικά τον προσέλκυσε η δράση του κινήματος των Ναρόντνικων, στη συνέχεια όμως απομακρύνθηκε από αυτό και επέλεξε να σπουδάσει ιατρική, την εξάσκηση της οποίας είδε ως πεδίο κοινωνικής προσφοράς. Ξεκίνησε τις σπουδές του το 1898 στο Βασιλικό Πανεπιστήμιο του Αγίου Βλαδίμηρου στο Κίεβο. 
Το 1920 εξελέγη καθηγητής της ανατομίας και χειρουργικής στο Πανεπιστήμιο της Τασκένδης. Νυμφεύτηκε τη νοσοκόμα Άννα Βασιλίγιεβνα, με την οποία απέκτησαν 4 παιδιά. Σε ηλικία 38 ετών έχασε τη σύζυγό του από φυματίωση. Δεν ξαναπαντρεύτηκε και επισκεπτόταν τον τάφο της συχνά, όταν το επέτρεπαν οι συνθήκες της ταραχώδους ζωής του. Εργαζόταν αδιάκοπα όλη τη διάρκεια της ημέρας επάνω στην επιστημονική του μελέτη, βαθιά προσηλωμένος στο όνειρό του: να σώζει ανελλιπώς ολοένα και περισσότερες ζωές, ανακουφίζοντας τον άνθρωπο από τον πόνο και το κακό. Στην προσπάθειά του αυτή πολλές φορές έφτανε στην υπερκόπωση, όμως δεν τα παράταγε, αφού αντλούσε δύναμη μέσα από την πολύωρη προσευχή και την του για τον Χριστό. Ο ίδιος υπέστη φοβερά μαρτύρια, φυλακίσεις, εξορίες και διωγμούς εξαιτίας της βαθιάς πίστης και ανυποχώρητης ομολογίας της ορθόδοξης πίστης του μπροστά σε δικαστήρια ή κρατικούς αξιωματούχους.
Το επιστημονικό έργο του.
Ο άγιος Λουκάς ως ιατρός δημοσίευσε σαράντα επιστημονικά έργα. Τα πρώτα 12 χρόνια της δραστηριότητάς του είχε ήδη δημοσιεύσει τα δεκαεννέα από τα σαράντα έργα του. Τον απασχολούσε πολύ η γενική αναισθησία, που όπως έλεγε, την εποχή εκείνη «"ήταν πολύ πιο επικίνδυνη από την ίδια τη χειρουργική επέμβαση"». Γύρω στο 1909 κατάφερε να βρει έναν απλό και σίγουρο μαζί τρόπο τοπικής αναισθησίας. Με τη δική του μέθοδο έκανε 538 εγχειρήσεις με μεγάλη επιτυχία. Τότε ήταν 33 ετών.
Ένα κλασικό έργο του, το οποίο εκδόθηκε το 1934 είναι το βιβλίο «Δοκίμια για την χειρουργική των πυογόνων λοιμώξεων» έθεσε τα θεμέλια για μια ολόκληρη ιατρική ειδικότητα και το έργο του συνεχίζει να χρησιμοποιείται στην ιατρική ως και σήμερα. 
To 1946 τιμήθηκε με το Βραβείο Στάλιν, την κορυφαία διάκριση της προπολεμικής Ρωσίας για όλες τις επιστημονικές δημοσιεύσεις του. Ο ίδιος απείχε από την απονομή (αντίδραση αδιανόητη εκείνη την εποχή) χαρίζοντας το χρηματικό ποσό από το βραβείο Στάλιν στους πτωχούς. 
Όμως στο βιβλίο του για τις πυογόνες λοιμώξεις δεν φαινόταν μόνο η επιστημονική κατάρτιση του συγγραφέα, αλλά και η αγάπη του για τους ασθενείς. Σε ένα σημείο γράφει: «"Ξεκινώντας την εξέταση, ο γιατρός πρέπει να έχει υπόψη του, όχι μόνο την κοιλιακή χώρα, αλλά τον ασθενή εξ ολοκλήρου, τον οποίο δυστυχώς οι γιατροί συνήθως αποκαλούν 'περίπτωση'. Ο άνθρωπος φοβάται και είναι απελπισμένος, η καρδιά του σπαρταρά, όχι μόνο με την κυριολεκτική σημασία της λέξης, αλλά και με τη μεταφορική της σημασία. Γι' αυτό πρέπει να δυναμώσετε την καρδιά του, όχι μόνο με κάμφορα ή digulen, αλλά πρέπει να απαλλάξετε τον ασθενή από το άγχος και την ψυχολογική φόρτιση. Ο ασθενής δεν πρέπει να δει το χειρουργικό τραπέζι, τα έτοιμα εργαλεία, τους ανθρώπους με ιατρικές μπλούζες, με τις μάσκες στα πρόσωπα και τα γάντια στα χέρια. Κοιμίστε τον εκτός του χώρου του χειρουργείου. Επίσης φροντίστε να είναι ζεστός καθ' όλη τη διάρκεια της εγχειρήσεως, διότι είναι πάρα πολύ σημαντικό."».
Ο γιατρός ως Χριστιανός.
Ο άγιος Λουκάς ήταν πάντοτε πιστός Χριστιανός. Δεν έχανε λειτουργία και παρακολουθούσε όρθιος όλες τις παννυχίδες και τους όρθρους, τα Σάββατα, τις Κυριακές και τις ημέρες των ορθοδόξων γιορτών. Στο χειρουργείο είχε πάντα την εικόνα της Παναγίας, μπροστά στην οποία προσευχόταν για λίγα λεπτά πριν από κάθε επέμβαση. Έπειτα, μ' ένα βαμβάκι ποτισμένο στο ιώδιο, έκανε το σημείο του σταυρού στο σώμα του ασθενούς, εκεί που θα γινόταν η τομή. Μόνο μετά από αυτά έλεγε με επισημότητα «το νυστέρι». Οι άθεοι συνάδελφοί του γρήγορα τον συνήθιζαν και δεν έδιναν σημασία, ενώ οι θρησκευόμενοι τα έβρισκαν αυτά πολύ φυσικά.
Όμως στις αρχές του 1920, μία από τις επιτροπές ελέγχου του νοσοκομείου όπου εργαζόταν τότε, έδωσε εντολή να ξεκρεμάσουν την εικόνα της Παναγίας, με αποτέλεσμα ο άγιος Λουκάς να αρνείται να μπει στο χειρουργείο. Παράλληλα η σύζυγος ενός από τα στελέχη του κόμματος εισήχθη στο νοσοκομείο ως έκτακτο περιστατικό, και ζητούσε να χειρουργηθεί μόνο από τον Βόινο-Γιασενέτσκι, και έτσι ο σύζυγός της του υποσχέθηκε ότι αν η εγχείρηση γινόταν, την επόμενη ημέρα η εικόνα θα ήταν στη θέση της. Η εγχείρηση έγινε και ήταν επιτυχής, και ο σύζυγος της άρρωστης κράτησε την υπόσχεσή του.
Οι διώξεις εναντίον του.
Το 1921 ο Βαλεντίν Βόινο-Γιασενέτσκι χειροτονήθηκε ιερέας και αργότερα (1923) επίσκοπος Τασκένδης. Από τότε συνδύαζε ποιμαντικά και ιερατικά καθήκοντα. Παρέμεινε αρχίατρος του Γενικού Νοσοκομείου Τασκένδης, χειρουργούσε καθημερινά και παρέδιδε μαθήματα στην Ιατρική Σχολή, πάντα με το ράσο και το σταυρό του. Από το 1922 και μέχρι την τελευταία του πνοή γνώρισε συλλήψεις, βασανιστήρια, εξορίες και κακουχίες. Φυλακίστηκε και εξορίστηκε συνολικά έντεκα χρόνια. Σε όλο αυτό το διάστημα εξασκούσε την ιατρική, βοηθώντας όσους είχαν ανάγκη.
Οι λόγοι των διώξεών του ήταν, οι γενικοί διωγμοί κατά των Ορθοδόξων και η ιδιαίτερη άρνηση του επισκόπου Λουκά να υποστηρίξει τη «Ζωντανή Εκκλησία», ένα εκκλησιαστικό πραξικόπημα, μέσω του οποίου το σοβιετικό καθεστώς προσπαθούσε να ελέγξει τους πιστούς. Σοβαρό λόγο έπαιξε και η αντιπάθεια ενός κομματικού στελέχους ονόματι Πέτερς, ο οποίος ήθελε να καταδικάσει σε θάνατο κάποιους γιατρούς, που αντιμετώπιζαν κατηγορίες αδιαφορίας απέναντι σε ασθενείς, αλλά στην πολύκροτη δίκη που ακολούθησε δεν τα κατάφερε, εξαιτίας της κατάθεσης του επισκόπου Λουκά. Οι ταλαιπωρίες αυτές ουσιαστικά κατέστρεψαν την υγεία του αγίου Λουκά, ο οποίος τα τελευταία 9 έτη της ζωής του ήταν τυφλός από γλαύκωμα.
Στη διάρκεια του Δευτέρου Παγκοσμίου Πολέμου διεύθυνε το στρατιωτικό νοσοκομείο του Κρασνογιάρσκ, ενώ ήταν και επίσκοπος της πόλης αυτής. Από το 1946 μέχρι το 1961 που πέθανε, ήταν μητροπολίτης της Συμφερούπολης. Παράλληλα το 1947 του απαγορεύθηκε να μιλά στους φοιτητές, σταμάτησαν να τον καλούν στα ιατρικά συμβούλια και τον απέλυσαν από ιατρικό σύμβουλο, επειδή «"γνώριζαν ότι δεν είχε καθαρό παρελθόν: φυλακές, εξορίες, κηρύγματα"» και επειδή αρνιόταν να πηγαίνει χωρίς το ράσο και το σταυρό του στην εργασία του και σε αυτές τις εκδηλώσεις. Καθώς όμως εκείνος ενδιαφερόταν για τον ανθρώπινο πόνο, έβγαλε ανακοίνωση ότι «"δέχεται καθημερινά εκτός Κυριακών και εορτών, κάθε άνθρωπο που θέλει τη βοήθειά του"» με αποτέλεσμα να καταφθάνουν στο διαμέρισμά του καθημερινά αμέτρητοι άνθρωποι απ' όλη την Κριμαία.
Η κοίμηση και η αγιοποίησή του.
Εκοιμήθη στις 11 Ιουνίου 1961. Η σορός του Αρχιεπισκόπου τέθηκε σε λαϊκό προσκύνημα. Οι αρχές αρχικά απαγόρευσαν την εκφορά του νεκρού από τους κεντρικούς δρόμους της πόλης μέχρι το κοιμητήριο του Ναού των Αγίων Πάντων, πράγμα που προκάλεσε λαϊκή αγανάκτηση. Τελικά οι αρχές υποχώρησαν και η εκφορά έγινε στις 13 Ιουνίου. Στις 17 Μαρτίου 1996 έγινε η ανακομιδή των λειψάνων του από τον αρχιεπίσκοπο Λάζαρο και μέλη της ερευνητικής επιτροπής που ασχολείτο με τη ζωή, τα έργα και τα θαύματα του, και στις 20 Μαρτίου μεταφέρθηκαν στο Ναό της Αγίας Τριάδας. Αναφέρεται ότι την ανακομιδή παρακολούθησαν 40.000 άτομα. Λέγεται ότι κατά την ανακομιδή σταμάτησε με θαυματουργό τρόπο αμέσως ο δυνατός άνεμος που φυσούσε εκείνη την ώρα· επίσης, μαρτυρούνται θεραπείες πασχόντων κατά το τριήμερο μεταξύ 17 και 20 Μαρτίου. Στις 24-25 Μαΐου 1996 έγιναν μεγάλες εορταστικές εκδηλώσεις για την ανακήρυξή του σε άγιο από το Πατριαρχείο της Ρωσίας. Η μνήμη του τιμάται στις 11 Ιουνίου.
Σημεία αγιότητας.
Υπάρχουν πολλές καταγεγραμμένες μαρτυρίες ανθρώπων, που είχαν ασθενήσει και φέρονται να δέχτηκαν τη λυτρωτική βοήθεια του Αγίου Λουκά μετά την κοίμησή του. Πολλοί και πολλές ασθενείς μαρτυρούν, ότι προσευχήθηκαν σε αυτόν, ασπάσθηκαν την εικόνα του ή επισκέφθηκαν τον τάφο του για να ζητήσουν βοήθεια σε ζητήματα υγείας που τους ταλαιπωρούσαν και βεβαιώνουν ότι οι εκκλήσεις τους εισακούστηκαν. Οι μαρτυρίες δεν προέρχονται μόνο από την Κριμαία, αλλά και από άλλα μέρη του κόσμου, μεταξύ των οποίων και η Ελλάδα.

</doc>
<doc id="45144" url="https://el.wikipedia.org/wiki?curid=45144" title="Λεωνίδας Πετρόπουλος">
Λεωνίδας Πετρόπουλος

Ο Λεωνίδας Πετρόπουλος ήταν δήμαρχος Αιγίου κατά την τετραετία 1895-1899.
Βιογραφία.
Ήταν γιος του Παναγιώτη Πετρόπουλου. Ασχολήθηκε με το εμπόριο σταφίδας και απέκτησε μεγάλη περιουσία. Εκλέχτηκε δήμαρχος το 1895, κατέβηκε στις εκλογές ανεξάρτητος αφού δεν υποστηρίχτηκε από κανένα κόμμα κάτι που το είχε θέσει σαν όρο όταν του προτάθηκε να θέσει υποψηφιότητα, αντίπαλος του στις εκλογές ήταν ο Μ.Κ. Παναγιωτόπουλος . Στις 13 Ιανουαρίου 1898 καταδικάστηκε σε 40 μέρες φυλάκιση και χρηματικό πρόστιμο 2.000 δρχ για νόθευση σταφίδας. Έφυγε για την Αμερική, λόγω οικογενειακών προβλημάτων, όπου και απεβίωσε.

</doc>
<doc id="45145" url="https://el.wikipedia.org/wiki?curid=45145" title="Γεώργιος Κανελλόπουλος">
Γεώργιος Κανελλόπουλος

Ο Γεώργιος Κανελλόπουλος ήταν Πρόεδρος της κοινότητας Αιγίου.
Βιογραφία.
Είχε σπουδάσει νομικά στη Βιέννη, αλλά επιστρέφοντας στο Αίγιο ασχολήθηκε με το εμπόριο σταφίδας. Ήταν γιος του πρώην δημάρχου Κωνσταντίνου Κανελλόπουλου. Εκλέχτηκε πρόεδρος της τότε κοινότητας Αιγίου το 1924 (περίπου), αλλά παρέμεινε στη θέση του προέδρου για μικρό χρονικό διάστημα. Απεβίωσε το 1933. Σύζυγος του ήταν η Γεωργία Κανελλοπούλου. Ο μοναχογιός του Σπυρίδων Κανελλόπουλος διατέλεσε επί πολλά έτη πρόεδρος της κοινότητος Τεμένης.

</doc>
<doc id="45153" url="https://el.wikipedia.org/wiki?curid=45153" title="Ροβέρτος του Τάραντα">
Ροβέρτος του Τάραντα

Ο Ροβέρτος του Τάραντα ("Roberto di Taranto", 1318 - Νάπολη 10 Σεπτεμβρίου 1364) από τον Οίκο των Καπετιδών-Ανζού, ήταν πρίγκιπας του Τάραντα (1332–1346), παλατινός κόμης (δούκας) της Κεφαλληνίας &amp; Ζακύνθου (1336 – 1357), βασιλιάς της Αλβανίας (1332 - 1364), Πρίγκιπας της Αχαΐας (1333 - 1346) και Τιτλούχος Λατίνος Αυτοκράτορας της Κωνσταντινούπολης ως "Ροβέρτος Β΄" (1346 - 1364) και Πρίγκιπας του Τάραντα (1331 - 1346)..
Βιογραφία.
Ήταν ο πρώτος γιος του Φιλίππου Α΄ πρίγκιπα του Τάραντα και της Αικατερίνης Β΄ του Βαλουά τιτουλάριας Λατίνας Αυτοκράτειρας της Κωνσταντινούπολης. Μετά τον θάνατο του πατέρα του αναδείχθηκε νόμιμος κληρονόμος του πριγκιπάτου της Αχαΐας, λόγω όμως αντιρρήσεων εκ μέρους του θείου του Ιωάννη κόμη της Γραβίνας, προέκυψε διαφορά για τα κληρονομικά δικαιώματα, η οποία λύθηκε το 1336 με τη μεσολάβηση του πλούσιου Φλωρεντινού Νικολό Ατσαγιόλι, επιτρόπου των παιδιών του Φιλίππου Α΄. Σύμφωνα με το συμβιβασμό που ακολούθησε, ο Ιωάννης έλαβε τις κτήσεις του Οίκου του στην Ήπειρο, παραχωρώντας στο Ροβέρτο τα δικαιώματα τού πριγκιπάτου της Αχαΐας και της παλατινής κομητείας (δουκάτου) της Κεφαλληνίας &amp; Ζακύνθου. Από τότε ο Ροβέρτος ετιτλοφορείτο «Κύρης Ροβέρτος, χάριτι Θεού Αχαΐας και Τάραντα πρίγκιψ και Κεφαλληνίας &amp; Ζακύνθου κόμης παλατινός». Λόγω του νεαρού της ηλικίας του, την εξουσία ασκούσε η μητέρα του Αικατερίνη Β΄, μέχρι που αυτή απεβίωσε το 1346.
Τον Οκτώβριο του 1347 ο Ροβέρτος νυμφεύτηκε την Μαρία των Βουρβόνων, κόρη του Λουδοβίκου Α΄ δούκα του Μπουρμπόν, αλλά δεν απέκτησαν παιδιά. Λίγο αργότερα ο Ροβέρτος έδωσε όρκο πίστεως στην Ιωάννα Α΄ της Νάπολης και μετέβη μαζί με τον δευτερότοκο, ετεροθαλή αδελφό του Φίλιππο για να την υπερασπισθεί, ηγούμενος των Ναπολιτάνων στην μάχη του Βενεβέντου ενάντια στον επιτιθέμενο Λουδοβίκο Α΄ των Καπετιδών-Ανζού της Ουγγαρίας. Η Νάπολη όμως κατελήφθη το 1348 και οι δύο αδελφοί αιχμαλωτίστηκαν. 
Για την απελευθέρωσή τους επενέβη η σύζυγος του Ροβέρτου, η οποία μετέβη στην Φλωρεντία και με την μεσιτεία του πάπα Κλήμη Ζ΄ και των μεγιστάνων του Βενεβέντου, αδελφών Πέτρου, Λουδοβίκου και Λεονάρδου των Τόκκων, κατόρθωσε -ύστερα από τετράχρονη προσπάθεια- να ελευθερώσει τους δύο αδελφούς.
Κατά τη διάρκεια της αιχμαλωσίας των δύο αδελφών, στα νησιά του Ιονίου επικρατούσε αναρχία και γινόντουσαν συνεχείς εχθρικές εισβολές. Με την επάνοδό του ο Ροβέρτος επανέφερε την τάξη και, αφού συμμάχησε με τον Ρωμαίο Αυτοκράτορα στην Κωνσταντινούπολη, καθάρισε το Ιόνιο από τους πειρατές το 1356, συνοδευόμενος πάντοτε από τον Λεονάρδο Τόκκο. Στην συνέχεια επέστρεψε στην Νάπολη, όπου έδωσε σύζυγο στον Λεονάρδο την αδελφή του Φραγκίσκα ως αμοιβή για τις υπηρεσίες του στην διάρκεια της αιχμαλωσίας και του παραχώρησε την παλατινή κομητεία (δουκάτο) της Κεφαλληνίας, Ζακύνθου, Ιθάκης &amp; Εχινάδων το 1357. Από τότε αρχίζει η εποχή της δυναστείας των Τόκκων.
Ο Ροβέρτος απεβίωσε στις 10 Σεπτεμβρίου του 1364 σε ηλικία 46 ετών. 
Οικογένεια.
Νυμφεύτηκε το 1347 τη Μαρία των Βουρβόνων, κόρη του Λουδοβίκου Α΄ δούκα του Μπουρμπόν· δεν απέκτησαν απογόνους.

</doc>
<doc id="45159" url="https://el.wikipedia.org/wiki?curid=45159" title="Πολυχρόνης Πολυχρονιάδης">
Πολυχρόνης Πολυχρονιάδης

Ο Πολυχρόνης Πολυχρονιάδης (18.. - 1949) ήταν δήμαρχος Αιγιαλείας από το 1929 ως το 1932 και βουλευτής.
Βιογραφικά στοιχεία.
Ήταν γιος του Διομήδη Πολυχρονιάδη. Σπούδασε νομικά και ασχολήθηκε με την πολιτική. Εξελέγη βουλευτής Αιγιαλείας στις εκλογές του 1902, η εκλογή του όμως ακυρώθηκε. Επανεξελέγη βουλευτής Αχαΐας και Ήλιδος στις εκλογές του Νοεμβρίου 1910, του 1912 και του Μαΐου 1915. 
Το 1929 εξελέγη δήμαρχος Αιγίου, θέση από την οποία παραιτήθηκε για να θέσει υποψηφιότητα στις βουλευτικές εκλογές του 1932 χωρίς όμως επιτυχία. Το 1932 παραιτήθηκε για να εκθέσει βουλευτική υποψηφιότητα. Επί των ημερών του κατασκευάστηκε η δημοτική βιβλιοθήκη και ηλεκτροδοτήθηκε το Αίγιο. 
Απεβίωσε στο Αίγιο στις 25 Σεπτεμβρίου 1949 και κηδεύτηκε πάνδημα στη Μητρόπολη της πόλης.

</doc>
<doc id="45160" url="https://el.wikipedia.org/wiki?curid=45160" title="Ιωάννης Σταυρόπουλος">
Ιωάννης Σταυρόπουλος

Ο Ιωάννης Σταυρόπουλος (... - 1940) ήταν Έλληνας πολιτικός, ο οποίος διετέλεσε δήμαρχος Αιγίου από το 1933 έως το 1934.
Βιογραφία.
Σπούδασε νομικά και άσκησε το επάγγελμα του δικηγόρου με μεγάλη επιτυχία. Εκλεγόταν συνεχώς δημοτικό σύμβουλος οπότε το 1933 ανέλαβε χρέη δημάρχου. Στις εκλογές όμως του 1934 απέτυχε. Επί θητείας του κατασκεύασε την δημοτική αγορά άνω πόλεως και εμπλούτισε με χρήσιμα υλικά το νοσοκομείο. Απεβίωσε το 1940 από καρδιακή προσβολή.

</doc>
<doc id="45163" url="https://el.wikipedia.org/wiki?curid=45163" title="Ελληνοεβραίοι">
Ελληνοεβραίοι



</doc>
<doc id="45164" url="https://el.wikipedia.org/wiki?curid=45164" title="Μορντεχάι Φριζής">
Μορντεχάι Φριζής



</doc>
<doc id="45165" url="https://el.wikipedia.org/wiki?curid=45165" title="Μορδεχάι Φριζής">
Μορδεχάι Φριζής



</doc>
<doc id="45166" url="https://el.wikipedia.org/wiki?curid=45166" title="Αμέρικα Ρίο ντε Τζανέιρο">
Αμέρικα Ρίο ντε Τζανέιρο

 &lt;ns&gt;0&lt;/ns&gt;
 &lt;revision&gt;
 &lt;parentid&gt;7750696&lt;/parentid&gt;
 &lt;timestamp&gt;2020-02-06T16:07:16Z&lt;/timestamp&gt;
 &lt;contributor&gt;
 &lt;username&gt;Gerakibot&lt;/username&gt;
 &lt;/contributor&gt;
 &lt;minor /&gt;
 &lt;comment&gt;Ρομπότ: προσθήκη σήμανσης επαληθευσιμότητας&lt;/comment&gt;
 &lt;model&gt;wikitext&lt;/model&gt;
 &lt;format&gt;text/x-wiki&lt;/format&gt;
Η Αμέρικα Ρίο ντε Τζανέιρο είναι ποδοσφαιρικός σύλλογος του Ρίο ντε Τζανέιρο στην Βραζιλία.
Ιστορία.
Ιδρύθηκε στις 18 Σεπτεμβρίου 1904 από τους Αλμπέρτο Κολτμπάτσερ, Αλφέρντο Κέχλερ, Αλφρέντο Μόχλστέντ, Γουστάβδο Μπρούνο Μόχλστέντ, Ενρίκε Μόχλστέντ, Τζέιμι Φαρία Μασάντο, και Οσβάλντο Μόχλστέντ.Τα χρώματά της είναι το κόκκινο και το άσπρο. Το 1905 μαζί με άλλες 4 ομάδες ίδρυσαν την Ποδοσφαιρική ομοσπονδία του Ρίο ντε Τζανέιρο.

</doc>
<doc id="45168" url="https://el.wikipedia.org/wiki?curid=45168" title="Valencia CF">
Valencia CF



</doc>
<doc id="45169" url="https://el.wikipedia.org/wiki?curid=45169" title="Fenerbahce SK">
Fenerbahce SK



</doc>
<doc id="45172" url="https://el.wikipedia.org/wiki?curid=45172" title="Σωτήριος Σταυρουλόπουλος">
Σωτήριος Σταυρουλόπουλος

Σωτήριος Σταυρουλόπουλος. Δήμαρχος Αιγίου (1936-1941,1951-1952)
Βιογραφία.
Γιος του Ξενοφώντα Σταυρουλόπουλου. Σπούδασε στην Αγγλία γεωπόνος και ασχολήθηκε με το εμπόριο σταφίδας. Το 1934 εκλέχτηκε δήμαρχος αλλά εξαιτίας της δικτατορίας Μεταξά και του Ελληνοιταλικού πολέμου παρέμεινε έως το 1941. Το 1951 επανεκλέχτηκε δήμαρχος Αιγίου μέχρι το 1952 οπότε και απεβίωσε. Κατά τη θητεία του κατασκεύασε την ψαραγορά, επέκτεινε το ηλεκτρικό δίκτυο, εδραίωσε τις γιορτές της Παναγίας και των ανθεστηρίων, πλακόστρωσε την πλατεία Πολυχρονιάδη και έφτιαξε αρδευτικά αυλάκια.

</doc>
<doc id="45177" url="https://el.wikipedia.org/wiki?curid=45177" title="Πολιτικός μηχανικός">
Πολιτικός μηχανικός

Πολιτικός μηχανικός είναι ο επαγγελματίας μηχανικός ο οποίος ασχολείται με τις τεχνικές όψεις της σχεδίασης και κατασκευής του δομημένου χώρου, εφαρμόζοντας τις αρχές της επιστήμης πολιτικού μηχανικού.
Κύριες δραστηριότητες του πολιτικού μηχανικού είναι ο προγραμματισμός, η μελέτη, η επίβλεψη της κατασκευής, η διαμόρφωση και η συντήρηση κτηρίων, οδών, γεφυρών, πύργων, σταδίων, λιμανιών, φραγμάτων, υπεράκτιων και παράκτιων κατασκευών, αεροδρομίων, συστημάτων τροφοδοσίας νερού, εγκαταστάσεων επεξεργασίας νερού, υγειονομικής φροντίδας, ορυχείων, γαιωκατασκευών, κ.ά. Ασχολείται με προβλήματα σχεδιασμού, διαχείρισης και κατασκευής τεχνικών έργων και συντήρησης μεγάλης κλίμακας τεχνικών συστημάτων, όπως τα ανωτέρω.
Ως γνωστικός κλάδος χωρίζεται σε διάφορες κατηγορίες, όπως τη δομική μηχανική, τη γεωτεχνική μηχανική, τη θαλάσσια μηχανική, την υδραυλική, την συγκοινωνιολογία κλπ., ενώ επικαλύπτεται με περιοχές συγγενών αλλά διακριτών επιστημών όπως της αρχιτεκτονικής και της περιβαλλοντικής μηχανικής.
Ονομασία.
Ο όρος "πολιτικός μηχανικός" εισήχθη μετά τους πολέμους του Ναπολέοντα. Μέχρι τότε υπήρχαν μόνο οι μηχανικοί από το σώμα του μηχανικού του στρατού. Το σώμα αυτό υπήρξε εξαιρετικά δραστήριο και επιτυχές και γι' αυτό τον λόγο αποφασίστηκε να μεταφερθεί η τεχνογνωσία και η εμπειρία του στους κλασικούς ακαδημαϊκούς κύκλους. Οι μηχανικοί που αποφοιτούσαν από τα μη στρατιωτικά πανεπιστήμια ονομάστηκαν «πολιτικοί» μηχανικοί (αγγλ. «civil engineer», από την αγγλική μετάφραση civilization mechanics η οποία σημαίνει «μηχανικοί πολιτισμού»), ώστε να διακρίνονται από τους μηχανικούς του στρατού.
Επάγγελμα Πολιτικού Μηχανικού.
Η ελεύθερη άσκηση του επαγγέλματος του Πολιτικού Μηχανικού επιτρέπεται μόνο:
Τομείς.
Το φάσμα που καλύπτει η επιστήμη του πολιτικού μηχανικού είναι ευρύ, από την κατασκευή ενός απλού κτηρίου μέχρι τη μελέτη υπερμεγέθων κατασκευών, αλλά και τη χωροταξία περιοχών μέσω της δημιουργίας σωστού πολεοδομικού προγράμματος, περιβαλλοντικές μελέτες, συντηρήσεις παλαιών κατασκευών κτλ. Οι κυριότεροι τομείς εξειδίκευσης του πολιτικού μηχανικού είναι οι εξής:
Ιστορικό.
Οι πρακτικές στις οποίες δραστηριοποιείται ο πολιτικός μηχανικός είναι από τις παλαιότερες στον κόσμο. Περίπου το 2550 π.Χ., ο Ιμχοτέπ, ο πρώτος τεκμηριωμένος μηχανικός, έχτισε μια διάσημη πυραμίδα του Φαραώ Ζοζέρ που βρέθηκε στη Σακάρα. Οι πρώτοι πολιτικοί μηχανικοί ήταν στην πραγματικότητα στρατιωτικοί μηχανικοί, συνδυάζοντας τις στρατιωτικές και αστικές δεξιότητες. Κατά τη διάρκεια των περιόδων πολέμου οι μηχανικοί κατασκεύαζαν και χρησιμοποίησαν τα όργανα του πολέμου όπως οι καταπέλτες, οι κριοί, οι πύργοι, και οι κεκλιμένες ράμπες ξύλου στην ενίσχυση των επιθέσεων στα οχυρά και τις στρατοπεδεύσεις των εχθρών τους. Κατά τη διάρκεια των περιόδων ειρήνης, περιλήφθηκαν σε πολλές στρατιωτικές και αστικές δραστηριότητες όπως η οικοδόμηση των οχυρώσεων για την υπεράσπιση ενάντια στις περαιτέρω επιθέσεις, τους δρόμους, τις γέφυρες, τα υδραγωγεία, τα κανάλια και τους καθεδρικούς ναούς. Οι τεχνικές κατασκευής και υδραυλικής που χρησιμοποιήθηκαν από τους μεσαιωνικούς μηχανικούς στην Κίνα, την Ιαπωνία, την Ινδία και άλλες περιοχές της Άπω Ανατολής ήταν πολύ πιο περίπλοκες σε σχέση με αυτές των μεσαιωνικών ευρωπαϊκών μηχανικών.
Στη διαμόρφωση της σύγχρονης επιστήμης πολιτικού μηχανικού, συνέβαλαν σημαντικοί επιστήμονες όπως ο Κάρολος Τερζάκι που θεωρείται ο πατέρας της εδαφομηχανικής, ο Θωμάς Τέλφορντ, Βρετανός πολιτικός μηχανικός του 18ου αιώνα ο οποίος υπήρξε θεμελιωτής της στατικής των στερεών μαζών, και διάφοροι άλλοι.

</doc>
<doc id="45178" url="https://el.wikipedia.org/wiki?curid=45178" title="Ρασίνγκ Κλαμπ ντε Φρανς Φουτμπόλ">
Ρασίνγκ Κλαμπ ντε Φρανς Φουτμπόλ

Η Ρασίνγκ Κλαμπ ντε Φρανς – Κολόμπ 92 (γαλλικά: "Racing Club de France Football-Colombes 92") επίσης γνωστή ως Ρασίνγκ Παρί, ΡΚΦ Παρί, Ρασίνγκ Κλαμπ, ή απλώς Ρασίνγκ είναι γαλλική ποδοσφαιρική ομάδα με προηγούμενη έδρα το Κολόμπ, ένα προάστιο του Παρισιού. Το 2009, η ομάδα μετακόμισε στο κοντινό Λεβαλουά-Περέ μετά από οικονομική συμφωνία της ομάδας με την κοινότητα. Η Ρασίνγκ δημιουργήθηκε το 1896 ως τμήμα του αθλητικού συλλόγου Ρασίνγκ Κλαμπ ντε Φρανς ο οποίος ιδρύθηκε το 1882 και είναι ένα από τα αρχαιότερα σωματεία στην ιστορία του γαλλικού ποδοσφαίρου. Η ομάδα αυτό τον καιρό αγωνίζεται στην CFA 2, την πέμπτη κατηγορία του γαλλικού ποδοσφαίρου. Προπονητής της Ρασίνγκ είναι ο παλαίμαχος ποδοσφαριστής Αζεντίν Μεγκελατί και οι εντός έδρας αγώνες της λαμβάνουν χώρα στο Σταντ Ολιμπίκ Υβ-ντυ-Μανουάρ του κοντινού Κολόμπ.
Η Ρασίνγκ Κλαμπ ντε Φρανς ιδρύθηκε το 1882 και διαθέτει μια πλούσια ιστορία, παρά το σημερινό καταστατικό της ομάδας ως ερασιτεχνικής ομάδας. Η Ρασίνγκ ήταν ένα από τα ιδρυτικά μέλη της Λιγκ 1 και αποτελεί μια από τις πλέον επιτυχημένες ομάδες στην ιστορία του γαλλικού ποδοσφαίρου. Πάντως, παρά το παρατσούκλι, η Ρασίνγκ έχει κατακτήσει την Λιγκ 1 μόλις μία φορά, η οποία κατάκτηση έλαβε χώρα στα ξεκινήματα του γαλλικού πρωταθλήματος και συγκεκριμένα την σεζόν 1935–36. Η ομάδα έχει επίσης κερδίσει έξι φορές το Κύπελλο Γαλλίας, αριθμός πουτην φέρνει ανάμεσα στις τέσσερεις ομάδες με τις περισσότερες κατακτήσεις. Η Ρασίνγκ έλαβε μέρος επίσης στο πρωτάθλημα που διοργανωνόταν υπό την αίγιδα της USFSA, το οποίο αποτέλεσε το πρώτο ποδοσφαιρικό πρωτάθλημα της Γαλλίας. Η ομάδα πραγματοποίησε το ντεμπούτο της σ'αυτό το πρωτάθλημα το 1899 και το κατέκτησε το 1907 έχοντας προηγουμένως τερματίσει ως φιναλίστ το 1902 και το 1903.
Η Ρασίνγκ έχει αναδείξει αρκετούς ταλαντούχους παίκτες στην διάρκεια της ύπαρξής της. Στους σημαντικούς παίκτες που αγωνίστηκαν στην Ρασίνγκ στην διάρκεια της ιστορίας της συμπεριλαμβάνονται οι Ροζέ Μαρς, Ένζο Φραντσεσκόλι, Όσκαρ Χάισερερ, Ταντέ Τσικοφσκί, και Ραούλ Ντιάνιε, μεταξύ άλλων. Ο Ντιάνιε πέρασε μια δεκαετία στην ομάδα την περίοδο 1930–1940 και, το 1931, αποτέλεσε τον πρώτο μαύρο παίκτη που αγωνίστηκε με την Εθνική Γαλλίας. Αργότερα αποτέλεσε μέλος της ομάδας που έλαβε μέρος στο Παγκόσμιο Κύπελλο του 1938, μαζί με τον συμπαίκτη του στην Ρασίνγκ, Αμπντελκαντέρ Μπεν Μπουαλί, ο οποίος ήταν ένας από τους πρώτους ποδοσφαιριστές βορειοαφρικάνικης καταγωγής που αγωνίστηκαν με την γαλλική εθνική ομάδα.

</doc>
<doc id="45183" url="https://el.wikipedia.org/wiki?curid=45183" title="Ρεντ Σταρ ΦΚ">
Ρεντ Σταρ ΦΚ

Η Ρεντ Σταρ (γαλλικά: "Red Star Football Club 93", "Ρεντ Σταρ Φουτμπόλ Κλεμπ"). Το πρώτο της όνομα ήταν Ρεντ Σταρ Κλαμπ Φρανσέ (Red Star Club Français). Είναι ποδοσφαιρικός σύλλογος στο Παρίσι, από τους παλαιότερους συλλόγους στη Γαλλία, αφού ιδρύθηκε το 1897. Χρώματα έχει το Πράσινο και το Κόκκινο και έμβλημα ένα κόκκινο αστέρι. Έχει κατακτήσει 5 κύπελλα Γαλλίας.

</doc>
<doc id="45192" url="https://el.wikipedia.org/wiki?curid=45192" title="Νηπιαγωγείο">
Νηπιαγωγείο

 
Το Νηπιαγωγείο είναι η πρώτη βαθμίδα εκπαίδευσης, για παιδιά ηλικίας τεσσάρων έως και έξι ετών. Μερικοί πίστεψαν, ότι η εκπαίδευση που παρέχεται σε αυτό, είναι αντίστοιχη με την εκπαίδευση και τη φροντίδα που παρέχει η οικογένεια στο παιδί της. Αυτό διαφαίνεται και από τις ονομασίες που δόθηκαν σε διάφορες χώρες π.χ. στα γαλλικά école maternelle = μητρικό σχολείο, ή στα τουρκικά ana okulu = σχολείο της μητέρας. Παράλληλα θεωρήθηκε ως ένας χώρος, όπου τα παιδιά περνούν ευχάριστα την ώρα τους, όπως φανερώνουν και άλλες ονομασίες π.χ. στα αγγλικά και τα γερμανικά kindergarten = κήπος των παιδιών.
Στις περισσότερες χώρες το νηπιαγωγείο αποτελεί μέρος της προσχολικής εκπαίδευσης ή της πρωτοβάθμιας εκπαίδευσης. Ένας άλλος ορισμός, ο οποίος συμπίπτει με την προσχολική εκπαίδευση, είναι η εκπαίδευση για τα αναλφάβητα παιδιά πριν την ηλικία των έξι ή επτά.
Στην ελληνική πραγματικότητα η ονομασία «Νηπιαγωγείο» σημαίνει ότι η βαθμίδα αυτή της εκπαίδευσης προσφέρει αγωγή στα νήπια, δηλαδή κατά κυριολεξία, στα άτομα που δεν έχουν ακόμη έναρθρο λόγο. Αυτό όμως δεν υφίσταται καθώς οι μαθητές του νηπιαγωγείου έχουν λόγο, αφού η διαδικασία εκμάθησης του λόγου είναι εξελικτική και ξεκινά ακόμη από την προγεννητική περίοδο της ζωής του ατόμου.
Σύμφωνα με τους στόχους του Νηπιαγωγείου, τα νήπια έρχονται σε επαφή και μαθαίνουν να επικοινωνούν με άλλους συνομήλικους, αλλά και με ενήλικες, μαθαίνουν να αναπτύσσουν φιλικές σχέσεις, καθώς και να συνεργάζονται μεταξύ τους. Παράλληλα επιδιώκεται σ' αυτό η σταδιακή απομάκρυνση από το οικογενειακό περιβάλλον και η ανεξαρτητοποίησή τους. Επίσης σκοπός του Νηπιαγωγείου είναι να συμβάλει στην ολόπλευρη ανάπτυξη του παιδιού με την ενίσχυση έξι διαφορετικών τομέων ανάπτυξης της προσωπικότητας του παιδιού, οι οποίοι έχουν άμεση σχέση μεταξύ τους και αλληλοσυμπληρώνονται. Οι τομείς αυτοί είναι η σωματική ανάπτυξη, η αντιληπτική – αισθητηριακή ανάπτυξη, η επικοινωνιακή και γλωσσική ανάπτυξη, η γνωστική ανάπτυξη, η συναισθηματική ανάπτυξη και η κοινωνική ανάπτυξη.
Στο νηπιαγωγείο μέσα από το παιχνίδι και την κοινωνική αλληλεπίδραση επιδιώκεται να αναπτύξουν τα παιδιά βασικές ικανότητες, δεξιότητες και γνώσεις. Τα σύγχρονα προγράμματα σπουδών, όπως προβλέπεται και από την εθνική και ευρωπαϊκή στρατηγική, υποστηρίζουν την ανάπτυξη των εξής βασικών ικανοτήτων α) την επικοινωνία β) τη δημιουργική και κριτική σκέψη γ) την προσωπική ταυτότητα και την αυτονομία και δ) τις κοινωνικές ικανότητες και τις ικανότητες που σχετίζονται με την ιδιότητα του πολίτη.΄
Το νηπιαγωγείο έχει το δικό του πρόγραμμα σπουδών (ΔΕΠΠΣ). Οι δραστηριότητες που οργανώνει ο εκπαιδευτικός με βάση τις κατευθύνσεις του ΔΕΠΠΣ δεν πρέπει να είναι διακριτές μεταξύ τους αλλά αλληλένδετες. Τα προγράμματα σχεδιασμού και ανάπτυξης δραστηριοτήτων περιλαμβάνουν τους τομείς της γλώσσας, των μαθηματικών, της μελέτης περιβάλλοντος, της πληροφορικής και της έκφρασης και δημιουργίας.

</doc>
<doc id="45193" url="https://el.wikipedia.org/wiki?curid=45193" title="Μεσοχώρα Τρικάλων">
Μεσοχώρα Τρικάλων

Η Μεσοχώρα (πρώην Βυτσίστα, μετονομάστηκε το 1928) είναι ορεινός οικισμός στο ΝΔ τμήμα του νομού Τρικάλων, με 141 μόνιμους κατοίκους (απογραφή του 2011), σε υψόμετρο 800 μέτρων με την ανύψωση του να φτάνει τα 916 μέτρα υψόμετρο, ανάμεσα στις κορυφές Μύτικας και Αυγό της Νότιας Πίνδου, στα ανατολικά του ποταμού Αχελώου. Η Μεσοχώρα μαζί με τους οικισμούς Εξοχή (0 κ.) και Σπίτια (2 κ.) αποτελεί την τοπική κοινότητα Μεσοχώρας, η οποία υπάγεται διοικητικά στη δημοτική ενότητα Πινδέων του δήμου Πύλης της περιφερειακής ενότητας Τρικάλων. Η τοπική κοινότητα της Μεσοχώρας εκτείνεται σε 28 τ.χλμ. περίπου (απογραφή 2011). Απέχει 48 χλμ από την Πύλη και 65 χλμ από τα Τρίκαλα. Συνορεύει με τα χωριά Αρματολικό Τρικάλων και Βαθύρεμμα Τρικάλων
Γεωγραφικά στοιχεία.
Η Μεσοχώρα βρίσκεται ριζωμένη στην αγκαλιά της Πίνδου, στις όχθες του Αχελώου (Ασπροπόταμου) ποταμού, στο δρόμο Τρικάλων-Άρτας. Βρίσκεται στο χώρο της υπό κατασκευήν τεχνητής λίμνης για την εκτροπή του Αχελώου. Περιβάλλεται από τις κορφές της Πίνδου - Αυγό, Αλαμάνος, Τσιγκόρι - με υψόμετρο 820μ. Κατοικείται χειμώνα-καλοκαίρι. Μέχρι τη δεκαετία του ΄80 διέθετε Δημοτικό Σχολείο, Γυμνάσιο, Αγροτικό Ιατρείο, Ταχ. Γραφείο, Αστ. Σταθμό.
Διοικητικές μεταβολές.
Σήμερα, μετά τη τελευταία μεταβολή του 2010 ("πρόγραμμα Καλλικράτης"), η Μεσοχώρα μαζί με τους οικισμούς Εξοχή (0 κ.) και Σπίτια (2 κ.) αποτελεί την τοπική κοινότητα Μεσοχώρας, η οποία υπάγεται στη δημοτική ενότητα Πινδέων του δήμου Πύλης της περιφερειακής ενότητας Τρικάλων.
Απογραφές.
Πληθυσμιακή εξέλιξη.
Η μεταβολή του μόνιμου πληθυσμού έχει ως εξής:
Η πορεία του πληθυσμού της Κοινότητας Μεσοχώρας ανά έτος απογραφής είναι: 1881: 503, 1889: 483, 1896: 688, 1907: 883, 1920: 683 (Βιτσίστα:480, Πλόπι: 203), 1928: 888 (Μεσοχώρα:631, Πλόπι:257), 1940: 1304, [Μεσοχώρα: 541, Πλάτανος:194, Πλόπιον: 255, Σπίτια:193, Τούρνος: 121] 1951: 491 (Μεσοχώρα:189, Πλάτανος: 77, Πλόπι: 176, Σπίτια: 6, Τούρνος: 43 ) 1961: 520 (Μεσοχώρα: 284, Εξοχή: 39, Καψάλι: 19, Ν. Πεύκη: 13, Σπίτια: 4, Τούρνος: 41) 1971: 275, (Μεσοχώρα: 245, Εξοχή:20, Σπίτια:4, Τούρνος:6) 1981: 264, (Μεσοχώρα: 249, Εξοχή: 5, Σπίτια: 8, Τούρνος: 2), 1991: 529 (Μεσοχώρα:459, Εξοχή: 24, Σπίτια: 8, Τούρνος: 28) 2001: 212 (Μεσοχώρα: 198, Εξοχή: 15, Σπίτια: 1) 2011:143 (Μεσοχώρα: 141, Εξοχή:0, Σπίτια:2)
Ιστορικά στοιχεία.
Μυθολογία.
Στην αρχαιότητα η περιοχή αποτελούσε τμήμα της χώρας των Αθαμάνων. Πολλοί μύθοι συνδέονται με το μυθικό βασιλιά Αθάμαντα, ενώ συναρπαστικοί είναι και οι μύθοι για τον Αχελώο. Από τον Μεσαίωνα, ο άνω Αχελώος ονομάζεται Άσπρος ή Ασπροπόταμος, λόγω της άσπρης (από κροκάλες και χαλίκια) κοίτης του. Και εδώ η λαϊκή φαντασία έπλασε το μύθο της διαφορετικής πορείας των τριών ποταμών που πηγάζουν από το όρος Περιστέρι - του Αραχθου, του Πηνειού(Σαλαμπριάς) και του Ασπρου.
Αρχαιότητα και Μεσαίωνας.
Στα ιστορικά χρόνια οι κάτοικοι της περιοχής ακολουθούν την ιστορική πορεία των Αθαμάνων. Σύμφωνα με τις τελευταίες αρχαιολογικές έρευνες στην περιοχή εντοπίστηκαν αραιοκατοικημένοι παραποτάμιοι οικισμοί των πρώτων ρωμαϊκών χρόνων στην περιοχή Λούτσες και πιθανόν στο "Παλιχώρι". Αργότερα το χωριό μεταφέρεται στη σημερινή του θέση και από τότε (6ος-7ος αι.) κατοικείται ανελλιπώς. Όλα αυτά τα χρόνια η Βυτσίστα γνώρισε επιδρομές από Ρωμαίους, Νορμανδούς, Φράγκους και Τούρκους.
Νεότερα χρόνια.
Την περίοδο της Τουρκοκρατίας, η Βυτσίστα ακολουθεί την τύχη της άλλης Ελλάδας. Το ορεινό της περιοχής φιλοξενεί κλέφτες και αρματολούς, με ονομαστότερο το Ν. Στορνάρη, και ευνοεί επαναστατικές δραστηριότητες.
Μετά την Επανάσταση του 1821, το χωριό αναπτύσσεται οικονομικά και πληθυσμιακά και η μέρα της ελευθερίας (25 Αυγ.1881) βρίσκει τη Βυτσίστα ως το μεγαλύτερο χωριό της περιοχής. Η διοικητική διαίρεση της περιοχής ορίζει τη Βυτσίστα (503 κατ.) πρωτεύουσα του δήμου Κοθωνίων (3.700 κατ.), με έμβλημα «κριόν πίνοντα ύδωρ εκ λεκάνης», και για τα επόμενα εξήντα χρόνια θα γνωρίσει τη μεγαλύτερη οικονομική και κοινωνική ακμή(1940, κάτ. 1049). Από το 1912 καταργούνται οι ορεινοί δήμοι και η Βυτσίστα γίνεται κοινότητα, ενώ το 1928 μετονομάζεται σε Μεσοχώρα. Η περίοδος της δεκαετίας του '40 είναι μια δραματική περίοδος που στοίχισε στη Μεσοχώρα δραστήριο έμψυχο δυναμικό και υλικές καταστροφές αλλά σήμανε κυρίως μια κλιμακούμενη παρακμή, αφού ποτέ πια δεν απέκτησε το μόνιμο πληθυσμό του 1940.
Γερμανική κατοχή και Εθνική Αντίσταση.
Κατά την περίοδο της κατοχής στην Μεσοχώρα πραγματοποιήθηκε η μάχη της Μεσοχώρας. Η εκκαθαριστική επιχείρηση των Γερμανών εναντίον των αντάρτικων ομάδων της Πίνδου άρχισε στις 17 Οκτωβρίου του 1943. Η εξόρμησή τους έγινε από τη Κόνιτσα, Γιάννενα, Άρτα και Τρίκαλα. 
Η διάταξή τους είχε ως τελικό στόχο την κατάληψη του Γενικού Στρατηγείου του ΕΛΑΣ στο Περτούλι Τρικάλων. Οι συγκρούσεις που ακολούθησαν στην περιοχή Νεράιδας-Θεοδώριανων προκάλεσαν μεγάλο αναβρασμό στους ορεινούς πληθυσμούς. Ο Ναπολέων Ζέρβας με τη βοήθεια του Ν. Χονδρού, ο οποίος τον κάλυψε στη Νεράιδα, κατάφερε να διαφύγει με πολλά γυναικόπαιδα προς τους Μελισσουργούς της Άρτας.
Η Μεσοχώρα γίνεται για λίγο η έδρα της Εθνικής Αντίστασης. Εδώ συναντιούνται οι κορυφαίοι ηγέτες του ΕΛΑΣ Στέφανος Σαράφης , Άρης Βελουχιώτης, Σαμαρινιώτης και άλλοι και επίσης καταφτάνουν οι Άγγλοι σύνδεσμοι της Βρετανικής Στρατιωτικής Αποστολής που ήταν στο αρχηγείο του Ζέρβα. Το στρατηγείο του Άρη Βελουχιώτη στεγαζόταν στα Σακαίικα, στο συνοικισμό Σπίτια. Αυτός ανέθεσε την υπεράσπιση των γεφυρών Μεσοχώρας και Μυρόφυλλου στον ίλαρχο Γ. Ζαρογιάννη (Καβαλάρη).
Οι κάτοικοι της Μεσοχώρας ζουν στιγμές αγωνίας. Άλλοι πιστεύουν ότι δεν θα σπάσει η άμυνα στο στενό της γέφυρας, άλλοι πιστεύουν στο αήττητο των Γερμανών, όλοι όμως σκέπτονται τις οικογένειές και τις περιουσίες τους.
Ο ίδιος ο Γ. Ζαρογιάννης γράφει:
«(…)το τάγμα κατέλαβε θέσεις χιαστί της γέφυρας, επί των υψωμάτων, τα οποία προσφέρονταν για την άμυνά της (…)Χαράματα, την 1η Νοεμβρίου, άρχισε να εμφανίζεται η εμπροσθοφυλακή και η φάλαγγα υπολογίστηκε σε δύναμη συντάγματος, συνοδευόμενη από ορειβατική πυροβολαρχία. Μόλις έφτασαν σε απόσταση 200μ. άρχισε η μάχη, χωρίς να μπορούν να πλησιάσουν τη γέφυρα απ’ τα διασταυρούμενα πυρά. Το ποτάμι ήταν αδιάβατο, το μόνο τρωτό μας σημείο ήταν το αριστερό μας προς τα Σακαίικα. Μέχρι τις 2 μ.μ. οι Γερμανοί βρίσκονται καθηλωμένοι με αρκετές απώλειες. Το πυροβολικό τους έβαλε συνεχώς εναντίον μας. Μια ομάδα Γερμανών προσπαθεί να περάσει το κατεβασμένο ποτάμι. Εμείς είχαμε τοποθετήσει στο αριστερό της διάταξής μας ένα στοιχείο οπλοπολυβόλου που μετά από μια ώρα σίγησε. Πήγα με το Βασίλη Κανάκη να δω τι συμβαίνει και βρεθήκαμε μπροστά σε Γερμανούς. Το στοιχείο είχε αιχμαλωτιστεί. Γυρίσαμε και δώσαμε εντολή σύμπτυξης των τμημάτων και στο βαρύ πολυβόλο στο κέντρο της διάταξής μας να μας καλύψει. Πράγματι ο σκοπευτής Στέλιος Μπέικος καθήλωσε τους Γερμανούς και συμπτύχθηκαν οι δυνάμεις μας.(…)Δικές μας απώλειες νεκροί και αγνοούμενοι 12, των Γερμανών 19 νεκροί από πληροφορίες των κατοίκων(…)»
Πρέπει να προσθέσουμε πως οι Γερμανοί, αφού νίκησαν τις δυνάμεις του Ν Ζέρβα στη Νεράιδα, κατηφόρισαν στον Αχελώο, έκαψαν το εκκλησάκι της Αγίας Κυριακής, όπου ο ΕΔΕΣ είχε εγκαταστήσει πρόχειρο νοσοκομείο, μαζί με τους 12 τραυματίες-αντάρτες. Τότε σκοτώθηκαν και ο Βασ. Μαγγίνας από τη Μεσοχώρα και ο Κ. Χονδρός από την Κορυφή που προσπαθούσαν να διαφύγουν μετά τη μάχη. Το βράδυ της 31ης Οκτωβρίου οι Γερμανοί διανυκτέρευσαν στη θέση Λογγιές του χωριού Αετός. Το πρωί ξεκίνησαν από τη «Βρύση του Παππά», έφτασαν στο «Πετράλωνο», δηλαδή ψηλότερα από τις θέσεις των ανταρτών, κατάφεραν με εύστοχα πυρά να εξουδετερώσουν το πολυβόλο στη θέση «Κατσαούνο» και τελικά να υπερφαλαγγίσουν τους αντάρτες κατεβαίνοντας από τον Πλάτανο και τα Βαρκά. Οι αντάρτες, όπως είδαμε, αναγκάστηκαν να συμπτυχθούν προς το Στουρνάρι.
Η μάχη της Μεσοχώρας, παρά την ήττα και τις απώλειες, έπαιξε αποφασιστικό ρόλο στον αντιστασιακό αγώνα, αφού η καθήλωση για 24 ώρες των Γερμανών επέτρεψε στην 1η Μεραρχία του ΕΛΑΣ να ανασυγκροτηθεί και να συγκεντρώσει τους σκόρπιους άντρες της.
Όμως η Μεσοχώρα ήταν πλέον στο έλεος των Γερμανών. Εκεί έφτασαν, μετά από γενναία απόφασή τους και παρουσιάστηκαν ως εκπρόσωποι των κατοίκων, οι Αθαν. Δ. Σακκάς, Νίκ. Δ. Σακκάς, Μάνθος Καραγεώργος, Θόδωρος Γιαννούλας και Ηλίας Γλαβάς, προερχόμενοι προφανώς από τα Σπίτια και υψώνοντας λευκή σημαία, παρακάλεσαν τους Γερμανούς να μην κάψουν το χωριό. Αυτοί τους πήραν μαζί τους, ως ομήρους προς το Περτούλι, αλλά κατάφεραν μες στο δάσος να δραπετεύσουν και να γυρίσουν στο χωριό.
Οι Γερμανοί μπήκαν στο χωριό την 1/11/1943, ημέρα Δευτέρα, γύρω στις 4 μ.μ. Διανυκτέρευσαν στο χωριό αφού πρώτα έκαψαν μερικά σπίτια. Εγκατέστησαν το αρχηγείο τους στο σπίτι του Γιαννακούλα Τσιμπίδα, ενώ είχαν τοποθετήσει σκοπιές γύρω από το χωριό. Μετά από έρευνα βρήκαν και σκότωσαν τον υπερήλικα Νίκο Παπαχαράλαμπο και έκαψαν ζωντανή στο σπίτι της την Ελένη Παπαευθυμίου. Το ίδιο απόγευμα είδαν σε μονοπάτι του υψώματος «Πύργος», απέναντι από το Παλιχώρι, το Λάμπρο Καλατζή τον οποίο σκόπευσαν και τραυμάτισαν θανάσιμα.
Το επόμενο πρωί άρχισε η πυρπόληση του χωριού. Κάηκαν το σχολείο, το αρχείο της κοινότητας και 125 σπίτια, δηλαδή το 80% του συνόλου, αφού πρώτα λεηλατήθηκαν από τους ίδιους και Έλληνες συνεργάτες τους. Σεβάστηκαν την εκκλησία που σώθηκε μαζί με το πολύτιμο τέμπλο της.
Μετά την πυρπόληση του χωριού οι Γερμανοί έχοντας μαζί τους ομήρους προχώρησαν προς Τυφλοσέλι και Περτούλι. 
Οι κάτοικοι είχαν διαφύγει τις προηγούμενες μέρες στις ρεματιές του Βακαριώτη, στα δάση κοντά στις Αρμύρες και το Στουρνάρι, στον Ίταμο και το Ξηροβούνι. Μόλις απομακρύνθηκαν οι Γερμανοί, επέστρεψαν στο χωριό ενώ τα ερείπια ακόμη κάπνιζαν.
Θρήνοι και σπαραγμοί ακούγονταν παντού. Μάταια έψαχναν να βρουν κάτι χρήσιμο μες στα χαλάσματα. Ζώα, υφαντά, κεντήματα, περιουσίες που είχαν φέρει από τα ξένα χάθηκαν για πάντα. Η καταστροφή ήταν σχεδόν ολοκληρωτική. Ο χειμώνας πλησίαζε και οι περισσότεροι δεν είχαν σπίτι να ξεχειμωνιάσουν. Μοιραία όσοι δεν είχαν συγγενείς που τα σπίτια τους δεν κάηκαν να φιλοξενηθούν, έφτιαξαν πρόχειρες καλύβες και καταλύματα. Πολλοί όμως πήραν το δρόμο της προσφυγιάς για τα χωριά του θεσσαλικού κάμπου..
Μεταπολεμική περίοδος.
Η Μεσοχώρα ανασυγκροτήθηκε τη μεταπολεμική περίοδο, οργανώθηκε και μετά τη μεταπολίτευση η βελτίωση του δρόμου έδωσε ελπίδες για ανάπτυξη της περιοχής. Η έναρξη όμως του υδροηλεκτρικού έργου Μεσοχώρας δημιούργησε στασιμότητα, αναταραχή στους κατοίκους και αβέβαιο μέλλον.
Οικονομική ζωή - δραστηριότητες.
Απόδημοι.
Στις αρχές του 20ου αι., μια ομάδα Μεσοχωριτών (Βιτσίστα τότε) αναζήτησε καλύτερη τύχη στην μακρινή Αμερική. Όσοι έφταναν τότε στην Αμερική καταγράφονταν από τις αρχές καθώς και από τις εταιρείες των πλοίων που τους μετέφεραν σε καταστάσεις επιβίβασης. Εντοπίστηκαν καταγεγραμμένοι οι: Νικόλαος και Λεωνίδας Κατσούδας, Μπρέλλας Γεώργιος, Τσιμπίδας Γεώργιος και Λεωνίδας, Σακκάς Στυλιανός, Διαμαντής Παναγιώτης, Αθανασούλας Δημήτριος, Χαλιμούρδας Δημήτριος ενώ αναφέρονται και τα ονόματα των Δ. Παπαδημητρίου, Αθ. Γλαβά.
Φυσικό περιβάλλον.
Η χλωρίδα είναι ιδιαίτερα πλούσια με δάση ελάτης και κέδρου, βελανιδιές, κουμαριές, δασική φτέρη αλλά και χιλιάδες καρποφόρα δέντρα, ήμερα και άγρια, όπως καρυδιές, κερασιές φουντουκιές (λεπτοκαρυές), κορομηλιές, μηλιές, κρανιές, αγριαχλαδιές (γκορτσιές) κ.ά. Η ποικιλία άγριων βοτάνων είναι ιδιαίτερα πλούσια, με τη ρίγανη να επικρατεί, γεγονός που ευνοεί την παραγωγή ανθόμελου.
Στην περιοχή υπάρχουν λαγοί και πέρδικες γι΄ αυτό δεκάδες κυνηγοί την επισκέπτονται συχνά. Αρπακτικά πουλιά όπως ο σταυραετός, ο γύπας (όρνιο) και το γεράκι φωλιάζουν στις γύρω απόκρημνες κορυφές. Λύκοι εμφανίζονται συχνά, όπως αλεπούδες και κουνάβια καθώς και πολλά τρωκτικά όπως οι βερβέρες. Αραιά εμφανίζονται αρκούδες και μάλλον είναι το νοτιότερο σημείο εμφάνισής τους στον ελλαδικό χώρο. Πολλά πουλιά φτερουγίζουν στα γύρω δάση.
Σύγχρονη εποχή-προβλήματα-προοπτικές.
Η εκτροπή του Αχελώου και το φράγμα.
Μια από τις πιο πρόσφατες προτάσεις Ελλήνων επιστημόνων και πολιτικών για την αξιοποίηση του Αχελώου είναι η εκτροπή του μέσω μιας σήραγγας που οδηγεί προς το θεσσαλικό κάμπο, που αντιπροσωπεύει το 14% του συνόλου του καλλιεργούμενου έδαφος της Ελλάδας. Σύμφωνα με αυτά τα σχέδια, με την εκτροπή αυτή λύνεται σε μεγάλο βαθμό το αρδευτικό πρόβλημα της Θεσσαλίας, γιατί θα αρδευτούν ακόμη 2.000.000 στρέμματα. Παράλληλα θα γίνει δυνατή η παραγωγή 500.000 κιλοβατωρών ηλεκτρικής ενέργειας και θα αναζωογονηθεί, με ένα μέρος των υδάτων του Αχελώου, ο Πηνειός, που κινδυνεύει να γίνει ξεροπόταμος, με όλες τις αναπόφευκτες επιπτώσεις στο κλίμα, στην οικολογία και στις καλλιέργειες της περιοχής.
Παράλληλα, όμως, έχουν εκφραστεί έντονες και σοβαρές αντιρρήσεις για το έργο. Υποστηρίζεται πως η εκτροπή του Αχελώου είναι αντίθετη με την αναθεωρημένη Κοινή Αγροτική Πολιτική, αφού θα στηρίξει εντατικές καλλιέργειες επιδοτούμενων προϊόντων με ευρεία χρήση χημικών εισροών. Κατά ορισμένες απόψεις, αντί να ενισχύονται οι παραδοσιακές μορφές ορεινής γεωργίας και η ανάπτυξη του ήπιου τουρισμού, η κατασκευή του έργου αυτού θυσιάζει φυσικούς πόρους, άγρια ονειρικά τοπία και έναν ολόκληρο πολιτισμό που έζησε επί αιώνες σε αρμονία με τη φύση. Οι περιβαλλοντικές οργανώσεις της Ευρώπης ζητούν από τη Σύνοδο Κορυφής της Κέρκυρας να ληφθεί σοβαρά υπόψη αυτός ο προβληματισμός: κατά τις οργανώσεις αυτές, η Ευρωπαϊκή ΄Ένωση πρέπει να σταματήσει να υποστηρίζει κοντόφθαλμες προσπάθειες, όπως η εκτροπή του Αχελώου και να στραφεί σε νέο μοντέλο ανάπτυξης που έχει ως πρωταρχικό στόχο την προστασία των φυσικών πόρων και την ουσιαστική κάλυψη των ανθρώπινων αναγκών. Στις 5 Δεκεμβρίου [ΑΠΟΥΣΙΑΖΕΙ ΤΟ ΕΤΟΣ] πέντε οικολογικές οργανώσεις χαρακτήρισαν από κοινού ασύμφορο, οικονομικά και οικολογικά, το έργο και υποστήριξαν πως η έλλειψη υδάτων στο θεσσαλικό κάμπο οφείλεται στη μη ορθή διαχείριση των υδατικών αποθεμάτων.

</doc>
<doc id="45199" url="https://el.wikipedia.org/wiki?curid=45199" title="Ύφαλα">
Ύφαλα

Γενικά με τον όρο Ύφαλα (under water part) χαρακτηρίζονται τα αόρατα μέρη του πλοίου από την ίσαλο και κάτω όταν αυτό κινείται ή ακινητεί ζυγοσταθμισμένο. Συγκεκριμένα τα ύφαλα καλύπτουν όλο το μήκος της επιφάνειας του κάτω μέρους του πλοίου που βρίσκεται μέσα στο νερό, ξεκινώντας από το κατώτερο επίπεδο, την τρόπιδα ή "καρίνα", και φθάνοντας μέχρι την ίσαλο, κατά πλευρά, εξ ου και το όνομα βρεχάμενα.
Στα ύφαλα των πλοίων διακρίνονται η βολβοειδής πλώρη, το πηδάλιο και η έλικα ή οι έλικες. Επίσης στο τμήμα αυτό φέρονται τυχόν σταθερωτήρες ή "πτερύγια ευστάθειας", τα "εγκάρσια πέδιλα" των υδροπτέρυγων σκαφών, πρωραίες εγκάρσιες έλικες, ώς επίσης και οι απολήξεις ναυτιλιακών οργάνων ή πομποδέκτες των ραδιοναυτιλιακών οργάνων (π.χ. δρομομέτρων, βυθομέτρων, ηχοβολιστικών, κλπ.)

</doc>
<doc id="45201" url="https://el.wikipedia.org/wiki?curid=45201" title="Zazel">
Zazel

Το Zazel: The Scent of Love, γυρισμένο το 1996, είναι ένα από τα πιο ποιοτικά και αναγνωρισμένα Αμερικανικά πορνογραφικά φιλμ. Η σκηνοθετημένη από τον Philip Mond ταινία, κόστισε περίπου 237.000 δολάρια και περιελάμβανε μια ομάδα από Πέντχαουζ Πετς μεταξύ των οποίων οι:
Η ταινία είχε εξεζητημένα σκηνικά, εκτενές make-up και body painting και χρησιμοποίησε πολυδάπανες τεχνικές κινηματογράφησης, όπως υποβρύχιες λήψεις, στοιχεία που σπάνια εμφανίζονται σε πορνό.
Πλοκή.
Η Ζαζέλ, μια γνωστή καλλιτέχνιδα προσλαμβάνεται για να δημιουργήσει το "πιο ερεθιστικό άρωμα" στον κόσμο. Αναζητώντας την έμπνευση η Ζαζέλ ζωγραφίζει, κοιτάζει φωτογραφίες και περιπλανιέται σε έναν ολάνθιστο κήπο. Η κάθε εμπειρία της εμπνέει μια έντονη σεξουαλική φαντασίωση με θέματα όπως οι νύμφες του νερού, η ζούγκλα, οι "Τρεις Σωματοφύλακες", οι παλιές ασπρόμαυρες ταινίες, ο παράδεισος και η κόλαση. Η πρωταγωνίστρια και αφηγήτρια Sasha Vinni, δεν εμφανίζεται σε σκηνές με ετεροφυλική διείσδυση, την βλέπουμε μόνο να αυνανίζεται και να συμμετέχει σε λεσβιακές περιπτύξεις.
Η ταινία περιλαμβάνει οκτώ συνολικά σκηνές με τους περιγραφικούς τίτλους

</doc>
<doc id="45203" url="https://el.wikipedia.org/wiki?curid=45203" title="Μεγάλος Επιταχυντής Αδρονίων">
Μεγάλος Επιταχυντής Αδρονίων

Ο LHC (Large Hadron Collider, στα ελληνικά "Μεγάλος Επιταχυντής Αδρονίων ( Συγκρουόμενων Δεσμών Αδρονίων)") είναι ένας επιταχυντής στοιχειωδών σωματιδίων (αδρονίων) στο ευρωπαϊκό κέντρο πυρηνικών ερευνών CERN της Γενεύης. 
Οι δέσμες πρωτονίων κατά την αυτή φορά άρχισαν να κυκλοφορούν στον επιταχυντή στις 10 Σεπτεμβρίου του 2008, σύντομα όμως παρουσιάστηκε πρόβλημα στους μαγνήτες του επιταχυντή. Έτσι η έναρξη της κανονικής του λειτουργίας μετατέθηκε αρχικά για την άνοιξη και πλέον για το καλοκαίρι του 2009.
Γενικά.
Ο LHC είναι ο μεγαλύτερος σε μέγιστη ενέργεια επιταχυντής στον κόσμο. Κατασκευάστηκε από το ευρωπαϊκό κέντρο πυρηνικών ερευνών (CERN) μεταξύ του 1998 και 2008 σε συνεργασία με περισσότερους από δέκα χιλιάδες φυσικούς και εκατοντάδες πανεπιστήμια και εργαστήρια σε περισσότερες από εκατό χώρες. 
Ο επιταχυντής βρίσκεται σε μια σήραγγα περιφέρειας 27 χιλιομέτρων (προϋπάρχουσα υπόγεια σήραγγα του επιταχυντή LEP) και σε βάθος 175 μέτρων κάτω από τα σύνορα Γαλλίας - Ελβετίας κοντά στην Γενεύη.
Οι πρώτες συγκρούσεις δεσμών πρωτονίων επιτεύχθηκαν το 2010 με ενέργεια 3.5 TeV ανά δέσμη. Μετά από αναβαθμίσεις έφτασε τα 6.5 TeV ανά δέσμη (13 ΤeV συνολική ενέργεια σύγκρουσης). Στα τέλη του 2018 ξεκίνησε μια διετής περίοδος αναστολής λειτουργίας του επιταχυντή για περαιτέρω αναβαθμίσεις.
Ο επιταχυντής έχει τέσσερα σημεία διασταύρωσης, γύρω από τα οποία τοποθετούνται επτά ανιχνευτές, ο καθένας σχεδιασμένος ειδικά για συγκεκριμένα είδη έρευνας. Στον LHC συγκρούονται κατά κύριο λόγο δέσμες πρωτονίων αλλά μπορούν επίσης να χρησιμοποιηθούν δέσμες βαρέων ιόντων. Ο στόχος των ανιχνευτών του LHC είναι να επιστρέψει στους φυσικούς να δοκιμάσουν τις προβλέψεις των διαφόρων θεωριών της σωματιδιακής φυσικής, συμπεριλαμβανομένης της μέτρησης των ιδιοτήτων του μποζονίου Χίγκς και την αναζήτηση νέων σωματιδίων που προβλέπονται από υπερσυμμετρικές θεωρίες καθώς και άλλα άλυτα ζητήματα της φυσικής. 
Δύο πειράματα γενικού σκοπού, το ATLAS και το CMS, ένα πείραμα που ερευνά b-κουάρκ, το LHCb, και ένα επικρεντρωμένο σε έρευνες σχετικά με το πλάσμα κουάρκ-γκλουονίων, το ΑLICE, αποτελούν τα τέσσερα κύρια πειράματα του LHC.
Στόχος.
Ο Μέγας Επιταχυντής Ανδρονίων, μετά την ανακοίνωση της 4ης Ιουλίου 2012 είναι πολύ κοντά στην ταυτοποίηση, του σωματίδιο Χιγκς ("Higgs Boson"), η έως τώρα μη παρατήρηση του οποίου είναι ένας από τους 'χαμένους κρίκους' του Καθιερωμένου Μοντέλου της σωματιδιακής φυσικής. Η επιβεβαίωση της ύπαρξης του σωματιδίου Χιγκς θα ερμηνεύσει πώς τα υπόλοιπα στοιχειώδη σωματίδια αποκτούν μάζα κατά το μοντέλο Χιγκς.
Η τυχόν επαλήθευση της ύπαρξης του μποζονίου Χιγκς θα αποτελέσει και ένα πολύ σημαντικό βήμα στην αναζήτηση μίας Μεγάλης Ενοποιημένης Θεωρίας που προσπαθεί να ενοποιήσει τρεις από τις τέσσερις Θεμελιώδεις αλληλεπιδράσεις: τον ηλεκτρομαγνητισμό, την ισχυρή αλληλεπίδραση, και την ασθενή αλληλεπίδραση. Το μποζόνιο Χιγκς μπορεί επίσης να βοηθήσει να εξηγηθεί γιατί η απομείνουσα αλληλεπίδραση, η βαρύτητα, είναι τόσο ασθενής σε σύγκριση με τις άλλες τρεις.
Επιτυχία ορόσημο.
Στις 30 Μαρτίου του 2010 σημειώθηκε το ιστορικό ρεκόρ της σύγκρουσης δεσμών με συνδυασμένη ισχύ 7 TeV (= Τέρα-ηλεκτρονιοβόλτ). Η ισχύς αυτή είναι η μεγαλύτερη μέχρι σήμερα και ο αρχικός στόχος που τελικά επετεύχθη μετά από αλλεπάλληλες διακοπές λόγω τεχνικών προβλημάτων που στοίχισαν πολύμηνες καθυστερήσεις και δαπανηρές επισκευές. Η ενέργεια που εκλύθηκε απ΄ αυτή τη σύγκρουση υπολογίσθηκε θεωρητικά ότι είναι ίση μ΄ εκείνη που θα απελευθέρωνε ένα όχημα αν προσέκρουε σε τοίχο με την ταχύτητα του ήχου!.
Μετά απ΄ αυτή την επιτυχία έγινε η συνέχιση της λειτουργίας του Επιταχυντή για ενάμισι περίπου χρόνο όπου ακολούθησε διακοπή, οπότε επανελέχθηκαν και επισκευάστηκαν ελαττωματικοί μαγνήτες. Στη συνέχεια ετέθη και πάλι σε λειτουργία και πραγματοποιήθηκαν συγκρούσεις ενέργειας 14 TeV.

</doc>
<doc id="45204" url="https://el.wikipedia.org/wiki?curid=45204" title="CERN">
CERN

To CERN διατηρώντας τη σύντμηση (ακρωνύμιο) της αρχικής ονομασίας του Conseil Européen pour la Recherche Nucléaire, είναι το μεγαλύτερο σε έκταση (πειραματικό) κέντρο πυρηνικών ερευνών, και ειδικότερα επί της σωματιδιακής φυσικής, στον κόσμο. Βρίσκεται δυτικά της Γενεύης, στα σύνορα Ελβετίας και Γαλλίας. Ιδρύθηκε το 1954 από δώδεκα ευρωπαϊκές χώρες και σήμερα αριθμεί 23 κράτη-μέλη, μεταξύ των οποίων και η Ελλάδα, η οποία είναι και ιδρυτικό μέλος.
Ιστορία.
Η σύμβαση για την ίδρυση του CERN κυρώθηκε στις 29 Σεπτεμβρίου 1954 από 12 χώρες της Ευρώπης. Το ακρωνύμιο CERN αντιπροσώπευε αρχικά από τις γαλλικές λέξεις για "Conseil Européen pour la Recherche Nucleaire" (Ευρωπαϊκό Συμβούλιο Πυρηνικής Έρευνας), το οποίο ήταν ένα προσωρινό συμβούλιο για την κατασκευή του εργαστηρίου, η οποία συστάθηκε από 12 ευρωπαϊκές κυβερνήσεις το 1952. Το ακρωνύμιο επελέγη για το νέο εργαστήριο μετά την διάλυση του προσωρινού συμβουλίου, ακόμη και αν το όνομα άλλαξε στο σημερινό Οργανισμό "Européenne pour la Recherche Nucleaire" (Ευρωπαϊκός Οργανισμός Πυρηνικής Έρευνας) το 1954. Σύμφωνα με τον Λεβ Κοβάρσκι, πρώην διευθυντή του CERN, όταν το όνομα άλλαξε, το ακρωνύμιο θα μπορούσε να γίνει το άσχημο OERN, και ο Βέρνερ Χάιζενμπεργκ είπε ότι το ακρωνύμιο θα μπορούσε να «εξακολουθεί να είναι CERN, για ιστορικούς λόγους». Ο πρώτος πρόεδρος του CERN ήταν ο Σερ Μπέντζαμιν Λοκσπάιζερ και ο πρώτος γενικός διευθυντής ήταν Εντοάρντο Αμάλντι. Το εργαστήριο ήταν αρχικά αφιερωμένο στην μελέτη των ατομικών πυρήνων, αλλά σύντομα άρχισε να ασχολείται με την σωματιδιακή φυσική, η οποία μελετά τις αλληλεπιδράσεις μεταξύ των υποατομικών σωματιδίων. Ως εκ τούτου, το εργαστήριο που λειτουργεί από το CERN συνήθως αναφέρεται ως Ευρωπαϊκό Εργαστήριο Σωματιδιακής Φυσικής ("Laboratoire Européen pour la Physique des Particules"), το οποίο περιγράφει καλύτερα τις έρευνες που πραγματοποιούνται εκεί.
Επιστημονικά επιτεύγματα.
Αρκετά σημαντικά επιτεύγματα στο πεδίο της φυσικής των σωματιδίων έγιναν μέσω πειραμάτων στο CERN. Αυτά περιλαμβάνουν:
Επιστήμη υπολογιστών.
Ο Παγκόσμιος Ιστός (World Wide Web) που ξεκίνησε ως ένα έργο του CERN που ονομαζόταν ENQUIRE, ξεκίνησε από τον Τιμ Μπέρνερς Λι το 1989 και τον Ρομπέρ Καγιό το 1990. Οι Μπέρνερς Λι και Καγιό τιμήθηκαν από κοινού από τον Σύλλογο Μηχανημάτων Υπολογισμού (Association for Computing Machinery) το 1995 για τη συμβολή τους στην ανάπτυξη του Παγκοσμίου Ιστού. Βάσει της έννοιας του υπερκειμένου (hypertext), το έργο είχε ως στόχο να διευκολύνει την ανταλλαγή πληροφοριών μεταξύ ερευνητών. Η πρώτη ιστοσελίδα ενεργοποιήθηκε το 1991. Στις 30 Απριλίου του 1993, το CERN ανακοίνωσε ότι ο Παγκόσμιος Ιστός θα είναι ελεύθερος σε όλους. Ένα αντίγραφο της πρώτης ιστοσελίδας, που δημιουργήθηκε από τον Μπέρνερς Λι, εξακολουθεί να υπάρχει στο δικτυακό τόπο της Κοινοπραξίας του Παγκόσμιου Ιστού ως ιστορικό ντοκουμέντο.
Πριν από την ανάπτυξη του Ιστού, το CERN είχε προπορευτεί στην εισαγωγή της τεχνολογίας του Διαδικτύου, ξεκινώντας στις αρχές του 1980. Μια σύντομη ιστορία αυτής της περιόδου μπορεί να βρεθεί στην ιστοσελίδα του CERN.
Πιο πρόσφατα, το CERN έχει μια μονάδα για την ανάπτυξη του Grid computing, φιλοξενώντας τα έργα, συμπεριλαμβανομένων των Enabling Grids for E-Science (EGEE) και LHC Computing Grid. Επίσης φιλοξενεί τoν CERN Internet Exchange Point (CIXP), ένα από τα δύο κύρια σημεία ανταλλαγής Διαδικτύου στην Ελβετία.
Λειτουργία - έρευνα.
Η κύρια λειτουργία του αφορά την παροχή επιταχυντών σωματιδίων και άλλων υλικοτεχνικών υποδομών που χρειάζονται για την πειραματική έρευνα στο πεδίο της φυσικής υψηλών ενεργειών. Στο CERN λειτουργούν επομένως πολλοί επιταχυντές, ένας εκ των οποίων είναι ο LHC (Μέγας Επιταχυντής Αδρονίων), ο οποίος αναπτύσσεται σε υπόγεια κυκλική σήραγγα περιφέρειας 27 χιλιομέτρων που επιτρέπει στα πρωτόνια να επιταχύνονται σε πολύ υψηλές ενέργειες.
Όπως αποδείχθηκε στην πράξη, όμως, οι ερευνητές του CERN δεν περιορίζονται αυστηρά στον τομέα της Ατομικής και Πυρηνικής Φυσικής: Στο CERN εργαζόταν, ως έκτακτος ερευνητής, ο Τιμ Μπέρνερς Λι, ο επινοητής του Παγκόσμιου Ιστού, της δημοφιλέστερης, σήμερα, υπηρεσίας του Διαδικτύου
Προσωπικό.
Το CERN απασχολεί σήμερα περίπου 3.000 μόνιμους εργαζόμενους, ενώ περίπου 6.500 επιστήμονες και μηχανικοί (που αντιπροσωπεύουν 500 πανεπιστήμια και 80 διαφορετικές εθνικότητες), περίπου το μισό της κοινότητας της σωματιδιακής φυσικής στον κόσμο, δουλεύουν σε πειράματα που οργανώνονται από το CERN.
Μποζόνιο του Χιγκς.
Το Μποζόνιο του Χιγκς είναι ένα σωματίδιο του οποίου η ύπαρξη προβλέπεται από το καθιερωμένο μοντέλο και η αναζήτηση του είναι στις βασικές προτεραιότητες του μεγάλου επιταχυντή αδρονίων στο CERN. Το πεδίο που δημιουργεί το σωματίδιο είναι υπεύθυνο για την ύπαρξη μάζας χωρίς την οποία δεν θα υπήρχε βαρύτητα στο Σύμπαν.
Ένα σωματίδιο που συμπεριφέρεται σαν το μποζόνιο του Χιγκς, ανακαλύφθηκε από τους ερευνητές του CERN και ανακοινώθηκε στις 4 Ιουλίου του 2012. Ωστόσο διαδικασίες επαλήθευσης είναι ακόμη αναγκαίες για να διασφαλισθεί ότι πρόκειται πραγματικά για τον κρίκο που λείπει στην αλυσίδα των στοιχειωδών σωματιδίων, ανακοίνωσε ο Ευρωπαϊκός Οργανισμός Πυρηνικής Ερευνας (CERN).
Το μποζόνιο του Χιγκς θεωρείται από τους φυσικούς ως το κλειδί της θεμελιώδους δομής της ύλης, το σωματίδιο που δίνει στην ύλη την μάζα της, σύμφωνα με τη θεωρία του "Καθιερωμένου Μοντέλου".
"Διαβήκαμε ένα νέο στάδιο στην κατανόηση της φύσης", δηλώνει σε ανακοίνωσή του ο γενικός διευθντής του CERN Ρολφ Χόιερ.
"Η ανακάλυψη ενός σωματιδίου τα χαρακτηριστικά του οποίου είναι συμβατά με εκείνα του μποζονίου του Χιγκς [...] ανοίγει τον δρόμο για περισσότερο προωθημένες έρευνες, που χρειάζονται περισσότερα στατιστικά στοιχεία, και οι οποίες θα προσδιορίσουν τα χαρακτηριστικά του νέου σωματιδίου [...]. Θα ανοίξει τον δρόμο και σε άλλα μυστήρια του Σύμπαντός μας", εξηγεί ο γενικός διευθυντής του CERN.
Λίγη ώρα πριν από την ανακοίνωση του Ρολφ Χόιερ, ο Τζο Ινκαντέλα εκπρόσωπος του προγράμματος του CERN ανακοίνωνε πολύ συγκινημένος κατά τη διάρκεια επιστημονικού σεμιναρίου που οργανώνεται από τον ευρωπαϊκό οργανισμό στη Γενεύη την πρόοδο των τελευταίων μηνών.
"Εντοπίσαμε ένα νέο μποζόνιο, αλλά έχουμε ανάγκη από περισσότερα στοιχεία" για να επαληθεύσουμε εάν πρόκειται για το μποζόνιο του Χιγκς, εξήγησε ενώπιον ακροατηρίου επιστημόνων.
Το 1964, ο Βρετανός φυσικός Πίτερ Χιγκς είχε προεξοφλήσει την ύπαρξη του μποζονίου που φέρει το όνομά του, διατυπώνοντας μαζί με τους συναδέλφους του Ρόμπερτ Μπράουτ και Φρανσουά Ανγκλέρ, τη θεωρία του πεδίου Χιγκς, ενός πεδίου που διαπερνά το Σύμπαν δίνοντας μάζα στα στοιχειώδη σωματίδια.
Χώρες μέλη.
Κράτη μέλη.
Από την ίδρυση του από 12 κράτη το 1954, το CERN δέχεται τακτικά νέα μέλη. Όλα τα νέα μέλη έχουν παραμείνει συνεχώς μέλη, εκτός από την Ισπανία και τη Γιουγκοσλαβία. Η Ισπανία έγινε μέλος για πρώτη φορά το 1961, αποχώρησε το 1969 και έγινε μέλος το 1983. Η Γιουγκοσλαβία ήταν ιδρυτικό μέλος αλλά αποχώρησε το 1961. Από τα 22 μέλη, το Ισραήλ προσχώρησε στο CERN ως πλήρες μέλος στις 6 Ιανουαρίου 2014, και είναι το μόνο πλήρες μέλος που δεν ανήκει στην Ευρώπη.
Οι συνεισφορές των κρατών-μελών υπολογίζονται με βάση το ΑΕΠ τους.
Διεύρυνση.
Συνδεδεμένα μέλη, υποψήφια
Διεθνείς σχέσεις.
Αυτές οι χώρες έχουν καθεστώς παρατηρητή:
Μέλη είναι και οι παρακάτω οργανισμοί:
Τα μη κράτη μέλη (με ημερομηνίες συμφωνιών συνεργασίας) που συμμετέχουν επί του παρόντος στα προγράμματα του CERN είναι:
Το CERN έχει επιστημονικές συνεργασίες με τις παρακάτω χώρες:
Διεθνείς ερευνητικά ινστιτούτα όπως το CERN μπορούν να βοηθήσουν στην επιστημονική διπλωματία.
Δημοσιεύσεις ανοιχτής πρόσβασης.
Το CERN έχει ξεκινήσει έργο δημοσίευσης σε ανοικτή πρόσβαση, μετατρέποντας επιστημονικά άρθρα για τη φυσική υψηλής ενέργειας σε χρυσή ανοικτή πρόσβαση μέσω της ανακατεύθυνσης των τελών εγγραφής. Στην πρώτη φάση που έλαβε χώρα το 2014-2016, συμμετείχαν 3.000 βιβλιοθήκες, κοινοπραξίες, ερευνητικοί οργανισμοί, εκδότες και οργανισμοί χρηματοδότησης σε διάφορες χώρες. Όλες οι δημοσιεύσεις από συγγραφείς του CERN δημοσιεύονται με χρυσή ανοικτή πρόσβαση.
Δημόσιες εκθέσεις.
Οι ανοιχτές για το κοινό εγκαταστάσεις του CERN περιλαμβάνουν:
Το CERN παρέχει επίσης ημερήσιες ξεναγήσεις σε ορισμένες εγκαταστάσεις όπως το Synchro-cyclotron (πρώτος επιταχυντής σωματιδίων του CERN) και το εργαστήριο υπεραγωγών μαγνητών.

</doc>
<doc id="45206" url="https://el.wikipedia.org/wiki?curid=45206" title="Δήμος Ευόσμου">
Δήμος Ευόσμου



</doc>
<doc id="45209" url="https://el.wikipedia.org/wiki?curid=45209" title="Επαρχία Λήμνου">
Επαρχία Λήμνου

Η επαρχία Λήμνου απαρτιζόταν από τα νησιά του βορειοανατολικού Αιγαίου Λήμνος και Άγιος Ευστράτιος και ανήκε στον νομό Λέσβου. Διοικητική μονάδα της επαρχίας Λήμνου ήταν το Επαρχείο Λήμνου με έδρα την Μύρινα της Λήμνου και διοικητικά όρια τα νησιά Λήμνος και Αγ. Ευστράτιος. Με τη διοικητική διαίρεση του 2011 που εφαρμόστηκε από το Σχέδιο Καλλικράτης το Επαρχείο Λήμνου καταργήθηκε και δημιουργήθηκε η Περιφερειακή Ενότητα Λήμνου  στην Περιφέρεια Βορείου Αιγαίου. Και σε αυτήν ανήκουν οι  Δήμος Λήμνου και ο Δήμος Αγίου Ευστρατίου. 
Έπαρχοι Λήμνου.
Ως το 1994 οι έπαρχοι Λήμνου διορίζονταν από τον εκάστοτε υπουργό Εσωτερικών και συνήθως άλλαζαν όταν άλλαζε η κυβέρνηση ή ο αρμόδιος υπουργός. Από το 1994 με το Σχέδιο Καποδίστριας καθιερώθηκαν οι εκλογές του β΄ βαθμού αυτοδιοίκησης και ο έπαρχος ήταν αιρετός. Σύμφωνα με το νόμο έπαρχος εκλεγόταν ο πλειοψηφών Λήμνιος σύμβουλος του νικητή συνδυασμού που εξέλεγε νομάρχη Λέσβου.

</doc>
<doc id="45210" url="https://el.wikipedia.org/wiki?curid=45210" title="Βρατσέρα">
Βρατσέρα

Η Βρατσέρα ή Μπρατσέρα, από το ιταλικό "Bracciera" ή "brazzera" ήταν τύπος μικρού ιστιοφόρου πλοίου με δύο ιστούς (κατάρτια), τον πρωραίο με κλίση προς την πλώρη και τον μέγα με κλίση προς τη πρύμνη, με δύο τριγωνικά ιστία και δύο φλόκους στον πρόβολο (μπομπρέσο). Επίσης ο μέγας ιστός έφερε στο πάνω μέρος μικτό τετράγωνο ιστίο (δολωνίσκο ή κοινώς γαπιόνι).
Ο τύπος αυτού του ιστιοφόρου ήταν πολύ διαδεδομένος στην Αδριατική και στο Αιγαίο Πέλαγος ως επιβατηγό και αλιευτικό που παρέμεινε σε χρήση (με βενζινοκινητήρα) μέχρι την δεκαετία του 1950. Οι συνήθεις διαστάσεις του τύπου αυτού ήταν μήκους 49 πόδια, πλάτους 19 και βάθους κυτών 3 πόδια. Το κατάστρωμα είχε έντονη πλευρική κλίση (βερέμι). Το πηδάλιο φέρονταν εξωτερικά από την πρύμνη και χειριζόταν (μανουβράρονταν) με "οίακα" , όπως στις λέμβους.
Παλαιότερα χρησιμοποιήθηκε και ως πολεμικό πλοίο. Το όνομα θεωρείται ακόμη και ως παραφθορά του ονόματος της αρχαίας Βραττίας.

</doc>
<doc id="45211" url="https://el.wikipedia.org/wiki?curid=45211" title="Μπρατσέρα">
Μπρατσέρα



</doc>
<doc id="45212" url="https://el.wikipedia.org/wiki?curid=45212" title="Δισκοπότηρο">
Δισκοπότηρο

Δισκοπότηρο ή "δισκοποτήριο" ή Άγιο Δισκοπότηρο είναι όρος λειτουργικός με τον οποίο προσδιορίζεται στην Ορθόδοξη Εκκλησία το Άγιο Ποτήριο μαζί με το Άγιο Δισκάριο όπου και τα δύο αυτά ιερά σκεύη αποτελούν ενιαίο σύνολο, επειδή δέχονται τα "τίμια δώρα", δηλαδή το σώμα και το αίμα του Σωτήρος και που αποτελούν έτσι συγγενεύοντα σκεύη κατά τη λειτουργική τους χρήση.

</doc>
<doc id="45213" url="https://el.wikipedia.org/wiki?curid=45213" title="Μπουλέντ Ετζεβίτ">
Μπουλέντ Ετζεβίτ

Ο Μουσταφά Μπιουλέντ Ετζεβίτ ("Mustafa Bülent Ecevit", 28 Μαΐου 1925 - 5 Νοεμβρίου 2006) ήταν Τούρκος συγγραφέας, δημοσιογράφος, ποιητής και πολιτικός, ο οποίος διετέλεσε και πρωθυπουργός της Τουρκίας το 1974, το 1977 και από το 1978 μέχρι το 1980.
Σπουδές.
Γεννήθηκε στη Κωνσταντινούπολη και φοίτησε στη Ροβέρτειο Σχολή (American Robert College), το πιο σπουδαίο εκπαιδευτικό Ίδρυμα δευτεροβάθμιας εκπαίδευσης στην Κωνσταντινούπολη. Μετά την αποφοίτησή του παράλληλα των στρατιωτικών του υποχρεώσεων διορίστηκε στη τουρκική πρεσβεία του Λονδίνου κατά το χρονικό διάστημα 1946 - 1950, όπου και τελειοποίησε τις γνώσεις του στην αγγλική γλώσσα. Όταν επέστρεψε στη Τουρκία διέμενε πλέον στην Άγκυρα όπου και άρχισε ν΄ ασχολείται με τη δημοσιογραφία, τη λογοτεχνία και την ποίηση. Δεν σπούδασε όμως ποτέ σε πανεπιστήμιο, γεγονός που τον εμπόδισε αργότερα να αναλάβει την προεδρία της χώρας λόγω σχετικού νομοθετικού περιορισμού.
Κάθοδος στην πολιτική.
Εξελέγη για πρώτη φορά βουλευτής το 1957. Το 1974 διαδέχτηκε τον Ισμέτ Ινονού στην ηγεσία του Ρεπουμπλικανικού Λαϊκού Κόμματος ("Cumhuriyet Halk Partisi") και έγινε Πρωθυπουργός μιας βραχύβιας Κυβέρνησης συνεργασίας από τον Ιανουάριο ως το Νοέμβριο του 1974. Στους Έλληνες έγινε γνωστός ως ο ""Πρωθυπουργός της εισβολής", καθώς επί πρωθυπουργίας του, τον Ιούλιο του 1974, η Τουρκία εισέβαλε στην Κύπρο και κατέλαβε μέσω της στρατιωτικής επιχείρησης "Αττίλας"" το βόρειο τμήμα της νήσου, το οποίο κατέχει παράνομα , κατά παράβαση του διεθνούς δικαίου, μέχρι σήμερα.
Πολιτική καριέρα.
Το 1980, ο Ετζεβίτ φυλακίστηκε από την στρατιωτική δικτατορία του Κενάν Εβρέν και επτά χρόνια αργότερα ήρθη με δημοψήφισμα η απαγόρευση πολιτικών δικαιωμάτων που του είχε επιβληθεί. Έγινε πρόεδρος του Δημοκρατικού Κόμματος της Αριστεράς ("Demokratik Sol Parti"), διαδεχόμενος τη σύζυγό του. Απέτυχε πολλές φορές να εισέλθει στη Βουλή, και εξελέγη τελικά το 1995. Ήταν αντιπρόεδρος της τελευταίας κυβέρνησης του Μεσούτ Γιλμάζ και υπηρεσιακός πρωθυπουργός για τη διενέργεια των εκλογών του 1999. Σε αυτές τις εκλογές το κόμμα του απέσπασε το μεγαλύτερο αριθμό εδρών στο Κοινοβούλιο, και ο Ετζεβίτ έγινε πρωθυπουργός τρικομματικής κυβέρνησης συνεργασίας που σχηματίστηκε με το κόμμα του, το κόμμα της Μητέρας Πατρίδας του Μεσούτ Γιλμάζ ("Anavatan Partisi") και το Εθνικιστικό Κόμμα ("Milliyetçi Hareket Partisi") του Ντεβλέτ Μπαχτσελί.
Η κυβέρνηση Ετζεβίτ έλαβε κάποια μέτρα στην κατεύθυνση της σταθεροποίησης της τουρκικής οικονομίας και των μεταρρυθμίσεων που χρειάζονταν για την έναρξη ενταξιακών συνομιλιών με την Ευρωπαϊκή Ένωση. Η θητεία της κυβέρνησής του έληξε το 2002.
Ασθένεια και θάνατος.
Μετά από ένα εγκεφαλικό που έπαθε στις 19 Μαΐου 2006 έπεσε σε κώμα, από το οποίο δεν ανένηψε ποτέ. Πέθανε στο Στρατιωτικό Νοσοκομείο Gülhane, όπου νοσηλευόταν, την Κυριακή 5 Νοεμβρίου του 2006.
Παρά τη μουσουλμανική παράδοση, που θέλει την κηδεία να γίνεται εντός 48ώρου από το θάνατο, η κηδεία του Ετζεβίτ προγραμματίστηκε και έγινε το Σάββατο, 11 Νοεμβρίου. Κατά κάποιους πολιτικούς παρατηρητές, αυτό έγινε για να ακολουθήσει αμέσως μετά την επέτειο θανάτου του Μουσταφά Κεμάλ Ατατούρκ (10 Νοεμβρίου). Σε κάθε περίπτωση, η κηδεία του εξελίχθηκε σε διαδήλωση κατά του κυβερνώντος ισλαμικού κόμματος του πρωθυπουργού Ρετζέπ Ταγίπ Ερντογάν.
Προσωπικότητα.
Ο Ετζεβίτ ήταν ένα ασυνήθιστο μείγμα αδιάφθορου πολιτικού, με τάση προς την ποίηση, αλλά ταυτόχρονα και αδίστακτου εθνικιστή που καθόλου δε δίστασε να διατάξει την εισβολή στην Κύπρο. Σε ένα ποίημά του το 1947 στο Λονδίνο έγραφε:
Το ποίημα συνεχίζει λέγοντας ότι Τούρκοι και Έλληνες θα κάτσουν να πιουν ούζο και ρακί δίπλα στη μπλε μαγεία του Αιγαίου.
Πλήρες Ποίημα
TÜRK-YUNAN ŞİİRİ

</doc>
<doc id="45214" url="https://el.wikipedia.org/wiki?curid=45214" title="Μπουλέντ Ετσεβίτ">
Μπουλέντ Ετσεβίτ



</doc>
<doc id="45215" url="https://el.wikipedia.org/wiki?curid=45215" title="Ετσεβίτ">
Ετσεβίτ



</doc>
<doc id="45216" url="https://el.wikipedia.org/wiki?curid=45216" title="Ετζεβίτ">
Ετζεβίτ



</doc>
<doc id="45218" url="https://el.wikipedia.org/wiki?curid=45218" title="Ε.Κ.">
Ε.Κ.



</doc>
<doc id="45219" url="https://el.wikipedia.org/wiki?curid=45219" title="Κωνσταντίνος Άμαντος">
Κωνσταντίνος Άμαντος

Ο Κωνσταντίνος Άμαντος (2 Αυγούστου 1874 – 23 Ιανουαρίου 1960) ήταν πανεπιστημιακός, βυζαντινολόγος, Ακαδημαϊκός και υπουργός Παιδείας.
Βιογραφικά στοιχεία.
Γεννήθηκε στη Χίο, γεννήθηκε στην Τουρλωτή της Χίου στις 2 Αυγούστου 1874. Οι γονείς του ήταν γεωργοί από το χωριό Ζυφιάς. Αφού ολοκλήρωσε τις εγκύκλιες σπουδές του στην ιδιαίτερη πατρίδα του, δίδαξε αρχικά ως δημοδιδάσκαλος στην "Αστική Σχολή" της Χίου, από το 1893 μέχρι το 1897. Σπούδασε Ιστορία και Φιλολογία στο Πανεπιστήμιο Αθηνών, με το κληροδότημα του Σταμάτη Πρώιου, και έπειτα στα πανεπιστήμια του Μονάχου και του Βερολίνου. Το διάστημα 1904-1914 εργάστηκε στη Μέση Εκπαίδευση: Γυμνάσιο Χίου (1904-1911), διευθυντής και του Γυμνασίου και Διδασκαλείου Λευκωσίας (1911), διευθυντής στην Αμπέτειο Σχολή του Καΐρου (1912-1914) και το διάστημα 1914-1924 στη σύνταξη του «Ιστορικού Λεξικού της Ελληνικής Γλώσσας», στο οποίο διετέλεσε και διευθυντής από το 1924 μέχρι το 1925. Κατά την περίοδο 1925-1939 δίδαξε ως τακτικός καθηγητής της Βυζαντινής Ιστορίας στο Πανεπιστήμιο Αθηνών. Το 1926 τοποθετήθηκε μεταξύ των πρώτων μελών της Ακαδημίας Αθηνών. Υπήρξε μέλος της Επιστημονικής Εταιρείας Αθηνών, ενώ ίδρυσε τα περιοδικά: «Χιακά Χρονικά», «Αιγαίον» και «Ελληνικά». Επίσης, το 1945 υπηρέτησε ως υπουργός Παιδείας στην κυβέρνηση Πλαστήρα και υπέβαλε νομοσχέδιο που προωθούσε τη χρήση της Δημοτικής στο Δημοτικό. Απεβίωσε στην Αθήνα στις 23 Ιανουαρίου 1960.
Έργο.
Ο Άμαντος δημοσίευσε πλήθος άρθρων και μελετών στα πιο έγκριτα περιοδικά της εποχής. Η συμβολή του στη Γλωσσολογία ήταν επίσης αξιοσημείωτη. Ασχολήθηκε εκτενώς με την τοπωνυμιολογία, όπως προκύπτει από τη διδακτορική του διατριβή "Die Suffixe der neugriechischen Ortsnamen" («Τα επιθήματα των νεοελληνικών τοπωνυμίων»), την οποία υπέβαλε στο πανεπιστήμιο του Μονάχου το 1903 υπό την εποπτεία τού καθηγητού τής Βυζαντινολογίας Karl Krumbacher. Πλήθος δημοσιευμάτων του σε ελληνικά περιοδικά πραγματεύονται ζητήματα τοπωνυμίων, τόσο της ιδιαίτερης πατρίδας του (της Χίου), όσο και άλλων περιοχών (Κρήτης, Ηπείρου κτλ.).
Οι κυριότερες μονογραφίες του είναι οι εξής:
Μερικά γλωσσικά δημοσιεύματα έχουν συγκεντρωθεί μετά τον θάνατό του στον συλλογικό τόμο "Γλωσσικά Μελετήματα" (Εν Αθήναις 1964), τον οποίο επιμελήθηκε ο μαθητής του Νικόλαος Β. Τωμαδάκης.
Προτομή.
Στις 15 Οκτωβρίου 2004 τοποθετήθηκε στον κεντρικό δρόμο του οικισμού Ζυφιά της Χίου, από όπου καταγόταν ο Κωνσταντίνος Άμαντος, προτομή του, έργο της Χιώτισσας γλύπτριας Μαίρης Παπακωνσταντίνου.

</doc>
<doc id="45221" url="https://el.wikipedia.org/wiki?curid=45221" title="Anno Mundi">
Anno Mundi

Ο όρος Anno Mundi (AM, "στο έτος του κόσμου"), δηλαδή "έτος Κόσμου" (ε.Κ.) ή "από καταβολής Κόσμου", αναφέρεται σε ημερολογιακή περίοδο της οποίας η μέτρηση αρχίζει από τη δημιουργία του κόσμου.
Παράδειγμα τέτοιου ημερολογίου αποτελεί το εβραϊκό ημερολόγιο, σύμφωνα με το οποίο η δημιουργία έλαβε χώρα το έτος 3760 π.Χ.. Έτσι, το εβραϊκό ημερολόγιο θεωρεί ότι το 2008 είναι το έτος 5769 ε.Κ. (A.M.). 
Αυτό το σύστημα μέτρησης χρησιμοποιήθηκε και από τους πρώτους χριστιανούς εκκλησιαστικούς πατέρες και χρονικογράφους. Επί παραδείγματι, στις αρχές του 3ου αιώνα, ο επίσκοπος Ρώμης Ιππόλυτος αναφέρει ότι η "καταβολή του κόσμου", δηλαδή η γέννηση του Αδάμ, έλαβε χώρα 5.500 χρόνια πριν τη γέννηση του Ιησού Χριστού.
Στις αρχές του 5ου αιώνα, ο μοναχός Πανόδωρος ο Αλεξανδρείας κατέγραψε ότι η δημιουργία του κόσμου έγινε το 5904 π.Χ. Παρόμοιοι ήταν και οι υπολογισμοί που ανέπτυξαν ο Γεώργιος ο Σύγκελλος, προσωπικός γραμματέας του Πατριάρχη Κωνσταντινουπόλεως Ταράσιου στα τέλη του 7ου αιώνα και ο μοναχός Αννιανός ο Αλεξανδρείας τον 5ο αιώνα που τοποθέτησε την δημιουργία του Κόσμου στις 25 Μαρτίου 5492 π.Χ. Η χρονολογία που εμφανίζεται στα "Ρωμαϊκά μαρτυρολόγια" είναι 25 Μαρτίου 5198 π.Χ.. 
Στο Βυζάντιο, το Έτος Κόσμου αποτελεί την αντίστοιχη αντίληψη όσον αφορά το Βυζαντινό Ελληνικό Ημερολόγιο, το οποίο χρονολογεί τη δημιουργία την 1η Σεπτεμβρίου 5509 π.Χ. Ο της ΣΤ' Οικουμενικής Συνόδου αναφέρεται στην τρέχουσα χρονολογία «», δηλαδή του έτος 6199 από τη δημιουργία Αδάμ που αντιστοιχεί στο έτος 691 από τη γέννηση του Χριστού. Το βυζαντινό σύστημα χρονολόγησης «από κτίσεως κόσμου» ακολουθήθηκε στη Ρωσία μέχρι και την εποχή του Μεγάλου Πέτρου το 1725. Κατά τον Μεσαίωνα, ο ιστορικός Βέδας χρονολόγησε τη δημιουργία στις 18 Μαρτίου 3952 π.Χ..
Κατά τον 17ο αιώνα, ο πολυγραφότατος Αγγλικανός κληρικός Τζέιμς Άσερ (1654) υποστήριξε ως χρονολογία της δημιουργίας την 23η Οκτωβρίου 4004 π.Χ.. Με αυτό το έτος δημιουργίας του κόσμου ταυτίστηκε και ο Δρ. Θεολογίας Γ. Κωνσταντίνου στα τέλη του 19ου αιώνα (για τη Δογματική-Θεολογική σημασία της χρονολόγησης αυτής στην Ορθόδοξη Εκκλησία, "βλέπε άρθρο: Έτος Κόσμου").

</doc>
<doc id="45222" url="https://el.wikipedia.org/wiki?curid=45222" title="A.M.">
A.M.



</doc>
<doc id="45223" url="https://el.wikipedia.org/wiki?curid=45223" title="Πατριάρχης Θεόφιλος Γ΄ Ιεροσολύμων">
Πατριάρχης Θεόφιλος Γ΄ Ιεροσολύμων

Ο Θεόφιλος Γ΄ (κατά κόσμον "Ηλίας Γιαννόπουλος", 4 Απριλίου 1952) είναι Πατριάρχης Ιεροσολύμων από τις 22 Αυγούστου 2005. Ο Πατριάρχης Ιεροσολύμων είναι ο ηγούμενος της Ιεράς Αγιοταφιτικής Αδελφότητα που διέπεται από τους εκκλησιαστικοὺς κανόνες και θεσμούς της μοναχικής Πολιτείας και η σύστασή της ανάγεται στον 4ον αιώνα. Έχει ως αποστολή της την υπεράσπιση της Ορθοδοξίας στην Αγία Γη, την διαφύλαξη και περιφρούρηση των Παναγίων Προσκυνημάτων (που γεννήθηκε, μεγάλωσε, σταυρώθηκε και αναστήθηκε ο Ιησούς Χριστός) και την πνευματικὴ καθοδήγηση του Ορθοδόξου ποιμνίου.
Βιογραφία.
Γεννήθηκε στις 4 Απριλίου 1952 στους Γαργαλιάνους Μεσσηνίας, ανήκει σε πολύτεκνη οικογένεια. Σε ηλικία 12 ετών πήγε στα Ιεροσόλυμα και εντάχθηκε στην Αγιοταφιτική Αδελφότητα. Σπούδασε Θεολογία στο Πανεπιστήμιο Αθηνών και κατόπιν έκανε μεταπτυχιακές σπουδές στο Πανεπιστήμιο Ντάραμ της Αγγλίας. Μιλάει ελληνικά, αγγλικά, αραβικά και εβραϊκά.
Χειροτονήθηκε Διάκονος την 1η Ιουλίου 1970 από τον Αρχιεπίσκοπο Ιορδάνου Βασίλειο και διορίστηκε Διάκονος στον Ναό της Αναστάσεως. Έγινε αρχιδιάκονος του Πατριάρχη Βενέδικτου Α΄ και κατόπιν υπηρέτησε ως ιερέας στην Κανά της Γαλιλαίας από το 1991 ως το 1996, με ως επί το πλείστον αραβικό ποίμνιο. Εκεί ίδρυσε τον σύλλογο «Φως Χριστού» ("Nour al Masih"), για τη διάδοση της πίστης στην περιοχή. Το 1996 έγινε Έξαρχος του Παναγίου Τάφου στο Κατάρ. Στις 14 Φεβρουαρίου 2005 εξελέγη Αρχιεπίσκοπος Θαβωρίου και χειροτονήθηκε επίσκοπος από τον Πατριάρχη Ειρηναίο τον Α΄.
Η Πατριαρχία του.
Εκλογή.
Μετά την κρίση που πέρασε το Πατριαρχείο Ιεροσολύμων επί Ειρηναίου του Α΄, ο Θεόφιλος εξελέγη Πατριάρχης στις 22 Αυγούστου 2005. Είναι ο πρώτος Πατριάρχης Ιεροσολύμων που εκλέγεται ομόφωνα, μετά την απόσυρση των δύο συνυποψηφίων του. Ενθρονίστηκε στις 22 Νοεμβρίου 2005.
Προβλήματα.
Τον Σεπτέμβριο του 2008 μετέβη στις Βρυξέλλες προσκεκλημένος του Ευρωπαϊκού Κοινοβουλίου και κατέστησε γνωστές τις προοπτικές και τα προβλήματα της Εκκλησίας. Τον Οκτώβριο του 2008 ελαβε μέρος στην Σύνοδο των Προκαθημένων της Ορθόδοξης Εκκλησίας που συγκλήθηκε στο Οικουμενικό Πατριαρχείο. Το 2009 συμμετείχε στο Συνέδριο "The C-1 World Dialogue" που διοργανώθηκε στο Λονδίνο, του οποίου ορίστηκε Αντιπρόεδρος.
Στις 9 Μαΐου 2011, το Πατριαρχείο Ιεροσολύμων διέκοψε την κοινωνία με την Εκκλησία της Ρουμανίας λόγω ναού που η τελευταία ανήγειρε στην Ιεριχώ. Κατόπιν μεσολάβησης του Οικουμενικού Πατριαρχείου επετεύχθη συμβιβασμός και η κοινωνία αποκαταστάθηκε τον Φεβρουάριο του 2013. 
Τον Μάρτιο του 2013, το Πατριαρχείο Ιεροσολύμων επέκτεινε την δικαιοδοσία του στο Κατάρ χειροτονώντας Αρχιεπίσκοπο. Αυτό προκάλεσε την έντονη διαμαρτυρία του Πατριαρχείου Αντιοχείας και οδήγησε στην διακοπή της κοινωνίας των δύο Πατριαρχείων τον Ιούνιο του 2015.
«Αδελφική Σύναξη» Προκαθημένων.
Κατόπιν του ζητήματος που προέκυψε μετά την χορήγηση Αυτοκεφαλίας στην Εκκλησία της Ουκρανίας από το Οικουμενικό Πατριαρχείο (2018), ο Πατριάρχης Θεόφιλος ανέλαβε, ως διαμεσολαβητική πρωτοβουλία, να συγκαλέσει μία «Αδελφική Σύναξη» Προκαθημένων. Η πρωτοβουλία αυτή ανακοινήθηκε στο ταξίδι του στη Μόσχα, τον Δεκέμβριο του 2019, κατά τη διάρκεια της βράβευσής του με το βραβείο «Πατριάρχης Αλέξιος Β'» από τον Προκαθήμενο της Εκκλησίας της Ρωσίας, Κύριλλο. Η πρωτοβουλία αυτή δεν εστέφθη από επιτυχία, καθώς οι προκαθήμενοι των Εκκλησιών της Κύπρου, της Ελλάδας και της Αλβανίας αρνήθηκαν να συμμετάσχουν, επισημαίνοντας ότι η σύγκληση Συνάξεων ή Συνόδων Προκαθημένων είναι προνόμιο του Οικουμενικού Πατριάρχη. Ο δε Οικουμενικός Πατριάρχης Κωνσταντινουπόλεως Βαρθολομαίος, απαντώντας στην επιστολή του Πατριάρχη Θεοφίλου, τον κάλεσε «"ἀδελφικῶς ὅπως μή ἐμμείνῃ εἰς τήν πρωτοβουλίαν Αὐτῆς ταύτην, ὑπηρετοῦσα, ἀνεπιγνώστως ἴσως, ἀλλοτρίους σκοπούς ἀπό αἰώνων ὑπονομεύοντας τόν πανίερον Οἰκουμενικόν Θρόνον, καί ἀναλαμβάνουσα οὕτως ἱστορικοῦ μεγέθους εὐθύνας διά τάς συνεπείας, τάς ὁποίας θά εἶχεν ἡ ἐνέργεια αὕτη διά τήν Ἐκκλησίαν καί τό Γένος"».
Η «Αδελφική Σύναξη για την προώθηση του διαλόγου και την ενότητα της Εκκλησίας» έλαβε χώρα τελικά στις 26 Φεβρουαρίου 2020 στο Αμμάν της Ιορδανίας, με τη συμμετοχή μόνον των Πατριαρχών Μόσχας και Σερβίας, του Αρχιεπισκόποιυ Τσεχίας και Σλοβακίας, καθώς και εκπροσώπων του Πατριαρχείου Ρουμανίας και της Εκκλησίας της Πολωνίας. Στο κοινό ανακοινωθέν που εκδόθηκε επισημαίνεται ότι «"οι αποφάσεις που αφορούν ζητήματα ορθόδοξης σημασίας, συμπεριλαμβανομένης της χορήγησης Αυτοκεφαλίας σε συγκεκριμένες Εκκλησίες, θα πρέπει να οριστικοποιηθούν με πνεύμα πανορθόδοξου διαλόγου και ενότητας, και με πανορθόδοξη συναίνεση. Οι αντιπροσωπίες συμφώνησαν ότι πρέπει να συγκεντρωθούν ως αδέλφια, κατά προτίμηση πριν από το τέλος του τρέχοντος έτους, για να ενισχύσουν τους δεσμούς της αδελφότητας μέσω της προσευχής και του διαλόγου. Οι συμμετέχοντες ελπίζουν ότι η Παναγιότητά του, ο Οικουμενικός Πατριάρχης Βαρθολομαίος με τα πρεσβεία τιμής, θα ενταχθεί σε αυτόν τον διάλογο μαζί με τους αδελφούς του Προκαθημένους"».

</doc>
<doc id="45239" url="https://el.wikipedia.org/wiki?curid=45239" title="Παγγαίο όρος">
Παγγαίο όρος

Το Παγγαίο όρος είναι μεγάλος ορεινός όγκος της Ελλάδας που εκτείνεται στους νομούς Καβάλας και Σερρών. Στο βουνό και στις γύρω από αυτό περιοχές υπάρχουν πολλές και μεγάλες πηγές, καθώς και ρέματα που τροφοδοτούνται από το βουνό. Η υψηλότερη κορυφή του είναι το "Μάτι" με υψόμετρο 1.956 μέτρα. Τα δασαρχεία Καβάλας και Σερρών είναι υπεύθυνα για την προστασία του βουνού.
Κατά την ελληνική μυθολογία το όρος αρχικά ονομαζόταν "Καρμάνιον", για να ονομαστεί μετέπειτα "Παγγαίον" από τον Παγγαίο, γιο του θεού Άρη και της Κριτοβούλης, ο οποίος, μη μπορώντας να αντέξει τις τύψεις του για την αιμομιξία που άθελά του διέπραξε με την θυγατέρα του, αυτοκτόνησε πάνω στο όρος αυτό.
Το Παγγαίο όρος αναφέρεται συχνά από τις αρχαίες ελληνικές και λατινικές πηγές και ήταν ιδιαίτερα φημισμένο για τα αργυρωρυχεία και χρυσωρυχεία του, καθώς και για τη ναυπηγήσιμη ξυλεία που παρείχαν τα δάση του. Ακόμη περίφημα ήταν τα εκατόφυλλα τριαντάφυλλα που φύονταν σε αυτό.
Ο Αισχύλος στην τραγωδία Πέρσαι αναφέρει το όρος Παγγαίο στην περιγραφή της πορείας που ακολούθησαν οι ηττημένοι Πέρσες: "« ἔς τε Μακεδόνων χώραν ἀφικόμεσθ᾽, ἐπ᾽ Ἀξιοῦ πόρον, Βόλβης θ᾽ ἕλειον δόνακα, Πάγγαιόν τ᾽ ὄρος »" («φτάσαμε στη Μακεδονία, στον Αξιό, και στους βάλτους και τις καλαμιές της Βόλβης και στο Παγγαίο όρος»).
Στην κορυφή του Παγγαίου όρους βρισκόταν το φημισμένο ιερό του Διονύσου, το οποίο είχαν υπό τον έλεγχό τους οι Σάτρες. Στο μαντείο υπήρχε μια γυναίκα ως «προμάντιδα», δηλαδή σαν Πυθία. Επίσης είχε έμπειρους ιερείς, τους «προφήτες», προερχόμενους από το πολεμικό φύλο των μαχαιροφόρων Βησσών της Ροδόπης, οι οποίοι μετέφεραν στους πιστούς τους χρησμούς που ο Βάκχος ενέπνεε στην προμάντιδα.
Τα «ακιδογραφήματα» ή τα «βραχογραφήματα» του Παγγαίου αποτελούν σχεδιάσματα πάνω στον γρανίτη ή τον ασβεστόλιθο, συνηθέστατα στο ύπαιθρο, αλλά σε ορισμένες περιπτώσεις και μέσα σε σπήλαια. Παριστάνουν ζώα, ανθρώπους, αγρίμια του δάσους αλλά οι αρχαιολογικές γνώσεις για αυτά είναι ελάχιστες.
Στη βόρεια πλαγιά του όρους και σε υψόμετρο περίπου 600 μέτρων, βρίσκεται η Ιερά Μονή Παναγίας Εικοσιφοίνισσας. Η Μονή είναι κτισμένη στην πλαγιά ενός υψώματος, στη θέση του ιερού μαντείου του Διονύσου. Η ίδρυση της μονής ανάγεται στον 5ο αι. μ.Χ. και τα νεότερα χρόνια αποτέλεσε σημαντική εστία παιδείας του υπόδουλου Ελληνισμού. 

</doc>
<doc id="45243" url="https://el.wikipedia.org/wiki?curid=45243" title="Ζυγοστάθμιση πλοίου">
Ζυγοστάθμιση πλοίου

Με τον όρο ζυγοστάθμιση πλοίου (trimming) χαρακτηρίζεται η διαγωγή ενός έμφορτου πλοίου όταν αυτό φέρεται ισοβύθιστο σε πλώρη, πρύμνη και κατά πλευρά. Τότε το πλοίο λέγεται "ζυγοσταθμισμένο" (trimmed ship). Στη περίπτωση αυτή η Διαγωγή πλοίου είναι μηδενική.
Η ζυγοστάθμιση φορτηγού πλοίου γίνεται κυρίως με την τακτοποίηση του μεταφερομένου φορτίου το καλούμενο ευτρεπισμό (σε ξηρά φορτία) ή χαπιάρισμα (σε χύμα φορτία). Σε όλους τους άλλους τύπους πλοίων γίνεται με την ισοβαρή κατανομή έρματος, φορτίων, επιβατών και εφοδίων πλοίου.
Όταν το φορτίο που παραμένει στο πλοίο είναι περιορισμένο ή πλέει "κενό φορτίου" τότε η ζυγοστάθμιση επιτυγχάνεται με τον ερματισμό των δεξαμενών ζυγοστάθμισης.

</doc>
<doc id="45245" url="https://el.wikipedia.org/wiki?curid=45245" title="Μεγαπλάτανος Πέλλας">
Μεγαπλάτανος Πέλλας

Ο Μεγαπλάτανος είναι ημιορεινό χωριό της Κεντρικής Μακεδονίας στην Περιφερειακή Ενότητα Πέλλας, με υψόμετρο 310 μέτρα. Παλαιότερα ονομαζόταν "Μπίζοβο".
Γεωγραφία - Ιστορία.
Ο Μεγαπλάτανος βρίσκεται στα βορειοδυτικά της Αλμωπίας, στους πρόποδες του όρους Βόρας, σε θέση με πλούσια βλάστηση, πηγές και πλατάνια. Πρόκειται για ημιορεινό οικισμό με υψόμετρο 310 μέτρα. Στην πλατεία του χωριού βρίσκεται εκκλησία που είναι αφιερωμένη στον Άγιο Ευστάθιο τριγυρισμένη από συστοιχία υπεραιωνόβιων πλατάνων, από τα οποία πήρε και την σημερινή ονομασία του. Οι κάτοικοι του χωριού ασχολούνται αποκλειστικά με την γεωργία και κυρίως με την παραγωγή κερασιών, κάστανων, και σπαραγγιών.
Από τον Μεγαπλάτανο αναδείχθηκαν αγωνιστές που ακολούθησαν τον Αγγελή Γάτσο στον αγώνα του 1821, Μακεδονομάχοι καθώς και αδικοχαμένοι στις μάχες του εμφυλίου. Μετά το Β' παγκόσμιο πόλεμο και τον εμφύλιο πολλοί κάτοικοι του Μεγαπλατάνου μετακινήθηκαν και συνέχισαν τη ζωή τους στην Έδεσσα. Τον Ιούλιο του 1908 το χωριό καταστράφηκε σχεδόν ολοσχερώς από επίθεση Βουλγάρων κομιτατζήδων.
Στον Μεγαπλάτανο, στη περιοχή "σταθμός" εντοπίστηκαν ευρήματα από την Περίοδο του Χαλκού. Χρονολογούνται περίπου στο 3.000 - 1.100 π.Χ. Για την ύπαρξη από τα προ Χριστού χρόνια του Μεγαπλατάνου αναφέρθηκε ο γεωγράφος του 1ου μ.Χ. αιώνα Κλαύδιος Πτολεμαίος αναφέροντας ως σημαντικότερες πόλεις των Αλμώπων τον Ευρωπό (Φούστανη), την Άψαλο, το Τρέσινο (Όρμα) και το Μπίζοβο. Στον οικισμό σώζεται επίσης το παλιό φυλάκιο του χωριού στην ανατολική του είσοδο, καθώς και ο σταθμός από το "Τρένο της Καρατζόβας" ή "Ντεκοβίλ" που έκανε στάση στον Μεγαπλάτανο μισό χιλιόμετρο νότια του οικισμού. Τέλος ενδιαφέρον παρουσιάζει η παλιά εκκλησία του χωριού χτισμένη το 1860. Βρίσκεται στα κοιμητήρια του χωριού και είναι αφιερωμένη στον Άγιο Νικόλαο.
Ο πληθυσμός του το 1912 ήταν περίπου 780, εκ των οποίων 80 μουσουλμάνοι, 750 εξαρχικοί και 50 πατριαρχικοί. Το 1924 οι μουσουλμάνοι κάτοικοι μετανάστευσαν αναγκαστικά στην Τουρκία και στη θέση τους εγκαταστάθηκαν χριστιανοί πρόσφυγες. Το 1928 υπήρχαν στο χωριό 60 πρόσφυγες και 700 Μακεδόνες.
Διοικητικά.
Το χωριό αναφέρεται επίσημα, μετά την απελευθέρωση, με την παλιά του ονομασία Μπίζοβο το 1918 στο ΦΕΚ 152Α - 09/07/1918 ορίζεται έδρα της ομώνυμης κοινότητας. Μετονομάστηκε σε Μεγαπλάτανος το 1925 με το ΦΕΚ 148Α - 13/06/1925. Σύμφωνα με το σχέδιο Καλλικράτης, αποτελεί την τοπική κοινότητα Μεγαπλατάνου που ανήκει στη δημοτική ενότητα Αριδαίας του Δήμου Αλμωπίας και σύμφωνα με την απογραφή του 2011 ως κοινότητα έχει πληθυσμό 542 κατοίκους, ενώ ως οικισμός 378.

</doc>
<doc id="45246" url="https://el.wikipedia.org/wiki?curid=45246" title="Ορεστίς">
Ορεστίς



</doc>
<doc id="45247" url="https://el.wikipedia.org/wiki?curid=45247" title="Εθνικό θέατρο">
Εθνικό θέατρο



</doc>
<doc id="45248" url="https://el.wikipedia.org/wiki?curid=45248" title="Κρατικός Αερολιμένας Ηρακλείου &quot;Νίκος Καζαντζάκης&quot;">
Κρατικός Αερολιμένας Ηρακλείου &quot;Νίκος Καζαντζάκης&quot;



</doc>
<doc id="45249" url="https://el.wikipedia.org/wiki?curid=45249" title="Παγγαίο">
Παγγαίο



</doc>
<doc id="45250" url="https://el.wikipedia.org/wiki?curid=45250" title="Όρος Παγγαίο">
Όρος Παγγαίο



</doc>
<doc id="45252" url="https://el.wikipedia.org/wiki?curid=45252" title="Διεθνές Αεροδρόμιο Ηρακλείου &quot;Νίκος Καζαντζάκης&quot;">
Διεθνές Αεροδρόμιο Ηρακλείου &quot;Νίκος Καζαντζάκης&quot;



</doc>
<doc id="45253" url="https://el.wikipedia.org/wiki?curid=45253" title="Αρχιεπίσκοπος Μακάριος Γ'">
Αρχιεπίσκοπος Μακάριος Γ'



</doc>
<doc id="45257" url="https://el.wikipedia.org/wiki?curid=45257" title="Αρχιεπίσκοπος Κύπρου Μακάριος Γ'">
Αρχιεπίσκοπος Κύπρου Μακάριος Γ'



</doc>
<doc id="45259" url="https://el.wikipedia.org/wiki?curid=45259" title="Αρχιεπίσκοπος Κύπρου Μακάριος Α'">
Αρχιεπίσκοπος Κύπρου Μακάριος Α'



</doc>
<doc id="45261" url="https://el.wikipedia.org/wiki?curid=45261" title="Συσκευή εισόδου">
Συσκευή εισόδου

Μία συσκευή εισόδου είναι οποιαδήποτε περιφερειακή μονάδα (μέρος του υλικού υπολογιστή) μέσω της οποίας δεδομένα εισάγονται από τον άνθρωπο στον Η/Υ. 
Παραδείγματα συσκευών εισόδου:
Πολλές συσκευές εισόδου μπορούν να ταξινομηθούν σύμφωνα με:
Οι συσκευές κατάδειξης είναι συσκευές εισόδου που χρησιμοποιούνται για να προσδιορίσουν μία θέση στο χώρο και μπορούν να ταξινομηθούν περαιτέρω ως εξής:
Οι συσκευές εισόδου και οι συσκευές εξόδου, συνθέτουν το υλικό μέρος της διεπαφής μεταξύ ανθρώπου και υπολογιστή.

</doc>
<doc id="45276" url="https://el.wikipedia.org/wiki?curid=45276" title="Αγία Ειρήνη Χανίων">
Αγία Ειρήνη Χανίων

Η Αγία Ειρήνη είναι οικισμός του δήμου Καντάνου - Σελίνου, της περιφερειακής ενότητας (τέως νομού) Χανίων, στην περιφέρεια Κρήτης. Σύμφωνα με την απογραφή του 2011, ο πληθυσμός του οικισμού ανέρχεται στους 80 κατοίκους. Οι κάτοικοι ασχολούνται κυρίως με την κτηνοτροφία. Επίσης παράγονται κάστανα, μέλι και "μουρνόρακη", ένα ιδιαίτερο τοπικό ποτό.
Γεωγραφία.
Η Αγία Ειρήνη βρίσκεται στο ΔΚ. τμήμα του τέως νομού Χανίων, σε ορεινή περιοχή, ανάμεσα στις κορυφές Αποπηγάδι και Τουρλί, στα Λευκά Όρη. Το οροπέδιο του Ομαλού βρίσκεται στα ανατολικά. Από την Αγία Ειρήνη ξεκινάει μονοπάτι που οδηγεί στο οροπέδιο. Βρίσκεται σε μέσο σταθμικό υψόμετρο 700 μέτρων και απέχει από τα Χανιά 43 χλμ. περίπου, προς τα ΝΔ. Το χωριό διαρρέει ο ποταμός Αγιερηνιώτικος, σχηματίζοντας μια κοιλάδα. Από το χωριό ξεκινά το ομώνυμο φαράγγι.
Ιστορικά στοιχεία.
Ο Φραντσέσκο Μπαρότσι το 1577 αναφέρει την Αγία Ειρήνη ως S(an)nta Erinni και υπάγεται στην επαρχία Σελίνου. Στην ενετική απογραφή του 1583 από τον Καστροφύλακα (K239) αναφέρεται ως Lacus S. Erini et Sgurafianà, με 556 κατοίκους. Στην αιγυπτιακή απογραφή του 1834 αναφέρεται ως Haghía Iréne, με 50 χριστιανικές και 2 τουρκικές οικογένειες.
Κοντά στον οικισμό έγινε η Α’ Γενική Συνέλευση Κρητών, τον Δεκέμβριο του 1866, αλλά μετά την κατάληψη του Σελίνου από τον Μουσταφά, μία εβδομάδα αργότερα, η έδρα της Συνέλευσης μεταφέρθηκε στην Αγία Ρουμέλη. Ο Μουσταφά πασά προσπάθησε να εισέλθει στο φάραγγι όπου είχαν καταφύγει 1000 γυναικόπαιδα, αλλά η είσοδος φυλασσόταν από τους επαναστάτες και έτσι δεν τα κατάφερε.
Πληθυσμιακά στοιχεία.
Η εξέλιξη πληθυσμού του οικισμού έχει ως εξής: κάτοικοι 214 (κοινότητα) (1920), 242 (1928), 185 (1951), 167 (1961), 118 (1971), 102 (1981), 84 (2001), 80 (2011). Δεν αναφέρεται στην απογραφή του 1940.
Διοικητικές μεταβολές μέχρι τον «Καλλικράτη».
Πρίν το πρόγραμμα "Καλλικράτης" και το σχέδιο "Καποδίστριας", ανήκε στην επαρχία Σελίνου του νομού Χανίων, στο γεωγραφικό διαμέρισμα Κρήτης.

</doc>
<doc id="45279" url="https://el.wikipedia.org/wiki?curid=45279" title="Αιγυπτιολογία">
Αιγυπτιολογία

Η Αιγυπτιολογία είναι η επιστημονική μελέτη της αρχαίας Αιγύπτου και της ιστορίας των των αρχαιοτήτων της. Ως γνωστικό πεδίο είναι τοπικός και θεματικός κλάδος ευρύτερων γνωστικών αντικειμένων όπως η αρχαία ιστορία και η αρχαιολογία. Ο ερευνητής του συγκεκριμένου γνωστικού πεδίου ονομάζεται Αιγυπτιολόγος. Σε πολλές ευρωπαϊκές χώρες είναι δυνατόν να ξεκινήσει κανείς την σπουδή της Αιγυπτιολογίας σε προπτυχιακό επίπεδο, ιδιαίτερα στο Ηνωμένο Βασίλειο, τη Γαλλία, τη Γερμανία, την Αίγυπτο, και στο πανεπιστήμιο του Καΐρου. Το 2002 η Αιγυπτιολογία εισάγεται ως διακριτό αντικείμενο στην Κατεύθυνση Αρχαιολογίας του Τμήματος Μεσογειακών Σπουδών του Πανεπιστημίου Αιγαίου (με την εκλογή του Παναγιώτη Η.Μ. Κουσούλη, τότε Λέκτορα Αρχαιολογίας της Αιγύπτου και της Εγγύς Ανατολής, και τώρα Καθηγητή Αιγυπτιολογίας), όπου και διδάσκεται έως σήμερα στο προπτυχιακό πρόγραμμα σπουδών και στο μεταπτυχιακό πρόγραμμα "Αρχαιολογία της Ανατολικής Μεσογείου από την Προϊστορική εποχή έως την Ύστερη Αρχαιότητα: Ελλάδα, Αίγυπτος, Εγγύς Ανατολή". Το 2003 δημιουργείται η Αιγυπτιολογική Ομάδα Έρευνας του Πανεπιστημίου Αιγαίου. Το Εθνικό και Καποδιστριακό Πανεπιστήμιο Αθηνών προσφέρει, επίσης, στο Τμήμα Ιστορίας και Αρχαιολογίας μαθήματα αρχαίων πολιτισμών της Ανατολικής Μεσογείου. Στις ΗΠΑ και τον Καναδά παρόλο που υπάρχουν προπτυχιακά μαθήματα Αιγυπτιολογίας, το μεγαλύτερο τμήμα της έρευνας και της σοβαρής δουλειάς σε ό,τι αφορά στην Αίγυπτο ξεκινά σε μεταπτυχιακό επίπεδο. 
Εισαγωγή.
Ως αντικείμενο μελέτης και έρευνας στην Αιγυπτιολογία θα μπορούσε να οριστεί η ιστορία, οι πρακτικές και οι ιδεατές κατηγοριοποιήσεις ενός πολιτισμού που υπήρξε ιδιαίτερα γόνιμος σε παραγωγή γραπτών μνημείων, τέχνης, αρχιτεκτονικής και άλλων μορφών υλικού πολιτισμού. Η αφθονία των ευρημάτων επιτρέπει στους Αιγυπτιολόγους να επιχειρήσουν μια ανασύνθεση της θρησκευτικής σκέψης, των οικονομικών συστημάτων, των λεπτομερειών του δημοσίου βίου, της αρχαίας παθολογίας και πολλών άλλων όψεων της καθημερινής ζωής. Η γνώση των Αιγυπτιολόγων, των αρχαιολόγων, των γλωσσολόγων, των γεωλόγων και όλων όσων εμπλέκονται σε μια έρευνα στην Αίγυπτο, αντανακλά τη διεπιστημονική προσέγγιση που χρειάζεται, ώστε να αποκτήσει νόημα όλος αυτός ο πλούτος πληροφοριών. 
Έρευνα.
Η Αιγυπτιολογία συγκεκριμένα ερευνά τη γλώσσα, τη λογοτεχνία, την ιστορία, τη θρησκεία, την τέχνη, την οικονομία, τα ήθη και τα έθιμα αυτού του διακριτού πολιτισμού από την 5η χιλιετία π.Χ. έως το τέλος της ρωμαϊκής διακυβέρνησης στον 4ο αιώνα.
Η σύγχρονη Αιγυπτιολογία βρίσκει τις απαρχές της στο έτος 1822, όταν ο Ζαν-Φρανσουά Σαμπολλιόν ανήγγειλε την αποκρυπτογράφηση του συστήματος των ιερογλυφικών, με τη βόηθεια της στήλης της Ροζέττας. Με την επακόλουθη αυξανόμενη γνώση της αρχαίας αιγυπτιακής γραφής και γλώσσας, η μελέτη του πολιτισμού της αρχαίας Αιγύπτου γνώρισε αλματώδη ανάπτυξη.
Προβλήματα.
Υπάρχουν ακόμη πολλά άλυτα προβλήματα σχετικάμε την αρχαία Αίγυπτο. Πιθανώς αρκετά από αυτά δε θα επιλυθούν ποτέ ελλείψει μαρτυριών. Η αιγυπτιακή αρχαιολογία βρίσκεται σε μια κατάσταση διαρκούς μετάβασης, καθώς τίθενται διαρκώς οι χρονολογήσεις και οι προτεινόμενες ορολογίες υπό αμφισβήτηση. Το αρχαιολογικό αρχείο είναι ατελές, καθώς λείπουν ή καταστράφηκαν αναρίθμητα τέχνεργα στην περίοδο του έντονου αρχαιοδιφικού ενδιαφέροντος και των μεγάλων μουσείων, που αναζητούσαν συλλογές με κάθε κόστος. Νέες αρχαιολογικές ανακαλύψεις θέτουν υπό αμφισβήτηση παλαιότερα συμπεράσματα και επιπλέον παρατηρούνται προβλήματα εσωτερικής συνοχής στη χρονολογική διαδοχή των ποικίλων δυναστειών, όπως επίσης και προβλήματα στις περιόδους που η Αίγυπτος υπέκυψε σε εξωτερικούς κατακτητές.

</doc>
<doc id="45290" url="https://el.wikipedia.org/wiki?curid=45290" title="Γεώργιος Κουβέλης">
Γεώργιος Κουβέλης

Ο Γεώργιος Κουβέλης ήταν Δήμαρχος Αιγίου (από το 1946 ως το 1950).
Βιογραφία.
Ήταν διορισμένος από την κυβέρνηση Τσαλδάρη. Κατά τη διάρκεια της θητείας του επέστρωσε την κεντρική αγορά, ίδρυσε κατόπιν ενεργειών του πυροσβεστικό σταθμό στο Αίγιο και κατασκεύασε το πάρκο Ροκφέλλερ. Επίσης επισκεύασε τα σφαγεία, το Δημαρχείο και την ψαραγορά.

</doc>
<doc id="45295" url="https://el.wikipedia.org/wiki?curid=45295" title="Λεωνίδας Χ. Ζώης">
Λεωνίδας Χ. Ζώης

Ο Λεωνίδας Χ. Ζώης (4 Ιανουαρίου 1865 - 6 Δεκεμβρίου 1956) ήταν ιστορικός και λόγιος, διευθυντής του Αρχείου Ζακύνθου. Επί μισό αιώνα εξέδιδε το περιοδικό «Αι Μούσαι». Διέσωσε πλήθος λαογραφικών και ιστορικών ντοκουμέντων και ήταν ο κύριος δωρητής βιβλίων και άλλων εκδόσεων για την ανασύσταση της κατεστραμμένης από σεισμό και πυρκαγιά (1953) Βιβλιοθήκης της Ζακύνθου.
Το έργο του είναι ιδιαίτερα σημαντικό γιατί βασίστηκε σε πρωτογενείς πηγές, συμβόλαια και έγγραφα του Αρχειοφυλακείου Ζακύνθου, μέρος των οποίων αναφέρει στα βιβλία του.
Το πιο σημαντικό του έργο ήταν το "Λεξικόν Ιστορικόν και Λαογραφικόν Ζακύνθου".
Η ζωή του.
Γεννήθηκε στη Ζάκυνθο τον Ιανουάριο 1865, το πέμπτο από τα έντεκα παιδιά του μικρέμπορου Χαραλάμπη Ζώη και της Μαρίας Μαυρίκη. Πέθανε στις 11 το πρωί της 6ης Δεκεμβρίου 1956 στο Παλαιό Φάληρο, όπου ζούσε με τη σύζυγό του Άννα και την οικογένεια του γιου του Π. Ζώη. Είχε επίσης και μια κόρη.
Ο Λεωνίδας Σ. Ζώης ήταν μέλος της μασονικής στοάς "Ήλιος Ζακύνθου", σύμφωνα με την επίσημη σελίδα των μασόνων της Ελλάδας.
Στις 5 Μαΐου 1951 έγινε εκδήλωση για την 85ετηρίδα του Λεωνίδα Ζώη. Η εκδήλωση οργανώθηκε από το Δήμαρχο Ζακυνθίων Παύλο Γ. Δελαπόρτα.
Στην «Αναγραφή δημοσιευμάτων» που ενημερώθηκε το 1914 και το 1930 από τον ίδιο, βρίσκεται κατάλογος των μέχρι τότε 502 γραπτών του. Ο κατάλογος αυτός ενημερώθηκε το 1951 και δημοσιεύθηκε στο περιοδικό «Νεοελληνικά» με τον τίτλο «Αναγραφή δημοσιευμάτων 1885-1951»

</doc>
<doc id="45297" url="https://el.wikipedia.org/wiki?curid=45297" title="Λεωνίδας Ζώης">
Λεωνίδας Ζώης



</doc>
<doc id="45298" url="https://el.wikipedia.org/wiki?curid=45298" title="Μαρσιπποφόρα">
Μαρσιπποφόρα



</doc>
<doc id="45302" url="https://el.wikipedia.org/wiki?curid=45302" title="Ζαν-Φρανσουά Σαμπολιόν">
Ζαν-Φρανσουά Σαμπολιόν

Ο Ζαν-Φρανσουά Σαμπολιόν (Jean-François Champollion, 23 Δεκεμβρίου 1790 – 4 Μαρτίου 1832) ήταν Γάλλος λόγιος, φιλόλογος, ανατολιστής και αιγυπτιολόγος.
Ο Σαμπολιόν γενικώς θεωρείται πατέρας της Αιγυπτιολογίας. Χρησιμοποιώντας ως θεμέλιο τμήμα του έργου του Τόμας Γιανγκ (Thomas Young) και του Γουίλιαμ Μπανκς, ο Σαμπολιόν μετέφρασε τμήματα της στήλης της Ροζέττας το 1822, υποδεικνύοντας ότι η Αρχαία αιγυπτιακή γλώσσα ήταν παρόμοια με την Κοπτική γλώσσα, και ότι το σύστημα γραφής ήταν ένας συνδυασμός φωνητικών και ιδεογραφικών συμβόλων. 
Βίος.
Γεννήθηκε στο Φιζάκ (Figeac), στο νομό Λοτ της Γαλλίας, και ήταν το τελευταίο από τα επτά παιδιά της οικογένειας (δύο από τα οποία πέθαναν πριν τη γέννησή του). Έζησε στην Γκρενόμπλ (Grenoble) αρκετά χρόνια και από την παιδική του ηλικία ήδη επέδειξε ασυνήθιστη γλωσσολογική δεξιότητα. Ήδη στην ηλικία των 16 ετών γνώριζε αρκετές γλώσσες και είχε παρουσιάσει ένα δοκίμιό του στην Ακαδημία της Γκρενόμπλ σχετικά με την Κοπτική γλώσσα. Στην ηλικία των 20 μιλούσε την Λατινική, την αρχαία Ελληνική, την Εβραϊκή, την Αμχαρική, τη Σανσκριτική, την Αβεστανική, τα Παχλαβί, την Αραβική, τη Συριακή, τη Χαλδαϊκή, την Περσική και την Κινεζική πέραν της Γαλλικής.
Σε ηλικία 24 ετών συγγράφει το ΄΄Η Αίγυπτος την εποχή των Φαραώ΄΄. 
Το 1809, έγινε βοηθός καθηγητή της Ιστορίας στην Γκρενόμπλ. Το ενδιαφέρον του για τις ανατολικές γλώσσες, ιδιαίτερα την Κοπτική, οδήγησε τους ιθύνοντες να του αναθέσουν το καθήκον της αποκρυπτογράφησης της τότε νεοανακαλυφθείσης στήλης της Ροζέττας. Με το συγκεκριμένο έργο ασχολήθηκε την περίοδο 1822–1824. Η δημοσίευση (1824) του "Précis du système hiéroglyphique" έγινε αιτία ανάπτυξης της σύγχρονης Αιγυπτιολογίας. 
Το μεγάλο ενδιαφέρον του για την Αιγυπτιολογία απέκτησε κατά τη διάρκεια των Αιγυπτιακών εκστρατειών του Ναπολέοντα Α΄ 1798–1801. Αργότερα ο Σαμπολλιόν έγινε καθηγητής Αιγυπτιολογίας στο Γαλλικό Κολλέγιο.
Αίγυπτος.
Το 1828 και το 1829, ο Σαμπολιόν ηγήθηκε της γαλλοτοσκανικής αποστολής στην Αίγυπτο, μαζί με τον Ιππόλυτο Ροζελλίνι, τον καθηγητή Ανατολικών γλωσσών στο πανεπιστήμιο της Πίζα. Ταξίδεψε προς τις πηγές του Νείλου και μελέτησε έναν μεγάλο αριθμό μνημείων και επιγραφών. Τα αποτελέσματα της αποστολής δημοσιεύθηκαν μετά θάνατον στο εκτεταμένο έργο "Monuments de l'Egypte et de la Nubie" το 1845 (Μνημεία της Αιγύπτου και της Νουβίας). Δυστυχώς, η αποστολή του Σαμπολλιόν αμαυρώθηκε από περιστάσεις ανεξέλεγκτης καταστροφής. Μελετώντας την Κοιλάδα των Βασιλέων, κατέστρεψε ανεπανόρθωτα το KV17, τον τάφο του Σέτι Α', μετακινώντας μεγάλα τμήματα του τοίχου με κατοπτρικές σκηνές. Οι σκηνές βρίσκονται σήμερα στις συλλογές του Λούβρου και στο μουσείο της Φλωρεντίας.
Εξαντλημένος από την κοπιώδη εργασία κατά τη διάρκεια και μετά την επιστημονική αποστολή του στην Αίγυπτο, ο Σαμπολλιόν πέθανε εξαιτίας αποπληκτικού επεισοδίου στο Παρίσι το 1832 στην ηλικία των 41 ετών και ετάφη στο κοιμητήριο Περ Λασέζ (Père Lachaise). Ο πρεσβύτερος αδελφός του, Ζακ Ζοζέφ Σαμπολλιόν-Φιζεάκ (Jacques Joseph Champollion-Figeac) εξέδωσε ορισμένα από τα έργα του. Ο γιος του Ζακ Ζοζέφ, ο Αιμέ-Λουΐ (1812–1894), έγραψε μια βιογραφία για τους δύο αδελφούς.
Αιγυπτιακά ιερογλυφικά.
Ο Τόμας Γιανγκ υπήρξε ένας από τους πρώτους που εν μέρει αποκρυπτογράφησαν επιτυχώς τα αιγυπτιακά ιερογλυφικά. Έως το 1814 είχε μεταφράσει πλήρως την "εγχώρια" (δημοτική, με σύγχρονους όρους) των κειμένων της στήλης της Ροζέττας και λίγα χρόνια αργότερα έκανε σημαντική πρόοδο προς την κατεύθυνση της κατανόησης του ιερογλυφικού αλφάβητου. Το 1823 δημοσίευσε το "Account of the Recent Discoveries in Hieroglyphic Literature and Egyptian Antiquities", (Απολογισμός των πρόσφατων ανακαλύψεων στην ιερογλυφική λογοτεχνία και τις αιγυπτιακές αρχαιότητες). Ορισμένα από τα συμπεράσματα του Γιανγκ δημοσιεύθυκαν στο περίφημο άρθρο "Egypt" (Αίγυπτος) που έγραψε για της έγκδοση της "Encyclopædia Britannica" το 1818. 
Όταν ο Σαμπολλιόν δημοσίευσε τη μετάφρασή του στα ιερόγλυφα, ο Γιανγκ επαίνεσε το έργο του, αλλά δήλωσε επίσης ότι ο Σαμπολλιόν στήριξε το σύστημά του στα άρθρα του και ζήτησε να αναγνωριστεί το τμήμα της συμβολής του. Ο Σαμπολλιόν ωστόσο ήταν απρόθυμος να μοιραστεί τα εύσημα. Με το σχίσμα που ακολούθησε, ωθούμενο επίσης από τις πολιτικές εντάσεις εκείνης της εποχής, οι Βρετανοί υποστήριξαν τον Γιανγκ και οι Γάλλοι τον Σαμπολλιόν. Ο Σαμπολλιόν με την ιερογλυφική γραμματική υπέδειξε ορισμένα λάθη του Γιανγκ και επέμεινε στον ισχυρισμό ότι αποκρυπτογράφησε μόνος τα ιερόγλυφα. Ωστόσο, μετά το 1826, ως διευθυντής του Λούβρου επέτρεψε στον Γιανγκ να έχει πρόσβαση στα χειρόγραφα της δημοτικής.
Παραπομπές.
Reeves, N (1996), The Complete Valley of the Kings

</doc>
<doc id="45309" url="https://el.wikipedia.org/wiki?curid=45309" title="Ινστιτούτο Ωκεανογραφικών και Αλιευτικών Ερευνών">
Ινστιτούτο Ωκεανογραφικών και Αλιευτικών Ερευνών

Πολλές ναυτιλιακές Χώρες στον κόσμο έχουν ιδρύσει ειδικά επιστημονικά ινστιτούτα θαλασσίων ερευνών καθώς και εσωτερικών υδάτων μεταξύ των οποίων είναι και η Ελλάδα.
Το Ινστιτούτο Ωκεανογραφικών και Αλιευτικών Ερευνών Ελλάδας (Ι.ΩΚ.Α.Ε) ιδρύθηκε το 1965 (δια του Ν.4482/1965) με σκοπό την επιστημονική έρευνα των ελληνικών θαλασσών καθώς και εκείνων των εσωτερικών υδάτων της Χώρας επί των οργανισμών που ζουν μέσα σ΄ αυτά, καθώς και των συνθηκών που βεβαίως αναπτύσσονται αυτοί, χωρίς και να παραλείπεται η παρακολούθηση της οικονομικής εκμετάλλευσής τους (των ψαριών).
Στη πραγματικότητα το Ι.ΩΚ.Α.Ε. διαδέχθηκε το από το 1945 ιδρυθέν "Ελληνικό Υδροβιολογικό Ινστιτούτο" της Ακαδημίας Αθηνών. Η Έδρα του εν λόγω Ινστιτούτου βρίσκεται στη παραλία του Αγίου Κοσμά (έναντι του παλαιού αεροδρομίου του Ελληνικού) με ιδιόκτητες λιμενικές εγκαταστάσεις. Εποπτεύεται από το Υπουργείο Βιομηχανίας και διατηρεί περιφερειακές υπηρεσίες στη Ρόδο στο Λαύριο καθώς και στην Έδεσσα. Συνεργάζεται με πολλές Υπηρεσίες και Φορείς παράλληλου αντικειμένου όπως, με το Λιμενικό Σώμα, την Υδρογραφική Υπηρεσία κ.ά.
Εξέλιξη.
Το 1983 μετονομάσθηκε σε "Εθνικό Κέντρο Θαλασσίων Ερευνών" (ΕΚΘΕ) και τελευταία με το Κυβερνητικό Διάταγμα 3 Ιουνίου 2003 έλαβε τον σημερινό τίτλο Ελληνικό Κέντρο Θαλασσίων Ερευνών (ΕΛΚΕΘΕ) σε ενιαία δομή διοίκησης, υπό την εποπτεία της Γενικής Γραμματείας Έρευνας και Τεχνολογίας του Υπουργείου Ανάπτυξης και Επενδύσεων όπου και ενσωματώθηκαν οι ερευνητικές προσπάθειες του πρώην ΕΚΘΕ και ΙΘΑΒΙΚ (αντίστοιχου ερευνητικού κέντρου Πανεπιστημίου Κρήτης).

</doc>
<doc id="45310" url="https://el.wikipedia.org/wiki?curid=45310" title="Διεθνής Ένωση Πλοιοκτητών Δεξαμενοπλοίων">
Διεθνής Ένωση Πλοιοκτητών Δεξαμενοπλοίων

Το όνομα Ιντερτάνκο (INTERTANΚO) αποτελεί ακρωνύμιο του αγγλικού τίτλου "International Association of Independent Tanker Owners" με το οποίο φέρεται η Διεθνής Ένωση Πλοιοκτητών Δεξαμενοπλοίων (tankers).
Η διεθνής αυτή ένωση ιδρύθηκε το 1934 με κύριο αντικείμενο την προάσπιση των συμφερόντων των ανά τον κόσμο μελών της και με αρχική ονομασία "International Tanker Owners Association". Το 1970 μετονομάστηκε σε International Association of Independent Tanker Owners.
Σημαντικά μέλη της ένωσης αυτής χαρακτηρίζονται και πολλοί Έλληνες πλοιοκτήτες δεξαμενοπλοίων.

</doc>
<doc id="45311" url="https://el.wikipedia.org/wiki?curid=45311" title="Αρχιεπίσκοπος Κύπρου Χρυσόστομος Β΄">
Αρχιεπίσκοπος Κύπρου Χρυσόστομος Β΄

Ο Χρυσόστομος Β΄ (κατά κόσμον Ηρόδοτος Δημητρίου γεννημένος στην Επαρχία Πάφου στις 10 Απριλίου 1941) είναι κληρικός της Ορθόδοξης Εκκλησίας και Αρχιεπίσκοπος Νέας Ιουστιανιανής και πάσης Κύπρου-Προκαθήμενος της Εκκλησίας της Κύπρου. Ο Αρχιεπίσκοπος Κύπρου είναι ο Πρώτος τη τάξει των Αρχιεπισκόπων Αυτοκέφαλων Εκκλησιών.
Σταδιοδρομία.
Γεννήθηκε το 1941 στο χωριό Τάλα της Πάφου. Αμέσως μετά την πρωτοβάθμια εκπαίδευση, έγινε δόκιμος μοναχός στην Ιερά Μονή Αγίου Νεοφύτου και στη συνέχεια φοίτησε στο Γυμνάσιο Πάφου. Αποφοίτησε από το γυμνάσιο το 1963 και στις 3 Νοεμβρίου του ίδιου έτους χειροτονήθηκε διάκονος. Το 1968 ξεκίνησε τις σπουδές του στη Θεολογική Σχολή του Πανεπιστημίου Αθηνών, από όπου αποφοίτησε το 1972. Στις 19 Οκτωβρίου του ίδιου έτους εξελέγη ομόφωνα ηγούμενος της Μονής Αγίου Νεοφύτου, χειροτονήθηκε πρεσβύτερος και εγκαθιδρύθηκε ως ηγούμενος στις 12 Νοεμβρίου από τον Αρχιεπίσκοπο Μακάριο Γ΄. Στις 25 Φεβρουαρίου 1978 εξελέγη δια βοής Μητροπολίτης Πάφου.
Αρχιεπισκοπική εκλογή.
Μετά από τη μακροχρόνια, μη αναστρέψιμη ασθένεια του Αρχιεπισκόπου Χρυσοστόμου Α΄, συνήλθε Διευρυμένη Σύνοδος υπό τον Οικουμενικό Πατριάρχη Βαρθολομαίο στην Ελβετία το Μάιο του 2006, η οποία κήρυξε τον αρχιεπισκοπικό θρόνο της Κύπρου σε χηρεία. Έτσι ξεκίνησαν οι διαδικασίες εκλογής νέου Αρχιεπισκόπου, οι οποίες ολοκληρώθηκαν στις 5 Νοεμβρίου του ίδιου έτους με την εκλογή του Χρυσοστόμου Β΄ . Η ενθρόνισή του έγινε στις 12 Νοεμβρίου και, όπως αναφέρθηκε από τα ΜΜΕ, είναι ο μοναδικός αρχιεπίσκοπος Κύπρου που τέλεσε την κηδεία αρχιεπισκόπου Κύπρου.
Στις εκλογές για ανάδειξη αρχιεπισκόπου, έλαβε στην λαϊκή ψήφο (δηλαδή οι άρρενες χριστιανοί ορθόδοξοι της Κύπρου) λίγο περισσότερο από 8%. Ανθυποψήφιοί του ήταν τότε ο Κύκκου Νικηφόρος και ο Μητροπολίτης Λεμεσού Αθανάσιος. Τον Νοέμβριο του 2006, στην ψήφο των εκπροσώπων των πιστών, ο Νικηφόρος πήρε 46 ψήφους, ο Αθανάσιος 45 και ο Χρυσόστομος έλαβε 9. Στην κάλπη των ex officio εκπροσώπων, ο Κύκκου πήρε 11 ψήφους, ο Λεμεσού 7 και ο Χρυσόστομος 12. Στην κάλπη των γενικών αντιπροσώπων ο Λεμεσού πήρε 48 ψήφους και προκρίθηκε στην τελική φάση της ψηφοφορίας, ο Κύκκου 46 και ο Χρυσόστομος 6, τρεις δηλαδή λιγότερες από τον πρώτο γύρο. Στην κάλπη των ex officio, η οποία θα αναδείκνυε τον δεύτερο υποψήφιο αρχιεπίσκοπο, ο Μητροπολίτης Λεμεσού ενίσχυσε τον Μητροπολίτη Πάφου Χρυσόστομο. Μέσα σε αυτό το πλαίσιο, τελικοί υποψήφιοι αναδείχθηκαν οι Μητροπολίτες Πάφου και Λεμεσού και ο Επίσκοπος Κύκκου έμεινε εκτός εκλογικής διαδικασίας. Μετά ο Πάφου και ο Νικηφόρος ήλθαν σε συμφωνία και οι αντιπρόσωποι του Νικηφόρου ψήφισαν τον Χρυσόστομο για αρχιεπίσκοπο.
Έργο.
Με την ανάληψη των καθηκόντων του ως αρχιεπίσκοπος έθεσε στόχους για καλύτερη λειτουργία της Εκκλησίας της Κύπρου.Κατά την διάρκεια της θητείας του εκσυγχρονίστηκε ο Καταστατικός Χάρτης της Εκκλησίας της Κύπρου και δημιουργήθηκε η Θεολογική Σχολή της Εκκλησίας της Κύπρου.
Καταστατικός Χάρτης της Εκκλησίας της Κύπρου.
Ο Χρυσόστομος Β' προώθησε την αλλαγή του απαρχαιωμένου προηγούμενου καταστατικού χάρτη της Εκκλησίας, ο οποίος ήταν σε ισχύ από το 1914 και έκτοτε αναθεωρήθηκε δύο φορές. Ο νέος καταστατικός χάρτης άλλαζε κυρίως το εκλογικό σύστημα, αναβαθμίζοντας την ισχύ των πιστών. Όμως δεν περιορίστηκαν οι αλλαγές στην εκλογική διαδικασία, αλλά άλλαξαν τα σύνορα των μητροπόλεων (ευνοήθηκε η κατεχόμενη μητρόπολη της Κηρύνειας), δημιούργησε πενταμελές συνοδικό δικαστήριο, όπου ο κατηγορούμενος μπορούσε να εκπροσωπηθεί από δικηγόρο και, τέλος, άλλαξε τις διαδικασίες για έκδοση εκκλησιαστικού διαζυγίου.
Ακόμη, προώθησε διεύρυνση της Ιεράς Συνόδου με την ανασύσταση μετά από 800 χρόνια παλαιών επισκοπών (Κωνσταντίας, Ταμασού, Τριμυθούντος, Καρπασίας, Λήδρας, Χύτρων, Αμαθούντος, Νεαπόλεως) που είχαν καταργηθεί κατά τη διάρκεια της Φραγκοκρατίας από τους Λατίνους το 1222. Έτσι η Εκκλησία της Κύπρου, ως Αυτοκέφαλος, πέτυχε να έχει πλήρη Σύνοδο (με τουλάχιστον 13 μέλη) το οποίο σημαίνει ότι πλέον μπορεί να συγκαλέσει Μείζονα και Υπερτελή Σύνοδο χωρίς να χρειάζεται η συμμετοχή άλλων Επισκόπων από άλλες Εκκλησίες.
Επίσης, πρότεινε και πέτυχε κατόπιν διαβουλεύσεων με την κυπριακή κυβέρνηση και το υπουργείο Οικονομικών την δημιουργία Ενιαίου Φορέα Μισθοδοσίας Εφημεριακού Κλήρου. Με αυτό τον τρόπο πέτυχε την ανεξάρτητη μισθοδοσία του κλήρου και εξασφάλισε την αξιοπρεπή διαβίωση γηραιών και επαρχιακών κληρικών χωρίς να επιβαρύνεται το κράτος.
Θεολογική Σχολή.
Ο Αρχιεπίσκοπος κατάφερε την ίδρυση της Θεολογικής Σχολής της Εκκλησίας της Κύπρου, ένα σχέδιο το οποίο είχε οραματιστεί ο προκάτοχός του Αρχιεπίσκοπος Κύπρου Μακάριος Γ΄ αλλά δεν κατάφερε να υλοποιήσει λόγω της τουρκικής εισβολής στην Κύπρο το 1974. Η σχολή ιδρύθηκε ως Ιδιωτική Σχολή Τριτοβάθμιας Εκπαίδευσης αλλά βάσει του κανονισμού της, ιδρύθηκε και λειτουργεί ως μη κερδοσκοπικός φιλανθρωπικός εκπαιδευτικός οργανισμός.
Τιμές.
Ο Αρχιεπίσκοπος επίσης τιμήθηκε με μετάλλιο και ως επίτιμος δημότης Κέρκυρας το 2016, με την ευκαιρία του εορτασμού των 300 ετών από τη λύση της πολιορκίας της Κέρκυρας από τους Τούρκους το 1716. Ο Χρυσόστομος τιμήθηκε επίσης ως επίτιμος δημότης Ηλείας, για τους αγώνες του για την Κύπρο, την Εκκλησία και τον Ελληνισμό σε ειδική τελετή, στο Δημοτικό Μέγαρο του Πύργου από το δήμαρχο Γαβριήλ Λιάτση. Ο δήμαρχος ανέφερε τη μεγάλη προσφορά του αρχιεπισκόπου και της Εκκλησίας προς την Ηλεία μετά τις πυρκαγιές του 2007, και ειδικότερα στις καμμένες εκκλησίες που αποκαταστάθηκαν, στον βρεφονηπιακό σταθμό που οικοδομήθηκε εκ βάθρων, καθώς και σε ιστορικά γεγονότα που συνδέουν τον Πύργο με τον κυπριακό αγώνα για την ανεξαρτησία. 
Ακόμη, ο Χρυσόστομος το 2017 επισκέφθηκε επίσημα τη Ρωσία. Τέλεσε κοινή λειτουργία με τον πατριάρχη Κύριλλο της Ρωσίας που του απένειμε τον Μεγαλόσταυρο του Αγίου Βλαδίμηρου, ο οποίος αποτελεί την ανώτατη τιμητική διάκριση του Πατριαρχείου Μόσχας.
Αναγνώριση Ορθόδοξης Εκκλησίας της Ουκρανίας.
Ο προκαθήμενος της Εκκλησίας της Κύπρου, στις 15 Δεκεμβρίου 2019, εξέφρασε τη θέση ότι η κατάσταση με την απόδοση αυτοκεφαλίας στην Ορθόδοξη Εκκλησία της Ουκρανίας από τον Οικουμενικό Πατριάρχη θα οδηγήσει σε σχίσμα.&lt; Χαρακτήρισε απαράδεκτο τον Πατριάρχη Μόσχας σχετικά με τη διακοπή μνημοσύνου στους προκαθημένους που έχουν αναγνωρίσει την αυτοκεφαλία, εμμένοντας σε ουδέτερη στάση. Τελικώς και χωρίς απόφαση της Ιεράς Συνόδου, ο Αρχιεπίσκοπος Κύπρου μνημόνευσε τον Μητροπολίτη Κιέβου Επιφάνιο σε λειτουργία τον Οκτώβριο του 2020 αναγνωρίζοντας έτσι τη νέα εκκλησιαστική δομή της Ουκρανίας, που ως αντίδραση είχε την διακοπή μνημόνευσής του από την Εκκλησία της Ρωσίας.
Απόψεις και πολιτικά και κοινωνικά ζητήματα και κριτική.
Ο Αρχιεπίσκοπος Κύπρου Χρυσόστομος Β' έχει επικριθεί για μια σειρά από πράξεις και λόγια του για πολιτικά και κοινωνικά θέματα, αλλά και πράξεις του ίδιου κατά την περίοδο που ήταν επίσκοπος. Ο ίδιος σε μια συνέντευξή του δήλωσε ότι έχει δικαίωμα να εκφράζει την άποψή του όπως κάθε πολίτης.
Πολιτική.
Τον Απρίλιο του 2004, όταν ήταν επίσκοπος, αντιτάχθηκε με σφοδρότητα στο σχέδιο Ανάν για την επίλυση του Κυπριακού, θεωρώντας ότι δεν είχε κανένα θετικό στοιχείο για τους Ελληνοκύπριους. Το σχέδιο τελικά απορρίφθηκε από τους Ελληνοκύπριους σε δημοψήφισμα με ποσοστό 76%. 
Τον Ιανουάριο του 2007 και εν μέσω προτάσεων εξαγοράς κυπριακών τραπεζών, ο Αρχιεπίσκοπος Κύπρου Χρυσόστομος Β΄ έκανε δηλώσεις αναφορικά με τη στάση που πρέπει να κρατήσουν οι επενδυτές.
Το 2017 δήλωσε ικανοποιημένος από την ένταξη του εθνικιστικού ΕΛΑΜ στην κυπριακή Βουλή. Πιο πριν είχε χαρακτηρίσει τα μέλη του ΕΛΑΜ «καλά παιδιά με κρυστάλλινες θέσεις», προκαλώντας αντιδράσεις. Ο αρχηγός της Χρυσής Αύγης Νίκος Μιχαλολιάκος εξήρε τη βοήθεια που είχε δώσει ο αρχιεπίσκοπος στο ΕΛΑΜ.
Στις προεδρικές εκλογές του 2018 στην Κύπρο ανακοίνωσε πως η Εκκλησία στηρίζει τον Νίκο Αναστασιάδη.
Κοινωνικά θέματα.
Κατά καιρούς ο Χρυσόστομος έχει επιτεθεί στη ΛΟΑΤ κοινότητα, χαρακτηρίζοντας τα μέλη της «ξετσίπωτους και ανώμαλους», γεγονός για το οποίο η κοινότητα απευθύνθηκε στον Γενικό Εισαγγελέα της Δημοκρατίας. Επιπλέον ισχυρίστηκε πως θα φτιάξει σχολεία στα οποία θα δίνεται η κατάλληλη εκπαίδευση ώστε τα παιδιά να μη γίνονται ομοφυλόφιλοι.
Ακόμη κατηγορήθηκε για ρατσισμό όταν αναφερόμενος στους έποικους από την Τουρκία που ζουν στο ψευδοκράτος της "Βόρειας Κύπρου", τους χαρακτήρισε απολίτιστους.
Κριτική.
Ο Χρυσόστομος έχει επικριθεί για μια σειρά από άλλα ζητήματα που σχετίζονται με τα έργα του ως επίσκοπος και ως αρχιεπίσκοπος.
Τη δεκαετία του '90, ως μητροπολίτης Πάφου, φέρεται να έδωσε εντολή για αφαίρεση αρκετών τόνων άμμου από την προστατευόμενη παραλία της Λάρας, όπου γεννούν οι χελώνες καρέτα καρέτα τα αβγά τους,προκειμένου να κατασκευάσει γήπεδο γκολφ. 
Σύμφωνα με καταγγελίες της συντονιστικής επιτροπής της εκκλησίας της Παναγίας του Τράχωνα, στις 30 Ιανουαρίου 2015 η Ιερά Αρχιεπισκοπή με διατακτικό εσωτερικού δανεισμού υπεξαίρεσε από την εκκλησία το ποσό των 100.000 ευρώ, χωρίς να το επιστρέψει εντός της προκαθορισμένης ημερομηνίας. Δύο μήνες αργότερα, και σύμφωνα πάντα με τις καταγγελίες, η Ιερά Αρχιεπισκοπή απέσυρε από το λογαριασμό της εκκλησίας επιπλέον το ποσό των 350.000 ευρώ. Σε αυτά ο αρχιεπίσκοπος Κύπρου απάντησε πως ο ίδιος έχει το δικαίωμα της διαχείρισης των χρημάτων όλων των εκκλησιών, και ότι μεταφέρει χρήματα από τις ενορίες που έχουν πλεόνασμα προς άλλες που έχουν έλλειμμα.
Τέλος, εκ μέρους της Εκκλησίας, το 2017 ο Αρχιεπίσκοπος ενεπλάκη σε υπόθεση σχετικά με τη δόμηση νέων ξενοδοχείων σε χώρο της Γεροσκήπου που ανήκει στην Εκκλησία, όπου είχαν βρεθεί αρχαιολογικά μνημεία. Αν και το τμήμα είχε χαρακτηρίσει τον χώρο προστατευόμενο, ο εισαγγελέας έκρινε ότι αυτός ο χαρακτηρισμός δεν είχε γίνει σύννομα, καθώς δεν είχε δοθεί η γραπτή συναίνεση της Εκκλησίας, όπως απαιτεί το Σύνταγμα. Ο αρχιεπίσκοπος αιτήθηκε από το Υπουργικό Συμβούλιο να αποχαρακτηριστεί το τεμάχιο, το οποίο έγινε δεκτό, σε συμμόρφωση με την εισαγγελική γνωμάτευση. Ο ίδιος παραδέχτηκε πως απείλησε την διευθύντρια του Τμήματος Αρχαιοτήτων, η οποία αρχικά είχε αρνηθεί να υπογράψει πως δεν υπάρχουν αρχαία. Αργότερα ο Χρυσόστομος ανέφερε πως δεν εννοούσε τις απειλές. Για τις αρχαιότητες είπε ότι θα προστατευτούν με ειδική κατασκευή φέρνοντας σαν παράδειγμα το Μουσείο της Ακρόπολης.

</doc>
<doc id="45314" url="https://el.wikipedia.org/wiki?curid=45314" title="Δομνίστα Ευρυτανίας">
Δομνίστα Ευρυτανίας

Η Δομνίστα είναι ένας ορεινός οικισμός (υψόμετρο 1.003 μέτρα) του νομού Ευρυτανίας. Βρίσκεται στο νοτιοανατολικό τμήμα του νομού, πολύ κοντά στα όρια με τον Νομό Αιτωλοακαρνανίας. Η απόστασή της από την πρωτεύουσα του νομού, το Καρπενήσι, είναι 41 χιλιόμετρα. 
Διοικητικά υπάγεται στον καλλικρατικό Δήμο Καρπενησίου (τέως καποδιστριακός δήμος Δομνίστας) και έχει πληθυσμό 287 κατοίκους, κατά την απογραφή του 2011. Το 2001 στη Δομνίστα είχαν απογραφεί 584 κάτοικοι σε 141 νοικοκυριά, ενώ το 1991 αριθμούσε 351 κατοίκους σε 123 νοικοκυριά, με μόνιμο πληθυσμό μόλις 195 κατοίκους.
Τοπική κοινότητα Δομνίστης.
Η Δομνίστα αποτελεί την έδρα της ομώνυμης τοπικής κοινότητας, η οποία περιλαμβάνει επίσης τους οικισμούς Σκοπιά (6 κάτοικοι) και Μαρίνος (41 κάτοικοι). Ο συνολικός πληθυσμός της Τοπικής κοινότητας Δομνίστης ανέρχεται, κατά την απογραφή του 2011, σε 334 κατοίκους.
Ιστορικά στοιχεία.
Αναφέρεται ότι το όνομά της προέρχεται από την Ντομνίστα, κόρη της αρχόντισσας Ντόμνας, από τον καιρό των Φράγκων ιπποτών.
Το 1821 βρήκε εκεί καταφύγιο ο Γεώργιος Καραϊσκάκης.
Σημαντικό κομμάτι της ιστορίας του χωριού είναι η κήρυξη του ένοπλου αγώνα κατά των Γερμανών από τον Άρη Βελουχιώτη, ηγέτη του ΕΛΑΣ, του αντάρτικου σώματος του EAM, το 1942.

</doc>
<doc id="45316" url="https://el.wikipedia.org/wiki?curid=45316" title="Δήμος Δομνίστας">
Δήμος Δομνίστας

Ο Δήμος Δομνίστας ήταν καποδιστριακός δήμος και νυν δημοτική ενότητα του καλλικρατικού δήμου Καρπενησίου. Βρίσκεται στα νοτιοανατολικά του νομού Ευρυτανίας και είχε σαν έδρα το χωριό Κρίκελλο. Ήταν ορεινός δήμος και συνόρευε με τους νομούς Αιτωλοακαρνανίας και Φθιώτιδας. Σύμφωνα με την απογραφή του 2001 ο δήμος είχε συνολικά 2.163 κατοίκους και έκταση 215.755 στρέμματα.
Ο δήμος περιελάμβανε 7 δημοτικά διαμερίσματα:
Αξιοθέατα.
Στην περιφέρεια του δήμου ανήκει το φημισμένο φαράγγι «Πανταβρέχει».

</doc>
<doc id="45317" url="https://el.wikipedia.org/wiki?curid=45317" title="Αντιλίμπερτυ">
Αντιλίμπερτυ

Με τον διεθνή όρο antiliberty χαρακτηρίζεται ο νεότερος τύπος πλοίου που ναυπηγείται με ναυπηγικό υποκατάστατο του τύπου Λίμπερτυ.
Κυριότεροι σύγχρονοι τύποι των antiliberties φορτηγών πλοίων είναι ο τύπος "SD-14" (βρετανικός τύπος), ο ιαπωνικός "Freedom" καθώς και ο γερμανικός τύπος "MK II".
Και οι τρεις παραπάνω τύποι πλοίων έχουν ικανότητα μεταφοράς της τάξεως των 14 - 15.000 τόν., ταχύτητα 15-18 κόμβους, ευρύχωρα κύτη (αμπάρια), απλόχωρο κατάστρωμα και πολλές φορτωεκφορτωτικές ευκολίες (π.χ. ηλεκτρικούς γερανούς κλπ.), εξασφαλίζοντας έτσι μεγάλες μεταφορικές ικανότητες.

</doc>
<doc id="45329" url="https://el.wikipedia.org/wiki?curid=45329" title="Ιντερτάνκο">
Ιντερτάνκο



</doc>
<doc id="45337" url="https://el.wikipedia.org/wiki?curid=45337" title="Προσκύνηση">
Προσκύνηση

στα αγγλικά έχει εσφαλμένα ενωθεί με το γονάτισμα, π.χ. αθλητική στάση
Ενώ υπάρχει το πιο σοβαρό μα μη ταυτόσημο or genuflexion
Στα ελληνικά η προσκύνηση δεν απαιτεί γονάτισμα ή κίνηση
Υπάρχει και εσωτερική Προσκύνηση χωρίς σωματική μεταβολή
Προσκύνηση είναι η κλίση ή αλλαγή στάσης του σώματος με σεβασμό, ή ασπασμός, για να τιμηθεί ή να λατρευτεί κάποιος ή κάτι. Ο άνθρωπος ως ψυχοσωματική ενότητα, δεν λατρεύει ή δεν τιμά κάτι μόνο με τη σκέψη ή με τα λόγια, αλλά και με τη στάση του σώματός του.
Όταν αποδίδεται σε Θεό η προσκύνηση είναι λατρευτική άλλως είναι τιμητική, ήτοι προς ένδειξη ή απόδοση τιμής.
Η προσκύνηση είναι έννοια που συνδέεται με τη θρησκεία: προσκύνηση στον Θεό, στον άγιο, στο εικόνισμα αγίου, στον παπά, και ουδόλως ταυτίζεται εννοιολογικά με την υπόκλιση. Η υπόκλιση του θυρωρού ενός ξενοδοχείου προς τον εισερχόμενο πελάτη, δεν αποτελεί προσκύνηση.
Ανάλογα με τη θρησκεία, υπάρχει διαφορετική αντίληψη στην έννοια της προσκύνησης.
Σε μια πανθεϊστική θρησκεία, που θεωρεί τα πάντα ως μέρος της θεότητας ή απόρροια της θείας ουσίας, δεν υπάρχει ουσιαστική διαφορά τιμής και προσκύνησης.
Στην Ορθόδοξη Εκκλησία, όπου η γίνεται σαφής διάκριση άκτιστης και κτιστής ουσίας, υπάρχει και σαφής διαφορά στην λατρεία και την προσκύνηση. Το άκτιστο λατρεύεται, το κτιστό απλώς τιμάται. Συχνά στους ορθόδοξους ναούς, γίνεται και σχετική προσκύνηση για να τονισθεί η διαφορά τιμής και λατρείας. Για παράδειγμα, όταν σε δύο διπλανές εικόνες υπάρχει στη μία ο Χριστός και στην άλλη η Παναγία, του μεν Χριστού φιλούν οι πιστοί τα πόδια, στη δε Παναγία τα χέρια, έτσι ώστε να δείξουν τη διαφορά προσκύνησης μεταξύ του Χριστού ως λατρευόμενου Θεού, και της Παναγίας ως τιμώμενης αγίας.

</doc>
<doc id="45338" url="https://el.wikipedia.org/wiki?curid=45338" title="Χάλκεια">
Χάλκεια



</doc>
<doc id="45340" url="https://el.wikipedia.org/wiki?curid=45340" title="Λατρεία">
Λατρεία

Με τον όρο λατρεία προσδιορίζονται συνήθως συγκεκριμένες πράξεις θρησκευτικού αίνου, απόδοσης τιμής ή αφοσίωσης, οι οποίες αποδίδονται γενικότερα σε ένα υπερανθρώπινο ον όπως ένας θεός. Αποτελεί ανεπίσημο όρο για αυτό που η θρησκειολογία αποκαλεί "cultus", το σύνολο δηλαδή των πρακτικών και παραδόσεων που αντιστοιχούν σε ένα θεολογικό σύστημα.
Η θρησκευτική λατρεία μπορεί να αποδίδεται ατομικά, σε ανεπίσημες οργανωμένες ομάδες ή ως μέρος μιας οργανωμένης θρησκευτικής υπηρεσίας που έχει έναν διορισμένο ηγέτη (όπως συμβαίνει σε έναν ναό, μια συναγωγή ή ένα τζαμί). Μια άλλη πρότερη έννοια του όρου αφορά την απόδοση τιμής ή αξιοσύνης προς κάποιο μέλος που ανήκει σε ανώτερη κοινωνική τάξη, για παράδειγμα κάποιο λόρδο ή μονάρχη. Σήμερα ο όρος χρησιμοποιείται γενικότερα και προς άτομα που χαίρουν ιδιαίτερης εκτίμησης, όπως ένας εραστής.
Τυπικές πράξεις λατρείας.
Μεταξύ των συνηθέστερων πράξεων λατρείας είναι οι εξής:
Τρόποι απόδοσης λατρείας.
Ορθόδοξη εκκλησία.
Όσον αφορά την Ορθόδοξη Εκκλησία, γίνεται σαφής διάκριση μεταξύ κτιστού και Ακτίστου, ως εντελώς ανόμοιες ουσίες. Και αυτό σημαίνει ότι η λατρεία απευθύνεται μόνο στο Άκτιστο, (που είναι τα τρία πρόσωπα της Αγίας Τριάδος), και όχι στο κτιστό, που είναι οτιδήποτε άλλο που έχει αρχή εντός του κτιστού χωροχρόνου.
Στην Ορθόδοξη πίστη, λατρεύεται μόνο η Αγία Τριάδα και το Θεανθρώπινο πρόσωπο του Χριστού, ως ενιαία και αχώριστη υπόσταση. Οτιδήποτε άλλο, από ιερά αντικείμενα ως τους αγίους, δεν λατρεύεται, αλλά απλώς τιμάται, και η προσκύνηση που του γίνεται είναι τιμητική.
Ιστορία του όρου.
Το ρήμα «λατρεύω» αρχικά σήμαινε «προσφέρω υπηρεσία έναντι αμοιβής», με το «λάτρον» (λατ. "latro") να σημαίνει «αμοιβή», ενώ αργότερα γενικεύτηκε η χρήση του σε κάθε είδους υπηρεσία, ακόμη και δουλική. Η λέξη «λάτρα», που σχετίζεται με τη φροντίδα του νοικοκυριού, μέχρι σήμερα διατηρεί τη μη θρησκευτική χρήση του όρου.
Στα έργα του Πλάτωνα απαντά για πρώτη φορά η χρήση της λέξης αναφορικά με υπηρεσίες προς τον Θεό. Στη "Μετάφραση των Εβδομήκοντα" ο όρος «λατρεύω» χρησιμοποιήθηκε σχεδόν σε όλες τις περιπτώσεις αναφορικά με θρησκευτικές υπηρεσίες είτε προς τον Θεό του Ισραήλ είτε προς άλλους θεούς ή είδωλα. Αυτή η ειδική χρήση συνεχίστηκε στην Καινή Διαθήκη και, ως εκ τούτου, καθιερώθηκε στο νεοελληνικό λεξιλόγιο, με τη διαφορά ότι σήμερα το σημασιολογικό κέντρο βάρους του όρου έχει μετατοπιστεί από τα προσφερόμενα έργα υπηρεσίας στα αισθήματα που υποκινούν την προσφορά, και έτσι, πέρα από την έμπρακτη ένδειξη της ευλάβειας και τις ιεροπραξίες, «λατρεία» σημαίνει και ολόκαρδη αφοσίωση προς κάποιον θεό ή άνθρωπο.

</doc>
<doc id="45350" url="https://el.wikipedia.org/wiki?curid=45350" title="ΤΕΙ">
ΤΕΙ



</doc>
<doc id="45354" url="https://el.wikipedia.org/wiki?curid=45354" title="Ούσιρις">
Ούσιρις

Ο Ούσιρις ήταν στρατηγός του Αρταξέρξη, ο οποίος τον έστειλε με 200.000 στρατό εναντίον του Μεγάβαζου. Στη μάχη ο Ούσιρις κι ο Μεγάβαζος τραυμάτισαν ο ένας τον άλλον με τις λόγχες τους κι ο Ούσιρις πιάστηκε αιχμάλωτος. Ο Μεγάβαζος τον περιέθαλψε και τον έστειλε πίσω στον Αρταξέρξη. Επιθυμώντας ο βασιλιάς να συμβιβαστεί με τον Μεγάβαζο, του έστειλε πρέσβεις, μεταξύ αυτών και τον γιό του Ούσιρι.

</doc>
<doc id="45355" url="https://el.wikipedia.org/wiki?curid=45355" title="Παγάνης">
Παγάνης

Ο Παγάνης ήταν Βυζαντινός στρατηγός επί αυτοκρατορίας Μιχαήλ Γ'. Το 866, όταν ο αυτοκράτορας όρισε συμβασιλέα τον Βασίλειο Α' τον Μακεδόνα, ήταν διοικητής του θέματος του Οψικίου. Στασίασε κατά του Βασιλείου κι έκαψε τα κτήματα των αυλικών που βρίσκονταν στην περιφέρειά του. Με το που ήρθε ο χειμώνας, οι οπαδοί του τον εγκατέλειψαν. Συνελήφθη και καταδικάστηκε σε εξορία αφού πρώτα του έβγαλαν και τα δύο μάτια και του έκοψαν τη μύτη.

</doc>
<doc id="45356" url="https://el.wikipedia.org/wiki?curid=45356" title="Νικόλαος Παγανάς">
Νικόλαος Παγανάς

Ο Νικόλαος Παγανάς (1844 – 1907) ήταν Έλληνας μουσικός στο χώρο της εκκλησιαστικής μουσικής. 
Βιογραφία.
Γεννήθηκε το 1844 στο Πλωμάρι Λέσβου. Εγκαταστάθηκε στην Κωνσταντινούπολη και μέχρι το θάνατό του διετέλεσε διευθυντής στο ληξιαρχείο του Πατριαρχείου Κωνσταντινουπόλης. Εξέδωσε τα έργα «Γραμματική της μουσικής γλώσσης» (1894), «Μουσική παιδαγωγία» (1897) και «Μουσικός κόσμος» (1901). Οι θεωρητικές απόψεις του ανασκευάστηκαν από τον Ανδρέα Σπαθάρη, ενώ τα μαθήματά του δεν εγκρίθηκαν από τη Μεγάλη Εκκλησία (δηλαδή το Πατριαρχείο). Πέθανε το 1907.

</doc>
<doc id="45358" url="https://el.wikipedia.org/wiki?curid=45358" title="Παγανάς Νικόλαος">
Παγανάς Νικόλαος



</doc>
<doc id="45359" url="https://el.wikipedia.org/wiki?curid=45359" title="The Battle of Los Angeles (άλμπουμ)">
The Battle of Los Angeles (άλμπουμ)



</doc>
<doc id="45360" url="https://el.wikipedia.org/wiki?curid=45360" title="Renegades (άλμπουμ)">
Renegades (άλμπουμ)



</doc>
<doc id="45362" url="https://el.wikipedia.org/wiki?curid=45362" title="Αυτοσχέδιος εκρηκτικός μηχανισμός">
Αυτοσχέδιος εκρηκτικός μηχανισμός

Ο όρος Αυτοσχέδιος Εκρηκτικός Μηχανισμός "(Improvised Exlosive Device - IED)" περιγράφει τους εκρηκτικούς μηχανισμούς που χρησιμοποιούν κατά τις επιθέσεις τους διάφορες τρομοκρατικές ομάδες, αντάρτες ή ακόμη και οι ομάδες ανορθοδόξου πολέμου ενός τακτικού στρατού. Αυτοσχέδιοι εκρηκτικοί μηχανισμοί χρησιμοποιούνται κατά κόρον στο Ιράκ από το 2003, εναντίον των αμερικανικών και Ιρακινών κυβερνητικών δυνάμεων.

</doc>
<doc id="45366" url="https://el.wikipedia.org/wiki?curid=45366" title="Ασύμμετρη απειλή">
Ασύμμετρη απειλή

Ο όρος «Ασύμμετρη απειλή» είναι σύγχρονος στρατιωτικός όρος που καθιερώθηκε κυρίως από στρατιωτικούς αναλυτές πολεμικών επιχειρήσεων μόλις στις δύο τελευταίες δεκαετίες. Ο όρος αυτός περιέχεται στα σενάρια νατοϊκών και εθνικών ασκήσεων καθώς και σε περιορισμένες κατά τόπους δραστηριότητες αμυντικής ανάπτυξης. Σήμερα λαμβάνεται σοβαρά υπόψη σε ανάπτυξη ειδικών μέτρων ασφαλείας.
Για τις ασύμμετρες απειλές ("asymmetric threats") και τον ασύμμετρο πόλεμο ("asymmetric warfare") δεν υπάρχουν απόλυτα συμφωνημένοι ορισμοί διεθνώς και τούτο προκειμένου οι σχεδιασμοί να προλαμβάνουν πιθανές δράσεις και μέσα. 
Αντικείμενο.
Γενικά, ασύμμετρος θεωρείται ο πόλεμος που διενεργείται από οργανωμένες μη-συμβατικές ομάδες, βασίζεται στην αναίρεση των κανόνων του δικαίου και του δικαίου του πολέμου, ενώ χρησιμοποιεί κυρίως χαμηλού σχετικά κόστους όπλα και επιχειρησιακή δράση που προκαλεί όμως, δυσανάλογα, μεγάλου (ασύμμετρου) κόστους αποτελέσματα στον υπέρτερο αντίπαλο, τόσο σε ανθρώπινες ζωές και υλικό όσο και σε ψυχολογικό και κοινωνικό κόστος. Κύριος σκοπός του είναι η εξασθένιση/κάμψη της αποφασιστικότητας και της αποτελεσματικής χρήσης των συντελεστών ισχύος του υπέρτερου αντιπάλου. 
Στις ασύμμετρες απειλές/συγκρούσεις συγκαταλέγονται ακόμη και οι επιθέσεις ανταρτών, τρομοκρατικών ομάδων ή άλλων οργανωμένων οντοτήτων που ενστερνίζονται τα ανωτέρω, και μπορεί να χρησιμοποιούν από συμβατικά ή αυτοσχέδια όπλα μέχρι όπλα μαζικής καταστροφής WMD ("Weapons of Mass Destruction"), π.χ. μικρά πυρηνικά (mini πυρηνικές βόμβες πλουτωνίου), ραδιολογικά (π.χ. "dirty bombs"), χημικά και βιολογικά όπλα. Ιστορικά, τέτοιες μεθόδους ακολούθησαν ασθενέστερες δυνάμεις εναντίον πολύ ισχυρότερων αντιπάλων (κυβερνήσεων κρατών ή πολυεθνικών οντοτήτων, π.χ. συλλογικών οργανισμών άμυνας και ασφάλειας).
Αντιμετώπιση.
Για την αντιμετώπιση των ασύμμετρων απειλών απαιτείται η θεσμική και οργανωτική ενίσχυση των μηχανισμών ασφάλειας και αντιμετώπισης εκτάκτων καταστάσεων. Καθώς οι ασύμμετρες απειλές ενέχουν το στοιχείο του αιφνιδιασμού καθίσταται αναγκαία η ανάπτυξη ενός αποτελεσματικού συστήματος πληροφοριών που θα μπορέσει να προειδοποιήσει έγκαιρα για τον οποιονδήποτε κίνδυνο και να μειώσει τις πιθανές καταστροφικές συνέπειες. Γι΄ αυτό απαιτείται η βελτίωση των ικανοτήτων των υπηρεσιών πληροφοριών.
Οι εξελίξεις στο επίπεδο των ασύμμετρων απειλών οδηγούν τις ένοπλες δυνάμεις των κρατών να αλλάξουν μορφή, προκειμένου να αντεπεξέλθουν στις επιχειρησιακές απαιτήσεις των ασύμμετρων συγκρούσεων και ταυτόχρονα να διατηρήσουν τον κύριο ρόλο τους.

</doc>
<doc id="45368" url="https://el.wikipedia.org/wiki?curid=45368" title="Οφέλλας">
Οφέλλας

Ο Οφέλλας (ή Οφέλτας) ήταν γιος του Σιλανού από την Πέλλα της Μακεδονίας. Ακολούθησε τον Μέγα Αλέξανδρο στην εκστρατεία κατά των Περσών. 
Το 325 π.Χ. ήταν ένας από τους τριηράρχους του στόλου που έπλευσε στην Ινδία. (Αρριανός, Ινδική 18). Το 322 π.Χ. ο σατράπης της Αιγύπτου Πτολεμαίος έστειλε τον Οφέλλα με στρατό να επαναφέρει στην πατρίδα τους τους πλούσιους Κυρηναίους , που διώχθηκαν από τους δημοκρατικούς και για να διώξει από την Κυρηναϊκή τον Σπαρτιάτη Θίβρωνα, ο οποίος με στρατό μισθοφόρων ήθελε να γίνει ο κύριος της χώρας. Ο Οφέλλας νίκησε τον Θίβρωνα και, διά του Ολυνθίου Επικύδους, τον συνέλαβε και τον παρέδωσε στους Απολλωνιάτες της Κυρηναϊκής, οι οποίοι τον σταύρωσαν, εκδικούμενοι για τις συμφορές που είχε προκαλέσει στην πόλη τους. Δεν κατάφερε όμως ο Οφέλλας να καταλάβει την Κυρήνη. 
Το 313 π.Χ. όντας στρατηγός της Κυρηναϊκής, ο Οφέλλας διέτρεξε μεγάλο κίνδυνο όταν οι κάτοικοί της, υποκινούμενοι από τον Αντίγονο, επαναστάτησαν κατά του Πτολεμαίου, αλλά σώθηκε από τον Άγι που είχε στείλει ο σατράπης της Αιγύπτου για να τον βοηθήσει. Ωστόσο, την ίδια χρονιά αυτονομήθηκε έναντι του Πτολεμαίου, που το 311 π.Χ. τον αναγνώρισε ως ανεξάρτητο ηγεμόνα. Επέκτεινε κατόπιν την επικράτειά του προς δυσμάς, φθάνοντας σχεδόν μέχρι τα σύνορα της Καρχηδόνας. 
Το 309 π.Χ. δέχθηκε στην Κυρήνη τον Όρθωνα, απεσταλμένο του τυράννου των Συρακουσών Αγαθοκλέους, που του μετέφερε πρόταση του τελευταίου να συμμαχήσουν κατά των Καρχηδονίων με τον όρο να πάρει τη Λιβύη (Β. Αφρική) ο Οφέλλας· ο Αγαθοκλής να έθετε υπό τον έλεγχό του ολόκληρη τη Σικελία, απαλλαγμένος από τον πονοκέφαλο των Καρχηδονίων. Ο Οφέλλας δέχθηκε και με 10.000 πεζούς, 600 ιππείς, 100 πολεμικά άρματα και 10.000 ατάκτους, αφού μετά δυο μηνών πορεία και με πολλές απώλειες πέρασε την έρημο της Σύρτεως, εισέβαλε στη χώρα των Καρχηδονίων. Οι σύμμαχοι, Οφέλλας και Αγαθοκλής, είχαν στρατοπεδεύσει πλάι πλάι. Πριν ακόμη συγκρουστούν με τους Καρχηδόνιους ο Αγαθοκλής με ψεύτικες κατηγορίες πέτυχε το θάνατο του Οφέλλα και έθεσε υπό τις διαταγές του τον στρατό του (309 π.Χ.). Μετά τον θάνατο του Οφέλλα, ο Πτολεμαίος έστειλε τον πρόγονό του Μάγα να ανακαταλάβει την Κυρηναϊκή. Η χήρα του Ευρυδίκη, που ήταν από την Αθήνα και καταγόταν από το γένος του μαραθωνομάχου Μιλτιάδη, επέστρεψε στην πατρίδα της, όπου το 307 π.Χ. την παντρεύτηκε ο Δημήτριος ο Πολιορκητής.

</doc>
<doc id="45369" url="https://el.wikipedia.org/wiki?curid=45369" title="Οφέλτης">
Οφέλτης

Ο Οφέλτης ήταν γιος του βασιλιά της Νεμέας Λυκούργου και της Ευρυδίκης ή της Αμφιθέας. Μετά το θάνατό του ονομάστηκε Αρχέμορος.
Τροφός του ήταν η Υψιπύλη, η οποία κάποια μέρα βγήκε από την πόλη και συνάντησε τους Επτά που εκστράτευαν εναντίον της Θήβας. Άφησε το βρέφος κατά γης σ' ένα στρώμα από αγριοσέλινο θέλοντας να τους δείξει μια πηγή για να πιουν νερό, ενώ υπήρχε χρησμός που έλεγε ότι το παιδί δεν έπρεπε να πατήσει στο χώμα πριν μάθει να περπατάει. Όταν γύρισε, είχε κατασπαράξει το βρέφος ο δράκος που φύλαγε την πηγή. Ο Αμφιάραος, ένας από τους Επτά το θεώρησε αυτό κακό οιωνό για την εκστρατεία και ονόμασε το βρέφος Αρχέμορο (+αρχή κακοτυχιών). Στη μνήμη του βρέφους οι Επτά θέσπισαν τους αγώνες της Νεμέας, τα Νέμεα (Απολλοδ. ΙΙΙ, 6-4). Ο τάφος του υπήρχε ακόμη στα χρόνια του Παυσανία "περί δε αυτόν θριγκός λίθων και εντός του περιβόλου βωμοί" (ΙΙ 15-3).

</doc>
<doc id="45370" url="https://el.wikipedia.org/wiki?curid=45370" title="Οφέλτας (βασιλιάς Αιολέων Βοιωτών)">
Οφέλτας (βασιλιάς Αιολέων Βοιωτών)

Ο Οφέλτας ήταν μυθικό πρόσωπο, βασιλιάς των Αιολέων Βοιωτών. Αυτοί, υπό την αρχηγία του και με οδηγό τον Περιπόλτα, μετανάστευσαν από τη χώρα τους, την Αρναία της Θεσσαλίας, διωγμένοι από τους Θεσσαλούς και ήρθαν να εγκατασταθούν στη Βοιωτία (όπως οι ίδιοι την ονόμασαν). Κοντά στη λίμνη της Κωπαΐδας έχτισαν την πόλη Άρνη και με την πάροδο του χρόνου υπέταξαν όλη τη γύρω περιοχή. Στις παραδόσεις της περιοχής της Χαιρώνειας διατηρήθηκε ζωντανή η ανάμνηση του γενναίου Οφέλτα.

</doc>
<doc id="45371" url="https://el.wikipedia.org/wiki?curid=45371" title="Οφέλας">
Οφέλας

Ο Οφέλας ήταν θαλασσοπόρος, κατά πάσα πιθανότητα Καρχηδόνιος. Είναι άγνωστο πότε έζησε. Έγραψε το έργο "Περίπλους" που αναφέρεται στα παράλια της Λιβύης (σήμερα Μαρόκου) επί του Ατλαντικού. Το έργο, το οποίο δεν έχει διασωθεί, αναφέρεται από τον Στράβωνα. Ο Tyrwhit και κατόπιν ο Müller θεώρησαν ότι ο Οφέλας, που αναφέρει ο Στράβων, και ο Απελλάς ο Κυρηναίος, ο θαλασσοπόρος και συγγραφέας έργου με τον τίτλο "Περίπλους", τον οποίο αναφέρει ο Μαρκιανός ο Ηρακλεώτης, είναι ένα και το αυτό πρόσωπο.

</doc>
<doc id="45372" url="https://el.wikipedia.org/wiki?curid=45372" title="Μετρό της Κατάνια">
Μετρό της Κατάνια

Το Μετρό της Κατάνια ("Metropolitana di Catania" στα Ιταλικά) είναι μητροπολιτικός σιδηρόδρομος, εν μέρει υπόγειος, που εξυπηρετεί την πόλη της Κατάνης στη Σικελία.
Τέθηκε σε λειτουργία στις 27 Ιουνίου 1999 και αποτελείται από μία και μόνη, επί του παρόντος, γραμμή, μήκους τεσσάρων χιλιομέτρων περίπου. Το τμήμα της γραμμής μεταξύ των σταθμών Μπόργκο ("Borgo") και Γκαλατέα ("Galatea"), που καλύπτει λίγο περίσσοτερο από το μισό μήκος της γραμμής, είναι υπογειωμένο. Η ελάχιστη χρονοαπόσταση μεταξύ διαδοχικών συρμών περιορίζεται σε 15 λεπτά λόγω ότι μεταξύ των σταθμών "Γκαλατέα" ("Galatea") και "Πόρτο" ("Porto", δηλαδή «Λιμάνι») η γραμμή είναι μονή.
Ιστορικό κατασκευής.
Το τμήμα της γραμμής μεταξύ του σταθμού "Μπόργκο" ("Borgo") και του Κεντρικού Σιδηροδρομικού Σταθμού της Κατάνιας ("F. S. Centrale") αρχικά αποτελούσε τμήμα του Περιαιτναίου Σιδηροδρόμου ("Ferrovia Circumetnea"), μιας τοπικής γραμμής στενού εύρους, κατασκευασμένης το 1895, η οποία ξεκινώντας από την Κατάνια, έκανε τον γύρο της Αίτνας. Το κομμάτι αυτό αναβαθμίστηκε σε κανονικό εύρος γραμμής και το τμήμα Γκαλατέα-Μπόργκο υπογειοποιήθηκε, με την μεταφορά του σε σήραγγα που κατασκευάστηκε με εκσκαφή και επικάλυψη (cut-and-cover).
Άλλο ένα τμήμα γραμμής επεκτείνει το μετρό από τον Κεντρικό Σιδηροδρομικό Σταθμό πρός τα νότια και τον σταθμό Πόρτο ("Porto") στο λιμάνι. Ο τερματικός σταθμός του Περιαιτναίου Σιδηροδρόμου μεταφέρθηκε από τον Κεντρικό Σιδηροδρομικό Σταθμό, όπου βρισκόταν αρχικά, στον σταθμό Μπόργκο ("Borgo"), στην ομώνυμη περιοχή της Κατάνιας.
Το Μετρό και ο Περιαιτναίος Σιδηρόδρομος ανήκουν στην ευθύνη της ίδιας εταιρίας, που εδρεύει στο Μπόργκο.
Παρούσα κατάσταση και μελλοντικές επεκτάσεις.
Το γεγονός ότι η γραμμή εξυπηρετεί μόνο τις παρυφές του κέντρου της πόλης περιορίζει την ανταπόκριση του επιβατικού κοινού. Άλλος ένας αποθαρρυντικός παράγοντας είναι η ελάχιστη χρονοαπόσταση των 15 λεπτών μεταξύ των συρμών, περιορισμός που προκαλείται από το τμήμα με τη μονή γραμμή.
Στις 30 Μαρτίου 2006 δόθηκε το πράσινο φως σε μία πρώτη επέκταση του συστήματος. Αυτή θα υλοποιηθεί ως κλάδος της υφιστάμενης γραμμής, προς δυσμάς από τον σταθμό Γκαλατέα ("Galatea"), μέσω του κέντρου της πόλης, που θα φθάνει μέχρι το αεροδρόμιο, στα νότια της Κατάνιας. Η λύση αυτή προτιμήθηκε έναντι προτάσεων για σύνδεση του αεροδρομίου με την πόλη μέσω ενός καινούργιου σταθμού επί της γραμμής Κατάνης - Συρακουσών, που περνάει δίπλα από το αεροδρόμιο και είναι μέρος του Ιταλικού εθνικού σιδηροδρομικού δικτύου. Το κέντρο της πόλης αναμένεται να εξυπηρετηθεί κυρίως από τους προβλεπόμενους σταθμούς στις πλατείες Πάπα Ιωάννη ΚΓ΄ ("Piazza Giovanni XXIII") και Στησιχόρου ("Piazza Stesicoro"). 
Μία άλλη επέκταση, προς δυσμάς του τωρινού τερματικού σταθμού του Μπόργκο ("Borgo"), η οποία θα χρησιμοποιεί τον διάδρομο του Περιαιτναίου Σιδηροδρόμου, τελεί υπό διερεύνηση.

</doc>
<doc id="45373" url="https://el.wikipedia.org/wiki?curid=45373" title="Ανικστσιάι">
Ανικστσιάι

Η Ανικστσιάι (λιθουανικά: "Anykščiai") είναι πόλη της ανατολικής Λιθουανίας. Ανήκει στην Επαρχία Ουτένα και έχει πληθυσμό 11.958 κατοίκους. Οι κάτοικοι της πόλης είναι 96% Λιθουανοί ,3% Ρώσοι ενώ ένα 0,5 % Λετονοί. 

</doc>
<doc id="45376" url="https://el.wikipedia.org/wiki?curid=45376" title="Συσκευή εξόδου">
Συσκευή εξόδου

Με τον όρο συσκευή εξόδου στους Η/Υ εννοούμε τις διάφορες μονάδες και τα τμήματα του υλικού εξοπλισμού του υπολογιστή, των οποίων ο σκοπός είναι να εξάγουν πληροφορία (δεδομένα) από τον υπολογιστή στον έξω κόσμο.
Η πιο προφανής και απαραίτητη από τις συσκευές εξόδου είναι η οθόνη μέσω της οποίας ο υπολογιστής παρουσιάζει οπτικά τις πληροφορίες στον χρήστη. Άλλη σημαντική συσκευή εξόδου είναι ο εκτυπωτής, ο οποίος εξάγει πληροφορία σε έντυπη μορφή. Τον ίδιο ρόλο έχει και ο σχεδιογράφος (plotter). Συσκευή εξόδου είναι επίσης και τα ηχεία, ο βιντεοπροβολέας ο οποίος προβάλει την εικόνα σε μια οθόνη και τα ακουστικά, που έχουν την ίδια λειτουργία με τα ηχεία.

</doc>
<doc id="45378" url="https://el.wikipedia.org/wiki?curid=45378" title="Αλλοεθνές πλοίο">
Αλλοεθνές πλοίο

Ο όρος αλλοεθνές πλοίο (foreign ship) χαρακτηρίζει κάθε πλοίο που βρίσκεται σε κάποια χωρικά ύδατα και φέρει σημαία άλλη από της Χώρας στα ύδατα της οποίας βρίσκεται.
Στην ελληνική γλώσσα συνηθέστερα χρησιμοποιείται αντίστοιχα ο όρος "πλοίο υπό ξένη σημαία" αφενός, και "ελληνόκτητο πλοίο υπό ξένη σημαία" αφετέρου, ως αντίθετοι του όρου "πλοίο υπό ελληνική σημαία".
Όλοι οι παραπάνω χαρακτηρισμοί ανάγονται στην εθνικότητα πλοίου.

</doc>
<doc id="45379" url="https://el.wikipedia.org/wiki?curid=45379" title="Αλοεθνές πλοίο">
Αλοεθνές πλοίο



</doc>
<doc id="45382" url="https://el.wikipedia.org/wiki?curid=45382" title="Λέιζερ">
Λέιζερ

Ο όρος λέιζερ ή λέηζερ προέρχεται από το αγγλικό ακρωνύμιο LASER: (Light Amplification by Stimulated Emission of Radiation) που αποδίδεται στα ελληνικά ως "ενίσχυση φωτός με εξαναγκασμένη εκπομπή ακτινοβολίας" και καλύπτει τόσο τις συσκευές που την παράγουν όσο και την αντίστοιχη ακτινοβολία.
Τα λέιζερ παράγουν συμφασικό, μονοχρωματικό φως (δηλαδή φως με συγκεκριμένο μήκος κύματος-χρώμα), το οποίο διαδίδεται σε μία συγκεκριμένη κατεύθυνση, σχηματίζοντας στενές δέσμες. Αντίθετα, οι συνηθισμένες πηγές φωτός, όπως οι λαμπτήρες πυρακτώσεως, παράγουν μη-σύμφωνο φως προς όλες τις διευθύνσεις και, επιπλέον, έχουν μεγάλο φασματικό εύρος.
Η λειτουργία των λέιζερ ερμηνεύεται από τη θεωρία της κβαντικής μηχανικής και της θερμοδυναμικής. Πολλά υλικά με τα απαραίτητα χαρακτηριστικά για να αποτελέσουν ενεργό υλικό των λέιζερ έχουν βρεθεί, με αποτέλεσμα τη δημιουργία πολλών τύπων λέιζερ με διαφορετικά χαρακτηριστικά, που χρησιμοποιούνται σε μεγάλο εύρος εφαρμογών.
Η εφεύρεση των λέιζερ στηρίχθηκε στην κατασκευή των μέιζερ στη δεκαετία του 1950. Το πρώτο λέιζερ κατασκευάστηκε το 1960, από τότε όμως τα λέιζερ βρήκαν εφαρμογή στις θετικές επιστήμες, στη βιομηχανία, στην ιατρική, και στην ηλεκτρονική.
Αρχή λειτουργίας.
Τα λέιζερ αποτελούνται από το ενεργό υλικό και την οπτική κοιλότητα. Το ενεργό υλικό μετατρέπει την εξωτερική ενέργεια σε δέσμη φωτός. Συνήθως είναι υλικό με συγκεκριμένο μέγεθος, σύσταση, καθαρότητα και μορφή, που παράγει φως μέσω εξαναγκασμένης εκπομπής, η οποία αποτελεί κβαντομηχανική διαδικασία που προτάθηκε από τον Αλβέρτο Αϊνστάιν για να ερμηνεύσει το φωτοηλεκτρικό φαινόμενο. Το ενεργό υλικό αντλεί ενέργεια από μία εξωτερική πηγή. Τέτοιες πηγές μπορεί να είναι ηλεκτρικές ή φωτεινές, όπως η λυχνία έκλαμψης (flash lamp) ή κάποια άλλη πηγή λέιζερ. Η ενέργεια που απορροφάται αποτίθεται στα σωματίδια του ενεργού υλικού, έτσι ώστε αυτά να οδηγηθούν σε μία διεγερμένη κβαντική κατάσταση. Όταν ο αριθμός των σωματιδίων που βρίσκονται στη διεγερμένη κατάσταση είναι μεγαλύτερος από τον αριθμό των ατόμων που βρίσκεται στη βασική κατάσταση, επιτυγχάνεται αντιστροφή πληθυσμού. Τότε μία δέσμη φωτός που περνάει μέσα από το υλικό έχει μεγαλύτερη πιθανότητα να οδηγήσει σε εξαναγκασμένη εκπομπή φωτονίων από ό,τι σε εξαναγκασμένη απορρόφηση, με αποτέλεσμα να επιτυγχάνεται ενίσχυση της δέσμης. Ένα διεγερμένο ενεργό υλικό μπορεί να λειτουργήσει επίσης και ως οπτικός ενισχυτής.
Τα χαρακτηριστικά του φωτός που παράγονται από εξαναγκασμένη εκπομπή είναι παρόμοια με αυτά του αρχικού φωτός, ως προς το μήκος κύματος, την πόλωση και τη φάση. Το φως του λέιζερ που παράγεται είναι σύμφωνο, ενώ η σταθερότητα της πόλωσης και η μονοχρωματικότητα εξαρτώνται από τα χαρακτηριστικά της οπτικής κοιλότητας.
Η οπτική κοιλότητα αποτελεί παράδειγμα κοιλότητας ταλάντωσης και περιέχει μια σύμφωνη δέσμη φωτός μεταξύ δύο ανακλαστικών επιφανειών, έτσι ώστε κάθε φωτόνιο να περνά τουλάχιστον δύο φορές από το ενεργό υλικού προτού φύγει από την οπή εξόδου της πηγής λέιζερ ή χαθεί λόγω απορρόφησης ή περίθλασης. Αν η ενίσχυση που προέρχεται από την επαναλαμβανόμενη διέλευση του φωτός μέσα από το ενεργό υλικό είναι μεγαλύτερη από τις απώλειες της κοιλότητας, τότε εμφανίζεται εκθετική αύξηση της ισχύος του φωτός μέσα στην κοιλότητα. Όμως, κάθε εξαναγκασμένη εκπομπή αναγκάζει ένα σωματίδιο να επιστρέψει από την διεγερμένη κατάσταση στη βασική, μειώνοντας έτσι την ικανότητα του ενεργού υλικού για επιπλέον ενίσχυση. Όταν αυτό το φαινόμενο μεγιστοποιείται τότε λέμε ότι η ενίσχυση έχει φτάσει σε "κορεσμό". Η συνθήκη όπου η ισχύς άντλησης γίνεται περίπου ίση με την τιμή κορεσμού της ενίσχυσης και με τις απώλειες της κοιλότητας οδηγεί σε κατάσταση ισορροπίας της ισχύος του λέιζερ μέσα στην κοιλότητα. Αυτή η τιμή ισορροπίας καθορίζει και το σημείο λειτουργίας του λέιζερ. Αν η ισχύς άντλησης είναι πολύ μικρή, η ενίσχυση δεν είναι αρκετή ώστε να καλυφθούν οι απώλειες του ταλαντωτή, με αποτέλεσμα να εκπέμπεται πολύ μικρή ένταση λέιζερ. Η ελάχιστη τιμή ισχύος άντλησης που απαιτείται για την παραγωγή λέιζερ ονομάζεται "κατώφλι λέιζερ". Το ενεργό υλικό ενισχύει οποιοδήποτε φωτόνιο περάσει μέσα από αυτό, αλλά μόνο αυτά που είναι ευθυγραμμισμένα με την κοιλότητα μπορεί να περάσουν περισσότερο από μια φορά μέσα από το ενεργό υλικό για να επιτευχθεί σημαντική ενίσχυση.
Αν η δέσμη δημιουργείται και διαδίδεται σε ελεύθερο περιβάλλον και όχι μέσα σε κυματοδηγούς (όπως στην περίπτωση των οπτικών ινών), τότε η ένταση του φωτός εμφανίζει κανονική (Γκαουσιανή) κατανομή, κάθετα στην διεύθυνση διάδοσής της. Η δέσμη του λέιζερ είναι σχεδόν απόλυτα ευθυγραμμισμένη, δηλαδή δεν αποκλίνει. Παρόλα αυτά, τέλεια ευθυγραμμισμένη δέσμη δεν μπορεί να υπάρξει λόγω περίθλασης. Για παράδειγμα, μια δέσμη με αρχική διάμετρο 2 mm, που δημιουργείται από ένα μικρό εργαστηριακό λέιζερ (όπως ένα λέιζερ Ηλίου-Νέου), αποκλίνει αποκτώντας διάμετρο 1,6 χιλιόμετρα, όταν διανύσει απόσταση ίση με αυτή της γης-σελήνης.
Κύριοι τύποι λέιζερ.
Υπάρχουν διάφοροι κύριοι τύποι λέιζερ, που διακρίνονται ανάλογα με το υλικό το οποίο παράγει την ακτινοβολία. Οι τύποι αυτοί είναι:
Στερεάς κατάστασης.
Διακρίνονται σε "κρυστάλλου", π.χ. YAG, Ruby, YVO, κ.τ.λ, τα οποία βρίσκονται σε μορφή δίσκου, ράβδου ή πλάκας και σε "υάλου", π.χ. BK7, πυριτίου κ.τ.λ, τα οποία βρίσκονται σε μορφή ίνας ή ράβδου.
Υγρών χρωστικών.
Για παράδειγμα: Ροδαμίνης 6G, Φλουορεσκεΐνης, Κουμαρίνης, Στιλβενίου, Σκιαδοφερόνης, Τετρακαΐνης, Πράσινου του μαλαχίτη κ.τ.λ.
Αερίων χρωστικών.
Διακρίνονται σε "ηλεκτρικά": CO2, N, Cu, Au και σε "χημικά": O2, I, H2F. Μια συνήθης σύνθεση αερίων ενός ηλεκτρικού λέιζερ είναι: 10% CO2, 10% N, 80% He.
Θέματα υγείας.
Σύμφωνα με τα πρότυπα ΕΝ 60825-1 και ANSI Z136.1, τα λέιζερ μπορούν τα καταταχθούν ανάλογα με τη βλαπτικότητα τους ως εξής:

</doc>
<doc id="45384" url="https://el.wikipedia.org/wiki?curid=45384" title="Ελεύθερος λιμένας">
Ελεύθερος λιμένας

Με τον όρο ελεύθερος λιμένας (free port) χαρακτηρίζεται ο λιμένας εκείνος στον οποίο τόσο η εισαγωγή όσο και η εξαγωγή διαφόρων ειδών εμπορευμάτων ή φορτίων, από ή πρός συγκεκριμένους τόπους, πραγματοποιείται χωρίς τελωνειακές διατυπώσεις.
Το εξωτερικό εμπόριο μεταξύ λιμένων Χωρών Ευρωπαϊκής Ένωσης καθιστά αυτούς ελεύθερους λιμένες. Συνεπώς όλοι οι λιμένες των χωρών μελών της Ε.Ε. όπως και οι λιμένες Χωρών άλλων εμπορικών Συνασπισμών, αποτελούν μεταξύ τους ελεύθεροι λιμένες.
Αν για ορισμένα μόνο είδη φορτίων επιτρέπεται κατά τα παραπάνω η εισαγωγή ή η εξαγωγή τότε ο λιμένας ονομάζεται ελεύθερος για τα συγκεκριμένα φορτία. Για παράδειγμα το Γύθειο για εσπεριδοειδή, κυρίως πορτοκάλια, το Κατάκωλο για τοματοπολτό κ.λπ.
Πρώτοι ελεύθεροι λιμένες στην Ευρώπη ήταν οι λιμένες της Χανσεατικής Ένωσης (Λύμπεκ, Αμβούργο, Βρέμη κ.ά.).

</doc>
<doc id="45385" url="https://el.wikipedia.org/wiki?curid=45385" title="Μέγα Νέφος του Μαγγελάνου">
Μέγα Νέφος του Μαγγελάνου

Το Μέγα Νέφος του Μαγγελάνου (συντομογραφία LMC) είναι ένας ανώμαλος γαλαξίας, θεωρούνταν δορυφόρος του δικού μας Γαλαξία αλλά δεν είναι . Πρόσφατες μελέτες έδειξαν ότι είναι από τους αρχαιότερους γαλαξίες στο σύμπαν και είναι σε πορεία αποκοπής από την τροχιά του γαλαξία μας. Μάλιστα η πορεία τους έδειξε από το τηλεσκόπιο vista ότι δεν έχουν κάνει περιστροφές γύρω από την τροχιά του γαλαξία μας απλά έτυχε να συναντηθούν. Απέχει από τη Γη περίπου 164.000 ως 168.000 έτη φωτός. Το μήκος του είναι περίπου 20.000 έτη φωτός (δηλαδή είναι 10 φορές μικρότερος του δικού μας Γαλαξία) και περιέχει περί τα 10 δισεκατομμύρια αστέρες (20 φορές λιγότερα από ο,τι ο δικός μας Γαλαξίας). Και όμως, είναι ο τέταρτος σε διαστάσεις γαλαξίας από τους σαράντα και πλέον της Τοπικής Ομάδας. Τα απώτατα όριά του του δίνουν μία μέγιστη διάσταση 32.000 ετών φωτός. Είναι ορατός με γυμνό μάτι από το νότιο ημισφαίριο της Γης και τους τροπικούς, αλλά όχι από την Ελλάδα ή την Ευρώπη, καθώς κείται πολύ νότια στην ουράνια σφαίρα: Το βόρειο μισό του Μεγάλου Νέφους του Μαγγελάνου ανήκει στον αστερισμό Δοράς, ενώ το νότιο στον αστερισμό Τράπεζα. Εξαιτίας του ονόματός του, θα πρέπει να τονίζεται πάντα ότι πρόκειται για γαλαξία, και όχι για «αστρικό νέφος» ή νεφέλωμα. Για ιστορικές αναφορές και την προέλευση του ονόματος δείτε το λήμμα Νέφη του Μαγγελάνου.
Παρότι ανώμαλος, έχουν ανιχνευθεί ίχνη μιας υποτυπώδους σπειροειδούς δομής με άξονα μία πολύ αδρή ράβδο (π.χ. η εξωγαλαξιακή βάση δεδομένων της NASA τον κατατάσσει ως τύπου Irr/SB(s)m). Ορισμένοι εικάζουν ότι το LMC ήταν κάποτε ένας μικρός ραβδωτός σπειροειδής γαλαξίας, του οποίου η μορφή αλλοιώθηκε από τις παλιρροϊκές βαρυτικές δυνάμεις που του ασκεί ο δικός μας Γαλαξίας. Ως νεαρότερος γαλαξίας από τον δικό μας, το Μέγα Νέφος του Μαγγελάνου έχει μεγαλύτερη περιεκτικότητα σε διαστρικό αέριο και μεγαλύτερο ποσοστό από νεαρούς αστέρες και από γιγάντιους κυανούς αστέρες (κυανούς γίγαντες) που ζουν πολύ λιγότερο από τον Ήλιο και εκρήγνυνται στο τέλος της ζωής τους δίνοντας τις θεαματικές εκρήξεις υπερκαινοφανών. Χαρακτηριστικά, στο Μέγα Νέφος του Μαγγελάνου παρατηρήθηκε στις 24 Φεβρουαρίου 1987 η πρώτη έκρηξη υπερκαινοφανούς (σουπερνόβα), γνωστή σήμερα ως SN 1987 A, που ήταν πρώτη ορατή με γυμνό μάτι μετά την έκρηξη της Σουπερνόβα του Κέπλερ το 1604.
Εξαιτίας κυρίως της κινήσεώς του περί το κέντρο του Γαλαξία, στην εποχή μας το Μέγα Νέφος του Μαγγελάνου απομακρύνεται από τη Γη με ταχύτητα 278 χιλιόμετρα το δευτερόλεπτο ή περίπου 1 εκατομμύριο χιλιόμετρα την ώρα. Το LMC είναι γνωστό και με τα ονόματά του σε καταλόγους: ESO 56- G 115 και PGC 17223, τα οποία ωστόσο σπανίως χρησιμοποιούνται.

</doc>
<doc id="45386" url="https://el.wikipedia.org/wiki?curid=45386" title="Βοημία">
Βοημία

Η Βοημία (τσεχικά "Čechy", γερμ. "Böhmen") είναι ιστορική περιοχή της κεντρικής Ευρώπης που καταλαμβάνει σχεδόν τα κεντρικά και δυτικά 2/3 της παραδοσιακής έκτασης της Τσεχίας. Σήμερα η περιοχή της Βοημίας ανήκει στη Δημοκρατία της Τσεχίας και η ιστορική πρωτεύουσά της, η Πράγα, αποτελεί και πρωτεύουσα της Τσεχίας. Η ονομασία χρησιμοποιείται μερικές φορές για να περιγράψει το σύνολο των εδαφών της σημερινής Τσεχίας, δηλαδή επίσης και τη Μοραβία και την Τσεχική Σιλεσία, ειδικότερα σε ιστορικές αναφορές, όπως αυτή του Βασιλείου της Βοημίας.
Η Βοημία έχει έκταση 52.750 τετρ. χλμ. και σημερινό πληθυσμό περίπου 6,25 εκατομμυρίων κατοίκων, στο σύνολο σχεδόν 10 εκατομμυρίων Τσέχων. Συνορεύει με τη Γερμανία νοτιοδυτικά, δυτικά και βορειοδυτικά, με την Πολωνία βορειοανατολικά, νότια με την Αυστρία, και ανατολικά με την ιστορική περιοχή της Μοραβίας. Τα γεωγραφικά όρια της Βοημίας ταυτίζονται με οροσειρές όπως ο Βοημικός Δρυμός, τα όρη Ορ και τα όρη Κρκονόσε που ανήκουν στην οροσειρά των Σουδητικών ορέων.
Στην τσεχική γλώσσα τα επίθετα που αναφέρονται στη Βοημία και την Τσεχία είναι τα ίδια, χωρίς καμία διαφορά. Για παράδειγμα, το επίθετο "český" σημαίνει "τσέχικος", αλλά και "βοημικός". Αυτό συμβαίνει, καθώς ιστορικά η πλειοψηφία των κατοίκων της Βοημίας ήταν Τσέχοι και μόνο μια μειονότητα Γερμανοί, γνωστοί ως Σουδήτες, με χωρικό προσδιορισμό στις συνοριακές περιοχές με τα Γερμανικά κρατίδια.
Ιστορία.
Αρχαία Βοημία.
Οι αρχαίοι Ρωμαίοι συγγραφείς παρέχουν την πρώτη σαφή αναφορά στην περιοχή αυτή, που αποκαλούν Boiohaemum, γερμανική ονομασία που σήμαινε "πατρίδα των Βόιων", ενός κελτικού φύλου. Τον 1ο αιώνα π.Χ., η περιοχή κατοικήθηκε από γερμανικά φύλα, τα οποία αργότερα μετανάστευσαν στα νοτιοδυτικά κι έδωσαν τη θέση τους τον 6ο αιώνα στους Σλάβους προπάτορες των σημερινών Τσέχων.
Η δυναστεία των Πρεμυσλιδών.
Μετά την απελευθέρωσή τους από τους Αβάρους τον 7ο αιώνα, οι Σλάβοι κάτοικοι της Βοημίας περνούν τον 9ο αιώνα υπό την εξουσία της δυναστείας των Πρεμυσλιδών μέχρι και το 1306. Με τον εκχριστιανισμό της, η Βοημία ανέπτυξε σχέσεις με το ανατολικό βασίλειο των Φράγκων, τη λεγόμενη Αυτοκρατορία των Καρολιδών (ή και Καρολίγγεια Αυτοκρατορία): αργότερα αποτέλεσε τον πυρήνα της Αγίας Ρωμαϊκής Αυτοκρατορίας, στην οποία η Βοημία ήταν αυτόνομη περιοχή από το 10ο αιώνα.
Στα μέσα του 13ου αιώνα, άρχισε η μετακίνηση γερμανικών πληθυσμών στην περιοχή της Βοημίας, ως αποτέλεσμα της σύντομης εισβολής των Μογγόλων το 1241. Οι Γερμανοί ζούσαν σε διάφορες πόλεις ανά το βασίλειο, αλλά κυρίως εγκαταστάθηκαν τότε κοντά στα βόρεια, δυτικά και νότια σύνορα της Βοημίας.
Δυναστεία των Λουξεμβούργων.
Ο Οίκος των Λουξεμβούργων ανήλθε στο θρόνο της Βοημίας με τη στέψη του Ιωάννη Α' της Βοημίας το 1310. Το 1346, ο Κάρολος Δ' έγινε Βασιλιάς της Βοημίας και δυο χρόνια αργότερα ίδρυσε το Πανεπιστήμιο του Καρόλου στην Πράγα, το πρώτο πανεπιστήμιο στην κεντρική Ευρώπη. Κατά τη βασιλεία του, υπό το Στέμμα της Βοημίας βρίσκονταν περιοχές, όπως η Μοραβία, η Σιλεσία, η Λουσατία, το Βραδεμβούργο, τμήμα της Νυρεμβέργης, το Λουξεμβούργο, καθώς και μικρότερες σκόρπιες πόλεις στα εδάφη της Γερμανίας.
Ουσσίτες και Βοημία.
Το 1415, ο Γιαν Χους, (εξελλ. σε Ιωάννης Ούσσιος), θεολόγος και λέκτορας του Πανεπιστημίου του Καρόλου, αλλά και θρησκευτικός μεταρρυθμιστής επηρεασμένος από τον καθηγητή της Οξφόρδης Τζων Ουίκλιφ (εξελλ. σε Ιωάννης Ουϊκλίφφιος), κάηκε ως αιρετικός στην πυρά στις 6 Ιουλίου 1415. Ο Γιαν Χους είχε προσέλθει στην σύνοδο της Κωνσταντίας, για να παρουσιάσει τις απόψεις του, έχοντας την εγγύηση από τον αυτοκράτορα Σιγισμούνδο, ότι δεν θα τον πειράξουν. Η εκτέλεσή του, αλλά και η εκστρατεία του Πάπα κατά των αιρετικών, όπως θεωρήθηκαν οι Χουσίτες, εξόργισαν τους Τσέχους, των οποίων η επανάσταση έγινε γνωστή ως «Ουσσιτικοί Πόλεμοι» (1419-1436).
Το 1458, ο Γεώργιος του Ποντιέμπραντι ή Ποντέμπραντι εκλέχθηκε στο θρόνο της Βοημίας. Προσπάθησε να δημιουργήσει μια πανευρωπαϊκή "Χριστιανική Ένωση", στην οποία θα συνυπήρχαν όλα τα κράτη της Ευρώπης σε μια κοινότητα με βάση τη θρησκεία. Ωστόσο, οι διαπραγματεύσεις σχετικά με το θέμα δεν ολοκληρώθηκαν ποτέ, καθώς η θέση του Βασιλιά χειροτέρεψε με την αποστασιοποιημένη σχέση που διατήρησε με τον Πάπα.
Η Δυναστεία των Αψβούργων.
Με το θάνατο του βασιλιά Λουδοβίκου του Β' της Ουγγαρίας και της Βοημίας το 1526 στη μάχη του Μόχατς , το θρόνο της Βοημίας αναλαμβάνει ο αρχιδούκας Φερδινάνδος ο Α' της Αυστρίας και η χώρα αποτελεί πλέον τμήμα της Αυτοκρατορίας των Αψβούργων.
Στη Βοημία παραχωρήθηκαν θρησκευτικές ελευθερίες μεταξύ του 1436 και του 1620, και έτσι εξελίχθηκε σε μία από τις πιο φιλελεύθερες χώρες του χριστιανικού κόσμου εκείνη την περίοδο. Το 1609, ο Ροδόλφος Β΄ της Αγίας Ρωμαϊκής Αυτοκρατορίας, πιστός καθολικός ο ίδιος, μετέφερε στην Πράγα την πρωτεύουσα της αυτοκρατορίας για την περίοδο κυριαρχίας του.
Τα θρησκευτικά προνόμια και ελευθερίες της Βοημίας καταλύθηκαν με τον αυτοκράτορα Φερδινάνδος Β', ο οποίος καταπίεσε τους προτεσταντικούς πληθυσμούς της Βοημίας, με συνέπεια την επανάσταση των κατοίκων, που προκάλεσε το ξέσπασμα του τριαντακονταετούς πολέμου το 1618. Ο εκλέκτορας Φρειδερίκος ο Ε' του Παλατινάτου, προτεστάντης ο ίδιος, εκλέχθηκε από την αριστοκρατία της Βοημίας να αντικαταστήσει τον Φερδινάνδο στο θρόνο της Βοημίας, και έγινε στη συνέχεια γνωστός ως «ο βασιλιάς του χειμώνα», επειδή η βασιλεία του διήρκεσε μόνο έναν χειμώνα, 1619/20. Κατατροπώθηκε από τα στρατεύματα της 
Καθολικής Συμμαχίας ή Καθολικής Λίγκας 
υπό τον στρατηγό Τίλλυ στην «Μάχη του Λευκού Όρους» έξω από την Πράγα. Η σύζυγος του Φρειδερίκου, η δημοφιλής Ελισάβετ Στιούαρτ μετέπειτα Ελισάβετ της Βοημίας, γνωστή και ως «βασίλισσα του χειμώνα» και «ντάμα κούπα», ήταν η κόρη του βασιλιά Ιακώβου ΣΤ' Στούαρτ της Σκωτίας και Ιακώβου Α' Στιούαρτ της Αγγλίας. Όμως μετά την ήττα του Φρειδερίκου στην μάχη του Λευκού Όρους το 1620, 26 τοπικοί ηγεμόνες μαζί με τον Γιαν Γιέσενιους, πρύτανη του Πανεπιστήμιο του Καρόλου, εκτελέστηκαν και(!) εξορίστηκαν από τη χώρα. Οι εκτάσεις τους δόθηκαν σε πιστούς καθολικούς, με καταγωγή κυρίως από τη Βαυαρία και τη Σαξονία. Με αυτό τον τρόπο εξαλείφθηκε το κίνημα μεταρρύθμισης στη Βοημία, αλλά τελείωσε και ο ρόλος της Πράγας ως πρωτεύουσας στην Αγία Ρωμαϊκή Αυτοκρατορία.
Μέχρι το ονομαζόμενο "ανανεωμένο σύνταγμα" του 1627, η γερμανική γλώσσα καθιερώθηκε ως δεύτερη επίσημη γλώσσα στις περιοχές της Τσεχίας. Τα τσέχικα παρέμειναν πρώτη γλώσσα στο βασίλειο, αλλά τόσο τα γερμανικά όσο και τα λατινικά αποτέλεσαν γλώσσα της αριστοκρατίας και της εξουσίας. Σταδιακά, επιβεβαιώθηκε η κυριαρχία των γερμανικών, ενώ τα τσέχικα έγιναν η λαϊκή γλώσσα της υπαίθρου.
Η επίσημη ανεξαρτησία της Βοημίας καθυστέρησε ακόμα περισσότερο με την έγκριση διοικητικής μεταρρύθμισης από το βοημικό κοινοβούλιο το 1749, η οποία περιλάμβανε το αδιάσπαστο της αυτοκρατορίας των Αψβούργων και την καθιέρωση κεντρικής διοίκησης, κάτι που σηματοδοτούσε τη συγχώνευση της βασιλικής βοημικής έδρας στην αυστριακή.
Με το τέλος του 18ου αιώνα, το Εθνικό Κίνημα της Τσεχικής Αναβίωσης, σε συνεργασία με μέρος της αριστοκρατίας της Βοημίας, ξεκίνησε μία εκστρατεία για την εγκαθίδρυση των παραδοσιακών δικαιωμάτων του βασιλείου, όπως με την αντικατάσταση των γερμανικών από τα τσέχικα στη διοίκηση. Ο απολυταρχικός διαφωτισμός των Ιωσήφ του Β' και του Λεοπόλδου του Β', που εισήγαγαν μικρές γλωσσικές μεταρρυθμίσεις, ευνόησε το εθνικό κίνημα, αν και πολλές αλλαγές καταργήθηκαν αργότερα. Κατά την επανάσταση του 1848, αρκετοί Τσέχοι εθνικιστές ζήτησαν την αυτονομία της Βοημίας από την Αυστρία των Αψβούργων, αλλά ηττήθηκαν. Το παλιό κοινοβούλιο της Βοημίας, ένα από τα κατάλοιπα της παλαιάς ανεξαρτησίας, καταργήθηκε, αν και παράλληλα τα τσέχικα αναβίωσαν ως ένα ρομαντικό εθνικιστικό σύμβολο.
Το 1861, ιδρύθηκε ένα νέο αιρετό κοινοβούλιο στη Βοημία, ενώ βασικό πολιτικό πρόγραμμα τόσο των φιλελεύθερων πολιτικών όσο και της αριστοκρατίας αποτέλεσε η ανανέωση του παλαιού θρόνου της Βοημίας που περιλάμβανε το βασίλειο της Βοημίας, το μαρκήσιο της Μοραβίας και του δουκάτο της Σιλεσίας. Τα πολιτικά κόμματα που αντιπροσώπευαν τη γερμανική μειονότητα και μικρό μέρος της αριστοκρατίας υποστήριξε το παραδοσιακό σύνταγμα της κεντρικής εξουσίας. Μετά την ήττα της Αυστρίας στον Αυστροπρωσικό πόλεμο το 1866 και τον συμβιβασμό Αυστρίας Ουγγαρίας το 1867, εξισώθηκαν τα δικαιώματα της Αυστρίας και της Ουγγαρίας στις κτήσεις με την εγκαθίδρυση της Αυστροουγγαρίας. Η προσπάθεια των Τσέχων να καθιερώσουν μία τριαρχία Αυστρίας, Ουγγαρίας και Βοημίας, απέτυχαν το 1871, όμως το βασικό πολιτικό πρόγραμμα ανανέωσης του θρόνου παρέμεινε η επίσημη θέση όλων των πολιτικών κομμάτων της Τσεχίας μέχρι το 1918.
20ός αιώνας.
Μετά τον Α' Παγκόσμιο Πόλεμο, η Βοημία, ως η μεγαλύτερη σε έκταση και πολυπληθέστερη περιοχή, έγινε ο πυρήνας της νεοσύστατης Τσεχοσλοβακίας, η οποία συνδύασε σε ένα κράτος τη Βοημία, τη Μοραβία, την Αυστριακή Σιλεσία, την Άνω Ουγγαρία (σημερινή Σλοβακία) και την Ρουθηνία των Καρπαθίων. Η Τσεχοσλοβακία ιδρύθηκε ως μία φιλελεύθερη δημοκρατία με πρώτο πρόεδρο τον Τόμας Μάζαρικ.
Με τη συμφωνία του Μονάχου το 1938, οι συνοριακές περιοχές της Βοημίας που κατοικούνταν κυρίως από Σουδήτες Γερμανούς, παραχωρήθηκαν στη ναζιστική Γερμανία. Αυτή ήταν και η μόνη φορά στην ιστορία που διαιρέθηκε η περιοχή της Βοημίας. Η υπόλοιπη Βοημία και η Μοραβία καταλήφθηκε από τους Γερμανούς το 1939, ενώ η Σλοβακία παρέμεινε ανεξάρτητη ως Σλοβακική δημοκρατία, κάτω από τον έλεγχο των Ναζί. Από το 1939 ως το 1945, η Βοημία (χωρίς τις περιοχές των Σουδητών) αποτέλεσε μαζί με τη Μοραβία το γερμανικό προτεκτοράτο της Βοημίας και Μοραβίας. Μετά το τέλος του Β' Παγκοσμίου Πολέμου το 1945, η μεγάλη πλειονότητα των Γερμανών εξορίστηκε και επανιδρύθηκε η Τσεχοσλοβακία. Το 1946, το κομμουνιστικό κόμμα με την υποστήριξη της Σοβιετικής Ένωσης κέρδισε τις εκλογές, ενώ με βάση συμφωνία μεταξύ των συμμάχων ο στρατός των Αμερικάνων δεν απελευθέρωσε την Πράγα πριν την είσοδο των Σοβιετικών. Το Φεβρουάριο του 1948, οι κομμουνιστές καθαίρεσαν τους υπόλοιπους αιρετούς υπουργούς της κυβέρνησης με πραξικόπημα.
Στις αρχές του 1949, η Βοημία έπαψε να αποτελεί διοικητικό τμήμα της Τσεχοσλοβακίας με τη νέα διοικητική διαίρεση της χώρας. Από τότε και μέχρι το 1989, η Τσεχοσλοβακία, με επίσημη ονομασία Τσεχοσλοβακική Σοσιαλιστική Δημοκρατία από το 1960, ήταν ένα κράτος-δορυφόρος της Σοβιετικής Ένωσης, αν και χωρίς την παρουσία του Κόκκινου Στρατού. Όταν το Κομμουνιστικό Κόμμα της Τσεχοσλοβακίας ξεκίνησε την αναδιοργάνωση και εκδημοκρατισμό του το 1968, προσπάθεια γνωστή και ως η Άνοιξη της Πράγας, η χώρα δέχθηκε την "φιλική" εισβολή στρατών των χωρών του Συμφώνου της Βαρσοβίας και η πορεία αναχαιτίστηκε. Το 1989, ο Πάπας Ιωάννης Παύλος Β' αγιοποίησε την Άγκνες της Βοημίας, γεγονός που ήταν η πρώτη αγιοποίηση από χώρα της κεντρικής Ευρώπης. Ακολούθησε η Βελούδινη Επανάσταση αργότερα το ίδιο έτος και η τελική διάλυση της Τσεχοσλοβακίας (Βελούδινο Διαζύγιο) το 1993, με τη Βοημία να αποτελεί πλέον τμήμα της Δημοκρατίας της Τσεχίας.
Το σύνταγμα της Τσεχίας από το 1992 αναφέρεται στους "πολίτες της Τσεχικής Δημοκρατίας στη Βοημία, τη Μοραβία και τη Σιλεσία" και δηλώνει συνεχιστής του κράτους του θρόνου της Βοημίας. Η Βοημία δεν αποτελεί διοικητικό τμήμα της Τσεχίας, αλλά διαιρείται διοικητικά στις περιφέρειες Πράγα, Κεντρική Βοημία, Πίλσεν, Κάρλοβι Βάρι, Ούστι ναντ Λάμπεμ, Λίμπερετς και Χράντετς Κράλοβε, καθώς και μέρη της εντάσσονται στις περιφέρειες Πάρντουμπιτσε, Βίσοτσινα, Νότια Βοημία και Νότια Μοραβία.

</doc>
<doc id="45388" url="https://el.wikipedia.org/wiki?curid=45388" title="Σεισμός">
Σεισμός

Σεισμός είναι η αισθητή ανατάραξη της επιφάνειας ενός ουράνιου σώματος λόγω απότομων μετακινήσεων μαζών, που συνοδεύεται από σεισμικά κύματα που μεταφέρουν την ενέργεια του σεισμού. Σε πλανήτες με στερεό φλοιό, όπως η Γη, οι σεισμοί προκαλούν ανατάραξη της επιφάνειας του φλοιού και ο σεισμός γίνεται έτσι αισθητός από τους ανθρώπους. Ο σεισμός γίνεται και σε άλλα ουράνια σώματα όπως η Σελήνη, ο Άρης και ο Ήλιος, σε κάποιο άλλο άστρο, πλανήτη ή δορυφόρο πλανήτη, σε ένα αστέρα νετρονίων κλπ. Ο σεισμός σε κάθε τέτοια περίπτωση έχει διαφορετική προέλευση και τα σεισμικά κύματα μπορεί να είναι διαφορετικού τύπου από τα γήινα ελαστικά, όπως για παράδειγμα τα σεισμικά κύματα ενός μαγνητικού σεισμού σε έναν αστέρα νετρονίων ή μάγναστρο. Τα σεισμικά κύματα, στην περίπτωση που είναι ελαστικά, οδεύουν μεταβάλλοντας την πυκνότητα ή παραμορφώνοντας το σχήμα του μέσου από το οποίο διέρχονται και ταξιδεύουν στο εσωτερικό, στην επιφάνεια ή και στην ατμόσφαιρα ενός πλανήτη σαν τον δικό μας, μεταφέροντας την ενέργεια του σεισμού, η οποία τελικά απορροφάται στο μέσο διάδοσης.
Διάδοση βαρυτικών σεισμικών κυμάτων υφίσταται και στο «κενό» του διαστήματος. Παρατηρούνται επιδράσεις από ισχυρούς γήινους σεισμούς στη Σελήνη και σε τεχνητούς δορυφόρους γύρω από τη Γη. Στο σύστημα Γης - Σελήνης μάλιστα, οποιαδήποτε ξαφνική μεταβολή της απόστασης των δύο θα προκαλέσει σεισμούς και στα δύο ουράνια σώματα, καθώς το ένα βρίσκεται εντός του βαρυτικού πεδίου του άλλου. Έναν τέτοιο σεισμό στη Γη θα προκαλούσε η σύγκρουση ενός κομήτη με τη Σελήνη για παράδειγμα.
Τέλος, στο «κενό» του διαστήματος έχουμε και διάδοση κυμάτων που αντιστοιχούν σε ισχυρές μεταβολές μαγνητικού πεδίου που παράγονται στα μάγναστρα, ικανές να προκαλούν σεισμούς σε ουράνια σώματα εντός της εμβέλειάς τους που περιέχουν σε επαρκείς ποσότητες υλικά ικανά να αντιδράσουν μαγνητικά. Οι μαγνητικοί σεισμοί στα μάγναστρα παράγουν και σεισμικά κύματα που ταξιδεύουν ως τη Γη με τη μορφή εκλάμψεων ακτίνων γ και ακτίνων χ.
Γήινος σεισμός.
Ο σεισμός στον πλανήτη μας συνήθως προκαλείται από ξαφνική απελευθέρωση συσσωρευμένης ενέργειας στον φλοιό της Γης. Τον αντιλαμβανόμαστε στην επιφάνειά της καθώς μέρος της ενέργειας μεταφέρεται εκεί με τα σεισμικά κύματα. Τα κύματα αυτά διαδίδονται στον φλοιό με ταλαντώσεις των πετρωμάτων και φθάνοντας στην επιφάνεια προκαλούν τις αναταράξεις του εδάφους που αισθανόμαστε. Τα σεισμικά κύματα προκαλούν με τις ταλαντώσεις και διαφορές ηλεκτρικού δυναμικού στα πετρώματα του φλοιού καθώς οδεύουν μέσα από αυτά (σεισμικό-ηλεκτρικό φαινόμενο δευτέρου είδους). Άλλη μια εκδήλωση των σεισμών, που προκαλείται από τη μετακίνηση των πετρωμάτων της λιθόσφαιρας, είναι η δημιουργία τσουνάμι στη θάλασσα όταν ο σεισμός είναι υποθαλάσσιος και έχει αποτέλεσμα ικανή κατακόρυφη ανάταξη του βυθού. Οι περισσότεροι σεισμοί σχετίζονται με τον τεκτονικό χαρακτήρα της Γης και ονομάζονται τεκτονικοί σεισμοί. Ένας σεισμός όμως μπορεί να οφείλεται και στο απότομο γλίστρημα ενός παγετώνα.
Ως σεισμός χαρακτηρίζεται και το άμεσο αποτέλεσμα από μία μη φυσική διεργασία, όπως για παράδειγμα μια έκρηξη, μια υπόγεια πυρηνική δοκιμή ή την τομογράφηση μέρους του φλοιού με σεισμικά κύματα που προκαλούμε με κτυπήματα του εδάφους. Σεισμός μπορεί να παραχθεί και από μία έκρηξη στην ατμόσφαιρα της Γης.
Η απορρόφηση της ενέργειας που μεταφέρουν τα ελαστικά κύματα, συμβαίνει με διάφορους μηχανισμούς ανάλογα με την κατάσταση ρευστότητας του μέσου που διατρέχουν:
Σύμφωνα με την ανθρώπινη κλίμακα εκτίμησης γεγονότων, που ξεκινά με βάση τις διαστάσεις των ανθρώπινων κατασκευών, τα αποτελέσματα της απορρόφησης της ενέργειας ενός σεισμού στα στερεά είναι ενίοτε καταστροφικά.
Η πραγματική αιτία των σεισμών που γεννώνται στον φλοιό της Γης δηλώθηκε σωστά το 1760 από τον Βρετανό Τζον Μίτσελ ("John Michell"), ο οποίος έγραψε πως οι σεισμοί και τα κύματα ενέργειας που δημιουργούν προκαλούνται από «μάζες πετρωμάτων που μετατοπίζονται, μίλια κάτω από την επιφάνεια» και θεωρείται πατέρας της επιστήμης της μελέτης των σεισμών, της Σεισμολογίας.
Τύποι Σεισμών που γεννώνται στον Γήινο φλοιό.
Τεκτονικοί.
Η λιθόσφαιρα αποτελείται από πολλές λιθοσφαιρικές (τεκτονικές) πλάκες που βρίσκονται σε διαρκή κίνηση επιπλέοντας πάνω στο ρευστό υπόστρωμα της ασθενόσφαιρας. Οι πλάκες ασκούν πιέσεις μεταξύ τους κυρίως λόγω των κινήσεων του μάγματος κάτω από αυτές που τις παρασύρει και λιγότερο από τις παλιρροϊκές δυνάμεις που παραμορφώνουν τη γη συμπιέζοντας και εφελκύοντάς την, τη βαρύτητα που τείνει να βυθίζει τις βαρύτερες από αυτές κλπ. Το μάγμα κινείται σε ανοδικά και καθοδικά ρεύματα καθώς κοντά στον πυρήνα της Γης θερμαίνεται, κυρίως από τις ραδιενεργές μεταπτώσεις της βαρύτερης ύλης που είναι συγκεντρωμένη εκεί και από την τριβή λόγω της γρηγορότερης περιστροφής του πυρήνα σε σχέση με τα εξωτερικά στρώματα, και ελαφρύτερο ανεβαίνει προς την επιφάνεια όπου ψύχεται και βαραίνει πάλι. Στα σημεία που ο στερεός φλοιός προεξέχει προς τα κάτω, συνήθως κάτω από βουνά, αναπτύσσονται ροπές από τις δυνάμεις τριβής με το ρευστό μάγμα ανάλογα με τη θέση της προεξοχής σε σχέση με τη ροή του μάγματος, το οποίο επανακάμπτει προς τον πυρήνα. Το μάγμα που κινείται κάτω από τον φλοιό υπόκειται και στις δυνάμεις του φαινομένου Κοριόλις που σε μεγάλες κλίμακες καθορίζει την κίνηση των τροπικών κυκλώνων και των ωκεάνιων θαλάσσιων ρευμάτων. Αποτέλεσμα της συνισταμένης δυνάμεων και ροπών, είναι η τάση για κίνηση των πλακών που μπορούν ακόμη και να τείνουν να περιστρέφονται. Στα όρια των πλακών δημιουργούνται εφελκυστικές ή συμπιεστικές ζώνες διάρρηξης: εφελκυστικές στα σημεία που οι πλάκες απομακρύνονται μεταξύ τους, συμπιεστικές στα σημεία που πλησιάζουν.
Κοντά στις ζώνες διάρρηξης, στα όρια των τεκτονικών πλακών, συσσωρεύεται ενέργεια (τασικό φορτίο) από τους μηχανισμούς εφελκυσμού και συμπίεσης. Εκεί σχηματίζονται ρωγμές στον φλοιό, τα ρήγματα, τις πλευρές των οποίων συγκρατεί η τριβή που δεν επιτρέπει την ολίσθηση μεταξύ τους. Όταν οι τεκτονικές τάσεις ξεπεράσουν την κρίσιμη τιμή του ορίου θραύσης του πετρώματος στον εστιακό χώρο, το σπάσιμο των σημείων τριβής έχει ως αποτέλεσμα την ολίσθηση του ρήγματος. Η ολίσθηση συνεπάγεται τη βίαιη ταλάντωση των πετρωμάτων και η απελευθερωμένη ενέργεια μεταφέρεται με τα σεισμικά κύματα ώσπου να απορροφηθεί εντελώς. Οι σεισμοί που προκαλούνται με τον τρόπο αυτό, αποτελούν την συντριπτική πλειοψηφία, το 90% των Γήινων σεισμών και καλούνται Τεκτονικοί Σεισμοί.
Ηφαιστειακοί.
Το υπόλοιπο 10% των παγκόσμιων σεισμών σχετίζονται με ηφαιστειακή δραστηριότητα και συνήθως είναι λιγότερο ισχυροί από τους τεκτονικούς. Ακόμα και αυτοί πάντως, μπορεί να είναι ιδιαίτερα καταστροφικοί, προκαλώντας σχισμές στο έδαφος, παραμόρφωση του εδάφους, και ζημιές σε κατασκευές. Ηφαιστειακός ονομάζεται ο σεισμός που είναι αποτέλεσμα αλλαγής της πίεσης στο εσωτερικό της γης, λόγω της εισροής ή εκροής μάγματος. Το σήμα τέτοιων σεισμών ονομάζεται ηφαιστειογενής δόνηση.
Εγκατακρημνισιγενείς.
Εκτός από τα δύο προηγούμενα αίτια, υπάρχει και ένα ελάχιστο ποσοστό σεισμών που ονομάζονται Εγκατακρημνισιγενείς Σεισμοί, επειδή οφείλονται στην εγκατακρήμνιση οροφών υπογείων κοιλωμάτων (π.χ. σπηλαίων) λόγω διάβρωσης. Είναι σεισμοί συνήθως μικρού μεγέθους και τοπικού χαρακτήρα. Ορισμένες φορές έχουν παρατηρηθεί σε μετασεισμική ακολουθία ως συνεπακόλουθο άλλου τύπου σεισμών.
Κρυογενείς.
Υπάρχουν περιπτώσεις σεισμών που συμβαίνουν με την απότομη πτώση της θερμοκρασίας. Το έδαφος συγκρατεί νερό σε υγρή μορφή. Όταν η θερμοκρασία του πέσει κάτω από το κρίσιμο σημείο που το υγρό νερό γίνεται πάγος, η διαστολή που προκαλεί η αλλαγή φάσης του νερού συμπιέζει τα πετρώματα και είναι πιθανό να προκληθεί διάρρηξη σε αυτά. Οι επιπτώσεις ενός κρυονικού σεισμού (frostquake) δεν είναι σοβαρές, καθώς γίνονται αισθητοί σε ακτίνα ελάχιστων χιλιομέτρων από τον άνθρωπο. Συνοδεύονται από τον κρότο θραύσης και προκαλούν ζημιές σε τσιμεντένιες υποστρώσεις και πλάκες, στο δίκτυο σωληνώσεων και σε υλικά θεμελίωσης που βρίσκονται στη γραμμή θραύσης. Συμβαίνουν συνήθως τις πρώτες πρωινές ώρες κατά τις κρύες περιόδους του χειμώνα. Επειδή δεν προκαλούνται από τεκτονικά αίτια, είναι σημαντικό να αναγνωρίζονται ως κρυογενείς για να μην εισάγουν σφάλμα στα σεισμολογικά δεδομένα των ρηγμάτων.
Τεχνητοί.
Οι τεχνητοί σεισμοί προκαλούνται με εκρήξεις ή χτύπημα της επιφάνειας του γήινου φλοιού. Συνήθως χρησιμοποιούνται για την τομογράφηση του υπεδάφους. Σε μεγάλη κλίμακα είναι δυνατή και η πρόκληση σεισμών.
Διαδικασία γένεσης των σεισμών του γήινου φλοιού.
Είναι ιδιαίτερα δύσκολο να γίνει άμεση παρατήρηση της διαδικασίας γένεσης των σεισμών στα ρήγματα με όργανα μέτρησης των τάσεων και παραμορφώσεων, καθώς οι σεισμοί συμβαίνουν σε βάθη όπου δεν είναι δυνατή η εγκατάσταση οργανολογίας. Έτσι χρησιμοποιούνται έμμεσα φαινόμενα όπως η εκπομπή ηλεκτρομαγνητικής ακτινοβολίας (ΗΜΑ) που παράγεται κατά τη θραύση των υλικών. Αυτή ενδεχομένως καταγράφεται στην επιφάνεια κατά τη διάρκεια της εκδήλωσης των διαφόρων σταδίων προετοιμασίας του σεισμού, μέχρι να γίνει τελικά η σχετική ολίσθηση των δύο πλευρών του ρήγματος, δηλαδή ο σεισμός.
Ένα μοντέλο ερμηνείας που προκύπτει από τη μελέτη των έμμεσων φαινομένων, και συγκεκριμένα της ΗΜΑ που σχετίζεται με τα καταληκτικά στάδια του σεισμού, είναι αυτό των τριών σταδίων προετοιμασίας του φαινομένου, που έχει προταθεί τα τελευταία χρόνια.
Μοντέλο των τριών σταδίων.
Ο σεισμός εκδηλώνεται με την απότομη ολίσθηση μεταξύ των δύο πλευρών ενός ρήγματος, οι οποίες βρίσκονται σκαλωμένες μεταξύ τους σε σκληρές δομές, τα λεγόμενα asperities. Ένα ρήγμα ικανό να προκαλέσει έναν σημαντικό σεισμό περιβάλλεται γενικά από ένα ετερογενές (διαφορετικό κατά τόπους) και πιο εύθραυστο υλικό. Τα τρία στάδια ως τον σεισμό, σύμφωνα με το αντίστοιχο μοντέλο, είναι τα εξής:
Στάδιο 1: θραύση του ετερογενούς υλικού που περιβάλλει το κύριο ρήγμα.
Οι τεκτονικές τάσεις δεν μπορούν από την αρχή να επιδράσουν αποτελεσματικά πάνω στο ίδιο το κύριο ρήγμα. Προκαλούν προσεισμούς στο μαλακότερο ετερογενές υλικό που το περιβάλλει. Κατά τη διαδικασία αυτή των προσεισμών ξοδεύεται ενέργεια σε ακίνδυνα σεισμικά γεγονότα, από την ενέργεια που έχει αποταμιευθεί στα στερεά υλικά λόγω της παραμόρφωσης που έχουν υποστεί από τις τεκτονικές τάσεις. Κατά τις θραύσεις αυτές στην περιοχή που περιβάλλει το ρήγμα εκπέμπεται ηλεκτρομαγνητική ακτινοβολία VHF (συχνότητες MHz). Η εκπομπή αυτή ξεκινά συνήθως μια εβδομάδα πριν την εκδήλωση του σεισμού και διαρκεί όσο γίνονται θραύσεις (προσεισμοί) στο ετερογενές υλικό που περιβάλλει το ρήγμα.
Ο μηχανισμός της θραύσης του ετερογενούς υλικού χαρακτηρίζεται από «αρνητική ανάδραση», δηλαδή με κάθε μικρό σεισμό το σύστημα ξεθυμαίνει, εκτονώνεται. Η θραύση ξεκινά στην πιο εύθραυστη «νησίδα» του χώρου και όταν αυτή ολοκληρωθεί, η γενική θραύση του υλικού σταματά και επέρχεται ισορροπία. Η συνεχιζόμενη κίνηση όμως των τεκτονικών πλακών δημιουργεί τάσεις που επανεκκινούν τον κύκλο των θραύσεων, φθάνοντας κάθε φορά στο όριο θραύσης της πιο εύθραυστης από τις απομένουσες νησίδες του ετερογενούς υλικού, κ.ο.κ. Καθώς το ετερογενές υλικό θραύεται οι τεκτονικές τάσεις συνεχώς ανακατανέμονται. Στην αρχή οι θραύσεις είναι ασυσχέτιστες μεταξύ τους. Καθώς περνά όμως ο χρόνος αυτές συσχετίζονται όλο και περισσότερο μεταξύ τους και σε όλο και μεγαλύτερη απόσταση. Τελικά συσχετίζονται όλες οι θραύσεις που γίνονται σε όλο τον χώρο που περιβάλλει το κύριο ρήγμα (σε ακτίνα ~ 100 χλμ. για σεισμό μεγέθους 6 ρίχτερ). Τότε η διαδικασία διαπιστώνεται ως κρίσιμο φαινόμενο με μαθηματική ανάλυση της Η/Μ αντινοβολίας ενώ η ανάλυση της ακολουθίας των προσεισμών επιβεβαιώνει την κρίσιμη κατάσταση, συνδέοντας τα δύο φαινόμενα. Κρίσιμη κατάσταση σημαίνει αλλαγή φάσης για το σύστημα (αλλαγή φάσης έχουμε π.χ. όταν το νερό μεταβαίνει από υγρή φάση σε στερεή). Ως αποτέλεσμα αυτού, στο επόμενο στάδιο οι τάσεις και οι αντίστοιχες θραύσεις, από εκεί που γίνονταν σε μεγάλη περιοχή γύρω από το κύριο ρήγμα, συγκεντρώνονται κατά μήκος της ζώνης που περιβάλει το κύριο ρήγμα. Όταν εν τέλει σπάσει και αυτή η περιοχή του ετερογενούς υλικού, η VHF ακτινοβολία σταματά. Οι τάσεις «πολιορκούν» πλέον τη «ραχοκοκαλιά» των asperities που κατανέμονται κατά μήκος του ρήγματος.
Η εμφάνιση της VHF ακτινοβολίας δεν σημαίνει πως θα γίνει απαραίτητα ο κύριος, σημαντικός, σεισμός καθώς η συγκεκριμένη διαδικασία που την παράγει λαμβάνει χώρα στο "περιβάλλον" του κύριου ρήγματος και όχι στο ίδιο το ρήγμα. Η διαδικασία αυτή της συσσώρευσης των τάσεων μπορεί να διακοπεί ανά πάσα στιγμή με την υπαναχώρηση των τεκτονικών τάσεων λόγω της εκδήλωσης άλλου σεισμού σε γειτονική περιοχή. Επίσης δεν είναι δεδομένο ότι οι τάσεις που πολιορκούν το κύριο ρήγμα θα καταφέρουν να σπάσουν τη «σπονδυλική στήλη» των σκληρών asperities.
Στάδιο 2: θραύση των asperities.
Η θραύση των asperities, "εάν και όταν αυτή συμβεί", φανερώνεται από την εκπομπή ισχυρής ακολουθίας ηλεκτρομαγνητικών παλμών που εμπίπτει στη περιοχή των VLF (συχνότητες kHz). Η εκπομπή αυτή εμφανίζεται από μερικές δεκάδες ώρες ως και μία ώρα πριν τον σεισμό. Κατά τη θραύση των asperities (λόγω της οποίας παράγεται η VLF ακτινοβολία) το σύστημα χαρακτηρίζεται από «θετική ανάδραση», δηλαδή έχει εκτραπεί σε κατάσταση μη ισορροπίας· η θραύση της μιας σκληρής δομής ανατροφοδοτεί τη θραύση της επόμενης (φαινόμενο χιονοστιβάδας). Η διαδικασία της διαδοχικής θραύσης των asperities είναι σχετικά αργή. Έτσι η παραγωγή της VLF ακτινοβολίας έχει μεγάλη σχετικά διάρκεια, της τάξης των αρκετών ωρών, γεγονός που επιτρέπει την εφαρμογή ποικίλων στατιστικών και άλλων μεθόδων που τεκμηριώνουν τη σύνδεση της ακτινοβολίας αυτής με τη θραύση των asperities και τη διακρίνουν με ασφάλεια από τον ΗΜ θόρυβο. Όταν όλα τα σκληρά σημεία στα οποία το ρήγμα μένει σκαλωμένο έχουν σπάσει, σταματά και η εκπομπή VLF και αρχίζει ηλεκτρομαγνητική ησυχία. Η δημιουργία του σεισμού είναι αναπόφευκτη.
Στάδιο 3: σχηματισμός λιπαντικού στρώματος.
Στο τρίτο στάδιο έχουν σταματήσει οι θραύσεις και των asperities και υπάρχει πλήρης ηλεκτρομαγνητική ησυχία. Ο σεισμός θα ακολουθήσει σε ελάχιστο χρόνο, ως το πολύ σε μερικές ώρες. Στο στάδιο αυτό αρχίζει να αναπτύσσεται ένα «λιπαντικό στρώμα» μεταξύ των πλευρών του ρήγματος, από το κονιορτοποιημένο υλικό που έχει προκύψει από τη θραύση των asperities. Κατά τον σχηματισμό του λιπαντικού στρώματος η σκληρή σκόνη με την ακανθώδη υφή λειαίνεται αποκτώντας ικανότητα κύλισης. Το κονιορτοποιημένο υλικό - λιπαντικό δρα σαν σύνολο ρουλεμάν που οργανώνεται έτσι ώστε μετά από κάποιον χρόνο να οδηγήσει στο γλίστρημα των δύο πλευρών του ρήγματος με υπερηχητική ταχύτητα, στη γέννηση, δηλαδή, του σεισμού. Ο σχηματισμός και η οργάνωση του λιπαντικού στρώματος δεν συνοδεύεται από σημαντική θραύση δεσμών του υλικού και έτσι δεν ανιχνεύεται εκπομπή ηλεκτρομαγνητικής ακτινοβολίας στο καταληκτικό στάδιο της δημιουργίας του σεισμού. Η ηλεκτρομαγνητική ησυχία είναι το τελευταίο πρόδρομο φαινόμενο του επερχόμενου σεισμού.
Κατηγοριοποίηση των σεισμών του φλοιού της Γης ανάλογα με το βάθος τους.
Η ακριβής θέση στην οποία συμβαίνει ένας σεισμός ονομάζεται εστία. Αν η εστία θεωρηθεί ως σημείο, αυτό ονομάζεται υπόκεντρο. Η προβολή του υποκέντρου στην επιφάνεια της Γης, ονομάζεται επίκεντρο. Ανάλογα με την απόσταση του υποκέντρου από την επιφάνεια της Γης (εστιακό βάθος, ΕΒ), οι σεισμοί χαρακτηρίζονται ως:
Το εστιακό βάθος είναι σημαντικό χαρακτηριστικό ενός σεισμού, ως προς τις καταστροφές που αυτός μπορεί να επιφέρει στις ανθρώπινες κατασκευές. Π.χ. ένας επιφανειακός σεισμός μεγέθους 6,5 Ρίχτερ είναι καταστρεπτικότερος από ένα σεισμό ενδιάμεσου βάθους μεγέθους 6,9 Ρίχτερ. Αυτό συμβαίνει για δύο κυρίως λόγους:
Το μεγαλύτερο εστιακό βάθος που έχει καταγραφεί είναι 750 χλμ. και είναι το σημείο όπου ο γήινος φλοιός καταβυθίζεται στον ανώτερο μανδύα.
Οργανολογία μέτρησης των σεισμών.
Αδρανειακό σύστημα μέτρησης.
Το όργανο που χρησιμοποιούμε για την μέτρηση των σεισμικών δονήσεων στην επιφάνεια του εδάφους ή του θαλάσσιου πυθμένα στον Γήινο φλοιό ονομάζεται σεισμόμετρο. Ένα σεισμόμετρο με εγγενή δυνατότητα καταγραφής των δονήσεων ονομάζεται σεισμογράφος και ο όρος έχει παραμείνει σε καθημερινή χρήση και σήμερα, παρόλο που πλέον τα σήματα μεταδίδονται μέσω τηλεπικοινωνιακών δικτύων και καταγράφονται σε μεγάλη απόσταση από τους αισθητήρες. Η λειτουργία του σεισμομέτρου βασίζεται στην αρχή της αδράνειας. Ένα σεισμόμετρο είναι ρυθμισμένο να χρησιμοποιείται εντός του βαρυτικού πεδίου της Γης και σε απόσταση από το κέντρο της, όση έχει και η επιφάνεια του φλοιού. Άρα μετρά σωστά στερεωμένο στο έδαφος ή στον θαλάσσιο βυθό και ακόμη δεν πρέπει να αναρτάται σε σχηματισμούς που ταλαντώνουν ιδιόσυχνα όπως τα κτίρια. Αποτελείται από τα εξής μέρη:
Κανονικά σε θέση εγκαθίστανται τρία σεισμόμετρα με τους άξονες μέγιστης ευαισθησίας κάθετους μεταξύ τους, ώστε να καταγράφονται όλες οι συνιστώσες του σεισμικού κύματος. Με διαφοροποίηση της αντίστασης ελατηρίων που αναρτούν τη μάζα κατακόρυφα στη σύγχρονη αδρανειακή διάταξη, το σεισμόμετρο χρησιμοποιείται για τη μέτρηση των σεισμών και σε άλλα ουράνια σώματα, όπως η Σελήνη και ο Άρης, που έχουν διαφορετική τιμή του πεδίου βαρύτητας στην επιφάνειά τους.
Κλίμακες μέτρησης των σεισμών.
Για την μέτρηση μιας σεισμικής δόνησης χρησιμοποιούνται κυρίως δύο κλίμακες:
Κλίμακα Ρίχτερ (Richter).
Στην κλίμακα αυτή μετράται το μέγεθος ενός σεισμού στην εστία του. Ουσιαστικά στην κλίμακα μετράται η ενέργεια που εκλύεται στον εστιακό χώρο με τη σεισμική θραύση και την ολίσθηση των πετρωμάτων. Παρότι η κλίμακα δεν έχει ανώτατο όριο, σεισμοί μεγαλύτεροι από 9,5 Ρίχτερ δεν έχουν παρατηρηθεί στη Γη και, πρακτικώς, είναι εντελώς απίθανο να συμβούν ποτέ. Επίσης, στην κλίμακα μετρώνται και αρνητικές τιμές, καθώς όταν ορίστηκε δεν ήταν δυνατόν με τα όργανα της τότε εποχής να καταγραφούν μικρότερα μεγέθη σεισμών. Η κλίμακα είναι λογαριθμική και .
Κλίμακα Μερκάλι (Mercalli).
Στην κλίμακα αυτή μετράται η ένταση ενός σεισμού σε μία περιοχή στην επιφάνεια του φλοιού της Γης. Η κλίμακα είναι εμπειρική και προσπαθεί να εκτιμήσει την ένταση του σεισμού σύμφωνα με τις επιπτώσεις του σε κτίρια, υποδομές κλπ. Είναι δωδεκαβάθμια (1 - 12) και προσμετρά κυρίως τις καταστροφές που προκαλούνται σε ανθρώπινες κατασκευές. Αυτό σημαίνει ότι ένας σεισμός που πλήττει ακατοίκητη περιοχή, δεν είναι δυνατό να αξιολογηθεί επαρκώς με αυτή την κλίμακα.
Άλλες κλίμακες.
Επίσης υπάρχουν άλλες κλίμακες που χρησιμοποιούνται για διάφορους λόγους. Η κλίμακα επιφανειακού μεγέθους Μs, η κλίμακα χωρικού μεγέθους mb, η κλίμακα μεγέθους διάρκειας ΜΤ, και η κλίμακα μεγέθους σεισμικής ροπής ΜW.
Η κλίμακα επιφανειακού μεγέθους μετράει το μέγεθος που λαμβάνεται από τη μέτρηση των κυμάτων επιφανείας. Να σημειώσουμε ότι το Ms είναι μεγαλύτερο από το ML. Για παράδειγμα, αν το μέγεθος ενός σεισμού μετρήθηκε σαν 5 βαθμοί της κλίμακας Ρίχτερ (ML), μπορεί να μετρηθεί και ως 5,5 Ms. Το Ms είναι αξιόπιστο για επιφανειακούς (&lt; 50 χλμ. βάθος) σεισμούς και για μεγάλες αποστάσεις από το επίκεντρο. Χρησιμοποιείται στην Ελλάδα και προτάθηκε από τον Παπαζάχο. Η ενέργεια που εκλύεται δίνεται σε erg από τον τύπο: logE=12,24+ 1,40Ms.
Η κλίμακα χωρικού μεγέθους είναι μια επέκταση της κλίμακας Richter και έτσι εκμεταλλευόμαστε καλύτερα το δίκτυο των σεισμογράφων. Είναι το μέγεθος που λαμβάνεται από τη μέτρηση των πρωτευόντων P κυμάτων (Compressional Body Wave Magnitude). Είναι αξιόπιστο μέγεθος σεισμών με μεγαλύτερα εστιακά βάθη και για μεγάλες αποστάσεις από το επίκεντρο.
Η κλίμακα μεγέθους σεισμικής ροπής χρησιμοποιείται για σεισμούς άνω από 5. Όλα τα προηγούμενα μεγέθη βγαίνουν από τύπους που περιέχουν ένα συγκεκριμένο πλάτος ταλάντωσης ενός σεισμικού κύματος σε κάποια χρονική στιγμή. Το Mw, το οποίο χρησιμοποιείται για τη μέτρηση μεγάλων σεισμών, υπολογίζεται από ένα πολύπλοκο τύπο και είναι πολύ αξιόπιστο. Ανακοινώσεις για μεγάλους σεισμούς (&gt;5) χρησιμοποιούν αυτήν την κλίμακα.
Σεισμικά κύματα.
Τα σεισμικά κύματα μεταφέρουν την ενέργεια μακριά από τον εστιακό χώρο του σεισμού, μέχρι αυτή σταδιακά να απορροφηθεί εντελώς και τότε παύουν. Τα σεισμικά κύματα διακρίνονται σύμφωνα με τον τρόπο με τον οποίο ταξιδεύουν. Ο τρόπος εξαρτάται από το μέσο στο οποίο τα κύματα ταξιδεύουν, που επιτρέπει να διαδίδονται ή όχι συγκεκριμένα είδη ταλάντωσης, ανάλογα με το είδος της ταλάντωσης και το μήκος κύματος του σεισμικού κύματος. Στον εστιακό χώρο ενός τεκτονικού σεισμού με τη θραύση παράγονται όλες οι ακουστικές συχνότητες με ταλαντώσεις πίεσης και παράγονται και ταλαντώσεις ελαστικής παραμόρφωσης. Από τα πρώτα μέτρα ακόμα που διανύουν τα κύματα, οι συχνότητες φιλτράρονται βαθυπερατά σε ολοένα και μικρότερο με την απόσταση εύρος ζώνης και στα πρώτα χιλιόμετρα έχει ήδη γίνει ο διαχωρισμός των κυμάτων που διαδίδονται με διαφορετικό τρόπο ταλάντωσης. Τα σεισμικά κύματα τα μετράμε συνήθως με δειγματοληψία 100 Hz, καταγράφουμε δηλαδή συχνότητες των σεισμικών κυμάτων ως και 50 Hz.
Σεισμικά κύματα που διαδίδονται εσωτερικά στη Γη.
Φθάνοντας την επιφάνεια του εσωτερικού πυρήνα σε γωνία διαφορετική των 90°, τα P-κύματα δε διαδίδονται πλέον κανονικά και μετασχηματίζονται σε S-κύματα καθώς το μέσον αλλάζει από υγρό σε στερεό. Έτσι έχουμε την εμφάνιση S-κυμάτων που διαδίδονται στον εσωτερικό πυρήνα. Όταν τα S-κύματα ταξιδεύοντας στο στερεό εσωτερικό πυρήνα συναντήσουν εξερχόμενα τον υγρό εξωτερικό πυρήνα η γωνία πρόσκρουσης είναι πάλι διαφορετική από 90° και μετασχηματίζονται ξανά σε P-κύματα. Στην περίπτωση που φθάνουν τα S-κύματα από το μανδύα μη κάθετα στην ασυνέχεια του εξωτερικού πυρήνα αυτά μετασχηματίζονται σε P-κύματα με τη θεώρηση της μετάβασης από στερεό σε υγρό. Το φαινόμενο είναι πιο πολύπλοκο κατά τη μη κάθετη μετάβαση από στερεό σε στερεό, όπου τα κύματα ανακλώνται μερικώς και λαμβάνεται υπόψιν και η πόλωση των κυμάτων στα παραγόμενα κύματα.
Με δοδομένη τη διαφορετική ταχύτητα διάδοσης των κυμάτων που ταξιδεύουν στο εσωτερικό της Γης, την πόλωσή τους, τις ανακλάσεις, τις διαθλάσεις, τη διαπερατότητα ή μη σε υλικά και τα φαινόμενα των μετασχηματισμών των τύπων των κυμάτων κατά τις αλλαγές της φάσης της ύλης στον δρόμο τους είναι δυνατή η διερεύνηση του εσωτερικού της με την παρατήρηση και ανάλυση των κυμάτων που φθάνουν στα σημεία καταγραφής στην επιφάνειά της ανά την υφήλιο για κάθε μεγάλο σεισμό στον πλανήτη.
Σεισμικά κύματα που διαδίδονται στην επιφάνεια της Γης.
Τα σεισμικά P- και S-κύματα από σεισμό με μικρό εστιακό βάθος, έχουν την τάση φθάνοντας στην επιφάνεια να μετασχηματίζονται σε κύματα που ταξιδεύουν επιφανειακά, ακολουθώντας την καμπύλη της Γης. Καθώς το νέο σεισμικό κύμα οδεύει παγιδευμένο στην επιφάνεια του στερεού φλοιού από την ασυνέχεια του υλικού καθ' ύψος και από την καμπυλότητα της γης, η διαμέριση της ενέργειας δε γίνεται πλέον με το νόμο του αντίστροφου τετραγώνου όπως συνέβαινε κατά τη διάδοση των κυμάτων στο εσωτερικό της Γης. Αυτό σημαίνει πως σε ένα κύμα που διαδίδεται επιφανειακά η ενέργεια παραμένει το δυνατόν συγκεντρωμένη, αφού εξαπλώνεται κυρίως σε επιφάνεια αντί να εξαπλώνεται στον χώρο και το κύμα διανύει μεγαλύτερη απόσταση διατηρώντας μεγάλο πλάτος ταλάντωσης, συνεχίζει δηλαδή να επιδρά καταστροφικά και για μεγαλύτερες αποστάσεις. Για το λόγο αυτό "τα σεισμικά κύματα που ταξιδεύουν επιφανειακά είναι καταστροφικότερα αυτών που φθάνουν στην επιφάνεια ταξιδεύοντας εσωτερικά στη Γη", καθώς τα τελευταία ταξιδεύοντας από πιο βαθιά πρώτον είναι ήδη εξασθενημένα και δεύτερον ανακλώνται στην επιφάνεια και συνεχίζουν να ταξιδεύουν στο εσωτερικό της Γης.
Σεισμικά Βαρυτικά Κύματα στη Γήινη ατμόσφαιρα.
Τα επιφανειακά σεισμικά κύματα (κυρίως τα κύματα Reyleigh) μετασχηματίζονται μερικώς και σε τύπου P-κύματα πίεσης αλλάζοντας μέσο από στερεό σε αέριο και ταξιδεύουν ως ψηλά στην ατμόσφαιρα. Οδεύουν με διαφορετική μορφή και προκαλούν ρυτίδιασμα στα σύννεφα σε σχέση με το μέρος των P-κυμάτων που διαδίδονται κατακόρυφα από τον εστιακό χώρο ως ψηλά στην ατμόσφαιρα, ταξιδεύοντας με μορφή «λείου μετώπου» πάνω από το επίκεντρο. Ονομάζονται και «σεισμικά βαρυτικά κύματα» και εισάγουν θόρυβο στους ανιχνευτές βαρυτικών κυμάτων που χρησιμοποιούνται για αστρονομικές παρατηρήσεις, ο οποίος αφαιρείται με ειδικά σχεδιασμένα φίλτρα.
"Επιφανειακά" κύματα στο εσωτερικό της Γης.
Κατά την αλλαγή μέσου στη διάδοση των P- και S-κυμάτων στο εσωτερικό της γης σχηματίζονται επιφανειακά κύματα στις επιφάνειες που ορίζονται από την αλλαγή των στρωμάτων της (π.χ. η επιφάνεια της σφαίρας που χωρίζει τον εσωτερικό στερεό από τον εξωτερικό υγρό πυρήνα). Είναι αυτά που με την ταλάντωση της επιφάνειας προκαλούν το φαινόμενο του μετασχηματισμού των P-κυμάτων σε S- ή αντίστροφα στο νέο υλικό.
Διέγερση σεισμών.
Έχουν υπάρξει κάποιοι σεισμοί που είτε έχουν συσχετιστεί, είτε έχουν γίνει προσπάθειες συσχέτισης με γεγονότα συνήθως μεγάλης κλίμακας που έλαβαν χώρα πριν την εκδήλωση των σεισμών και φαίνεται πως προκάλεσαν επιτάχυνση της διαδικασίας γένεσής τους. Τέτοια γεγονότα είναι άλλοι σεισμοί, τα μέγιστα των παλιρροϊκών δυνάμεων λόγω της ευθυγράμμισης Γης-Σελήνης-Ήλιου, ανθρώπινες παρεμβάσεις όπως οι τεχνητές λίμνες (συσχετισμός σεισμού Γρεβενών-Κοζάνης το 1995 με την τεχνητή λίμνη Πολυφύτου) και μέθοδοι πρόκλησης σεισμών με πυρηνικές εκρήξεις και ΗΜΠ.
Μέθοδοι πρόγνωσης.
Οι μεμονωμένες προσπάθειες για πρόγνωση σεισμών έχουν δώσει αποτελέσματα, δεν έχουν δώσει όμως κάποια ευρέως αποδεκτή μέθοδο πρόγνωσης. Για να θεωρηθεί μια μέθοδος πρόγνωσης ή συνεργασία μεθόδων επιτυχημένη, θα πρέπει να εκτιμά, για σεισμούς κάποιου μεγέθους και άνω, με ακρίβεια α) τις παραμέτρους της πρόγνωσης (τόπο, χρόνο, μέγεθος) και ταυτόχρονα β) τη βεβαιότητα πως θα γίνει σεισμός. Η ακρίβεια των παραμέτρων δεν έχει σαφώς καθοριστεί. Η προσπάθεια για πρόγνωση ενδυναμώνεται με την ενοποίηση των μεθόδων και τη σύγκλιση των εκτιμήσεων που προκύπτουν από αυτές, βελτιώνοντας την ακρίβεια των παραμέτρων της πρόγνωσης και ενισχύοντας την αξιοπιστία μιας πρότασης πως ένας μεγάλος σεισμός επέρχεται.
Η προειδοποίηση για σεισμούς σε πυκνοκατοικοιμένες περιοχές αμφισβητείται πως είναι χρήσιμο να ανακοινώνεται στο κοινό καθώς μπορεί να προκαλέσει περισσότερα θύματα από τον σεισμό αυτόν καθεαυτόν λόγω πανικού, τροχαίων κτλ. και επειδή είναι αδύνατο να εκκενωθεί έγκαιρα και σε απόλυτο ποσοστό μια κατοικημένη περιοχή, ενώ υπάρχουν προβλήματα στην εκκένωση νοσοκομείων, γηροκομείων, χώρων που φιλοξενούν ζώα κτλ. Παρά ταύτα, εφαρμόζεται ήδη σειρά συστημάτων άμεσης προειδοποίησης για σεισμούς ανά την υφήλιο, ακόμη και σε ομάδες της τάξης των εκατομμυρίων εκπαιδευμένων πολιτών.
Με σκοπό την ακόμη πιο έγκαιρη και έγκυρη προειδοποίηση γίνονται σημαντικές προσπάθειες για την πρόγνωση των σεισμών. Μία από τις μεθόδους που αναπτύχθηκαν τις τελευταίες δεκαετίες είναι η μέθοδος ΒΑΝ (επινόηση των Ελλήνων Φυσικών Βαρώτσου, Αλεξόπουλου και Νομικού, απ' όπου και η ονομασία της) που έχει και ιστορική σημασία λόγω των αγώνων της ομάδας ενάντια σε επιθέσεις που δεχόταν και δέχεται κατά καιρούς. Ακρογωνιαίος λίθος στην έρευνα αυτή είναι οι ηλεκτρικές ώσεις που αναδύονται από τα πετρώματα όταν αυτά βρίσκονται υπό (μηχανική) τάση που υπερβαίνει ένα κρίσιμο σημείο. Τα πρόδρομα αυτά ηλεκτρικά σήματα εμφανίζονται στο δίκτυο καταγραφής ως και τρεις μήνες πριν την εκδήλωση του σεισμού και συνεκτιμώνται με άλλα δεδομένα από την ομάδα ΒΑΝ όπως οι μαγνητικές διαταραχές που γεννώνται ταυτόχρονα με τις πρόδρομες ηλεκτρικές και η επιτάχυνση της σεισμικότητας. Υπάρχουν ακόμη προσπάθειες, (μία εξ'αυτών επίσης Ελληνική), που δίνουν μοντέλα για τις διαδικασίες της γένεσης του σεισμού καθώς πλησιάζει ο χρόνος της θραύσης του ρήγματος και αναλύοντας δεδομένα μετρήσεων βελτιώνουν σημαντικές παραμέτρους της πρόγνωσης και δίνουν συνθήκες βεβαιότητας για την έλευση του σεισμού. Σημαντική συνεισφορά στην πρόγνωση, εκτός από τις επίγειες μετρήσεις, έχουν ήδη - και εκτιμάται πως θα έχουν ακόμη περισσότερη - οι δορυφορικές παρατηρήσεις της Γης.

</doc>
<doc id="45389" url="https://el.wikipedia.org/wiki?curid=45389" title="Μητροπολίτης Σουγδαίας Λουκάς">
Μητροπολίτης Σουγδαίας Λουκάς

Ο μητροπολίτης Σουγδαίας Λουκάς, ήταν βυζαντινός ιερωμένος του 14ου αιώνα στη Σουγδαία της Ταυρικής (σημερινή Κριμαία) καθώς και διετέλεσε πρόεδρος της μητρόπολης Λακεδαίμονος την περίοδο 1329-1339. Ο Ανανίας Λαμπάρδης μητροπολίτης Λακεδαιμονίας (1750-15/4/1764) τον περιλαμβάνει στον κτητορικό κώδικα της μητρόπολης, τον οποίο συνέταξε, τρίτο κατά σειράν προεδρεύσαντα, αναφέροντας "καταλαβών εξ ορισμού του κρατίστου και αγίου μου αυτοκράτορος και της Θείας και Ιεράς Συνόδου επί τω προεδρεύειν, και μεγάλας υπηρεσίας προσενεγκών".

</doc>
<doc id="45392" url="https://el.wikipedia.org/wiki?curid=45392" title="Δεσφίνα">
Δεσφίνα

Η Δεσφίνα είναι ορεινή παραδοσιακή κωμόπολη χτισμένη αμφιθεατρικά στους πρόποδες του βουνού Κίρφυς και σε υψόμετρο 680 μέτρων. Η πολεοδομική και αρχιτεκτονική φυσιογνωμία της Δεσφίνας είναι άρρηκτα συνδεδεμένες με την ταυτότητά της καθώς ενσωματώνει σύγχρονες υποδομές στον αναλλοίωτο παραδοσιακό χαρακτήρα της. Ο οικισμός έχει πραγματικό πληθυσμό 1.824 κατοίκους, βρίσκεται στην Στερεά Ελλάδα ενώ διοικητικά ανήκει στο Νομό Φωκίδας του Δήμου Δελφών. 
Ιστορία.
Η Δεσφίνα κατοικήθηκε από την αρχαιότητα με την ονομασία Εχεδάμεια. Η Εχεδάμεια ήταν αρχαία πόλη η οποία βρισκόταν περίπου στην περιοχή που σήμερα είναι κτισμένος ο οικισμός της Δεσφίνας. Συγκεκριμένα από αναφορές αρχαίων περιηγητών (Παυσανίας 2ος μ.Χ. αιώνας) στη θέση μεταξύ «Πλατύ Φρεάρ» έως την «Αγία Ειρήνη» του νομού Φωκίδας, όπου και βρέθηκαν από μικρές ανασκαφές που πραγματοποιήθηκαν διάφορα πήλινα σκεύη όπως λαξευτοί τάφοι στους βράχους του Προφήτη Ηλία και ένας Μυκηναϊκός τάφος στον οικισμό Συκιά, σημάδι της διαβίωσης ανθρώπων στην περιοχή από τότε. Η Εχεδάμεια όπως και άλλες πόλεις της περιοχής (Αντίκυρα, Λιλαία, Δαύλεια κ.α.) καταστράφηκε και ερειπώθηκε από το βασιλιά Φίλιππο της Μακεδονίας 355-346 π.Χ. κατά τον τρίτο Ιερό Πόλεμο επειδή έλαβε μέρος με τις υπόλοιπες Φωκικές Πόλεις στην Ιεροσυλία του Ιερού Ναού του Απόλλωνα στους Δελφούς. 
Ένας από τους σημαντικότερους επαναστάτες του 1821, Επίσκοπος Σαλώνων Ησαΐας, αγωνίστηκε για την απελευθέρωση της πατρίδας του μέχρι που σκοτώθηκε από τους Τούρκους στις 22 Απριλίου του 1821. Ήταν ο μοναδικός δεσπότης ο οποίος σκοτώθηκε αγωνιζόμενος στο πεδίο της μάχης για την απελευθέρωση της πατρίδας του. Επίσης ο Σαλώνων Ησαΐας ήταν ένας από αυτούς που ενθάρρυναν τον Αθανάσιο Διάκο για τη μάχη της Αλαμάνας και έδωσε το σήμα για την έναρξη της επανάστασης της Στερεάς Ελλάδας στην Πελοπόννησο, από την περιοχή του Προφήτη Δανιήλ. Το σπίτι του βρίσκεται στη Δεσφίνα και έχει μετατραπεί σε μουσείο όπως επίσης και το σπίτι του ζωγράφου Σπύρου Παπαλουκά της γενιάς του '30, ενός από τους σημαντικότερους Έλληνες ζωγράφους.
Στη Δεσφίνα υπάρχει επίσης το Μοναστήρι του Τιμίου Προδρόμου το οποίο διακρίθηκε κατά την επανάσταση του 1821 καθώς και ένα σημαντικό βυζαντινό μνημείο, ο ναός των Ταξιαρχών, δίπλα από την εκκλησία του Αγίου Χαραλάμπου που χρονολογείται από το 12ο αιώνα.
Αμέσως μετά τη σύσταση του Νεοελληνικού Κράτους οι κάτοικοι της Δεσφίνας εμπλέκονται σε δικαστική διαμάχη με το Ελληνικό Δημόσιο σχετικά με την κυριότητα των γαιών του χωριού, καθώς το Δημόσιο επικαλούνταν το γεγονός ότι τα εδάφη της Δεσφίνας έπρεπε να περιέλθουν ως 'εθνικά κτήματα' στην κυριότητά του και όχι στους Δεσφινιώτες κατοίκους του χωριού. Η διαμάχη ήταν σφοδρή και τερματίστηκε στον Άρειο Πάγο, όπου ο Αντιπρόεδρος και έντιμος δικαστής, Αναστάσιος Πολυζωίδης, δικαίωσε τους κατοίκους της Δεσφίνας αναγνωρίζοντας τους την κυριότητα των γαιών της.
Πολιτισμός.
Υποδομή.
Η πόλη έχει πολλά κληροδοτήματα από ευεργέτες που άφησαν την περιουσία τους για διάφορους κοινοφελείς σκοπούς (Ησαΐας, Χηρόπουλος, Μελέτης, Μαναίος). Στην πόλη κατά την διάρκεια ολόκληρου του έτους λειτουργούν:
Από πλευράς εκπαίδευσης υπάρχουν:
Οι Αθλητικές Εγκαταστάσεις που διαθέτει ο Δήμος Δεσφίνας είναι:
Ήθη και έθιμα.
Οι παραδόσεις, τόσο από τους πρεσβύτερους όσο και από τους νεότερους αποτελούν σημείο αναφοράς για την Δεσφίνα.
Πάσχα.
Το Πάσχα γιορτάζεται με τον παραδοσιακό ρουμελιώτικο τρόπο στην Δεσφίνα και στα γύρω χωριά, ψήνοντας αρνιά στους δρόμους με συνοδεία λαϊκών οργάνων και κεράσματα στους περαστικούς. Οι γνωστοί λάκκοι που προετοιμάζονται από την προηγούμενη ημέρα για το ψήσιμο ττων αρνιών βρίσκονται σε κάθε γειτονιά του χωριού. 
Απόκριες.
Την τελευταία Κυριακή της αποκριάς πραγματοποιείται το "Καρναβάλι της Δεσφίνας", με παρέλαση αρμάτων και το κάψιμο του καρνάβαλου στην πλατεία, όπου καταλήγει σε λαϊκό γλέντι με χορούς και τραγούδια, τοπικούς μεζέδες και κρασί.
Δεκαπενταύγουστος.
Κάθε χρόνο στις 15 Αυγούστου στην γιορτή της Κοίμησης της Θεοτόκου, προς τιμήν της Παναγίας γίνεται παραδοσιακό πανηγύρι που προσελκύει κόσμο από τις γύρω περιοχές. Επώνυμοι καλλιτέχνες οι οποίοι έχουν φιλοξενηθεί για την συγκεκριμένη εκδήλωση είναι οι: Χάρις Αλεξίου, Ελένη Τσαλιγοπούλου, Δημήτρης Μπάσης, Θέμης Αδαμαντίδης, Μάκης Χριστοδουλόπουλος, Άγγελος Διονυσίου, Λευτέρης Πανταζής, Μιχάλης Χατζηγιάννης κα.
Κοντοσούβλι Δεσφίνας.
Το κοντοσούβλι αποτελεί τη μακρά παράδοση της Δεσφίνας και είναι φημισμένο τόσο για την ποιότητα όσο και για τον τρόπο που το σερβίρουν οι ταβέρνες. Η ποιότητα επιτυγχάνεται λόγω της ελεύθερης βοσκής σε λιβάδια της Δεσφίνας με αποτέλεσμα τα ζώα να θεωρούνται καλά σιτεμένα. Το σερβίρισμα παλιά γινόταν σε λαδόκολλα όπου συνδυάζονταν με τοπικό κρασί. Λόγω της παράδοσής του έχει θεσπιστεί η γιορτή κοντοσουβλιού που γίνεται κάθε χρόνο το καλοκαίρι ψήνοντας σε μια ενιαία σούβλα 150 μέτρων κοντοσούβλι από αρνί και πρόβατο.
Αξιοθέατα.
Τα αξιοθέατα που φιλοξενούνται στην πόλη, κατηγοριοποιούνται ως εξής: 
Σπήλαιο Τυριάς.
Πάντοτε ανεξερεύνητο χωρίς να έχουν γίνει σπηλαιολογικές έρευνες. Βρίσκεται ανατολικά της Δεσφίνας και η τοπική παράδοση μιλάει για σπήλαιο με πολλά ενδιαφέροντα. Στην επαναστατική περίοδο, χρησίμευε ως καταφύγιο σωτηρίας-ζωής των κατατρεγμένων, από τους Τούρκους, κατοίκων της Δεσφίνας και έχει την ονομασία «Τυριάς» από παλιά. Μετά την απελευθέρωση διαμορφώθηκε αρκετός χώρος του σε αποθήκη για διαφύλαξη και συντήρηση τοπικών τυροκομικών προϊόντων, λόγω παρουσίας σ' αυτό μόνιμης φυσικής ψύξης. Με την πάροδο του χρόνου το σπήλαιο εγκαταλείφθηκε.
Πλάτανος Δεσφίνας.
Επιβλητικός παλαιότερα, λόγω των αυξημένων φυσικών διαστάσεών του, και πλούσιος σε φύλλωμα. Φυτεύτηκε το 1870, 1η Νοεμβρίου από τον Δεσφινιώτη Δημήτριο Αθαν. Σακελάριο. Η τοπική παράδοση λέει ότι φυτεύτηκαν δύο δενδρύλλια πλατάνου και με τα χρόνια της ανάπτυξής τους ενώθηκαν σε ένα δέντρο.
Ιστορικά μνημεία - Ναοί.
Είναι κτίσμα του 1896. Ανεγέρθηκε με τη συνδρομή των κατοίκων επί Δημάρχου Γεωργίου Ιερεμία Ιατρού, σε κεντρικό σημείο του χωριού, πλησίον της πλατείας "Ηρώων Ησαΐα". Η εκκλησία γιορτάζει στις 15 Αυγούστου κάθε χρόνο.
Τουρισμός.
Η Δεσφίνα φημίζεται για τον αναλλοίωτο παραδοσιακό χαρακτήρα της και για τις τοπικές γεύσεις της. Ανέκαθεν ήταν ελκυστικός προορισμός για επισκέπτες που ήθελαν να γευτούν παραδοσιακά προϊόντα και γεύσεις όπως το περίφημο κοντοσούβλι της. Σταδιακά, ο οικισμός εκσυγχρονίστηκε χωρίς να αλλοιωθεί η φυσιογνωμία του με αποτέλεσμα να παρουσιάζει μια σημαντική αύξηση επισκεψιμότητας τα τελευταία χρόνια. Λόγω της υψηλής τουριστικής κίνησης που έχει δημιουργηθεί στην Δεσφίνα, η τοπική κοινωνία επενδύει συνεχώς στη δημιουργία τουριστικών καταλυμάτων και άλλων δομών ώστε να είναι εφικτή η φιλοξενία τους. Πλέον, αρκετά οικονομικά καταλύματα είναι διαθέσιμα μέσω διαδικτύου καθώς και της πλατφόρμας Airbnb. 
Ιστορικά, η Δεσφίνα αποτελούσε το σταυροδρόμι της περιοχής καθώς συνδέει τις γειτονικές περιοχές του Νομού. Ένα μεγάλο μέρος των επισκεπτών προέρχεται από τους Δελφούς και την Αράχωβα. Η διαδρομή Δεσφίνα - Ιτέα - Γαλαξίδι καθώς και Δελφοί - Αράχωβα - Δίστομο - Δεσφίνα αποτελεί μια θελκτική επιλογή για τους ταξιδιώτες. 
Αρχαιολογικά, στην περιοχή βρίσκονται αρκετά αξιόλογα μνημεία του αρχαίου Ελληνικού Πολιτισμού και των Βυζαντινών χρόνων για τα οποία έχει ξεκινήσει από το 2016 μια προσπάθεια ανάδειξης από το Πανεπιστήμιο Αιγαίου και το Τμήμα Μεσογειακών Σπουδών (ΤΜΣ) σε συνεργασία με Πανεπιστήμια των ΗΠΑ (Παν/μιο Καλιφόρνιας Σαν Ντιέγκο, Παν/μιο Brandies Μασαχουσέτη, Παν/μιο Wesleyan Κονέκτικατ) και ερευνητών ελληνικών ΑΕΙ/ΤΕΙ. Η αρχαιολογική ανασκαφική έρευνα πραγματοποιείται στο Μυκηναϊκό οικισμό Καστρούλι, Δεσφίνας (Δελφοί, Φωκίδας).
Προϊόντα.
Τα προϊόντα που παράγονται στην περιοχή είναι τα εξής:
Οικονομία.
Η οικονομία της Δεσφίνας βασίζεται κυρίως στον πρωτογενή και δευτερογενή τομέα ενώ λιγότερο στον τριτογενή τομέα. Το μεγαλύτερο ποσοστό των κατοίκων απασχολείται στον αγροτικό τομέα, την γνωστή βιομηχανία του Αλουμίνιο της Ελλάδος, στις ιχθυοκαλλιέργειες Γαλαξιδίου, σε δημόσιες και ιδιωτικές επιχειρήσεις. 
Πριν την ίδρυση και λειτουργία του Αλουμινίου της Ελλάδος που πραγματοποιήθηκε το 1960, οι κάτοικοι ήταν κυρίως αγρότες με κύρια ασχολία την εκτροφή ζώων και την καλλιέργεια αγροτικής γης. Ξεκινούσαν από το χωριό με λίγα χρήματα με προορισμό τις βόρειες περιοχές της Ελλάδος και σκοπό την αγορά ζώων (κυρίως πρόβατα, γίδια, μοσχάρια) τα οποία αγόραζαν, έθρεφαν και μεταπωλούσαν. 
Σύλλογοι.
Πολιτιστικός Σύλλογος Δεσφίνας.
Ο Πολιτιστικός Σύλλογος Δεσφίνας με την ονομασία "«Η Πρόοδος»" ιδρύθηκε στις 6 Ιουλίου του 1979 και απαρτίζεται από 200 μέλη. Ο σκοπός του πολιτιστικού συλλόγου ήταν και είναι η πνευματική ανάπτυξη και ηθική καλλιέργεια, η προώθηση του πνεύματος του πολιτισμού και του ανθρωπιστικού δεσμού μεταξύ των μελών του καθώς και η συμβολή του στη διαμόρφωση του περιβάλλοντος. Ακόμη ο πολιτιστικός σύλλογος είναι υπεύθυνος για τις εκδηλώσεις που δημιουργούνται κατά καιρούς στην περιοχή με στόχο την καλύτερη δυνατή διοργάνωσή τους.
Αγροτικός Συνεταιρισμός.
Ο "Αγροτικός συνεταιρισμός Δεσφίνας" ιδρύθηκε πριν από πολλά χρόνια για την εξυπηρέτηση των αγροτικών υπηρεσιών του Δήμου. Κύριος στόχος του είναι η παραγωγή και προώθηση αγροτικών προϊόντων.
Αθλητικός Σύλλογος «Ο Ησαΐας».
Ο Α.Σ. Ησαΐας Δεσφίνας είναι ποδοσφαιρικός σύλλογος της Δεσφίνας που ιδρύθηκε το 1973. Αντιπροσωπεύει το Δήμο Δεσφίνας στο χώρο του Φθιωτιδοφωκικού παλαιότερα και Φωκικού μετέπειτα πρωταθλήματος.
Από το 1973 έως και το 1985 συμμετείχε στο Πρωτάθλημα Φθιωτιδοφωκίδας όπου κατέκτησε 2 πρωταθλήματα. Το ένα το 1976 ανεβαίνοντας από την Γ΄ στην Β΄ κατηγορία και το άλλο το 1978 ανεβαίνοντας από την Β΄ στην Α΄ κατηγορία.
Από το 1985 μέχρι σήμερα συμμετέχει στο πρωτάθλημα της Ε.Π.Σ. Φωκίδας. Κυπελλούχος της Ε.Π.Σ. Φωκίδας το 1991, ενώ έχει φτάσει ακόμη πέντε φορές στον τελικό, χωρίς να διπλασιάσει τις επιτυχίες του (1987, 1989, 1992, 2003 και 2005). Το 1987 ανακηρύχθηκε Πρωταθλητής Α΄ Κατηγορίας, αλλά έχασε την άνοδο στην Δ΄ Εθνική στα μπαράζ. Το 1991 έχοντας δαπανήσει αρκετά χρήματα για μεταγραφές ξανακέρδισε το πρωτάθλημα και κατάφερε να ανέβει τελικά στην Δ΄Εθνική, με προπονητή το Δημήτρη Ντάσκα. 
Στην Δ΄ Εθνική αγωνίστηκε τη χρονιά 1991-92, όπου υποβιβάστηκε τερματίζοντας στη 18η θέση, πίσω από τον Α.Π.Σ. Ζάκυνθος και μπροστά από τον Α.Ο. Πύργος, σε σύνολο 19 ομάδων 6ου ομίλου.
Αθλητικός Σύλλογος «Η Δόξα».
Ο Α.Σ. Δόξα Δεσφίνας ιδρύθηκε το 1986 με σκοπό να αποτελέσει το φυτώριο της ισχυρότερης ομάδας της Δεσφίνας, του Ησαΐα.
Σπουδαιότερη πορεία της ανά το χρόνο στο ερασιτεχνικό πρωτάθλημα όπου αγωνίζεται, η πενταετία 1998-2003 όταν κατέκτησε 2 πρωταθλήματα, από την Γ΄ στην Β΄ κατηγορία και από την Β΄ στην Α΄ κατηγορία. Την αγωνιστική περίοδο 2003-2004 έδωσε δυναμικό παρόν στην Α΄ κατηγορία, κατακτώντας την 6η θέση (32 βαθμοί και γκολ 40 υπέρ - 42 κατά). Έχει τιμηθεί με βραβεία ήθους (χωρίς τιμωρία ή αποβολή κανείς παίκτης της για μια ολόκληρη αγωνιστική περίοδο).
Οικισμοί.
Η Δεσφίνα αποτελείται συνολικά από δεκαεννέα (19) οικισμούς με τον μεγαλύτερο από αυτούς να είναι η πόλη της Δεσφίνας με περίπου 2.000 κατοίκους. Οι υπόλοιποι οικισμοί είναι κυρίως παραθαλάσσιοι με τους περισσότερους από αυτούς να έχουν τις βασικές υποδομές όπως δίκτυο νερού &amp; ρεύματος. Ο Άγιος Μηνάς, το Στενό, οι Ποταμοί και ο Βάλτος έχουν ασφαλτόστρωση ενώ η πρόσβαση στους υπόλοιπους πραγματοποιείται από χωματόδρομο ο οποίος συντηρείται διαρκώς. Οι μεγαλύτεροι οικισμοί είναι ο Βάλτος Δεσφίνας και ο Άγιος Μηνάς Δεσφίνας οι οποίο αποτελούνται από περίπου ογδόντα κατοικίες ο καθένας. 
Άγιος Μηνάς Δεσφίνας.
Παραθαλάσσιος οικισμός της Δεσφίνας με περισσότερες από πενήντα (70) παραθεριστικές κατοικίες. Η απόσταση από την Δεσφίνα είναι περίπου δεκαπέντε (15) λεπτά οδικώς με κατεύθυνση προς Ιτέα. Ο οικισμός φημίζεται για τα καθαρά νερά και την υψηλή θερμοκρασία σε σχέση με τις γειτονικές περιοχές. Η απόσταση από την Ιτέα και το Γαλαξίδι είναι περίπου δέκα και είκοσι λεπτά αντίστοιχα. Στην περιοχή υπάρχει καντίνα καθ' όλη την διάρκεια του καλοκαιριού η οποία εξυπηρετεί το κοινό καθημερινά. 
Βάλτος Δεσφίνας.
Ο Βάλτος είναι ο μεγαλύτερος οικισμός της Δεσφίνας ο οποίος έχει όλες τις σύγχρονες υποδομές (δίκτυο νερού &amp; ύδρευσης, εστιατόριο, δρόμο με άσφαλτο). Είναι από τους εντυπωσιακότερους οικισμούς της Δεσφίνας καθώς περιβάλλεται από ένα καταπράσινο δάσος και ποταμάκια. Βρίσκεται περίπου δέκα (10) λεπτά οδικώς από την Αντίκυρα και εικοσιπέντε (25) λεπτά από την Δεσφίνα. Η πρόσβαση στον οικισμό του Βάλτου πραγματοποιείται πλέον και μέσα από την πόλη της Δεσφίνας καθώς διανοίχτηκαν χωματόδρομοι που συνδέουν όλους τους οικισμούς απευθείας με την πόλη της Δεσφίνας. Ο Βάλτος αποτελείται περίπου από ογδόντα (80) οικισμούς όπου πολλοί από αυτούς αποτελούν μόνιμες κατοικίες. Ο οικισμός βρίσκεται ανάμεσα στους Ποταμούς Δεσφίνας και τον Πρόσακο Δεσφίνας.
Σημαντικές Προσωπικότητες.
Οι πιο σημαντικές προσωπικότητες που κατάγονται από τη Δεσφίνα είναι:
Ιστορικός Πληθυσμός.
Στοιχεία απογραφής πληθυσμού
Κλιματολογικά Δεδομένα.
Κλιματολογικά δεδομένα

</doc>
<doc id="45393" url="https://el.wikipedia.org/wiki?curid=45393" title="31 Ευφροσύνη">
31 Ευφροσύνη

Η Ευφροσύνη (αγγλικά: "Euphrosyne") είναι ο αστεροειδής (μικρός πλανήτης) με αύξοντα αριθμό ανακαλύψεως 31. Ανακαλύφθηκε την 1 Σεπτεμβρίου 1854 από τον Τζέιμς Φέργκιουσον, που παρατηρούσε από τις ΗΠΑ (η πρώτη ανακάλυψη αστεροειδούς από την Αμερική). Η Ευφροσύνη έχει απόλυτο μέγεθος (όπως αυτό ορίζεται για το Ηλιακό Σύστημα) 6,74 και φαινόμενο μέγεθος που κυμαίνεται από 10,16 ως 13,61. Πήρε το όνομά της από τη μία εκ των Χαρίτων στην αρχαία ελληνική μυθολογία.
Η Ευφροσύνη περιφέρεται περί τον Ήλιο σε μέση απόσταση (μεγάλος ημιάξονας της τροχιάς της) 3,149 αστρονομικών μονάδων ή 471,16 εκατομμυρίων χιλιομέτρων. Η απόσταση από τον Ήλιο όμως κυμαίνεται σημαντικά, από 364,75 ως 577,57 εκατομμύρια χλμ., καθώς η εκκεντρότητα της τροχιάς της Ευφροσύνης είναι αρκετά μεγάλη, e = 0,226. Μία περιφορά της Ευφροσύνης περί τον Ήλιο συμπληρώνεται σε 2041,6 γήινες ημέρες ή 5,59 γήινα έτη. Η κλίση της τροχιάς της Ευφροσύνης ως προς την εκλειπτική είναι επίσης σημαντική, 26,32 μοίρες.
Η μέση διάμετρος της Ευφροσύνης είναι 255,9 χλμ., πράγμα που την καθιστά έναν από τους μεγαλύτερους αστεροειδείς της Κύριας Ζώνης, και η μάζα της 17 τετράκις εκατομμύρια τόνοι. Η Ευφροσύνη περιστρέφεται γύρω από τον εαυτό της μία φορά κάθε 5 ώρες και 32 λεπτά.

</doc>
<doc id="45394" url="https://el.wikipedia.org/wiki?curid=45394" title="52 Ευρώπη">
52 Ευρώπη

Ο αστεροειδής Ευρώπη (αγγλικά: Europa) είναι ο μικρός πλανήτης με αύξοντα αριθμό ανακαλύψεως 52 και δεν πρέπει να συγχέεται με τον ομώνυμο τέταρτο μεγαλύτερο δορυφόρο του Δία. Ο αστεροειδής ανακαλύφθηκε στις 4 Φεβρουαρίου 1858 από τον Χέρμαν Γκόλντσμιντ, που παρατηρούσε από το Παρίσι και της έδωσε το όνομα της μυθικής Ευρώπης. Η Ευρώπη περιφέρεται περί τον Ήλιο σε μέση απόσταση (μεγάλος ημιάξονας της τροχιάς της) 3,101 αστρονομικών μονάδων ή 463,9 εκατομμυρίων χιλιομέτρων. Μία περιφορά της Ευρώπης περί τον Ήλιο συμπληρώνεται σε 5,46 γήινα έτη.
Οι διαστάσεις της Ευρώπης είναι 360×315×240 χλμ. (μέσος όρος 289), πράγμα που την καθιστά έναν από τους μεγαλύτερους αστεροειδείς της Κύριας Ζώνης (τον έβδομο σε όγκο), και η μάζα της περίπου 50 τετράκις εκατομμύρια τόνοι ή σχεδόν το 2% της συνολικής μάζας των σωμάτων της Κύριας Ζώνης. Η Ευρώπη περιστρέφεται γύρω από τον εαυτό της μία φορά κάθε 5 ώρες και 38 λεπτά. Πρόκειται για ένα σκουρόχρωμο ουράνιο σώμα, με γεωμετρική λευκαύγεια (άλβεδο) μόλις 0,058. Ανήκει στον φασματικό τύπο C των αστεροειδών (ανθρακούχοι). Η μέγιστη θερμοκρασία στην επιφάνειά της δεν υπερβαίνει τους –15 °C, ενώ η μέση είναι περί τους –100 °C.

</doc>
<doc id="45395" url="https://el.wikipedia.org/wiki?curid=45395" title="Καρυωτάκης">
Καρυωτάκης



</doc>
<doc id="45398" url="https://el.wikipedia.org/wiki?curid=45398" title="Δημος Δεσφινας">
Δημος Δεσφινας



</doc>
<doc id="45402" url="https://el.wikipedia.org/wiki?curid=45402" title="Διεθνείς ναυτιλιακές συμβάσεις">
Διεθνείς ναυτιλιακές συμβάσεις

Με τον όρο Διεθνείς Ναυτιλιακές Συμβάσεις (International Maritime Conventions) χαρακτηρίζονται οι πολυμερείς συμβάσεις¹ που συνάπτονται μεταξύ Χωρών και που αντικείμενό τους αφορά ναυτιλιακά θέματα.
Οι διεθνείς αυτές συμβάσεις (ΔΣ) διακρίνονται σε επτά επιμέρους κατηγορίες:

</doc>
<doc id="45405" url="https://el.wikipedia.org/wiki?curid=45405" title="Διεθνείς Ναυτιλιακοί Οργανισμοί">
Διεθνείς Ναυτιλιακοί Οργανισμοί

Με τον όρο Διεθνείς Ναυτιλιακοί Οργανισμοί (International Maritime Organizations) χαρακτηρίζονται Οργανισμοί που έχουν συγκροτηθεί με διακρατικό χαρακτήρα και κύριο αντικείμενό τους έχουν ναυτιλιακά θέματα.
Οι Διεθνείς αυτοί ναυτιλιακοί Οργανισμοί διακρίνονται σε τρεις κατηγορίες

</doc>
<doc id="45406" url="https://el.wikipedia.org/wiki?curid=45406" title="Αντιόχεια (η Έδεσσα)">
Αντιόχεια (η Έδεσσα)



</doc>
<doc id="45408" url="https://el.wikipedia.org/wiki?curid=45408" title="Δεκαδικό σύστημα">
Δεκαδικό σύστημα

Το δεκαδικό σύστημα αρίθμησης είναι ένα σύστημα αρίθμησης με βάση το δέκα (10). Όπως συμβαίνει με όλα τα συστήματα αρίθμησης, είναι ένα σύστημα που χρησιμοποιεί ο άνθρωπος έτσι ώστε να περιγράψει ποσότητες ή πλήθος αντικειμένων. Στη συγκεκριμένη περίπτωση για τη δημιουργία των ονομασιών των ποσοτήτων χρησιμοποιούνται δέκα σύμβολα, τα γνωστά μας: 0, 1, 2, 3, 4, 5, 6, 7, 8 και 9. Για το λόγο αυτό λέγεται «δεκαδικό» και για το λόγο αυτό λέμε ότι έχει βάση το δέκα. Έτσι κάθε ποσότητα θα αποκτήσει έναν συμβολισμό σύμφωνα με το δεκαδικό σύστημα, ο οποίος δεν θα είναι τίποτα άλλο από μια ακολουθία από τα προαναφερθέντα δέκα σύμβολα. Π.χ. μια ποσότητα από δεκαπέντε χιλιάδες πράγματα συμβολίζεται ως «15000».
Συνοψίζοντας, το δεκαδικό σύστημα αρίθμησης είναι ένας κανόνας αντιστοίχισης ποσοτήτων σε ακολουθίες συμβόλων. Τα σύμβολα που είναι διαθέσιμα στο δεκαδικό σύστημα είναι δέκα.
Βάση.
Η έκφραση βάση ή ρίζα το 10, σημαίνει ότι σε κάθε αριθμό, κάθε ψηφίο του πολλαπλασιάζεται επί το 10 υψωμένο σε δύναμη που αντιστοιχεί στην θέση του ψηφίου αυτού.
Για παράδειγμα:
Το ίδιο ισχύει και για τους δεκαδικούς αριθμούς, αλλά χρησιμοποιούμε αρνητικές δυνάμεις του 10.
π.χ.
Έτσι, ένας αριθμός με ακέραιο και δεκαδικό μέρος, έχει ψηφία υψωμένα σε θετικές και αρνητικές δυνάμεις της βάσης 10. π.χ.
Με την ίδια λογική μπορούμε να υπολογίσουμε την "αξία" ενός αριθμού (η οποία είναι ένας αριθμός σε δεκαδικό σύστημα) σε συστήματα με διαφορετική βάση από το 10 (π.χ. στο δυαδικό με βάση το 2, ή το δεκαεξαδικό με βάση το 16). Ο εκάστοτε αριθμός θα μετατραπεί έτσι στον αντίστοιχο στο δεκαδικό σύστημα, που είναι πιo κατανοητό από τους περισσότερους.
Πώς βρίσκουμε την αναπαράσταση σε δεκαδικό σύστημα μιας ποσότητας.
Αν φανταστούμε ότι έχουμε ένα πλήθος από αντικείμενα και θέλουμε το πλήθος αυτό να το αναπαραστήσουμε στο δεκαδικό σύστημα αρίθμησης, τότε κάνουμε τα ακόλουθα:
κ.ο.κ
μέχρι να ομαδοποιηθούν όλα τα αντικείμενα.
Άλλα συστήματα αρίθμησης.
Το δεκαδικό σύστημα αρίθμησης δεν είναι το μοναδικό, όμως είναι αυτό που χρησιμοποιείται περισσότερο από τους ανθρώπους στις μέρες μας. Ο ανθρώπινος εγκέφαλος μπορεί πιο εύκολα να κάνει υπολογισμούς στο δεκαδικό, δηλαδή με την χρήση δέκα αριθμητικών ψηφίων (0,1,2,3,4,5,6,7,8 και 9). Η επιλογή του συγκεκριμένου συστήματος έγινε εξαιτίας της αρχικής ευκολίας χρήσης των δακτύλων για απαρίθμηση. Κατά καιρούς έχουν χρησιμοποιηθεί και άλλα αριθμητικά συστήματα όπως το τριαδικό ή το δωδεκαδικό σύστημα). Ένα σύστημα που χρησιμοποιείται αρκετά στις μέρες μας είναι το δυαδικό σύστημα αρίθμησης, το οποίο χρησιμοποιείται στην τεχνολογία των ηλεκτρονικών υπολογιστών.

</doc>
<doc id="45409" url="https://el.wikipedia.org/wiki?curid=45409" title="Πλοίο υπό ναυπήγηση">
Πλοίο υπό ναυπήγηση

Πλοίο υπό ναυπήγηση ή σκάφος υπό ναυπήγηση χαρακτηρίζεται οποιοδήποτε πλοίο που βρίσκεται στο στάδιο ναυπήγησής του.
Εξαιρετικά για την περίπτωση αυτή αν, και στο στάδιο αυτό, στερείται των προϋποθέσεων της εννοίας του πλοίου, εξομοιώνεται κατά κάποια άποψη προς το πλοίο και μπορεί να γίνει εγγραφή του σε νηολόγιο. Αυτό έχει περαιτέρω δικαιώματα εκχώρησης δανείου και άλλων εμπορικών πράξεων.
Η εξαίρεση αυτή δεν αφορά όμως πλοιάρια και γενικά κάθε είδους πλωτά ναυπηγήματα τα οποία και δεν νηολογούνται κατά το στάδιο της ναυπήγησής των.

</doc>
<doc id="45411" url="https://el.wikipedia.org/wiki?curid=45411" title="Δημήτριος Χαλκοκονδύλης">
Δημήτριος Χαλκοκονδύλης

Ο Δημήτριος Χαλκοκονδύλης (Αύγουστος 1423 – 9 Ιανουαρίου 1511) ήταν Έλληνας λόγιος, ένας από τους σημαντικότερους, που συνέβαλε με το έργο του στην αναβίωση των ελληνικών γραμμάτων στη δυτική Ευρώπη.
Βιογραφία.
Γεννήθηκε στην Αθήνα τον Αύγουστο του 1423. Γιος του Βασιλείου, καταγόταν από αρχοντική οικογένεια της Πόλης και ήταν εξάδερφος του ιστορικού της Άλωσης, Λαόνικου Χαλκοκονδύλη (γιος του Γεωργίου Χαλκοκονδύλη). Όταν το 1435 ο θείος Γεώργιος προσπάθησε με τη σύντροφό του Μαρία Μελισσηνή με τη βοήθεια του οθωμανού Μουράτ Β' να ανατρέψει τους Ατσαγιόλι, τους φλωρεντινούς δούκες της Αθήνας, η οικογένειά του εκδιώχθηκε από την Αθήνα. Κατέφυγε αμέσως στο Μυστρά, όπου ο μικρός Δημήτριος γνωρίστηκε με το Βησσαρίωνα τον Τραπεζούντιο. Σπούδασε φιλοσοφία, πιθανότατα δίπλα στο Γεώργιο Γεμιστό Πλήθωνα.
Το 1447 τους επισκέφτηκε στο Μυστρά ο Ιταλός κυνηγός αρχαίων χειρογράφων Κυριακός Αγκωνίτης. 
Στη Ρώμη.
Το 1449 ο Δημήτριος Χαλκοκονδύλης, μετά από σύντομο πέρασμα από τη γενέτειρά του Αθήνα, πήγε οριστικά μέσω Ραγκούζας(Σπλιτ) στην Ιταλία και πρώτα στη Ρώμη. Εκεί συμπλήρωσε τις σπουδές του δίπλα στον Θεόδωρο Γαζή, από τον οποίο διδάχθηκε για πανω από 2 χρόνια τα λατινικά. Με τον Γαζή συνδέθηκε με στενή φιλία, η οποία επισφραγίστηκε με τη διαθήκη του τελευταίου, που κληροδότησε στον Χαλκοκονδύλη την προσωπική του βιβλιοθήκη. Από το 1452 και για τρία χρόνια ο Δημήτριος Χαλκοκονδύλης βρέθηκε στην Περούτζια, όπου παρέδιδε μαθήματα ελληνικής. Το 1455 επέστρεψε στην Ρώμη, όπου παρέμεινε μέχρι το 1463, αντιγράφοντας και μεταφράζοντας στον κύκλο του Βησσαρίωνα όπου γνωρίστηκε και με τους Μιχαήλο Αποστόλη, Ιωάννη Ρώσο και Αθανάσιο Χαλκιόπουλο. 
Στην Πάντοβα.
Από το 1463 μέχρι το 1472 έζησε στην Πάντοβα όπου ανέλαβε την έδρα των ελληνικών στο εκεί Πανεπιστήμιο. Εκεί εισήγαγε τους ακροατές του στις φιλοσοφικές θεωρίες του Πλάτωνα και του Αριστοτέλη και δίδαξε τα ελληνικά. Στην Πάντοβα μεταξύ των επιφανέστερων μαθητών του ήταν και ο Ιανός Λάσκαρις.
Στη Φλωρεντία.
Το 1472 προσκλήθηκε για τη Φλωρεντία, να διαδεχτεί τον Ιωάννη Αργυρόπουλο. Η Φλωρεντία τότε με άρχοντα το Λαυρέντιο Μεγαλοπρεπή ήταν το σπουδαιότερο κέντρο ανθρωπιστικών σπουδών της Ευρώπης, μετά και τις πλατωνικές συζητήσεις που 'χε διεξάγει στην ακαδημία της ο νεοπλατωνιστής Μαρσίλιο Φιτσίνο. Την έδρα κατείχε στην πράξη ο Ανδρόνικος Κάλλιστος, αλλά τρία χρόνια αργότερα που έφυγε για το Μιλάνο, ο Χαλκοκονδύλης έλαβε το Σεπτέμβρη του 1475 κι επίσημα την "καθέδρα" των ελληνικών γραμμάτων. Μεταξύ των μαθητών του ήταν ο Τζοβάννι Πίκο ντελλά Μιράντολα, ο Τζιοβάνι (μετέπειτα πάπας Λεων I') κι ο Πέτρος των Μεδίκων, γιοί του Λαυρέντιου, ο άρχοντας Ντονάτο Ατσαγιόλι και ο νεαρός Γιόχαν Ρόιχλιν, ο σημαντικότερος από τους Γερμανούς ανθρωπιστές. Επειδή είχε προσελκύσει όλους τους καλούς μαθητές στα μαθήματα ελληνικών του, "επέσυρε το φθόνο" του νεαρού αντίζηλου Άντζελο Πολιτσιάνο, η φήμη του όμως ως δασκάλου μεγάλωνε συνεχώς και δεν ειναι τυχαίο οτι απεικονίστηκε σε γνωστό ζωγραφικό πίνακα του Domenico Ghirlandaio που κοσμεί ως σήμερα την καθολική εκκλησία Σάντα Μαρία ντε λα Νοβέλα, δίπλα στο Φιτσίνο.
Το 1475 ή 1476 πέθανε ο δάσκαλός του Θεόδωρος Γαζής και του άφησε τη μεγάλη συλλογή χειρογράφων και βιβλίων του.
Το 1484 νυμφεύθηκε κι απέκτησε 4 παιδιά.
Εν τω μεταξύ η κόντρα με τον Πολιτσιάνο είχε πάρει διαστάσεις, ο Χαλκοκονδύλης συκοφαντήθηκε ως ξεπεσμένος ευγενής και πολλοί νέοι μαθητές και γόνοι ευγενών προτίμησαν τα μαθήματα του κατα 30 χρόνια νεότερου κι όλο έπαρση Πολιτσιάνο, πικραίνοντας τον έμπειρο δάσκαλο που σκέφτηκε να φύγει μετά απο 13 χρόνια στην πρωτεύουσα της Τοσκάνης. Το 1488 εξέδωσε έργα του Ομήρου με τίτλο "Ομήρου τα σωζώμενα". 
Στο Μιλάνο.
Το 1491 τον κάλεσε ο άρχοντας του Μιλάνου Λουδοβίκο Σφόρτσα να διδαξει ελληνικά και το φθινόπωρο του ίδιου έτους έφτασε στην πρωτεύουσα της Λομβαρδίας. Εκεί μπόρεσε απελευθερωμένος από αντιζηλίες ν αφοσιωθεί στη διδασκαλία. Εκεί τον επισκέφτηκε κι ο γερμανός μαθητής του Γιόχαν Ρόιχλιν. Το 1493 εξέδωσε και τον "Ισοκράτη", το 1494 τα γραμματικά "Ερωτήματα" και το 1499 το σημαντικό εγκυκλοπαιδικό λεξικό "Σουΐδα" ή "Σούδα". Έργα του εξέδωσε και ο Άλδος Μανούτιος στη Βενετία. Ο Κων.Σάθας μας διασώζει ποίημα του Πολιτσιάνο (μετά το 1491 και πριν τον πρόωρο θάνατό του το 1494), όπου παρακαλά το Χαλκοκονδύλη να επιστρέψει στη Φλωρεντία, παρομοιάζοντας τους μαθητές του ως νεοσσούς χελιδόνια που χασαν τον προστάτη τους. 
Το 1500 αναγκάστηκε λόγω των πολιτικών εξελίξεων να φύγει για μερικούς μήνες στη Φερράρα αλλά σύντομα επέστρεψε. Στο Μιλάνο απέκτησε άλλα 6 παιδιά, το τελευταίο το 1502 σε ηλικία 78 ετων το ονόμασε Πτολεμαίο (Tolomeo), όμως 3 τα έχασε πριν πεθάνει ο ίδιος. Πέθανε στις 9 Ιανουαίου 1511 στο Μιλάνο σε ηλικία 87 ετών.
Ο Έρασμος τον χαρακτήρισε διανοούμενο εργατικό, πολυμαθέστατο αλλά ταυτόχρονα μετριόφρων ("probus", "eruditus" "mediocritas", "Opus epistolarum," II, p. 265)
Έργο.
Έγραψε πολλούς κώδικες, μεταξύ των οποίων:
Δείτε επίσης.
Ιστορία της ελληνικής τυπογραφίας

</doc>
<doc id="45412" url="https://el.wikipedia.org/wiki?curid=45412" title="Μάρκος Μουσούρος">
Μάρκος Μουσούρος

Ο Μάρκος Μουσούρος (1470, Ηράκλειο – 24 Οκτωβρίου 1517, Ρώμη) ήταν Έλληνας λόγιος, εκδότης, άνθρωπος των γραμμάτων κι ένας από τους σημαντικότερους φιλολόγους της Αναγέννησης για τον οποίο ο Έρασμος, που ήταν μαθητής του, έγραψε: «..".άνδρας πολυμαθέστατος και πανεπιστήμων, κλειδοκράτωρ της ελληνικής γλώσσας και θαυμάσιος ειδήμων της λατινικής φωνής."..»
Η ζωή του.
Γεννήθηκε στον Χάνδακα (και όχι στο Ρέθυμνο όπως πιστευόταν παλαιότερα) περί το 1470, σε οικογένεια εύπορου εμπόρου. Σπούδασε την ελληνική γλώσσα στο σχολείο της Αγίας Αικατερίνης του Σινά, στο Χάνδακα. Ο ίδιος αναφέρει ότι είχε δάσκαλο τον ελληνομαθέστατο κληρικό Αριστόβουλο Αποστόλη. Είναι άγνωστο πότε ακριβώς έφτασε στην Ιταλία. Το 1486 πήγε στη Φλωρεντία, όπου σπούδασε δίπλα στον Ιανό Λάσκαρι, διευθυντή τότε της περίφημης Λαυρεντινής Βιβλιοθήκης, μαθαίνοντας γρήγορα λατινικά κι ιταλικά.Όταν ο Λάσκαρις εστάλη από τον Λαυρέντιο των Μεδίκων στην Ανατολή για την αναζήτηση χειρογράφων (1491-1492) όπως συνηθιζόταν εκείνη την εποχή, τότε ο Μουσούρος ίσως τον ακολούθησε και βρέθηκε για λίγο στην Κρήτη. 
Ο θάνατος του Λαυρεντίου (1492) και η γαλλική εισβολή (1494) φαίνεται ότι ανάγκασαν τον Μουσούρο να φύγει από τη Φλωρεντία και να εγκατασταθεί στη Βενετία. Εκεί γνώρισε μια λαμπρή καριέρα ως καθηγητής ελληνικών και ως βοηθός και επιστημονικός συνεργάτης στο τυπογραφείο του φιλέλληνα λόγιου Άλδου Μανούτιου. Πήγε και πάλι στην Κρήτη πριν από το τέλος του 1495 και γύρισε στη Βενετία πριν τον Σεπτέμβριο του 1497. Το 1500, ύστερα από σύσταση του Μανούτιου, πήγε στο Κάρπι, μια κωμόπολη κοντά στη Φεράρα και δίδαξε ελληνικά και λατινικά στο δούκα Αλμπέρτο Πίο, σύντομα όμως επέστρεψε στη Βενετία, όπου δίδαξε αρκετές φορές στη " Νέα Ακαδημία", μια εταιρία που είχε ιδρυθεί εκεί από λόγιους για την προαγωγή των ελληνικών. Εκτιμώντας τις εξαιρετικές του ικανότητες, η Βενετική Γερουσία του απένειμε το 1503 το αξίωμα "Publica Graecarum Literarum Officina", δηλαδή του Λογοκριτού επ' αμοιβή για τα ελληνικά βιβλία που εκδίδονταν στη Βενετία και στις κτήσεις της και των οποίων το περιεχόμενο έπρεπε να είναι σύμφωνο με τη θρησκεία και την ηθική. Διατήρησε το αξίωμα αυτό μέχρι το 1516.
Το 1504 διορίστηκε καθηγητής της ελληνικής γλώσσας στη Βενετία και δύο χρόνια αργότερα στην Πάντοβα. Ήταν τόσο δημοφιλής καθηγητής που προσέλκυε μαθητές από πολλές χώρες της Ευρώπης. Το 1509 επέστρεψε, μετά τη γαλλική εισιβολή στην Πάντοβα, στην πρωτεύουσα του Βένετο όπου το 1512, ύστερα από την επανίδρυση της έδρας των ελληνικών, έγινε ξανά καθηγητής. Και πάλι η διδασκαλία ελληνικών του είχε τέτοια απήχηση, που κάποιοι ονόμασαν τότε τη Βενετία "Νεα Αθήνα". Εκεί συνέχισε τη συνεργασία με τον Άλδο, εκδίδοντας σπουδαία έργα αρχαίων Ελλήνων συγγραφέων. Όμως το Φλεβάρη του 1515 πέθανε ο αγαπημενος του συνεργάτης κι εκδότης. Το 1516 τον κάλεσε στη Ρώμη ο πάπας Λέων Ι' για να βοηθήσει τον παλιό του δάσκαλο και φίλο Ιανό Λάσκαρι στην οργάνωση του "Ελληνικού Γυμνασίου" και στη διδασκαλία των ελληνικών σ'αυτό. Στη Ρώμη έγινε και ιερέας και διορίσθηκε από τον πάπα επίσκοπος Ιεράπετρας Κρήτης και αργότερα Μονεμβασίας. Δεν πρόφτασε όμως να πάει εκεί αφού πέθανε, ύστερα από δίμηνη ασθένεια (υδρωπικία σύμφωνα με τον Κων.Σάθα) στις 25 Νοεμβρίου το 1517, μόλις 47 χρονών.
Το έργο του.
Δύο επιγράμματα του Μουσούρου δημοσιεύτηκαν στο ποίημα του Μουσαίου "Τα καθ' Ηρώ και Λέανδρον", που είναι ίσως η πρώτη έκδοση του τυπογραφείου του Άλδου, τυπωμένη πιθανότατα περί το 1495. Από το τυπογραφείο του Άλδου Μανούτιου εκδόθηκαν, το 1497 το "Dictionarium graecum copiosissimum" με επίγραμμα του Μουσούρου, το 1498, με επιστασία του Έλληνα φιλολόγου, εννέα κωμωδίες του Αριστοφάνη και το 1499, σε δύο τόμους το έργο "Έλληνες Επιστολογράφοι", που περιελάμβανε επιστολές που αποδίδονται σε εικοσιέξι κλασικούς και πρώιμους χριστιανούς συγγραφείς. Το 1499 διέκοψε προσωρινά τη συνεργασία με τον Άλδο για να βοηθήσει το νεοϊδρυθέν και βραχύβιο αλλά εξαιρετικό ελληνικό τυπογραφείο της Βενετίας, των συμπατριωτών του Νικολάου Βλαστού και Ζαχαρία Καλλέργη, που εξέδωσε το Μέγα Ετυμολογικόν (1499) με πρόλογο του Μουσούρου, τον Γαληνό (1500) κ.ά. 
Με τη διάλυση του τυπογραφείου των Βλαστού-Καλλέργη, ο Άλδος αγόρασε τα αποθέματα των εκδόσεών τους και προσέλαβε τους έμπειρους κρητικούς τυπογράφους του, καθώς και τον Ιωάννη Γρηγορόπουλο, παιδικό φίλο του Μουσούρου, ως αρχιδιορθωτή. 
Ακολούθησε η έκδοση δεκαεπτά τραγωδιών του Ευριπίδη των οποίων την έκδοση επιμελήθηκε και πάλι ο Μουσούρος (1503-1504). Συνεργάστηκε με τον Δημήτριο Δούκα για την έκδοση του δίτομου έργου των "Ελλήνων Ρητόρων" (1508-1509), όπου υπάρχει εγκώμιο του Άλδου για τον Μουσούρο που συνδύαζε, όπως γράφει, την ελληνική και λατινική παιδεία. Το 1512 ο Μανούτιος και ο Μουσούρος εξέδωσαν τη γραμματική των ελληνικών του Μανουήλ Χρυσολωρά και τον Σεπτέμβριο του 1513 τον Πίνδαρο (σε πρώτη έκδοση), τον Ισοκράτη (σε δεύτερη) και τις επιστολές του Κικέρωνα. Τον Σεπτέμβριο του 1513 ο Μουσούρος εκδίδει το σημαντικότερο έργο του: τα "Άπαντα" του Πλάτωνα με αφιέρωση στον πάπα Λέοντα Ι. Το κείμενο, φιλολογικά αποκατεστημένο, δεν ήταν τότε γνωστό στη Δύση παρά μόνο από τη λατινική μετάφραση του M. Ficino. Στο έργο περιλαμβάνεται και Ωδή προς τον Πλάτωνα η οποία περιέχει και έκκληση στον πάπα για σταυροφορία και για ενίσχυση της διδασκαλίας των ελληνικών. Τα επόμενα δύο χρόνια εξέδωσαν έργα του Ησύχιου και του Αθήναιου (1514) και του Θεόκριτου (1515). Το 1515 η Βενετική Γερουσία παρέδωσε στον Μουσούρο και στον Βενετό λόγιο Μπατίστα Ενιάτσιο οχτακόσια χειρόγραφα του Βησσαρίωνα για να τα ταξινομήσουν. Με αυτά τα χειρόγραφα δημιουργήθηκαν τα πρώτα τμήματα της Μαρκιανής βιβλιοθήκης. Την ίδια χρονιά ο Μουσούρος εξέδωσε στη Φλωρεντία, από το τυπογραφείο του Βερνάρδου Τζιούντα, τα "Αλιευτικά" του Οππιανού και το 1516 δεκαέξι λόγους του Γρηγόριου του Ναζιανζηνού και τον "Παυσανία" με αφιέρωση στον Ιανό Λάσκαρι.

</doc>
<doc id="45414" url="https://el.wikipedia.org/wiki?curid=45414" title="Στίβος">
Στίβος

Ο στίβος είναι ένα άθλημα που αποτελείται από αγωνίσματα που περιλαμβάνουν τρέξιμο, άλμα, ρίψεις.
Τεχνικά χαρακτηριστικά.
Γενικά ο στίβος δεν μπορεί να έχει συνολικό μήκος μεγαλύτερο των 440 γυάρδων ή 402,34 μέτρων. Η διαμόρφωσή του περιλαμβάνει, κατ΄ έναντι μεταξύ τους, δύο ευθύγραμμα τμήματα και δύο καμπύλα καλούμενα «πέταλα» ή βιράζ. Αυτός χωρίζεται σε 6-8 διαδρόμους, (κουλουάρ), που σημαίνονται με λευκές διαγραμμίσεις, πλάτους έκαστος 1,22 μ. - 1,25μ. Στη σύγχρονη εποχή ο στίβος φέρει επίστρωση από ειδικό βιομηχανικό ελαστομερές κεραμόχρωμο υλικό (τάπητα).
Αγωνίσματα στίβου.
Επίσης με τον όρο στίβος χαρακτηρίζεται και το σύνολο των αγωνισμάτων, ειδικότερα του κλασικού αθλητισμού, που διεξάγονται στο χώρο αυτό και στον οποίο περιλαμβάνονται:
Τα αγωνίσματα.
Τα αγωνίσματα του στίβου είναι γνωστά και σαν κλασικός αθλητισμός, μιας και τα περισσότερα έχουν ρίζες σε ανάλογα αθλήματα που διοργανώνονταν στην κλασική αρχαιότητα. Τα αγωνίσματα του κλασικού αθλητισμού ήταν αυτά που κυριαρχούσαν στην αρχαία εποχή και ιδιαίτερα στους πανελλήνιους αγώνες. Χωρίζονται σε τρεις μεγάλες κατηγορίες: στους δρόμους, τα άλματα και τις ρίψεις. Υπεύθυνος φορέας παγκοσμίως για θέματα στίβου είναι η Διεθνής Ένωση Ομοσπονδιών Κλασικού Αθλητισμού (World Athletics, πρώην IAAF) ενώ στην Ελλάδα τα ανάλογα θέματα διαχειρίζεται ο ΣΕΓΑΣ.
Άλματα.
Τα άλματα βαθμολογούνται με 6 προσπάθειες στα οριζόντια και νικά ο αθλητής που έχει την υψηλότερη βαθμολογία, ενώ στα κάθετα οι αθλητές πραγματοποιούν συνεχώς άλματα μέχρι κάποιος να κάνει τρία άκυρα, οπότε ολοκληρώνει τις προσπάθειές του.

</doc>
<doc id="45415" url="https://el.wikipedia.org/wiki?curid=45415" title="Συμφωνία της Καζέρτας">
Συμφωνία της Καζέρτας

Η Συμφωνία της Καζέρτας ήταν μια ιστορική συμφωνία που υπογράφηκε στις 26 Σεπτεμβρίου 1944 στην πόλη Καζέρτα της Ν. Ιταλίας, περί το τέλος του Β' Παγκοσμίου Πολέμου, μεταξύ της «ελεύθερης» ελληνικής κυβέρνησης εθνικής ενότητας που συστάθηκε στο Κάιρο και που είχε στο μεταξύ μεταφερθεί, στην παρακείμενη πόλη Κάβα ντε Τιρρένι, αφενός, και αφετέρου των ελληνικών αντιστασιακών οργανώσεων (ΕΑΜ και ΕΔΕΣ) που δρούσαν τότε στην Ελλάδα. Η συμφωνία αυτή έγινε υπό την επίβλεψη των Βρετανικών στρατιωτικών δυνάμεων της Μεσογείου που είχαν πλέον την έδρα τους στην παρακείμενη πόλη Σαλέρνο.&lt;br&gt; 
Σκοπός της συμφωνίας αυτής ήταν να καθορισθούν θέματα σχετικά με τη δράση, τον έλεγχο και/ή τον αφοπλισμό των ένοπλων τμημάτων αντίστασης που είχαν δημιουργηθεί κατά τη διάρκεια της Κατοχής στον ελληνικό χώρο προκειμένου η χώρα να οδηγηθεί στην ομαλότητα, μετά την απελευθέρωση.
Ιστορικό.
Το Σεπτέμβριο του 1944, κατά την απελευθέρωση της Ελλάδας από τους Γερμανούς, στην πόλη Καζέρτα ("Caserta") της Ιταλίας, πραγματοποιήθηκε σύσκεψη στην οποία συμμετείχαν ο Βρετανός υπουργός Μέσης Ανατολής, Χάρολντ Μακ Μίλαν, ο αρχιστράτηγος των συμμαχικών δυνάμεων της Μεσογείου, (AFHQ), Σερ Χένρι Μέτλαντ Ουίλσον, ο Άγγλος στρατηγός, Ρόναλντ Σκόμπι, με τον επιτελάρχη του, Μπένφιλ, και άλλοι Άγγλοι πολιτικοί και στρατιωτικοί με τα μέλη της «ελεύθερης» ελληνικής κυβέρνησης εθνικής ενότητας που συστάθηκε υπό το Γ. Παπανδρέου όταν έληξε η Πολιτική κρίση Καΐρου (1944) και με τους στρατιωτικούς ηγέτες των ελληνικών αντιστασιακών οργανώσεων, ΕΑΜ και ΕΔΕΣ, που έφθασαν με αεροσκάφος της RAF από το αεροδρόμιο Νεράιδας.&lt;br&gt; 
Στην ελληνική κυβέρνηση, που είχε στο μεταξύ μεταφερθεί από την Αλεξάνδρεια, στις 7 Σεπτεμβρίου (1944), στην παρακείμενη πόλη, Κάβα ντε Τιρρένι, μεταξύ Καζέρτας - Σαλέρνο, μετείχαν ο τότε «επιλεχθης» και αναγνωρισθης ως πρωθυπουργός Γεώργιος Παπανδρέου με τέσσερις ΕΑΜικούς υπουργούς: δύο εκπροσώπους της Αριστεράς, (ο Μιλτιάδης Πορφυρογένης και ο Γιάννης Ζέβγος), και δύο από τα άλλα κόμματα του ΕΑΜ, (ο Αλέξανδρος Σβώλος και ο Ηλίας Τσιριμώκος), καθώς και οι Θεμιστοκλής Τσάτσος και Χρήστος Σγουρίτσας. Στη σύσκεψη κλήθηκαν επίσης και παρευρέθηκαν και οι στρατιωτικοί αρχηγοί του ΕΔΕΣ, στρατηγός Ναπολέων Ζέρβας, και του ΕΛΑΣ, στρατηγός Στέφανος Σαράφης, έχοντας ο τελευταίος μαζί του ως νομικό σύμβουλο τον Κ. Δεσποτόπουλο. 
Η συνάντηση όλων των παραπάνω έγινε στην Καζέρτα, στις 23 Σεπτεμβρίου του 1944, οπότε και ξεκίνησε η σύσκεψη. Ύστερα από μακρές συζητήσεις, τρεις ημέρες αργότερα, στις 26 Σεπτεμβρίου 1944, το απόγευμα, υπογράφηκε η ομώνυμη συμφωνία, που υπήρξε ιδιαίτερα καθοριστική για τις μετέπειτα πολιτικές εξελίξεις στη μεταπολεμική Ελλάδα.
Βασικοί όροι.
Κατά τους όρους της συμφωνίας αυτής, όλες οι ανταρτικές δυνάμεις που δρούσαν στην Ελλάδα θα υπάγονταν στις διαταγές της ελληνικής κυβέρνησης Εθνικής Ενότητας, η οποία στη συνέχεια θα τις έθετε υπό τις διαταγές του στρατηγού Ρ. Σκόμπυ, που θα ηγούταν των βρετανικών απελευθερωτικών δυνάμεων στην Ελλάδα. Οι στρατιωτικοί ηγέτες του ΕΛΑΣ και του ΕΔΕΣ αναλάμβαναν την υποχρέωση να απαγορεύσουν στις ανταρτικές μονάδες οποιαδήποτε δράση που θα απέβλεπε στην κατάληψη της εξουσίας. Συγκεκριμένα για την Αθήνα, αναφερόταν ότι «"ουδεμία ενέργεια θα αναληφθεί εκτός υπό τας αμέσους διαταγάς του στρατηγού Σκόμπυ»". Με την ίδια συμφωνία, τα ιδρυμένα από τις κατοχικές κυβερνήσεις, Τάγματα Ασφαλείας, θεωρούνταν όργανα του εχθρού και θα αντιμετωπίζονταν ως δοσίλογοι, αν δεν παραδίδονταν σύμφωνα με τις εκδοθησομένες διαταγές του Ρ. Σκόμπυ.
Οι ελληνικές ανταρτικές δυνάμεις θα σχημάτιζαν «"Εθνικήν Ένωσιν, ίνα συντονίζουν την δράσιν των διά το καλύτερον συμφέρον του Αγώνος»". Καθορίζονταν, επίσης, οι περιφέρειες και τα εδαφικά όρια εντός των οποίων θα δρούσε στο εξής ο ΕΔΕΣ και ο ΕΛΑΣ και γινόταν σχετική ειδική μνεία για την Αττική, την Πελοπόννησο και τη Θράκη. Διοικητής των στρατευμάτων της Αττικής διοριζόταν ο στρατηγός Σπηλιωτόπουλος, που θα ενεργούσε σε συνεργασία με τους αντιπροσώπους της ελληνικής κυβέρνησης στην Αθήνα. Αξιωματικός - σύνδεσμος θα προτεινόταν από το Στρατηγό Σαράφη με την έγκριση της κυβέρνησης. Ο Στρατηγός Σαράφης επίσης θα «υπεδείκνυε» τον αξιωματικό - διοικητή των ανταρτικών δυνάμεων Πελοποννήσου, τον οποίο θα βοηθούσε σύνδεσμος της αγγλικής αποστολής. 
Ανάλογες ρυθμίσεις συμφωνήθηκαν για τη Θράκη και τη Θεσσαλονίκη. Οι στρατιωτικοί διοικητές των περιοχών αυτών θα είχαν ως αποστολή την παρενόχληση της γερμανικής υποχώρησης, την εξουδετέρωση των γερμανικών φρουρών και την τήρηση του νόμου και της τάξης στα εδάφη που θα απελευθερώνονταν. Θα παρείχαν δε τη συνδρομή τους για την αποκατάσταση της πολιτικής εξουσίας και για την πρόληψη «"επιβολής οποιασδήποτε ποινής και αδικαιολογήτου συλλήψεως»".
Συνέπειες.
Τα γεγονότα που ακολούθησαν, και κυρίως τα Δεκεμβριανά, εκτιμήθηκαν από ορισμένους ιστορικούς ως συνέπεια των όρων της συμφωνίας της Καζέρτας, για την οποία κυρίως η Αριστερά αλλά και μια μερίδα της Δεξιάς (από την αντίθετη σκοπιά, «ως υπερβολική σε υποχωρήσεις προς τους κομμουνιστές») είχε διατυπώσει σοβαρές επιφυλάξεις.
Τον Οκτώβριο του 1944, αμέσως μετά την απελευθέρωση και τη συμφωνία της Καζέρτας, ο Γεώργιος Παπανδρέου μαζί με τα μέλη της κυβέρνησής του επέστρεψε στην Ελλάδα από το Σαλέρνο της Ιταλίας με το αγγλικό πολεμικό πλοίο «Πρίγκιψ Δαυίδ».
Εξωτερικοί σύνδεσμοι.
εφημ. Καθημερινή

</doc>
<doc id="45418" url="https://el.wikipedia.org/wiki?curid=45418" title="Δρ. Πυκλ και Κύριος Πράιντ">
Δρ. Πυκλ και Κύριος Πράιντ

Το Δρ. Πυκλ και Κύριος Πράιντ ("Dr. Pyckle and Mr. Pryde") είναι μια αμερικάνικη βουβή, ασπρόμαυρη κωμωδία τρόμου, βασισμένη στην νουβέλα του Ρόμπερτ Λούις Στίβενσον "Δόκτωρ Τζέκιλ και κύριος Χάιντ". Πρωταγωνιστεί ο Σταν Λόρελ (πιο γνωστός ως Λιγνός) ως ένας άγγλος επιστήμονας που δημιουργεί ένα φάρμακο που τον μεταμορφώνει στον κακό του εαυτό, που αρχίζει να τρομοκρατεί το Λονδίνο.
Πλοκή.
Ο Δόκτωρ Πυκλ κατασκευάζει ένα φάρμακο που κατά λάθος τον μεταμορφώνει στον κακό του εαυτό, τον κύριο Πράιντ. Ο Πράιντ αρχίζει να τρομοκρατεί το Λονδίνο, π.χ. κλεβοντας το παγωτό ενός παιδιού, κλέβοντας μάρμαρα και αρπάζοντας την τσάντα μιας γυναίκας. Καθώς οι εξαγριωμένοι κάτοικοι τον ψάχνουν, εκείνος αποφασίζει να δηλητηριαστεί για να γλιτώσει, αλλά κατά λάθος πίνει καστορέλαιο. 

</doc>
<doc id="45423" url="https://el.wikipedia.org/wiki?curid=45423" title="Eminem">
Eminem

Ο Μάρσαλ Μπρους Μάδερς ("Marshall Bruce Mathers III", γενν. (17 Οκτωβρίου 1972), γνωστός με το καλλιτεχνικό όνομα Eminem, είναι Αμερικανός ράπερ. Έχει βραβευτεί με πολλαπλά Γκράμι για την πολυδιάστατη δράση του στην αμερικανική σόουμπιζ ως ράπερ, παραγωγός μουσικής και περιστασιακός ηθοποιός. Βραβεύτηκε επίσης με το βραβείο Όσκαρ για το τραγούδι "Lose Yourself" της ταινίας "8 Mile" του 2002, καθιστώντας τον, τον πρώτο ράπερ στην ιστορία που επιτυγχάνει κάτι τέτοιο. 
Ανακαλύφθηκε από τον ράπερ και παραγωγό Dr. Dre και υπέγραψε με την εταιρία του, Aftermath Records και με την Interscope Records, δημιουργώντας το 1999 την δίκη του δισκογραφική, την Shady Records, υπό την Interscope. Μέχρι σήμερα, έχει πουλήσει πάνω από 170 εκατομμύρια δίσκους παγκοσμίως, κάνοντας τον έναν απ' τους καλλιτέχνες με τις περισσότερες πωλήσεις παγκοσμίως, και έχει επίσης τις περισσότερες πωλήσεις όλων των εποχών μεταξύ των καλλιτεχνών ραπ. Κατέχει επίσης, σύμφωνα με το Βιβλίο Γκίνες, το ρεκόρ σε πωλήσεις την πρώτη εβδομάδα κυκλοφορίας ενός δίσκου, καθώς το Marshall Mathers LP πούλησε 1,76 εκατομμύρια αντίγραφα στην πρώτη βδομάδα κυκλοφορίας του.
Ο Eminem έχει διακριθεί για τις τεχνικές και στιχουργικές του ικανότητες στην ραπ και σήμερα θεωρείται ένας από τους πλέον θρυλικούς καλλιτέχνες στον χώρο τις χιπ-χοπ, με πολλούς καλλιτέχνες να τον αναφέρουν ως μία από τις επιρροές τους. 
Παρόλα αυτά, είναι επίσης γνωστός για τους αντικρουόμενους και προσβλητικούς στίχους που περιβάλλουν τα τραγούδια του. Κριτικοί, όπως το SAINTS.COM, κατακρίνουν τους στίχους του και τον ίδιο ως ομοφοβικό και μισογύνη, ενώ άλλοι υποστηρίζουν ότι προάγει τη βία μέσω της μουσικής του.
Νεανική ζωή.
Γεννήθηκε στις 17 Οκτωβρίου 1972 στην περιοχή Σεντ Τζόσεφ του Μισούρι από τους Ντέμπορα "Ντέμπι" Ρέι Νέλσον και Μάρσαλ Μπρους Μάδερς ΙΙ ενώ μεγάλωσε στο Ντιτρόιτ. Λίγο μετά την γέννησή του, ο πατέρας του εγκατέλειψε τη μητέρα του και τον ίδιο. Στα παιδικά του χρόνια η μητέρα του αντιμετώπιζε σοβαρά οικονομικά προβλήματα, κατ' εξοχήν λόγος για τις συνεχείς μετακινήσεις τους, κατά τις οποίες συχνά ζούσαν σε τροχόσπιτα και στηρίζονταν στην φροντίδα των συγγενών τους.
Κατά την εφηβεία, επηρεασμένος από τον θείο του, Ρόναλντ Μακντόναλντ "Ρόνι" Πόλκινγκχαρν, με τον οποίο είχε πολύ καλές σχέσεις, ενδιαφέρθηκε για την χιπ χοπ μουσική και από την ηλικία των δεκατεσσάρων έκανε ερασιτεχνικά ραπ με το ψευδώνυμο "M&amp;M". Η αυτοκτονία του θείου του στις 14 Δεκεμβρίου 1991 ήταν ένα πλήγμα για τον Μάδερς και αναφορές στο θάνατο του υπάρχουν σε πολλά μεταγενέστερα τραγούδια, όπως το "Stan", το "Cleaning Out My Closet", το "Mockingbird," και το "My Dad's Gone Crazy". Από νεαρή ηλικία συχνά έπαιρνε μέρος σε freestyle battles για να γίνει αποδεκτός από την underground χιπ χοπ κοινότητα. Γύρω στο 1995 έγινε μέλος του γκρουπ "Soul Intent", όταν και κυκλοφόρησε ο πρώτος του δίσκος.
Τα πρώτα επαγγελματικά του βήματα.
Το 1995 κυκλοφόρησε το πρώτο επίσημο έργο του, το "Fuckin’ Backstabber", μαζί με τους Soul Intent. Ένα χρόνο αργότερα, κυκλοφόρησε ανεξάρτητα το underground άλμπουμ "Infinite". Το άλμπουμ δεν έλαβε καθόλου καλές κριτικές, με τους περισσότερους να λένε ότι το στυλ του Έμινεμ ήταν παρόμοιο με αυτό του Nas και του AZ. 
Την ίδια εποχή ο Έμινεμ είχε κάνει μια αξιοσημείωτη συνεργασία με τον Royce da 5'9". Το ντουέτο αναφέρεται ως "Bad Meets Evil", με τον Έμινεμ να έχει το ρόλο του διαβολικου και τον Royce του κακού, στο ομώνυμο τραγούδι που περιλαμβάνεται στο "The Slim Shady LP". Το 1997 κυκλοφόρησε το "The Slim Shady EP demo", με τους στίχους του τραγουδιού να είναι πολύ σκοτεινοί και ανατρεπτικοί. Έγινε τότε γνωστός στην underground χιπ χοπ κοινότητα λόγω του καρτουνίστικου ύφους αλλά και επειδή ήταν λευκός σε περιβάλλον που επικρατούσαν κατά κανόνα οι μαύροι.
Η Επιτυχία.
Όταν ο Μάδερς χώρισε, η πρώην γυναίκα του έκανε μια αποτυχημένη απόπειρα αυτοκτονίας παίρνοντας ναρκωτικά. Τότε, σύμφωνα με το "Billboard Magazine", "κατάλαβε ότι οι μουσικές του φιλοδοξίες ήταν ο μόνος τρόπος για να ξεφύγει από τη δυστυχία". Έτσι, αφού υπέγραψε στην Aftermath Entertainment/Interscope Records το 1998, κυκλοφόρησε το 1999 σε συνεργασία με τον Dr. Dre το "The Slim Shady LP". Το άλμπουμ ήταν, σύμφωνα με το ίδιο άρθρο του Billboard, «βάναυσο» και «έτη φωτός μπροστά από ότι είχε προηγουμένως κάνει». Ήταν ένα από τα πιο δημοφιλή άλμπουμ του 1999, και έγινε τρεις φορές πλατινένιο μέχρι το τέλος του έτους. Η δημοτικότητα του άλμπουμ δημιούργησε και αμφισβήτηση γύρω από πολλούς στίχους των τραγουδιών του άλμπουμ. Στο "'97 Bonnie και Clyde", περιγράφει ένα ταξίδι μαζί με την μικρή κόρη του, αφού πρώτα θα έχουν ξεφορτωθεί το πτώμα της γυναίκας του. Σε ένα άλλο τραγούδι, το "Guilty Conscience", καταλήγει ενθαρρύνοντας έναν άνδρα να δολοφονήσει τη σύζυγό του και τον εραστή της, ενώ στο λεγόμενο "Kim" δείχνει να βρίζει και να δολοφονεί την πρώην γυναίκα του. Το "Guilty Conscience" σηματοδότησε την αρχή της φιλίας και του μουσικού δεσμού του Eminem με τον Dr. Dre. Οι δυο τους αργότερα συνεργάστηκαν σε μια σειρά τραγουδιών που έγιναν επιτυχίες, όπως τα "Forgot About Dre" και "What's the Difference" από το άλμπουμ του Dr. Dre "2001", το "Bitch Please II" από το Marshall Mathers LP, το "Say What You Say" από το Eminem Show και το "Encore/Curtains Down" από το Encore. Ο Dr. έχει τουλάχιστον μία συμμετοχή σε κάθε mainstream άλμπουμ του Έμινεμ.
Καταχρήσεις.
Υπήρξε εθισμένος στα ναρκωτικά και το αλκοόλ, όπως υποδηλώνει μέσα από τα τραγούδια του "Drug Ballad", το "These Drugs" (με τους D12) και το "Under the Influence".
Άλλα τραγούδια όμως, όπως το "Just Don't Give a Fuck", υπαινίσσονται χρήση κοκαΐνης. Εντούτοις, εξαιτίας μιας ποινής δύο ετών αστυνομικής επιτήρησης που του επιβλήθηκε το 2001, κατά τη διάρκεια της οποίας υπόκειντο σε υποχρεωτική τακτική εξέταση για χρήση ναρκωτικών, σταμάτησε εντελώς να τα χρησιμοποιεί. Αυτό υποστηρίζεται από τις αναφορές για χρήση ναρκωτικών που είχε στα τραγούδια του, οι οποίες εξαφανίστηκαν μετά το 2001, και από τα λεγόμενα του φίλου του, Proof, που δήλωσε ότι ο Μάδερς «συμπεριφέρεται φρόνιμα». Εκείνη την εποχή άρχισε να χρησιμοποιεί ηρεμιστικά χάπια για την ανακούφιση των προβλημάτων ύπνου που αντιμετώπιζε. Το καλοκαίρι 2005, ο Μάδερς έκανε την πρώτη περιοδεία με συναυλίες μετά από 3 χρόνια στις ΗΠΑ, την "Anger Management 3 Tour" και τραγούδησε μαζί με τους Lil' Jon, 50 Cent, G-Unit, D12, Obie Trice, The Alchemist και πολλούς άλλους. Ακύρωσε όμως το ευρωπαϊκό σκέλος της περιοδείας και αργότερα ανήγγειλε ότι είχε εισαχθεί σε πρόγραμμα αποτοξίνωσης και θεραπείας από τον εθισμό του σε ηρεμιστικά χάπια και φάρμακα ύπνου.
Δεύτερο διαζύγιο.
Ο Μάδερς ξαναπαντρεύτηκε την Κιμ στις 14 Ιανουαρίου 2006, στο Μίσιγκαν. Κουμπάρος ήταν ο παλιός φίλος και μέλος των D12, Proof, ενώ κυρία επί των τιμών ήταν η κόρη τους Χέιλι Μάδερς. Καλεσμένοι στο γάμο ήταν τα άλλα μέλη των D12, καθώς επίσης και τα μέλη της G-Unit. Η μητέρα της Κιμ παρευρέθηκε στο γάμο, ενώ η μητέρα του Μάδερς όχι. Παρόλα αυτά, σε λιγότερο από 11 εβδομάδες γάμου, το ζεύγος κατέθεσε αίτηση διαζυγίου, αναφέροντας ως αιτία "διακοπή στη σχέση γάμου" (που στο Μίσιγκαν, είναι ο μόνος λόγος που κάποιος μπορεί να δώσει ως αιτία διαζυγίου). Στις 5 Απριλίου 2006, τα νέα διέρρευσαν στην εφημερίδα "Detroit Free Press" και στην εκπομπή "Total Request Live" του MTV. Επιπλέον, κατέστη σαφές ότι ο Μάδερς είχε συνάψει σχέση με την Μαράια Κάρεϊ, η οποία αρνήθηκε επίσημα όσα τους καταλόγισαν τα ΜΜΕ. Ο Μάδερς δήλωσε ότι έβγαιναν ραντεβού για 6 με 7 μήνες αλλά "ήταν πολύ ντίβα" και για αυτό δεν προχώρησε η σχέση τους. Φήμες ήθελαν τον Έμινεμ να έχει μια σύντομη σχέση και με την συμπρωταγωνίστρια του στην ταινία "8 Mile", Μπρίτανι Μέρφι, κατά το γύρισμα της ταινίας, αλλά η ίδια δεν σχολίασε ποτέ τις συγκεκριμένες θεωρίες.
Βιβλιογραφία.
Αυτοβιογραφία 

</doc>
<doc id="45424" url="https://el.wikipedia.org/wiki?curid=45424" title="Μοραβία">
Μοραβία

Η Μοραβία (τσεχ., σλοβακ. "Morava", γερμ. "Mähren", ουγγρ. "Morvaország", πολων. "Morawy") είναι ιστορική περιοχή στο ανατολικό τμήμα της Τσεχίας. Η περιοχή πήρε το όνομά της από τον ποταμό Μοράβα.
Γεωγραφία.
Η Μοραβία καταλαμβάνει το ανατολικό τμήμα της Τσεχίας και περιλαμβάνει τους νομούς Μοραβίας-Σιλεσίας, Ζλιν, Όλομοουτς, Πάρντουμπιτσε, Βίσοτσινα και Νότιας Βοημίας. Συνορεύει βόρεια με την Πολωνία και το τσεχικό τμήμα της Σιλεσίας, ανατολικά με τη Σλοβακία, νότια με την Αυστρία και δυτικά με την ιστορική περιοχή της Βοημίας. 
Μέχρι το 1641, πρωτεύουσα της Μοραβίας ήταν το Όλομοουτς, αλλά μετά την κατάληψή της από τους Σουηδούς, πρωτεύουσα έγινε το Μπρνο.
Οικονομία.
Στα νότια, οι περιοχές στη λεκάνη της Βιέννης είναι σημαντικές για την εξόρυξη πετρελαίου και λιγνίτη. Στην περιοχή γύρω από την Οστράβα μέχρι το 1995 υπήρχε έντονη δραστηριότητα ανθρακωρυχείων. Σημαντικά βιομηχανικά αγαθά είναι ο σίδηρος, χημικά, δέρμα, και οικοδομικά υλικά, ενώ τα κύρια οικονομικά κέντρα είναι το Μπρνο, το Όλομοουτς και η Οστράβα.
Η Μοραβία είναι επίσης γνωστή για την αμπελουργία της: περιλαμβάνει το 94% των αμπελώνων της Τσεχίας κι είναι το κέντρο παραγωγής κρασιού στη χώρα.
Ιστορία.
Γύρω στο 60 π.Χ., οι Βόιοι, κέλτικο φύλο, αποσύρθηκαν από την περιοχή της Μοραβίας, όπου έφτασαν γερμανικά φύλα κι αργότερα, τον 6ο αιώνα, σλαβικοί πληθυσμοί. Το 833, δημιουργήθηκε η Μεγάλη Μοραβία, με την κατάκτηση των εδαφών της σημερινής Σλοβακίας και βόρειας Ουγγαρίας και τη δεκαετία του 890 επεκτάθηκε, περιλαμβάνοντας πλέον τα εδάφη της σημερινής Τσεχίας και Σλοβακίας, της δυτικής Ουγγαρίας, της Λουσατίας στη σημερινή Γερμανία, της Σιλεσίας και της λεκάνης του Βίστουλα στη σημερινή Πολωνία. Με το θάνατο του βασιλιά Σβάτοπλουκ το 895, οι πρίγκιπες της Βοημίας έγιναν βασάλοι του άρχοντα των ανατολικών Φράγκων και το κράτος της Μοραβίας διαλύθηκε με την επιδρομή των Μαγυάρων το 906-907. 
Οι Μαγυάροι ηττήθηκαν από τον Αυτοκράτορα Όθωνα Α΄ το 955 κι η Μοραβία πέρασε υπό την εξουσία του Βολεσλάβου Α΄ της Βοημίας, της δυναστείας των Πρεμυσλίδων. Ο Βολέσλαος Α΄ της Πολωνίας προσάρτησε τη Μοραβία το 999, αλλά επανακτήθηκε από τον Βρετισλάβο Α΄ της Βοημίας, ο οποίος εξουσίαζε και τη Βοημία μετά το 1035. 
Η Μοραβία έφτασε στο μεγαλύτερο καθεστώς αυτονομίας της το 1182, όταν ο αυτοκράτορας Φρειδερίκος Α΄ την κατέστησε ηγεμονία, ανεξάρτητη από τη Βοημία και υποκείμενη κατευθείαν στον αυτοκράτορα. Ωστόσο, το 1197 ο Βλαδισλάβος Γ΄ της Βοημίας έλυσε το πρόβλημα διαδοχής με τον αδερφό του, Ότακαρ Α΄ και αποδέχθηκε την ηγεμονία της Μοραβίας υποτελή στη Βοημία.
Από τότε και στο εξής, Μοραβία και Βοημία έχουν κοινή ιστορία. Από το 1310, οι δυο περιοχές βρίσκονταν υπό τη δυναστεία των Λουξεμβούργων μέχρι που πέρασαν στην εξουσία του Άλφρεντ Β΄ των Αψβούργων το 1437. Κατά τη διάρκεια των Πολέμων των Χουσιτών, οι Αψβούργοι έχασαν τον έλεγχο των δυο περιοχών και προσωρινά διαιρέθηκαν, καθώς το 1469 η Μοραβία πέρασε στα χέρια του βασιλιά Κόρβινους της Ουγγαρίας, μέχρι το 1490, οπότε κι επανενώθηκαν και παρέμειναν υπό τους Αψβούργους μέχρι το τέλος του Α΄ Παγκοσμίου Πολέμου.
Μετά τη διάσπαση της Αυστροουγγαρίας το 1918, η Μοραβία έγινε τμήμα της Τσεχοσλοβακίας και του προτεκτοράτου Βοημίας και Μοραβίας κατά τη γερμανική κατοχή στο Β΄ Παγκόσμιο Πόλεμο. Το 1945, εκδιώχθηκε η γερμανική μειονότητα από τη Μοραβία, ενώ η περιοχή έγινε τμήμα της Τσεχίας μετά τη διάλυση της Τσεχοσλοβακίας το 1993.

</doc>
<doc id="45425" url="https://el.wikipedia.org/wiki?curid=45425" title="Πολωνικά">
Πολωνικά



</doc>
<doc id="45428" url="https://el.wikipedia.org/wiki?curid=45428" title="Αριστείδης Μόσχος">
Αριστείδης Μόσχος

Ο Αριστείδης Μόσχος (1930, Πεντάλοφο Αιτωλοακαρνανίας - 8 Νοεμβρίου 2001, Αθήνα) ήταν Έλληνας δεξιοτέχνης σαντουρίστας διεθνούς φήμης. Θεωρείται ένας από τους σημαντικότερους Έλληνες σαντουρίστες.
Βιογραφία.
Ο Αριστείδης Μόσχος γεννήθηκε στο χωριό Πεντάλοφο Αιτωλοακαρνανίας το 1930.
Ο πρώτος του καθηγητής ήταν ο Νέστορας Μπάτσι. Έμαθε γρήγορα και ξεκίνησε να παίζει στο μαγαζί του πατέρα του. Μετά τον πόλεμο εγκατέλειψε το Αγρίνιο και ήρθε στην Αθήνα, όπου μπήκε στο Λύκειο των Ελληνίδων. Με αυτό έκανε περιοδείες σε όλο τον κόσμο. Συνεργάστηκε με πολλούς τραγουδιστές, μουσικούς και συνθέτες. Συμμετείχε σε πολλές ραδιοφωνικές και τηλεοπτικές εκπομπές σχετικές με τη δημοτική και λαϊκή μουσική παράδοση. Κυκλοφόρησε 15 δίσκους, εκ των οποίων οι τρεις έγιναν χρυσοί και οι δύο πλατινένιοι. Συμμετείχε σε περίπου 150 άλλους δίσκους ως σολίστας.
Το 1985 ίδρυσε το "Λαϊκό Σχολείο Παραδοσιακής Μουσικής" το οποίο λειτούργησε ως αστική μη κερδοσκοπική εταιρεία. Εκεί δίδαξε πληθώρα παραδοσιακών οργάνων αλλά και βυζαντινή μουσική. Επίσης, κατά την διάρκεια λειτουργίας του ωδείου, δημιουργήθηκε χορωδία στο πλαίσιο των μαθημάτων.
Για τα επιτεύγματα τα έχει λάβει επαίνους από την Βουλή των Ελλήνων καθώς και από διάφορους δήμους και συλλόγους.
Απεβίωσε στις 8 Νοεμβρίου του 2001 σε ηλικία 71 ετών.

</doc>
<doc id="45430" url="https://el.wikipedia.org/wiki?curid=45430" title="Ο μικρός Νικόλας">
Ο μικρός Νικόλας

Ο μικρός Νικόλας (γαλλ. "Le petit Nicolas") είναι δημιούργημα του σεναριογράφου Ρενέ Γκοσινί ("Rene Goscinny", 1926-1977) και του σκιτσογράφου Ζαν Ζακ Σανπέ ("Jean-Jacques Sempé", 1932-...). Είναι ο κεντρικός ήρωας της σειράς βιβλίων "Οι περιπέτειες του μικρού Νικόλα", ένα αθώο και χαριτωμένο παιδάκι που ζει με την οικογένειά του και τους φίλους του σε κάποια (μη καθορισμένη) πόλη της Γαλλίας τις δεκαετίες του 1950 και του 1960.
Οι ιστορίες δημοσιεύτηκαν την περίοδο 1956-1964, αρχικά στη βελγική εφημερίδα "Le Mystique" και αργότερα (από το 1959) στις γαλλικές "Sud Ouest" και "Pilot".
Οι χαρακτήρες.
Οι κύριοι χαρακτήρες που εμφανίζονται επανειλημμένα στις περιπέτειες του μικρού Νικόλα είναι:
Συμμαθητές του Νικόλα:
Άλλοι:
Τα βιβλία.
Τα βιβλία της σειράς "Οι περιπέτειες του μικρού Νικόλα" είναι: 

</doc>
<doc id="45432" url="https://el.wikipedia.org/wiki?curid=45432" title="Μικρός Νικόλας">
Μικρός Νικόλας



</doc>
<doc id="45436" url="https://el.wikipedia.org/wiki?curid=45436" title="Οίκος (αστρολογία)">
Οίκος (αστρολογία)

Με τον όρο οίκος εννοούνται στην αστρολογία τα 12 τμήματα στα οποία χωρίζουμε νοητά την σφαίρα της γης. Ξεκινάμε από την γραμμή του ορίζοντα που ανατέλλει την στιγμή της γέννησης (δηλαδή από τον ωροσκόπο) και συνεχίζουμε με άλλες 11 νοητές γραμμές πάνω στην υδρόγειο σφαίρα μέχρι να επιστρέψουμε στην αρχική. Φανταστείτε ένα πορτοκάλι που το κόβουμε σε 12 φέτες. Κάθε μία από αυτές τις 12 γραμμές αποτελεί την αρχή (ακμή) ενός τμήματος (οίκου). 
Συμβολισμοί.
Κάθε οίκος συμβολίζει και ένα τομέα της γήινης και ανθρώπινης δραστηριότητας όπως οικονομικό, ερωτικό κ.λ.π.

</doc>
<doc id="45437" url="https://el.wikipedia.org/wiki?curid=45437" title="Γεωπολιτική">
Γεωπολιτική

Η γεωπολιτική (γη + πολιτική) είναι η μελέτη των επιδράσεων της γεωγραφίας (ανθρώπινης και φυσικής) στις διεθνείς σχέσεις και στη διεθνή πολιτική. Η γεωπολιτική ως μια θεωρία χωρικών αλληλεξαρτήσεων και ιστορικής αιτιότητας, αναλύει και συσχετίζει σταθερούς και μεταβλητούς γεωγραφικούς παράγοντες καταλήγοντας σε συμπεράσματα κατανομής της ισχύος στο διεθνή χώρο. Η γεωπολιτική αποτελεί μια μέθοδο μελέτης της εξωτερικής πολιτικής ώστε να γίνει κατανοητή, να εξηγηθεί και τελικά να μπορεί να προβλεφθεί η συμπεριφορά των διεθνών πολιτικών δρώντων μέσα από γεωγραφικές μεταβλητές. Αυτές οι μεταβλητές περιλαμβάνουν το κλίμα/περιβάλλον, τον πολιτισμό, την τοπογραφία, τη δημογραφία, τους φυσικούς πόρους και εφαρμοσμένες επιστήμες της περιοχής που εξετάζεται.
Ο όρος "γεωπολιτική" σαν επιστημονικός όρος εισήχθη το 1899 από τον Σουηδό πολιτικό και πολιτικό επιστήμονα , μαθητή του γεωγράφου και θεωρούμενου ως πατέρα της γεωπολιτικής . Ως επιστήμη, η γεωπολιτική δημιουργήθηκε στις αρχές του 20ου αιώνα και στη συνέχεια διαδόθηκε στην κεντρική Ευρώπη κατά το διάστημα του μεσοπολέμου. Η γεωπολιτική αποτελεί εργαλείο της στρατηγικής με κεντρικό σημείο την εθνική ισχύ και τον έλεγχο μίας γεωγραφικής επικράτειας. Κράτη που είναι ισχυρότερα στην προβολή των ικανοτήτων τους σε μεγαλύτερες αποστάσεις, αποτελούν τα κυρίαρχα κράτη σε κάθε ιστορική περίοδο μέσα στο διεθνές σύστημα. Επομένως, η γεωπολιτική υπονοεί την ύπαρξη διεθνών ανταγωνισμών και υποστηρίζει τη στρατηγική σχεδίαση σε διάφορους τομείς, όπως της στρατιωτικής ισχύος (γεωστρατηγική), της οικονομίας (γεωοικονομία).
Θεωρητικές σχολές σκέψεις της Γεωπολιτικής.
Γερμανική Σχολή (geopolitik).
Η γερμανική γεωπολιτική σχολή σκέψης συνοψίζεται στον όρο Geopolitik. Οι βασικότεροι εκπρόσωποι της geopolitik είναι οι Friedrich Ratzel, Rudolf Kjellen, Oswald Spengler, Alexander Humboldt, Karl Ritter και ο Karl Haushofer. Η γερμανική σχολή χαρακτηρίζεται από μια οραματιστική τάση: ο θεωρητικός φαντάζεται πώς θα ήθελε ο κόσμος να ήταν και χρησιμοποιεί την γεωπολιτική προς επίτευξη του οράματος αυτού. Ο Ratzel φαντάζεται τα κράτη ως ζωντανούς οργανισμούς και ο Haushofer οραματίζεται έναν κόσμο χωρισμένο σε σφαίρες επιρροής.
Αναγνωρίζει την αξία της χωρικής διάστασης δίνοντας έμφαση στις μεταφορές (συγκοινωνίες και επικοινωνίες θα λέγαμε σήμερα) και στην προκύπτουσα έννοια της κυκλοφορίας (verkehr) που δίνει μια δυναμική στην ανάλυση. Η έννοια της κυκλοφορίας εμπεριέχει ως αναλυτικές έννοιες α) τον γεωγραφικό χώρο εκκίνησης, β) τον γεωγραφικό χώρο προορισμού και γ) τη μεταξύ τους απόσταση. Βασικά σημεία του έργου του είναι η παρομοίωση των κρατών με τους ζωντανούς οργανισμούς: τα κράτη ιδρύονται (γεννώνται), εξελίσσονται και ακμάζουν (ζουν), παρακμάζουν (γερνούν) και διαλύονται (πεθαίνουν)· καθώς και η έννοια του «ζωτικού χώρου» (lebensraum), και η άποψη ότι η αντίθεση μεταξύ χερσαίων και θαλάσσιων δυνάμεων έχει θεμελιώδη σημασία για τις σχέσεις μεταξύ των λαών.
Υποστηρίζει ότι τα σύνορα μεταξύ των κρατών δεν αποτελούν χαράξεις νομικήςφύσεως, αλλά στρατηγικούς στόχους ύπαρξης σε έναν περιορισμένης έκτασης πλανήτη. Τα σύνορα μπορούν να διαστέλλονται και να συστέλλονται ανάλογα με τη δυναμική του κάθε κράτους-οργανισμού. Για τον Χαουσχόφερ, η γεωπολιτική πρέπει να συμβάλλει στην ανάδειξη στο διεθνές προσκήνιο ενός περιορισμένου αριθμού κρατών διεθνούς ακτινοβολίας, καθένα από τα οποία θα κυριαρχούσε σε μία συγκεκριμένη ζώνη επιρροής.
Τα έργα του Karl Haushofer βρήκαν μεγάλη ανταπόκριση στη Ναζιστική ηγεσία και οι ιδέες του χρησιμοποιήθηκαν για να δικαιολογήσουν την γερμανική επεκτατικότητα κατά την εποχή κυριαρχίας του Εθνικοσοσιαλιστικού κόμματος. Προτάθηκε από το Χίτλερ στο Στάλιν, αλλά απορρίφθηκε από τον τελευταίο. Βασίζεται σε πολιτισμική διαίρεση της υδρογείου. Σήμερα δεν είναι επίκαιρη (βρίσκεται σε λανθάνουσα κατάσταση). Εμπεριέχει την έννοια του ζωτικού χώρου και καταλήγει στη διαίρεση του κόσμου ανάλογα με τον πολιτισμό.
Αγγλοσαξωνική Σχολή (κλασική γεωπολιτική).
Η αγγλοσαξονική σκέψη αντιλαμβάνεται τα πράγματα αντίστροφα από τη γερμανική. Εδώ δίνεται βαρύτητα στον αυστηρό και υπολογιστικό επιστημονικό χαρακτήρα της γεωπολιτικής ανάλυσης (εμπειρισμός). Τα όποια αποτελέσματα και συμπεράσματα προκύπτουν από τη σύνθεση παραγόντων, τα οποία έχουν προέλθει από μια επιστημονική, ολοκληρωμένη και ακριβή μελέτη του φυσικού γεωγραφικού και ανθρωπογενούς χώρου.
Βασίζεται στο θέμα της ασφάλειας. Εφαρμόζει γεωγραφική διαίρεση της υδρογείου. Η "περιοχή της καρδιάς" () είναι η κεντρική και πιο σημαντική περιοχή της Ευρασίας, όποιος την κατέχει μπορεί να ελέγξει τον κόσμο. Καταλήγει προτείνοντας την πολιτική της ανάσχεσης (), ώστε να εμποδιστεί η απρόσκοπτη πρόσβαση στη θάλασσα. Μεγαλύτερη αντοχή στο χρόνο. Εφαρμόσθηκε σε εξελιγμένη μορφή κατά τη ψυχροπολεμική περίοδο (όπου είχαμε περιορισμό της Σοβιετικής Ένωσης) και ισχύει σε αρκετό βαθμό μέχρι και σήμερα.
Η περίμετρος της Ευρασίας () είναι πιο σημαντική. Απετέλεσε τον προάγγελο της ευρωατλαντικής συμμαχίας (δόγμα ΝΑΤΟ στον ψυχρό πόλεμο).
Γαλλική Σχολή.
Σε αντίθεση με τη γερμανική σχολή, απορρίπτει την ιδέα της σταθερής γεωγραφίας. Η γαλλική σχολή σκέψης εξηγεί την ανθρώπινη δραστηριότητα ως εξέλιξη πολυμορφικών εδαφικών περιοχών. Επίσης, βασίζεται στην κατανόηση μακρών χρονικών περιόδων και αποφεύγει να δώσει κρίσιμη σημασία σε συγκεκριμένα ιστορικά γεγονότα. Η μέθοδος αυτή έχει θεωρητικοποιηθεί από τον Yves Lacoste: , διαχρονικότητα, διατοπικότητα.
Η γεωπολιτική σκέψη στην Ελλάδα.
Ενδιάμεση Περιοχή ως ελληνικό γεωπολιτικό μοντέλο.
Βιβλιογραφία.
K.Dodds, Gepolitics: a very short introduction, Oxford University Press, 2007.
Ι.Μάζης, Γεωπολιτική: η θεωρία και η πράξη, εκδ. Παπαζήση, 2002.
C.Gray-G.Sloan, Geopolitics, Geography and Strategy, Frank Cass, London, 1999.
F.Ratzel, Ο Ζωτικός Χώρος (μτφ), Προσκήνιο, Αθήνα, 2001.
H.Mackinder, Δημοκρατικά Ιδεώδη και Πραγματικότητα (μτφ), εκδ. Παπαζήση, Αθήνα 2006.
G.F.Kennan “X”, The Sources of Soviet Conduct, 1947.
J.L.Gaddis, Reconsiderations: Containment: A Reassessment, Foreign Affairs, July 1977, vol55, no4.
H.Kissinger, Διπλωματία, 1994.
Z.Βrzinski, Η μεγάλη σκακιέρα, εκδ. Λιβάνη, 1998.
J.Μearsheimer, Η τραγωδία της πολιτικής των μεγάλων δυνάμεων, εκδ. Ποιότητα, 2007.
Λ. Καφίδας, ΓΕΩΠΟΛΙΤΙΚΗ ΑΝΑΛΥΣΗ: Συγκριτική Παρουσίαση των ∆ιαφορετικών Σχολών Σκέψης, Στρ.Επιθεώρηση Νοε-Δεκ 2009
Γεωπολιτική και Ελλάδα: Η ΘΕΣΗ ΤΗΣ ΕΛΛΑΔΑΣ ΣΤΟ ΠΑΓΚΟΣΜΙΟ ΓΙΓΝΕΣΘΑΙ ΚΑΙ Η ΣΧΕΣΗ ΤΗΣ ΜΕ ΤΑ ΔΙΕΘΝΗ ΚΕΝΤΡΑ ΕΞΟΥΣΙΑΣ (ΣΥΛΛΟΓΙΚΟ), Αθήνα, Έσοπτρον, 2001.

</doc>
<doc id="45440" url="https://el.wikipedia.org/wiki?curid=45440" title="Μεσσήνη">
Μεσσήνη

Η Μεσσήνη (ή Νησί) είναι χτισμένη στη δεξιά όχθη του ποταμού Παμίσου, στο κάτω μέρoς της Μεσσηνιακής πεδιάδας, το Ομηρικό «Μάκαρ πεδίον» ή «Μακαρία», όπως λέγεται ακόμα και σήμερα. Είναι έδρα ομώνυμου Δήμου (11.041 κατ.) και η πόλη, έγινε η μούσα του λογοτέχνη Σωτήρη Πατατζή που την απαθανάτισε ως «Μεθυσμένη Πολιτεία» στο ομώνυμο μυθιστόρημα, το οποίο περιγράφει ένα μεγάλο μέρος από τη ζωή της πόλης στο Μεσοπόλεμο. Πιθανότατα είναι η τοποθεσία «Λίμναι» που αναφέρει ο περιηγητής Παυσανίας «έστι δε εν τη μεσογαίω, κώμη Καλάμαι και Λίμναι χωρίον» (Βιβλίο 4 , 31,3,1-2) Παρ΄ότι η λέξη «χωρίον» σημαίνει χώρο και όχι «χωριό» μάλλον πρέπει να θεωρήσουμε την αναφορά ως υποδηλούσα χώρο κατοικημένο.Παράλληλα η «κώμη Καλάμαι» είναι ίσως το σημερινό χωριό Καλάμι και όχι βέβαια η Καλαμάτα.
Ακόμα και σήμερα, μια συνοικία της αρχαιότερης Ενορίας της Μεσσήνης, αυτή του Αγίου Δημητρίου, ονομάζεται «Λιμοχώρι», πιθανώς εκ παραφθοράς του «Λιμνοχώρι» (αφού λιμός-πείνα δεν θα μπορούσε ποτέ να ενσκήψει στο ευφορότερο σημείο της Μεσσηνίας, εκτός αυτού υπάρχει πρόσβαση σε ψάρια).
Ιστορική αναδρομή.
Βυζαντινή περίοδος.
Κατά το Δουκάκη («Μεσσηνιακά» 1906), η σημερινή πόλη αποικίσθηκε μετά το 400 μ.Χ., όταν οι βάρβαρες ορδές του Αλάριχου κατέστρεψαν την Αρχαία Μεσσήνη, ενώ πρόσφυγες και άλλοι κατήλθαν νοτιότερα και ονόμασαν το πόλισμα Νέα Μεσσήνη ή απλώς Μεσσήνη. Φαίνεται ότι υπήρξε πρόοδος, αφού τότε υπήρξαν και Επίσκοποι Μεσσήνης που φέρονται να υπογράφουν σε διάφορες Συνόδους (747, 1147, 1317). Γύρω στα 1300 η επισκοπή Μεσσήνης μεταφέρθηκε στην Ανδρούσα, πατρίδα τότε του Πατριάρχη Αθανασίου και Αγίου πολιούχου της. Αργότερα, όταν η Ανδρούσα αποικίσθηκε σχεδόν αποκλειστικά από Τούρκους, η επισκοπή εγκαταστάθηκε ξανά στη Μεσσήνη, ενώ το όνομά της ξανά ως «Μεσσήνης» δόθηκε το 1833, όπου και διατηρήθηκε έως το 1844, έτος θανάτου του Επισκόπου Ιωσήφ Μεσσήνης. Η επισκοπή οριστικά καταργήθηκε το 1852 και η έδρα της μεταφέρθηκε στην Καλαμάτα. Τον Απρίλιο του 2007 μια αμμοβολή στην εξωτερική τοιχοποιία του Ι.Ν. των Τριών Ιεραρχών, έφερε στο φως αρχιτεκτονικά μέλη πρωτοχριστιανικού Ναού , αλλά και ορισμένα μέλη αρχαιοελληνικού οικοδομήματος, αφού στους τοίχους φαίνονται εντοιχισμένα 40 τεμάχια κιόνων , τα περισσότερα με λεία κυλινδρική επιφάνεια, αλλά και λίγα με τη χαρακτηριστική αρχαιοελληνική αυλάκωση δείχνοντας ότι η νεώτερη πόλη της Μεσσήνης άρχισε την ιστορία της στους προχριστιανικούς χρόνους.
Φραγκοκρατία.
Κατά την αρχή της περιόδου της Φραγκοκρατίας στην Πελοπόννησο , οι Γάλλοι ιππότες βρέθηκαν μπροστά στο θέαμα της απέραντης κάλυψης της Μακαρίας από τα πλημμυρισμένα ύδατα του Παμίσου. Τότε έδωσαν και στην πόλη το προσωνύμιο "ille" (Νησί) και έκτοτε, επί 600 τουλάχιστον χρόνια, το προσωνύμιο αυτό απετέλεσε το μοναδικό όνομα της Μεσσήνης, πριν της ξαναδοθεί επίσημα το όνομα στα 1867. Λόγω του σύντομου και εύηχου της λέξεως, η επωνυμία «Νησί», διατηρείται μέχρι και των ημερών μας.
Ο Γάλλος βυζαντινολόγος A. Bon, καταγράφει τις ονομασίες Nesi, Nisi, Nixi, L’ Ille, L’ Isle. Αυτό ήταν και το όνομα της πόλης καθ’ όλη τη Βυζαντινή περίοδο σύμφωνα με τον Πετρίδη (Παρνασσός 1877, σελίδα 7). Το 1969 , ο Peter Topping (Συμμετοχή σε αποστολή του Πανεπιστημίου της Μινεσότα) αναφέρει: 
“Το "Νησί" ιδρύθηκε στη διάρκεια της Φραγκοκρατίας τον 13ο αιώνα, στην πεδιάδα του νότιου τμήματος του Παμίσου, στην άκρη μιας έκτασης που περιβάλλεται από τον Πάμισο και ένα μικρότερο ρέμα,(σ.σ. εννοεί τον «Αργιάκα» -Ρύακα) γι’ αυτό πήρε και το όνομα Νησί.”
Από την περίοδο της Φραγκοκρατίας, μοναδική φωτεινή μορφή προβάλλει η θρυλική φραγκορωμιά πριγκίπισσα Ισαβέλλα, γνωστότερη ως «πριγκηπέσα Ιζαμπώ», της οποίας ο ταραχώδης βίος έχει ζωντανέψει στο βιβλίο του Γιάννη Αναπλιώτη «Στα χρόνια της Κουγκέστας» καθώς και στο μυθιστόρημα του Άγγελου Τερζάκη «Πριγκηπέσσα Ιζαμπώ».
Τα πρώτα στοιχεία για τον πληθυσμό του Νησιού δίνει η απογραφή του «Γενικού Προβλεπτή» της Βενετίας Γκριμάνι το 1700.
Τουρκοκρατία.
Στα 1770 διαδραματίσθηκε στο Νησί (Μεσσήνη) μία από τις τελευταίες πράξεις της αποτυχημένης επανάστασης των Ορλωφικών. Σώμα 400 Μανιατών υπό τον Ιωάννη Μαυρομιχάλη (ή Σκυλογιάννη) έδωσε γενναία αλλά άνιση μάχη στο Ριζόμυλο, νότια της Μεσσήνης, προσπαθώντας να ανακόψει πολυπληθέστερο στρατό Αλβανών, ερχόμενων από τη Μεθώνη. Μόλις 24 με τον αρχηγό τους επέζησαν από τη μάχη αυτή και, οχυρωμένοι σε σπίτια του Νησιού, συνέχισαν την απεγνωσμένη άμυνα. Στην μάχη εφονεύθη και ο Γεώργιος Φλέσσας, παππούς του Παπαφλέσσα. Κατά την επικρατέστερη εκδοχή, πιάστηκε ζωντανός ο Μαυρομιχάλης με το μικρό γιό του, οι μόνοι που επέζησαν από τη μάχη αυτή, ενώ το Νησί λεηλατήθηκε και καταστράφηκε από τους Αλβανούς. Έκτοτε, οι δύο αυτές μάχες θεωρούνται ως μια από τις ένδοξες σελίδες της ελληνικής ιστορίας.
Στα 1800 ιδρύεται στη Μεσσήνη αλληλοδιδακτικό σχολείο, στο οποίο δίδαξε ο σοφός κληρικός Καλλίνικος Καστόρχης. 
Στην Επανάσταση του 1821, οι κάτοικοι της Μεσσήνης συμμετείχαν μεταξύ των πρώτων. Υπήρξε εκεί κέντρο εκγύμνασης νεοσυλλέκτων, ενώ στη θέση του σημερινού προσφυγικού συνοικισμού βρισκόταν πεδίο βολής ή, όπως έλεγαν τότε, "έμπεδα". Οι νεοσύλλεκτοι συντηρούνταν με έξοδα των κατοίκων επί τουλάχιστον ένα χρόνο και οι οικογένειες των Δαρειώτη και Καλαμαριώτη μετείχαν ενεργά στον αγώνα. Χαρακτηριστικό το Τσάμικο της εποχής: "Λουκά, Λουκά Νταρειώτη, Μήτσο Καλαμαριώτη".
Στα 1825 ο Ιμπραήμ ισοπέδωσε τη Μεσσήνη κατακαίοντας τα πάντα.
Νεότερα χρόνια.
Μετά την απελευθέρωση έγινε ανακατάταξη του πληθυσμού. Κάποιες παλιές οικογένειες Μεσσηνιωτών σκόρπισαν σε άλλα μέρη, ενώ στη Μεσσήνη κατέφθασαν Αρκάδες, προερχόμενοι κυρίως από το Αρκουδόρεμα και το Γαρζενίκο. Τότε εγκαταστάθηκε στη Μεσσήνη ο ήρωας της επανάστασης του Ρεθύμνου Γεώργιος Τσουδερός, του οποίου η οικογένεια μετά το θάνατό του (1859) επανεγκαταστάθηκε στην Κρήτη.
Τότε συνέβη ένα ασυνήθιστο, για τα σημερινά δεδομένα, περιστατικό. Συγκεκριμένα, χωρίστηκαν τα αρχεία από τη διοίκηση της Κυπαρισσίας (πρώτη πρωτεύουσα του νομού) και συστάθηκε διοίκηση της Κάτω Μεσσήνης, που ήταν και έδρα Επισκοπής. Οι Μεσσηνιώτες όμως, έχοντας κατά νου τις αρνητικές επιπτώσεις από την εγκατάσταση στρατού στα ταραγμένα χρόνια της επανάστασης, έκαναν διαδήλωση και αρνήθηκαν να δεχθούν την εγκατάσταση. Έτσι έγινε πρωτεύουσα του νομού η Καλαμάτα.
Τα χρόνια εκείνα είχε επισκεφθεί τη Μεσσήνη και ο Όθωνας, την πρώτη φορά το 1850 και τη δεύτερη το 1862, στο πλαίσιο πανελλαδικών περιοδειών του. Μάλιστα, κατά τη δεύτερη φορά, έμαθε ότι είχε γίνει επανάσταση και ζητούσαν την έξωσή του. Τότε έφυγε μέσω της Μπούκας για τον Πειραιά απ' όπου, μη καταφέροντας να αποβιβαστεί, έφυγε οριστικά από την Ελλάδα.
Στις 13-3-1844 πέθανε ο ήρωας του Αγώνα του 1821, επίσκοπος Μεσσήνης Ιωσήφ ο από Ανδρούσης και τάφηκε μπροστά στην Ωραία Πύλη του Ναού του Αγίου Ιωάννη, ενώ αργότερα το 1900 στήθηκε και η προτομή του, όπου πάνω της χαράχτηκαν οι στίχοι του Κωστή Παλαμά:
"Ιωσήφ Ανδρούσης ιερό της Εκκλησίας βλαστάρι&lt;br&gt;
"με το σταυρό, με το σπαθί και της θυσίας του Θεού τη χάρη."&lt;br&gt;
"Για την Πατρίδα μαχητής και για το γένος"&lt;br&gt;
"στην καλή γη του ελεύθερη, κοιμάται δοξασμένος."
Μέχρι το 1852, την Επισκοπή Μεσσήνης διηύθυνε ο επίσκοπος Γεράσιμος Παγώνης. Αυτόν διαδέχτηκε ο Προκόπιος Γεωργιάδης, μετέπειτα μητροπολίτης Αθηνών. Μετά απ' αυτόν ο ιεροκήρυκας Στέφανος Αργυριάδης ο οποίος κατηγορήθηκε «επί σιμωνία» από τους Μεσσηνιώτες. Τότε, ο Αργυριάδης αφόρισε όλη την πόλη και παραιτήθηκε. Τον διαδέχθηκε ο Πανάρετος Κωνσταντινίδης (συγγενής του Ιωσήφ Ανδρούση) επί των ημερών του οποίου η Επισκοπή μεταφέρθηκε στην Καλαμάτα. Στην «προφορική» του παράδοση ο λαός, λόγω της αμάθειάς του, εσφαλμένα απέδωσε τον αφορισμό της πόλης στον Ιωσήφ.
Γύρω στα 1865 δολοφονήθηκε στη Μεσσήνη -πιθανώς από Μανιάτες- ο Ολλανδός βιομήχανος Ζέγκερης, ο οποίος είχε ιδρύσει στα 1850 μεγάλη μεταξοβιομηχανία στο σημείο που είναι ακριβώς απέναντι από το παγοποιείο.
Γύρω στα 1896 υπηρετούσε στη Μεσσήνη και ο διαβόητος συνταγματάρχης του ιππικού Δημήτριος Μπαϊρακτάρης, ο μετέπειτα διοικητής της αστυνομίας στην Αθήνα που κυνήγησε αλύπητα τους μάγκες στις τότε κακόφημες συνοικίες της Αθήνας (Πλάκα, Ψυρρή κ.λ.π.).
Το 1962 ανακαλύφθηκε στη Μεσσήνη πλήθος αρχαίων ευρημάτων.
Σήμερα.
Τα τελευταία χρόνια η Μεσσήνη δείχνει να ανθίσταται στην πληθυσμιακή συρρίκνωση και παρουσιάζει σοβαρές προοπτικές ανάπτυξης εφ’ όσον ευοδωθούν ορισμένα στρατηγικής σημασίας έργα-«κλειδιά» . Πρόκειται για την υλοποίηση του σχεδίου πόλης στη Μπούκα, την κατασκευή του περιμετρικού δακτυλίου του Νομού, στο τμήμα Καλαμάτα - Μπούκα - Ριζόμυλος και τεσσάρων καθέτων αξόνων που θα καταστήσουν την ενδοχώρα της Μεσσήνης παράλια περιοχή. Ο Δήμος εξαγγέλλει σχεδιασμό για φυσιολατρική επισκεψιμότητα των οχθών του ποταμού Παμίσου (ποδηλατόδρομος) γέφυρα ποδηλάτων και πεζών στον Άγιο Νικόλαο που θα συνδέει Μεσσήνη με Καλαμάτα στις εκβολές του Παμίσου και ανάπλαση του έλους κουλτουκιού όπου θα είναι πλωτό συνδεδεμένο με τον Πάμισο και ύφορμο πλοιαρίων, όπου θα μπαίνουν είτε από εκβολές Παμίσου, είτε εκβολές Κουλτουκιού.Επίσης, από τον Ιανουάριο του 2019, έχει υπογραφεί η σύμβαση παραχώρησης έκτασης (ΣΔΙΤ) της "ΓΑΙΑ-ΟΣΕ" για κατασκευή κλειστού γυμναστηρίου και κολυμβητηρίου, συνολικής έκτασης 6 στρεμμάτων στην περιοχή του σιδηροδρομικού σταθμού.
Προσωπικότητες.
Προσωπικότητες από τη Μεσσήνη:
Αξιοθέατα-έθιμα.
Στα αξιοσημείωτα της σύγχρονης Μεσσήνης, είναι το Πάρκο της, τα συντριβάνια που χορεύουν με τη μουσική και η παραλία της Μεσσήνης Μπούκα, που έχει βραβευτεί με Γαλάζια Σημαία. Οι υπηρεσίες στους λουόμενους, όπως αθλητικές εγκαταστάσεις (γήπεδο ποδοσφαίρου, γήπεδα καλαθοσφαίρισης, παράλιας πετοσφαίρισης και αντισφαίρισης), νερό, μαρίνα και καθαρισμός της άμμου, παρέχονται δωρεάν από το Δήμο Μεσσήνης. Περίφημο είναι και το Μεσσηνιακό καρναβάλι, με τις φωτιές το βράδυ της Κυριακής των Απόκρεω, το κρέμασμα της «γριάς Συκούς» το πρωί της Καθαροδευτέρας, τον σατυρικό λόγο του καρνάβαλου το απόγευμα με την παρέλαση των αρμάτων και των καρναβαλιστών που δίνουν ένα μοναδικό τόνο, έχοντας κάνει πολύ γνωστό το καρναβάλι της Μεσσήνης. Τη Δευτέρα του Πάσχα γίνεται "σαϊτοπόλεμος" και στις 20 Σεπτεμβρίου διοργανώνεται το Μεσσηνιώτικο πανηγύρι που διαρκεί 9 μέρες. Το πανηγύρι συνδυάζεται με την κάθοδο της Θαυματουργής εικόνας της Παναγίας από το καθολικό της Μονής του Βουλκάνου (Ιθώμη) που είναι κτισμένη παρά την Αρχαία Μεσσήνη. Η λιτανεία της εικόνας γίνεται επί 20 χιλιόμετρα καθ’ όλη τη διάρκεια της νύχτας, ενώ εγκαθίσταται στο μετόχι της μονής, ναό της Ζωοδόχου Πηγής, που αποτελεί προσκύνημα για χιλιάδες ανθρώπων που συρρέουν από πολλά μέρη της Ελλάδας.
Στις αρχές Αυγούστου 2013 λειτούργησε ξανά το Θέατρο της Μεσσήνης, το οποίο αποκάλυψε ο αρχαιολόγος Πέτρος Θέμελης./08/2013_512645

</doc>
<doc id="45441" url="https://el.wikipedia.org/wiki?curid=45441" title="Γεωστρατηγική">
Γεωστρατηγική

Η γεωστρατηγική, ως υποσύνολο της γεωπολιτικής, μελετά τους συσχετισμούς δυνάμεων σε διεθνές επίπεδο (παγκόσμιο ή περιφερειακό) και συνδέεται με την έννοια της πολιτικής ισχύος και της εξωτερικής πολιτικής. Συγκεκριμένα, η γεωστρατηγική αναφέρεται στην πολιτική που έχει ως αντικείμενο γεωγραφικές περιοχές που ενδιαφέρουν το συγκεκριμένο κράτος και επηρεάζουν την ασφάλειά του ή τα εθνικά του συμφέροντα. Υποστηρίζει τη στρατηγική, η οποία αποτελεί τον τρόπο της χρήσης/σύζευξης των υπαρχόντων μέσων για την επίτευξη των εθνικών/πολιτικών σκοπών (goals). 
Μετά από το β΄ παγκόσμιο πόλεμο, η γεωστρατηγική διακρίνεται από ορισμένους στη μοναδική Γερμανική θεώρηση του οργανικού κράτους, και στην ευρύτερη Αγγλο-σαξονική θεώρηση.
Η κριτική που υφίσταται η γεωστρατηγική, είναι ότι αποτελεί ψευδοεπιστήμη, η οποία χρησιμοποιείται από τα κυρίαρχα έθνη προκειμένου να δικαιολογήσουν ιμπεριαλιστικές ή ηγεμονικές βλέψεις, ή ότι έχει ξεπεραστεί από την τεχνολογική πρόοδο, ή ότι η ουσιαστική της εστίαση στη γεωγραφία οδηγεί σε λανθασμένα συμπεράσματα για τη διεξαγωγή εξωτερικής πολιτικής.

</doc>
<doc id="45442" url="https://el.wikipedia.org/wiki?curid=45442" title="Γεωοικονομία">
Γεωοικονομία

Η γεωοικονομία μελετά τα γεωοικονομικά δεδομένα μίας γεωγραφικής περιοχής ή σε διεθνή κλίμακα, τα οποία σχετίζονται με την οικονομική ισχύ (οικονομικές δραστηριότητες ως προς το γεωγραφικό περιβάλλον), με σκοπό την αξιοποίησή τους.
Τα λεγόμενα γεωοικονομικά δίκτυα είναι οι διάφοροι αγωγοί ηλεκτρικής ενέργειας, πετρελαίου, φυσικού αερίου, θαλάσσιοι και χερσαίοι οδοί εμπορίου, οδοί λαθρομετανάστευσης, διακίνησης ναρκωτικών, κτλ.
Μεταξύ των άλλων, η γεωοικονομία μελετά το ρόλο της οικονομικής αλληλεξάρτησης για την επίλυση ή την πρόληψη των συγκρούσεων, τα όρια της οικονομίας στη πρόληψη ή την επίλυση συγκρούσεων, τη σχέση μεταξύ της οικονομικής ανάπτυξης και των πολιτικών και κοινωνικών συνθηκών στις διάφορες χώρες, όπως η διαφθορά, η ανάπτυξη δικτύων οργανωμένου εγκλήματος (π.χ. καρτέλ ναρκωτικών), η ανάπτυξη τρομοκρατικών ομάδων και η διασύνδεση τους με συμβατικές μορφές εγκλήματος.

</doc>
<doc id="45452" url="https://el.wikipedia.org/wiki?curid=45452" title="Πεφωτισμένη Δεσποτεία">
Πεφωτισμένη Δεσποτεία



</doc>
<doc id="45453" url="https://el.wikipedia.org/wiki?curid=45453" title="Μονή Ομπλού">
Μονή Ομπλού

Η Μονή Ομπλού βρίσκεται στο Νομό Αχαΐας και είναι χτισμένη στο όρος που σήμερα αποκαλείται Ομπλός. Αποτελεί μια από τις ιστορικότερες Μονές της σύγχρονης Ελλάδος, η οποία εμφανίζεται εμπλεκόμενη σε κάθε σημαντική ιστορική στιγμή της. Η Μονή κατά την εποχή της Τουρκοκρατίας αποτέλεσε σημαντικό πόλο έλξης για πολλούς μοναχούς της περιοχής, συμμετείχε ενεργά και καταστράφηκε για τη συμμετοχή της κατά τη διάρκεια των απελευθερωτικών αγώνων. 
Η "Μονή Ομπλού" χτίστηκε το 1189 και πήρε το όνομά της από το εκκλησάκι που υπήρχε στον χώρο πριν την κατασκευή της. 
Γενικά στοιχεία.
Το Μοναστήρι έχει εμβαδόν περίπου 1800 τ.μ. και το καθολικό του είναι αφιερωμένο στα Εισόδια της Θεοτόκου. Στον χώρο της Μονής, υπάρχει επίσης και εσωτερικό παρεκκλήσι προς τιμήν του Αγίου Χαραλάμπους. Σήμερα, σύμφωνα με την εθνική απογραφή του 2011, αριθμεί μόλις 6 μοναχούς.
Ονομασία.
Κατά τον ιστορικό Σ. Θωμόπουλο το εκκλησάκι, είχε κατασκευαστεί από Αρβανίτες και ονομαζόταν «"Ομπλίτ Παναγιά Κουκούρ"», δηλαδή η «"Γλυκιά Παναγιά του βουνού του κούκου"». Το Κουκούρ στην αρβανιτική διάλεκτο, αποδίδεται με την λέξη κούκος στην Ελληνική γλώσσα, από την οποία μάλιστα ονομαζόταν το βουνό, πριν την μετονομασία του σε "Ομπλός". Σε έγγραφο του Μεγάλου Σπηλαίου σημειώνεται πως το όνομα προέρχεται από το «"Οπλούς καί χυδαιότερον Ομπλούς"», δηλαδή από τη λέξη όπλο. 
Άλλοι ιστορικοί και φιλόλογοι, υποστήριξαν ότι μπορεί να προέρχεται από το «"ομαλός"» ή «"Ομυαλός"» συνηθισμένο τοπωνύμιο στην Ήπειρο για εδάφη με κατολισθήσεις. Στο χρονικό του Μορέως επίσης υπάρχει η φράση «"Σ’ το παραπόταμον το αλφαιος, εις τόν Ομπλόν τό λέγουν"». Άλλη άποψη τέλος, για την ονομασία ήταν, πως έχει σχέση με τον πηλό, το μπηλό, Μπλός στην Ήπειρο και Μπήλια στη Ρόδο. Στην έρευνα του ονόματος συνέβαλε σημαντικά ο καθηγητής Ανδριώτης που σε άρθρο του το 1972 στα «"Ελληνικά"» υποστήριξε, πως στη λέξη οπλή (το νύχι του ζώου ή ανθρώπου, ίχνος ποδαριού, το μονοπάτι, όπως και στην Κύπρο Ομπλή) βρίσκεται πιθανώς η ρίζα της ονομασίας "Ομπλός". Εξού και το όνομα έχει σχέση με μονοπάτι σε δασώδη έκταση, πέρασμα ζώων και ανθρώπων.
Ιστορικά στοιχεία.
Η Μονή έχει καταστραφεί από όλους τους κατακτητές που πέρασαν από την περιοχή (Ενετοί, Τούρκοι, Γερμανοί) και έχει προσφέρει σημαντικά σε όλες τις επαναστάσεις και τους απελευθερωτικούς αγώνες του Ελληνικού Έθνους. Μετά τα "Ορλωφικά" του 1770 οι ορδές Αλβανών που είχαν φέρει οι Οθωμανοί για να καταπνίξουν την επανάσταση προκάλεσαν μεγάλες καταστροφές στην περιοχή. Πυρπόλησαν την Μονή όπως και τους ναούς του Αγ. Ανδρέου και Αγ. Αικατερίνης και τη Μονή Γηροκομείου. Ο κώδικας της Μ. Ομπλού αναφέρει "1770 κατά μήνα Απρίλιον έγινεν ο λεηλατισμός και χαλασμός της Παλαιάς Πάτρας μεθ' ής και ο εμπρησμός του μοναστηρίου, παρανάλωμα είς τε τα κελλία και την εκκλησίαν παρά των Αλβανιτών". Σώζεται και έγγραφο της 13 Μαΐου 1770 σύμφωνα με το οποίο οι αγάδες Σουλεϊμάν και Μουσταφά δηλώνουν ότι οι μοναχοί προσκύνησαν τον Μεχμέτ Πασά και κανείς δεν πρέπει να τους ενοχλεί. Το μετόχι που είχε η Μονή στην Πάτρα επίσης κάηκε από τους Αλβανούς και ανοικοδομήθηκε το 1790. 
Κατά την έναρξη της Επανάστασης του 1821 η Μονή ήταν κέντρο ανεφοδιασμού του στρατοπέδου της Πάτρας. Στον κώδικα της Μονής υπάρχει μια δυσνόητη αναφορά για την έναρξη της Επανάστασης, όπου λέει ότι στις 3 Μαρτίου 1821 έφτασε στον Ομπλό η επανάσταση του Μοριά. Ο Θωμόπουλος δίνει την πιθανή ερμηνεία ότι εκεί έγινε κάποια σύσκεψη προκρίτων για την Επανάσταση. Επαναστάτες συγκεντρώθηκαν στον Ομπλό στις 21 με 23 Μαρτίου πριν κατέβουν στην Πάτρα. Την 23 Μαρτίου οι Ασημάκης και Δημητράκης Ζαΐμης και άλλοι έγραψαν από τα Καλάβρυτα προς τον ηγούμενο της Αγίας Λαύρας να μην καθυστερούν την αποστολή τροφίμων στον Ομπλό γιατί κινδυνεύει να διαλυθεί το στράτευμα. Στις 3 Απριλίου 1821 έφτασε ο Γιουσούφ Πασάς στην Πάτρα και έλυσε την πολιορκία του φρουρίου διασκορπίζοντας τα στρατόπεδα των Α. Ζαΐμη και Α. Λόντου. Ο Ανδρέας Ζαΐμης περί τα τέλη Μαΐου ενίσχυσε την άμυνα γύρω από τον Ομπλό και απέκρουσε επίθεση των Τουρκαλβανών υπό τον Ασλανάκη.
Το 1581 η Μονή έγινε Σταυροπηγιακή Μονή και το 1896 ενσωματώθηκε και έγινε μετόχι της η Μονή του "Αγίου Κωνσταντίνου".

</doc>
<doc id="45454" url="https://el.wikipedia.org/wiki?curid=45454" title="Μοράβας">
Μοράβας

Ο Μοράβας (τσέχικα και σλοβακικά: "Morava", στα γερμανικά: "March") είναι ένας ποταμός στην Κεντρική Ευρώπη, αριστερός παραπόταμος του Δούναβη, που έδωσε το όνομά του στην ιστορική περιοχή Μοραβία της Τσεχίας, της οποίας αποτελεί τον σημαντικότερο ποταμό. Το συνολικό του μήκος είναι 358 χιλιόμετρα. Στην αρχαιότητα και τη Βυζαντινή Αυτοκρατορία ήταν γνωστός σαν Μάργος . Πηγάζει από το όρος Κράλιτσκι Σνέζνικ, στα βορειοδυτικά σύνορα της Μοραβίας και ρέει γενικά προς τα νότια. Ο κάτω ρους του σχηματίζει το σύνορο μεταξύ της Τσεχίας και της Σλοβακίας, και για λίγο το σύνορο μεταξύ της Αυστρίας και της Σλοβακίας.
Ο Μοράβας σχημάτισε το εύφορο Μοραβιανό Πεδίο (Marchfeld) μεταξύ της κοίτης του και της Βιέννης, και από την άλλη πλευρά την πεδιάδα Ζάχορσκα νίζινα στη Σλοβακία, που φθάνει ως την Μπρατισλάβα. Χύνεται στον Δούναβη στο Ντεβίν, προάστιο της Μπρατισλάβας. Η μόνη άλλη αξιόλογη πόλη στις όχθες του Μοράβα είναι το Όλομουτς της Μοραβίας. Ο σημαντικότερος παραπόταμός του είναι ο Τάγια (γερμανικά) ή Ντύγιε (τσέχικα και σλοβακικά), που σχηματίζει το φυσικό σύνορο μεταξύ Μοραβίας και Κάτω Αυστρίας. Σημαντικός είναι και ο Μυγιάβα, που συμβάλλει με τον Μοράβα στο Κούτι. Οι αμμώδεις εκτάσεις στην αριστερή σλοβακική όχθη του Μοράβα σχηματίσθηκαν από τον άνεμο, που μετέφερε αμμώδεις εναποθέσεις από τη Βαλτική Θάλασσα επί εκατομμύρια χρόνια.
Η μέση παροχή του Μοράβα σε νερό ανέρχεται στα 120 κυβικά μέτρα ανά δευτερόλεπτο.
Ο Μοράβας δεν πρέπει να συγχέεται με το ποτάμιο σύστημα Μοράβα των Βαλκανίων, που αποτελείται από τους ποταμούς Μεγάλο Μοράβα και Νότιο Μοράβα, το μεγαλύτερο υδάτινο σύστημα της Σερβίας.

</doc>
<doc id="45457" url="https://el.wikipedia.org/wiki?curid=45457" title="Κρυόβρυση Ηλείας">
Κρυόβρυση Ηλείας

Η Κρυόβρυση (παλαιότερη ονομασία Βερβινή ή Δερβινή) είναι χωριό του Νομού Ηλείας. Πρώην ανεξάρτητη κοινότητα, σήμερα αποτελεί δημοτικό διαμέρισμα του Δήμου Αρχαίας Ολυμπίας. Η Τοπική Κοινότητα Κρυόβρυσης έχει μόνιμο πληθυσμό 187 κάτοικους () ενώ, μεμονωμένα, η Κρυόβρυση 151 και τα Καλύβια 36.
Η Κρυόβρυση είναι κτισμένη μέσα σε έλατα, περιτριγυρισμένη από τους δύο ορεινούς όγκους του Ερύμανθου και της Λάμπειας. Πολύ κοντά υπάρχουν μεγάλες κοιλότητες με μόνιμο χιόνι (παγετώνες), σπήλαια και κάστρο. Συνδέεται οδικώς με τα Τριπόταμα και με τη Δροσιά Αχαΐας, ο κύριος δρόμος μάλιστα άρχισε να κατασκευάζεται μόλις το 1974, το χειμώνα το χωριό αποκλείεται από τα χιόνια.
Ο Ιωάννης Νουχάκης στην "Ελληνική Χωρογραφία" του 1901 γράφει: «Βερβενή: είναι ορεινοτάτη κώμη επί των δειράδων του Ολωνού (Ερυμάνθου) αποκλειομένη σχεδόν τον χειμώνα.
Γεωγραφία.
Βρίσκεται στο όρος Ερύμανθος και είναι από τα πιο ορεινά χωριά του Νομού Ηλείας σε υψόμετρο 1.020 μέτρων στα βορειοανατολικά του νομού ενώ ο οικισμός Καλύβια που ανήκει στο δημοτικό διαμέρισμα Κρυόβρυσης βρίσκεται σε υψόμετρο 796 μέτρων. Μαζί με τα Καλύβια η έκταση του χωριού είναι 200 περίπου στρέμματα, η κτηματική περιφέρεια 34.900 στρέμματα από τα οποία 3.000 είναι καλλιεργήσιμα. Συνορεύει με τα χωριά Σκιαδά Αχαΐας, Τσαπόγα Αχαΐας, Δροσιά Αχαΐας, Καλέντζι Αχαΐας, Πλατανίτσα Αχαΐας, Αγράμπελα Αχαΐας, Αστράς Ηλείας, Τσίπιανα Ηλείας και την Δίβρη Ηλείας. Το χωριό διασχίζει ο Πηνειός και ο παραπόταμος του "Μπερδεσολάγκαδο".
Παραδοσιακός οικισμός.
Παλαιότερα τα σπίτια του χωριού ήταν χτισμένα από πελεκητή πέτρα, κυρίως από τεχνίτες από τα Λαγκάδια Αρκαδίας αλλά και αλλού, και ήταν όλα ομοιόμορφα σκεπασμένα με πλάκες πέτρας. Όλα τα σπίτια διέθεταν ισόγειο χώρο, το "κατώι", για την φύλαξη των ζωοτροφών του κρασιού τα σιτηρά, εργαλεία ή ακόμα έβαζαν και τα ζώα μέσα. Σήμερα διασώζονται η πλειοψηφία των οικιών αυτών, ανακαινισμένα με κεραμίδια διατηρώντας πολλά χαρακτηριστικά της παραδοσιακής τους κατασκευής. Αρχιτεκτονικό λιθόκτιστο υπόδειγμα είναι το Δημοτικό Σχολείο, δωρεά του Εθνικού Ευεργέτη Ανδρέα Συγγρού το 1905.
Στη Κρυόβρυση λειτουργούσαν τρεις υδρόμυλοι και μερικοί διασώζονται και σήμερα.
Ονομασία.
Για το παλιό όνομα του χωριού "Βερβινή" υπάρχουν πολλές εκδοχές για την προέλευση του: Ο Μαξ Βάσμερ (Max Vasmer) στο βιβλίο του "Οι Σλάβοι στην Ελλάδα" ("Die Slaven in Griechenlad") ισχυρίζεται ότι έχει σλαβική προέλευση και προήλθε από το σλαβικό "Βρμπνα" ή το Ρωσικό "Ντερεβλιάνε". Παρόλα αυτά η εκδοχή αυτή αμφισβητείται, γιατί δεν αποδεικνύεται από κάπου σλαβική εγκατάσταση στην περιοχή ούτε διασώζονται σλαβικά τοπωνύμια. Μια δεύτερη εκδοχή λέει ότι προέρχεται από το Γαλλικό "Versines" ή από το όνομα της Γαλλικής πόλης Βερβέν που υπήρχε και τον Μεσαίωνα. Η εκδοχή αναφέρει ότι κατά την Φραγκοκρατία κάποιος ιππότης από την γαλλική πόλη "Versines" οίκισε την περιοχή και έδωσε την ονομασία της καταγωγής του εξελληνισμένη, Βερβινή. Τρίτη εκδοχή λέει ότι προέρχεται από τον αρχαίο αρκαδικό λαό των Βερβένων που εγκαταστάθηκαν εδώ ίδρυσαν το χωριό και το ονόμασαν "Βέρβενα" για να γίνει έπειτα "Βερβινή".
Για την ονομασία "Δερβινή" πιστεύεται ότι είναι παραφθορά του ονόματος "Βερβινή". Μια εκδοχή λέει ότι το απέκτησε επί Τουρκοκρατίας από το Τουρκικό "Derbet" που σημαίνει στενή δίοδος - κλεισούρα, που έγινε Δερβένι και έπειτα Δερβινή. Άλλη εκδοχή αναφέρει ότι προέρχεται από το αρχαίο ελληνικό "Δειράς-άδος" που σημαίνει "ράχη βουνών" και ταιριάζει με την τοποθεσία του χωριού.
Η ονομασία Κρυόβρυση προέκυψε με το Βασιλικό διάταγμα του 1928 που δημοσιεύτηκε στο ΦΕΚ 156 στις 8 Αυγούστου 1928.
Ιστορία.
Η Κρυόβρυση είναι άγνωστο πότε ακριβώς οικίστηκε, σύμφωνα με διάφορες απόψεις ιδρύθηκε τον 12ο αιώνα ή την Α' Τουρκοκρατία, μετά δηλαδή το 1453. Οι πρώτοι αυτοί κάτοικοι ήταν ποιμένες που έρχονταν τα καλοκαίρια και εγκαταστάθηκαν κάποια στιγμή μόνιμα στην περιοχή. Στα όρια του χωριού υπάρχουν ερείπια τεσσάρων παλιών οικισμών τους οποίους εγκατέλειψαν οι κάτοικοι τους κυρίως για λόγους λειψανδρίας σε άγνωστη εποχή και εγκαταστάθηκαν στην Κρυόβρυση, αυτοί είναι η "Σκαλίστρα", ο "Καρές", οι "Μηλιές" και το κάστρο, μάλιστα γύρω από την μετακίνηση αυτή σώζονται σήμερα προφορικές λαϊκές παραδόσεις.
Αναφέρεται πρώτη φορά κατά την ενετοκρατία όπου διοικητικά ανήκε στο Τεριτόριο Γαστούνης (επαρχία). Το χρονικό του Μορέως δεν αναφέρει καθόλου το χωριό και πιστεύεται ότι υπήρχε με άλλη άγνωστη ακόμα ονομασία. Στην απογραφή Γριμάνι που έγινε το 1699 από τους Ενετούς με την ονομασία "Deruvini" και πληθυσμό 121 κατοίκους, 32 οικογένειες, 55 άνδρες, 66 γυναίκες, ήταν το τρίτο μεγαλύτερο χωριό σε πληθυσμό της επαρχίας. Στην απογραφή του 1829 είχε 256 κατοίκους και σε αυτή του 1851 318 κατοίκους. Στην απογραφή του 1961 είχε 1486 κατοίκους και έκτοτε ο πληθυσμός της μειωνόταν.
Επί Τουρκοκρατίας ανήκε στο Πασαλίκι του Μωριά και Βιαλέτι της Γαστούνης (επαρχία). Στο χωριό όπως και στα γειτονικά αναφέρεται ότι δεν έγινε εγκατάσταση Οθωμανών περνούσε μόνο ο Βαλής για την είσπραξη των φόρων. Πριν την επανάσταση στο χωριό δρούσαν πολλοί κλέφτες, ανάμεσα τους ο Γιώργος Γιαννιάς και ο Μήτρος από την Δίβρη. Το 1821 στην σύσκεψη Ηλείων κλεφτών, οπλαρχηγών και προεστών που έγινε στην Άνω Μονή Δίβρης πήραν μέρος από την Κρυόβρυση οι Γ. Μασούρας, Γ. Θεοχάρης και ο Θ. Μενούνος. Όλος σχεδόν ο αντρικός πληθυσμός πήρε μέρος στην επανάσταση του 1821, όπως αποδεικνύεται και από τα πιστοποιητικά που τους χορηγήθηκαν μετά το τέλος της. Δερβιναίοι συμμετείχαν στα στρατεύματα του Β. Πετιμεζά, του Δ. Πλαπούτα και του Γ. Γιαννιά, ενώ δικές τους ολιγομελής στρατιωτικές μονάδες είχαν οι Γ. Μασούρας, Θ. Μενούνος, Οικονομάκης κ.ά.. Δερβιναίοι αναφέρεται πήραν μέρος στην Μάχη του Κατσαρού, στην Μάχη του Λάλα, στην Μάχη στο Πούσι και άλλες
Μετά την απελευθέρωση στα βουνά της περιοχής άρχισε πάλι η δράση κλεφτών, όπως ο Ρουμελιώτης ή Κάπαρης, ο Δερβιναίος Ανδρέας Μπούμπαλης κ.ά. Στο χωριό δημιουργήθηκε σταθμός χωροφυλακής πριν το 1920 για την καταπολέμηση των κλεφτών, του λαθραίου καπνού και άλλων αδικημάτων μεταφερόμενος από το Πορετσό. Ο σταθμός έκλεισε το 1970. Αναφέρεται, άγνωστο από πότε, ότι στην Κρυόβρυση υπήρχε και αγροφύλακας.
Το 1912 στους Βαλκανικούς πολέμους πήραν μέρος πολλοί Δερβιναίοι και κάποιοι σκοτώθηκαν, όπως ο Δ. Ντερτνινής στην Μάχη του Σαραντάπορου, ο Γ. Στασινόπουλος στην Ήπειρο, ο Β. Κούτρας και ο Μ. Παπακανέλος. Στο Μικρασιατικό πόλεμο άφησαν την τελευταία τους πνοή ο Λ. Μασούρας, ο Θ. Τσαούσης, ο Α. Μπινιέρης, ο Θ. Παπανικολάου και ο Κ. Χριστογιαννόπουλος. Δερβιναίοι πολέμησαν και στον Β' παγκόσμιο πόλεμο με το 12ο Σύνταγμα Πεζικού . Μετά την Γερμανική εισβολή στρατός κατοχής ήρθε στο χωριό το 1942 και ήταν Ιταλοί που είχαν έρθει να μαζέψουν τον οπλισμό των κατοίκων. Πολλοί Δερβιναίοι τότε έφυγαν και έγιναν αντάρτες μπαίνοντας σε αντάρτικα σώματα. Το 1943 ήρθαν στο χωριό οι Γερμανοί για πρώτη φορά λεηλάτησαν τα σπίτια κλέβοντας τιμαλφή ενώ έκαψαν πέντε σπίτια και έπειτα έφυγαν από το χωριό. Το 1944 ήρθαν πάλι οι Γερμανοί αλλά οι κάτοικοι εγκατέλειψαν το χωριό, οι Γερμανοί ερχόμενοι στην Κρυόβρυση έκαψαν δυο σπίτια και επέστρεψαν στον Πύργο, το 1944 κατά την υποχώρηση των Γερμανών Δερβιναίοι πήραν μέρος με τον ΕΛΑΣ στην μάχη του Πύργου που έγινε με τους Γερμανούς. Στις 11 Ιανουαρίου 1944 κοντά στο χωριό έπεσαν από άγνωστη αιτία έξι αμερικάνικα αεροπλάνα που είχαν απογειωθεί από την Φότζια και πήγαιναν στον Πειραιά, μόνο δύο πιλότοι διασώθηκαν.
Στον εμφύλιο πόλεμο στο χωριό λόγω της ορεινής του θέσης ήρθαν και εγκαταστάθηκαν πολλοί αντάρτες οι οποίοι έφεραν και πρώτη φορά ραδιόφωνο. Από το χωριό πέρασε και το 618ο Τάγμα Πεζικού που καταδίωκε τους αντάρτες αλλά αυτοί το ξανακατέβαλαν μετά, μάλιστα το σχολείο του χωριού χρησιμοποιήθηκε σαν ανταρτοδικείο. Οι κάτοικοι της Κρυόβρυσης δεν συμμετείχαν στην εμφύλια σύρραξη εκτός από όσους υπηρετούσαν την στρατιωτική τους θητεία, ένας από αυτούς ο Γ. Δαλαβούρας σκοτώθηκε.
Την δεκαετία του '50 άρχισε η μετανάστευση πολλών νέων από το χωριό προς την Αθήνα, την Πάτρα, τις Η.Π.Α., σε πεδινά χωριά καθώς και στον Πύργο Ηλείας κ.ά. Σε αυτό συντέλεσε και η απομόνωση του χωριού. Ηλεκτρικό ρεύμα ήρθε το 1979-80, ο δρόμος άρχισε να κατασκευάζεται το 1974 και το 2000 απέκτησαν όλα τα σπίτια τηλέφωνο.
Το 1974 κατά την Τουρκική εισβολή στην Κύπρο σκοτώθηκε ο έφεδρος δεκανέας Γιώργος Μαρτζάκλης από την Κρυόβρυση στη μάχη στο στρατόπεδο της ΕΛΔΥΚ στις 14-16 Αυγούστου, ο οποίος μάλιστα θεωρούνταν για πολλά χρόνια αγνοούμενος.
Διοικητική εξέλιξη.
Η Κρυόβρυση κατά την κυβέρνηση του Καποδίστρια το 1828 ανήκε στην Επαρχία Γαστούνης που μαζί με την Επαρχία Πύργου εντάχτηκε στο τμήμα Ήλιδος που διοικούνταν από έκτακτο επίτροπο. Με το βασιλικό διάταγμα του 1835 ανήκε στην Επαρχία Διποταμίας η οποία διαλύθηκε το επόμενο έτος. Το 1840, η Κρυόβρυση αναφέρθηκε σε κατάλογο σαν δημοτικό διαμέρισμα του τότε Δήμου Λάμπειας είναι Β΄ τάξεως και ιδρύθηκε με Βασιλικό Διάταγμα στις 22 Ιανουαρίου 1840.
Το 1912 με το ΦΕΚ 58/14 Φεβρουαρίου 1912 γίνεται ανεξάρτητη κοινότητα με το όνομα Βερβινή και το 1928 με την μετανομασία του χωριού μετονομάστηκε και η κοινότητα σε "κοινότητα Κρυόβρυσης. Με τον νόμο Καποδίστρια του 1999 καταργήθηκε η κοινότητα και έγινε δημοτικό διαμέρισμα του δήμου Λασιώνος με 622 κατοίκους. Από το 2001 αποτελεί οικισμό του δήμου Αρχαίας Ολυμπίας.
Εκκλησιαστική ιστορία.
Η Δερβινή ανήκε στην επισκοπή Ωλένης και ενορία αναφέρεται από το 1856 με το βασιλικό διάταγμα της 8ης Ιουλίου. Η πρώτη εκκλησία του χωριού, όπως διασώζεται από μαρτυρίες, κτίστηκε στην Τουρκοκρατία και ήταν ο Άγιος Νικόλαος που είναι και ο προστάτης του χωριού. Ο ναός αυτός άγνωστο πότε γκρεμίστηκε και χτίστηκε στην θέση του νέος για να κατεδαφιστεί και αυτός το 1970 και στην θέση να κατασκευαστεί ο σημερινός.
Εκπαίδευση.
Στην Κρυόβρυση λειτούργησε πρώτη φορά σχολείο πριν το 1887, άγνωστο πότε ακριβώς. Το 1875 μάλιστα αναφέρεται η άφιξη δημοδιδάσκαλου στο χωριό, για να διδάξει. Σχολικό κτίριο κτίστηκε το 1905 με δαπάνη του Ανδρέα Συγγρού και διασώζεται ακόμα και σήμερα ανακαινισμένο. Στις 12 Δεκεμβρίου 1943 κάηκε από τους Γερμανούς και το 1946 που ξανάρχισε μαθήματα το σχολείο φιλοξενούνταν σε διάφορα οικήματα του χωριού. Το 1950 το σχολικό κτίριο επισκευάστηκε και επαναλειτούργησε ενώ δημιουργήθηκε και 2ο δημοτικό σχολείο στα Καλύβια το 1959, το 1958-59 λειτούργησε και νυχτερινό σχολείο για τους μεγαλύτερους σε ηλικία που δεν ήξεραν γράμματα. Το 2003 λόγω έλλειψης μαθητών το σχολείο έκλεισε οριστικά.
Λαϊκή παράδοση.
Σύμφωνα με τον Χρήστο Κορύλλο, ο οποίος πέρασε από το χωριό το 1891 και κατέγραψε τις παραδόσεις που του μετέφεραν οι χωρικοί, το χωριό χτίστηκε αρχικά σε χαμηλότερο σημείο δίπλα στην Δρακότρυπα. Αναγκάστηκαν όμως και το εγκατέλειψαν γιατί ένα στοιχείο που κατοικούσε στην Δρακότρυπα έβγαινε και τους έτρωγε. Οι χωρικοί έλεγαν ότι κάποτε σε μια γιορτή και ενώ χόρευαν οι κάτοικοι στην ύπαιθρο, μαζί τους και η παπαδοπούλα που ήταν πολύ όμορφη, ξαφνικά εμφανίστηκε ένας ξένος και άρχισε να χορεύει και αυτός μαζί τους. Κάποια στιγμή ήρθε η σειρά του ξένου να τραγουδήσει, και τραγουδώντας αυτός είπε: "Ανάστράψη και βροιντήξη, παπαδοπούλα θε να λείψει", τότε άστραψε και βρόντηξε και ο ξένος πήρε την παπαδοπούλα και μπήκε στην δρακότρυπα, από τότε η δρακότρυπα λέγεται και "διακότρυπα" και οι κάτοικοι φοβούμενοι το στοιχείο εγκατέλειψαν το χωριό τους και έφτιαξαν την σημερινή Κρυόβρυση.
Δρακότρυπα.
Η δρακότρυπα ή διακότρυπα είναι σπήλαιο που βρίσκεται δίπλα στην κοίτη του Πηνειού, η παράδοση λέει ότι εκεί κατοικούσε δράκοντας ή κάποιο στοιχειό. Η εισοδός του έχει διάμετρο τρία μέτρα και είναι αδύνατη η είσοδος σε αυτό, αφού η είσοδός του είναι κατακόρυφη. Μία άλλη παράδοση λέει ότι αν ρίξεις πέτρα μέσα δεν ακούγεται να πέφτει, είναι δηλαδή άπατο. Μάλιστα λένε ότι όταν φουσκώνει ο Πηνειός η είσοδος της βρίσκεται χαμηλότερα από το νερό αλλά το ποτάμι δεν μπορεί να την γεμίσει και το νερό χάνεται μέσα σε αυτή.

</doc>
<doc id="45460" url="https://el.wikipedia.org/wiki?curid=45460" title="Εικονική αεροπορική εταιρεία">
Εικονική αεροπορική εταιρεία

Μια εικονική αεροπορική εταιρεία, είναι μια διαδικτυακή κοινότητα ανθρώπων οι οποίοι χρησιμοποιούν προσομοιωτή πτήσης στον υπολογιστή τους, σε προσομοίωση η πορεία της οποίας ελέγχεται από κέντρο διαδικασιών πτήσης (Flight Operations Center), μέρος διεθνούς δικτύου προσομοίωσης εικονικών πτήσεων.
Οι εικονικοί πιλότοι καταγράφουν στα ημερολόγιά τους εμπειρία εικονικής πτήσης επιβατηγών αεροσκαφών, με τρόπο παρόμοιο με την καταγραφή ωρών πτήσης των πραγματικών χειριστών αεροσκαφών.

</doc>
<doc id="45463" url="https://el.wikipedia.org/wiki?curid=45463" title="Κρατικό πλοίο">
Κρατικό πλοίο

Ως κρατικό πλοίο (State ship) κατά την διεθνή ναυτιλιακή ορολογία χαρακτηρίζεται κάθε πλοίο του οποίου η κυριότητα ανήκει σε κράτος και όχι σε ιδιώτες (επιχειρηματίες).
Σύνολο τέτοιων πλοίων αποτελούν "κρατικό εμπορικό στόλο" (State merchant fleet).&lt;br&gt;
Κρατικούς εμπορικούς στόλους΄διατηρούσαν και διατηρούν πολλά κράτη κυρίως λόγω του κοινωνικο-οικονομικού συστήματος που εφαρμόζουν όπως π.χ. τα κράτη του πρώην ανατολικού συνασπισμού, είτε γιατί με αυτό τον τρόπο επιθυμούσαν να δώσουν περισσότερη ανάπτυξη στη ναυτιλία τους, είτε για περισσότερη οντότητα και κρατική στήριξη προς τις ίδιες οικονομικές μονάδες αυτές τα πλοία. Ακόμη και άλλες χώρες υπανάπτυκτες ή και αναπτυγμένες (Αραβικές Χώρες) διατηρούν τέτοιους στόλους μέσω κρατικών οργανισμών.
Ελληνική νομοθεσία.
Τα εις την ιδιοκτησία του ελληνικού Κράτους ή εις νομικά πρόσωπα δημοσίου δικαίου (ΝΠΔΔ) ανήκοντα ή και περιερχόμενα πλοία, θεωρούνται πλοία μόνο και εφόσον χρησιμοποιούνται σε υπηρεσίες "μη κυβερνητικού χαρακτήρα". Όλα τα λοιπά κρατικά σκάφη πολεμικά πλοία και λοιπά (Λιμενικού, Πυροσβεστικής, Τελωνειακά, κλπ) που χρησιμοποιούνται καθαρά για κυβερνητικούς σκοπούς (εξυπηρέτηση ή θεραπεία γενικοτέρων κρατικών συμφερόντων) διέπονται από επιμέρους ειδικές διατάξεις και όχι από εκείνες του Κ.Ι.Ν.Δ..

</doc>
<doc id="45464" url="https://el.wikipedia.org/wiki?curid=45464" title="Καναριώτης Αναστάσιος">
Καναριώτης Αναστάσιος



</doc>
<doc id="45465" url="https://el.wikipedia.org/wiki?curid=45465" title="Μολδάβας">
Μολδάβας

Ο Μολδάβας (εξελληνισμένη μορφή του γερμανικού Moldau) είναι ποταμός στην Κεντρική Ευρώπη, αριστερός παραπόταμος του Έλβα. Στη χώρα που διαρρέει όμως, την Τσεχία, ονομάζεται Βλτάβα (Vltava). Αμφότερες οι λέξεις πάντως πιστεύεται ότι ετυμολογούνται από την ίδια πανάρχαια ρίζα που σημαίνει «άγριο νερό». Ο Μολδάβας είναι κυρίως γνωστός από το ότι διαρρέει την πρωτεύουσα της Τσεχίας, την Πράγα, και γενικά αποτελεί τον σημαντικότερο ποταμό της Βοημίας (του δυτικού μέρους της Τσεχίας). Δεν πρέπει να συγχέεται με τον ποταμό Μολδόβα της βόρειας Ρουμανίας ή τη Μολδαβία.
Ο Μολδάβας είναι ο μακρύτερος ποταμός ολόκληρης της Τσεχίας, με συνολικό μήκος 430 χιλιόμετρα, ενώ η λεκάνη απορροής του έχει έκταση 28.090 τετραγωνικά χιλιόμετρα. Πηγάζει από τον Βοημικό Δρυμό σε υψόμετρο 1.172 μέτρων και ρέει προς τον βορρά. Η υψομετρική διαφορά από τις πηγές του ως τη συμβολή του είναι 1.016 μέτρα. Εκτός από την Πράγα, περνά και από τις πόλεις Τσέσκι Κρούμλοβ και Τσέσκε Μπουντεγιόβιτσε. Χύνεται στον Έλβα στην πόλη Μέλνικ, μόλις 35 χιλιόμετρα μετά την Πράγα.
Ο Μολδάβας, παρότι είναι ταχύτερος ποταμός από τον Μοράβα, είναι γνωστός για τις πλημμύρες του. Το 2002 η άνοδος της στάθμης του προκάλεσε αρκετούς νεκρούς και καταστροφές σε μεγάλο τμήμα του μήκους του. Η μέση παροχή του Μολδάβα σε νερό ανέρχεται στα 150 κυβικά μέτρα ανά δευτερόλεπτο. Στην πραγματικότητα, όταν συμβάλλει με τον Έλβα έχει περισσότερο νερό από αυτόν, αλλά θεωρείται παραπόταμός του επειδή ενώνεται με τον Έλβα σε ορθή γωνία ως προς τον ρου του τελευταίου.
Το γνωστότερο ίσως συμφωνικό ποίημα του κλασικού Τσέχου μουσικοσυνθέτη Μπέντριχ Σμέτανα από τα έξι της συλλογής «Η Πατρίδα μου» είναι το "Vltava" (στη γερμανική γλώσσα "Die Moldau") και αναπαριστά με μουσική την πορεία του από τις πηγές του (όπου μικρά ρυάκια συνενώνονται) μέχρι το τέλος της διαδρομής του.

</doc>
<doc id="45466" url="https://el.wikipedia.org/wiki?curid=45466" title="Βλαχιώτης Γιόβας">
Βλαχιώτης Γιόβας



</doc>
<doc id="45470" url="https://el.wikipedia.org/wiki?curid=45470" title="Μάλα Στράνα">
Μάλα Στράνα

Η Μάλα Στράνα (τσεχ. "Malá Strana") είναι μια από τις παλαιότερες ιστορικές συνοικίες της Πράγας. Κυριολεκτικά σημαίνει «Μικρό Μέρος», αλλά αποδίδεται καλύτερα σαν «Μικρή Πόλη», καθώς πρόκειται για ένα μικρό μέρος στην αριστερή όχθη του ποταμού Μολδάβα κάτω από το Κάστρο της Πράγας, σε αντίθεση με τις μεγαλύτερες περιοχές της Πράγας στη δεξιά όχθη του ποταμού, που ενώνονται με τη Γέφυρα του Καρόλου.
Κατά το Μεσαίωνα, η Μάλα Στράνα ήταν συνοικία της γερμανικής μειονότητας στην πόλη, ενώ στέγαζε επίσης πολυάριθμες πολυτελείς κατοικίες και παλάτια, σε αντίθεση με τη δεξιά όχθη του Μολδάβα, όπου διέμεναν κυρίως αστοί και Τσέχοι (Βοημοί).
Στη Μάλα Στράνα βρίσκεται το δάσος κι ο Πύργος Πετρίν, μικρογραφία του Πύργου του Άιφελ, ενώ σε αυτή τη γειτονιά γεννήθηκε κι έζησε ο διάσημος Τσέχος συγγραφέας Γιαν Νερούντα, το όνομα του οποίου δόθηκε στο δρόμο της κατοικίας του. 
Ιστορία.
Παλαιότερα, η Μάλα Στράνα ονομαζόταν "Malé Město Prazské" (Μικρή Πόλη της Πράγας), που δημιουργήθηκε το 1257, όταν ενώθηκαν σε μια διοικητική ενότητα οι διάφορoι σκόρπιοι οικισμοί. Οι περισσότεροι κάτοικοι ήταν Γερμανοί τεχνίτες. Το κέντρο της πόλης ήταν η αγορά, η σημερινή "Πλατεία της Μάλα Στράνα" (Malostranské náměstí). To 1541, η Μάλα Στράνα καταστράφηκε σχεδόν ολοκληρωτικά από τους καταστροφικούς πολέμους και πυρκαγιές στην πόλη της Πράγας. 
Στη Μάλα Στράνα τα συχνότερα κτίρια που συναντά κανείς με περισσότερο ενδιαφέρον είναι οι εκκλησίες, από τις οποίες, η εκκλησία του Αγίου Νικολάου είναι η επιφανέστερη. 

</doc>
<doc id="45471" url="https://el.wikipedia.org/wiki?curid=45471" title="Mala strana">
Mala strana



</doc>
<doc id="45472" url="https://el.wikipedia.org/wiki?curid=45472" title="Χρατσάνι">
Χρατσάνι



</doc>
<doc id="45473" url="https://el.wikipedia.org/wiki?curid=45473" title="Μπρούνο Λαβανίνι">
Μπρούνο Λαβανίνι

Ο Μπρούνο Λαβανίνι (Bruno Lavagnini) ήταν Ιταλός ελληνιστής και φιλόλογος. Γεννήθηκε στη Σιένα στις 3 Οκτωβρίου 1898 και πέθανε στο Παλέρμο της Σικελίας στις 20 Μαρτίου 1992.
Το 1921 ο Λαβανίνι εξέδωσε το "Le origini del romanzo" για την προέλευση των ειδών του ελληνικού μυθιστορήματος. Το 1957 τιμήθηκε με το σημαντικό ιταλικό φιλολογικό βραβείο «Μαρτζότο» για το βιβλίο του «Αεροδαφνούσα», μία ανθολογία ποιημάτων των μεγαλύτερων Νεοελλήνων ποιητών με μετάφρασή τους στην ιταλική γλώσσα. Ο Λαβανίνι ήταν καθηγητής της Ελληνικής Φιλολογίας στο Πανεπιστήμιο του Παλέρμο, υπήρξε διευθυντής στο Ιταλικό Μορφωτικό Ινστιτούτο Αθηνών 
, ενώ είχε αναγορευθεί σε επίτιμο διδάκτορα του Πανεπιστημίου Αθηνών.
Προς τιμή του πήρε το όνομά του το «Σικελικό Ινστιτούτο Βυζαντινών και Νεοελληνικών Σπουδών Bruno Lavagnini». Η κόρη του, Ρενάτα, είναι επίσης φιλόλογος, καθηγήτρια Βυζαντινολογίας και σήμερα επίτιμη πρόξενος της Ελλάδας στο Παλέρμο.

</doc>
<doc id="45474" url="https://el.wikipedia.org/wiki?curid=45474" title="Κάστρο της Πράγας">
Κάστρο της Πράγας

Το Κάστρο της Πράγας (τσεχ. "Pražský hrad") βρίσκεται στη συνοικία Χράντσανι της Πράγας, που πολύ συχνά χρησιμοποιείται με την ίδια σημασία. Είναι ένα από τα μεγαλύτερα και παλαιότερα κάστρα του κόσμου. Στο κάστρο είχαν την έδρα τους τα γραφεία των Τσέχων βασιλέων, της Αγίας Ρωμαϊκής Αυτοκρατορίας και των Προέδρων της Τσεχοσλοβακίας και Τσεχίας. Στο Κάστρο επίσης φυλάσσονται τα Κοσμήματα του Στέμματος της Βοημίας. 
Ιστορία.
Η ιστορία του Κάστρου της Πράγας ξεκινάει από τον 9ο αιώνα. Οι βασιλικές του Αγίου Γεωργίου και του Αγίου Βίτου δημιουργήθηκαν στο πρώτο μισό του 10ου αιώνα, ενώ ιδρύθηκε και το πρώτο μοναστήρι στη Βοημία. Το 12ο αιώνα κατασκευάστηκε ένα παλάτι ρωμανικού ρυθμού, ενώ το 14ο αιώνα, κατά τη βασιλεία του Καρόλου Δ', το βασιλικό παλάτι ξαναχτίστηκε σε γοτθικό ρυθμό κι ενισχύθηκαν οι οχυρώσεις. 
Κατά τη διάρκεια των Πολέμων των Χουσιτών, το Κάστρο παρέμενε ακατοίκητο. Το 1485, ο Λαδίσλαος Β' της Βοημίας και Ουγγαρίας ξεκινάει την ανοικοδόμηση του κάστρου, ενώ αργότερα προστέθηκαν στη βόρεια πλευρά αμυντικά τείχη. Μια πυρκαγιά το 1541 καταστρέφει μεγάλα τμήματα του κάστρου, ενώ αργότερα εμφανίζονται κάποια νέα κτίρια αναγεννησιακής αρχιτεκτονικής κατά τη βασιλεία των Αψβούργων. Η τελευταία μεγάλη ανοικοδόμηση του κάστρου πραγματοποιήθηκε υπό την Αυτοκράτειρα Μαρία Θηρεσία της Αυστρίας κατά το δεύτερο μισό του 18ου αιώνα. 
Το 1918, το κάστρο έγινε έδρα του Προέδρου της Δημοκρατίας της Τσεχοσλοβακίας. Κατά το Β' Παγκόσμιο Πόλεμο και τη γερμανική κατοχή στην Τσεχοσλοβακία, το Κάστρο της Πράγας έγινε το επιτελείο του Ράινχαρντ Χάιντριχ. Λέγεται ότι τοποθέτησε στο κεφάλι του το Στέμμα της Βοημίας, πιστεύοντας ότι ήταν μεγάλος βασιλιάς και, σύμφωνα με παλιούς θρύλους, όποιος σφετεριστής φορέσει το στέμμα στο κεφάλι του, είναι καταδικασμένος να πεθάνει μέσα σε ένα χρόνο. Σε λιγότερο από χρόνο μετά την ανάληψη εξουσίας, ο Ράινχαρντ Χάιντριχ δολοφονήθηκε.
Με την απελευθέρωση της Τσεχοσλοβακίας, το Κάστρο στέγασε τα γραφεία της κομμουνιστικής κυβέρνησης, ενώ με τη διάλυσή της έγινε η έδρα των Προέδρων της Δημοκρατίας της Τσεχίας.

</doc>
<doc id="45475" url="https://el.wikipedia.org/wiki?curid=45475" title="Δημοτικό διαμέρισμα Χελυδορέου Κορινθίας">
Δημοτικό διαμέρισμα Χελυδορέου Κορινθίας



</doc>
