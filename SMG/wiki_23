<doc id="53115" url="https://el.wikipedia.org/wiki?curid=53115" title="Αγγελικούλα">
Αγγελικούλα

Η Αγγελική ("Pittosporum tobira") ευρύτερα γνωστή με το υποκοριστικό Αγγελικούλα είναι φυτό του γένους Πιττόσπορον και της οικογένειας των Πιττοσποροειδών που στην Ελλάδα καλλιεργείται ως διακοσμητικό και καλλωπιστικό φυτό σε γλάστρες και κήπους.
Είναι θάμνος, πολυετής με ύψος που φτάνει τα 4 μέτρα και τα φύλλα του είναι στιλπνά και δερματώδη . Ωστόσο υπάρχουν και ποικιλίες νάνες.
Οι καρποί είναι σκληροί μικροί και στρογγυλοί πράσινου χρώματος. Τα άνθη ανοίγουν την άνοιξη και είναι λευκά ή κιτρινωπά με ωραίο άρωμα που θυμίζει αυτό της πορτοκαλιάς.
Είναι ανθεκτικό φυτό και δεν χρειάζεται ιδιαίτερες περιποιήσεις.
Η καταγωγή του φυτού είναι από την Ιαπωνία και την Κίνα.
Περιγραφή φυτού.
Τα φύλλα έχουν υφή δέρματος και είναι άτριχα. Είναι πιο σκούρα και λαμπερά στις άνω επιφάνειες. Η ταξιανθία είναι μια συστάδα αρωματικών λουλουδιών που εμφανίζονται στα άκρα των κλαδιών. Το λουλούδι έχει πέντε λευκά πέταλα το καθένα περίπου ένα εκατοστό μακρύ. Ο καρπός είναι μια τριχωτή, ξύλινη κάψουλα πλάτους περίπου 1 εκατοστού, χωρισμένη σε τρεις θαλάμους. Μέσα υπάρχουν μαύροι σπόροι που βρίσκονται σε ρητινώδη πολτό.
Αυτός ο θάμνος είναι ένα κοινό, ανθεκτικό στην ξηρασία και αρκετά σκληρό φυτό που χρησιμοποιείται στη διαμόρφωση εξωτερικών χώρων. Πολλές ποικιλίες έχουν αναπτυχθεί, συμπεριλαμβανομένων είδη νάνων και της δημοφιλούς «Variegata». Είναι κατάλληλο για συστάδες, μπορντούρες, χωρίσματα εσωτερικού και εξωτερικού χώρου. Οι μίσχοι, τα φύλλα και τα αποξηραμένα φρούτα του χρησιμοποιούνται σε διακοσμητικές συνθέσεις λουλουδιών.
Ασθένειες και εχθροί.
Αν και η Αγγελικούλα είναι ανθεκτικό φυτό σε ασθένειες, σε ορισμένες περιπτώσεις αναπτύσσονται αποικίες αφίδων και κοκκοειδή έντομα που όμως δεν προκαλούν σοβαρές ζημιές στο φυτό.
Τα πιο συνηθισμένα παράσιτα που πλήττουν το φυτό περιλαμβάνουν διάφορες αφίδες, ακάρεα και κικαδελίδες.
Συγγενή είδη.
Τα πιο γνωστά συγγενή είδη είναι:

</doc>
<doc id="53116" url="https://el.wikipedia.org/wiki?curid=53116" title="Γκυ Β΄ ντε Λα Ρος">
Γκυ Β΄ ντε Λα Ρος

Ο Γκυ Β΄ ντε Λα Ρος ή Γουίδων Β΄ ντε Λα Ρος (1280 – 5 Οκτωβρίου 1308) ήταν ο τελευταίος Δούκας των Αθηνών από τον Οίκο ντε Λα Ρος (1287 - 1308) και Ανδεγαυός Βάϊλος του Πριγκιπάτου της Αχαΐας (1307 - 1308). Ο Γκυ Β΄ ήταν γιος και διάδοχος του Γουλιέλμου Α' ντε Λα Ρος και της Ελένης Αγγελίνας Κομνηνής κόρης του ηγεμόνα της Θεσσαλίας Ιωάννη Α΄ Δούκα. Διαδέχθηκε τον πατέρα του την εποχή που το Δουκάτο των Αθηνών είχε ξεπεράσει το πριγκιπάτο της Αχαΐας σε πλούτο, δύναμη και ισχύ.
Δούκας των Αθηνών.
Όταν πέθανε ο πατέρας του τον διαδέχτηκε αλλά επειδή ήταν ανήλικος ανέλαβε την αντιβασιλεία η μητέρα του έως το 1294, η Ελένη Αγγελίνα Κομνηνή πιέστηκε τον Δεκέμβριο του 1289 να δηλώσει υποταγή στην Ισαβέλλα Α΄ της Αχαΐας. Η μητέρα του παντρεύτηκε σε δεύτερο γάμο τον Ούγο του Μπριέν που έγινε Βάϊλος του δουκάτου των Αθηνών. Κατά την ημερομηνία της ενηλικίωσής του Γκυ Β΄ έγινε τελετή στην Θήβα όπου χρίστηκε και ιππότης. Όταν ενηλικιώθηκε (1296) δήλωσε υποταγή στην Ισαβέλλα και τον σύζυγο της Φλωρέντιο της Αχαΐας, αρραβωνιάστηκε κατόπιν την κόρη τους Ματθίλδη του Αινώ (1299). Ο Κάρολος Β΄ της Νεαπόλεως διαμαρτυρήθηκε επειδή έκλεισε ο γάμος χωρίς την άδεια του αλλά ο Πάπας Βονιφάτιος Η΄ με παρέμβαση του έδωσε την άδεια να προχωρήσει ο γάμος, πήρε προίκα την καστελανία της Καλαμάτας. Ο Γκυ Β΄ έδωσε νέο όρκο υποτέλειας στην Ισαβέλλα Α΄ και τον δεύτερο σύζυγο της Φίλιππο Α΄ του Πεδεμοντίου (1301). 
Πόλεμος με τον Θωμά Κομνηνό Δούκα.
Την ίδια εποχή ορίσθηκε κηδεμόνας του νέου ηγεμόνα της Θεσσαλίας Ιωάννη Β΄ Δούκα, πρώτου εξαδέλφου του από την πλευρά της μητέρας του που ήταν ανήλικος. Αμέσως μετά επιτέθηκε στην Θεσσαλία για να υποστηρίξει τον ξάδελφο του που δέχτηκε επίθεση από τον δεσπότη της Ηπείρου Θωμά Κομνηνό Δούκα και την μητέρα του Άννα Παλαιολογίνα Καντακουζηνή που εισέβαλε και κατέλαβε το κάστρο του Φαναριού. Ο άρχοντας των Θηβών Νικόλαος Γ΄ του Σαιντ-Ομέρ συμμάχησε με τον Γκυ, συγκέντρωσαν 400 ιππείς και πεζούς και επιτέθηκαν στο κάστρο, πέτυχαν μεγάλη νίκη αναγκάζοντας την Άννα να του παραδώσει πίσω το κάστρο αλλά και να του καταβάλει πολεμική αποζημίωση. Οι σύμμαχοι συνέχισαν την λεηλασία των υπόλοιπων Ελληνικών περιοχών, έφτασαν μέχρι την Θεσσαλονίκη που ζούσε η αυτοκράτειρα Γιολάντα του Μομφερράτου και τους ανάγκασε να οπισθοχωρήσουν.
Διοίκηση.
Ο Γκυ έμενε και κυβερνούσε κυρίως τα πρώτα χρόνια στην Θήβα και σπανίως στην Αθήνα αλλά όταν πήρε την καστελανία της Καλαμάτας πέρναγε αρκετό καιρό και εκεί. Στους Κιστερκιανούς μοναχούς της μονής του Μπελβώ της Βουργουνδίας στους οποίους έδειχνε μεγάλη ευλάβεια έδωσε τη Μονή Δαφνίου. Εκεί ετάφη όταν απεβίωσε άκληρος το 1308.
Ο Φίλιππος Α΄ του Τάραντα τον διόρισε "Βάϊλο του Πριγκιπάτου της Αχαΐας" στην θέση του συμμάχου του Νικολάου Γ΄ του Σαιντ-Ομέρ (1307), κυβέρνησε καλά αλλά μόνο έναν χρόνο μέχρι τον θάνατο του (5 Οκτωβρίου 1308).
Θάνατος.
Ο Γκυ Β΄ πέθανε πρόωρα σε ηλικία 28 ετών , έμεινε γνωστός για την ιπποτική του συμπεριφορά και διοίκηση χαρακτηριστικό γνώρισμα σε όλες τις Φραγκοκρατούμενες αυλές στην Ελλάδα. Απεβίωσε άκληρος και τάφηκε στον οικογενειακό τάφο στη Μονή Δαφνίου χαρακτηριστικό του το ότι ήταν βαθιά θρησκευόμενος. Με τον θάνατο του ο Οίκος ντε Λα Ρος ξεκληρίστηκε, πολλοί υποψήφιοι μνηστήρες εμφανίστηκαν τελικά για το δουκάτο αλλά το Κοινοβούλιο των Αθηνών όρισε διάδοχο του τον Γκωτιέ Ε΄ του Μπριέν. Η άνοδος του Γκωτιέ στο θρόνο του δουκάτου, έφερε αντιδράσεις. Η μεγαλύτερη αδελφή του Γκυ Σταματίνα ντε λα Ρος συγκέντρωσε στρατό με σκοπό την ανατροπή του Γκωτιέ από το θρόνο, αλλά μάταια. Η ισχυρή αυτή γυναίκα δεν έπαψε να δημιουργεί προβλήματα στον Οίκο ντε Μπριέν μέχρι το θάνατό της.

</doc>
<doc id="53118" url="https://el.wikipedia.org/wiki?curid=53118" title="Κωνσταντίνος Φανέλλης">
Κωνσταντίνος Φανέλλης

Ο Κωνσταντίνος Φανέλλης (Σμύρνη, 1791 — Αίγιο, 1863) υπήρξε Έλληνας ζωγράφος και αγιογράφος του 19ου αιώνα. Θεωρείται ο πρώτος αξιόλογος Έλληνας ζωγράφος των πρώτων μετεπαναστατικών ετών.
Βιογραφικά στοιχεία.
Γεννήθηκε το 1791 στη Σμύρνη. Μεγάλο μέρος της ζωής του το έζησε στο Αίγιο. Το 1816 πήγε στο Άγιον Όρος για να μελετήσει την παραδοσιακή βυζαντινή αγιογραφία. Δεν έμεινε βέβαια ευχαριστημένος και για τούτο ανεχώρησε για την Ιταλία (Φλωρεντία, Ρώμη, Βενετία) όπου συνέχισε για τρία έτη τις σπουδές του.
Στα 28 του χρόνια επισκέφθηκε τη Γερμανία και εργάσθηκε ως ελεύθερος ζωγράφος. Τα έργα του θαυμάστηκαν από τους εκεί καλλιτεχνικούς κύκλους. Τότε πρέπει να ήρθε σε επαφή με τη ναζαρηνή ζωγραφική.
Το 1821 μετέβη στα Ιεροσόλυμα όπου εργάσθηκε ως αγιογράφος. Εκεί παρέμεινε μέχρι του έτους 1826 και περιοδεύοντας ανά την Παλαιστίνη ζωγράφισε για λογαριασμό ομίλου περιηγητών τοπία και σκηνές εμπνευσμένες από τη ζωή των κατοίκων της. 
Στα 1826, μετά δηλαδή την απελευθέρωση της Ελλάδος, επαναπατρίσθηκε. Στην πόλη των Αθηνών ενδιαφέρθηκε για την οργάνωση του Καλλιτεχνείου (του τότε δηλαδή Πολυτεχνείου). Παράλληλα ασχολείτο με την αγιογραφία και την κοσμική ζωγραφική, ιδίως με προσωπογραφίες.
Το 1836 κλήθηκε να αγιογραφήσει τον Μητροπολιτικό Ναό της Φανερωμένης Αιγίου. Τότε νυμφεύθηκε και την Ελένη Νταλάκα με την οποίαν απέκτησε τέσσερα παιδιά. Έκτοτε παρέμεινε έως το θάνατό του στο Αίγιο. Αγιογράφος ήταν και ο γιος του Δημήτριος (Μιμίκος) Φανέλλης, ο οποίος ακολούθησε την τεχνική του και άφησε σημαντικό αριθμό έργων στις εκκλησίες του Αιγίου.
Τεχνοτροπία.
Στο αγιογραφικό του έργο απομακρύνθηκε σε μεγάλο βαθμό από την παραδοσιακή βυζαντινή ζωγραφική. Καλλιέργησε επάξια την τρισδιάστατη εκκλησιαστική ζωγραφική, ακολουθώντας τα ναζαρηνά πρότυπα. Μάλιστα προηγείται χρονικά του Λουδοβίκου Θείρσιου. Τα διδάγματα του Κ. Φανέλλη μεταξύ άλλων ακολουθεί και ο αγιογράφος Σπυρίδων Χατζηγιαννόπουλος. 
Μεγάλο μέρος του σπουδαίου αγιογραφικού του έργου βρίσκεται σε ναούς του Αιγίου που μπορούν να χαρακτηρισθούν σωστές πινακοθήκες. Το τέμπλο του Μητροπολιτικού Ναού της Φανερωμένης (1840), το τέμπλο και η ουρανία της Βασιλικής των Ταξιαρχών (1840-1860) είναι εξ ολοκλήρου φιλοτεχνημένα από το χέρι του. Ακόμη φορητές εικόνες του φυλάσσονται στην εικονοθήκη της Παναγίας Τρυπητής Αιγίου.
Εικόνες του υπάρχουν στη Μονή του Μεγάλου Σπηλαίου στα Καλάβρυτα, στον ναό του Ευαγγελισμού στην Άμφισσα, σε ναούς της Πάτρας. Η κοσμηματογραφία, η Πλατυτέρα και το Ιερό Βήμα του Μητροπολιτικού Ναού των Αθηνών (1846, ύστερα από διαγωνισμό), τα τέμπλα των ναών του Χριστοκοπίδη, της Ρόμβης και εικόνες στον Άγιο Ελευθέριο (δίπλα στη Μητρόπολη), στην Παναγία τη Γοργοεπήκοο, στον Άγιο Γεώργιο του Νέου Κόσμου είναι έργα του.
Πίνακες ζωγραφικής του (δροσερά γυναικεία πορτρέτα, σκίτσα, τοπία, χαλκογραφίες) υπάρχουν στην Εθνική Πινακοθήκη, στο Βυζαντινό Μουσείο, στις συλλογές Κουτλίδη, Κόκκινου (τώρα Καραγιάννη), σε οικογενειακές πινακοθήκες, και στις Ηνωμένες Πολιτείες στις συλλογές των Φορντ και Ροκφέλερ. Έργα του έχουν παρουσιαστεί σε εκθέσεις στο Αίγιο και στην Αθήνα (1927, 1978).

</doc>
<doc id="53121" url="https://el.wikipedia.org/wiki?curid=53121" title="Κβαντική πληροφορική">
Κβαντική πληροφορική



</doc>
<doc id="53122" url="https://el.wikipedia.org/wiki?curid=53122" title="Φανέλλης Κωνσταντίνος">
Φανέλλης Κωνσταντίνος



</doc>
<doc id="53123" url="https://el.wikipedia.org/wiki?curid=53123" title="Φιλαδέλφεια (Η.Π.Α.)">
Φιλαδέλφεια (Η.Π.Α.)



</doc>
<doc id="53124" url="https://el.wikipedia.org/wiki?curid=53124" title="Ινδουϊσμός">
Ινδουϊσμός



</doc>
<doc id="53126" url="https://el.wikipedia.org/wiki?curid=53126" title="Μανώλης Κατεβαίνης">
Μανώλης Κατεβαίνης



</doc>
<doc id="53127" url="https://el.wikipedia.org/wiki?curid=53127" title="Διαμάντι">
Διαμάντι

Το διαμάντι ή αδάμαντας (αρχ. ελλην. "αδάμας" = αήττητος, ακατανίκητος, λόγω της μεγάλης σκληρότητάς του) είναι περίφημο ορυκτό για την ισχυρή λάμψη του και την πολύ μεγάλη σκληρότητά του, με ιδιαίτερη διεθνή εμπορική αξία. Ανήκει στην οικογένεια των αυτοφυών στοιχείων. Αποτελείται από καθαρό άνθρακα. Λόγω της σκληρότητας αυτής χρησιμοποιείται σε βιομηχανικές εφαρμογές, ενώ η λαμπρότητά του το κάνει τον πιο γνωστό και περιζήτητο πολύτιμο λίθο. Το βάρος του μετράται σε καράτια (1 καράτι = 200 χιλιοστά του γραμμαρίου).
Ιστορία.
Το όνομα του προέρχεται από την ελληνική λέξη "δαμάζω" + το στερητικό ‘α’, καθώς στην αρχαιότητα όλες οι σκληρές πέτρες, που ήταν αδύνατον να υποστούν κατεργασία, αποκαλούνταν "αδάμαντες".
Κατά πάσα πιθανότητα τα πρώτα διαμάντια ανακαλύφθηκαν στην Ινδία, καθώς υπάρχουν αναφορές σε βιβλία Οικονομίας και Νομοθεσίας του 4ου π.Χ. αιώνα. Η αξιολόγηση των διαμαντιών και των διαφόρων πολύτιμων λίθων αποτέλεσε προοδευτικά την τέχνη της γεμολογίας (gemology), ενώ τα διαμάντια υποβάλλονταν σε φόρο και γινόταν και τελωνειακός έλεγχος. Επίσης, κατά τους Ινδούς, το διαμάντι είχε μαγικές ιδιότητες και θεωρούσαν ότι μέσα από αυτό κάποιος μπορούσε να δει τους διάφορους κινδύνους και να τους απομακρύνει.
Το εμπόριο και η διακίνηση των διαμαντιών στον υπόλοιπο κόσμο υπολογίζεται ότι ξεκίνησε τον 1ο π.Χ. αιώνα, όταν από την Ινδία πέρασε στην Κίνα, στη συνέχεια στην Αραβία, στην Περσία και, τέλος, στην Ευρώπη.
Κατά τον 14ο αιώνα τα διαμάντια διακινούνταν από την Ινδία στον υπόλοιπο κόσμο μέσω δύο οδών. Η πρώτη, η θαλάσσια, ξεκινούσε από τον κόλπο Καμπάυ, στη συνέχεια περνούσε από τον Περσικό κόλπο, την Αιθιοπία και έφτανε στο Κάιρο και την Αλεξάνδρεια. Η δεύτερη ξεκινούσε από το σημαντικό εμπορικό κέντρο Ορμούζ και στη συνέχεια διασχίζοντας τη Περσία και την Αρμενία έφτανε στην Μικρά Ασία ή στο Χαλέπι της Συρίας και από εκεί τα διαμάντια προωθούνταν στη Βενετία και την Κωνσταντινούπολη.
Η Βενετία κατά τον 13ο έως τον 16ο αιώνα έγινε το σπουδαιότερο κέντρο διακίνησης διαμαντιών, ενώ την ίδια περίοδο εμφανίζονται οι πρώτες μικρές βιοτεχνίες κατεργασίας στη Φλάνδρα. Μέχρι τον 16ο αιώνα η Μπριζ ήταν το μεγαλύτερο κέντρο κατεργασίας διαμαντιών στον κόσμο. Κατά τον 16ο αιώνα, αφού ανακαλύφθηκε νέα θαλάσσια οδός από την Ινδία μέσω του Ακρωτηρίου της Καλής Ελπίδας έκανε την Λισσαβόνα κομβικό σημείο διακίνησης διαμαντιών, ενώ την θέση της Μπριζ ως σπουδαιότερου σημείου κατεργασίας κατέλαβε η Αμβέρσα, η οποία έλεγχε το 40% του παγκόσμιου εμπορίου.
Στις αρχές του 18ου αιώνα, εκτός από την Αμβέρσα σημαντικό κέντρο κατεργασίας και εμπορίας διαμαντιών έγινε και το Άμστερνταμ, ενώ ξεκίνησε η ανάπτυξη και στο Λονδίνο. Μάλιστα στο Άμστερνταμ, το 1822, ιδρύθηκαν τα πρώτα εργοστάσια με ατμοκίνητες μηχανές κατεργασίας. Παράλληλα ανακαλύφθηκαν νέα κοιτάσματα διαμαντιών στον ποταμό Ντος Μαρίνιος της Βραζιλίας, τα οποία στην αρχή θεωρήθηκαν ψεύτικα, αλλά στην συνέχεια αποδείχτηκε ότι αυτό γινόταν για λόγους ανταγωνισμού.
Κατά τα μέσα του 19ου αιώνα ανακαλύφθηκαν μεγάλα κοιτάσματα διαμαντιών στην Νότια Αφρική. Το πρώτο διαμάντι, 10,73 καρατίων, με την ονομασία «Εύρηκα» ανακαλύφθηκε τυχαία το 1866 στις όχθες του ποταμού Οράγγη και το 1869 ανακαλύφθηκε ένα μεγάλο διαμάντι, το «άστρο της Νοτίου Αφρικής» 47,75 καρατίων, που έγινε η βασική αιτία η περιοχή να γεμίσει από "κυνηγούς" διαμαντιών. Το μεγαλύτερο διαμάντι που είναι γνωστό μέχρι και σήμερα είναι το Κάλιναν (Cullinan) που βρέθηκε το 1905 κοντά στην Πρετόρια (Νότια Αφρική) και ζύγιζε πριν την κατεργασία του 3.106 καράτια (=621,350 γραμμάρια).
Η οργάνωση της παραγωγής και η χρήση νέων και σύγχρονων μεθόδων άρχισε μετά το 1871, όταν βρέθηκαν κοιτάσματα στην περιοχή Κίμπερλι (Kimberley) και τότε εμφανίστηκε η πρώτη εταιρεία εξόρυξης διαμαντιών με την επωνυμία Ντε Μπέερς ("De Beers"). Στη συνέχεια, το 1930, ο Έρνεστ Οπενχάιμερ οργάνωσε τη σύγχρονη παγκόσμια αγορά διαμαντιών, που ως όργανο ελέγχου έχει τον Κεντρικό Οργανισμό Πωλήσεων με έδρα το Λονδίνο.
Στις 8 Σεπτεμβρίου του 2008 ανακαλύφθηκε στο Λεσότο ένα διαμάντι 478 καρατίων, που αποτελεί και ένα από τα μεγαλύτερα στον κόσμο.
Κοιτάσματα.
Τα κοιτάσματα διαμαντιών διακρίνονται σε πρωτογενή και δευτερογενή. Στα "πρωτογενή κοιτάσματα" το διαμάντι είναι διάσπαρτο μέσα σε φλέβες ή επίγειες φυσικές σωληνώσεις που είναι γεμάτες από πυριγενές πέτρωμα με την ονομασία "κιμπερλίτης" (από την περιοχή Κίμπερλυ (Kimberley) της Νοτίου Αφρικής). Τα "δευτερογενή κοιτάσματα" προέρχονται από την αποσάθρωση των πρωτογενών και τη μεταφορά των υλικών της αποσάθρωσης. Θεωρείται ότι τα διαμάντια σχηματίστηκαν σε βάθος μεγαλύτερο από 100 χιλιόμετρα κάτω από τη γη και είναι προϊόν κρυστάλλωσης ενός μάγματος κιμπερλιτικής σύστασης. Επειδή ο κιμπερλίτης τήκεται στους 1500 βαθμούς Κελσίου, η αρχική κρυστάλλωση των διαμαντιών έγινε κάτω από μεγάλη πίεση και υψηλή θερμοκρασία. Μέσα στις φλέβες τα διαμάντια βρίσκονται διάσπαρτα σε θραύσματα, μικρά ή μεγάλα.
Κύριες χώρες παραγωγής διαμαντιών σήμερα είναι η Ρωσία, η Κίνα, η Ινδία,η Λαϊκή Δημοκρατία του Κονγκό, η Νότια Αφρική, η Βραζιλία και η Αυστραλία.
Ιδιότητες.
Τα διαμάντια στη φυσική τους κατάσταση είναι ημιδιαφανή, διαφανή ή ακόμα και αδιαφανή και οι χρωματισμοί τους ποικίλουν. Άχρωμα, γκρίζα, μπλε, κόκκινα, κίτρινα, πράσινα ή και μαύρα. Αυτά που χρησιμοποιούνται στην κατασκευή κοσμημάτων είναι διαφανή και άχρωμα. Αν το διαμάντι βομβαρδιστεί με ακτινοβολία, ο χρωματισμός του μπορεί να αλλάξει. Συχνά οι κρύσταλλοι του διαμαντιού περιέχουν και άλλα ορυκτά, όπως γραφίτη, χλωρίτη, ζιρκόνιο, αιματίτη κ. ά. Επίσης, το διαμάντι παρουσιάζει κάποια οπτική ανισορροπία εξαιτίας της ύπαρξης των άλλων προσμίξεων, καθώς και διάφορες ωραίες αναλαμπές στις οποίες οφείλεται και ο χαρακτηρισμός του σαν πολύτιμος λίθος. Ωστόσο, το ακατέργαστο διαμάντι δεν εμφανίζει ούτε λάμψη ούτε κανένα από τα γνωστά του χαρακτηριστικά, τα οποία αποκτά με την επεξεργασία. Η απουσία προσμίξεων, όπως οι παραπάνω, δίνει μεγαλύτερη αξία στο διαμάντι.
Το διαμάντι κρυσταλλώνεται στο κυβικό σύστημα.
Ο βαθμός σκληρότητάς του στην κλίμακα Mohs είναι 10 και ακολουθεί το κορούνδιο με βαθμό σκληρότητας 9. Η σκληρότητα του κάθε διαμαντιού είναι δυνατό να διαφέρει και σε αυτό παίζουν ρόλο τόσο οι προσμίξεις όσο και η κατεύθυνση του κρυστάλλου. Έτσι, είναι ευκολότερη η επεξεργασία των διαφόρων επιφανειών του. Αν και είναι το σκληρότερο ορυκτό που υπάρχει, το διαμάντι είναι εύθραυστο, όπως όλα τα σκληρά υλικά. Έτσι, αν ένα μεγάλο σχετικά διαμάντι πέσει πάνω σε μια σκληρή επιφάνεια, μπορεί να σπάσει σε μικρότερα κομμάτια.
Είναι αδιάλυτο σε διάφορα οξέα, προσβάλλεται όμως από μίγμα θειικού οξέος και διχρωμικού καλίου. Σε υψηλή θερμοκρασία αναφλέγεται και, ως καθαρός άνθρακας, καίεται εντελώς προς διοξείδιο του άνθρακα, χωρίς υπολείμματα στάχτης.
Χαρακτηριστικά.
Τα διαμάντια αξιολογούνται με βάση τα χαρακτηριστικά τους ή αλλιώς τα 4Cs. Υπάρχουν 4 συνισταμένες σύμφωνα με τις οποίες το κάθε διαμάντι αξιολογείται ως προς την αξία του.
Χρήσεις.
Τα καθαρά, ημιδιαφανή ή διαφανή διαμάντια χρησιμοποιούνται στην κατασκευή κοσμημάτων. Το ποσοστό της συνολικής παραγωγής, που καταλήγει στην κατεργασία για την κατασκευή κοσμημάτων, ανέρχεται περίπου στο 3 έως 5%. Τα υπόλοιπα χρησιμοποιούνται για την κατασκευή εργαλείων κοπής και λείανσης άλλων σκληρών υλικών. Χαρακτηριστικά γνωστά εργαλεία είναι τα αδαμαντοτρύπανα (ακόμη και για οικιακή χρήση) και τα εργαλεία κοπής υαλοπινάκων (κοινώς τζαμοκόφτες). Τα εργαλεία κοπής και λείανσης έχουν πολύ σημαντικές εφαρμογές στην βιομηχανία.
Ορισμένοι τύποι διαμαντιών έχουν χρησιμοποιηθεί για την κατασκευή ειδικών οπτικών οργάνων, λόγω της υψηλής ανακλαστικότητάς τους.
Σήμερα κατασκευάζονται και συνθετικά (τεχνητά) διαμάντια, κυρίως γιά χρήση σε εργαλεία.

</doc>
<doc id="53133" url="https://el.wikipedia.org/wiki?curid=53133" title="Τοχαρικές γλώσσες">
Τοχαρικές γλώσσες

Οι Τοχαρικές γλώσσες αποτέλεσαν μια ομάδα δύο γλωσσών (με τα ως τώρα δεδομένα) ινδοευρωπαϊκής προέλευσης. Η ύπαρξή τους ανακαλύφθηκε πρόσφατα, στις αρχές του 20ου αιώνα, όταν αρχαιολόγοι βρήκαν πινακίδες γραμμένες σε αυτές. Οι γλωσσολόγοι διακρίνουν την ομάδα αυτή σε Τοχαρική Α (ή Ανατολική Τοχαρική) και σε Τοχαρική Β (ή Δυτική Τοχαρική) και πιθανότατα ομιλούντο ήδη είτε αυτές είτε ο κοινός τους πρόγονος από τον δεύτερο αιώνα π.Χ. στην περιοχή της Ανατολικής Τουρκμενίας. Τα πρώτα κείμενα στις γλώσσες αυτές που έχουν σωθεί χρονολογούνται από τον έκτο μ.Χ αιώνα και το περιεχόμενό τους αφορά σε μεγάλο βαθμό μεταφράσεις από τα Σανσκριτικά. Η Τοχαρική γραφή αποτελεί μια εκδοχή γειτονικών βόρειων ινδικών συστημάτων γραφής. Η γλώσσα ομιλούνταν στην κεντρική Ασία στη σημερινή επαρχία Ξινγιάνγκ της Κίνας. Τα Τοχαρικά έπαψαν να μιλιούνται ίσως μετά το 840 μ.Χ, κάτω από την πίεση της μετανάστευσης των Ουιγούρων.
Γλωσσικά Χαρακτηριστικά.
Τα Τοχαρικά δεν συνδέονται άμεσα με τις γειτονικές ινδοευρωπαϊκές γλώσσες, γεγονός που εγείρει ερωτήματα για την προέλευση των ομιλητών της. Για παράδειγμα, τα Τοχαρικά ανήκουν στις λεγόμενες κέντουμ γλώσσες, οι οποίες παραδοσιακά συνδέονται με τις δυτικές ινδοευρωπαϊκές γλώσσες, εν αντιθέσει με τις σάτεμ γλώσσες, οι οποίες συνδέονται με τις ινδοϊρανικές γλώσσες. Η ανακάλυψη των Τοχαρικών γλωσσών οδήγησε ορισμένους στο να αμφισβητήσουν την ορθότητα αυτής της διάκρισης των ινδοευρωπαϊκών γλωσσών σε σάτεμ και κέντουμ. Ορισμένοι γλωσσολόγοι εντοπίζουν ιδιαίτερες ομοιότητες στην φωνολογική εξέλιξη μεταξύ Ελληνικών και Τοχαρικών (π.χ. ρίζα *likw-, τοχ. lip- ελλ. στον αόριστο β' λιπ-). Ως προς την μορφολογία των ουσιαστικών, τα Τοχαρικά έχουν τα χαρακτηριστικά συγκολλητικών γλωσσών, γεγονός που πιθανότατα οφείλεται στην γειτνίαση με τουρκικές γλώσσες.

</doc>
<doc id="53134" url="https://el.wikipedia.org/wiki?curid=53134" title="Τοχαρικά">
Τοχαρικά



</doc>
<doc id="53136" url="https://el.wikipedia.org/wiki?curid=53136" title="Τοχαρική γλώσσα">
Τοχαρική γλώσσα



</doc>
<doc id="53138" url="https://el.wikipedia.org/wiki?curid=53138" title="Πενήντα Πενήντα">
Πενήντα Πενήντα

Το Πενήντα Πενήντα (εναλλακτικά: 50 50) είναι ελληνική κωμική τηλεοπτική σειρά που προβλήθηκε για πρώτη φορά στις 30 Σεπτεμβρίου του 2005 στο Μega και ολοκληρώθηκε σε τρεις σεζόν στις 15 Ιουνίου του 2011. Εξιστορεί τη ζωή των τριών ζευγαριών: Νικηφόρου και Ελισάβετ, Μίμη και Ξανθίππης και Παύλου και Ειρήνης. Στη σειρά πρωταγωνιστούν οι Πέτρος Φιλιππίδης, Παύλος Χαϊκάλης, Σάκης Μπουλάς, Άβα Γαλανοπούλου, Μαρία Ανδρούτσου και Βάνα Ραμπότα.
Στις 13 Ιανουαρίου του 2010, προβλήθηκε η τηλεταινία ονόματι "Το Μεγάλο Φαγοπότι", η οποία τοποθετείται χρονικά μετά τη λήξη του δεύτερου κύκλου και ήταν επίσης αφιερωμένη για τα 20 χρόνια λειτουργίας του Mega Channel. Η σειρά θα είχε και τέταρτο κύκλο, όμως λόγω της έλλειψης χρημάτων από το κανάλι ο κύκλος δεν προβλήθηκε.
Πλοκή.
Η σειρά αφηγείται τη ζωή των τριών ζευγαριών. Αυτοί είναι ο Νικηφόρος και η Ελισάβετ, ο Μίμης και η Ξανθίππη και ο Παύλος και η Ειρήνη. Επίσης, παρουσιάζονται η εξωσυζυγική σχέση του Παύλου με τη νεαρή γυμνάστρια, Μαρία, η σχέση της Ναταλίας (κόρης του Νικηφόρου και της Ελισάβετ) με τον Αχιλλέα, και η σχέση του Κίμωνα (γιου του Μίμη) με την Βίβιαν.
Χαρακτήρες.
Νικηφόρος Ζορμπάς (Πέτρος Φιλιππίδης): Ο Νικηφόρος Ζορμπάς είναι επί χρόνια άνεργος απόφοιτος της Φιλοσοφικής και συγγραφέας τριών αποτυχημένων παιδικών παραμυθιών ο οποίος εξαρτάται οικονομικά από τη γυναίκα του Ελισάβετ (Άβα Γαλανοπούλου). Έχουν μια νεαρή κόρη, τη Ναταλία (Σοφία Πανάγου), την οποία ο Νικηφόρος υπεραγαπά και υπερπροστατεύει, ιδιαίτερα μετά τον γάμο της με τον Αχιλλέα (Θάνος Τοκάκης), τον οποίο αντιπαθεί. Ο Νικηφόρος και η Ελισάβετ έχουν μια σχέση αγάπης-μίσους, καθώς εκείνη τον υποτιμά και τον θεωρεί άχρηστο, ενώ εκείνος την κατηγορεί ως αριβίστρια, εγωίστρια και σκληρή. Έχουν παντρευτεί τρεις φορές.
Παύλος Στρατέας "Παυλίτος" (Σάκης Μπουλάς): Ο Παύλος Στρατέας είναι φίλος του Νικηφόρου από το σχολείο και κουμπάρος του, καθώς είναι νονός της κόρης του Νικηφόρου και της Ελισάβετ, Ναταλίας. Είναι φιλόλογος αγγλικών, που τα τελευταία χρόνια διατηρεί φροντιστήριο ξένων γλωσσών και είναι αρκετά ευκατάστατος. Είναι παντρεμένος για περισσότερο από μια εικοσαετία με την Ειρήνη (Βάνα Ραμπότα), την οποία γνώριζε από μαθήτρια και άφησε έγκυο αποκτώντας μια κόρη, την Εύα (Δήμητρα Στογιάννη). Ο Παύλος απέκτησε εξωσυζυγικό δεσμό με τη γυμνάστρια Μαρία (Νικολέττα Καρρά), την οποία αργότερα παντρεύεται. 
Μίμης Σαραντινός "Μιμάκος" (Παύλος Χαϊκάλης): Ο Μίμης Σαραντινός γνωρίστηκε με τον Νικηφόρο (όπως και με τον Αλκιβιάδη Μπελούτση) στον στρατό. Είναι εύπορος και ευτραφής βιομήχανος υφασμάτων που έμεινε χήρος και έχει έναν γιο από τον πρώτο του γάμο, τον αφελή και καλόβουλο Κίμωνα (Πυγμαλίων Δαδακαρίδης), ο οποίος είναι παντρεμένος με την αριστοκρατικά αναθρεμμένη και φιλόδοξη Βίβιαν (Φωτεινή Τσακίρη). Η τελευταία προσπαθεί να διεκδικήσει τα κληρονομικά δικαιώματα του Κίμωνα στο οικογενειακό εργοστάσιο δημιουργώντας συχνά παρεξηγήσεις μεταξύ των μελών της οικογένειας. Τα τελευταία χρόνια, ο Μίμης γνώρισε και παντρεύτηκε την Ξανθίππη (Μαρία Ανδρούτσου), μια πληθωρική, λαϊκή και έξυπνη γυναίκα.
Ελισάβετ Δημάκη "Βέττα" (Άβα Γαλανοπούλου): Η Ελισάβετ Δημάκη είναι στέλεχος τηλεοπτικού σταθμού. Είναι χρόνια παντρεμένη με τον άνεργο συγγραφέα Νικηφόρο Ζορμπά (Πέτρος Φιλιππίδης) με τον οποίο έχει αποκτήσει μία κόρη, τη Ναταλία (Σοφία Πανάγου), η οποία είναι νιόπαντρη με τον βιολίστα Αχιλλέα (Θάνος Τοκάκης). Η Ελισάβετ είναι σκληρός χαρακτήρας και έχει μια έντονη σχέση με τον Νικηφόρο, τον οποίο έχει παντρευτεί τρεις φορές και έχει χωρίσει δυο φορές.
Ειρήνη Καραμπέτη (Βάνα Ραμπότα): Η Ειρήνη Καραμπέτη, ανεπάγγελτη και αφοσιωμένη στο νοικοκυριό της. Είναι μανιακή με την τάξη και την καθαριότητα και έχει αφιερώσει τη ζωή της στην φροντίδα του σπιτιού και του συζύγου της, Παύλου, με τον οποίο είναι παντρεμένη για περισσότερο από μία εικοσαετία. Μαζί του έχει αποκτήσει μία κόρη, την Εύα (Δήμητρα Στογιάννη), η οποία σπουδάζει στο Λονδίνο. Στα πρώτα επεισόδια του πρώτου κύκλου, η Ειρήνη χωρίζει με τον Παύλο, λόγω του παράνομου δεσμού του δεύτερου με τη νεαρή Μαρία (Νικολέττα Καρρά). Η Ειρήνη είναι μια άβουλη γυναίκα αφοσιωμένη στην οικογένεια της που έχει παραμελήσει τον εαυτό της και καλείται να βάλει καινούργιες προτεραιότητες μετά το διαζύγιό της. Μετά από αυτό, έκανε δύο σχέσεις: με τον οφθαλμίατρο Γιάννη (Χρήστος Μάντακας) και με τον νεαρό αστυνομικό Στέφανο (Γιάννης Αϊβάζης).
Ξανθίππη Αλεβίζου (Μαρία Ανδρούτσου): Η Ξανθίππη Αλεβίζου είναι δυναμική γυναίκα λαϊκών καταβολών. Είναι καλόβουλος άνθρωπος και ενίοτε φαίνεται αφελής και παλιμπαιδίζουσα, όμως είναι μία έξυπνη γυναίκα. Είναι παντρεμένη με τον Μίμη Σαραντινό (Παύλος Χαϊκάλης), με τον οποίο έχει έντονη σεξουαλική ζωή. Η Ξανθίππη είχε παντρευτεί προηγουμένως έναν άλλο άντρα, τον Ασημάκη Μπαλτά, που την ενέπλεξε σε εταιρεία με ροζ τηλέφωνα και για τον λόγο αυτό φυλακίστηκε, γεγονός που αρχικά έκρυψε από τον Μίμη. Η Βίβιαν και η Ξανθίππη συγκρούονται συχνά για το ποια είναι η κυρία του σπιτιού της οικογένειας Σαραντινού, συμπαρασύροντας τους άντρες τους στη σύγκρουση. Η Ξανθίππη κυριαρχεί πάνω στον Μίμη και προσπαθεί να του επιβάλλει κανόνες διατροφής και συζυγικής συμπεριφοράς, τους οποίους εκείνος ποτέ δεν τολμά να αμφισβητήσει ευθέως.
Κύκλοι.
Πρώτος κύκλος (2005-2006).
Ο πρώτος κύκλος της σειράς έκανε πρεμιέρα στις 30 Σεπτεμβρίου του 2005 και ολοκληρώθηκε στις 16 Ιουνίου του 2006.
Η Ναταλία, κόρη του Νικηφόρου και της Ελισάβετ, παντρεύεται. Ο Νικηφόρος μόνο στη σκέψη του γάμου έχει πέσει να πεθάνει. Η τεράστια αδυναμία που τρέφει για τη μονάκριβη κόρη του τον οδηγεί σε παραλογισμούς και χοντράδες. Αυτό δημιουργεί ευθυμία στην υπόλοιπη παρέα αλλά και πολλά νεύρα στην Ελισάβετ. Ο Μίμης ζει καθημερινά με την Ξανθίππη το απόλυτο ερωτικό πάθος κάτι που εκνευρίζει αφάνταστα τη νύφη του τη Βίβιαν.Ο Παύλος αποκαλύπτει στο Νικηφόρο ότι έχει δεσμό με μια μικρούλα και του ζητάει συμπαράσταση. Η σύζυγος του Παύλου, Ειρήνη, έχει αντιληφθεί την αλλαγή στη συμπεριφορά του, ωστόσο οι φίλες της αγνοώντας την αλήθεια την καθησυχάζουν. Επίσης, βλέπουμε τις περιπέτειες των τριών ζευγαριών και αρχικά του φίλου των τριών ανδρών, Άδη ο οποίος άφησε στην διαθήκη του το γραφείο τελετών στον Νικηφόρο, μέσα από το αστείο πρίσμα των σεναριογράφων. Τα γεγονότα που συμβαίνουν είναι πολλά. Απ'την αμνησία του Νικηφόρου, τον οριστικό χωρισμό του Παύλου με την Ειρήνη, τα τερτίπια στη σχέση Μίμη και Ξανθίππης, τη γνωριμία του Γιάννη και της Ειρήνης, μέχρι το διαζύγιο του Νικηφόρου και της Ελισάβετ, τη Ναταλία έγκυο και τη σύλληψη των τριών φίλων σε τούρκικη βραχονησίδα.
Δεύτερος κύκλος (2006-2007).
Ο δεύτερος κύκλος ξεκίνησε στις 6 Οκτωβρίου του 2006 και ολοκληρώθηκε στις 29 Ιουνίου του 2007
Ο δεύτερος κύκλος έρχεται να συμπληρώσει τις περιπέτειες των φίλων, με την προσπάθεια του Μίμη να κάνει πιο χαρούμενο το γιο του, κατά την διάρκεια του μικρού χωρισμού του με την Βίβιαν, τις προσπάθειες του Νικηφόρου να κερδίσει ξανά την Ελισάβετ κάνοντάς τη να ζηλεύει, το προσωρινό σμίξιμο του Παύλου και της Ειρήνης, τον Αχιλλέα φαντάρο στα σύνορα , τη γέννηση της κόρης της Ναταλίας, το σμίξιμο του Νικηφόρου και της Ελισάβετ, την απαγωγή της Ξανθίππης απ' τον πρώην άντρα της Μάκη, μέχρι και το τέλος της σειράς. Στο δεύτερο κύκλο του "Πενήντα Πενήντα" σημειώθηκε το μεγαλύτερο ποσοστό τηλεθέασης της σειράς.
Το Μεγάλο Φαγοπότι (2010).
Χρονικά, τοποθετείται δύο χρόνια μετά από τα γενέθλια του Νικηφόρου. Η Ελισάβετ με τον Νικηφόρο βιώνουν μια μεγάλη απώλεια, καθώς ο Αχιλλέας με την Ναταλία και την κόρη τους, Ελίζαμπεθ, φεύγουν μόνιμα στις Ηνωμένες Πολιτείες, όπου βρίσκουν δουλειά στη συμφωνική ορχήστρα της Βοστώνης. Η απουσία αυτή έγινε για λόγους προβλημάτων μεταξύ Σοφίας Πανάγου, Θάνου Τοκάκη και παραγωγής.
Σε μια προσπάθεια του για να τους εμποδίσει να φύγουν από την Ελλάδα, ο Νικηφόρος καταλήγει να τιμωρείται με δικαστική απόφαση σε κατ οίκον περιορισμό για έξι μήνες. Ο Μίμης και η Ξανθίππη αντιμετωπίζουν το καρδιακό πρόβλημα του πρώτου και δεν μπορούν να ενεργήσουν σεξουαλικά, προς μεγάλη απογοήτευση του Μίμη. Ο Παύλος και η Μαρία αποκτούν το δικό τους παιδί, τον Θανασάκη. Η Ειρήνη ασχολείται με τη θρησκεία, αρχικά με δωρεές σε άπορους, και στη συνέχεια στρέφεται στο μοναχισμό. Η παρέα Νικηφόρου, Παύλου και Μίμη έχει κουραστεί από την καταπίεση των συζύγων και αποφασίζει να στήσει μια κομπίνα για να βγει από αυτό το αδιέξοδο. Οι άντρες κάνουν κατάληψη το τσιπουράδικο του Βασίλη (Βασίλης Θωμόπουλος) όπου συχνάζουν, κρατούν τις συζύγους και πρώην συζύγους τους ομήρους, και κάνουν το μεγάλο φαγοπότι.
Τρίτος κύκλος (2011).
Η απήχηση της τηλεταινίας οδήγησε στη δημιουργία του τρίτου κύκλου της σειράς, ο οποίος ξεκίνησε να προβάλλεται στις 2 Μαρτίου του 2011 και ολοκληρώθηκε στις 15 Ιουνίου του 2011. Ο τρίτος κύκλος αποτελείται από 15 επεισόδια. 

</doc>
<doc id="53140" url="https://el.wikipedia.org/wiki?curid=53140" title="Θαλάσσιος καπνός">
Θαλάσσιος καπνός



</doc>
<doc id="53141" url="https://el.wikipedia.org/wiki?curid=53141" title="Καπνός Αρκτικής">
Καπνός Αρκτικής



</doc>
<doc id="53142" url="https://el.wikipedia.org/wiki?curid=53142" title="Παγομίχλη">
Παγομίχλη



</doc>
<doc id="53152" url="https://el.wikipedia.org/wiki?curid=53152" title="Άνταμ Σμιθ">
Άνταμ Σμιθ

Ο Άνταμ Σμιθ (αγγλικά: "Adam Smith", 16 Ιουνίου 1723 – 17 Ιουλίου 1790) ήταν Σκωτσέζος οικονομολόγος και ηθικός φιλόσοφος. Θεωρείται ένας από τους πρωτοπόρους της πολιτικής οικονομίας και θεμελιωτής της σχολής των κλασικών οικονομικών. Ένας από τους κύριους εκπροσώπους του Σκωτσέζικου Διαφωτισμού, ο Σμιθ είναι συγγραφέας των έργων «"Θεωρία των ηθικών συναισθημάτων"» (1759) και «"Μια έρευνα της φύσης και των αιτιών του πλούτου των εθνών"» (1776), με το δεύτερο να αναφέρεται συνήθως απλά ως "Ο Πλούτος των Εθνών" και να θεωρείται ως το κύριο έργο του Σμιθ και η πρώτη νεωτερική εργασία πάνω στα οικονομικά.
Ο Σμιθ μελέτησε ηθική φιλοσοφία στα Πανεπιστήμια της Γλασκώβης και της Οξφόρδης, όπου ήταν ένας από τους πρώτους φοιτητές που επωφελήθηκαν των υποτροφιών που θέσπισε ο Τζον Σνελ. Με το πέρας των σπουδών του έδωσε μια σειρά από δημόσιες διαλέξεις στο Πανεπιστήμιο του Εδιμβούργου που οδήγησαν στη συνεργασία του με τον Ντέιβιντ Χιουμ κατά τη διάρκεια του Σκωτσέζικου Διαφωτισμού. Ο Σμιθ κατέλαβε θέση καθηγητή στην Γλασκώβη όπου δίδαξε ηθική φιλοσοφία και δημοσίευσε τη "Θεωρία των ηθικών συναισθημάτων". Αργότερα ανέλαβε θέση επισκέπτη καθηγητή, κάτι που του επέτρεπε να ταξιδέψει σε όλη την Ευρώπη και να συναναστραφεί με άλλους διανοούμενους της εποχής του. Ο Άνταμ Σμιθ έθεσε τα θεμέλια της κλασικής οικονομικής θεωρίας της ελεύθερης αγοράς. Ο "Πλούτος των Εθνών" ήταν ο προάγγελος των σύγχρονων οικονομικών. Σε αυτό και σε άλλα έργα του, εξήγησε το πώς το λελογισμένο ατομικό συμφέρον και ο ανταγωνισμός μπορεί να οδηγήσει σε οικονομική ευημερία. Ο Σμιθ ήταν αμφιλεγόμενος στην εποχή του και η γενική του προσέγγιση και το στυλ γραφής του πολλές φορές σατιρίστηκε από συγγραφείς προσκείμενους στους Τόρις, σύμφωνα με την ηθικοπλαστική παράδοση των Hogarth και Swift.
Το 2005, ο "Πλούτος των Εθνών" ανακηρύχθηκε ανάμεσα στα 100 καλύτερα σκωτσέζικα βιβλία όλων των εποχών. Η πρώην πρωθυπουργός της Βρετανίας Μάργκαρετ Θάτσερ λέγεται ότι συνήθιζε να έχει στην τσάντα της ένα αντίγραφο του βιβλίου.
Βιογραφία.
Νεότητα.
Ο Σμιθ γεννήθηκε στην πόλη Κιρκάλντυ της Σκωτίας. Ο πατέρας του λεγόταν επίσης Άνταμ Σμιθ και εργάστηκε ως δικηγόρος και δημόσιος υπάλληλος. Παντρεύτηκε την Μαργαρίτα Ντάγκλας το 1720, αλλά πέθανε δύο μήνες μετά τη γέννηση του Άνταμ Σμιθ. Αν και η ακριβής ημερομηνία γέννησής του δεν είναι γνωστή, έχει διασωθεί η ημερομηνία της βάπτισης του (5 Ιουνίου 1723) και συχνά αυτή χρησιμοποιήθηκε ως ημερομηνία γέννησής του, μια και αυτή παρέμεινε άγνωστη. Ελάχιστα γνωρίζουμε για την παιδική του ηλικία. Ο Σκωτσέζος δημοσιογράφος και βιογράφος του Σμιθ, Τζων Ρέι ("John Rae"), αναφέρει πως ο Σμιθ απήχθη από τσιγγάνους σε ηλικία τεσσάρων ετών και απελευθερώθηκε μόνο αφού κάποιοι οργάνωσαν αποστολή για τη διάσωσή του. Ο Άνταμ Σμιθ φέρεται να ήταν στενά συνδεδεμένος με τη μητέρα του, η οποία τον ενθάρρυνε να πραγματοποιήσει τις ακαδημαϊκές του φιλοδοξίες. Ο Άνταμ Σμιθ παρακολούθησε το σχολείο Μπουργκ (που ο Ρέι χαρακτηρίζει ως «ένα από τα καλύτερα δευτεροβάθμια σχολεία εκείνης της εποχής στη Σκωτία») από το 1729 ως το 1737, όπου μελέτησε λατινικά, μαθηματικά και ιστορία.
Εκπαίδευση.
Ο Σμιθ εισήχθη στο Πανεπιστήμιο της Γλασκώβης όταν ήταν δεκατεσσάρων ετών και σπούδασε ηθική φιλοσοφία υπό την επίβλεψη του Φράνσις Χάτσεσον. Εκεί ανέπτυξε το πάθος του για την ελευθερία, τη λογική και την ελευθερία του λόγου. Το 1740, ο Σμιθ ήταν ο απόφοιτος υπότροφος που παρουσιάστηκε για μεταπτυχιακές σπουδές στο Κολέγιο Μπάλλιολ της Οξφόρδης, στο πλαίσιο του Snell Exhibition (ετήσια υποτροφία που χορηγείται σε φοιτητή του Πανεπιστημίου της Γλασκώβης).
Ο Σμιθ θεώρησε τη διδασκαλία στη Γλασκώβη πολύ ανώτερη από αυτή στην Οξφόρδη, την οποία βρήκε πνευματικά καταπιεστική. Στο βιβλίο V, κεφάλαιο ΙΙ του «"Πλούτου των Εθνών"», γράφει: «Στο Πανεπιστήμιο της Οξφόρδης, το μεγαλύτερο μέρος των δημοσίων καθηγητών έχουν επί πολλά χρόνια παραιτηθεί εντελώς, ακόμη και από την κατ' επίφαση διδασκαλία». Ο Σμιθ επίσης ανέφερε ότι είχε παραπονεθεί σε φίλους πως υπάλληλοι του Όξφορντ μια φορά τον ανακάλυψαν να διαβάζει ένα αντίγραφο της Πραγματείας για την Ανθρώπινη Φύση του Ντέιβιντ Χιουμ, και στη συνέχεια κατάσχεσαν το βιβλίο του και τον τιμώρησαν αυστηρά επειδή το διάβαζε. Σύμφωνα με τον Γουίλιαμ Ρόμπερτ Σκοτ, «Ο χρόνος (του Σμιθ) στην Οξφόρδη έδωσε ελάχιστη, αν όχι καμία, βοήθεια προς ό,τι επρόκειτο να είναι το έργο της ζωής του». Παρ 'όλα αυτά, ο Σμιθ είχε την ευκαιρία, ενόσω ήταν στην Οξφόρδη, να αυτοδιδαχθεί διάφορα θέματα, με την ανάγνωση πολλών βιβλίων από το ράφια της μεγάλης Βιβλιοθήκης Μπόντλιαν. Όταν δεν μελετούσε μόνος του, ο χρόνος του στην Οξφόρδη δεν ήταν ευχάριστος, σύμφωνα με τις επιστολές του. Προς το τέλος της παραμονής του εκεί, ο Σμιθ άρχισε να υποφέρει από τρέμουλο, πιθανότατα σύμπτωμα νευρικής κρίσης. Έφυγε από το Πανεπιστήμιο της Οξφόρδης το 1746, πριν από τη λήξη της υποτροφίας του.
Στο βιβλίο V του «Πλούτου των Εθνών», ο Σμιθ σχολιάζει τη χαμηλή ποιότητα της διδασκαλίας και τη λιγοστή πνευματική δραστηριότητα στα αγγλικά πανεπιστήμια, σε σύγκριση με αυτά της Σκωτίας. Αυτό το αποδίδει τόσο στις πλούσιες χρηματοδοτήσεις των κολεγίων της Οξφόρδης και του Κέμπριτζ, που καθιστούσαν το εισόδημα των καθηγητών ανεξάρτητο από την ικανότητά τους να προσελκύσουν φοιτητές, όσο και στο γεγονός ότι οι διακεκριμένοι άνθρωποι των γραμμάτων θα μπορούσαν να έχουν ακόμη πιο άνετη διαβίωση, όπως οι ιερείς της Εκκλησίας της Αγγλίας.
Η δυσαρέσκεια του Σμιθ στην Οξφόρδη θα μπορούσε να οφείλεται εν μέρει στην απουσία του αγαπημένου του δασκάλου στη Γλασκώβη, Φράνσις Χάτσεσον. Ο Χάτσεσον θεωρήθηκε ως ένας από τους σημαντικότερους καθηγητές στο Πανεπιστήμιο της Γλασκώβης στην εποχή του και κέρδισε την επιδοκιμασία φοιτητών, συναδέλφων, ακόμη και απλών κατοίκων με τη θέρμη και τον ζήλο ομιλιών του (που ο ίδιος μερικές φορές τις έκανε ανοιχτές για το κοινό). Με τις διαλέξεις του προσπάθησε όχι μόνο να διδάξει φιλοσοφία, αλλά να κάνει τους μαθητές του να ενσωματώσουν αυτή τη φιλοσοφία στη ζωή τους, αποκτώντας έτσι ο ίδιος το ταιριαστό προσωνύμιο, «ο κήρυκας της φιλοσοφίας». Σε αντίθεση με τον Σμιθ, ο Χάτσεσον δεν ήταν δημιουργός συστήματος. Μάλλον ήταν η γοητευτική προσωπικότητα του και η μέθοδος των διαλέξεών του που επηρέασε σε τέτοιο βαθμό τους φοιτητές του και προκάλεσε τον μεγαλύτερο από αυτούς να αναφερθεί με σεβασμό σε αυτόν ως «ο -για πάντα αξέχαστος- Χάτσεσον», έναν τίτλο που ο Σμιθ, σε όλη την αλληλογραφία του, χρησιμοποίησε για να περιγράψει μόνο δύο άτομα, τον καλό του φίλο Ντέιβιντ Χιουμ και τον σημαντικό μέντορά του Φράνσις Χάτσεσον.
Καριέρα στη διδασκαλία.
Ο Σμιθ άρχισε να δίνει δημόσιες διαλέξεις το 1748 στο Πανεπιστήμιο του Εδιμβούργου, τις οποίες επιχορηγούσε η Φιλοσοφική Εταιρεία του Εδιμβούργου και τελούσαν υπό την αιγίδα του Λόρδου Κέιμς. Η θεματική των διαλέξεων αφορούσε στη ρητορική και τη λογοτεχνία και, αργότερα, το αντικείμενο της «προόδου της αφθονίας». Σε αυτό το τελευταίο αντικείμενο προχώρησε πρώτα στην αναλυτική ερμηνεία της οικονομικής φιλοσοφίας του «του προφανούς και απλού συστήματος της φυσικής ελευθερίας». Παρά το ότι ο Σμιθ δεν είχε εμπειρία στις δημόσιες παρουσιάσεις, οι διαλέξεις του στέφθηκαν από επιτυχία.
Το 1750 συνάντησε τον κατά δέκα χρόνια μεγαλύτερό του φιλόσοφο Ντέιβιντ Χιουμ. Στα κείμενά τους που καλύπτουν θέματα ιστορίας, πολιτικής, οικονομίας και θρησκείας, ο Σμιθ και ο Χιουμ μοιράστηκαν στενώς πνευματικούς και προσωπικούς δεσμούς μεταξύ τους παρά με άλλες σημαντικές προσωπικότητες του Σκωτσέζικου Διαφωτισμού.
Το 1751, ο Σμιθ κέρδισε μία θέση καθηγητή στο Πανεπιστήμιο της Γλασκώβης, διδάσκοντας λογική, ενώ το 1752 εξελέγη μέλος της Φιλοσοφικής Εταιρείας του Εδιμβούργου, στην οποία τον συνέστησε ο Λόρδος Κέιμς. Όταν, το επόμενο έτος, ο επικεφαλής της Ηθικής Φιλοσοφίας απεβίωσε, ο Σμιθ ανέλαβε τη θέση του. Εργάσθηκε ως ακαδημαϊκός δάσκαλος για τα επόμενα δεκατρία έτη, τα οποία ο ίδιος χαρακτήριζε ως «μακράν τη χρησιμότερη και ως εκ τούτου μακράν την ευτυχέστερη και πλέον αξιόλογη περίοδο [της ζωής του]».
Ο Σμιθ δημοσίευσε τη «Θεωρία των ηθικών συναισθημάτων» το 1759, ενσωματώνοντας ορισμένες από τις διαλέξεις του της Γλασκώβης. Αντικείμενο αυτής της εργασίας ήταν το πως η ανθρώπινη ηθική εξαρτάται από την συμπάθεια μεταξύ παράγοντα και θεατή, ή μεταξύ των ανεξαρτήτων και λοιπών μελών της κοινωνίας. Ο Σμιθ όρισε την «αμοιβαία συμπάθεια» ως τη βάση των ηθικών συναισθημάτων. Βάσισε την ερμηνεία του όχι σε μία ειδική «ηθική αίσθηση», όπως είχαν κάνει ο 3ος Λόρδος Shaftesbury και ο Hutcheson, ούτε ως ωφέλεια όπως ο Χιουμ, αλλά στην αμοιβαία συμπάθεια, ένα όρο ο οποίος περιγράφεται καλύτερα στη σύγχρονη γλώσσα με τον όρο συναισθηματική ταύτιση, δηλαδή με την ικανότητα να αναγνωρίζει κανείς τα συναισθήματα τα οποία εκφράζει κάποιος άλλος.
Μετά την δημοσίευση της «Θεωρίας των ηθικών συναισθημάτων», ο Σμιθ έγινε τόσο δημοφιλής ώστε πολλοί εύποροι φοιτητές εγκατέλειψαν τις σχολές τους σε άλλες χώρες για να εγγραφούν στο Πανεπιστήμιο της Γλασκώβης και να διδαχτούν από αυτόν. Μετά τη δημοσίευση επίσης, ο Σμιθ άρχισε να δίνει περισσότερη προσοχή στις διαλέξεις του σε νομικά και οικονομικά θέματα και λιγότερο στις θεωρίες του περί ηθικής. Για παράδειγμα, ο Σμιθ δίδαξε ότι το αίτιο αύξησης του εθνικού πλούτου είναι η εργασία παρά η ποσότητα του χρυσού και του αργύρου, που αποτελεί τη βάση του μερκαντιλισμού, της οικονομικής θεωρίας που κυριαρχούσε στην οικονομική πολιτική της Δυτικής Ευρώπης την εποχή εκείνη.
Το 1762 το Πανεπιστήμιο της Γλασκώβης απένειμε στον Σμιθ τον τίτλο του Διδάκτορα των Νομικών Επιστημών. Στο τέλος του 1763, δέχτηκε μία προσφορά από τον Charles Townshend (στον οποίο τον είχε συστήσει ο Ντέιβιντ Χιουμ) να διδάξει τον θετό γιό του, Henry Scott, το νέο Δούκα του Buccleuch. Ο Σμιθ τότε παραιτήθηκε από τη θέση του στο Πανεπιστήμιο, για να αναλάβει τη διδασκαλία του Scott και προσπάθησε να επιστρέψει τα δίδακτρα στους φοιτητές του, αφού παραιτήθηκε στο μέσον της διδακτικής περιόδου, αλλά αυτοί αρνήθηκαν.
Διδασκαλία και ταξίδια.
Η εργασία του Σμιθ στη διδασκαλία περιελάμβανε περιοδείες στην Ευρώπη με τον Σκοτ, διάστημα κατά το οποίο εκπαίδευε τον Σκοτ σε διάφορα θέματα, όπως η σωστή πολωνική γλώσσα. Πληρωνόταν £300 ανά έτος (συν τα έξοδα), μαζί με το ποσό των £300 ανά έτος σύνταξης• περίπου δύο φορές το προηγούμενο εισόδημά του ως καθηγητής. Ο Σμιθ ταξίδεψε για πρώτη φορά ως διδάσκαλος στην Τουλούζη της Γαλλίας, όπου παρέμεινε για ενάμιση χρόνο. Σύμφωνα με δική του αναφορά, βρήκε την Τουλούζη κάπως βαρετή, καθώς έγραψε στον Χιουμ ότι «είχε αρχίσει να γράφει ένα βιβλίο για να περάσει τον χρόνο του». Μετά από περιοδεία στη νότια Γαλλία, η ομάδα μετακόμισε στη Γενεύη, όπου ο Σμιθ συναντήθηκε με τον φιλόσοφο Βολταίρο.
Από τη Γενεύη, η ομάδα μετακόμισε στο Παρίσι. Εκεί ο Σμιθ γνώρισε αρκετούς μεγάλους πνευματικούς ηγέτες της εποχής, που αναπόφευκτα είχαν επίδραση σε μελλοντικά έργα του. Αυτή η λίστα περιελάμβανε τους: Βενιαμίν Φραγκλίνο, Turgot, Ζαν λε Ροντ ντ' Αλαμπέρ, André Morellet, Helvétius και, κυρίως, τον Φρανσουά Κενέ, επικεφαλής της Φυσιοκρατικής Σχολής. Εντυπωσιασμένος από τις ιδέες του, ο Σμιθ σκέφτηκε να αφιερώσει τον «Πλούτο των Εθνών» σ'αυτόν - αν δεν είχε πεθάνει ο Κενέ πιο πριν. Οι Φυσιοκράτες ήταν αντίθετοι με τον μερκαντιλισμό, την κυρίαρχη οικονομική θεωρία της εποχής, όπως φαίνεται και στο σύνθημά τους για την ελεύθερη αγορά «Laissez faire et laissez-passer, le monde va de lui même!» (= «Αφήστε να κάνουν, αφήστε να περάσουν, ο κόσμος προχωράει από μόνος του!»). Ήταν επίσης γνωστό ότι έχουν δηλώσει πως μόνο η γεωργική δραστηριότητα παρήγαγε πραγματικό πλούτο, ενώ οι έμποροι και οι βιομήχανοι (κατασκευαστές) όχι. Αυτό, ωστόσο, δεν αντιπροσώπευε την πραγματική σχολή σκέψης τους, αλλά επρόκειτο για ένα απλό «προπέτασμα καπνού» που κατασκεύασαν προκειμένου να κρύψουν τις πραγματικές επικρίσεις τους για την αριστοκρατία και την εκκλησία, υποστηρίζοντας ότι αυτοί ήταν οι μόνοι πραγματικοί πελάτες των εμπόρων και των κατασκευαστών. Ο πλούτος της Γαλλίας σχεδόν καταστράφηκε από τον Λουδοβίκο ΙΔ΄ και τον Λουδοβίκο ΙΕ΄ σε καταστροφικούς πολέμους, βοηθώντας τους αμερικανούς αντάρτες ενάντια στους Άγγλους, και ίσως το πιο καταστροφικό (κατά την άποψη της κοινής γνώμης) ήταν αυτό που θεωρήθηκε ως η υπερβολική κατανάλωση των αγαθών και υπηρεσιών που κρίνεται ότι δεν έχει καμία οικονομική συνεισφορά - μη παραγωγική εργασία. Υποθέτοντας ότι η αριστοκρατία και η εκκλησία είναι ουσιαστικά δυσφημιστές της οικονομικής ανάπτυξης, το φεουδαρχικό σύστημα της γεωργίας στη Γαλλία ήταν ο μόνος σημαντικός τομέας για τη διατήρηση του πλούτου του έθνους. Δεδομένου ότι η αγγλική οικονομία της εποχής απέφερε διανομή εισοδήματος που ήταν σε αντίθεση με εκείνη που υπήρχε στη Γαλλία, ο Σμιθ κατέληξε στο συμπέρασμα ότι οι διδασκαλίες και οι πεποιθήσεις των Φυσιοκρατών ήταν «παρ'όλες [τους] τις ατέλειες [ίσως], η πλησιέστερη προσέγγιση προς την αλήθεια που έχει μέχρι στιγμής δημοσιευθεί στο θέμα της πολιτικής οικονομίας». Η διάκριση μεταξύ παραγωγικής και μη παραγωγικής εργασίας -η φυσιοκρατική «"στείρα τάξη"» ("classe steril") - ήταν ένα κυρίαρχο θέμα στην ανάπτυξη και την κατανόηση αυτού που θα ονομαζόταν κλασική οικονομική θεωρία.
Ύστερα χρόνια.
Ο μικρότερος αδερφός του Χένρυ Σκοτ πέθανε στο Παρίσι το 1766, και η περιοδεία του Σμιθ ως δασκάλου έλαβε σύντομα τέλος. Την ίδια χρονιά, ο Σμιθ γύρισε στο σπίτι του στο Κιρκάλντυ, και αφιέρωσε μεγάλο μέρος των επόμενων δέκα ετών στη συγγραφή του "magnum opus" του. Εκεί συνδέθηκε φιλικά με τον Χένρυ Μοϊζ, έναν τυφλό νεαρό που είχε δείξει μια πρώιμη έφεση για τη μάθηση. Ο Σμιθ όχι μόνο άρχισε να διδάσκει τον Μοϊζ, αλλά επιπλέον εξασφάλισε την υποστήριξη τόσο του Ντέιβιντ Χιουμ όσο και του Τόμας Ριντ στην εκπαίδευση του νεαρού. Ο Σμιθ εξελέγη μέλος της Βασιλικής Ακαδημίας Επιστημών του Λονδίνου ("Royal Society of London") τον Μάιο του 1773, ενώ το 1775 εξελέγη μέλος του Φιλολογικού Συλλόγου ("Literary Club"). Ο Πλούτος των Εθνών δημοσιεύτηκε το 1776 και έτυχε εξαιρετικής υποδοχής από το κοινό, αφού η πρώτη έκδοση εξαντλήθηκε σε μόλις έξι μήνες.
Το 1778, ο Σμιθ διορίστηκε επίτροπος των τελωνείων της Σκωτίας, και μετακόμισε με τη μητέρα του στο Πάνμιουρ Χάουζ ("Panmure House"), μια αριστοκρατική κατοικία στη συνοικία Κανονγκέιτ του Εδιμβούργου. Ο Σμιθ ήταν μέλος της Φιλοσοφικής Εταιρείας του Εδιμβούργου. Έτσι, όταν αυτή μετατράπηκε στη Βασιλική Ακαδημία Επιστημών του Εδιμβούργου ("Royal Society of Edinburgh") με βασιλικό διάταγμα το 1783, αυτός έγινε αυτόματα ιδρυτικό μέλος της. Επιπλέον, εκλέχθηκε από τους φοιτητές του Πανεπιστημίου της Γλασκώβης στην τιμητική θέση του Πρύτανη, στην οποία θήτευσε από το 1787 έως το 1789. Πέθανε έπειτα από επώδυνη ασθένεια στη βόρεια πτέρυγα του Πάνμιουρ Χάουζ, στο Εδιμβούργο, στις 17 Ιουλίου 1790, και θάφτηκε στο νεκροταφείο του Κανονγκέητ. Λίγο πριν ξεψυχήσει, ο Σμιθ εξέφρασε την απογοήτευσή του που δεν είχε πετύχει περισσότερα πράγματα στη ζωή του.
Εκτελεστές της λογοτεχνικής κληρονομιάς του Σμιθ ήταν δυο φίλοι από τον κόσμο των σκωτικών επιστημών: ο φυσικός και χημικός Τζόζεφ Μπλακ και ο πρωτοπόρος της γεωλογίας Τζέμς Χάτον. Ο Σμιθ άφησε πίσω του πολλές σημειώσεις, καθώς και κάποιο αδημοσίευτο υλικό. Ωστόσο, άφησε εντολή να καταστραφεί οτιδήποτε ήταν ακατάλληλο προς δημοσίευση. Ανέφερε ως μάλλον κατάλληλη για δημοσίευση μια πρώιμη αδημοσίευτη Ιστορία της Αστρονομίας, και πράγματι εμφανίστηκε το 1795, μαζί με άλλο υλικό, όπως τα «Δοκίμια για Φιλοσοφικά Ζητήματα».
Ο Σμιθ κληροδότησε τα βιβλία του στον ανιψιό του Ντέιβιντ Ντάγκλας, Λόρδο του Ρέστον, που ζούσε μαζί του. Ο Ντέιβιντ ήταν γιος του Συνταγματάρχη Ρόμπερτ Ντάγκλας (από το Στραθέντρι του Φάιφ), πρώτου ξαδέρφου του Σμιθ. Η βιβλιοθήκη τελικά μοιράστηκε ανάμεσα στα δυο παιδιά του Ντάγκλας, τη Σεσίλια Μάργκαρετ (σύζυγο Κάνιγκαμ) και τη Ντέιβιντ Αν (σύζυγο Μπάνερμαν). Η κυρία Κάνιγκαμ πούλησε κάποια από τα βιβλία μετά τον θάνατο του συζύγου της, αιδεσιμότατου Κάνιγκαμ (από το Πρέστονπανζ), ενώ τα υπόλοιπα πέρασαν στον γιό της, Ρόμπερτ Όλιβερ Κάνιγκαμ, καθηγητή του Κουήνς Κόλετζ του Μπέλφαστ. Αυτός δώρισε μερικά από τα βιβλία στο πανεπιστήμιο, ενώ τα υπόλοιπα πωλήθηκαν μετά τον θάνατό του. Τα βιβλία της κυρίας Μπάνερμαν, αντίθετα, κληροδοτήθηκαν ακέραια στο Νιού Κόλετζ του Εδιμβούργου μετά τον θάνατό της το 1879.
Προσωπικότητα και πεποιθήσεις.
Χαρακτήρας.
Δεν γνωρίζουμε πολλά για τις προσωπικές απόψεις του Άναμ Σμιθ, πέρα από όσα συνάγουμε από τα δημοσιευμένα άρθρα του. Τα προσωπικά του έγγραφα καταστράφηκαν μετά θάνατον, κατόπιν δικής του απαίτησης. Δεν παντρεύτηκε ποτέ, ενώ φαίνεται να είχε πολύ στενή σχέση με τη μητέρα του, με την οποία έμεινε μετά την επιστροφή του από την Γαλλία και η οποία απεβίωσε έξι χρόνια πριν από εκείνον.
Πολλοί σύγχρονοι και βιογράφοι του Άνταμ Σμιθ τον περιγράφουν ως αφηρημένο σε σημείο κωμικό, με παράξενες συνήθειες στο λόγο και στο βάδισμα και ένα χαμόγελο «ανέκφραστης καλοήθειας». Ήταν γνωστό ότι μονολογούσε, μία συνήθεια που εδραιώθηκε στην παιδική του ηλικία, όταν χαμογελούσε πιάνοντας συζήτηση με αόρατους συνομιλητές. Κατά περιόδους υπήρξε κατά φαντασίαν ασθενής, ενώ φέρεται να στοίβαζε βιβλία και χαρτιά σε ψηλές στοίβες στο γραφείο του. Σύμφωνα με μία πηγή, ο Σμιθ ξενάγησε τον Τσαρλς Τάουνσεντ σε βυρσοδεψείο. Ενώ συζητούσε για το ελεύθερο εμπόριο, ο Σμιθ έπεσε σε λάκκο απ’ όπου χρειάστηκε βοήθεια για να απεγκλωβιστεί. Λέγεται επίσης ότι είχε βάλει ψωμί και βούτυρο μέσα σε τσαγιέρα, ήπιε το παρασκεύασμα και δήλωσε ότι ήταν το χειρότερο ρόφημα τσαγιού που είχε πιει ποτέ. Σύμφωνα με μία άλλη πηγή, ο Σμιθ, αφηρημένος, βγήκε από το σπίτι φορώντας μόνο το νυχτικό του και κατέληξε 24 χλμ. έξω από την πόλη, πριν τον επαναφέρουν στην πραγματικότητα καμπάνες γειτονικής εκκλησίας.
Ο Τζέιμς Μπόσγουελ που υπήρξε μαθητής του Σμιθ στο Πανεπιστήμιο της Γλασκώβης κι αργότερα τον συναναστράφηκε στη Λογοτεχνική Λέσχη, λέει ότι ο Σμιθ θεωρούσε ότι αν μιλούσε για τις ιδέες του κουβεντιάζοντας θα μείωνε τις πωλήσεις των βιβλίων του, άρα οι συζητήσεις του ήταν μη εντυπωσιακές. Σύμφωνα με τον Μπόσγουελ, ο Σμιθ είπε κάποτε στον Σερ Τζόσουα Ρέινολτς ότι «είχε ως κανόνα ποτέ να μη συζητά σε συντροφιές για τα πράγματα που καταλάβαινε».
Ο Σμιθ, που θεωρείται ότι είχε παράξενη όψη, περιγράφεται ως «κάτοχος μεγάλης μύτης, γουρλωτών ματιών, προεξέχοντος κάτω χείλους, τικ και δυσχέρειας στην ομιλία». Ο ίδιος ο Σμιθ φέρεται να έχει αναγνωρίσει την ατυχή εμφάνισή του σχολιάζοντας «είμαι γόης μόνο στα βιβλία μου». Ο Σμιθ σπανίως πόζαρε για προσωπογραφίες, οπότε όλες σχεδόν οι απεικονίσεις που είχε εν ζωή, είχαν γίνει από μνήμης. Τα πιο γνωστά πορτραίτα του Σμιθ είναι το προφίλ του από τον Τζέιμς Τάσι και δύο σκίτσα από τον Τζον Κέι. Οι γκραβούρες που χρησιμοποιήθηκαν για το εξώφυλλο του «"Πλούτου των Εθνών"» βασίστηκαν κυρίως στο μεταλλικό πορτραίτο του Τάσι.
Θρησκευτικές πεποιθήσεις.
Σχετικά με τη φύση των θρησκευτικών απόψεων του Άνταμ Σμιθ αναπτύχθηκε σημαντική επιστημονική συζήτηση. Ο πατέρας του είχε δείξει έντονο ενδιαφέρον για τον Χριστιανισμό και ανήκε στην μετριοπαθή πτέρυγα της Εκκλησίας της Σκωτίας. Το γεγονός ότι ο Άνταμ Σμιθ έλαβε την Υποτροφία Snell δείχνει ότι μπορεί να πήγε στην Οξφόρδη με την πρόθεση να επιδιώξει σταδιοδρομία στην Εκκλησία της Αγγλίας.
Ο Αγγλο-Αμερικανός οικονομολόγος Ronald Coase αμφισβήτησε την άποψη ότι ο Άνταμ Σμιθ ήταν Ντεϊστής, με βάση το γεγονός ότι στα έργα του ποτέ δεν επικαλείται ρητά το Θεό ως μια εξήγηση της αρμονίας του φυσικού ή του ανθρώπινου κόσμου. Σύμφωνα με τον Coase, αν και ο Σμιθ αναφέρεται μερικές φορές στον «Μέγα Αρχιτέκτονα του Σύμπαντος», μεταγενέστεροι λόγιοι όπως ο Jacob Viner έχουν «υπερβάλει όσον αφορά την έκταση στην οποία ο Άνταμ Σμιθ είχε αφοσιωθεί σε μια πίστη και σε έναν προσωπικό Θεό», μια πεποίθηση για την οποία ο Coase βρίσκει λίγα αποδεικτικά στοιχεία σε εδάφια, όπως αυτά στον «Πλούτο των Εθνών», στα οποία Άνταμ Σμιθ γράφει ότι η περιέργεια της ανθρωπότητας για τα «μεγάλα φαινόμενα της φύσης», όπως «η γενιά, η ζωή, η ανάπτυξη και η διάλυση των φυτών και των ζώων», έχει οδηγήσει τους ανθρώπους «να ερευνήσουν τις αιτίες τους», και ότι «η δεισιδαιμονία επιχείρησε αρχικά να ικανοποιήσει την περιέργεια αυτή, παραπέμποντας όλες αυτές τις υπέροχες παρουσίες στην άμεση θέληση των θεών. Η Φιλοσοφία στη συνέχεια προσπάθησε να λογοδοτήσει για όλα αυτά, ξεκινώντας από τις πιο συνήθεις αιτίες ή από αυτές που ήταν πιο οικείες για την ανθρωπότητα από ότι η θέληση των θεών».
Κάποιοι άλλοι συγγραφείς υποστηρίζουν ότι η κοινωνική και οικονομική φιλοσοφία του Άνταμ Σμιθ είναι από τη φύση της θεολογική και ότι ολόκληρο το μοντέλο της κοινωνικής του δομής λογικά εξαρτάται από την έννοια της δράσης του Θεού στη φύση.
Ο Άνταμ Σμιθ ήταν επίσης στενός φίλος και αργότερα εκτελεστής της διαθήκης του Ντέιβιντ Χιουμ, ο οποίος συνήθως χαρακτηριζόταν στην εποχή του ως άθεος. Η δημοσίευση της επιστολής του Άνταμ Σμιθ στον William Strahan το 1777, στο οποίο περιγράφεται το θάρρος του Χιουμ στον επικείμενο θάνατό του παρά την έλλειψη θρησκευτικής πίστης, προσέλκυσε σημαντικές αντιπαραθέσεις.
Δημοσιευμένα έργα του.
Η θεωρία των ηθικών συναισθημάτων.
Το 1759 ο Σμιθ δημοσίευσε το πρώτο του έργο, τη «Θεωρία των Ηθικών Συναισθημάτων». Συνέχισε κάνοντας εκτεταμένες αναθεωρήσεις στο βιβλίο, εως το θάνατό του. Αν και «ο Πλούτος των Εθνών» αναγνωρίζεται, από πολλούς, ως η πιο σημαντική εργασία του Σμιθ, πιστεύεται ότι ο ίδιος θεωρούσε τη «Θεωρία των Ηθικών Συναισθημάτων» ανώτερη.
Στο έργο του αυτό, ο Σμιθ εξετάζει με κριτική διάθεση την ηθική σκέψη της εποχής του, και παραθέτει τον ισχυρισμό ότι η συνείδηση προκύπτει από τις κοινωνικές σχέσεις. Ο στόχος του Σμιθ με την συγγραφή αυτού του έργου ήταν να εξηγήσει από πού πηγάζει η ικανότητα της ανθρωπότητας να διαμορφώσει ηθικές κρίσεις, παρά την φυσική κλίση των ατόμων προς την ιδιοτέλεια. Ο Σμιθ προτείνει μια θεωρία της συμπάθειας, κατά την οποία οι άνθρωποι παρατηρώντας άλλους, αναγνωρίζουν τους εαυτούς τους και εξάγουν συμπεράσματα για την ηθική της δικής τους συμπεριφοράς.
Οι μελετητές αναγνωρίζουν παραδοσιακά μια αντίφαση ανάμεσα στη «Θεωρία των Ηθικών Συναισθημάτων» και τον «Πλούτο των Εθνών». Ενώ το πρώτο τονίζει την συμπάθεια προς τους άλλους, το δεύτερο επικεντρώνεται στο ρόλο της ιδιοτέλειας. Πιο πρόσφατα όμως ορισμένοι μελετητές υποστήριξαν ότι δεν υπάρχει καμία αντίφαση. Ισχυρίζονται ότι στη «Θεωρία των Ηθικών Συναισθημάτων», ο Σμιθ αναπτύσσει μια θεωρία της ψυχολογίας, κατά την οποία τα άτομα αποζητούν την έγκριση ενός «αμερόληπτου θεατή» ως αποτέλεσμα μιας φυσικής επιθυμίας να έχουν εξωτερικούς παρατηρητές οι οποίοι τους συμπονούν. Αντί να αντιμετωπίζουν τα δυο έργα ως αλληλοσυγκρουόμενα, θεωρούν ότι απλά δίνουν έμφαση σε διαφορετικές πτυχές της ανθρώπινης φύσης που ποικίλουν ανάλογα την περίσταση.
Αυτές οι απόψεις παραβλέπουν ότι η επίσκεψη του Σμιθ στη Γαλλία (1764-1766) μετέβαλε ριζικά τις προηγούμενες απόψεις του και ότι «ο Πλούτος των Εθνών» είναι ένα ανομοιογενές συνονθύλευμα προηγούμενων διαλέξεών του και όσων του δίδαξε ο Κενέ. Πριν από το ταξίδι του στη Γαλλία, στη «Θεωρία των Ηθικών Συναισθημάτων» ο Σμιθ αναφέρεται σε ένα «αόρατο χέρι» («Προτιμώντας να στηρίξει μια εγχώρια βιομηχανία αντί μια αλλοδαπή, το άτομο αποσκοπεί στη δική του εργασιακή ασφάλεια. Και κατευθύνοντας αυτή τη βιομηχανία με τέτοιο τρόπο ώστε το παραγόμενο προϊόν της να είναι υψηλότερης αξίας σκοπεύει μόνο στο δικό του κέρδος. Έτσι κι εδώ ,όπως και σε άλλες περιπτώσεις, καθοδηγείται από ένα αόρατο χέρι να προωθήσει ένα στόχο χωρίς να ήταν η πρόθεση του»), το οποίο εξασφαλίζει ότι η λαιμαργία των πλουσίων βοηθά τους φτωχούς, καθώς οι αντοχές των πλούσιων είναι τόσο περιορισμένες ώστε να πρέπει να ξοδεύουν τις περιουσίες τους σε υπηρέτες. Μετά την επίσκεψή του στη Γαλλία, ο Σμιθ θεωρεί στον «Πλούτο των Εθνών»(1776) την ικανοποίηση της λαιμαργίας των πλούσιων ως μη παραγωγική εργασία. Η μικροοικονομική/ψυχολογική πλευρά στην παράδοση του Αριστοτέλη, Πάφεντορφ και Χάτσενσον, δασκάλου του Σμιθ - στοιχεία συμβατά με τη νεοκλασική θεωρία - μετεξελίχθηκε στη μακροοικονομική άποψη της κλασικής θεωρίας που ο Σμιθ έμαθε στη Γαλλία.
Ο Πλούτος των Εθνών.
Το έργο του "Ο Πλούτος των Εθνών" υπήρξε μία από τις πρώτες προσπάθειες να μελετηθεί η ιστορική ανάπτυξη της βιομηχανίας και του εμπορίου στην Ευρώπη. Αυτό το έργο βοήθησε στη δημιουργία του σύγχρονου ακαδημαϊκού κλάδου των οικονομικών και παρέσχε μία από τις πιο γνωστές διανοητικές δικαιολογήσεις του ελεύθερου εμπορίου, του καπιταλισμού και του φιλελευθερισμού.
Ανάμεσα στους κλασικούς και νεοκλασικούς οικονομολόγους υπάρχουν θεμελιώδεις διαφωνίες ως προς το βασικό μήνυμα του πιο σημαντικού έργου του Σμιθ, το «"Μια έρευνα της φύσης και των αιτιών του πλούτου των εθνών"». Οι νεοκλασικοί δίνουν έμφαση στην Αόρατο Χείρα του Σμιθ, μια ιδέα στην οποία αναφέρεται στη μέση του έργου του - Βιβλίο Δ', κεφάλαιο Β'. Οι δε κλασικοί οικονομολόγοι πιστεύουν πως ο Σμιθ θεμελίωσε το πρόγραμμά του για την προώθηση του «πλούτου των εθνών» στις αρχικές του προτάσεις.
Ο Σμιθ, κάνοντας χρήση του όρου «το αόρατο χέρι» στην «Ιστορία της Αστρονομίας», αναφερόταν στο «αόρατο χέρι του Δία». Ο όρος «ένα αόρατο χέρι» εμφανίζεται ξανά τόσο στη «Θεωρία των ηθικών συναισθημάτων» (1759) όσο και στον «Πλούτο των Εθνών» (1776). Αυτή η τελευταία δήλωση περί «ενός αόρατου χεριού» έχει ερμηνευθεί ως «το αόρατο χέρι» με ποικίλους τρόπους. Επομένως, έχει σημασία να αναγνωστεί το πρωτότυπο:
Όσοι θεωρούν την παραπάνω δήλωση το κεντρικό μήνυμα του Σμιθ αναφέρονται επιπλέον και σε αυτό το ρητό του:
Η δήλωση του Σμιθ πάνω στα οφέλη ενός «αόρατου χεριού» προφανώς έχει σκοπό να απαντήσει στον ισχυρισμό του Μπέρναρντ Μάντεβιλ περί «ιδιωτικών αμαρτιών» που μπορούν να μετατραπούν σε «δημόσια οφέλη». Καταδεικνύει την πίστη του Σμιθ ότι όταν το άτομο επιδιώκει την ιδιοτέλειά του, προωθεί με άμεσο τρόπο το καλό της κοινωνίας. Ο ιδιοτελής ανταγωνισμός στην ελεύθερη αγορά, υποστήριξε, θα τείνει να ανταμείψει την κοινωνία στο σύνολό της διατηρώντας χαμηλά τις τιμές, ενώ κτίζονται κίνητρα για μια ευρεία ποικιλία αγαθών και υπηρεσιών. Παρόλα ταύτα, ήταν επιφυλακτικός απέναντι στους επιχειρηματίες και προειδοποίησε για «τη συνωμοσία τους ενάντια στο κοινό ή κάποιο άλλο τέχνασμα με το οποίο μπορούν να ανεβάσουν τις τιμές». Επανειλημμένα, ο Σμιθ προανήγγειλε την αθέμιτη φύση των επιχειρηματικών συμφερόντων που μπορούν να σχηματίσουν σκευωρίες ή μονοπώλια, καθορίζοντας την υψηλότερη τιμή «που μπορεί να απομυζηθεί από τους αγοραστές». Ο Σμιθ επίσης προειδοποίησε ότι ένα πολιτικό σύστημα που κυριαρχείται από επιχειρηματίες επιτρέπει την συνωμοσία επιχειρήσεων και βιομηχανίας ενάντια στους καταναλωτές, με μηχανορραφίες των επιχειρηματιών στην απόκτηση επιρροής στην πολιτική και τη νομοθεσία. Το συμφέρον των κατασκευαστών και εμπόρων, σύμφωνα με τον Σμιθ «είναι πάντα διαφορετικό ή και αντίθετο από αυτό του κοινού... Η πρόταση οποιουδήποτε νέου νόμου ή κανονισμού του εμπορίου που προκύπτει από αυτή την τάξη, θα έπρεπε να ακούγεται πάντοτε με μεγάλη επιφύλαξη, και δεν θα έπρεπε να επικυρώνεται έως ότου έχει εξεταστεί όχι μόνον διεξοδικά αλλά και καχύποπτα.
Το ενδιαφέρον των νεοκλασικών πάνω στη δήλωση του Σμιθ περί «αόρατου χεριού» προέρχεται από τη δυνατότητα να ειδωθεί ως πρόδρομος των νεοκλασικών οικονομικών και της θεωρίας Γενικής Ισορροπίας. Στο έργο του, ο Πολ Σάμιουελσον αναφέρεται στο «αόρατο χέρι» του Σμιθ 6 φορές. Για να δώσει έμφαση σε αυτή τη σχέση, ο Σάμιουελσον αναφέρει το «αόρατο χέρι» του Σμιθ μιλώντας για «γενικό συμφέρον» όπου ο Σμιθ γράφει «δημόσιο συμφέρον». Ο Σάμιουελσον καταλήγει πως «ο Σμιθ δεν κατόρθωσε να αποδείξει την ουσία του δόγματος του αόρατου χεριού. Πράγματι, μέχρι τη δεκαετία του 1940 κανείς δεν ήξερε πώς να αποδείξει, ακόμη και να δηλώσει κατάλληλα, τον πυρήνα της αλήθειας σε αυτή την πρόταση για μια τέλεια ανταγωνιστική αγορά».
Οι κλασικοί οικονομολόγοι, αντιθέτως, βλέπουν στις πρώτες προτάσεις του Σμιθ στον το πρόγραμμά του για την προώθηση του «Πλούτου των Εθνών». Λαμβάνοντας την έννοια της οικονομίας από τη σχολή των φυσιοκρατών ως μια κυκλική διαδικασία σημαίνει πως για να υπάρξει ανάπτυξη, οι εισροές της περιόδου 2 πρέπει να υπερέχουν των εισροών της περιόδου 1. Επομένως οι αποδόσεις της περιόδου 1 που δεν χρησιμοποιήθηκαν ως εισροές της περιόδου 2 αντιμετωπίζονται ως μη παραγωγική εργασία εφόσον δεν συμβάλλουν στην ανάπτυξη. Αυτό έμαθε ο Σμιθ πλάι στον Κενέ στη Γαλλία. Πάνω στη γαλλική πρόβλεψη ότι η μη παραγωγική εργασία πρέπει να απωθείται ώστε να χρησιμοποιηθεί περισσότερη εργασία παραγωγικά, ο Σμιθ πρόσθεσε τη δική του πρόταση, η παραγωγική εργασία να γίνεται ακόμη πιο παραγωγική εμβαθύνοντας τον καταμερισμό εργασίας. Αυτό θα σημάνει υπό ανταγωνισμό χαμηλότερες τιμές, και συνεπώς διευρυμένες αγορές. Οι διευρυμένες αγορές και η αυξημένη παραγωγή θα οδηγήσει σε νέα βήματα για την αναδιοργάνωση της παραγωγής και την εφεύρεση νέων τρόπων παραγωγής οι οποίοι με τη σειρά τους μειώνουν τις τιμές κ.ο.κ. Το κεντρικό μήνυμα του Σμιθ, λοιπόν, είναι πως υπό δυναμικό ανταγωνισμό μια αναπτυσσόμενη μηχανή εξασφαλίζει τον «Πλούτο των Εθνών». Προέβλεψε την εξέλιξη της Αγγλίας σε εργαστήριο του Κόσμου, αποκλείοντας όλους της τους ανταγωνιστές. Οι εισαγωγικές φράσεις του «Πλούτου των Εθνών» συνοψίζουν αυτή την πολιτική:
Κριτική και διαφωνίες.
Ο Άλφρεντ Μάρσαλ άσκησε κριτική στον ορισμό του Σμιθ για την οικονομία σε πολλά σημεία. Επιχειρηματολόγησε ότι ο άνθρωπος θα πρέπει να είναι το ίδιο σημαντικός όσο το χρήμα, οι υπηρεσίες είναι το ίδιο σημαντικές όσο τα προϊόντα, και ότι πρέπει να υπάρχει έμφαση στην ανθρώπινη ευημερία, αντί απλά στην ευημερία.
Ο Νομπελίστας Οικονομολόγος Τζόζεφ Στίγκλιτς λέει, αναφορικά με μια από τις πιο γνωστές ιδέες του Σμιθ: «ο λόγος που το αόρατο χέρι συχνά φαίνεται αόρατο είναι διότι συχνά δεν είναι εκεί».
Άλλα έργα.
Λίγο πριν το θάνατό του, ο Σμιθ κατέστρεψε όλα του τα χειρόγραφα. Τα τελευταία χρόνια της ζωής του, φαίνεται ότι σχεδίαζε δύο μεγάλες πραγματείες, μία για τη θεωρία και την ιστορία του δικαίου και μία για τις επιστήμες και τις τέχνες. Το έργο του "Δοκίμια επί Φιλοσοφικών θεμάτων (Essays on Philosophical Subjects)" που δημοσιεύτηκε μετά θάνατον, μια ιστορία της αστρονομίας ως την εποχή του Σμιθ, καθώς και μερικές σκέψεις του για την αρχαία φυσική και μεταφυσική, προφανώς περιέχουν μέρη αυτού που θα γινόταν η τελευταία πραγματεία του. Οι "Διαλέξεις Νομολογίας (Lectures on Jurisprudence)" ήταν σημειώσεις από πρώιμες διαλέξεις του Σμιθ, καθώς και ένα αρχικό σχέδιο του "Πλούτου των Εθνών", το οποίο δημοσιεύτηκε ως μέρος της Έκδοσης της Γλασκώβης του 1976 με τα έργα και την αλληλογραφία του. Άλλα έργα του, συμπεριλαμβανομένων αυτών που δημοσιεύτηκαν μετά θάνατον, περιλαμβάνουν τις "Διαλέξεις επί της Δικαιοσύνης, Αστυνομίας, Εισοδήματος και Όπλων (Lectures on Justice, Police, Revenue, and Arms)" (1763, πρώτη έκδοση το 1896) και "Δοκίμια επί Φιλοσοφικών Θεμάτων (Essays on Philosophical Subjects)" (1795).
Κληρονομιά.
Στην οικονομία και την ηθική φιλοσοφία.
Ο «Πλούτος των Εθνών» ήταν ένας πρόδρομος του σύγχρονου ακαδημαϊκού κλάδου της οικονομίας. Σε αυτό και σε άλλα έργα, Σμιθ ανέπτυξε πώς το ορθολογικό προσωπικό συμφέρον και ο ανταγωνισμός μπορεί να οδηγήσουν σε οικονομική ευημερία. Ο Σμιθ ήταν αμφιλεγόμενη προσωπικότητα στην εποχή του και η γενική προσέγγιση και το ύφος γραφής του ήταν συχνά αντικείμενο σάτιρας από Συντηρητικούς συγγραφείς που ακολουθούσαν την ηθικολογική παράδοση των Hogarth και Swift, όπως φαίνεται από μια συζήτηση στο Πανεπιστήμιο του Winchester. Το 2005, Ο Πλούτος των Εθνών συμπεριλήφθηκε στα 100 καλύτερα Σκωτσέζικα βιβλία όλων των εποχών. Η πρώην Πρωθυπουργός της Μεγάλης Βρετανίας Μάργκαρετ Θάτσερ, λέγεται πως συνήθιζε να έχει ένα αντίγραφο του βιβλίου στην τσάντα της.
Υπό το φως των επιχειρημάτων που προέβαλε ο Smith και άλλοι θεωρητικοί της οικονομίας στη Βρετανία, η ακαδημαϊκή πίστη στο μερκαντελισμό άρχισε να μειώνεται στην Αγγλία στα τέλη του 18ου αιώνα. Κατά τη διάρκεια της βιομηχανικής επανάστασης, η Βρετανία αποδέχθηκε το ελεύθερο εμπόριο και την laissez-faire οικονομία (που κακώς αποδίδεται στον Σμιθ, καθώς πρόκειται για φυσιοκρατικό δόγμα που υιοθετήθηκε τον 19ο αιώνα από τον ευρωπαϊκό φιλελευθερισμό) και μέσω της Βρετανικής Αυτοκρατορίας, χρησιμοποίησε την εξουσία της για να διαδώσει σε όλο τον κόσμο ένα ευρέως φιλελεύθερο οικονομικό μοντέλο, που χαρακτηρίζονταν από άνοιγμα των αγορών, και διεθνές και εγχώριο εμπόριο σχετικά χωρίς εμπόδια.
Ο George Stigler αποδίδει στον Σμιθ «την πιο σημαντική και ουσιαστική στο σύνολο της πρόταση των Οικονομικών Επιστημών». Κι αυτή είναι ότι, στο πλαίσιο του ανταγωνισμού, οι ιδιοκτήτες των πόρων (για παράδειγμα εργασίας, γης και κεφαλαίου) θα τους χρησιμοποιούν πιο αποδοτικά, με αποτέλεσμα την ίση απόδοση σε ισορροπία για όλες τις χρήσεις, προσαρμοσμένη στις εμφανείς διαφορές που προκύπτουν από παράγοντες όπως η εκπαίδευση, η εμπιστοσύνη, οι συνθήκες διαβίωσης, και η ανεργία.
Ο Πολ Σάμιουελσον βρίσκει στην πλουραλιστική χρήση της προσφοράς και της ζήτησης του Σμιθ, όπως εφαρμόζεται σε μισθούς, ενοίκια και κέρδη, έναν έγκυρο και πολύτιμο πρόδρομο της θεωρίας της γενικής ισορροπίας του Βαλράς έναν αιώνα αργότερα. Η κατά τον Σμιθ χορήγηση μισθολογικών αυξήσεων, βραχυπρόθεσμα και μεσοπρόθεσμα, από τη συσσώρευση κεφαλαίου και την εφεύρεση, προσδίδει ένα ρεαλισμό που αργότερα χάθηκε από τους Μάλθους, Ρικάρντο, και Καρλ Μαρξ στις προτάσεις τους περί μίας άκαμπτης θεωρίας υπόστασης των μισθών στην προσφορά εργασίας.
Από την άλλη, ο Γιόζεφ Σουμπέτερ απέρριψε την συνεισφορά του Σμιθ ως κοινότυπη, λέγοντας «οι περιορισμένες δυνατότητές του τον κατέστησαν επιτυχημένο. Αν ήταν περισσότερο ευφυής, δεν θα είχε ληφθεί τόσο σοβαρά. Αν είχε σκάψει πιο βαθιά, θα είχε αποκαλύψει μια πιο σκοτεινή αλήθεια, αν είχε χρησιμοποιήσει πιο σύνθετες και ευρηματικές μεθόδους, δεν θα είχε γίνει κατανοητός. Αλλά δεν είχε τέτοιες φιλοδοξίες· στην πραγματικότητα αντιπαθούσε ό,τι πήγαινε πέρα από τον κοινό νου. Ποτέ δεν έγραψε κάτι που θα ήταν δύσκολο να αντιληφθούν ακόμη και οι πιο χαζοί αναγνώστες του. Τους κατεύθυνε ήπια, ενθαρρύνοντάς τους με κοινοτοπίες και οικείες παρατηρήσεις, κάνοντάς τους να αισθάνονται άνετα σε όλη τη διάρκεια».
Οι κλασικοί οικονομολόγοι παρουσίασαν ανταγωνιστικές θεωρίες εκείνων του Σμιθ, που ονομάστηκαν «εργασιακή θεωρία της αξίας». Μεταγενέστερες μαρξιστικές οικονομικές θεωρίες που κατάγονται από τα κλασικά οικονομικά χρησιμοποιούν επίσης εν μέρει τις εργασιακές θεωρίες του Σμιθ. Ο πρώτος τόμος του μεγαλύτερου έργου του Μαρξ, του «Κεφαλαίου», εκδόθηκε στα γερμανικά το 1867. Σε αυτό, ο Μαρξ επικεντρώθηκε στην εργασιακή θεωρία της αξίας και ό,τι θεωρείται ότι είναι η εκμετάλλευση της εργασίας από το κεφάλαιο. Η εργασιακή θεωρία της αξίας έκρινε ότι η αξία ενός αντικειμένου προσδιορίζεται από την εργασία που χρειάστηκε κατά την παραγωγή του. Αυτό έρχεται σε αντίθεση με το σύγχρονο ισχυρισμό των νεοκλασικών οικονομικών, ότι η αξία ενός πράγματος καθορίζεται από το τι είναι διατεθειμένος να πληρώσει κάποιος για να αποκτήσει το αντικείμενο.
Το σώμα της θεωρίας που αργότερα ονομάστηκε «νεοκλασικά οικονομικά» ή «marginalism» σχηματίζεται περίπου από το 1870 έως το 1910. Ο όρος «οικονομία» διαδόθηκε από τους νεοκλασικούς οικονομολόγους, όπως ο Alfred Marshall ως συνοπτικό συνώνυμο του όρου «οικονομική επιστήμη» και υποκατάστατο του προγενέστερου, ευρύτερου όρου «πολιτική οικονομία» που χρησιμοποιείται από τον Σμιθ. Αυτό ανταποκρινόταν στην επίδραση των μαθηματικών μεθόδων που χρησιμοποιούνται στις φυσικές επιστήμες.Τα νεοκλασικά οικονομικά συστηματοποίησαν την προσφορά και τη ζήτηση, ως τους από κοινού καθοριστικούς παράγοντες της τιμής και της ποσότητας στην ισορροπία της αγοράς, που επηρεάζουν τόσο την κατανομή της παραγωγής, όσο και την κατανομή του εισοδήματος. Απαλλάχθηκαν έτσι από την εργασιακή θεωρία της αξίας μέσω της οποία ο Σμιθ ταυτίστηκε με την κλασική πολιτική οικονομία, υπέρ μιας θεωρίας οριακής χρησιμότητας της αξίας από την πλευρά της ζήτησης και μια πιο γενική θεωρία του κόστους από την πλευρά της προσφοράς.
Η διακοσιοστή επέτειος από την έκδοση του «Πλούτου των Εθνών» γιορτάστηκε το 1976 και είχε ως αποτέλεσμα την αναθέρμανση του ενδιαφέροντος όλης της ακαδημαϊκής κοινότητας για τη «θεωρία των ηθικών συναισθημάτων» και άλλων έργων του Σμιθ. Έτσι μετά το 1976, ο Σμιθ παρουσιάζεται τις περισσότερες φορές ως ο συγγραφέας τόσο του «Πλούτου των Εθνών» όσο και της «Θεωρίας των ηθικών συναισθημάτων», και ως εκ τούτου παρουσιάζεται ως ο θεμελιωτής της ηθικής φιλοσοφίας και της επιστήμης της οικονομίας. Ο "homo economicus" (ή «"οικονομικός άνθρωπος"») του Άνταμ Σμιθ επίσης παρουσιάζεται πιο συχνά ως ένα ηθικό άτομο. Επιπλέον, οι οικονομολόγοι David Levy και η Σάντρα Peart στο άρθρο «Η μυστική ιστορία της μελαγχολικής επιστήμης» τονίζουν την αντίθεσή του στην ιεραρχία και τις πεποιθήσεις της ανισότητας, συμπεριλαμβανομένης και της φυλετικής ανισότητας, και παρέχουν πρόσθετη υποστήριξη σε όσους υπογραμμίζουν την αντίθεσή Σμιθ προς τη δουλεία, την αποικιοκρατία, και την αυτοκρατορία. Δείχνουν καρικατούρες του Σμιθ, που ζωγραφίζουν οι αντίπαλοι των απόψεών του σχετικά με την ιεράρχηση και την ανισότητα. Τονίζονται επίσης οι δηλώσεις Σμιθ περί της ανάγκης για υψηλούς μισθούς για τους φτωχούς, καθώς και περί της προσπάθειας για να κρατηθούν οι μισθοί σε χαμηλά επίπεδα. Στο «Η ματαιοδοξία του Φιλοσόφου»: Από την Ισότητα στην Ιεραρχία στα Μετακλασικά Οικονομικών οι Peart και Levy επικαλούνται, επίσης, την άποψη του Smith ότι ένας κοινός αχθοφόρος του δρόμου δεν ήταν πνευματικά κατώτερος ενός φιλοσόφου, και επισημαίνουν την ανάγκη για μεγαλύτερη αναγνώριση των απόψεων της κοινής γνώμης σε συζητήσεις για θέματα επιστήμης άλλα και θέματα που σήμερα μπορεί να θεωρηθούν τεχνικά. Αναφέρουν επίσης την αντίθεσή του Σμιθ στη συχνά εκφρασμένη άποψη ότι η επιστήμη είναι ανώτερη από την κοινή λογική.
Ο Σμιθ επίσης εξήγησε την σχέση μεταξύ της αύξησης της ιδιωτικής περιουσίας και της αστικής κυβέρνησης:
Πορτραίτα, μνημεία και χαρτονομίσματα.
Ο Άνταμ Σμιθ έχει απαθανατιστεί στο Ηνωμένο Βασίλειο σε χαρτονομίσματα που έχουν τυπωθεί από δυο διαφορετικές τράπεζες. Το πορτραίτο του έχει προβληθεί από το 1981 στο χαρτονόμισμα 50 λιρών που έχει εκδοθεί από την Clydesdale Bank στην Σκωτία και τον Μάρτιο του 2007 η εικόνα του Σμιθ προβλήθηκε επίσης στην καινούργια σειρά των χαρτονομισμάτων των 20 λιρών που εκδόθηκε από την Τράπεζα της Αγγλίας, κάνοντας τον τον πρώτο Σκωτσέζο που εμφανίστηκε σε Αγγλικό χαρτονόμισμα.
Στις 4 Ιουλίου 2008 έγιναν στο Εδιμβούργο τα αποκαλυπτήρια ενός μεγάλης κλίμακας μνημείου του Άνταμ Σμιθ, έργου του Alexander Stoddart. Πρόκειται για ένα χάλκινο γλυπτό ύψους τριών μέτρων που βρίσκεται πάνω από το Royal Mile, έξω από τον καθεδρικό ναό του Αγίου Giles, στην πλατεία του Κοινοβουλίου, κοντά στο Mercat cross. Ο γλύπτης του 20ου αιώνα Jim Sanborn (περισσότερο γνωστός για το γλυπτό Kryptos στην CIA) έχει δημιουργήσει πολλαπλά κομμάτια που προβάλλουν τη δουλειά του Σμιθ. Στο Central Connecticut State University υπάρχει το «κυκλοφορούν κεφάλαιο», ένας ψηλός κύλινδρος που προβάλλει ένα μέρος του Πλούτου των Εθνών στο κατώτερο ήμισύ του, ενώ στο ανώτερο υπάρχει το ίδιο κείμενο, αλλά σε δυαδική μορφή. Στο Πανεπιστήμιο της Βορείου Καρολίνας στο Σάρλοτ, έξω από το Κολλέγιο Διοίκησης Επιχειρήσεων Belk, υπάρχει η σβούρα του Άνταμ Σμιθ. Ένας άλλος ανδριάντας του Άνταμ Σμιθ βρίσκεται στο Cleveland State University. Επίσης παρουσιάζεται σαν αφηγητής στο θεατρικό έργο του 2013 The Low Road, που εστιάζεται σε έναν υπερασπιστή των laissez-faire οικονομικών στα τέλη του 18ου αιώνα, αλλά πλαγίως πραγματεύεται την οικονομική κρίση του 2007-2008 και την ύφεση που ακολούθησε – στην πρεμιέρα τον ρόλο υποδύθηκε ο Bill Paterson.
Κατοικία.
Ο Άνταμ Σμιθ έζησε στο Panmure house από το 1778 μέχρι το 1790. Αυτή η κατοικία έχει τώρα αγορασθεί από το Edinburgh Business School του Heriot Watt University και έχει αρχίσει η προσέλκυση πόρων για την αποκατάσταση του. Μέρος του βόρειου τμήματος του αρχικού κτιρίου φαίνεται ότι κατεδαφίστηκε κατά τον 19ο αιώνα για να γίνει χώρος για ένα σιδηρουργείο.
Ως σύμβολο της οικονομίας της ελεύθερης αγοράς.
Οι υποστηρικτές των πολιτικών της ελεύθερης αγοράς, απέδωσαν στον Σμιθ τη φήμη του ιδρυτή της οικονομίας της ελεύθερης αγοράς. Η άποψη αυτή αντανακλάται και στα ονόματα διαφόρων οργανισμών όπως το Ινστιτούτο Άνταμ Σμιθ στο Λονδίνο, η Εταιρεία Άνταμ Σμιθ και ο Αυστραλιανός Όμιλος Άνταμ Σμιθ, αλλά και σε όρους όπως η γραβάτα Άνταμ Σμιθ.
Ο Άλαν Γκρήνσπαν ισχυρίζεται ότι, ενώ ο Σμιθ δεν επενόησε τον όρο "laissez-faire", «είχε αφεθεί στον Άνταμ Σμιθ να ταυτοποιήσει το γενικότερο σύνολο αρχών οι οποίες ξεκαθάρισαν εννοιολογικώς το φαινομενικό χάος των εμπορικών συναλλαγών». Ο Γκρήνσπαν συνεχίζει λέγοντας ότι ο «"Πλούτος των Εθνών"» ήταν «ένα από τα μεγαλύτερα επιτεύγματα της ιστορίας της ανθρώπινης διανόησης». Ο P. J. O'Rourke περιγράφει τον Σμιθ ως τον «θεμελιωτή της οικονομίας της ελεύθερης αγοράς».
Άλλοι συγγραφείς όμως ισχυρίζονται ότι η υποστήριξη του Σμιθ προς το "laissez-faire" (γαλλική έκφραση που σημαίνει «αφήστε το να γίνει», δηλαδή «αφήστε τους ανθρώπους να ενεργήσουν μόνοι τους, χωρίς παρεμβάσεις»), έχει υπερτονισθεί. Ο Herbert Stein έγραψε ότι «όσοι φορούν γραβάτα Άνταμ Σμιθ» το κάνουν για να «δηλώσουν την αφοσίωσή τους στην ιδέα των ελεύθερων αγορών και στον περιορισμένο ρόλο της κυβέρνησης» και αυτό διαστρεβλώνει τις ιδέες του Σμιθ. Ο Στάιν γράφει ότι ο Σμιθ «δεν ήταν απόλυτος ή δογματικός όσον αφορά σε αυτή την ιδέα. Αντιμετώπιζε τις παρεμβάσεις της κυβέρνησης στην αγορά με μεγάλο σκεπτικισμό... ήταν όμως έτοιμος να δεχτεί ή να προτείνει εξειδικεύσεις στην πολιτική αυτή, στις ειδικές εκείνες περιπτώσεις των οποίων το τελικό αποτέλεσμα θεωρούσε ότι θα ήταν θετικό και δεν θα υπονόμευε τον ελεύθερο χαρακτήρα του συστήματος. Δεν φορούσε γραβάτα Άνταμ Σμιθ». Κατά την ερμηνεία του Στάιν, ο «"Πλούτος των Εθνών"» θα μπορούσε να δικαιολογήσει την ύπαρξη της Υπηρεσίας Τροφίμων και Φαρμάκων ( Food and Drug Administration), της Επιτροπής Ασφαλείας Καταναλωτικών Προϊόντων ("Consumer Product Safety Commission"), την υποχρεωτική καταβολή εισφορών περίθαλψης από τους εργοδότες, το κίνημα της προστασίας του περιβάλλοντος και «την μεροληπτική φορολόγηση ώστε να αποτραπεί η ανάρμοστη ή πολυτελής συμπεριφορά».
Ομοίως η Vivienne Brown δήλωσε στο περιοδικό "The Εconomic Journa"l ότι στις Ηνωμένες Πολιτείες του 20ού αιώνα οι θιασώτες της οικονομικής πολιτικής του Προέδρου Ρήγκαν, η εφημερίδα "Wall Street Journal", καθώς και άλλες συναφείς πηγές, ευθύνονται για το σχηματισμό διαστρεβλωμένης εικόνας του Σμιθ, περιγράφοντάς τον ως «ακραίο δογματικό υπερασπιστή του καπιταλισμού "laissez-faire" και της οικονομίας της πλευράς της προσφοράς ("supply-side economics")». Στην πραγματικότητα, «"ο Πλούτος των Εθνών"» περιλαμβάνει την ακόλουθη δήλωση αναφορικά με την πληρωμή φόρων:
Ορισμένοι σχολιαστές ισχυρίστηκαν ότι τα έργα του Σμιθ υποστηρίζουν μιά κλιμακωτή, και όχι ενιαία, φορολογία εισοδήματος, και ότι ο ίδιος καθόρισε τους φόρους τους οποίους πίστευε ότι πρέπει να απαιτεί το κράτος, μεταξύ των οποίων οι φόροι επί των ειδών πολυτελείας και ο φόρος επί των ενοικίων.
Επιπροσθέτως, ο Σμιθ σκιαγράφησε τις αρμοδιότητες μιας κυβέρνησης στο Κεφάλαιο 1, του Πέμπτου Βιβλίου του Πλούτου των Εθνών. Μεταξύ αυτών που θεωρεί προαπαιτούμενα μιας κυβέρνησης είναι να διασφαλίζει την ισχύ των συμβάσεων και να παρέχει ένα σύστημα απονομής δικαιοσύνης, να χορηγεί διπλώματα ευρεσιτεχνίας, να διασφαλίζει την πνευματική ιδιοκτησία, να παρέχει δημόσια αγαθά όπως οι διάφορες υποδομές, να παρέχει την εθνική άμυνα και να ρυθμίζει το τραπεζικό σύστημα. Ήταν ο ρόλος της κυβέρνησης να παρέχει αγαθά «τέτοιας φύσης έτσι ώστε το κέρδος να μην μπορεί να αποσβέσει τη δαπάνη κανενός ιδιώτη», όπως δρόμους, γέφυρες, αρδευτικά κανάλια και λιμάνια. Ενθάρρυνε επίσης την καινοτομία και τις νέες ιδέες μέσω τις διασφάλισης των διπλωμάτων ευρεσιτεχνίας και την υποστήριξη των μονοπωλίων της εμβρυικής βιομηχανίας της εποχής. Υποστήριξε τη δημόσια εκπαίδευση και τους θρησκευτικούς οργανισμούς επειδή παρέχουν γενικότερη ωφέλεια στην κοινωνία. Τέλος περιέγραψε το πως η κυβέρνηση οφείλει να υποστηρίζει την αξιοπρέπεια του μονάρχη ή του ανώτατου δικαστή, έτσι ώστε αυτοί να είναι ίσοι ή υπεράνω του κοινού ως προς το επίπεδο διαβίωσης. Δηλώνει δε ότι στους μονάρχες πρέπει να παρέχονται περισσότερα μέσα απ’ ό,τι στους δικαστές σε μιά δημοκρατία γιατί «φυσικά περιμένουμε περισσότερη λαμπρότητα στην αυλή ενός βασιλέως απ’ ό,τι στο αρχοντικό ενός δόγη. Επιπροσθέτως ήταν υπέρ των επιθετικών φορολογήσεων και πίστευε ότι αυτές μπορούν ενδεχομένως να προκαλέσουν τη μείωση των τιμών των αγαθών. Δήλωνε σχετικά στον «"Πλούτο των Εθνών"»:
Ιστορικοί της οικονομίας όπως ο Jacob Viner θεωρούν τον Σμιθ ως ισχυρό υπερασπιστή της ελεύθερης αγοράς και της περιορισμένης κυβέρνησης (αυτό που ο Σμιθ αποκαλούσε «φυσική ελευθερία») αλλά όχι ως δογματικό υποστηρικτή του "laissez-faire".
Ο οικονομολόγος Daniel Klein θεωρεί ότι η χρήση των όρων «οικονομία της ελεύθερης αγοράς» ή «οικονομολόγος της ελεύθερης αγοράς» ώστε να ταυτοποιηθούν οι ιδέες του Σμιθ, είναι πολύ γενική και προς λάθος κατεύθυνση. Ο Klein δίνει έξι κεντρικά χαρακτηριστικά της ταυτότητας της οικονομικής σκέψης του Σμιθ και ισχυρίζεται ότι είναι αναγκαίο ένα νέο όνομα το οποίο θα περιγράφει ακριβέστερα την ταυτότητα της οικονομικής σκέψης του Σμιθ. Ο οικονομολόγος Ντέηβιντ Ρικάρντο ("David Ricardo") ξεκαθάρισε μερικές από τις λάθος αντιλήψεις σχετικά με τις απόψεις του Σμιθ για την ελεύθερη αγορά. Οι περισσότεροι πέφτουν ακόμη θύματα της ιδέας ότι ο Σμιθ ήταν οικονομολόγος της ελεύθερης αγοράς, χωρίς καμία εξαίρεση, αν και κάτι τέτοιο δεν ισχύει. Ο Ρικάρντο έδειξε ότι ο Σμιθ υποστήριξε τη βοήθεια προς της εμβρυακές βιομηχανίες. Ο Σμιθ πίστευε πως η κυβέρνηση έπρεπε να επιχορηγεί τις νέες βιομηχανίες, φοβόταν όμως πως όταν αυτές ενηλικιώνονταν, θα ήταν απρόθυμες να απογαλακτισθούν από την κυβερνητική βοήθεια. Ο Σμιθ υποστήριζε επίσης τη φορολόγηση των εισαγομένων αγαθών ως αντιστάθμιση των εσωτερικών φόρων επί του ιδίου αγαθού. Ο Σμιθ επίσης υποχώρησε στην πίεση και υποστήριξε ορισμένους φόρους υπέρ της εθνικής άμυνας. Ορισμένοι, μεταξύ των οποίων και η Emma Rothschild, υποστήριξαν ότι ο Σμιθ ήταν υπέρ ενός ελαχίστου μισθού.
Όμως, ο Σμιθ είχε γράψει στο βιβλίο του «"Ο Πλούτος των Εθνών"»:
Ο Σμιθ σημείωσε επίσης την ανισότητα της διαπραγματευτικής ισχύος:

</doc>
<doc id="53153" url="https://el.wikipedia.org/wiki?curid=53153" title="Κύριλλος Α΄ Λούκαρης">
Κύριλλος Α΄ Λούκαρης



</doc>
<doc id="53154" url="https://el.wikipedia.org/wiki?curid=53154" title="Νέφος">
Νέφος

Το νέφος (πληθυντικός: νέφη) ή σύννεφο (πληθυντικός: σύννεφα) αποτελεί ορατό σύνολο υδρατμών, λεπτότατων υδροσταγονιδίων ή λεπτότατων παγοκρυστάλλων, ή συνδυασμό των προηγουμένων, που προέρχονται από την συμπύκνωση των υδρατμών που βρίσκονται στην ατμόσφαιρα. Η δημιουργία νέφους πολύ πλησίον ή επί της επιφάνειας της Γης (ξηράς ή θάλασσας) ονομάζεται, ειδικότερα, ομίχλη.
Τα σύννεφα στην ατμόσφαιρα της Γης, μελετούνται από την νεφολογία ή το κλάδο φυσικής νεφών της μετεωρολογίας. Δύο διαδικασίες, ενδεχομένως ενεργώντας από κοινού, μπορεί να οδηγήσουν στον κορεσμό του αέρα: η ψύξη του αέρα και η προσθήκη υδρατμών στον αέρα. Γενικά, οι ατμοσφαιρικές κατακρημνήσεις θα πέσουν στην επιφάνεια, με εξαίρεση τα virga (λωρίδες κατακρημνήσεων) που εξατμίζονται πριν φτάσουν στην επιφάνεια.
Τα σύννεφα μπορεί να δείξουν επαγωγική ανάπτυξη όπως οι σωρείτες, να έχουν τη μορφή στρωματοειδούς φύλλου, όπως τα στρώματα ή να εμφανίζονται σε λεπτή ινώδη κατάσταση όπως οι θύσανοι. Τα νέφη ορίζονται ως χαμηλού, μεσαίου, ή υψηλού επιπέδου με βάση την απόσταση της βάσης τους από το έδαφος. Ορισμένοι τύποι νεφών, ειδικά αυτών που διαθέτουν σημαντική κατακόρυφη έκταση, μπορεί να σχηματιστούν στο μεσαίο και χαμηλό επίπεδο ανάλογα με το ποσοστό υγρασίας του αέρα.
Τα νέφη έχουν στα αγγλικά λατινικές ονομασίες που οφείλονται στη λαϊκή προσαρμογή του συστήματος κατηγοριοποίησης νεφών Χάουαρντ, το οποίο άρχισε να διαδίδεται σε δημοτικότητα κατά το Δεκέμβριο του 1802. Οι συνοπτικές παρατηρήσεις του επιφανειακού καιρού κάνουν χρήση κωδικών αριθμών για τους τύπους των τροποσφαιρικών νεφών που είναι ορατά σε κάθε προγραμματισμένη ώρα παρατήρησης με βάση το ύψος και τη φυσική τους εμφάνιση.
Ενώ η πλειοψηφία των νεφών σχηματίζονται στην τροπόσφαιρα της Γης, υπάρχουν σπάνιες εξαιρέσεις όπου παρατηρούνται νέφη και στη στρατόσφαιρα και μεσόσφαιρα. Σε άλλους πλανήτες και δορυφόρους στο ηλιακό σύστημα παρατηρούνται επίσης νέφη, τα οποία συνήθως αποτελούνται από ουσίες όπως μεθάνιο, αμμωνία ή θειικό οξύ.
Δημιουργία νεφών.
Τα σύννεφα σχηματίζονται από ανοδικά ρεύματα αέρα που κατά την άνοδό τους προς την τροπόσφαιρα ψύχονται αδιαβατικά, δηλαδή η ελάττωση της θερμοκρασίας του αέρα επέρχεται από την εκτόνωσή του και όχι από την εκπομπή θερμότητας στο περιβάλλον. Κατά την ψύξη, τα μόρια των υδρατμών «κολλούν» επάνω σε μικροσκοπικά σωματίδια της ατμόσφαιρας, τους πυρήνες, σχηματίζοντας τα υδροσταγονίδια των νεφών. Με τον τρόπο αυτό επέρχεται συμπύκνωση των υδρατμών όταν η θερμοκρασία αέρος βρεθεί κάτω του σημείου δρόσου του, και σχηματίζονται τα νέφη στα διάφορα ύψη της τροπόσφαιρας.
Τα ανοδικά ρεύματα του αέρα χωρίζονται στις εξής κατηγορίες:
Το ύψος στο οποίο επέρχεται η ψύξη των υδρατμών καλείται "στάθμη συμπύκνωσης". Στο ύψος ακριβώς αυτό, σχηματίζεται και η βάση των νεφών. Ο καθορισμός του ύψους αυτού εξαρτάται από πολλούς παράγοντες, κυρίως όμως από την διαφορά θερμοκρασίας αέρος και δρόσου αυτού.
Τα υδροσταγονίδια από τα οποία αποτελούνται τα νέφη έχουν διάμετρο της τάξης του μικρόμετρου. Σύμφωνα με θερμομετρικές μετρήσεις, ο αέρας στα σύννεφα είναι ψυχρότερος από εκείνον που είναι γύρω τους.
Αρχικά θεωρείτο ότι οι υδροσταγόνες κατά την δημιουργία τους πληρούνται από ελαφρά αέρια, που είναι συστατικά του ατμοσφαιρικού αέρα π.χ. ήλιο ή υδρογόνο, γι' αυτό δεν κατακρημνίζονται αμέσως μετά τη δημιουργία τους. Η σωστή εξήγηση είναι ότι τα σταγονίδια αυτά, ακόμη και οι παγοκρύσταλλοι, είναι τόσο ελαφρά που το βάρος τους εξουδετερώνεται από την αντίσταση του αέρα. Σημειώνεται, πάντως, πως εκτός από τα ανοδικά ρεύματα του αέρα, που συγκρατούν ούτως ή άλλως τα σύννεφα, σε πολλές περιπτώσεις και μέσα στα σύννεφα κινείται ο αέρας από την βάση τους μέχρι την κορυφή τους. Έτσι, τα υδροσταγονίδια εξακολουθούν να αιωρούνται μέσα στην μάζα τους και, κατ΄ επέκταση, τα σύννεφα ως σύνολα αυτών στον ατμοσφαιρικό αέρα.
Απλούστερη δημιουργία μικροσκοπικού νέφους είναι η εκπνοή των ανθρώπων ή των ζώων σε παγωμένο περιβάλλον.
Ταξινόμηση νεφών.
Ιστορικό.
Το 1803 ο Βρετανός, φαρμακοποιός στο επάγγελμα και ερασιτέχνης μετεωρολόγος, Λιούκ Χάβαρντ (Luke Havard) (1772–1864) επινόησε την πρώτη ταξινόμηση των νεφών αναγνωρίζοντας, τρεις κύριους τύπους τους: τους "Θυσάνους" (Cirrus), τα "Στρώματα" (Stratus) και τους "Σωρείτες" (Cumulus).
Όμως, τόσο κατά το σχήμα και το μέγεθος, όσο και κατά το χρώμα, τα είδη των νεφών είναι πολύ περισσότερα. Εκείνη την εποχή, κάθε μετεωρολόγος έδινε στα νέφη που παρατηρούσε όποια ονομασία έκρινε καλύτερη. Το γεγονός αυτό, σε συνδυασμό με την διαφορετικότητα των γλωσσών, είχε ως αποτέλεσμα την αδυναμία συνεννόησης μεταξύ των μετεωρολόγων. Το πρόβλημα ήταν αρκετά σοβαρό, αφού η παρατήρηση των νεφών είναι εκείνη που πολλές φορές προλέγει την όποια πιθανότητα του είδους του καιρού που θα επακολουθήσει.
Στο συνέδριο του Παγκόσμιου Μετεωρολογικού Οργανισμού (Π.Μ.Ο.) το 1895 επιφορτίσθηκαν οι Χίλντεμπραντσον και Τεσεράν ντε Μπορ με τη συγγραφή ενός "Διεθνούς άτλαντα νεφών", ώστε να τυποποιηθεί η ονοματολογία τους. Η πρώτη έκδοση του Άτλαντα έγινε το 1896 και περιλάμβανε οδηγίες για την ταξινόμηση, παρατήρηση και καταγραφή των νεφών σε τρεις γλώσσες (Γαλλικά, Γερμανικά και Αγγλικά) καθώς και εικονογράφηση.
Ακολούθησαν επανεκδόσεις και μεταφράσεις σε άλλες γλώσσες. Χρήση αυτού του συστήματος κάνουν σήμερα όλα τα Γραφεία καιρού του Κόσμου.
Ταξινόμηση (σύγχρονη).
Για την ταξινόμηση των νεφών λήφθηκαν υπόψη δύο στοιχεία εκ των οποίων και διακρίνονται σε δύο βασικές κατηγορίες: μία με βάση τον τρόπο σχηματισμού τους και μία με βάση το ύψος που αυτά βρίσκονται.
Οι παραπάνω τέσσερις οικογένειες νεφών της 2ης κατηγορίας υποδιαιρούνται σε δέκα γένη νεφών (ως παρακάτω "Πίνακας Ι"). 
Γενικά τα νέφη βρίσκονται σε συνεχή κίνηση και αλλαγή του σχήματός τους. Και η ασθενέστερη ακόμη ανοδική κίνηση τα συγκρατεί αιωρούμενα. Στην πραγματικότητα, όμως, αυτά κατέρχονται, λόγω του βάρους τους, με πολύ όμως μικρή ταχύτητα που φθάνει το ένα μέτρο ανά λεπτό.
Ονομασία νεφών.
Γενικά οι ονομασίες των νεφών έχουν δοθεί έτσι ώστε να περιγράφεται το είδος και το σχήμα τους. Συχνά πρό της κυρίας ονομασίας προστίθενται ορισμένα προθέματα. Τα προθέματα αυτά είναι τρία:
A. Ανώτερα νέφη: Τα ανώτερα νέφη σχηματίζονται σε ύψος 6.000 - 12.000 μέτρα. Θεωρούνται με την εμφάνισή τους ως αγγελιαφόροι μεταβολής του καιρού. Στην κατηγορία αυτή ανήκουν τρεις ομάδες νεφών: οι θύσανοι, οι θυσανοσωρείτες και τα θυσανοστρώματα. Και οι τρεις αυτές ομάδες των ανωτέρων νεφών αποτελούνται από πολύ λεπτούς παγοκρυστάλλους. Στην κατηγορία αυτή ανήκουν οι Θύσανοι, οι Θυσανοσωρείτες και τα Θυσανοστρώματα. 
Β. Μέσα νέφη: Τα νέφη αυτά σχηματίζονται σε μέσο ύψος 3.000 μέτρα και αποτελούνται μόνο από υδροσταγονίδια. Στην κατηγορία αυτή ανήκουν δύο βασικές ομάδες νεφών: οι Υψισωρείτες και τα Υψιστρώματα.
Γ. Κατώτερα νέφη: Η βάση αυτών των νεφών βρίσκεται πολύ κοντά στην επιφάνεια της Γης και το ύψος τους φθάνει τα 2.500 μέτρα. Στην κατηγορία αυτή ταξινομούνται τρεις ομάδες νεφών: τα Στρώματα, τα Μελανοστρώματα και οι Στρωματοσωρείτες.
Δ. Νέφη ανοδικών ρευμάτων: Στην κατηγορία αυτή ανήκουν οι Σωρείτες, και οι Σωρειτομελανίες.
Εκτός όμως των παραπάνω 10 βασικών τύπων νεφών, παρατηρείται και μέγα πλήθος άλλων που θεωρούνται παραλλαγές των βασικών γεγονός που καθιστά την αναγνώριση εκάστου επιμέρους τύπου εξαιρετικά δύσκολη. Αυτή κατορθώνεται μετά από μακρά εξάσκηση και με την βοήθεια φωτογραφιών που περιέχονται στον Διεθνή Άτλαντα Νεφών ή και ακόμα σε ειδικούς χάρτες νεφών.
Ημερήσια μεταβολή.
Στις περιπτώσεις κατά τις οποίες οι σωρείτες και οι σωρειτομελανίες οφείλονται σε υπερθέρμανση του αέρα πάνω από την ξηρά, δηλαδή σε θερμικά ανοδικά ρεύματα, παρατηρείται (εύλογα) μια ημερήσια μεταβολή του ποσού και του μεγέθους τους. Έτσι αυτά τα νέφη παρατηρούνται πολυπληθέστερα και ογκωδέστερα κατά τις θερινές ώρες του 24ώρου, δηλαδή κατά τις πρώτες απογευματινές ώρες, όταν η θερμοκρασία του αέρα και του εδάφους φθάνει στη μέγιστη τιμή τους. Αντίθετα κατά την νύκτα, όπου η επιφάνεια του εδάφους ψύχεται λόγω ακτινοβολίας, τα νέφη αυτά διαλύονται ή επιπλατύνονται και μεταβάλλονται σε "εσπερινούς στρωματοσωρείτες". Αυτή η ημερήσια μεταβολή είναι περισσότερο χαρακτηριστική στα τροπικά γεωγραφικά πλάτη.
Εκ των παραπάνω συνάγεται πως από αυτά τα νέφη αν δεν πέσει βροχή μέχρι τις πρώτες απογευματινές ώρες, είναι απίθανο να βρέξει αργότερα.
Επίσης, τα στρωματόμορφα νέφη, ενώ κατά την ημέρα σιγά σιγά διαλύονται, κατά την νύκτα αυξάνει το πάχος τους. Και τούτο γιατί λόγω ψύξεως του γειτονικού με αυτά αέρα, επέρχεται συμπύκνωση και άλλων υδρατμών στην ανώτερη επιφάνειά τους.
Πάνω από την θάλασσα δεν παρατηρείται αξιοσημείωτη μεταβολή των νεφών στη διάρκεια του 24ώρου, αφού ούτε τέτοια αξιοσημείωτη ημερήσια μεταβολή της θερμοκρασίας παρατηρείται.
Σημασία των νεφών.
Στη πρόγνωση καιρού.
Τα νέφη, αυτά καθ΄ αυτά έχουν μικρή σημασία ως βοήθημα στη πρόγνωση του καιρού. Η γενική όμως διανομή τους στον ουρανό και η διαδοχή των τύπων τους έχουν μεγάλη σημασία στις υφέσεις (εξωτροπικών κυκλώνων). Γενικά πάντως τα στρωματόμορφα νέφη συνοδεύονται από έντονα φαινόμενα και άστατο καιρό κατά τον μάλλον περισσότερο θερμό. Το αντίθετο δηλαδή απ' ό,τι συμβαίνει στα σωρειτόμορφα νέφη.
Στην αεροπορία.
Τα νέφη έχουν, όμως, μεγάλη σημασία, ιδιαίτερα στις πολεμικές αεροπορικές επιχειρήσεις, διότι παρέχουν "προκάλυμμα φυσικού καπνού" τόσο για την άμυνα των αεροσκαφών όσο και για τις επιθέσεις τους. Από αυτή την άποψη, ενδιαφέρουν γενικά και τις ναυτικές δυνάμεις εν καιρώ πολέμου. Ενδιαφέρουν, επίσης, και όταν συμβαίνει η βάση των νεφών να κατέρχεται μέχρι την επιφάνεια της θάλασσας ή της ξηράς, οπότε περιορίζουν την ορατότητα.
Πρακτική σημασία.
Η πρακτική σημασία των νεφών για τον καιρό και το κλίμα είναι μεγάλη. Από αυτά προερχονται οι βροχές που "γονιμοποιούν" τη Γη. Αυτά παρεμβαίνουν στην πορεία της ηλιακής ακτινοβολίας που κατευθύνεται στη Γη, καθώς επίσης και στην ακτινοβολία που εκπέμπεται από την Γη. Τα νέφη, εν προκειμένω, δίκαια μπορούν να χαρακτηρισθούν και ως "υδάτινοι θερμοστάτες", αφού η παρεμβολή τους ελέγχει περισσότερο από κάθε άλλο παράγοντα την θερμομετρική κατάσταση του στρώματος της ατμοσφαίρας που βρίσκεται μεταξύ της βάσης τους και της επιφάνειας της Γης.

</doc>
<doc id="53161" url="https://el.wikipedia.org/wiki?curid=53161" title="Σουντόκου">
Σουντόκου

Το σουντόκου (Sudoku) (ιαπωνικά:数独, Χέπμπορν: Suudoku) είναι παζλ που βασίζεται στη λογική. Στόχος είναι να συμπληρωθούν όλα τα κουτάκια στον πίνακα (9x9), ώστε κάθε στήλη, κάθε σειρά και κάθε κουτάκι 3x3 να περιέχουν όλα τα ψηφία από το 1 μέχρι το 9. Μερικά κουτάκια είναι ήδη συμπληρωμένα, ώστε να υπάρχει μόνο μία δυνατή λύση.
Το σουντόκου επινοήθηκε από τον Αμερικανό Χάουαρντ Γκαρνς το 1979 και δημοσιεύτηκε για πρώτη φορά από την εταιρεία Dell Magazines με το όνομα "Number Place". Έγινε δημοφιλές στην Ιαπωνία το 1986, όταν εκδόθηκε από τον οίκο Nikoli και δόθηκε το όνομα Sudoku. Έγινε μόδα ανά την υφήλιο το 2005. 
Χ Sudoku.
Το Χ Σουντόκου αποτελεί παραλλαγή του γνωστού σουντόκου κατά την οποία ισχύουν όλοι οι κανόνες του σουντόκου με μια αλλαγή. Θα πρέπει και οι 2 διαγώνιοι που σχηματίζονται στο τετράγωνο να περιέχουν όλους τους αριθμούς από το 1 έως το 9 .

</doc>
<doc id="53163" url="https://el.wikipedia.org/wiki?curid=53163" title="Σέρτζιο Μπαντίγια Καστίγιο">
Σέρτζιο Μπαντίγια Καστίγιο



</doc>
<doc id="53164" url="https://el.wikipedia.org/wiki?curid=53164" title="Σέρχιο Μπαντίγια Καστίγιο">
Σέρχιο Μπαντίγια Καστίγιο



</doc>
<doc id="53166" url="https://el.wikipedia.org/wiki?curid=53166" title="Ζαραμάμα">
Ζαραμάμα



</doc>
<doc id="53167" url="https://el.wikipedia.org/wiki?curid=53167" title="Μάμα Ζάρα">
Μάμα Ζάρα

Στη μυθολογία των Ίνκας, η Μάμα Ζάρα ή Ζαραμάμα ήταν η θεότητα των σιτηρών. Τη συσχέτιζαν με ανθούς καλαμποκιού που είχαν παράξενο σχήμα, ενώ συχνά χρησιμοποιούσαν τα άνθη αυτά, δημιουργώντας μικρά ομοιώματα της θεάς. 
Η Μάμα Ζάρα σχετίζεται επίσης με τις ιτιές. 

</doc>
<doc id="53168" url="https://el.wikipedia.org/wiki?curid=53168" title="Σάρα Μάμα">
Σάρα Μάμα



</doc>
<doc id="53169" url="https://el.wikipedia.org/wiki?curid=53169" title="Μάμα Όκλιο">
Μάμα Όκλιο

Στη μυθολογία των Ίνκας, η Μάμα Όκλιο ή Μάμα Όκγιο (Κέτσουα: "Mama Ocllo", ισπ. Mama Ocllo) λατρευόταν σαν μητέρα-θεά και θεά της γονιμότητας. Κατά έναν μύθο, ήταν κόρη του Ίντι και της Μάμα Κίγια, ενώ σε άλλο μύθο είναι κόρη του Βιρακότσα και της Μάμα Κότσα.
Η Μάμα Όκλο είναι αδερφή και σύζυγος του Μάνκο Κάπακ, με τον οποίο ανακάλυψαν και ίδρυσαν την πόλη του Κούζκο. Έμαθε το γνέσιμο στους Ίνκας. 
Στην γλώσσα Κέτσουα, το όνομά της γράφεται σαν "Mama Uqllu". 

</doc>
<doc id="53170" url="https://el.wikipedia.org/wiki?curid=53170" title="Μάμα Όκγιο">
Μάμα Όκγιο



</doc>
<doc id="53171" url="https://el.wikipedia.org/wiki?curid=53171" title="Μυστικισμός">
Μυστικισμός

Ο όρος μυστικισμός δηλώνει την άμεση και αδιαμεσολάβητη σχέση του ανθρώπου με το θείο. Ο μυστικισμός αποτελεί ένα είδος υπερβατικής πνευματικότητας κάτω από το οποίο υπάγονται διαφορετικές ιδέες, αντιλήψεις, πνευματικές πρακτικές, ασκήσεις και μέθοδοι. Ετυμολογείται από το ρήμα «μύω» που σημαίνει «κλείνω τα μάτια ή τα χείλη». Ως εκ τούτου «μυστικιστής» είναι αυτός που κατέχει κάποια γνώση ή κάποιο βίωμα που δεν μπορεί ή δεν πρέπει να αποκαλύψει. Ο μυστικισμός εμφανίζεται με διαφορετικές μορφές σε διαφορετικά έθνη, παραδόσεις και θρησκείες.
Μυστικισμός και θρησκεία.
Ο μυστικισμός σχετίζεται συνήθως με την πίστη σε ένα ιεραρχικό μεταφυσικό κοσμικό σύστημα, στο οποίο συνήθως ο υλικός κόσμος αποτελεί ένα από τα κατώτερα επίπεδα. Στόχος του μυστικισμού και των μεθόδων του, είναι η υπέρβαση της ύλης και η επαφή του μυστικιστή με κάποιο ανώτερο επίπεδο (π.χ. το χώρο των ιδεών στον πλατωνισμό) ή δύναμη. Κοινή είναι η αντίληψη πως σε κάθε άνθρωπο εμπεριέχεται ένα υπερκόσμιο, άυλο πνεύμα το οποίο κατάγεται από ανώτερα μεταφυσικά επίπεδα αλλά έχει "φυλακιστεί" στον υλικό κόσμο και μέσω του μυστικισμού αποκτά ξανά επαφή με το μέρος απ' όπου προήλθε. Σε κάποια συστήματα το ανώτερο αυτό μεταφυσικό επίπεδο ταυτίζεται με το Θεό.
Συχνά, μεταφυσικά συστήματα που αποδέχονται το μυστικισμό είναι μονιστικά, θεωρώντας πως καθετί είναι τμήμα ενός Όλου και ότι τα πάντα εκπορεύονται, άμεσα ή έμμεσα, από το ανώτερο επίπεδο της μεταφυσικής ιεραρχίας. Έτσι, για παράδειγμα, στο νεοπλατωνισμό όλος ο κόσμος απορρέει από το Θεό όπως εκπέμπεται το φως από τον Ήλιο, ενώ στον ερμητισμό τα πάντα θεωρούνται σκέψεις στο νου του Θεού. Στόχος του μυστικισμού είναι να γίνει συνειδητή η επίγνωση αυτής της Ολότητας, η οποία έχει πάρει κατά καιρούς, και ανάλογα με το εκάστοτε σύστημα αντιλήψεων, διάφορα ονόματα: Το Βασίλειο των Ουρανών, Η Γέννηση του Πνεύματος, Βυθός, Φώτιση, Ένωση, Αυτοπραγμάτωση, Νιρβάνα, Γνώση, κ.α. 
Ο όρος αναφέρεται επίσης σε ορισμένα παρακλάδια των "επίσημων" θρησκευτικών συστημάτων, όπως για παράδειγμα η Καμπαλά, που αποτελεί μυστικιστικό παρακλάδι του ιουδαϊσμού, και ο σουφισμός που είναι μυστικιστικό κίνημα του Ισλάμ. Ο γνωστικισμός ιστορικά υπήρξε ένα άθροισμα από παρεμφερείς μυστικιστικούς θρησκευτικούς πυρήνες, κάποιοι εκ των οποίων κατείχαν ορισμένα χαρακτηριστικά κοινά με το χριστιανισμό. Αν και οι μεγάλες ανατολικές ασιατικές θρησκείες θεωρούν την έννοια του μυστικισμού πλεονασμό, η μη παραδοσιακή τους γνώση και ορισμένα τελετουργικά θεωρούνται τύποι εσωτερισμού, όπως για παράδειγμα η Βαραγιάνα από το βουδισμό. Η βεντάντα (βεδάντα) θεωρείται μυστικό παρακλάδι του ινδουισμού.
Ισλαμικός Μυστικισμός.
Συνίσταται κυρίως στις πρακτικές τις οποίες έχουν οι λεγόμενοι σούφι.
Ο μυστικισμός στην κοινωνιολογία της θρησκείας.
Σύμφωνα με τον Έρνστ Τρελτς είναι μία από τις τρεις μορφές θρησκευτικής οργάνωσης: οι άλλες δύο είναι η Εκκλησία και η Σέκτα ή θρησκευτική μερίδα.
Ο όρος μυστικισμός παραπέμπει σε ομάδες που γεννιούνται μέσα στην Εκκλησία με βασικό γνώρισμα την εσωτερικοποιήση της θρησκευτικότητας και τη διαμαρτυρία εναντίον της εκκοσμίκευσης της εκκλησίας.
Τα βασικά χαρακτηριστικά του είναι:

</doc>
<doc id="53172" url="https://el.wikipedia.org/wiki?curid=53172" title="Σφάλμα σφαιρικής εκτροπής">
Σφάλμα σφαιρικής εκτροπής

"Αξονικές και παραξονικές ακτίνες,που περνάνε από διαφορετικές ζώνες ενός φακού,εστιάζονται και σε διαφορετικές εστίες."
Το σφάλμα σφαιρικής εκτροπής ("spherical aberration") εμφανίζεται από σφαιρικούς φακούς, κάτοπτρα κατά την απεικόνιση σημείου που βρίσκεται πάνω στον κύριο άξονα, σε πεπερασμένη ή άπειρη απόσταση, όταν το άνοιγμα του φακού / κατόπτρου ("lens aperture") είναι μεγάλο. Η σφαιρική εκτροπή συνίσταται στο ότι το σημείο εστίασης των περιφερειακών (μη αξονικών) ακτίνων της δέσμης, δεν συμπίπτει με το σημείο εστίασης των κεντρικών (αξονικών) ακτίνων, αλλά είναι μετατοπισμένο κατά μήκος του άξονα. Για λόγους πρακτικών εφαρμογών μπορούμε να διακρίνουμε δύο είδη σφαιρικής εκτροπής, την αξονική σφαιρική εκτροπή ("longitudinal spherical aberration"), ΑΣΕ (LSA) και την εγκάρσια σφαιρική εκτροπή ("transverse spherical aberration"), ΕΣΕ (TSA), οι οποίες είναι αλληλένδετες.
Το ΑΣΕ δίνεται από τη σχέση 
όπου είναι η απόσταση του ειδώλου των αξονικών ακτίνων και η απόσταση του ειδώλου των περιφερειακών ακτίνων.
Το επίπεδο G που είναι το κάθετο επίπεδο στο οποίο εστιάζουν οι παραξονικές ακτίνες ("paraxial rays") ονομάζεται επίπεδο Γκάους ("Gaussian surface"). 
Η ΕΣΕ είναι η ακτίνα του κύκλου σύγχυση που παρατηρείται στο επίπεδο αυτό, και δίνεται από τη σχέση
Σε απόσταση, περίπου ίση με τα τρία τέταρτα της τιμής του ΑΣΕ από την αξονική εστία Σ΄, ο κύκλος σύγχυσης έχει τη μικρότερη διάμετρο (β) και ονομάζεται κύκλος ελάχιστης σύγχυσης ("circle of least confusion"). Η θέση του επιπέδου ελάχιστης σύγχυσης έχει μεγάλη πρακτική σημασία καθώς σε αυτήν θα πρέπει να τοποθετείται το επίπεδο παρατήρησης των ειδώλων.
Η τιμή της διαμέτρου του κύκλου ελάχιστης σύγχυσης δίνεται από τη σχέση 
όπου 
με d0 συμβολίζεται η διάμετρος της δέσμης φωτός, f η εστιακή απόσταση, q ο συντελεστής σχήματος του φακού και n ο δείκτης διάθλασης. Κατά τη σχεδίαση της απόστασης των ακτίνων από τον κύριο άξονα σε συνάρτηση με την αντίστοιχη εστιακή απόσταση (σχ.2), προκύπτει η καυστική καμπύλη "(ray intercept curve)" που είναι χαρακτηριστική της σφαιρικής εκτροπής.
Ελαχιστοποίηση Σφαιρικού Σφάλματος.
Όπως μπορούμε να δούμε από τη πιο πάνω σχέση, η σφαιρική εκτροπή ενός φακού εξαρτάται από το συντελεστή σχήματος αυτού, καθώς ο συντελεστής Δθblur σχετίζεται άμεσα με αυτό. Στο σχήμα 3 που ακολουθεί δίνεται τη μεταβολή της σφαιρικής εκτροπής συναρτήσει του συντελεστή σχήματος, για διάφορους δείκτες διάθλασης.
Από το σχήμα αυτό, φαίνεται ότι η σφαιρική εκτροπή παρουσιάζει ελάχιστο για συγκεκριμένη τιμή του συντελεστή σχήματος των φακών ανάλογα με το δείκτη διάθλασης. 
Φακός ενός στοιχείου ο οποίος παρουσιάζει ελάχιστο σφαιρικό σφάλμα ονομάζεται φακός βέλτιστου σχήματος (best form).

</doc>
<doc id="53176" url="https://el.wikipedia.org/wiki?curid=53176" title="Πριγκιπάτο του Βρανδεμβούργου">
Πριγκιπάτο του Βρανδεμβούργου



</doc>
<doc id="53177" url="https://el.wikipedia.org/wiki?curid=53177" title="Πυρρίχειος">
Πυρρίχειος



</doc>
<doc id="53178" url="https://el.wikipedia.org/wiki?curid=53178" title="Σολομών">
Σολομών

Σολομών (εβρ. ), γιος του Δαβίδ (5ο τέκνο) και της Βηρσαβεέ, 3ος Βασιλιάς του Ισραήλ, ανέβηκε στο θρόνο του Ισραήλ το 972 π.Χ. και βασίλεψε επί 40 χρόνια. Ο δε προφήτης Νάθαν, στον οποίο εμπιστεύθηκε την ανατροφή του ο Δαυίδ, τον ονόμασε Ιεδιδία («Ιδεδί», "ΟRahlfs · «Ιεδδεδί», "ΟBrenton · εβρ. "Γεντιτζέ", που σημαίνει «Αγαπητός του Ιαχβέ»). (Βασ.Β' 12:25)
Βίος.
Ο Σολομών έλαβε επιμελημένη ανατροφή. Όταν ο πρωτότοκος Αβεσσαλώμ επαναστάτησε και φονεύθηκε, ο Δαυίδ κατά το τέλος της βασιλείας του όρισε τον Ιεδιδία διάδοχο ονομάζοντάς τον Σολομώντα (εβρ. "Σ΄λομό", που σημαίνει «Ειρηνικός»). Ο Σολομών αφού αποκατέστησε γρήγορα την τάξη, την οποία είχε διασαλεύσει η ανταρσία του μεγαλύτερου αδελφού, οργάνωσε το κράτος του με συγκεντρωτική διοίκηση, απολυταρχικό σύστημα διακυβέρνησης και βασική στρατηγική τη σύναψη συμμαχιών και εμπορικών συμφωνιών. Συνεργαζόμενος με τους Φοίνικες, συγκρότησε μεγάλο εμπορικό στόλο. Είχε εκτεταμένες εμπορικές συναλλαγές με μακρινές χώρες, αποκομίζοντας τεράστια πλούτη. Στη συνέχεια ανέπτυξε ιδιαίτερες σχέσεις με την Αίγυπτο. Παντρεύτηκε μάλιστα την κόρη του Φαραώ. Το όνομά της δεν το μνημονεύει η Βίβλος. Είναι όμως γνωστό ότι πήρε ως προίκα την πόλη Γεζέρ, που είχε καταλάβει ο Φαραώ από τους Χαναναίους.
Η Αγία Γραφή μας λέει οτι κάποτε ο Σολομών είδε σε ενύπνιο τον Γιαχβέ ο οποίος τον ρώτησε τι θα προτιμούσε να του χαρίσει, δόξα πλούτη ή σοφία. Ο Σολομών ζήτησε σοφία. Ο Θεός, ικανοποιημένος για την επιλογή του, του χάρισε και τα τρία, πλούτη από το εμπόριο, δόξα από τους λαούς της εποχής του αλλά και πολλή σοφία. Δείγμα της σοφίας του αποτελεί η απόδοση δικαιοσύνης στην περίφημη δίκη των δύο γυναικών που διεκδικούσαν το ίδιο παιδί. Η απόφασή του να διαμελιστεί το παιδί, είχε ως αποτέλεσμα να αποκαλυφθεί η αληθινή του μητέρα.
Το έργο.
Με τα πλούτη που συγκέντρωσε ο Σολομών εκτέλεσε πλήθος έργων όπως συγκοινωνιακά και καλλωπισμού. Ανήγειρε μεγαλοπρεπή οικοδομήματα, όπως τα εντυπωσιακά ανάκτορα, όπου διέμενε με πρωτοφανή χλιδή, μαζί με συζύγους και ερωμένες (κατά την παράδοση έφθαναν τις χίλιες), καθώς και τον περίφημο ναό της Ιερουσαλήμ στον λόφο Μωριά, όπου μετέφερε την Κιβωτό της Διαθήκης. Φρόντισε για την ανοικοδόμηση πολλών πόλεων όπως της πυρποληθείσας Γεζέρ, της Μεγιδδώ αλλά και της Ιερουσαλήμ. 
Προς χάριν των αλλοεθνών παλλακίδων του έχτισε και ειδωλολατρικούς ναούς στην κορυφή του Όρους των Ελαιών που είχε ονομαστεί και Όρος του Σκανδάλου, επειδή ο ίδιος ο Σολομών τέλεσε εκεί θυσίες σε θεούς ειδωλολατρών. Οι θυσίες αυτές, καθώς και η πολιτική ανεξιθρησκίας και η περιποίηση προς τους ξένους, όπως φαίνεται απέβλεπαν στην ανάπτυξη του εμπορίου και στην προαγωγή των συμφερόντων του κράτους του. Η φήμη του είχε φτάσει στα πέρατα του κόσμου. Είναι περίφημη η επίσκεψη στο παλάτι του της Βασίλισσας της Αραβίας Σαβά με πολύ μεγάλη συνοδεία, κατά την οποία αντάλλαξαν ακριβά δώρα, υφάσματα, πολύτιμες πέτρες, χρυσάφι κι αρώματα.
Η βαριά όμως φορολογία και οι αγγαρείες που επέβαλε για την εκτέλεση των μεγάλων έργων, προκάλεσαν την αγανάκτηση του λαού του κατά τα τελευταία χρόνια της βασιλείας του. Εκδηλώθηκαν τότε σημαντικές εξεγέρσεις. Η κατάληξη ήταν, μετά τον θάνατό του, το κραταιό ιουδαϊκό κράτος να διασπαστεί, να παρακμάσει και τελικά να καταρρεύσει. 
Θάνατος.
Η βασιλεία του διακόπηκε με τον θάνατό του το 931 π.X. και τον διαδέχθηκε ο γιος του Ροβοάμ. (Βασ. 11,43-44)
Η Αγία Γραφή αναφέρει ότι ο Σολομών διακρινόταν για σοφία, μεγάλη σύνεση και μόρφωση. Σ' αυτόν αποδίδονται 3.000 παραβολές και 5.000 ωδές. Επίσης,του ανήκει η πατρότητα των έργων «"Εκκλησιαστής"», «"Άσμα Ασμάτων"» και «"Παροιμίες"» που αποτελούν πηγή πληροφοριών για τη ζωή και το έργο του. 

</doc>
<doc id="53179" url="https://el.wikipedia.org/wiki?curid=53179" title="Σολομώντας">
Σολομώντας



</doc>
<doc id="53180" url="https://el.wikipedia.org/wiki?curid=53180" title="Βασιλιάς Σολομών">
Βασιλιάς Σολομών



</doc>
<doc id="53181" url="https://el.wikipedia.org/wiki?curid=53181" title="Βασιλιάς Σολομώντας">
Βασιλιάς Σολομώντας



</doc>
<doc id="53184" url="https://el.wikipedia.org/wiki?curid=53184" title="Τζόρτζια">
Τζόρτζια

Η Τζόρτζια (αγγλικά: State of Georgia) (προφορά: , στα Ελληνικά αναφέρεται και ως Γεωργία) είναι πολιτεία των ΗΠΑ και ήταν μια από τις αρχικές Δεκατρείς Αποικίες που επαναστάτησαν εναντίον της Βρετανικής εξουσίας κατά την Αμερικανική Επανάσταση. Ήταν η τελευταία από τις Δεκατρείς Αποικίες που ιδρύθηκε, το 1732. Ήταν η τέταρτη πολιτεία που επικύρωσε το Σύνταγμα των ΗΠΑ, στις 2 Ιανουαρίου 1788. Διακήρυξε της απόσχιση της από την Ένωση στις 21 Ιανουαρίου 1861 και ήταν μια από τις πρώτες επτά Συνομόσπονδες πολιτείες. Ήταν η τελευταία πολιτεία που επανήλθε στην Ένωση, στις 15 Ιουλίου 1870. 
Η Τζόρτζια, είναι η 8η μεγαλύτερη πληθυσμιακά πολιτεία στην χώρα, με πληθυσμό 10.830.001 κατοίκους (εκτίμηση 2021). Με έκταση 153.910 τ.χλμ. η Τζόρτζια κατατάσσεται 24η σε μέγεθος ανάμεσα στις 50 πολιτείες των ΗΠΑ. 
Η Τζόρτζια είναι η μεγαλύτερη πολιτεία ανατολικά του Ποταμού Μισσισσιππή σε έκταση γης, αν και είναι η τέταρτη μεγαλύτερη (μετά το Μίσιγκαν, την Φλόριντα, και το Ουισκόνσιν) σε συνολική έκταση, στην οποία περιλαμβάνονται εκτάσεις νερού θεωρούμενες ως πολιτειακό έδαφος. 
Από το 2007 ως το 2008, 14 κομητείες της Τζόρτζια ήταν ανάμεσα στις 100 κομητείες των ΗΠΑ με τη μεγαλύτερη πληθυσμιακή αύξηση, με μόνο το Τέξας να έχει περισσότερες. Η Τζόρτζια είναι επίσης γνωστή ως η "Πολιτεία των Ροδάκινων" και η "Αυτοκρατορική Πολιτεία του Νότου". Η Ατλάντα είναι η πρωτεύουσα και η πολυπληθέστερη πόλη.
Η Τζόρτζια συνορεύει στα νότια με την Φλόριντα· στα ανατολικά την βρέχει ο Ατλαντικός Ωκεανός και συνορεύει με την Νότια Καρολίνα· στα δυτικά με την Αλαμπάμα και με την Φλόριντα στα άκρα νοτιοδυτικά· και στα βόρεια με το Τενεσσί και την Βόρεια Καρολίνα. Το βορειότερο τμήμα της πολιτείας είναι στα Όρη Μπλου Ριτζ, μια οροσειρά στο ορεινό σύμπλεγμα των Αππαλαχίων. Το κεντρικό Πίντμοντ εκτείνεται από τους πρόποδες στην γραμμή πτώσης, όπου οι ποταμοί χύνονται κάτω στο ύψος της ηπειρωτικής παράκτιας πεδιάδας του νοτιότερου μέρους της πολιτείας. Το υψηλότερο σημείο στην Τζόρτζια είναι στα 1.458 μέτρα στο όρος "Μπράσταουν Μπαλντ" και το χαμηλότερο σημείο είναι το επίπεδο της θάλασσας.
Γεωγραφία.
Σύνορα.
"Αρχίζοντας" από τον Ατλαντικό Ωκεανό, το ανατολικό σύνορο της πολιτείας με την Νότια Καρολίνα ανεβαίνει τον Ποταμό Σαβάννα, βορειοδυτικά της αρχής του στη συμβολή των ποταμών Τούγκαλου και Σένεκα. Μετά συνεχίζει στον Τούγκαλου (κανονικά Τούγκαλο) και μέσα στον Ποταμό Μάικλ, που είναι ο πιο σημαντικός του παραπόταμος. Αυτά τα όρια αποφασίστηκαν στο Σύμφωνο του Μεξικού του 1787, που ήταν το θέμα στο Ανώτατο Δικαστήριο των ΗΠΑ στις δύο υποθέσεις "Τζόρτζια εναντίον Νότιας Καρολίνας" το 1922 και το 1989.
Το σύνορο τότε κάνει μια έντονη στροφή γύρω από την άκρη της Κομητείας Ράμπουν, σε γεωγραφικό πλάτος 35°Β, αν και από αυτό το σημείο αποκλίνει ελαφρώς νότια (λόγω ανακριβειών στην αυθεντική έρευνα). Αυτό ιστορικά ήταν το σύνορο της Τζόρτζια και της Βόρειας Καρολίνας έως τον Ποταμό Μισσισσιππή, μέχρι που το Τενεσσί χωρίστηκε από την Βόρεια Καρολίνα, και η Αλαμπάμα και ο Μισσισσιππής (οι Περιοχές Γιάζου) αποσπάστηκαν από την Τζόρτζια. 
Το δυτικό σύνορο της πολιτείας μετά παρεκκλίνει σε μια άλλη ευθεία γραμμή προς τα νότια-νοτιοανατολικά, σε ένα σημείο νοτιοδυτικά της Τσαττανούγκα, για συναντήσει το δυτικό σημείο του Ποταμού Τσατταχούτσι κοντά στο Γουεστ Πόϊντ (Τζώρτζια).
Συνεχίζει κάτω προς το σημείο όπου τελειώνει στον Ποταμό Φλιντ ( η συμβολή των ποταμών που δημιουργούν τον Ποταμό Αππαλαχίκολα), και πηγαίνει σχεδόν ανατολικά και ελάχιστα νότια, σε μια ευθεία γραμμή στην πηγή του Ποταμού Σεντ Μαίρη, ο οποίος μετα δημιουργεί το υπόλοιπο του συνόρου μέχρι τον ωκεανό.
Γεωλογία και έδαφος.
Κάθε περιοχή έχει ξεχωριστά διακριτικά χαρακτηριστικά. Για παράδειγμα η Κοιλάδα Ριτζ, η οποία βρίσκεται στην βορειοδυτική γωνία της πολιτείας, περιλαμβάνει ασβεστόλιθο, ψαμμίτη, σχιστόλιθο και άλλα ιζηματογενή πετρώματα, που έχουν αποφέρει ασβεστόλιθο, βαρύτη, ώχρα (παραλλαγή αιματίτη και μικρές ποσότητες άνθρακα.
Η Πολιτεία είναι αρκετά πλούσια σε ορυκτά (αναφέρονται 299 εν συνόλω ορυκτά) καθώς και πολλά μεταλλεία
Χλωρίδα και πανίδα.
Η Τζόρτζια έχει ένα ποικίλο μείγμα χλωρίδας και πανίδας. Η Πολιτεία της Τζόρτζια έχει περίπου 250 είδη δέντρων και 58 προστατευόμενα είδη. Τα ιθαγενή δέντρα της Τζόρτζια περιλαμβάνουν τον κόκκινο κέδρο, μια ποικιλία πεύκων, βελανιδιές, σφενδάμια, το κυπαρίσσι, φολιδωτές και λευκές καρυδιές, καθώς και πολλά άλλα. Ραπιδοειδείς φοίνικες και άλλη υποτροπική χλωρίδα βρίσκονται στις νότιες και παράκτιες περιοχές. Το κίτρινο γιασεμί, και η ορεινή δάφνη αποτελούν μόνο λίγα από τα είδη ανθοφόρων θάμνων στην πολιτεία. 
Όσον αφορά την πανίδα, το ελάφι με την λευκή ουρά (Βιρτζίνια) μπορεί να βρεθεί σχεδόν σε όλες τις κομητείες. Ο καφέ ραβδιστής είναι μόνο ένα από τα 160 είδη πουλιών που μπορούν να βρεθούν στην πολιτεία. Ο ανατολικός διαμαντόουρος, χαλκοκέφαλος, και ο βαμβακοστόματος καθώς και οι σαλαμάνδρες, οι βάτραχοι, οι αλιγάτορες και οι φρύνοι είναι μεταξύ των 79 ειδών ερπετών και 63 ειδών αμφιβίων που έχουν την Τζώρτζια ως σπίτι. Τα πιο δημοφιλή ψάρια θηράματα φρέσκου νερού είναι η πέστροφα, ο κεφαλάδων, ο μπάσος, και το γατόψαρο, από τα οποία όλα εκτός από το τελευταίο αναπαράγονται σε ιχθυοτροφεία της πολιτείας για ανεφοδιασμό. Δημοφιλή ψάρια θηράματα ψάρια περιλαμβάνουν την πιτσιλωτή θαλάσσια πέστροφα, και την ουρά, μεταξύ πολλών άλλων. Γουρουνόψαρα, φάλαινες, αγρίδες, στρείδια, και μπλε κάβουρες βρίσκονται προς τα έξω και προς τα μέσα από την ακτή της Τζώρτζια. 
Κλίμα.
Η πλειονότητα της Τζόρτζια είναι βασικά ένα υγρό υποτροπικό κλίμα που απαλύνεται κάπως από περιστασιακές μάζες πολικού αέρα το χειμώνα. Τα καυτά και υγρά καλοκαίρια είναι τυπικά, με εξαίρεση τα μεγαλύτερα υψόμετρα. Όλη η πολιτεία, περιλαμβάνοντας τα βουνά της Βόρειας Τζόρτζια, λαμβάνει μέτριο ή υψηλό ποσό βροχής, που ποικίλει από 45 ίντσες (1143 mm) στην κεντρική Τζόρτζιαέως περίπου 75 ίντσες (1905 mm) γύρω από το Βορειοανατολικό τμήμα της πολιτείας.Το σημείο στο οποίο ο καιρός μιας συγκεκριμένης περιοχής της Τζόρτζια είναι υποτροπικός εξαρτάται όχι μόνο από το γεωγραφικό πλάτος, αλλά επίσης από το πόσο κοντά είναι στον Ατλαντικό Ωκεανό ή στον Κόλπο του Μεξικού και το υψόμετρο. Αυτό είναι κυρίως αληθές στις ορεινές περιοχές του βόρειου τμήματος της πολιτείας, οι οποίες είναι πολύ μακρύτερα από τον ωκεανό και μπορούν να είναι έως 4500 πόδια (1350 m) ή ψηλότερα, από το επίπεδο της θάλασσας. 
Οι περιοχές κοντά στα σύνορα Φλόριντα/Τζόρτζια, εκτεινόμενες από την ακτογραμμή της Τζόρτζια έως δυτικά στην στενή λουρίδα της Φλόριντα, βιώνουν τον πιο υποτροπικό καιρό, παρόμοιο με αυτόν της Φλόριντα: καυτά, υγρά καλοκαίρια με συχνές απογευματινές θύελλες και ήπιους, κάπως ξηρότερους χειμώνες. Αυτές οι περιοχές έχουν χιονοπτώσεις πολύ λιγότερο συχνότερα από άλλα τμήματα της Τζόρτζια. Το Πίντμοντ της Τζόρτζια είναι κάπως δροσερότερο το χειμώνα από τις παράκτιες περιοχές. Οι νότιες περιοχές του Πίντμοντ μπορεί να έχει χιόνι κάθε άλλη χρονιά, ενώ περιοχές κοντά στους λόφους των προπόδων των βουνών έχουν χιόνι αρκετές φορές το χρόνο. Αυτό το κομμάτι της Τζόρτζια είναι ειδικά ευάλωτο σε σε παγοθύελλες. Τα βουνά της Τζόρτζια έχουν το δροσερότερο κλίμα και την πιο συχνή χιονόπτωση στην πολιτεία.
Αν και έχει ήπιο καιρό σε σύγκριση με πολλές άλλες πολιτείες, η Τζόρτζια έχει περιστασιακά σκληρό καιρό. Η υψηλότερη θερμοκρασία που καταγράφηκε ποτέ είναι 112 °F (44.4 °C), ενώ η χαμηλότερη που καταγράφηκε ποτέ είναι -17 °F (-27.2 °C). Η Τζόρτζια είναι μια από τις πρωταγωνιστικές πολιτείες σε εμφάνιση θυελλών, αν και σπάνια είναι δυνατότεροι από F0 and F1. Μια θύελλα χτύπησε το κέντρο της Ατλάντα την παρασκευή 145 Μαρτίου 2008 προκαλώντας μέτριες έως πολλές ζημιές εξαιτίας όλων των σπασμένων τζαμιών στους ουρανοξύστες. Το πρωτάθλημα μπάσκετ SEC και μερικές συνελεύσεις εξελίσσονταν την ώρα της σύγκρουσης και μερικοί τραυματισμοί συνέβησαν εξαιτίας του πληθυσμού των ανθρώπων στο κέντρο. Καθώς είναι στην ακτή του Ατλαντικού, η Τζόρτζια είναι επίσης επιρρεπής σε τυφώνες, αν και ευθεία χτυπήματα τυφώνων ήτσν σπάνια στον εικοστό αιώνα. Όμως, τα ιστορικά στοιχεία δείχνουν ότι ευθέα χτυπήματα είναι πιο συνηθισμένα από ότι συνειδητοποιείται.
Η Τζώρτζια συχνά επηρεάζεται από τυφώνες που χτυπούν την στενή λωρίδα της Φλόριντα, εξασθενούν πάνω από την ξηρά, και φέρνουν δυνατούς ανέμους από τροπικές θύελλες και δυνατή βροχή στο στο εσωτερικό της Τζώρτζια, καθώς και τυφώνες που έρχονται κοντά στην ακτογραμμή της Τζώρτζια, χτυπώντας την ακτή στην καμπυλότητα στο δρόμο για να χτυπήσουν τις Καρολίνες.
Το 2006 και το 2007, όμως, η Τζώρτζια είχε μεγάλες ξηρασίες. Θερμοκρασίες πάνω από εκατό βαθμούς Φάρεναϊτ έχουν μετρηθεί.
Προστατευόμενες περιοχές.
Η Τζόρτζια φιλοξενεί 63 πάρκα, 48 από τα οποία είναι πολιτειακά πάρκα και 15 είναι ιστορικά αξιοθέατα, και πολυάριθμα πολιτειακά κταφύγια της άγριας ζωής, κάτω από την επίβλεψη του Τμήμα Φυσικών Πηγών της Τζόρτζια.
Ιστορία.
Πρώιμη ιστορία.
Η τοπική κουλτούρα κτιστών λόφων, που περιγράφηκε από τον Χερνάντο ντε Σότο το 1540, εξαφανίσθηκε εντελώς μέχρι το 1560. Αρχικά, στην κούρσα της ευρωπαϊκής εξερεύνησης της περιοχής, ένας αριθμός Ισπανών εξερευνητών επισκέφθηκε την μεσόγεια της Τζόρτζια.
Η σύγκρουση μεταξύ της Ισπανίας και της Αγγλίας για τον έλεγχο της Τζώρτζια άρχισε ουσιαστικά περίπου το 1670, όταν οι Άγγλοι ίδρυσαν την αποικία της Καρολίνα στην σημερινή Νότια Καρολίνα. Περίπου έναν αιώνα νωρίτερα, οι Ισπανοί της Ισπανικής Φλόριντα είχαν ιδρύσει τις ιεραποστολικές επαρχίες του Γκουάλε και της Μοκάμα στην ακτή και τα Νησιά Sea της σημερινής Τζόρτζια. Μετά από δεκαετίες διαμάχης, οι Καρολινιανοί και οι σύμμαχοι Ιθαγενείς Αμερικανοί οριστικά κατέστρεψαν το Ισπανικό ιεραποστολικό σύστημα κατά τις επιθέσεις του 1702 και του 1704.
Μετά το 1704, ο Ισπανικός έλεγχος περιορίσθηκε στον Σεντ Ογκουστίν και την Πενσάκολα, αμφότερες στη σημερινή Φλόριντα.
Πόλεις.
Μεγαλύτερες πόλεις 2008.
Στις 1 Ιουλίου 2009, το Γραφείο Απογραφών των ΗΠΑ υπολογίζει για τις δώδεκα πόλεις της Τζόρτζια με πληθυσμό άνω των 50,000.
Μεγαλύτερες μητροπολιτικές περιοχές 2009.
Σύμφωνα με τις εκτιμήσεις πληθυσμού το 2019, το Γραφείο Απογραφών των ΗΠΑ ανακοίνωσε τις εκτιμήσεις του για τις 14 Μητροπολιτικές Στατιστικές Περιοχές της Τζόρτζια. Σε φθίνουσα σειρά είναι:
Δημογραφία.
Το 2007, η Τζώρτζια είχε εκτιμώμενο πληθυσμό 9.544.750 ο οποίος αντιπροσωπεύει αύξηση 180,809 από το προηγούμενο έτος, και μια αύξηση 1.177.125 από το 2000. Αυτό περιλαμβάνει μια φυσική αύξηση από την τελευταία απογραφή 438.939 ανθρώπων (που είναι 849.414 γεννήσεις μείον 410.475 θάνατοι) και μια αύξηση από την καθαρή μετανάστευση 606.673 ανθρώπων προς την πολιτεία. Η μετανάστευση έξωθεν των Ηνωμένων Πολιτειών έδωσε μια καθαρή αύξηση 228.415 κατοίκων, και η μετανάστευση μέσα στη χώρα παρήγαγε μια καθαρή αύξηση 378.258 ανθρώπων.
Η πολιτεία ήταν έκτη στην χώρα στους παράνομους μετανάστες. 
Υπήρχαν 35.000 το 1990· η μέτρηση υπερδιπλασιάσθηκε από τον Ιανουάριο 2000 μέχρι τον Ιανουάριο 2009, κατά 480.000.
Υπήρχαν 743.000 βετεράνοι το 2009.
Φυλή, γλώσσα και ηλικία.
Σύμφωνα με την Απογραφή των ΗΠΑ 2010, η Τζώρτζια είχε πληθυσμό 9.687.653. Αναφορικά με την φυλή και την εθνικότητα, στην πολιτεία ήταν 59,7% Λευκοί (55,9% Μη Ισπανόφωνοι Λευκοί Μόνο), το 30,5% Μαύροι ή Αφροαμερικανοί, το 0,3% Αμερικανοϊνδιάνοι και Ιθαγενείς της Αλάσκα, το 3,2% Ασιάτες, 0,1% Ιθαγενείς Χαβανέζοι και άλλοι Νησιώτες του Ειρηνικού, το 4,0% από Κάποια Άλλη Φυλή, και το 2,1% από Δύο ή Περισσότερες Φυλές. Οι Ισπανόφωνοι και οι Λατινοαμερικάνοι κάθε φυλής αποτελούν το 8,8% του πληθυσμού. Στην απογραφή του 1980, 1.584.303 κάτοικοι της Τζόρτζια ανέφεραν ότι ήταν Αγγλικής καταγωγής, από τους 3.994.817, αποτελώντας το 40% της πολιτείας, και την μεγαλύτερη εθνική ομάδα εκείνη την περίοδο. Σήμερα, πολλοί από αυτούς τους ίδιους ανθρώπους αναφέρουν ότι είναι «Αμερικανικής» καταγωγής, σε πολλές περιπτώσεις επειδή οι οικογένειες τους έχουν μείνει στην χώρα τόσο πολύ καιρό, συχνά πριν την πρώιμη αποικιακή περίοδο, μολονότι είναι Αγγλικής ή κυρίως Αγγλικής καταγωγής.
Το 2005, το 90% των κατοίκων της Τζόρτζια 5 ετών και άνω μιλούν μόνο Αγγλικά στο σπίτι και το 5,6% μιλά Ισπανικά. Τα Γαλλικά είναι η τρίτη πιο ομιλούμενη γλώσσα με 0,9%, ακολουθούμενη από τα Γερμανικά με 0,8% κα τα Βιετναμέζικα με 0,6%. Το 2004, το 7,7% του πληθυσμού της αναφέρθηκε ως κάτω των 5 ετών, το 26,4% κάτω των 18, και το 9,6% ήταν 65 ετών και πάνω. Επίσης κατά το 2004, οι γυναίκες συνέθεταν περίπου το 50,6% του πληθυσμού και οι Αφροαμερικανοί αποτελούσαν περίπου το 29,6%.
Ιστορικά, περίπου ο μισός πληθυσμός της Τζόρτζια αποτελείτο από Αφροαμερικανούς οι οποίοι, προ του Εμφυλίου Πολέμου, ήταν σχεδόν αποκλειστικά δούλοι. Η «Μεγάλη Μετανάστευση» εκατοντάδων χιλιάδων μαύρων από τον αγροτικό Νότο στον βιομηχανικό Βορρά κατά την περίοδο 1914–1970 μείωσαν τον Αφροαμερικανικό πληθυσμό.
Η Τζόρτζια είχε τον δεύτερο ταχύτερα αυξανόμενο Ασιατικό πληθυσμό στις ΗΠΑ από το 1990 μέχρι το 2000, και υπερδιπλασιάσθηκε σε μέγεθος κατά την διάρκεια αυτής της δεκαετούς περιόδου. Επιπρόσθετα, σύμφωνα με εκτιμήσεις των απογραφών, η Τζόρτζια κατατάσσεται τρίτη μεταξύ των πολιτειών αναφορικά με το ποσοστό του συνολικού πληθυσμού ο οποίος είναι Αφροαμερικανικός (μετά τον Μισσισσίππι και την Λουιζιάνα) και τρίτη αριθμητικά σε Μαύρο πληθυσμό μετά την Νέα Υόρκη και την Φλόριντα. Η Τζόρτζια ήταν η πολιτεία με την μεγαλύτερη αριθμητική αύξηση στον μαύρο πληθυσμό από το 2006 μέχρι το 2007 
με 84.000. 
Η Τζόρτζια είναι η πολιτεία με το τρίτο χαμηλότερο ποσοστό γηραιών ανθρώπων (65 και πάνω), με 10,1% (κατά το 2008). 
Η αποικιακή εγκατάσταση μεγάλων πληθυσμών Σκωτοαμερικανών, Αγγλοαμερικανών και Σκωτοϊρλανδών Αμερικανών στα βουνά και το piedmont, και η παράκτια εγκατάσταση μερικών Αγγλοαμερικανών κα Αφροαμερικανών, έχουν επηρεάσει την κουλτούρα της πολιτείας στο φαγητό, τη γλώσσα και τη μουσική. 
Θρησκεία.
Όπως πολλές άλλες Νότιες πολιτείες, η Τζόρτζια είναι ευρέως Προτεσταντική Χριστιανική. Οι θρησκευτικές πεποιθήσεις των κατοίκων της Τζόρτζια είναι οι εξής:
Τα μεγαλύτερα Χριστιανικά δόγματα κατ' αριθμό πιστών το 2000 ήταν η Σύνοδος Νότιων Βαπτιστών με 1.719.484· η Ενωμένη Εκκλησία Μεθοδιστών με 570.674· και η Καθολική Εκκλησία με 374.185.
Οικονομία.
Το ακαθάριστο πολιτειακό προϊόν της Τζόρτζια του 2007 ήταν $396 δις. Το κατά κεφαλήν εισόδημα για το 2007 την τοποθετεί 37η στο έθνος με $33,499. Αν η Τζόρτζια ήταν μια ξεχωριστή χώρα, θα ήταν η 28η μεγαλύτερη οικονομία στον κόσμο.
Στη Τζόρτζια έχουν την έδρα τους 15 μεγάλες εταιρίες που περιλαμβάνονται στη λίστα των 500 κορυφαίων εταιριών του περιοδικού Fortune και και 26 εταιρίες που περιλαμβάνονται στην λίστα των 1000 κορυφαίων εταιριών, συμπεριλαμβανομένων ονομάτων όπως η Home Depot, η UPS, η Coca Cola, η Delta Air Lines, η Aflac, η Southern Company, και η SunTrust Banks. Η Τζόρτζια έχει πάνω από 1.700 εγκαταστάσεις με διεθνείς έδρες που αντιπροσωπεύουν 43 χώρες, απασχολώντας πάνω από 112.000 Georgians με εκτιμώμενες κεφαλαιακές επενδύσεις $22,7 δισεκατομμύρια.
Γεωργία και βιομηχανία.
Τα γεωργικά προϊόντα είναι πουλερικά και αυγά, καρύδια πεκάν, ροδάκινα, αραχίδες(αράπικο φιστίκι), σίκαλη, βοοειδή, οικόσιτους χοίρους, γαλακτοκομικά προϊόντα, τύρφη, καπνά, and λαχανικά. Τα βιομηχανικά της προϊόντα είναι υφάσματα και ενδύματα, συγκοινωνιακός εξοπλισμός, τσιγάρα, επεξεργασμένες τροφές, προϊόντα χαρτιού, χημικά προϊόντα και ηλεκτρικός εξοπλισμός. Ο τουρισμός επίσης συμβάλλει σημαντικά στην οικονομία. Η Ατλάντα αποτελεί τόπο τεράστιας ανάπτυξης στα κτηματομεσιτικά, τις υπηρεσίες και τις τηλεπικοινωνιακής βιομηχανίας. 
Η Ατλάντα έχει πολύ μεγάλη επίδραση στην πολιτεία της Τζόρτζια και τις Νοτιοανατολικές Ηνωμένες Πολιτείες. Η πόλη προσφέρει επίσης ανάπτυξη στις επικοινωνίες, την βιομηχανία, τις μεταφορές, τον τουρισμό, και την κυβέρνηση.
Το φαγητό είναι επίσης μια μεγάλη βιομηχανία στη Τζόρτζια, με ευρέως διεσπαρμένες φάρμες που παράγουν φιστίκια, καλαμπόκι, φασόλια και σόγια κατά πλάτος της μεσαίας και νότιας Τζόρτζια. Η πολιτεία είναι ο υπ' αριθμόν ένα παραγωγός πέκαν στον κόσμο, με την περιοχή γύρω από το Όλμπανι στη νοτιοδυτική Τζόρτζια να είναι το κέντρο παραγωγής πέκαν της Τζόρτζια. Η Γκέινσβιλ στην βορειοανατολική Τζόρτζια αυτοαποκαλείται ως η Βασίλισσα των Πουλερικών του Κόσμου.
Η βιομηχανία στην Τζόρτζια είναι αρκετά πολυποίκιλτη. Τα μεγάλα προϊόντα στην ορυκτή και την υλοτομική βιομηχανία περιλαμβάνουν μια ποικιλία πεύκων, πηλών, πετρωμάτων, και άμμου. Ο πηλός clay palygorskite, γνωστός ως ατταπουλγκίτης, ονομάσθηκε έτσι από την αφθονία του κοντά στην πόλη Ατταπούλγκους της Κομητείας Ντέκατουρ στην βαθιά νοτιοδυτική γωνία της πολιτείας. Ο ατταπουλγκίτης έχει πολυάριθμες ιατρικές, καλλυντικές, και βιομηχανικές χρήσεις. Η βιομηχανία υφασμάτων βρίσκεται γύρω από τις πόλεις Ρώμη, το Κολούμπους, η Αουγκούστα, το Μαίηκον και κατά μήκος του διαδρόμου I-75 μεταξύ της Ατλάντα και της Τσαττανούγκα για να περιλαμβάνει τις πόλεις του Κάρτερσβιλ, το Κάλχουν, το Ρίνγκολντ, και το Ντάλτον (η Πρωτεύουσα Ταπήτων του Κόσμου). Τον Νοέμβριο 2009, η Kia άρχισε την παραγωγή στο πρώτο εργοστάσιο της Kia Motors στις ΗΠΑ, το Kia Motors Manufacturing Georgia στο Ουέστ Πόιντ. 
Με τη μεγάλη βάση του πληθυσμού της και την τοποθεσία κατά μήκος μεγάλων δρόμων μεταφορών, η Ατλάντα είναι ένα ηγετικό κέντρο τουρισμού, μεταφορών, επικοινωνιών, κυβέρνησης και βιομηχανίας. Μερικές βιομηχανίες εκεί περιλαμβάνουν κατασκευές αυτοκινήτων και αεροσκαφών, επεξεργασία τροφών και χημικών, εκτύπωσης, δημοσιεύσεων, και μεγάλων εταιρειών. Μερικές από τις εταιρείες που εδρεύουν στην μητροπολιτική Ατλάντα είναι οι: Arby's, Chick-fil-A, The Coca-Cola Company, Georgia-Pacific, Hooters, ING Americas, Cox Enterprises, Delta Air Lines, The Home Depot, Newell Rubbermaid, Primerica Financial Services, United Parcel Service, Waffle House και NCR Corporation. Μεγάλες εταιρείες σε άλλα μέρη της πολιτείας περιλαμβάνουν τις: Aflac, CareSouth, Gulfstream Aerospace, Mohawk Industries και Zaxby's.
Η Τζόρτζια έχει μια από τις ισχυρότερες στρατιωτικές παρουσίες στην χώρα. Αρκετές στρατιωτικές εγκαταστάσεις των Ηνωμένων Πολιτειών βρίσκονται στην πολιτεία περιλαμβανομένων των Fort Stewart, Hunter Army Airfield, Naval Submarine Base Kings Bay, Fort Benning, Moody Air Force Base, Robins Air Force Base, Naval Air Station Atlanta, Fort McPherson, Fort Gillem, Fort Gordon, Marine Corps Logistics Base Albany Dobbins Air Reserve Base, Coast Guard Air Station Savannah και του Σταθμού Ακτοφυλακής του Μπρούνσβικ. Όμως, εξαιτίας του τελευταίου γύρου περικοπών του BRAC, η Forts Gillem και η McPherson θα κλείσουν και η NAS Atlanta θα μεταφερθεί στην Εθνική Φρουρά της Τζόρτζια.
Χρήση ενέργειας και παραγωγή.
Η παραγωγή και η κατανάλωση ηλεκτρισμού της Τζόρτζια είναι μεταξύ των υψηλότερων στις Ηνωμένες Πολιτείες, με τον άνθρακα να είναι η βασική πηγή παραγωγής ηλεκτρισμού από καύσιμα. Όμως, η πολιτεία έχει επίσης δύο εργοστάσια πυρηνικής ενέργειας που συνεισφέρουν λιγότερο από το ένα τέταρτο της παραγωγής ενέργειας της Τζόρτζια. Οι στατιστικές είναι 75% άνθρακας, 16% πυρηνικά, 7% πετρέλαιο και φυσικό αέριο, και 1% υδροηλεκτρική/άλλα. Η ηγετική περιοχή στην κατανάλωση ενέργειας είναι ο βιομηχανικός τομέας επειδή η Τζόρτζια «είναι ο ηγέτης στην βιομηχανία προϊόντων ξύλου και χάρτου εντατικής ενέργειας».
Τουρισμός.
Στην περιοχή της Ατλάντα, ο Ζωολογικός κήπος και το Στόουν Μάουντεν είναι τουριστικά αξιοθέατα. Η Ατλάντα επίσης φιλοξενεί το ενυδρείο της Τζόρτζια. Το ενυδρείο των δέκα εκατομμυρίων γαλονιών θεωρείται το μεγαλύτερο στον κόσμο και παρουσιάζει περισσότερα είδη της θάλασσας από κάθε άλλο ενυδρείο.. Επίσης οι κατευθυντήριοι λίθοι της Γεωργίας είναι ένα μνημείο κατασκευασμένο από γρανίτη, και αποτελούν ένα αξιοπερίεργο σημείο τουρισμού.
Οι Κήποι Κάλλαγουεϊ, στην δυτική Τζόρτζια, είναι οικογενειακό θέρετρο.
Η Ιστορική Περιφέρεια της Σαβάννα προσελκύει έντεκα εκατομμύρια τουρίστες ετησίως.
Νόμος και Κυβέρνηση.
Κυβέρνηση της πολιτείας.
Βλέπε επίσης:"Κατάλογος κυβερνητών της Τζόρτζια,εκλεγμένοι επίσημοι της Τζόρτζια"
Η πρωτεύουσα της Τζόρτζια είναι η Ατλάντα. Όπως με όλες τις άλλες πολιτείες των ΗΠΑ και την ομοσπονδιακή κυβέρνηση, η κυβέρνηση της Τζόρτζια βασίζεται στον διαχωρισμό της νομοθετικής, εκτελεστικής και δικαστικής εξουσίας. Η εκτελεστική αρχή εναπόκειται στον κυβερνήτη, τρεχόντως τον Μπράιαν Κεμπ (Ρεπουμπλικανό). (Βλέπε Κατάλογος Κυβερνητών της Τζόρτζια). Αμφότεροι ο κυβερνήτης και ο αναπληρωτής κυβερνήτης εκλέγονται σε ξεχωριστές μυστικές ψηφοφορίες για τετραετείς θητείες του αξιώματος. Αντίθετα με την ομοσπονδιακή κυβέρνηση, αλλά όπως πολλές άλλες πολιτείες των ΗΠΑ, οι περισσότεροι εκτελεστικοί επίσημοι που αποτελούν το συμβούλιο υπουργών της Τζόρτζια εκλέγονται από τους πολίτες της Τζόρτζια αντί να διορίζονται από τον κυβερνήτη.
Η νομοθετική εξουσία εδρεύει στην Γενική Συνέλευση, συντιθέμενη από τη Γερουσία και την Βουλή των Αντιπροσώπων. Ο Αναπληρωτής Κυβερνήτης προεδρεύει στη Γερουσία, ενώ η η Βουλή των Αντιπροσώπων επιλέγει τον Πρόεδρο της. Το Σύνταγμα της Τζόρτζια ορίζει ένα μέγιστο αριθμό 56 γερουσιαστών, εκλεγόμενων από μονομελείς περιφέρειες και έναν ελάχιστο αριθμό 180 αντιπροσώπων, που κατανέμονται μεταξύ των αντιπροσωπευτικών περιφερειών (που μερικές φορές καταλήγει σε περισσότερους του ενός αντιπροσώπους ανά περιφέρεια)· τρεχόντως υπάρχουν 56 γερουσιαστές και 180 αντιπροσώπους. Η θητεία αξιώματος για τους γερουσιαστές και τους αντιπροσώπους είναι δύο έτη.
Η πολιτειακή δικαστική εξουσία εναπόκειται στο Ανώτατο Δικαστήριο και το Εφετείο, τα οποία έχουν πολιτειακού επιπέδου αρμοδιότητα. Επιπροσθέτως, υπάρχουν μικρότερα δικαστήρια τα οποία έχουν περιορισμένη γεωγραφική δικαιοδοσία, περιλαμβανομένων των State Courts, των Superior Courts, των Magistrate Courts και των Probate Courts. Οι δικαστές του Ανώτατου Δικαστηρίου και οι δικαστές του Εφετείου (Court of Appeals) εκλέγονται πολιτειακά από τους πολίτες σε μη κομματικές εκλογές για εξαετείς θητείες. Οι δικαστές για τα μικρότερα δικαστήρια εκλέγονται από τους πολίτες της πολίτες οι οποίοι ζουν μέσα στα όρια δικαιοδοσίας του δικαστηρίου για τετραετείς θητείες.
Τοπική αυτοδιοίκηση.
Η Τζόρτζια αποτελείται από 159 κομητείες· περισσότερες από κάθε άλλη πολιτεία εκτός του Τέξας το οποίο αποτελείται από 254 κομητείες. Πριν το έτος 1932, υπήρχαν 161, με τις Κομητείες Μίλτον και Κάμπελ να συγχωνεύονται στη Φούλτον στο τέλος του 1931. Οι κομητείες έχουν πάρει το όνομά τους από επιφανείς προσωπικότητες της Αμερικανικής αλλά κα της πολιτειακής ιστορίας, αλλά πολλές φέρουν ονόματα με Ιθαγενή Αμερικανική προέλευση. Οι κομητείες στη Τζόρτζια έχουν τον δικό τους αιρετό νομοθετικό κλάδο, που συνήθως καλείται Συμβούλιο Επιτρόπων (Board of Commissioners), το οποίο έχει συνήθως και εκτελεστική αρμοδιότητα στην κομητεία.
Εκλογές.
Μέχρι πρόσφατα, η πολιτειακή κυβέρνηση της Τζόρτζια είχε το μακρύτερο αδιάσπαστο ρεκόρ μονοκομματικής κυριαρχίας, από το Δημοκρατικό Κόμμα, από κάθε πολιτεία στην Ένωση. Αυτό το ρεκόρ εγκαθιδρύθηκε μερικώς από την στέρηση του δικαιώματος ψήφουτων περισότερων μαύρων και πολλών φτωχών λευκών στον πρώιμο 20ό αιώνα, διαρκώντας μέχρι την δεκαετία του 1960.
Μετά την Ανοικοδόμηση, οι λευκοί Δημοκρατικοί ανέκτησαν την δύναμη τους, ειδικά με νόμιμη στέρηση πολιτικών δικαιωμάτων στους περισσότερους Αφροαμερικανούς και πολλούς φτωχούς λευκούς μέσω ανέγερσης εμποδίων στην εγγραφή των ψηφοφόρων. Το 1900, λίγο πριν η Τζόρτζια υιοθετήσει μια στερητική των πολιτικών δικαιωμάτων με συνταγματική τροποποίηση το 1908, οι μαύροι αποτελούσαν τον 47% του πληθυσμού της πολιτείας. Ένα «καθαρό» δικαίωμα ψήφου συνδέθηκε από τους Προοδευτικούς με εκλογική μεταρρύθμιση. Η λευκή, μονοκομματική διοίκηση σταθεροποιήθηκε.
Για πάνω από 130 έτη, από το 1872 έως το 2003, οι Γεωργιανοί εξέλεγαν μόνο Δημοκρατικούς κυβερνήτες, και λευκοί Δημοκρατικοί έφεραν την πλειοψηφία στις έδρες της Γενικής Συνέλευσης. Οι περισσότεροι Δημοκρατικοί που εκλέχθηκαν καθ' όλα αυτά τα χρόνια ήταν Νότιοι Δημοκρατικοί ή Ντίξικρατς, οι οποίοι ήαν πολύ συντηρητικοί κατά εθνικά κριτήρια. Αυτό συνέχισε μετά την την περίοδο του φυλετικού διαχωρισμού, η οποία τελείωσε νομικά την δεκαετία του 1960. Σύμφωνα με την απογραφή του 1960, η αναλογία του πληθυσμού της Τζόρτζια που ήταν Αφροαμερικανικός είχε μειωθεί στο 28%. Αφότου ένα ελεγχόμενο από τους Δημοκρατικούς Κογκρέσο ψήφισε την νομοθεσία των πολιτικών δικαιωμάτων για να ασφαλισθούν τα πολιτικά δικαιώματα και τα δικαιώματα ψήφου στα μέσα του '60, οι περισσότεροι Αφροαμερικανοί στον Νότο εισήλθαν στο Δημοκρατικό Κόμμα.
Η πρόοδος στα πολιτικά δικαιώματα επιδείχθηκε με την εκλογή του πρώην Κυβερνήτη της Τζόρτζια Τζίμμυ Κάρτερ το 1976 στην Προεδρία των Ηνωμένων Πολιτειών.
Η πολιτική κυριαρχία των Δημοκρατικών έληξε το 2003, όταν ο τότε Κυβερνήτης Ρόυ Μπαρνς ηττήθηκε από τον Ρεπουμπλικανό Σόννυ Πέρντιου, έναν νομοθέτη της πολιτείας και πρώην επίσης Δημοκρατικό. Ενώ οι Δημοκρατικοί διατήρησαν τον έλεγχο της Βουλής της Πολιτείας, έχασαν την πλειοψηφία στην Γερουσία όταν τέσσερις Δημοκρατικοί άλλαξαν κόμμα. Έχασαν την Βουλή στις εκλογές του 2004. Οι Ρεπουμπλικανοί τώρα ελέγχουν και τα τρία κομματικά στοιχεία της πολιτειακής κυβέρνησης.
Ακόμη και πριν το 2003, η πολιτεία είχε γίνει αυξανόμενα έρεισμα των Ρεπουμπλικανών σε Προεδρικές εκλογές. Έχει υποστηρίξει έναν Δημοκρατικό για πρόεδρο μόνο τρεις φορές από το 1960. Το 1976 και το 1980, το ιθαγενές τέκνο Τζίμμυ Κάρτερ κέρδισε την πολιτεία το 1992, ο πρώην κυβερνήτης του Αρκάνσας Μπιλ Κλίντον κέρδισε οριακά την πολιτεία. Γενικά, οι Ρεπουμπλικανοί είναι ισχυρότεροι στις κυρίως λευκές ημιαστικές (ειδικά στα προάστεια της Ατλάντα) και αγροτικές περιοχές της πολιτείας. Πολλές από αυτές τις περιοχές εκπροσωπήθηκαν από συντηρητικούς Δημοκρατικούς στο πολιτειακό νομοθετικό σώμα έως τον 21ο αιώνα. Ένας από τους συντηρητικότερους από αυτούς ήταν το μέλος του Κογκρέσου Λάρρυ ΜακΝτόναλντ, πρώην αρχηγός της Εταιρείας Τζον Μπερτς ο οποίος σκοτώθηκε όταν η Σοβιετική Ένωση κατέρριψε τo αεροσκάφος των Νοτιοκορεατικών Αερογραμμών που εκτελούσε την πτήση Νέα Υόρκη - Σεούλ, με κωδικό KAL 007, κοντά στην Νήσο Σαχαλίνη. Οι Δημοκρατικοί υποψήφιοι τείνουν να κερδίζουν υψηλότερο ποσοστό στις περιοχές όπου οι μαύροι ψηφοφόροι είναι πιο πολυάριθμοι, καθώς και στις πόλεις (ειδικά την Ατλάντα και την Άθενς), και την αγροτική περιοχή της Μαύρης Ζώνης η οποία διατρέχει το κεντρικό και νοτιοδυτικό τμήμα της πολιτείας.
Από την αναδιανομή του 2001, η πολιτεία έχει 14 έδρες στην Βουλή των Αντιπροσώπων, τις οποίες κατέχουν κατά τις εκλογές του 2020, 8 Ρεπουμπλικανοί και 6 Δημοκρατικοί Βουλευτές. 
Στις επαναληπτικές εκλογές της 5ης Ιανουαρίου 2021 για τις δύο θέσεις της πολιτείας για τη Γερουσία, οι δύο Δημοκρατικοί υποψήφιοι Τζον Όσσοφ και Ράφαελ Γουόρνοκ, κατάφεραν να κερδίσουν και τις δύο έδρες της πολιτείας, έναντι των εν ενεργεία Γερουσιαστών Ντέιβιντ Περντιού και Κέλι Λέφλερ. 
Πολιτικά.
Κατά τις δεκαετίες του 1960 και του 1970, η Τζόρτζια εισήγαγε σημαντικές μεταρρυθμίσεις στα πολιτικά δικαιώματα και τη διακυβέρνηση, και η οικονομική ανάπτυξη επικεντρώθηκε στην Ατλάντα. Ήταν μία από τις κοιτίδες του αναδυόμενου Νέου Νότου.
Τον 21ο αιώνα, πολλά συντηρητικά μέλη του Δημοκρατικού Κόμματος, περιλαμβανομένου του πρώην Γερουσιαστή των ΗΠΑ και κυβερνήτη Ζελ Μίλλερ, αποφάσισαν να υποστηρίξουν τους Ρεπουμπλικανούς. Η κοινωνικά συντηρητική τάση της πολιτείας οδήγησε σε ευρεία υποστήριξη μέτρων όπως οι περιορισμοί της έκτρωσης. Οι ψηφοφόροι της πολιτείας ψηφισαν την απαγόρευση του γάμο ομοφυλοφίλων με 76%.
Στις 1 Απριλίου 2009, η Απόφαση 632 της Γερουσίας πέρασε με 43–1. Αναφέρει εν μέρει:Κάθε Νόμος του Κογκρέσου των Ηνωμένων πολιτειών, Εκτελεστικό Διάταγμα του Προέδρου των Ηνωμένων Πολιτειών ή Δικαστικό Διάταγμα Τάξη από τους Δικαστές των Ηνωμένων Πολιτειών της Αμερικής αναλαμβάνει μια εξουσία που δεν δίνεται στην κυβέρνηση των Ηνωμένων Πολιτειών της Αμερικής από το Σύνταγμα των Ηνωμένων Πολιτειών της Αμερικής και η οποία εξυπηρετεί την μείωση της ελευθερίας οποιασδήποτε από τις διάφορες Πολιτείες ή τους κατοίκους του, που αποτελούν μηδενισμό του Συντάγματος των Ηνωμένων Πολιτειών της Αμερικής από την κυβέρνηση των Ηνωμένων Πολιτειών της Αμερικής. On April 16, Jay Bookman of The Atlanta Journal-Constitution wrote "It wasn’t quite the firing on Fort Sumter that launched the Civil War. But on April 1, your Georgia Senate did threaten by a vote of 43–1 to secede from and even disband the United States."
Μεταφορές.
Οι μεταφορές στην Τζόρτζια επιβλέπονται από το Υπουργείο Μεταφορών της Τζόρτζια, μέρος του εκτελεστικού κλάδου της πολιτειακής κυβέρνησης. Οι μεγάλοι Διαπολιτειακοί Αυτοκινητόδρομοι της Τζόρτζια είναι ο I-75 και ο I-85. Στις 18 Μαρτίου 1998, η Βουλή των Αντιπροσώπων της Τζόρτζια πέρασε ένα ψήφισμα με το οποίο ονομάσθηκε το τμήμα του Interstate Highway 75, ο οποίος διατρέχει την περιοχή από τον Ποταμό Τσαταχούτσι μέχρι την πολιτειακή γραμμή το Τενεσσί στο Larry McDonald Memorial Highway. Ο Λάρρυ ΜακΝτόναλντ, ένας Δημοκρατικός στη Βουλή των Αντιπροσώπων, ήταν στην Πτήση Korean Air Lines 007 όταν καταρρίφθηκε από τους Σοβιετικούς την 1η Σεπτεμβρίου 1983.
Το κύριο εμπορικό αεροδρόμιο είναι το Διεθνές Αεροδρόμιο Χάρτσφιλντ-Τζάκσον Ατλάντα (ATL), και είναι το πιο πολυάσχολο επιβατικό αεροδρόμιο του κόσμου. Επιπλέον από το Χάρτσφιλντ-Τζάκσον, υπάρχουν οκτώ άλλα αεροδρόμια που εξυπηρετούν την εμπορική κίνηση στην Τζόρτζια. Το Διεθνές Αεροδρόμιο Σαβάννα/Χίλτον Χεντ είναι το δεύτερο πιο πολυάσχολο αεροδρόμιο στην πολιτεία στην πολιτεία αναφορικά με τους επιβάτες που εξυπηρετεί, και είναι το μόνο επιπλέον διεθνές αεροδρόμιο.

</doc>
<doc id="53185" url="https://el.wikipedia.org/wiki?curid=53185" title="Γεωργία (πολιτεία Η.Π.Α.)">
Γεωργία (πολιτεία Η.Π.Α.)



</doc>
<doc id="53186" url="https://el.wikipedia.org/wiki?curid=53186" title="Ιόππη">
Ιόππη



</doc>
<doc id="53187" url="https://el.wikipedia.org/wiki?curid=53187" title="Γιάφα">
Γιάφα

Η Γιάφα, (Εβραϊκά: יפו Yafo, Αραβικά: يَافَا Yāfā) γνωστή στην αρχαιότητα ως Ιόππη, κατά μία άποψη από τη μυθική σύζυγο του Κηφέα, είναι μία παραθαλάσσια ιστορική πόλη και αρχαίο λιμάνι της Παλαιστίνης στην ανατολική Μεσόγειο. Πρόκειται για έναν από τους πιο επικίνδυνους λιμένες της Μεσογείου λόγω των κατάσπαρτων υφάλων και σκοπέλων που βρίσκονται γύρω από αυτόν. Βρίσκεται στα νότια του Τελ Αβίβ, στο Ισραήλ. 
Ήταν επίνειο της Ιερουσαλήμ, περίπου 56 χλμ. μακριά. Αναφέρεται τέσσερις φορές στην Εβραϊκή Βίβλο, ως μια από τις πόλεις της φυλής του Δαν, ως πύλη εισόδου για τους κέδρους του Λιβάνου για το ναό του Σολομώντα (Β' Χρονικών 2:16), ως το μέρος απ' όπου ο προφήτης Ιωνάς απέπλευσε για τη Ταρσό (Ιωνάς 1:3) και σαν πύλη εισόδου για τους κέδρους του Λιβάνου για το δεύτερο Ναό των Ιεροσολύμων. Στην Ιόππη ο Απόστολος Πέτρος ανέστησε την Δορκάδα (Ταβιθά) κι εκεί είδε όραμα για να καταλάβει πως το ευαγγέλιο ήταν για όλα τα έθνη και όχι μόνο για τους Ιουδαίους (Πράξεις κεφ. 10, 11).
Υπήρξε επίσης σημαντική πόλη για την αραβική Μέση Ανατολή. Κατά τη διάρκεια των Σταυροφοριών ήταν προπύργιο του Βασιλείου της Ιερουσαλήμ. Η πόλη αποτέλεσε τόπο σφοδρών συγκρούσεων μεταξύ Ισραηλινών και Αράβων στα 1947-1948 και καταλήφθηκε από τη Χαγκάνα αμέσως πριν από την έναρξη του Αραβοϊσραηλινού πολέμου του 1948, οπότε την εγκατέλειψαν οι Άραβες κάτοικοί της. Μετά τον πόλεμο, Εβραίοι έποικοι εγκαταστάθηκαν στην πόλη. Σήμερα αποτελεί τμήμα του δήμου του Τελ Αβίβ.

</doc>
<doc id="53189" url="https://el.wikipedia.org/wiki?curid=53189" title="Αντώνης Νικοπολίδης">
Αντώνης Νικοπολίδης

Ο Αντώνης Νικοπολίδης (Άρτα, 14 Ιανουαρίου 1971) είναι Έλληνας πρώην διεθνής ποδοσφαιριστής και νυν προπονητής. Αγωνίστηκε τόσο στην ομάδα του Παναθηναϊκού, όσο και του Ολυμπιακού, ενώ υπήρξε αρχηγός και στους δύο συλλόγους, κατακτώντας αρκετούς τίτλους με αμφότερους. Κορυφαία στιγμή στην καριέρα του ήταν η κατάκτηση του Euro 2004 με την Εθνική Ελλάδος.
Ποδοσφαιρική σταδιοδρομία.
Σε συλλογικό επίπεδο.
Μεγάλωσε στη Βίγλα, ένα παραθαλάσσιο χωριό της Άρτας και πραγματοποίησε τα πρώτα του ποδοσφαιρικά βήματα στην ΑΕ Βίγλας, με την οποία αγωνίστηκε στις διοργανώσεις της τοπικής ΕΠΣ Άρτας. Ξεκίνησε ως επιθετικός, όμως λόγω έκτακτης ανάγκης (ο ίδιος έχει αναφέρει πως άλλαξε θέση με τον συνονόματο ξάδερφό του την ημέρα εκείνη που παντρευόταν) αγωνίστηκε μια φορά ως τερματοφύλακας, θέση στην οποία τελικά καθιερώθηκε.
Η πρώτη του επαγγελματική ομάδα ήταν η Αναγέννηση Άρτας, από την οποία αποχώρησε το 1989 για να συνεχίσει στον Παναθηναϊκό, σε ηλικία 18 ετών. Τα πρώτα έξι χρόνια ήταν κυρίως αναπληρωματικός του Πολωνού τερματοφύλακα Γιόζεφ Βάντσικ.
Παναθηναϊκός.
Την περίοδο 1989-90, έκανε την παρθενική του εμφάνιση με τον Παναθηναϊκό την 25η Φεβρουαρίου του 1990, στο εκτός έδρας 4-3 επί του Ολυμπιακού, το οποίο σημαδεύτηκε από εκτεταμένα επεισόδια, με τον ίδιο να τραυματίζεται στο 67ο λεπτό από ρίψη πέτρας και να αντικαθίσταται από τον Γιώργο Αμπαδιωτάκη.
Την περίοδο 1994-95 συμμετείχε σε πέντε αγώνες με τη φανέλα του Παναθηναϊκού και σε τρεις την επόμενη περίοδο, κατακτώντας και τις δύο χρονιές το πρωτάθλημα, ενώ σταδιακά καθιερώθηκε ως βασικός (από την περίοδο 1997-98 κι έπειτα).
Το 2002 βοήθησε τον Παναθηναϊκό να φτάσει στα προημιτελικά του Champions League, αλλά την περίοδο 2003-04 έχασε τη θέση του βασικού από τον Κώστα Χαλκιά, κυρίως λόγω της αρνητικής τροπής που είχαν πάρει οι διαπραγματεύσεις για την ανανέωση του συμβολαίου του. Ο Παναθηναϊκός του προσέφερε τριετές συμβόλαιο (με αμοιβή 400.000 ευρώ περίπου για κάθε χρόνο και μηδενική ρήτρα σε περίπτωση που έφευγε για ομάδα του εξωτερικού), πρόταση την οποία δεν αποδέχθηκε (ο ίδιος ζήτησε 600.000 ευρώ τον χρόνο) και για τον λόγο αυτό έχασε τη θέση του στη βασική ενδεκάδα για το υπόλοιπο της περιόδου (από τα τέλη Φεβρουαρίου 2004).
Αρχικά, ο αθλητικός Τύπος και οι φίλαθλοι του Παναθηναϊκού πήραν το μέρος του, καθώς θεώρησαν τη συμπεριφορά της διοίκησης λανθασμένη και απαξιωτική για τον ποδοσφαιριστή, ενώ αργότερα κυκλοφόρησαν φήμες ότι είχε ήδη έρθει σε συμφωνία με τον Ολυμπιακό.
Κατέκτησε τελικά το νταμπλ με τον Παναθηναϊκό την περίοδο 2003-04, όμως η μετακίνησή του στον Ολυμπιακό (με υπογραφή τριετούς συμβολαίου και ετήσιες αποδοχές περίπου 600.000 ευρώ), είχε διαρρεύσει πριν από τη λήξη της με αποτέλεσμα στη φιέστα που ακολούθησε για την κατάκτηση του νταμπλ, να αποδοκιμαστεί από μερίδα οπαδών όταν σήκωσε το τρόπαιο.
Ολυμπιακός.
Η επίσημη ανακοίνωση της μεταγραφής του στον Ολυμπιακό έγινε λίγες ημέρες μετά την ολοκλήρωση του Euro 2004 και ο ίδιος πήρε για πρώτη φορά δημόσια θέση, δηλώνοντας πως η διοίκηση του Παναθηναϊκού του φέρθηκε αντιεπαγγελματικά και για τον λόγο αυτό δεν είχε κανέναν ηθικό ενδοιασμό να γίνει παίκτης του Ολυμπιακού.
Με το Νο 71 στη φανέλα του, αριθμός που αντιπροσωπεύει το έτος γέννησής του, βοήθησε τον Ολυμπιακό να κατακτήσει δύο συνεχόμενα νταμπλ και ο ίδιος έγινε ο πρώτος (και μέχρι στιγμής μοναδικός) Έλληνας ποδοσφαιριστής που έχει κατακτήσει τρία συνεχόμενα νταμπλ. Αν συνυπολογιστεί και η κατάκτηση του Euro 2004, σε διάστημα 36 μηνών κατέκτησε 7 τίτλους.
Τις τρεις επόμενες περιόδους παρέμεινε βασικός τερματοφύλακας του Ολυμπιακού και κατέκτησε ισάριθμα συνεχόμενα πρωταθλήματα (2007-2009) και δύο ακόμα νταμπλ (2008-09), φτάνοντας συνολικά τα 7 νταμπλ (3 με τον Παναθηναϊκό και 4 με τον Ολυμπιακό), αριθμό που αποτελεί ρεκόρ για τον Νικοπολίδη.
Κατά τη διάρκεια της περιόδου 2009-10 αποφάσισε να αποχωρήσει από την ενεργό δράση, όμως τελικά και ύστερα από παρότρυνση του τότε προέδρου του Ολυμπιακού Σωκράτη Κόκκαλη, αναθεώρησε και αποφάσισε να συνεχίσει για άλλη μία χρονιά.
Στις 17 Απριλίου 2011, αποχωρώντας ως αλλαγή από τον τελευταίο αγώνα του πρωταθλήματος, ανακοίνωσε πως αποχωρεί από την ενεργό δράση, αφού σήκωσε μαζί με τον Βασίλη Τοροσίδη το τρόπαιο του πρωταθλήματος 2010-11. Συνολικά πραγματοποίησε 369 συμμετοχές στην Α’ Εθνική.
Εθνική ομάδα.
Το ντεμπούτο του με την Ελλάδα πραγματοποιήθηκε στις 18 Αυγούστου του 1999 σε φιλική αναμέτρηση με το Ελ Σαλβαδόρ (νίκη με 3-1) και δύο χρόνια αργότερα, καθιερώθηκε ως ο βασικός τερματοφύλακας της εθνικής ομάδας.
Αγωνίστηκε στα προκριματικά για το Μουντιάλ του 2002 και του Euro 2004, ενώ στην τελική φάση της διοργάνωσης κράτησε το μηδέν στην εστία του στους τρεις νοκ άουτ αγώνες και ήταν ένας από τους ακρογωνιαίους λίθους στην κατάκτηση του κυπέλλου. Ψηφίστηκε ως ο τερματοφύλακας της καλύτερης ενδεκάδας του Ευρωπαϊκού Πρωταθλήματος, στο οποίο συμμετείχε και στους έξι αγώνες, δεχόμενος συνολικά 4 γκολ.
Στις 15 Ιουνίου 2008, μία ημέρα μετά την ήττα της Ελλάδας από τη Ρωσία με 1-0 για το Euro 2008 και τον αποκλεισμό από την τελική φάση της διοργάνωσης, ανακοίνωσε την αποχώρησή του από το αντιπροσωπευτικό συγκρότημα, υποστηρίζοντας ότι είχε πάρει αυτήν την απόφαση πριν από την έναρξη της διοργάνωσης και ανεξάρτητα από την πορεία της Ελλάδας σε αυτή. Συνολικά πραγματοποίησε 90 συμμετοχές, επίδοση που τον κατατάσσει στην έκτη θέση όλων των εποχών σε συμμετοχές στην ιστορία της Ελλάδας.
Προπονητική σταδιοδρομία.
Μετά την αποχώρησή του από την ενεργό δράση ακολούθησε σταδιοδρομία προπονητή. Αρχικά υπήρξε από τον Οκτώβριο του 2012 βοηθός προπονητή του Λεονάρντο Ζαρντίμ στον Ολυμπιακό, ενώ τον Ιανουάριο του 2013 αντικατέστησε προσωρινά τον Πορτογάλο, στον πάγκο της πειραϊκής ομάδας.
Έπειτα από την ανάληψη της τεχνικής ηγεσίας από τον Μίτσελ, παρέμεινε προσωρινά ως βοηθός προπονητή, αποχωρώντας οριστικά στο τέλος της περιόδου. Τον Ιούλιο του 2014 επέστρεψε ως βοηθός του Ισπανού προπονητή, σε αντικατάσταση του Βίκτορ Σάντσεθ που αποχώρησε. Τον Μάρτιο του 2015 έγινε γνωστή η λύση της συνεργασίας του με τον πειραϊκό σύλλογο.
Στις 30 Σεπτεμβρίου 2015 ανέλαβε την τεχνική ηγεσία της εθνικής Ελπίδων.
Εξωγηπεδικά.
Προσωπική ζωή.
Από το 2000 είναι παντρεμένος με την πρώην καλαθοσφαιρίστρια Βάσω Στασινού και μαζί έχουν αποκτήσει τρία παιδιά: τον Γιάννη (γενν. 2000) και τα δίδυμα Γιώργο και Μαριτίνα (γενν. 2006).
Συγγραφή.
Το 2012 εξέδωσε την αυτοβιογραφία του με τίτλο «Ο αγώνας της ζωής μου». Αξιοσημείωτο είναι πως μέσα σε λίγες μέρες το βιβλίο έγινε best seller.
Πρόεδρος του ΠΣΑΠ.
Ως το 2010 ήταν πρόεδρος του Πανελληνίου Συνδέσμου Αμειβομένων Ποδοσφαιριστών (ΠΣΑΠ).

</doc>
<doc id="53190" url="https://el.wikipedia.org/wiki?curid=53190" title="Βαμβακίαση">
Βαμβακίαση

Η βαμβακίαση των πεύκων είναι ένα φαινόμενο ασθένειας των δένδρων που οφείλεται στο κοκκοειδές ημίπτερο έντομο "Marchalina hellenica". Το έντομο αυτό ζει στα πεύκα, από τα οποία τρέφεται απομυζώντας τους χυμούς του. Κάτω από φυσιολογικές συνθήκες δεν αποτελεί απειλή για τα πεύκα. Οι μελισσοκόμοι όμως της Ελλάδας, εκμεταλλευόμενοι το γεγονός πως από αυτή τη διαδιακασία τα πεύκα βγάζουν στην επιφάνεια του κορμού τους πευκόμελο, έπεισαν το Υπουργείο Γεωργίας να τους επιδοτήσει για να προβούν σε εμβολιασμούς των πεύκων με το συγκεκριμένο έντομο. Το κράτος επέτρεψε αυτή τη διαδικασία καθώς στο ΑΕΠ της Ελλάδας συνέβαλαν σε μεγάλο ποσοστό οι εξαγωγές του μελιού. Αυτό είχε ως αποτέλεσμα να κατακλυστούν τα πεύκα της Ελλάδας (σε μεγάλο ποσοστό στην Αττική) από αυτά τα έντομα τα οποία νέκρωσαν τα πεύκα άμεσα, ή έμμεσα από την προσέλκυση λοιπών κολεοπτέρων.
Μόλις τα τελευταία χρόνια έχει αρχίσει η πολιτεία να ευαισθητοποιείται από την καταστροφή των πεύκων, επιδοτώντας έρευνες με αντικείμενο την αντιμετώπιση του φαινομένου. Αρχικά οι έρευνες προσανατολίζονταν στον ψεκασμό των πεύκων, αλλά κάτι τέτοιο φαίνεται πως είναι επιβλαβές για την χλωρίδα, την πανίδα και τον άνθρωπο. Τώρα οι έρευνες προσανατολίζονται κυρίως σε φυσικούς τρόπους αντιμετώπισης του εντόμου με χρήση των φυσικών εχθρών του (θηρευτές-έντομα και πουλιά).
Τρόπο αντιμετώπισης αποτελεί επίσης και η πλύση των δέντρων με νερό, αλλά κάτι τέτοιο περιορίζεται σε αστικές/εύκολα προσβάσιμες περιοχές.

</doc>
<doc id="53191" url="https://el.wikipedia.org/wiki?curid=53191" title="Ευκάλυπτος">
Ευκάλυπτος

Ο ευκάλυπτος είναι αγγειόσπερμο, δικότυλο, ιθαγενές φυτό και ανήκει στην τάξη Μυρτώδη και στην οικογένεια των Μυρτίδων. Περιλαμβάνει 550 περίπου είδη μεγάλων ως επί το πλείστον δέντρων που καλλιεργούνται στις εύκρατες περιοχές για εμπορική εκμετάλλευση και για τη σκιά τους.
Τα φύλλα του είναι μακριά , δερματώδη και κρέμονται από το δέντρο. Ο καρπός είναι κάψα που περιβάλλεται από μία θήκη και περιέχει πολλά μικρά σπόρια ενώ τα άνθη όταν ανοίγουν ενώνονται μεταξύ τους σχηματίζοντας ένα μικρό δοχείο. Τα φύλλα πολλών ειδών περιέχουν ένα έλαιο γνωστό και ως ευκαλυπτέλαιο που χρησιμοποιείται στη φαρμακευτική σε διάφορα σπρέι κατά της ρινικής καταρροής. Από τον κορμό κάποιων άλλων ειδών λαμβάνεται η ρητίνη, χρήσιμη στη βυρσοδεψία και στη φαρμακευτική. Τα δέντρα είναι ψηλά και μπορούν να φτάσουν σε ύψος και τα 90 μέτρα και η περιφέρεια του κορμού τα 8 μέτρα. Είναι τα ψηλότερα ανθοφόρα φυτά.
Ο φλοιός του ευκαλύπτου έχει χρήσεις στη βυρσοδεψία, ενώ το ξύλο του, επειδή έχει την ιδιότητα να είναι σκληρό και στερεό, έχει χρήσεις στη ναυπηγική σε βαριές και ελαφριές κατασκευές, στην κατασκευή αποβάθρων, στη γεφυροποιία, σε τηλεγραφικούς στύλους και σε οικοδομές. Στην Αυστραλία χρησιμοποιείται ως καύσιμο. Επίσης χρησιμοποιείται πολύ σε αναδασώσεις γιατί αναπτύσσεται πολύ γρήγορα ενώ παράλληλα δεν είναι ευαίσθητος στις διάφορες ασθένειες. 
Έχει ξερό φλοιό που μαδάει βγάζοντας μακριές ταινίες αφήνοντας τον κορμό λείο και το χρώμα του σταχτίλευκο.
Καλλιεργείται κυρίως στη νότια Ελλάδα και στη Χαλκιδική και βρίσκεται σε δάση και κήπους.
Στην Ελλάδα βρίσκουμε το είδος "Ευκάλυπτος ο σφαιρικός" ("Eucalyptus globulus") που φτάνει σε ύψος τα 80 μέτρα. Ο ευκάλυπτος εισήχθη στην Ελλάδα από τον βοτανολόγο και λόγιο Θεόδωρο Ορφανίδη το 1862. Φυτεύθηκαν αρχικά για να απορροφήσει το νερό. 
Στην Κύπρο διάφορα είδη ευκαλύπτου, κυρίος έυκαμπτου και σφερικού, εισήχθησαν το 1894 από την Αυστραλία, από την Βρετανική αποικιακή κυβέρνηση κατά την διοίκηση του νησιού από αυτούς, στο πλαίσιο προσπάθειας αποξύρανσης των ελών, λόγο της μεγάλης απορόφυσης νερού που κάνει ο Ευκάλιπτος, με αρκετά μεγάλη επιτυχία. Το πρώτο έλος που αποξυράθηκε με αυτό τον τρόπο ήταν στο χώρο που βρίσκεται το Δάσος Άλσος την Αγλαντζιά. Έτσι μείωσαν την διάβρωση και υπερχείλιση που υπήρχε σε ορισμένα σημεία που πλέον μπορούσαν να αξιοποιηθούν γεωργικά, αλλά κύριος αντιμετώπισαν δραστικά την μάστιγα της Μαλάριας και της Ελονοσίας. Στην συνέχεια δάσωσαν και αλλά έλλη σε ολόκληρη την Κύπρο αλλά και στις όχθες χειμάρρων, ποταμών και λιμνών. Επίσης οι ευκάλυπτοι φυτεύονταν σε μεγάλους κήπους λόγο της ταχείας ανάπτυξης τους, αλλά και στην κατά μήκος του οδικού και σιδηροδρομικού δικτιού του νησιού για καλλωπιστικούς αλλά και σταθεροποιητικούς σκοπούς, λόγο του μεγάλου ριζικού τους συστήματος. Χαρακτηριστικό παράδειγμα ο παλιός δρόμος Λευκωσίας- Αμμοχώστου που καλύπτεται, σχεδόν εξολοκλήρου, από σκιώδης συστάδες Ευκαλύπτων Μικρά δασάκια φυτευτικά αργότερα από φαρμακευτικές βιομηχανίες, για τις θεραπευτικές τους ιδιότητες
Μερικοί τον φυτεύουν στον κήπο του σπιτιού τους αφού εκτός της σκιάς και της δροσιάς που παρέχει έχει τη δυνατότητα να απομακρύνει και τα κουνούπια.
Ο γενετικός κώδικας του ευκαλύπτου έχει περισσότερα από 36000 γονίδια.

</doc>
<doc id="53194" url="https://el.wikipedia.org/wiki?curid=53194" title="Σταυρός Αγίας Παρασκευής">
Σταυρός Αγίας Παρασκευής



</doc>
<doc id="53195" url="https://el.wikipedia.org/wiki?curid=53195" title="Δέση">
Δέση

Η Δέση είναι μια απόμακρη, ορεινή συνοικία στα βορειοανατολικά του δήμου Γέρακα Αττικής και η πρόσβαση σε αυτήν είναι εφικτή από την οδό Πεντέλης στη διασταύρωση της οδού Αγιου Νεκταρίου με την οδό Πίνδου καθώς και μέσω της οδού Θεσπρωτικού στο τέλος της οδού Κλεισθένους λίγο πριν το Μέγαρο της Δουκίσσης Πλακεντίας. 
Επίσης η πρόσβαση στον οικισμό είναι δυνατή και μέσω της οδού Ασπασίας από τον γειτονικό οικισμό της Καλλιθέας.Είναι εκτός σχεδίου πόλεως και παρουσιάζει παρόμοια χαρακτηριστικά με τους οικισμούς Καλλιθέα, Ντράφι, την κοινότητα Ανθούσης, την Καλλιτεχνούπολη, Nέο Βουτζά κ.α. Οι περισσότερες από αυτές τις ορεινές περιοχές αποτελούν "γκρίζες ζώνες" ανάμεσα στον αστικό ιστό και στους ορεινούς όγκους του Πεντελικού. Τα τελευταία χρόνια η πολιτεία επιχειρεί να ξεκαθαρίσει το τοπίο με την αναθεώρηση των σχετικών άρθρων του Συντάγματος, προσπαθώντας να ισορροπήσει ανάμεσα στην αντιμετώπιση περαιτέρω καταπατήσεων και αλλοτρίωσης του πεντελικού τοπίου και στο φόβο γκρεμίσματος ολόκληρων οικισμών που χτίστηκαν από οικοδομικούς συνεταιρισμούς, σε περίπτωση που χαρακτηριστούν τα θεμέλιά τους ως δασική ζώνη. Συγκεκριμένα για την Δέση προβλέπεται η ένταξη της περιοχής στο σχέδιο πόλης σε βάθος χρόνου με συντελεστές δόμησης ίδιους ή μικρότερους με την γειτονική Πεντέλη αφού βέβαια ξεπεραστούν τα προβλήματα με τις καταπατημένες δασικές εκτάσεις.
Όμορες Συνοικίες και Οικισμοί.
&lt;br&gt;

</doc>
<doc id="53198" url="https://el.wikipedia.org/wiki?curid=53198" title="Μπαλάνα">
Μπαλάνα



</doc>
<doc id="53200" url="https://el.wikipedia.org/wiki?curid=53200" title="Γάτα Τάμπι">
Γάτα Τάμπι

Η γάτα Τάμπι (Tabby) είνα είδος γάτας. Είναι ραβδωτή και ποικίλει σε σχηματισμούς. Ο κλασικός κηλιδωτός (ή μαρμάρινος) σχηματισμός είναι ο πιο συνηθισμένος. Η τιγρέ Τάμπι φέρει σειρές από οριζόντιες ραβδώσεις. Οι γάτες Τάμπι που φέρουν διάσπαρτες κηλίδες στο τρίχωμά τους είναι γνωστές με την ονομασία "Τάμπι (Tabby) πιτσιλωτές". Χαρακτηριστικό γνώρισμά τους είναι ένα μεγάλο "Μ" στο μέτωπό τους.
Η παγκόσμια εξέλιξη της γάτας σημαίνει ότι ορισμένοι τύποι Τάμπι συνδέονται με ορισμένες χώρες. Παραδείγματος χάριν, σπάνια συναντούμε κηλιδωτές γάτες Τάμπι έξω από την βορειοδυτική Ευρώπη, όπου είναι ο πιο συνηθισμένος τύπος.
Ιστορία.
Οι εξημερωμένες κατοικίδιες γάτες της ράτσας τύπου Τάμπι θεωρούνται ως απόγονοι της βορειοαφρικανικής αγριόγατας (Felis Silvestris). Η εξημέρωση της πρέπει να συντελέστηκε πριν 3.500 με 4.500 χρόνια, όπως μας πείθουν απεικονίσεις σε αρχαίους παπύρους και περγαμηνές από την αρχαία Αίγυπτο. Αμουλέτες με γάτες δείχνουν πως οι αρχαίοι Αιγύπτιοι λάτρεψαν και θεοποίησαν τις γάτες. Ζωγραφικές παραστάσεις με γάτες, που βρέθηκαν σε τάφους των Θηβών της Αιγύπτου, είναι τα πρώτα ντοκουμέντα για την εξημέρωση της γάτας και χρονολογούνται από την Αίγυπτο του 1668 π.Χ. Γύρω στο 950 π.Χ., μια πόλη στο Δέλτα του ποταμού Νείλου, που λεγόταν Βούβαστις, λάτρεψε μια γατοκέφαλη θεότητα με το όνομα Μπαστ (Bast).
Ο ιστορικός Ηρόδοτος, γεννημένος γύρω στο 480 π.Χ., ήταν ο πρώτος που παρατήρησε, ότι οι γάτες της Αιγύπτου είναι τα πιο αξιόπιστα ντοκουμέντα για την πρώιμη ιστορία της γάτας. "Αν μια γάτα πεθάνει σ' ένα σπιτικό από φυσικό θάνατο, όλοι οι ένοικοι του σπιτιού ξυρίζουν τα φρύδια τους", έγραφε. Ανέφερε επίσης πως οι νεκρές γάτες μουμιοποιούνταν και θάβονταν σε νεκροταφεία.
Οι γάτες Τάμπι θεωρούνται από τις πιο παλιές ράτσες, όπως απεικονίζονται και στις αρχαίες Αιγυπτιακές ζωγραφικές. Πιστεύεται ότι οι Φοίνικες και οι Ρωμαίοι, κάνοντας εμπορικά ταξίδια στη Μεσόγειο, εισήγαγαν και τις γάτες τύπου Τάμπι στην Ευρώπη, αφού τις είχαν στα πλοία τους για την εξολόθρευση του πλήθους βλαβερών αρουραίων και ποντικιών που τρέφονταν με αποθηκευμένα σιτηρά. 
Η λέξη "tabby" (Τάμπι) φαίνεται πως είναι παράγωγο από μια περιοχή της αρχαίας Βαγδάτης με το όνομα "Attabiah", όπου επεξεργάζονταν μια ποικιλία μεταξιού με διακριτικές ραβδώσεις, που δεν απείχαν πολύ από τα χαρακτηριστικά της σύγχρονης Τάμπι.

</doc>
<doc id="53202" url="https://el.wikipedia.org/wiki?curid=53202" title="Η μοναχή">
Η μοναχή

Η Μοναχή είναι ένα μυθιστόρημα του Ντενί Ντιντερό,την συγγραφή του οποίου άρχισε το 1760.
Η πλοκή του μυθιστορήματος περιπλέκεται γύρω από μια γυναίκα που δραπέτευσε από το μοναστήρι στο οποίο την είχαν κλείσει οι γονείς της.

</doc>
<doc id="53204" url="https://el.wikipedia.org/wiki?curid=53204" title="Ζακ ο μοιρολάτρης και ο αφέντης του">
Ζακ ο μοιρολάτρης και ο αφέντης του

Ζακ ο μοιρολάτρης και ο αφέντης του είναι ο τίτλος μυθιστορήματος του Ντενί Ντιντερό, του οποίου η συγγραφή εκτείνεται από το 1771 ως τον θάνατο του συγγραφέα. Πρώτη φορά εκδόθηκε στην Γαλλία το 1796.
Αυτό το περίπλοκο μυθιστόρημα υπήρξε αδιαμφισβήτητα το έργο του Ντιντερό με τη μεγαλύτερη κριτική και τον περισσότερο σχολιασμό.
Ιστορικά.
Το βιβλίο γράφτηκε περίπου το 1771. Έγιναν πολλές αλλαγές και προσθήκες μέχρι να φτάσει σε μια σχετικά πλήρη μορφή το 1778. Το πρωτότυπο γαλλικό κείμενο δεν κυκλοφόρησε όσο ζούσε ο Ντιντερό σαν βιβλίο. Κυκλοφόρησε σε 15 συνέχειες, από τον Νοέμβρη του 1778 μέχρι τον Ιούνη του 1780, στο χειρόγραφο περιοδικό "Φιλολογική Αλληλογραφία". Ακολούθησαν προσθήκες που δημοσιεύτηκαν στο ίδιο περιοδικό μερικές εκ των οποίων δημοσιεύτηκαν τον Ιούλιο του 1780. Τυπώθηκε για πρώτη φορά, μόνο το τμήμα που αναφέρεται στο επεισόδιο της κυρίας ντε λα Πομερέ, στη Γερμανία σε μετάφραση του Σίλερ και αργότερα, το 1792, όλο το έργο σε μετάφραση του Μίλιους. 
Το 1796, δώδεκα χρόνια μετά το θάνατο του συγγραφέα κυκλοφόρησε τυπωμένο και στα γαλλικά. Επομένως δεν υπάρχει τυπωμένο αντίγραφο που να έχει ελεγχθεί από τον συγγραφέα. Σώζονται μερικά χειρόγραφα εκ των οποίων το πιο σημαντικό θεωρείται αυτό του Λένινγκραντ καθώς περιέχει αρκετές διορθώσεις που φαίνονται να έγιναν από τον συγγραφέα και μάλιστα με υποδείξεις για το που πρέπει να μπουν. Το χειρόγραφο αυτό το έστειλε η κόρη του συγγραφέα στην Αικατερίνη Β' όταν πέθανε ο πατέρας της.
Το μυθιστόρημα.
Πρόκειται, φαινομενικά, για μια αφήγηση του συγγραφέα για τη ζωή κυρίως του Ζακ ο οποίος είναι μοιρολάτρης και ταξιδεύει μαζί με το αφεντικό του. Σε διάφορα σημεία παρεμβάλλονται διαρκώς διάφορες φιλολογικές και φιλοσοφικές σκέψεις του Ντιντερό. Παίζει με τους διαλόγους των δύο αλλά και με τον αναγνώστη προβάλλοντάς του διαρκώς εναλλακτική μορφή των καταστάσεων που ζει ο Ζακ.

</doc>
<doc id="53205" url="https://el.wikipedia.org/wiki?curid=53205" title="Ο ανιψιός του Ραμώ">
Ο ανιψιός του Ραμώ

Ο ανιψιός του Ραμώ είναι μια φανταστική φιλοσοφική συζήτηση, εμπνευσμένη και γραμμένη από τον Ντενί Ντιντερό, μεταξύ του Αυτός και Εγώ.
Τα θέματα που κυριαρχούν σε αυτήν την συζήτηση είναι η εκπαίδευση των παιδιών, το χρήμα κτλ.

</doc>
<doc id="53206" url="https://el.wikipedia.org/wiki?curid=53206" title="Η Τελευταία Μέρα ενός Κατάδικου">
Η Τελευταία Μέρα ενός Κατάδικου

Η Τελευταία Μέρα ενός Κατάδικου είναι ένα μυθιστόρημα του Βίκτωρ Ουγκό γραμμένο το 1829, το οποίο αποτελεί μια καταγγελία κατά της θανατικής ποινής.
Πλοκή.
Ένας άντρας καταδικασμένος σε θάνατο καταγράφει τις σκέψεις, τα συναισθήματα και τους φόβους του, καθώς περιμένει την εκτέλεσή του. Στη διάρκεια του βιβλίου δεν αποκαλύπτει στον αναγνώστη το όνομά του ή το έγκλημά του, εκτός από ένα και μοναδικό υπονοούμενο ότι δολοφόνησε κάποιον.
Ο άντρας αναφέρει στον αναγνώστη όλα όσα κάνει, σκέφτεται και αισθάνεται. Π.χ. περιγράφει το κελί του, αλλά και τον ιερωμένο της φυλακής. Τη μέρα που θα εκτελεστεί βλέπει για τελευταία φορά την τρίχρονη κόρη του. Τον θλίβει το γεγονός ότι αυτή πλέον δεν τον αναγνωρίζει.
Διασκευές.
Ο Stanislas Gros δημιούργησε κόμικ με το ίδιο όνομα.

</doc>
<doc id="53209" url="https://el.wikipedia.org/wiki?curid=53209" title="Οι Εργάτες της Θάλασσας">
Οι Εργάτες της Θάλασσας

Οι Εργάτες της Θάλασσας είναι ένα μυθιστόρημα του Βίκτωρ Ουγκό, που εκδόθηκε το 1866, κατά την διάρκεια της εξορίας του συγγραφέα στο νησί του Guernesey. Πρόκειται για ένα βιβλίο το οποίο υμνεί την τεχνολογική πρόοδο της εποχής. Το μυθιστόρημα αφηγείται τη δημιουργία του πρώτου ατμόπλοιου στη θάλασσα της Μάγχης, στα αφιλόξενα βράχια του νησιού όπου ο συγγραφέας (Βίκτωρ Ουγκό)είναι εξόριστος.
ΣΥΝΟΨΗ:Ο ηλικιωμένος πλοιοκτήτης Lethierry έχει στην κατοχή του ένα από τα πρώτα ατμόπλοια της εποχής στο οποίο έχει δώσει το όνομα "Durande". Το ατμόπλοιο αυτό διασφαλίζει τη μεταφορά ανάμεσα στο Σαιν-Μαλό και το νησί Guernesey. Οι ψαράδες όμως και οι ναυτικοί του νησιού παρακολουθούν με αμφιβολία τον αθέμιτο ανταγωνισμό που έχει προκαλέσει. Ο υποκριτής συνεργάτης του Lethierry και καπετάνιος της "Durande" αποφασίζει να βυθίσει το πλοίο και να φύγει κρυφά στην Αγγλία. Το πλοίο καταστρέφεται εντελώς, αλλά η μηχανή του έχει μείνει ανέπαφη. Κανένας όμως δεν δέχεται να ανελκύσει τη μηχανή από τα σκοτεινά, αφιλόξενα και φονικά βράχια. Έτσι ο Lethierry ανακοινώνει ότι προσφέρει το χέρι της πανέμορφης ανιψιάς του, της Deruchette, στον γενναίο που θα του φέρει πίσω τη μηχανή του πλοίου. Ένας ψαράς, ο Gilliat, ο οποίος είναι ένας πραγματικός θαλασσόλυκος, προσφέρεται να ανελκύσει τη μηχανή του πλοίου καθώς είναι ήδη ερωτευμένος με την Deruchette. Μετά από συνεχείς και μακρόχρονες δυσκολίες ο «εργάτης της θάλασσας» Gilliat καταφέρνει τελικά να παραδώσει πίσω τη μηχανή του βυθισμένου ατμόπλοιου, αλλά με μεγάλη απογοήτευση ανακαλύπτει ότι η Deruchette είναι ερωτευμένη με το νεαρό πάστορα της περιοχής...
Κανένα έργο του Βίκτορα Ουγκό δεν αντικατοπτρίζει μια τόσο βαθιά θλίψη όσο αυτό. Το μυθιστόρημα μπορεί να ξεκινάει σαν μια ευχάριστη ιστορία αλλά καταλήγει όπως ένας εφιάλτης.

</doc>
<doc id="53215" url="https://el.wikipedia.org/wiki?curid=53215" title="Ζαφείρι">
Ζαφείρι

Το ζαφείρι (σάπφειρος, αγγλ. Sapphire) είναι ποικιλία του κορουνδίου (οξείδιο του αργιλίου), φυσική ή συνθετική, και ανήκει στους πολύτιμους λίθους. 
Είναι πρωτογενές συστατικό εκρηξιγενών συνήθως πετρωμάτων και εμφανίζεται επίσης σε διάφορους σχιστόλιθους και μεταμορφωμένα πετρώματα. Είναι σκληρό ορυκτό, δεδομένου ότι το κορούνδιο είναι το δεύτερο σκληρότερο ορυκτό μετά το διαμάντι (σκληρότητα 9 στην κλίμακα Mohs). Το χρώμα του ποικίλει ανάλογα με την γωνία υπό την οποία παρατηρείται και οφείλεται σε παρουσία μικρών ποσοτήτων σιδήρου και τιτανίου. Συνήθως είναι από ανοικτό έως σκούρο γαλάζιο και μερικές φορές ιώδες. Πάντως, γνωστές ως ζαφείρια είναι και κάποιες άλλες ποικιλίες κορουνδίου με χρώμα καστανό, πράσινο, γκρίζο, πορτοκαλί, κίτρινο αλλά και άχρωμο. Η τελευταία ποικιλία μοιάζει λίγο με το διαμάντι. Τα κουρούνδια με κόκκινο χρώμα ονομάζονται ρουμπίνια.
Τα ζαφείρια με την ονομασία «Αλεξανδρίτες» εμφανίζονται στο φως της ημέρας σαν γαλάζια, ενώ σε τεχνητό φωτισμό έχουν χρώμα ιώδες. Οι γνήσιοι αλεξανδρίτες, ωστόσο, είναι παραλλαγή της χρυσοβηρύλλου.
Τα ζαφείρια με την ονομασία «Αστερίας» έχουν μικρά ρινίσματα ρουτιλίου (TiO2) εσωτερικά και μαζί με επιμήκη κοιλώματα δημιουργούν αστεροειδείς λάμψεις, θεωρούνται δε τα πιο εντυπωσιακά και ακριβά.
Γενικά, τα ζαφείρια που έχουν την μεγαλύτερη εμπορική αξία είναι αυτά που "παίζουν" με τις αποχρώσεις του γαλάζιου.
Το ζαφείρι υφίσταται κατεργασία ώστε να πάρει μία μορφή όπως του μπριλαντιού και να χρησιμοποιηθεί στην κατασκευή κοσμημάτων. Τα μπριλάντια από ζαφείρι έχουν εκθαμβωτική λάμψη αλλά μικρή φωτεινότητα. Η επεξεργασία και κατεργασία διαφόρων ποικιλιών με διάφορους χρωματισμούς τα μετατρέπει σε πολύτιμους λίθους που έχουν ομοιόμορφη εμφάνιση.
Παρά τη σκληρότητα του, μπορεί να χαραχτεί και να δημιουργηθούν επάνω του σχέδια. Έτσι, συνήθως στην Ανατολή, δημιουργούνται στην επιφάνειά του διάφορες ανάγλυφες παραστάσεις.
Τα μεγαλύτερα κοιτάσματα ζαφειριών απαντούν σε Σρι Λάνκα, Αυστραλία (περιοχή Κουήνσλαντ), Νότια Αφρική, Ινδία, Μαδαγασκάρη, Ταϊλάνδη και Η.Π.Α. (Βόρεια Καρολίνα).
Από το 1900 παράγονται και συνθετικά ζαφείρια που χρησιμοποιούνται στην κατασκευή κοσμημάτων. Τα υλικά από τα οποία τα κατασκευάζουν είναι στέρεα, σκληρά και φωτεινά, με σχήμα σφαίρας ή ράβδου. Είναι πολύ φθηνότερα από τα φυσικά και πιο εύκολα στην κατεργασία. Εκτός από κοσμήματα χρησιμοποιούνται και στην κατασκευή σφραγίδων, βάσεων κοσμημάτων και σε ορισμένα οπτικά όργανα.

</doc>
<doc id="53216" url="https://el.wikipedia.org/wiki?curid=53216" title="Καταλανική Βικιπαίδεια">
Καταλανική Βικιπαίδεια

Η Καταλανική Βικιπαίδεια είναι η έκδοση της Βικιπαίδειας στην καταλανική γλώσσα. Δημιουργήθηκε στις 17 Μαρτίου 2001 και σήμερα (Νοέμβριος 2018) έχει πάνω από 595.000 λήμματα . Ακόμη είναι μια από τις μεγαλύτερες Βικιπαίδειες ως προς τη μετάφραση λημμάτων.

</doc>
<doc id="53217" url="https://el.wikipedia.org/wiki?curid=53217" title="Πατσαμάμα">
Πατσαμάμα



</doc>
<doc id="53218" url="https://el.wikipedia.org/wiki?curid=53218" title="Αγία Παρασκευή η Οσιομάρτυς">
Αγία Παρασκευή η Οσιομάρτυς



</doc>
<doc id="53219" url="https://el.wikipedia.org/wiki?curid=53219" title="Συνθήκη Αγίου Γερμανού">
Συνθήκη Αγίου Γερμανού

Η Συνθήκη του Αγίου Γερμανού, όπως είναι γνωστή στην Ελλάδα, ή Συνθήκη του Σαιν-Ζερμάν-αν-Λαι (γαλλικά: Saint-Germain-en-Laye) ήταν συνθήκη η οποία υπογράφτηκε στις 10 Σεπτεμβρίου 1919 μεταξύ των νικητών Συμμάχων Δυνάμεων του Α΄ Παγκοσμίου Πολέμου αφενός και αφετέρου της νεοδημιουργηθείσας Δημοκρατίας της Αυστρίας. Η συνθήκη περιέχει επαχθείς όρους για την Αυστρία.
Η Συνθήκη συντάχθηκε σε τρεις γλώσσες, την αγγλική, τη γαλλική και την ιταλική. Στο προοίμιό της αναφέρονται τα αντίπαλα κράτη.
Αντίπαλη χώρα όλων των παραπάνω ήταν η Αυστροουγγρική Αυτοκρατορία.
Όνομα.
Η συνθήκη αυτή πήρε το όνομα του ομώνυμου πύργου (Σατό ή Παλαί ντε Σαιν-Ζερμάν-αν-Λαι) που βρίσκεται γύρω στα 20 χλμ. δυτικά του Παρισιού. Συνομολογήθηκε και υπογράφτηκε στη μεγάλη "Αίθουσα της Λιθίνης Εποχής". Σήμερα ο πεντάγωνος αυτός πύργος λειτουργεί ως εθνικό αρχαιολογικό μουσείο της Γαλλίας.
Η Συνθήκη.
Η Συνθήκη περιλαμβάνει συνολικά 381 άρθρα κατανεμημένα σε 14 μέρη που αποτελούν επιμέρους κεφάλαια, με την ακόλουθη διάταξη:
Όροι συνθήκης.
Περιληπτικά οι όροι της συνθήκης ήταν οι ακόλουθοι:
Η δραστική μείωση σε πληθυσμό, έδαφος και πλουτοπαραγωγικές ύλες έκανε την οικονομία του νέου κράτους της Αυστρίας σκιά του παλιού της εαυτού, γεγονός που ήταν ιδιαίτερα εμφανές στη Βιέννη, μια αυτοκρατορική πόλη χωρίς αυτοκρατορία.
Σημασία.
Από πλευράς Διεθνούς Δικαίου η συνθήκη αυτή έχει ιδιαίτερο σπουδαίο χαρακτήρα αφενός διότι εισήγαγε νέους διεθνείς όρους, αφετέρου αποτέλεσε τη βάση επί της οποίας συνομολογήθηκαν νεότερες συνθήκες όπως η Συνθήκη του Νεϊγύ, η Συνθήκη των Σεβρών, και άλλες.

</doc>
<doc id="53220" url="https://el.wikipedia.org/wiki?curid=53220" title="Μάμα Πάτσα">
Μάμα Πάτσα

Στη μυθολογία των Ίνκας, η Μάμα Πάτσα ή Πατσαμάμα ήταν δράκαινα θεά της γονιμότητας και σχετιζόταν με τη σπορά και το θερισμό. Προκαλούσε σεισμούς. Σε διάφορους μύθους, σύζυγοί της εμφανίζονται είτε ο θεός του ήλιου Ίντι είτε ο Πάτσα Καμάκ. Οι πιστοί θυσίαζαν λάμα προς τιμήν της. 
Με την έλευση των καθολικών κατακτητών, η Μάμα Πάτσα αντικαταστάθηκε από την Παρθένο Μαρία, με την οποία και ταυτίζεται σε περιοχές της Χιλής, της Βολιβίας και του Περού. 

</doc>
<doc id="53221" url="https://el.wikipedia.org/wiki?curid=53221" title="Πάτσα Καμάκ">
Πάτσα Καμάκ



</doc>
<doc id="53223" url="https://el.wikipedia.org/wiki?curid=53223" title="Στατιστική μηχανική">
Στατιστική μηχανική

Η Στατιστική μηχανική είναι η εφαρμογή της θεωρίας πιθανοτήτων, η οποία περιλαμβάνει τα μαθηματικά εργαλεία για την
αντιμετώπιση μεγάλων πληθυσμών, στο πεδίο της μηχανικής, η οποία ασχολείται με την κίνηση σωματιδίων ή αντικειμένων που υπόκεινται σε μια δύναμη.
Στην εφαρμοσμένη στατιστική μηχανική καταστρώνονται θεωρίες υπό κλειστή μορφή σαν συστήματα αλγεβρικών ή ολοκληρο-διαφορικών εξισώσεων, που επιδέχονται αναλυτική ή αριθμητική επίλυση. Συνήθως βασίζονται σε απλοποιητικές παραδοχές.
Πραγματοποιεί τη σύνδεση μεταξύ των μικροσκοπικών ιδιοτήτων των ατόμων και των μορίων, με τις μακροσκοπικές ιδιότητες των υλικών που παρατηρούνται στην καθημερινή ζωή, εξηγώντας κατά συνέπεια τη θερμοδυναμική ως το φυσικό αποτέλεσμα της στατιστικής και της μηχανικής (κλασικής και κβαντικής) σε μικροσκοπικό επίπεδο. Πιο συγκεκριμένα, μπορεί να χρησιμοποιηθεί για τον υπολογισμό των θερμοδυναμικών ιδιοτήτων των υλικών από τη φασματοσκοπική ανάλυση και πληροφορία των μορίων.
Η ικανότητα της πραγματοποίησης μακροσκοπικών προβλέψεων βασισμένων σε μικροσκοπικές ιδιότητες, είναι η βασική σύνδεση μεταξύ της στατιστικής μηχανικής και της θερμοδυναμικής. Και οι δύο θεωρίες βασίζονται πάνω στον "δεύτερο νόμο της θερμοδυναμικής", μέσω της εντροπίας. Όμως, ενώ στη θερμοδυναμική η εντροπία μπορεί να γίνει γνωστή μόνο εμπειρικά, στη στατιστική μηχανική αποτελεί μια συνάρτηση κατανομής του συστήματος, πάνω στις μικροκαταστάσεις του.
Η Στατιστική Φυσική παίζει μεγάλο ρόλο στη Φυσική της Στερεάς Κατάστασης, την Επιστήμη των Υλικών, την Πυρηνική Φυσική, την Αστροφυσική, τη Χημεία, τη Βιολογία και την Ιατρική (π.χ. μελέτη της εξάπλωσης μολυσματικών ασθενειών), στη θεωρία και τεχνική των Πληροφοριών, αλλά και σε εκείνες τις περιοχές της τεχνολογίας που οφείλουν την ανάπτυξή τους στην εξέλιξη της Σύγχρονης Φυσικής. Έχει ακόμη σημαντικές εφαρμογές σε θεωρητικές επιστήμες όπως η Κοινωνιολογία και η Γλωσσολογία και είναι χρήσιμη σε ερευνητές ανώτατης εκπαίδευσης, διοίκησης εταιριών και βιομηχανίας.  
Η βασική αρχή.
Η βασική αρχή της στατιστικής μηχανικής είναι το αξίωμα των εξ ορισμού ίσων πιθανοτήτων:
Η αρχή αυτή σημαίνει με άλλα λόγια, πως ένα σύστημα σε ισορροπία δεν έχει καμία προτίμηση για κάποια από τις διαθέσιμες μικροκαταστάσεις του. Συμβολίζοντας με Ω τις μικροκαταστάσεις σε μια συγκεκριμένη ενέργεια, η πιθανότητα να βρεθεί το σύστημα σε μια συγκεκριμένη μικροκατάσταση είναι formula_1.
Η αρχή αυτή είναι απαραίτητη, καθώς επιτρέπει σε κάποιον να συμπεράνει πως για ένα σύστημα σε ισορροπία, η θερμοδυναμική κατάσταση (μακροκατάσταση) η οποία θα μπορούσε να είναι αποτέλεσμα του μεγαλύτερου αριθμού των μικροκαταστάσεων είναι επίσης η πιο πιθανή μακροκατάσταση του συστήματος.
Τα παραπάνω βοηθούν στον ορισμό της "συνάρτησης πληροφορίας"
Όταν όλα τα ρ είναι ίσα, η Ι είναι ελάχιστη, κάτι που σημαίνει πως έχουμε ελάχιστη πληροφορία για το σύστημα. Όταν η πληροφορία μας είναι μέγιστη (για
παράδειγμα, ένα ρ είναι ίσο με τη μονάδα και τα υπόλοιπα μηδέν, γνωρίζουμε δηλαδή επακριβώς σε ποια κατάσταση βρίσκεται το σύστημα), η συνάρτηση παίρνει και αυτή
τη μέγιστη τιμή της.
Η ροή των σημειών που αποτελούν ένα στατιστικό σύνολο μέσα στο χώρο φάσεων ονομάζεται εργοδική αν σχεδόν όλα τα σημεία κινούνται κατά τέτοιο τρόπο ώστε να επισκέπτονται ολόκληρη την υπερεπιφάνεια ενέργειας. Η εργοδική ροή δεν είναι ικανή συνθήκη για να τείνει η συνάρτηση πυκνότητας πιθανότητας προς την ισορροπία γι αυτό απαιτείται η ισχυρότερη συνθήκη ροής με ανάμειξη. οι παρατηρήσεις αυτές επί της εργοδικής ροής και της ροής με ανάμειξη πάνω σε υπερεπιφάνειες σταθερής ενέργειας αποτελούν μία βάση για την αξιωματική θεμελίωση της στατιστικής μηχανικής ισορροπίας.
Στατιστικές κατανομές.
Ανάλογα με τις συνθήκες στις οποίες υποθέτουμε πως βρίσκεται το εκάστοτε σύστημα, υπολογίζουμε διαφορετικά τις μικροκαταστάσεις του, ώστε να εκφράσουμε μέσω αυτών τις μακροσκοπικές ιδιότητες. Υπάρχουν τέσσερις "κατανομές" (που συχνά ονομάζονται και "στατιστικά σύνολα" ή "στατιστικές ολότητες"):

</doc>
<doc id="53224" url="https://el.wikipedia.org/wiki?curid=53224" title="Παρασκευή η Αγία">
Παρασκευή η Αγία



</doc>
<doc id="53225" url="https://el.wikipedia.org/wiki?curid=53225" title="Πατσακάμακ">
Πατσακάμακ

Στη μυθολογία των Ίνκας, ο Πατσακάμακ (Κέτσουα "Pacha Kamaq", ισπ. "Pachacámac"), που σημαίνει "Δημιουργός του Κόσμου", ήταν θεότητα της γης, που λατρευόταν από ιθαγενείς λαούς του Περού κι αργότερα υιοθετήθηκε και από τους Ίνκας. 
Ο Πάτσα Κάμακ πιστεύεται ότι δημιούργησε τον κόσμο, καθώς και τον πρώτο άνδρα και την πρώτη γυναίκα. Ξέχασε, όμως, να τους εφοδιάσει με φαγητό κι ο άνδρας πέθανε. Η γυναίκα καταράστηκε τον Πάτσα Κάμακ, επειδή τους αμέλησε, κι εκείνος την έκανε να μείνει έγκυος. Όταν γέννησε ένα γιο, ο θεός τον σκότωσε και διαμέλισε το πτώμα του, απ' όπου φύτρωσαν τα φρούτα και τα λαχανικά στη φύση. Ο δεύτερος γιος της κατάφερε να ξεφύγει, οπότε ο θεός σκότωσε τη γυναίκα. Ο γιος της, όμως, εκδικήθηκε το θάνατό της, ρίχνοντας τον Πάτσα Κάμακ στη θάλασσα. 
Αργότερα, όταν η θεότητα υιοθετήθηκε από τους Ίνκας, ο Πατσακάμακ λατρευόταν ως γιος του θεού Ίντι και της Μάμα Κίγια, σύζυγος της Μάμα Πάτσα. Μαζί με τα αδέρφια του, Βιρακότσα και Μάνκο Κάπακ, έφεραν τον πολιτισμό στη γη. 

</doc>
<doc id="53228" url="https://el.wikipedia.org/wiki?curid=53228" title="Σουπάι">
Σουπάι

Στη μυθολογία των Ίνκας, με την ονομασία Σουπάι (ισπ. Supay) ή Σούπαϊ ή (ισπ. Súpay)είναι γνωστά τα κακά πνεύματα, αλλά και ο θεός του θανάτου. Ο Σουπάι ήταν επίσης άρχοντας του Ούκα Πάτσα, του Κόσμου των Νεκρών.
Με την έλευση του χριστιανισμού, οι ιθαγενείς του Περού και της Βολιβίας αποκαλούν με αυτό το όνομα το Διάβολο.

</doc>
<doc id="53230" url="https://el.wikipedia.org/wiki?curid=53230" title="Τελ Αβίβ">
Τελ Αβίβ

Το Τελ Αβίβ (, , ) είναι παραθαλάσσια πόλη του Ισραήλ και η πρώτη πρωτεύουσά του, όταν ιδρύθηκε το κράτος το 1948. Είναι η πολυπληθέστερη πόλη της μητροπολιτικής περιοχής του Ισραήλ. Η επίσημη ονομασία της είναι Τελ Αβίβ-Γιάφα (αρχαία Ιόππη). Βρίσκεται στα παράλια της Μεσογείου, στα νότια των εκβολών του ποταμού Γιαρκόν και περίπου 53 χλμ. βορειοδυτικά της Ιερουσαλήμ. 
Είναι κτισμένη στη κοιλάδα "Σαρών", στην μεσογειακή ακτή του Ισραήλ και υδρεύεται από δύο μικρούς ποταμούς που παλαιότερα ξεραίνονταν το καλοκαίρι. Παρά τη θέση της αυτή και την ακαταλληλότητα του λιμένα της, η πόλη αναπτύχθηκε πολύ γρήγορα από το 1909 που ιδρύθηκε. Η ίδια η πόλη το 1952 αριθμούσε 350.000, ενώ σήμερα έχει 460.000 κατοίκους και η μητροπολιτική περιοχή έχει 3.850.000 κατοίκους. Η μητροπολιτική περιοχή περιλαμβάνει διάφορες πόλεις όπως οι Χερτσλία, Ραμάτ Χα-Σαρόν, Μπνέι Μπρακ, Πέταχ Τίκβα, Χολόν και πολλές άλλες. Είναι η δεύτερη μεγαλύτερη πόλη της χώρας (αν συμπεριληφθεί η Ανατολική Ιερουσαλήμ), ενώ είναι η μεγαλύτερη πόλη της χώρας αν δεν συμπεριληφθεί η Δυτική Ιερουσαλήμ. 
Το Τελ Αβίβ κυβερνάται από τον δήμο Τελ Αβίβ-Γιάφα. Δήμαρχος είναι ο Ρον Χουλντάι και αποτελεί έδρα πολλών πρεσβειών. Είναι μια παγκόσμια πόλη επιπέδου άλφα και κατατάσσεται 25η στον Δείκτη Παγκόσμιων Οικονομικών Κέντρων. Το Τελ Αβίβ έχει το τρίτο ή το τέταρτο μεγαλύτερο ΑΕΠ και το μεγαλύτερο κατά κεφαλήν ΑΕΠ πόλης στην Μέση Ανατολή. Η πόλη έχει το 31ο ακριβότερο κόστος ζωής στο κόσμο. Το Τελ Αβίβ δέχεται πάνω από 2.5 εκατομμύρια διεθνείς τουρίστες τον χρόνο. Θεωρείται "πρωτεύουσα των πάρτι" στη Μέση Ανατολή, έχει ζωντανή νυχτερινή ζωή και 24ωρο πολιτισμό. Το Τελ Αβίβ αποκαλείται "Παγκόσμια Πρωτεύουσα του Χορτοφαγικού Φαγητού" καθώς έχει το μεγαλύτερο κατά κεφαλήν πληθυσμό χορτοφάγων στο κόσμο, με πολλά χορτοφαγικά εστιατόρια σε όλη τη πόλη. Το Τελ Αβίβ είναι η έδρα του πανεπιστημίου του Τελ Αβίβ, του μεγαλύτερου στη χώρα, με πάνω από 30.000 φοιτητές. 
Η πόλη ιδρύθηκε το 1909 από τους Γισούβ (Εβραίους κατοίκους) ως ένα σύγχρονο χώρο στέγασης λίγο έξω από την αρχαία πόλη-λιμένα της Γιάφας, η οποία τότε αποτελούσε τμήμα του σαντζακίου της Ιερουσαλήμ της Οθωμανικής Αυτοκρατορίας. Πρώτα ήταν γνωστή ως "Αχουζάτ Μπαγίτ" (κυριολεκτική σημασία: Οικιακό Κτήμαc), το όνομα του συνδέσμου που ίδρυσε τη γειτονιά. Το επόμενο έτος η πόλη μετονομάστηκε σε Τελ Αβίβ, αφού ο Ναούμ Σοκόλοφ υιοθέτησε το βιβλικό όνομα Τελ Αμπίμπ ως τον τίτλο της εβραϊκής μετάφρασης του μυθιστορήματος του Τέοντορ Χερτσλ "Altneuland" ("Παλιά Νέα Γη"), το οποίο πρωτοεκδόθηκε στα γερμανικά το 1902. Τα εβραϊκά προάστια στην Γιάφα που ιδρύθηκαν πριν την ίδρυση του Τελ Αβίβ έγιναν τμήμα του Τελ Αβίβ. Το παλαιότερο από αυτά είναι το Νέβε Τζεντέκ (ιδρύθηκε το 1886). Το Τελ Αβίβ απέκτησε καθεστώς κοινότητας εντός του δήμου Γιάφας το 1921 και έγινε ανεξάρτητος δήμος το 1934. Μετά τον πόλεμο της Παλαιστίνης (1947-1949) το Τελ Αβίβ άρχισε την δημοτική προσάρτηση τμημάτων της Γιάφας, ενώθηκε πλήρως με την Γιάφα υπό την ονομασία Τελ Αβίβ τον Απρίλιο του 1950 και μετονομάστηκε σε Τελ Αβίβ-Γιάφα τον Αύγουστο 1950.
Η μετανάστευση από κυρίως Εβραίους πρόσφυγες σήμαινε ότι η άνοδος του Τελ Αβίβ σύντομα ξεπέρασε την ανάπτυξης της Γιάφας, η οποία είχε αραβική πλυθησμιακή πλειοψηφία εκείνη την εποχή. Το Τελ Αβίβ και η Γιάφα συγχωνεύθηκαν αργότερα σε έναν ενιαίο δήμο το 1950, δύο χρόνια μετά την Ανακήρυξη Ανεξαρτησίας του Ισραήλ, η οποία κηρύχθηκε στην πόλη. Η Λευκή Πόλη, Μνημείο Παγκόσμιας Κληρονομιάς της Ουνέσκο από το 2003, αποτελεί τη μεγαλύτερη συγκέντρωση κτιρίων του Διεθνούς Ρεύματος, συμπεριλαμβανομένου του Μπάουχαους και άλλων σχετιζόμενων μοντερνιστικών αρχιτεκτονικών ρευμάτων.
Οι περισσότερες χώρες, μεταξύ αυτών και η Ελλάδα, διατηρούν στο Τελ Αβίβ τις πρεσβείες τους, καθώς δεν αναγνωρίζουν την Ιερουσαλήμ ως πρωτεύουσα, έως ότου ξεκαθαριστεί το καθεστώς της, καθώς διεκδικείται από τους Παλαιστινίους.
Ιστορία.
Το Τελ Αβίβ δημιουργήθηκε το 1909, όταν κτίστηκε ένα προάστιο στα βορειοανατολικά της (τότε) αραβικής Γιάφας σε έκταση που είχε αγοραστεί από Βεδουίνους. Η ανάπτυξη της πόλης υπήρξε τόσο ραγδαία που στο τέλος του Β΄ Παγκοσμίου Πολέμου είχε 200.000 κατοίκους, κυρίως Ισραηλίτες και η μεταξύ των δύο πόλεων απόσταση είχε καλυφθεί. Το 1948 όμως συγχωνεύθηκαν οι δύο πόλεις σε μία, ενώ πρώτα αποτελούσαν χωριστούς δήμους, και δημιουργήθηκε η πόλη "Τελ Αβίβ-Γιάφα". Παρά τις μεγάλες και σφοδρές μάχες που σημειώθηκαν στη γύρω περιοχή κατά τον πόλεμο με τους Άραβες, η πόλη δεν υπέστη μεγάλες ζημιές.
Οικονομία.
Το Τελ Αβίβ είναι το σημαντικότερο εμπορικό, οικονομικό και τεχνολογικό κέντρο της χώρας. Οι οικονομικές δραστηριότητες στην πόλη αντιπροσωπεύουν περίπου το 15% της εθνικής απασχόλησης και περίπου 17% του ΑΕΠ. Εκεί βρίσκεται συγκεντρωμένο μεγάλο μέρος της ισραηλινής βιομηχανίας και κυρίως βιομηχανίες υφαντουργίας, μεταλλουργίας, βυρσοδεψίας, τυπογραφίας και κατεργασίας διαμαντιών. Η μητροπολιτική περιοχή του Τελ Αβίβ (που συμπεριλαμβάνει και πόλεις δορυφόρους, όπως η Χέρτσλια και η Πετάχ Τίκβα) είναι κέντρο της υψηλής τεχνολογίας του Ισραήλ. Αποτελεί επίσης σημαντικό εκπαιδευτικό κέντρο του Ισραήλ, με πολλά εκπαιδευτήρια. Η περιοχή γύρω από την πόλη είναι καλλιεργήσιμη και παράγονται λαχανικά, σιτάρι, πεπόνια, λεμόνια και ελιές.
Αθλητισμός.
Οι δυο μεγάλοι αθλητικοί σύλλογοι είναι η Μακάμπι Τελ Αβίβ και η Χάποελ Τελ Αβίβ.
Πολιτισμός.
Το Τελ Αβίβ είναι το πολιτιστικό κέντρο του Ισραήλ. Είναι η έδρα πανεπιστημίων, θεάτρων, της Φιλαρμονικής Ορχήστρας του Ισραήλ, πολλών εφημερίδων κ.ά. Η Λευκή Πόλη είναι ένα από τα σημαντικότερα μνημεία του μοντερνισμού και αποτελεί μνημείο παγκόσμιας κληρονομιάς, ενώ αξιοθέατο είναι και το Μουσείο Τέχνης του Τελ Αβίβ, καθώς και το νεοσύστατο Μουσείο Σχεδιασμού στο προάστιο Χολόν. Επίσης, υπάρχει το εκθεσιακό κέντρο Expo Tel Aviv και το πολύ μεγάλο αθλητικό κέντρο Μενόρα Μιβταχίμ Αρένα, στα νότια της πόλης. Το Μουσείο Έρετζ Ίσραελ, γνωστό για την συλλογή των εκθεμάτων της αρχαιολογίας και της ιστορίας στεγάζεται στην πανεπιστημιούπολη. Η ατμόσφαιρα στην πόλη είναι φιλελεύθερη και ο τρόπος ζωής κοσμοπολίτικος.
Αδελφοποιήσεις.
Το Τελ Αβίβ έχει αδελφοποιηθεί με τις ακόλουθες πόλεις:

</doc>
<doc id="53231" url="https://el.wikipedia.org/wiki?curid=53231" title="Μπέντουιρ">
Μπέντουιρ



</doc>
<doc id="53232" url="https://el.wikipedia.org/wiki?curid=53232" title="Ιωνάς">
Ιωνάς

Ο Ιωνάς ήταν προφήτης ο οποίος αναφέρεται στην Παλαιά Διαθήκη. Η λέξη Ιωνάς προέρχεται από την εβραϊκή λέξη «γιωνά», που σημαίνει «περιστερά». Ο Ιωνάς ήταν γιός του Αμιττάγ.
Έζησε τον 8ο αιώνα π.Χ., την εποχή του βασιλιά Ιεροβοάμ Β'. Ο Θεός τον πρόσταξε να πάει στη Νινευή και να πείσει τους αμαρτωλούς κατοίκους της να μετανοήσουν. Η Νινευή ήταν εχθρική πόλη για τους Ισραηλίτες. Ο Ιωνάς όμως δεν υπάκουσε. Μπήκε σ' ένα καράβι κι αντί να πάει στη Νινευή, τράβηξε για την Θαρσίς. Τότε, από την οργή του Θεού, ξέσπασε τέτοια τρικυμία, που το πλοίο κινδύνευε να βουλιάξει. Ταραγμένοι, πλήρωμα κι επιβάτες, περίμεναν μοιρολατρικά το χαμό τους. Ο καπετάνιος, πάνω στην απελπισία του, πρότεινε να ρίξουν κλήρο για να δουν ποιος φταίει για το κακό που τους βρήκε. Κι ο κλήρος έπεσε στον Ιωνά, που έτσι ομολόγησε το βαρύ παράπτωμά του απέναντι στο Θεό. Τον έριξαν λοιπόν στη θάλασσα, που αμέσως ηρέμησε και τον κατάπιε ένα τεράστιο κήτος.
Τρεις μέρες έμεινε στην κοιλιά του κήτους και στο διάστημα αυτό προσευχόταν ακατάπαυστα στο Θεό, παρακαλώντας να τον συγχωρέσει. Την τρίτη μέρα το κήτος πλησίασε στη στεριά και τον έβγαλε από το στόμα του. Ο Ιωνάς ευχαρίστησε το Θεό, που τον συγχώρεσε και πήγε κατόπι στη Νινευή, όπου κήρυξε στους κατοίκους τη μετάνοια και τους έσωσε. 
Σημασία βιβλίου Ιωνά.
Στον Χριστιανισμό, το συμβάν αυτό αποτελεί προεικόνιση της Σταύρωσης και της τριήμερης Ανάστασης του Χριστού καθώς της αγάπης, που πρέπει να δείχνουν οι Χριστιανοί ακόμα και προς τους εχθρούς τους. Βασική ιδέα του βιβλίου του Ιωνά είναι ότι ο Θεός αγαπά και προνοεί για όλους τους ανθρώπους και όχι μόνο για τον Ισραηλιτικό λαό. Με το βιβλίο του Ιωνά δηλώνεται η παγκοσμιότητα του Θεού. Ο Θεός απευθύνεται σε όλους τους ανθρώπους. Η σωτηρία αφορά όλους τους ανθρώπους και όχι μόνο τους Ισραηλίτες. Ο Θεός απεχθάνεται το κακό και τιμωρεί αυτούς, που δεν υπακούουν στις εντολές του, αλλά ταυτόχρονα είναι φιλεύσπλαχνος απέναντι στον Ιωνά και τους εθνικούς, που μετανοούν.

</doc>
<doc id="53233" url="https://el.wikipedia.org/wiki?curid=53233" title="Φυτό">
Φυτό

Με τον όρο φυτό ("αγγλ." plant) χαρακτηρίζεται ένας από τους τύπους των οργανισμών, με τους οποίους εμφανίζεται η ζωή στον πλανήτη Γη. Ο όρος "φυτό" είναι γενική ονομασία που δίνεται στα ποώδη, θαμνώδη και δενδρώδη ζώντα είδη. Τα Φυτά ("Plantae") αποτελούν ένα από τα τέσσερα βασίλεια (μαζί με τα Ζώα, τα Πρώτιστα και τους Μύκητες) που σχηματίζουν το υπερβασίλειο των Ευκαρυωτικών οργανισμών (Ευκάρυα). Μέχρι το 2010 είχαν βρεθεί 300-315 χιλιάδες είδη φυτών, εκ των οποίων τα 260-290 χιλιάδες ήταν Σπερματόφυτα.
Σαφή όρια μεταξύ των ζώων και των φυτών είναι δύσκολο να ανευρεθούν και, τις περισσότερες φορές, η διάκριση αυτών είναι τεχνητή, ιδιαίτερα στο επίπεδο των μικροοργανισμών. Τούτο είναι δε πολύ φυσικό αφού και οι δύο κατηγορίες φέρονται να εξελίχθηκαν από ίδιους προγονικούς παράγοντες. Τα ανώτερα, όμως, φυτά διακρίνονται σαφώς από τα ζώα. Ως κύρια χαρακτηριστικά γνωρίσματα των φυτών (φυτικών οργανισμών) προβάλλονται: η αδυναμία μετακίνησης και μερική έλλειψη αισθήσεων, η παρουσία χλωροφύλλης και η θρέψη αυτών από ανόργανες ενώσεις με την λειτουργία της φωτοσύνθεσης. Επίσης, η παρουσία στα φυτικά κύτταρα της κυτταρίνης, που λείπει τελείως στα ζωικά, είναι εκείνη που αποτελεί και τον ασφαλέστερο χαρακτήρα των φυτών.
Η επιστήμη που εξετάζει τα φυτά ονομάζεται Φυτολογία ή Βοτανική.
Ορισμός.
Τα φυτά είναι μια από τις δύο ομάδες στις οποίες παραδοσιακά χωρίζονται οι οργανισμοί· η άλλη είναι τα ζώα. Η διαίρεση χρονολογείται τουλάχιστον από τον Αριστοτέλη (384 π.Χ. - 322 π.Χ.), ο οποίος διέκρινε σε φυτά, που γενικά δεν κινούνται, και σε ζώα, τα οποία συχνά κινούνται για να πιάσουν την τροφή τους. Πολύ αργότερα, όταν ο Λινναίος (1707-1778) δημιούργησε τη βάση του σύγχρονου συστήματος επιστημονικής ταξινόμησης, οι δύο αυτές ομάδες έγιναν τα βασίλεια Vegetabilia (αργότερα Metaphyta ή Φυτά) και Animalia (ονομάζονται επίσης Μετάζωα). Από τότε έχει καταστεί σαφές ότι στο φυτικό βασίλειο, όπως είχε αρχικά οριστεί, περιλαμβάνονταν αρκετές άσχετες ομάδες, όπως οι μύκητες και αρκετές ομάδες φυκών, οι οποίες αφαιρέθηκαν και ταξινομήθηκαν σε νέα βασίλεια. Ωστόσο, οι εν λόγω οργανισμοί εξακολουθούν να θεωρούνται συχνά φυτά, κυρίως σε δημοφιλή πλαίσια.
Έξω από τα επίσημα επιστημονικά πλαίσια, ο όρος "φυτό" υπονοεί συσχετισμό με ορισμένα χαρακτηριστικά, όπως το να είναι ο οργανισμός πολυκύτταρος, να διαθέτει κυτταρίνη, και να έχει τη δυνατότητα να πραγματοποιήσει φωτοσύνθεση.
Τρέχοντες ορισμοί.
Όταν το όνομα φυτό χρησιμοποιείται για μια συγκεκριμένη ομάδα οργανισμών ή ταξινομική βαθμίδα, συνήθως αναφέρεται σε μία από τρεις έννοιες. Από την στενότερη στην ευρύτερη, υπάρχουν αυτές οι τρεις κατηγοριοποιήσεις:
Φύκη.
Τα φύκη περιλαμβάνουν πολλές διαφορετικές ομάδες οργανισμών που παράγουν ενέργεια μέσω της φωτοσύνθεσης και για το λόγο αυτό έχουν συμπεριληφθεί στο φυτικό βασίλειο και στο παρελθόν. Τα πιο εμφανή από τα φύκια είναι τα θαλάσσια φύκια, πολυκύτταρα φύκη που μπορεί να μοιάζουν σχεδόν με τα χερσαία φυτά, αλλά κατατάσσονται μεταξύ των καφέ, κόκκινων και πράσινων φυκών. Κάθε μια από αυτές τις ομάδες φυκών περιλαμβάνει επίσης διάφορους μικροσκοπικούς και μονοκύτταρους οργανισμούς. Υπάρχουν ισχυρές ενδείξεις ότι κάποιες από αυτές τις ομάδες φυκών προέκυψαν ανεξάρτητα από ξεχωριστούς μη φωτοσυνθετικούς προγόνους, με αποτέλεσμα πολλές ομάδες φυκών να μην κατατάσσονται πλέον στο φυτικό βασίλειο, όπως αυτό ορίζεται εδώ.
Τα πράσινα φυτά - πράσινα φύκη και χερσαία φυτά - σχηματίζουν ένα κλάδο, μια ομάδα που αποτελείται από όλους τους απογόνους ενός κοινού προγόνου. Με λίγες εξαιρέσεις μεταξύ των πράσινων φυκών, όλα τα πράσινα φυτά έχουν πολλά κοινά χαρακτηριστικά, συμπεριλαμβανομένων των κυτταρικών τοιχωμάτων που περιέχουν κυτταρίνη, των χλωροπλαστών που περιέχουν χλωροφύλλη α και β, και της αποθήκευσης τροφίμων με τη μορφή αμύλου. Υφίστανται μίτωση χωρίς κεντρύλλια και συνήθως έχουν μιτοχόνδρια με επίπεδα ακρολόφια. Οι χλωροπλάστες των πράσινων φυτών περιβάλλονται από δύο μεμβράνες, γεγονός που υποδηλώνει ότι προέρχονται απευθείας από ενδοσυμβιωτικά κυανοβακτήρια.
Δύο επιπλέον ομάδες, τα Ροδόφυτα (κόκκινα φύκια) και τα Γλαυκόφυτα, έχουν επίσης χλωροπλάστες που φαίνεται να προέρχονται απευθείας από ενδοσυμβιωτικά κυανοβακτήρια, αν και διαφέρουν ως προς τις χρωστικές ουσίες που χρησιμοποιούνται στη φωτοσύνθεση και έτσι έχουν διαφορετικό χρώμα. Και οι τρεις ομάδες μαζί γενικά πιστεύεται ότι έχουν μια ενιαία κοινή καταγωγή, και έτσι ταξινομούνται μαζί στην ταξινομική ομάδα Αρχαιοπλάστιδα, της οποίας το όνομα υπονοεί ότι οι χλωροπλάστες ή πλαστίδια όλων των μελών της ταξινομικής μονάδας προήλθαν από ένα ενιαίο αρχαίο ενδοσυμβιωτικό γεγονός. Αυτός είναι ο ευρύτερος σύγχρονος ορισμός των φυτών.
Αντιθέτως, τα περισσότερα άλλα φύκια (π.χ. ετεροκοντόφυτα, απτόφυτα, δινομαστιγωτά, και ευγλήνες) όχι μόνο έχουν διαφορετικές χρωστικές, αλλά έχουν και χλωροπλάστες που περιβάλλονται από τρεις ή τέσσερις μεμβράνες. Δεν είναι στενοί συγγενείς των αρχαιοπλάστιδων, έχοντας προφανώς αποκτήσει χλωροπλάστες ξεχωριστά από αφομοιωθέντα ή συμβιωτικά πράσινα και κόκκινα φύκια. Επομένως, δεν περιλαμβάνονται ακόμη και στον ευρύτερο σύγχρονο ορισμό του φυτικού βασιλείου, αν και ανήκαν σε αυτό στο παρελθόν.
Μύκητες.
Η ταξινόμηση των μυκήτων ήταν αμφιλεγόμενη μέχρι πολύ πρόσφατα στην ιστορία της βιολογίας. Η αρχική ταξινόμηση του Λινναίου τοποθετούσε τους μύκητες στα φυτά, δεδομένου ότι αναμφισβήτητα δεν ήταν ζώα ή ορυκτά και αυτή ήταν η μόνη άλλη εναλλακτική λύση. Με μεταγενέστερες εξελίξεις στη μικροβιολογία, τον 19ο αιώνα ο Ερνστ Χέκελ αισθάνθηκε ότι ένα τρίτο βασίλειο ήταν αναγκαίο για την κατάταξη των μικροοργανισμών που ανακαλύφθηκαν πρόσφατα. Η εισαγωγή του νέου βασιλείου Πρώτιστα εκτός από Φυτά και Ζώα, οδήγησε σε αβεβαιότητα ως προς το αν οι μύκητες πραγματικά ήταν ορθότερα ταξινομημένοι στα φυτά ή αν θα έπρεπε να επαναταξινομηθούν ως πρώτιστα. Ο ίδιος ο Χέκελ δυσκολεύτηκε να αποφασίσει και μόνο το 1969 βρέθηκε μια λύση, σύμφωνα με την οποία ο Robert Whittaker πρότεινε τη δημιουργία του βασιλείου των μυκήτων. Μοριακά στοιχεία έχουν δείξει ότι από ο τελευταίος κοινός πρόγονος των μυκήτων ήταν ίσως πιο παρόμοιος με αυτόν των ζώων από ότι με αυτόν των φυτών ή οποιουδήποτε άλλου βασιλείου.
Η αρχική ανακατάταξη του Whittaker βασίστηκε στις θεμελιώδεις διαφορές στη διατροφή μεταξύ των μυκήτων και των φυτών. Σε αντίθεση με τα φυτά, τα οποία αποκτούν γενικά άνθρακα μέσω της φωτοσύνθεσης, και έτσι ονομάζονται αυτότροφοι φωτότροφοι οργανισμοί, οι μύκητες αποκτούν άνθρακα από την αποικοδόμηση και απορρόφηση γύρω υλικών, και έτσι ονομάζονται ετερότροφοι σαπρότροφοι. Επιπλέον, η υποδομή των πολυκύτταρων μυκήτων είναι διαφορετική από εκείνη των φυτών, λαμβάνοντας τη μορφή πολλών μικροσκοπικών νημάτων που ονομάζονται υφές, οι οποίες μπορεί να υποδιαιρούνται περαιτέρω σε κύτταρα ή μπορεί να σχηματίζουν ένα συγκύτιο που περιέχει πολλούς ευκαρυωτικούς πυρήνες. Τα καρποφόρα όργανα, εκ των οποίων τα μανιτάρια είναι πιο γνωστό παράδειγμα, είναι οι αναπαραγωγικές δομές των μυκήτων, και είναι διαφορετικές από οποιεσδήποτε δομές των φυτών.
Ποικιλία.
Ο πίνακας που ακολουθεί παρουσιάζει τον εκτιμώμενο αριθμό των ειδών πρασίνων φυτών (Viridiplantae) ανά ομάδες. Στον πίνακα φαίνεται ότι υπάρχουν τουλάχιστον 300.000 ζώντα είδη, εκ των οποίων τα περισσότερα ανήκουν στα αγγειόσπερμα. ("Σημ.:" Επειδή τα δεδομένα είναι από διαφορετικές πηγές και διαφορετικές ημερομηνίες, δεν είναι κατ' ανάγκη συγκρίσιμα, και, όπως όλες οι εκτιμήσεις περί αριθμών ειδών, υπόκεινται σε κάποιον βαθμό αβεβαιότητας.)
Εξέλιξη.
Η εξέλιξη των φυτών έχει ως αποτέλεσμα την αύξηση των επιπέδων της πολυπλοκότητας, από τα πρώτα φύκια, μέσα από τα βρυόφυτα, τα λυκόποδα, τις φτέρες στα σύνθετα γυμνόσπερμα και αγγειόσπερμα του σήμερα. Οι ομάδες που εμφανίστηκαν νωρίτερα συνεχίζουν να αναπτύσσονται, ιδίως στο περιβάλλον στο οποίο εξελίχθηκαν.
Τα στοιχεία δείχνουν ότι τα πρώτα φύκη σχηματίστηκαν πάνω στη γη 1.200 εκατομμύρια χρόνια πριν, αλλά δεν ήταν μέχρι την Ορδοβίκια περίοδο, περίπου 450 εκατομμύρια χρόνια πριν, που τα χερσαία φυτά εμφανίστηκαν. Ωστόσο, νέα στοιχεία από τη μελέτη των αναλογιών των ισοτόπων του άνθρακα σε βράχους του Προκάμβριου έχει δείξει ότι τα σύνθετα φωτοσυνθετικά φυτά αναπτύχθηκαν πάνω στη γη πριν από 1 δις χρόνια. Αυτά ξεκίνησαν να διαφοροποιούνται προς το τέλος της Σιλούριας περιόδου, περίπου 420 εκατομμύρια χρόνια πριν, και τα αποτελέσματα της διαφοροποίησής τους εμφανίζονται με αξιοσημείωτη λεπτομέρεια σε σύμπλεγμα απολιθωμάτων του πρώιμου Δεβονίου από τον πυριτόλιθο του Rhynie ("Rhynie chert", Rhynie, Σκωτία). Σε αυτόν τον πυριτόλιθο διατηρούνται τα πρώτα φυτά με κυτταρική λεπτομέρεια, απολιθωμένα σε ηφαιστειακές πηγές. Έως τα μέσα της Δεβόνιας Περιόδου τα περισσότερα από τα χαρακτηριστικά που αναγνωρίζονται στα φυτά σήμερα είναι παρόντα, συμπεριλαμβανομένων των ριζών, των φύλλων και του δευτερεύοντος ξύλου, και μέχρι το ύστερο Δεβόνιο είχαν αναπτυχθεί οι σπόροι. Τα φυτά του ύστερου Δεβονίου είχαν έτσι φτάσει έτσι σε ένα βαθμό πολυπλοκότητας που τους επέτρεψε και να σχηματίσουν δάση ψηλών δέντρων. Η εξελικτική καινοτομία συνεχίστηκε και μετά την Δεβόνια περίοδο. Οι περισσότερες ομάδες φυτών ήταν σχετικά αλώβητες από την Πέρμια-Τριασική εξαφάνιση, αν και οι δομές των κοινοτήτων αλλάξαν. Αυτό ίσως να προετοίμασε το σκηνικό για την ανάπτυξη των ανθοφόρων φυτών στο Τριαδικό (~ 200 εκατομμύρια χρόνια πριν), η οποία ανάπτυξη ήταν εκρηκτική στην Κρητιδική περίοδο και το Τριτογενές. Η τελευταία μεγάλη ομάδα φυτών που αναπτύχθηκε ήταν τα χόρτα, τα οποία έγιναν σημαντικά στα μέσα του Τριτογενούς, πριν από περίπου 40 εκατομμύρια χρόνια. Τα χόρτα, καθώς και πολλές άλλες ομάδες, ανέπτυξαν νέους μηχανισμούς μεταβολισμού για να επιβιώσουν των χαμηλών συγκεντρώσεων CO2 και των θερμών και ξηρών συνθηκών στους τροπικούς τα τελευταία 10 εκατομμύρια χρόνια.
Διάκριση φυτών με βάση τα χαρακτηριστικά τους.
Διάκριση με βάση τη διατροφή.
Σχετικά με την ικανότητα της διατροφής τους, τα φυτά διακρίνονται σε "αυτότροφα" και "ετερότροφα". Αυτότροφα είναι τα φυτά εκείνα που χάρη στην παρουσία της χλωροφύλλης που απορροφά την ακτινοβολούμενη ενέργεια του ηλιακού φωτός είναι ικανά να αυξήσουν το σώμα τους, μετατρέποντας τις ανόργανες ουσίες του εδάφους και του αέρα σε οργανικές συνθέσεις. Τα ετερότροφα φυτά είναι εκείνα που είναι ανίκανα για μια αυτόνομη ζωή και ζουν σε βάρος άλλων οργανισμών (παράσιτα) ή αναπτύσσονται πάνω σε οργανικές ουσίες που βρίσκονται σε κατάσταση αποσύνθεσης (σαπρόφυτα).
Διάκριση με βάση τη μορφή.
Τα φυτά ανάλογα με τη μορφή τους διακρίνονται σε: ξυλώδη (π.χ. δέντρα), στα οποία ο βλαστός και τα κλαδιά είναι ξυλοποιημένα, σε θαμνώδη, που δεν έχουν πραγματικό κορμό, αλλά ξυλοποιημένα κλαδιά που φυτρώνουν από το έδαφος, σε φρυγανώδη, σε αναρριχώμενα και σε ποώδη. 
Επίσης τα φυτά διακρίνονται σε καλλιεργούμενα, σε άγρια, σε φυτά των τοίχων, σε φυτά φαρμακευτικά, που χρησιμεύουν στην Ιατρική ως φάρμακα, σε δηλητηριώδη κ.ά. Επίσης σε ξηρόφυτα που ζουν σε ξερά περιβάλλοντα, σε υδρόφυτα που προτιμούν ποσότητα νερού, σε θερμόφιλα, σε ψυχρόφιλα κλπ.
Μορφολογία των φυτών.
Γενικά η μορφολογία των φυτών ασχολείται τόσο με τη μορφή, τη κατασκευή και τα μέρη των φυτών, όσο και με τις σχέσεις αυτών μεταξύ τους και με το σύνολο στο χώρο τους. Σημαντικό αντικείμενο επίσης είναι η αναζήτηση ομοιοτήτων μεταξύ των διαφόρων ομάδων. Συνεπώς πρόκειται για μία συγκριτική που διενεργείται υπό το φως της εξελικτικής μεταβολής της ανάπτυξης των φυτών. Έτσι οι μορφολογικές σπουδές ακολουθούν τρεις μεθόδους: α) τη σύγκριση των πλήρων μορφών των φυτών που υφίστανται σήμερα, β) τη σύγκριση αυτών με εκείνα που έχουν εκλείψει, (απολιθωμένα λείψανα), και γ) την παρατήρηση επί της ανάπτυξης καθενός ατόμου χωριστά (οντογένεση).
Η Μορφολογία των φυτών διακρίνεται στην "εξωτερική μορφολογία", που πραγματεύεται την εξωτερική μορφή των φυτών, και στην "εσωτερική μορφολογία" που εξετάζει την εσωτερική δομή των φυτών. Αυτή επιμέρους διακρίνεται στη "φυτική κυτταρολογία" που εξετάζει τη μορφή, τη σύσταση, κλπ. του κυττάρου και στην ανατομία ή "ιστολογία του φυτού" που εξετάζει τις διάφορες μορφές των φυτικών μερών, που προέρχονται από τη συναρμογή των φυτικών κυττάρων.
Εξωτερική μορφολογία.
Στα απλούστερα φυτά το σώμα τους συνίσταται από ένα και μόνο κύτταρο, μέσα στο οποίο και πραγματοποιούνται όλες οι λειτουργίες της ζωής. Σύμφωνα με την εξελικτική θεωρία τα απλά αυτά φυτικά κύτταρα συνενώθηκαν σε αποικίες ως αθροίσματα, αρχικά με χαλαρό δεσμό και αργότερα με σταθερότερο, απ΄ όπου και προέκυψαν τα πολυκύτταρα φυτά. Παράλληλα δε με τον "καταμερισμό της εργασίας" που αρχικά εκδηλώθηκε μεταξύ των διαφόρων μερών του πολυκύτταρου σώματος, βαθμιαία άρχισε και η διαφοροποίηση των μερών αυτών η οποία και οδήγησε τελικά στο πολύπλοκο φυτικό σώμα των ανωτέρων φυτών. Έτσι, ενώ στα κατώτερα φυτά ένα τμήμα μπορεί να εκτελέσει όλες της λειτουργίες, στα ανώτερα φυτά οι διάφορες λειτουργίες γίνονται μέσα σε ίδια όργανα, όπου τα κύτταρα αθροίζονται σε καθορισμένους και ειδικευμένους ιστούς.
Στα κατώτερα φυτά, (θαλλόφυτα), η πολυπλοκότητα της μορφής και της κατασκευής τους εμφανίζει ποικίλες διαβαθμίσεις. Ομάδες των αλγών όπως φαιοφύκη και ερυθροφύκη μοιάζουν συχνά με ανώτερα φυτά ως προς το σχηματισμό και τη διάταξη των μερών του σώματός τους. Στα δε βρυόφυτα η σταδιακή διαφοροποίηση του θαλλού παρουσιάζει ακόμη στενότερη και παράλληλη ανάπτυξη ως προς τα ανώτερα φυτά. Κάποια μάλιστα εξ αυτών έχουν βλαστόμορφα και φυλλόμορφα σωματικά τμήματα που μοιάζουν με όργανα ανωτέρων φυτών. Πάντως ρίζες βλαστοί και φύλλα δεν εμφανίζονται ούτε στα θαλλόφυτα. Αυτά αποτελούν μέρη των ανωτέρων και ανωτάτων φυτών που προέκυψαν σύμφωνα με νεότερες αντιλήψεις βαθμιαία μετά την εξάπλωση στην ξηρά των φυτών που προηγουμένως ζούσαν στη θάλασσα. 
Η φύση των διαφόρων μερών του φυτικού σώματος στα τελειότερα φυτά υπήρξε για μακρό χρόνο βασικό μορφολογικό πρόβλημα. Συγκριτικές μελέτες επ' αυτών απέδειξαν πως τμήματα, αν και φαίνονται διαφορετικά, εντούτοις μπορούν να έχουν όμοια σχέση προς το όλο σώμα του φυτού, δηλαδή να είναι ""ομόλογα". Το άνθος για παράδειγμα σε κάποιες περιπτώσεις είναι ομόλογο προς το βλαστό, και τα μέρη του άνθους ομόλογα με τα φύλλα. Αντίθετα, τμήματα διάφορα ως προ τη σχέση τους προς το όλο, μπορεί να είναι όμοια ως προς τη λειτουργία, οπότε αυτά καλούνται "ανάλογα"". Έτσι τα πεπλατυσμένα πράσινα στελέχη πολλών φυτών ξηράς αγόνων περιοχών είναι ανάλογα προς τα φύλλα.
Έτσι με την ανάπτυξη των γνώσεων επί της αμοιβαίας σχέσης των διαφόρων μερών του φυτού οι βασικές οργανικές μονάδες του περιορίστηκαν σε τρεις: τη ρίζα, το βλαστό και τα φύλλα. Κατά τελευταίες επίσης παρατηρήσεις σε απολιθωμένα λείψανα παλαιότερων φυτών ξηράς απέδειξαν πως και οι τρεις αυτές κατηγορίες των φυτικών τμημάτων δεν είναι απόλυτες. Διαπιστώθηκε ότι τελικά αυτές προέκυψαν ως αποτέλεσμα της εξελικτικής ανάπτυξης που δεν μπορούν σαφώς να χωριστούν μορφολογικά.
Υποστηρίζεται πως η γενική μορφολογική εικόνα του φυτού πρέπει να είναι ο άξονας ανάπτυξής του. Έτσι υπό αυτή την έννοια δεν υφίστανται θεμελιώδη τμήματα. Ρίζες και φύλλα θεωρούνται δευτερεύουσες εμφανίσεις οι οποίες διαφοροποιήθηκαν σε διαφορετικά όργανα επί ενός πρωτογενούς άξονα του βλαστού, όπου το φύλλο για παράδειγμα προέκυψε είτε ως πλάγια επέκταση του άξονα, είτε ως κλαδικό σύστημα που έγινε επίπεδο και πλατύ για την ανάπτυξη ιστού. 
Η ρίζα είναι το υπόγειο τμήμα του φυτού και απορροφά νερό και ανόργανα στοιχεία του εδάφους. Τα ριζικά κύτταρα δεν εκτείθενται στο φως και ως εκ τούτου δεν φωτοσυνθέτουν. Τις ενεργειακές ανάγκες τους καλύπτουν από ουσίες που προμηθεύονται από τα φύλλα και το βλαστό. Ο βλαστός είναι το επίμηκες –συνήθως κυλινδρικό- όργανο του φυτού που συνδέει όλα τα υπόλοιπα φυτικά μέρη. Πολλές φορές κύτταρά του φωτοσυνθέτουν ή/και αποταμιεύουν ουσίες.
Τα φύλλα είναι τα «φωτοσυνθετικά εργοστάσια», μπορούμε να πούμε, κάθε φυτού. Τις περισσότερες φορές έχουν μεγάλη επιφάνεια, με στόχο να συλλέγουν μεγάλες ποσότητες φωτός και να δουλεύει πιο εντατικά η φωτοσύνθεση.
Τα άνθη χρησιμοποιούνται από τα φυτά για φυλετική αναπαραγωγή. Το τυπικό άνθος αποτελείται από σέπαλα ή κάλυκα, πέταλα ή στεφάνη και στήμονες ή/και ύπερο. Πολλές φορές τα φυτά στα άνθη τους χρησιμοποιούν ελκυστικά χρώματα κι αρώματα για την προσέλκυση εντόμων που βοηθούν στη διάδοση γενετικού υλικού και την επικονίαση. Τα άνθη που χρησιμοποιούνται συνήθως εξελίσσονται σε καρπούς, οι οποίοι περιέχουν έναν ή περισσότερους σπόρους (σπέρματα).
Τμήματα του φυτού.
Το φυτό αποτελείται από τρία βασικά λειτουργικά μέρη: 
Αν γίνει τομή με ένα ξυραφάκι στη ρίζα, στο στέλεχος ή στα φύλλα του φυτού και παρατηρηθούν με μικροσκόπιο, φαίνεται πως η τομή αυτή και, συνεπώς, κάθε μέρος του φυτού αποτελείται από μικρές κυψελίδες που ονομάζονται κύτταρα. 
Το φυτικό κύτταρο αποτελεί ένα είδος ελαστικού καψυλίου, που έχει σχήμα κυβικό, κυλινδρικό ή ατρακτοειδές. Το περίβλημα του κυττάρου αποτελείται από κυτταρίνη. Η κυτταρίνη είναι πολύ λεπτή και με το μικροσκόπιο μέσα από αυτή είναι ορατό το ημίρρευστο άχρωμο περιεχόμενο του κυττάρου. Αυτό αποτελεί το σπουδαιότερο μέρος του κυττάρου, ονομάζεται πρωτόπλασμα και είναι η πιο απλή ζωντανή ουσία. Στο πρωτόπλασμα γίνεται η αναπνοή του φυτού και η μεταβολή των θρεπτικών ουσιών. Τα κύτταρα σε μερικά φυτά είναι τόσο μεγάλα (π.χ. πορτοκάλια, καρπούζια), που διακρίνονται και χωρίς μικροσκόπιο.
Φυσιολογία.
Κύτταρα.
Τα φυτά όπως όλοι οι ζωντανοί οργανισμοί αποτελούνται από κύτταρα. Ειδικά τα φυτικά κύτταρα παρουσιάζουν διαφοροποιήσεις σε σχέση με άλλα (ζωικά, βακτηριακά) με τις κυριότερες να είναι το κυτταρικό τοίχωμα, η συχνή χρήση των χυμοτοπίων, η φωτοσύνθεση στους χλωροπλάστες και η σύνδεση των κυττάρων με πλασμοδέσμες (από βοθρίο σε βοθρίο). Αυτές οι διαφορές των φυτικών κυττάρων προέκυψαν μετά από εκατομμύρια χρόνια δράσης της εξέλιξης και εξυπηρετούν τη βέλτιστη λειτουργία του φυτού με συνδυασμό των διάφορων φυτικών ιστών.
Οι φυτικοί ιστοί μεταξύ τους είναι πολύ διαφορετικοί, χωρίς αυτό να σημαίνει πως και τα κύτταρά τους διαφέρουν τόσο.
Ιστοί.
Τα πιο συνηθισμένα είδη ιστών στα φυτά είναι:
Ο παρεγχυματικός ιστός, που είναι το μεγαλύτερο τμήμα του φυτικού σώματος και οι λειτουργίες που επιτελεί είναι η φωτοσύνθεση, η αποταμίευση ουσιών (άμυλο, έλαια, φαινόλες, αέρια) και η γρήγορη μεταφορά ουσιών (που οφείλεται στη διαμόρφωση του πλασμαλήμματος και του κυτταρικού τοιχώματος). Αυτονόητο είναι πως κάθε παρεγχυματικό κύτταρο μπορεί να εκτελεί όλες ή κάποιες από τις παραπάνω λειτουργίες ανάλογα με τις ανάγκες.
Ο στηρικτικός ιστός έχει σαν ρόλο να προσδίδει συγκεκριμένο σχήμα και κατάλληλη ελαστικότητα στα διάφορα φυτικά μέρη. Χωρίζεται σε κολλέγχυμα και σκληρέγχυμα, με κύρια διαφορά μεταξύ αυτών των δύο την ύπαρξη ή απουσία λιγνίνης στα κυτταρικά τοιχώματα.
Ο επιδερμικός ιστός που «περιβάλλει το πρωτογενές φυτικό σώμα» είναι ρυθμιστής των ουσιών που εισέρχονται ή αποβάλλονται απ’ το φυτό και «προστατεύει το υπέργειο τμήμα από τις υπεριώδεις ακτίνες, τον άνεμο, τα ζώα και τη σκόνη».
Ο εκκριτικός ιστός συναντάται συχνά στις εξωτερικές επιφάνειες και το πλήθος των εκκριτικών κυττάρων συνήθως εργάζεται για την παραγωγή και έκκριση ουσιών όπως ρητίνες, βλέννες, σάκχαρα, άλατα, αρωματικές ουσίες κ.τ.λ.
Ο αγωγός ιστός φροντίζει για τη μαζική μεταφορά ουσιών. Το φλοίωμα μεταφέρει προϊόντα της φωτοσύνθεσης στους ιστούς του βλαστού, της ρίζας και στα μεριστώματα, ενώ το ξύλωμα μεταφέρει νερό και ανόργανα στοιχεία από τη ρίζα στα υπόλοιπα φυτικά μέρη.
Το φυτό απορροφά νερό μέσω των ριζών από τον άμεσο περίγυρό τους, γνωστό ως ριζόσφαιρα. Η απορρόφηση μπορεί να γίνει με την μέθοδο της μαζικής ροής. Το νερό από τη στιγμή που έρχεται σε επαφή τα ριζικά τριχίδια προχωράει προς το εσωτερικό της ρίζας. Το νερό αντλείται αναρροφητικά προς τα φύλλα και η αιτία της αρνητικής πίεσης στην κορυφή των αγγείων είναι η διαπνοή, η οποία είναι υπεύθυνη και για τη μαζική ροή. Σε περίπτωση που σχηματιστούν φυσαλίδες μέσα στα αγγεία, τότε τα βοθρία και οι διάτρητες πλάκες εμποδίζουν την επέκταση του αερίου.
Το νερό απομακρύνεται από το φυτό μέσω της διαπνοής από τα στόματα, τα οποία βρίσκονται στα φύλλα του φυτού. Το φαινόμενο είναι σύνθετο και πραγματοποιείται σε δύο φάσεις. Στην αρχή το νερό από τα κύτταρα του μεσόφυλλου εξατμίζεται προς την εσωτερική ατμόσφαιρα του φυτού, η οποία αποτελείται από κενούς χώρους και τον υποστομάτιο θαλαμίσκο. Η εσωτερική ατμοσφαίρα είναι πάντα πρακτικώς κορεσμένη σε υδρατμούς. Η διαφορά του υδάτινου δυναμικού μεταξύ της εσωτερικής και εξωτερικής ατμόσφαιρας έχει ως αποτέλεσμα την διάχυση του νερού προς την ατμόσφαιρα. Παράγοντες που επηρεάζουν την διαπνοή είναι η αντίσταση του μεσόφυλλου στην διάχυση ουσιών και η αντίσταση των στομάτων, η οποία ρυθμίζεται από το φυτό.
Τα διάφορα μεριστώματα, που είναι συστήματα ταχέως πολλαπλασιαζόμενων κυττάρων και από αυτά θα προκύψουν νέα όργανα του φυτού.
Η συνεργασία όλων αυτών των ιστών στα φυτά δίνει τη δυνατότητα να σχηματιστούν φυτικά όργανα και τελικά να λειτουργούν φυτικοί οργανισμοί. Στα φυτά ξεχωρίζουν η ρίζα, ο βλαστός, τα φύλλα, τα άνθη, οι καρποί και οι σπόροι (σπέρματα).
Ανάπτυξη.
Το φυτό αρχίζει να αναπτύσσεται από ένα μικρό σπόρο και μπορεί να γίνει ένα μεγάλο δέντρο. Η ανάπτυξη και οι διαστάσεις που θα πάρει το φυτό εξαρτώνται κατά πρώτο λόγο από την αύξηση του αριθμού των κυττάρων. Το φυτό τρέφεται και οι σχηματιζόμενες, στην περίπτωση αυτή, οργανικές ουσίες μετατρέπονται σε ουσίες του ίδιου του πρωτοπλάσματος. Το κύτταρο αρχίζει να διαιρείται και από το ένα δημιουργούνται δύο.
Η σημασία της ρίζας για το φυτό είναι μεγάλη. Αυτή στερεώνει το φυτό στο έδαφος, προσλαμβάνει από το έδαφος νερό και ορυκτές ουσίες και εφοδιάζει μ' αυτές όλα τα άλλα όργανα του φυτού. Το ριζικό σύστημα στα περισσότερα φυτά μπαίνει σε μεγάλο βάθος μέσα στο έδαφος. Όταν τραβήξουμε το φυτά από τη γη, ολόκληρο σχεδόν το ριζικό σύστημα παραμένει στο έδαφος. Τα ριζικά τριχίδια έχουν για τη ζωή του φυτού τεράστια σημασία. Αυτά προσλαμβάνουν από το έδαφος το νερό και τις θρεπτικές ουσίες. Είναι πολύ τρυφερά, ευπαθή και βραχύβια.
Χρήση.
Τα φυτά διακρίνονται σε καλλιεργούμενα, σε άγρια, σε φυτά των τοίχων, σε φυτά φαρμακευτικά, που χρησιμεύουν στην Ιατρική ως φάρμακα, σε δηλητηριώδη κ.ά. Επίσης σε ξηρόφυτα που ζουν σε ξερά περιβάλλοντα, σε υδρόφυτα που προτιμούν ποσότητα νερού, σε θερμόφιλα, σε ψυχρόφιλα κλπ.

</doc>
<doc id="53235" url="https://el.wikipedia.org/wiki?curid=53235" title="Μακεδονία (ρωμαϊκή επαρχία)">
Μακεδονία (ρωμαϊκή επαρχία)

Η ρωμαϊκή επαρχία με το όνομα Μακεδονία (Λατινικά: "Provincia Macedoniae") ιδρύθηκε επίσημα το 146 π.Χ., μετά τη νίκη του Ρωμαίου στρατηγού Κουίντου Καικίλιου Μέτελλου επί του Ανδρίσκου, τελευταίου αυτοαποκαλούμενου Βασιλιά του αρχαίου βασιλείου της Μακεδονίας το 148 π.Χ. και τη διάλυση των τεσσάρων υποτελών δημοκρατιών (η «τετραρχίας») που ιδρύθηκε από τη Ρώμη στην περιοχή. Η επαρχία ενσωμάτωσε την αρχαία Μακεδονία, με την προσθήκη της Ηπείρου, της Θεσσαλίας και τμημάτων της Ιλλυρίας, της Παιονίας και της Θράκης. Αυτό δημιούργησε μια πολύ μεγαλύτερη διοικητική περιοχή, στην οποία εξακολουθούσε να αποδίδεται το όνομα της «Μακεδονίας». Οι Δαρδανοί, στα βόρεια των Παιώνων, δεν συμπεριλήφθηκαν, επειδή υποστήριξαν τους Ρωμαίους στην κατάκτηση της Μακεδονίας.
Περιγραφή.
Οργάνωση.
Μετά τις μεταρρυθμίσεις του Διοκλητιανού στα τέλη του 3ου αιώνα μ.Χ. η "Παλαιᾶ Ἤπειρος" ("Epirus Vetus") αποκόπηκε και τον 4ο αιώνα η ίδια η επαρχία της Μακεδονίας χωρίστηκε στη "Μακεδονία Πρίμα" στο νότο και στη "Μακεδονία Σεκούντα" ή "Σαλουτάρις" στο βορρά. Όλες αυτές οι επαρχίες υπήχθησαν στη Διοίκηση της Μακεδονίας, μία από τις τρεις διοικήσεις που απάρτιζαν την πραιτωριανή υπσρχία του Ιλλυρικού. Όταν η Υπαρχία χωρίστηκε μεταξύ της Δυτικάς και της Ανατολική Ρωμαϊκή Αυτοκρατορία Αυτοκρατορίας το 379, οι Μακεδονικές επαρχίες συμπεριλήφθηκαν στο Ανατολικό Ιλλυρικό. Με τη μόνιμη διαίρεση της αυτοκρατορίας το 395 η Μακεδονία περιήλθε στην Ανατολή, που έμελλε να εξελιχθεί στη Ανατολική Ρωμαϊκή Αυτοκρατορία.
Παλαιᾶ Ἤπειρος.
Η "Ηπειρος", αργότερα "Παλαιᾶ Ἤπειρος" ("Epirus Vetus"), ήταν επαρχία της Ρωμαϊκής Αυτοκρατορίας, που αντιστοιχούσε στην περιοχή της Ηπείρου. Μεταξύ 146 π.Χ. και 27 π.Χ. ανήκε στην επαρχία της Μακεδονίας και στη συνέχεια στην Αχαΐα, πριν γίνει ξεχωριστή επαρχία επί του Αυτοκράτορα Τραϊανού.
Νέα Ηπειρος.
Η "Νέα Ἤπειρος" ("Epirus Nova") ή "Ελληνική Ιλλυρία" ("Illyria Graeca") ή "κυρίως Ιλλυρία" ("Illyris proper") ήταν επαρχία της Ρωμαϊκής Αυτοκρατορίας ιδρύθηκε από τον Διοκλητιανό κατά την αναδιάρθρωση των μεθοριακών επαρχιών. Μέχρι τότε η επαρχία ανήκε στην επαρχία της Μακεδονίας. Το Δυρράχιο (ή Επίδαμνος) καθιερώθηκε ως πρωτεύουσα της "Νέας Ηπείρου". Η περιοχή της "Νέας Ηπείρου" αντιστοιχούσε σε ένα τμήμα της Ιλλυρίας που ήταν τότε «εν μέρει Ελληνικό και εν μέρει εξελληνισμένο».
Μακεδονία Πρίμα.
Η "Μακεδονία Πρίμα" ("Πρώτη Μακεδονία") ήταν επαρχία που περιλάμβανε το μεγαλύτερο μέρος του βασιλείου της Μακεδονίας,που συμπίπτει με το μεγαλύτερο μέρος της σημερινής Ελληνικής Μακεδονίας και είχε πρωτεύουσά της τη Θεσσαλονίκη.
Μακεδονία Σεκούντα ή Σαλουτάρις.
Η "Μακεδονία Σαλουτάρις" («Σωτήρια Μακεδονία»), επίσης γνωστή ως "Μακεδονία Σεκούντα" («Δεύτερη Μακεδονία») ήταν επαρχία που περιλάμβανε εν μέρει τη Δαρδανία και το σύνολο της Παιονίας, που είναι το μεγαλύτερο μέρος της σημερινής Βόρειας Μακεδονίας. Η πόλη Στόβοι, που βρίσκεται στη συμβολή των ποταμών Εριγώνα και Αξιού και ήταν η πρώην πρωτεύουσα της Παιονίας, έγινε αργότερα πρωτεύουσα της "Μακεδονίας Σαλουτάρις".
Οικονομία.
Η βασιλεία του Αυγούστου εγκαινίασε μια μακρά περίοδο ειρήνης, ευημερίας και πλούτου για τη Μακεδονία, αν και η σημασία της για την οικονομική κατάσταση του Ρωμαϊκού κόσμου μειώνεται συγκρινόμενη με τη γειτονική της Μικρά Ασία.
Η οικονομία τονώθηκε σε μεγάλο βαθμό από την κατασκευή της Εγνατίας Οδού, την εγκατάσταση Ρωμαίων εμπόρων στις πόλεις, και την ίδρυση Ρωμαϊκών αποικιών. Η Αυτοκρατορική κυβέρνηση έφερε, μαζί με τους δρόμους και το διοικητικό της σύστημα, την οικονομική άνθηση, που ωφέλησε τόσο τη ρωμαϊκή άρχουσα τάξη όσο και τα λαϊκά στρώματα. Με τεράστιες καλλιεργήσιμες εκτάσεις και πλούσια βοσκοτόπια, οι μεγάλες ηγετικές οικογένειες συσσώρευσαν τεράστιες περιουσίες, που βασίζονταν στην εργασία δούλων.
Η βελτίωση των συνθηκών διαβίωσης των παραγωγικών τάξεων επέφερε αύξηση του αριθμού των τεχνιτών και βιοτεχνών στην περιοχή. Πετράδες, ανθρακωρύχοι, σιδεράδες, κ.ά. απασχολούνταν σε κάθε είδους εμπορική δραστηριότητα και τέχνη. Έλληνες επίσης απασχολούνταν ευρέως ως καθηγητές, δάσκαλοι και γιατροί σε όλο το Ρωμαϊκό κόσμο.
Η οικονομία εξαγωγών βασιζόταν ουσιαστικά στη γεωργία και την κτηνοτροφία, ενώ εξάγονταν επίσης σίδηρος, χαλκός και χρυσός, μαζί με προϊόντα, όπως ξυλεία, ρητίνη, πίσσα, κάνναβη, λινάρι και ψάρια. Μια άλλη πηγή πλούτου ήταν τα λιμάνια της επαρχίας, όπως το Δίον, η Πέλλα, η Θεσσαλονίκη και η Κασσάνδρεια.

</doc>
<doc id="53236" url="https://el.wikipedia.org/wiki?curid=53236" title="Ηλεκτρικός σιδηρόδρομος Αθηνών">
Ηλεκτρικός σιδηρόδρομος Αθηνών



</doc>
<doc id="53237" url="https://el.wikipedia.org/wiki?curid=53237" title="Μανδρίτσα">
Μανδρίτσα

Η Μανδρίτσα (βουλγαρικά: "Мандрица") είναι ένα χωριό της Βουλγαρίας. Βρίσκεται στην οροσειρά της Ροδόπης, δυτικά του Διδυμοτείχου δύο χιλιόμετρα εντός του βουλγαρικού εδάφους και απέχει 50 χλμ. από την Αδριανούπολη και 15 χλμ. από το Ορτάκιοϊ (σημερινό Ιβαΐλογκραντ).
Ιστορία.
 Η Μανδρίτσα ανήκει στην ιστορική περιοχή της Ανατολικής Ρωμυλίας, ενώ μέχρι το 1913 ήταν μία Ελληνική κωμόπολη. Σήμερα βρίσκεται στην νότια Βουλγαρία.
Ο πληθυσμός της το 1913 υπερέβαινε τα 3.000 άτομα και υπήρχε έντονη οικονομική και πολιτιστική ανάπτυξη. Κυριότερες δραστηριότητες των κατοίκων ήταν η σηροτροφία, η κατεργασία μεταξιού, η βιοτεχνία και το εμπόριο. Λειτουργούσαν 4 αλευρόμυλοι, 22 σησαμοελαιοτριβεία, 1 κοινοτικό πλινθοκεραμοποιίο, χυτήριο το οποίο κατασκεύαζε φημισμένες καμπάνες, βυρσοδεψία, βαρελοποιίες, βαφείο, βιοτεχνία αεριούχων ποτών, αρκετά αποστακτήρια ούζου και αρκετές βιοτεχνίες και οικοτεχνίες που κατασκεύαζαν όπλα, οικιακά σκεύη, κοσμήματα και άλλα προϊόντα. Υπήρχαν επίσης 20 εργαστήρια παραγωγής παστεριωμένου σπόρου μεταξοσκώληκα που πραγματοποιούσαν μάλιστα εξαγωγές σε πολλές χώρες.
Υπήρχαν 2 εκκλησίες και 3 σχολεία (Αστική σχολή, παρθεναγωγείο και άρτιο νηπιαγωγείο) ενώ αρκετοί Μανδριτσιώτες συνέχιζαν τις σπουδές τους στην Αδριανούπολη, στην Αθήνα, στα Γιάννενα, στην Προύσα και το Παρίσι".. 
Οι Μανδριτσιώτες ήταν δίγλωσσοι και μιλούσαν Ελληνικά και Αρβανίτικα. Οι πρώτοι κάτοικοι εγκαταστάθηκαν πριν την Άλωση της Κωνσταντινούπολης προερχόμενοι από την περιοχή της Ηπείρου αλλά οι σημαντικότεροι εποικισμοί έγιναν στο τέλος του 18ου αιώνα με προέλευση την περιοχή Κορυτσάς (Βιθκούκι, Μοσχόπολη) και στις αρχές του 19ου αιώνα αιώνα με προέλευση το Σούλι. Οι κάτοικοι διατήρησαν την σουλιώτικη ενδυμασία τους (ενώ οι άνδρες έτρεφαν μακράν κόμην όπως οι πρόγονοι τους Σουλιώτες) μέχρι το τέλος του 19ου αιώνα που άρχισαν να αντικαθιστούν τις φουστανέλλες με τις θρακιώτικες βράκες. Η γυναικεία ενδυμασία όμως διατηρήθηκε αυτούσια μέχρι τον εκπατρισμό (1913).
Κατά τη διάρκεια της Τουρκοκρατίας και μέχρι την επανάσταση των Νεοτούρκων(1908) οι κάτοικοι της Μανδρίτσας είχαν αρκετά προνόμια (φορολογικές απαλλαγές, αυτοδιοίκηση, οπλοφορία κ.τ.λ.). 
Το 1821 ο Επίσκοπος Λιτίτσης Σωφρόνιος (που ήταν μέλος της Φιλικής Εταιρείας), συγκρότησε επαναστατικό σώμα από Μανδριτσιώτες και Ορτακινούς, οι οποίοι αφού διέσχισαν την τουρκοκρατούμενη Βουλγαρία, ενώθηκαν με τα στρατεύματα του Αλέξανδρου Υψηλάντη και έλαβαν μέρος στην επανάσταση της Μολδοβλαχίας. Μετά την αποτυχία της επανάστασης, όσοι επέζησαν διέσχισαν πολεμώντας τη Βαλκανική χερσόνησο και έφτασαν στην Ήπειρο και απ' εκεί στην επαναστατημένη Ρούμελη, όπου πολέμησαν για την ελευθερία της Ελλάδος. Ελάχιστοι από τους πολεμιστές αυτούς επέστρεψαν, αλλά μαζί τους ήρθαν και εγκαταστάθηκαν στη Μανδρίτσα αρκετοί Ορτακινοί και ορισμένοι μισθοφόροι Αρβανίτες (δερεμπέηδες) από τις Παραδουνάβιες ηγεμονίες, διότι η αυτοδιοικούμενη Μανδρίτσα παρείχε μεγαλύτερη ασφάλεια από το υπό τουρκική διοίκηση Ορτάκιοϊ.
Κατά τη διάρκεια του Ρωσοτουρκικού πολέμου η περιοχή έγινε κέντρο πολεμικών επιχειρήσεων και το 1878 οι Μανδριτσιώτες αναγκάστηκαν να διαφύγουν στη Φιλιππούπολη και τη Στενήμαχο, οι οποίες βρίσκονταν υπό Ρωσικό έλεγχο. Επέστρεψαν μετά από δύο χρόνια προσφυγιάς, αφού τους δόθηκε αμνηστία με τη συνθήκη του Αγίου Στεφάνου και άρχισαν την ανοικοδόμηση του χωριού τους.
Οι κάτοικοι είχαν έντονη εθνική Ελληνική συνείδηση και κατά την διάρκεια του Μακεδονικού Αγώνα οργάνωσαν εθνικό φιλεκπαιδευτικό σύλλογο (Εύελπις Νεολαία) και ένοπλα σώματα ώστε να αντιμετωπίσουν την βουλγαρική απειλή (υπήρχαν 250 ένοπλοι οργανωμένοι από Ελληνες αξιωματικούς). Μετά την λήξη όμως του Β' Βαλκανικού πολέμου και τη συνθήκη του Βουκουρεστίου, που υποχρέωνε την Τουρκία να αποσυρθεί από την περιοχή, οι πιέσεις των Βουλγάρων έγιναν αφόρητες. 
Στις 13 Οκτωβρίου 1913 Βούλγαροι κομιτατζήδες κατέλαβαν την Μανδρίτσα ενώ ο βουλγαρικός στρατός κύκλωσε την περιοχή. Οι κάτοικοι αιφνιδιάστηκαν και δεν μπόρεσαν να χρησιμοποιήσουν τα όπλα τους. Οι κομιτατζήδες συγκέντρωσαν τους άνδρες στο σχολείο με πρόθεση να τους κάψουν ζωντανούς και άρχισαν να λεηλατούν τα σπίτια. Ευτυχώς όμως ένας εκ των οπλαρχηγών του χωριού ο Απόστολος Ερίνκογλου κατόρθωσε να συγκεντρώσει αρκετούς ενόπλους οι οποίοι άρχισαν να πυροβολούν μαζικά στην είσοδο του χωριού παραπλανώντας τους κομιτατζήδες οι οποίοι πίστεψαν ότι έρχεται τουρκικός στρατός και άρχισαν να αποχωρούν. Ο οπλαρχηγός στην προσπάθεια του να καταδιώξει τους κομιτατζήδες έπεσε νεκρός από βουλγάρικη σφαίρα αλλά με τη θυσία του έδωσε την ευκαιρία στους κατοίκους να διαφύγουν στο δάσος όπου και διανυκτέρευσαν. Την επόμενη μέρα (14 Οκτωβρίου 1913) διέσχισαν τον ποταμό Καναρά και πέρασαν σε ασφαλές τουρκικό έδαφος (χωρία του Διδυμότειχου) όπου παρέμειναν ως πρόσφυγες 6 μήνες. Στη συνέχεια μέσω Κωνσταντινούπολης και Ραιδεστού αναχώρησαν για την Ελλάδα και την Κυριακή των Βαϊων του 1914 αποβιβάστηκαν στο λιμάνι της Θεσσαλονίκης ενώ ένα μήνα μετά μιά δεύτερη ομάδα αποβιβάστηκε στο λιμάνι της Καβάλας. Τους επόμενους μήνες άρχισε η διασπορά στην Ελληνική επικράτεια κυρίως στις περιοχές Θεσσαλονίκης, Κιλκίς, Καβάλας και Δράμας.
Από τις 480 οικογένειες της Μανδρίτσας 40 έμειναν εγκλωβισμένες στη Βουλγαρία,100 εγκαταστάθηκαν στις Μάνδρες Κιλκίς, 60 στο Σέδες (Θέρμη Θεσσαλονίκης), 47 στη Σουρωτή, 60 στο Ζαγκλιβέρι, 50 στη Μουσθένη Καβάλας και στον Καλό Αγρό Δράμας ενώ οι υπόλοιποι σε διάφορες άλλες περιοχές (Πρωτοκκλήσι Έβρου και Μαυροκκλήσι Σουφλίου). Το 1919 όταν ο Ελληνικός στρατός κατέλαβε την Δυτική Θράκη οι περισσότεροι Μανδριτσιώτες πρόσφυγες επέστρεψαν στην περιοχή Διδυμοτείχου με την ελπίδα ότι η πατρίδα τους θα ελευθερωθεί. Αφού παρέμειναν στην περιοχή περίπου δύο χρόνια και είδαν τις ελπίδες τους να διαψεύδονται επέστρεψαν ξανά στην Μακεδονία στις περιοχές της πρώτης προσφυγιάς τους. Κατά την διάρκεια του Β' Παγκοσμίου πολέμου και της βουλγαρικής κατοχής οι περισσότεροι Μάνδριτσιώτες της Δράμας και της Καβάλας διέφυγαν στις περιοχές υπό Γερμανική κατοχή για να γλυτώσουν από τη σφαγή.
Η Μανδρίτσα σήμερα.
Σήμερα η Μανδρίτσα είναι πρακτικά μία πόλη φάντασμα με πληθυσμό 52 κατοίκους (2011), με πολλούς από αυτούς να είναι εθνικά Αλβανοί. Η εξέλιξη του πληθυσμού του οικισμού έχει ως εξής:

</doc>
<doc id="53238" url="https://el.wikipedia.org/wiki?curid=53238" title="Ασμοδαίος">
Ασμοδαίος

Ο Ασμοδαίος (, "«Ασμεντάι»") είναι ένας βασιλέας των δαιμόνων στις αβρααμικές θρησκείες μα όχι στα κύρια δογματικά κείμενα. Είναι γνωστός κυρίως από το βιβλίο του Τωβίτ. Αναφέρεται επίσης σε ορισμένους ταλμουδικούς θρύλους και στη δαιμονολογία, ως ηγετική μορφή κατά την κατασκευή του ναού του Σολομώντα. Κατά τη γνώμη πολλών ακαδημαϊκών, θρύλοι για τον Ασμοδαίο προέρχονται από το ζωροαστρισμό, και ενσωματώθηκαν στον ιουδαϊσμό (και επομένως και στον Χριστιανισμό) κατά την κυριαρχία των Αχαιμενιδών Περσών στους Ιουδαίους.
Ο Ασμοδαίος είναι ένας από τους τέσσερεις πρίγκηπες της Κόλασης, και ειδικότερα αυτός που κυβερνά τις ανατολικές περιοχές. Ως δαίμονας της λαγνείας φέρεται ως υπεύθυνος για τη διαστροφή των σεξουαλικών επιθυμιών των ανθρώπων, όπως φαίνεται κυρίως στο βιβλίο του Τωβία. Φέρεται, επίσης, ότι είναι εδώ στη Γη μετά από εκατομμύρια χρόνια στην Κόλαση. Στην εβραϊκή και ισλαμική θρησκεία είναι ο βασιλιάς των δαιμόνων (Shedim/Jinn). 
Ετυμολογία του ονόματος.
Το όνομα Ασμοντάι (Asmodai) πιστεύεται ότι προέρχεται από την αβεστική σύνθετη λέξη "*aēšma-daēva", όπου "aēšma" σημαίνει «οργή» και "daēva" σημαίνει "«δαίμων»" ή "«θεία ύπαρξη»". Ενώ το "daēva aēšma" ως δαίμονας της οργής του ζωροαστρισμού είναι καλά τεκμηριωμένο ως τέτοιο, το σύνθετο "aēšma-daēva" δεν πιστοποιείται στη συγκεκριμένη γλώσσα. Είναι παρ' όλα αυτά πιθανό ότι υπήρχε τέτοια μορφή και η ύπαρξή της αντικατοπτρίζεται στο βιβλίο του Τωβία ως Ἀσμοδαῖος) και στο Ταλμούδ ως «Ασμμεντάι» (אשמדאי). 

</doc>
<doc id="53240" url="https://el.wikipedia.org/wiki?curid=53240" title="Γουίνιπεγκ">
Γουίνιπεγκ

Το Γουίνιπεγκ ή Γουίννιπεγκ (αγγλικά: "Winnipeg, Manitoba"), είναι πόλη του Καναδά και πρωτεύουσα της επαρχίας της Μανιτόμπας. 
Το Γουίνιπεγκ έχει πληθυσμό 766,900 κατοίκους (επίσημες εκτιμήσεις για το 2020), ενώ ο πληθυσμός της μητροπολιτικής περιοχής του Γουίνιπεγκ, ανέρχεται σε 850,100 κατοίκους (σύμφωνα με επίσημες εκτιμήσεις για το 2020). 
Η πόλη βρίσκεται περίπου στο γεωγραφικό κέντρο της Βορείου Αμερικής, στο σημείο όπου ενώνονται οι ποταμοί Ρεντ (Red) και Ασσινιμπουάν (Assiniboine). 
Το Γουίνιπεγκ αποτελεί σημαντικό συγκοινωνιακό κόμβο του Καναδά, καθώς επίσης και σημαντικό κέντρο για την καναδική γεωργία. Η πόλη βρίσκεται στο μέσο περίπου του Καναδά, περίπου 100 χλμ. βόρεια από τα σύνορα με τις Ηνωμένες Πολιτείες και 70 χλμ. νότια από την λίμνη Γουίνιπεγκ, που είναι η πέμπτη σε έκταση λίμνη του Καναδά και η ενδέκατη σε έκταση λίμνη σε όλον τον κόσμο. Το όνομα της πόλης προέρχεται από την γλώσσα των αυτοχθόνων Κρι (Cree), και σημαίνει «λασπόνερα».
Ιστορία.
Πριν από την άφιξη των Ευρωπαίων, η περιοχή του Γουίνιπεγκ κατοικούνταν από αυτόχθονες Ινδιάνους. Το σημείο όπου ενώνονται οι ποταμοί Ρεντ και Ασσινιμπουάν αποτελούσε σημαντικό κέντρο εμπορικών ανταλλαγών για τους αυτόχθονες.
Τον 17ο αι., η περιοχή πέρασε στα χέρια της βρετανικής Εταιρείας του Κόλπου Χάντσον (Hudson's Bay Company), που είχε τα αποκλειστικά δικαιώματα εμπορίου γούνας. Το 1738, γάλλοι έποικοι έκτισαν στην περιοχή το Κόκκινο Οχυρό ("γαλλ. Fort Rouge"), για να το χρησιμοποιήσουν ως σταθμό για το εμπόριο γούνας, αλλά αργότερα το εγκατέλειψαν. Το 1809, η μοντρεαλίτικη εταιρεία North West Company έχτισε στην περιοχή τον εμπορικό σταθμό Οχυρό Γιβραλτάρ ("αγγλ. Fort Gibraltar"). 
Το 1816 Σκωτσέζοι έποικοι που δρούσαν για λογαριασμό της ανταγωνίστριας εταιρείας Hudson's Bay Company, κατέλαβαν το Οχυρό Γιβραλτάρ και το κατέστρεψαν. Το οχυρό Γιβραλτάρ, ξανακτίστηκε το 1822, μετά την υποχρεωτική συνένωση των εταιρειών North West Company και Hudson's Bay Company (1821), αλλά αυτή την φορά τού δόθηκε το όνομα Οχυρό Γκάρρυ (αγγλ., Fort Garry). Το Οχυρό Γκάρρυ καταστράφηκε από πλημμύρα το 1826, αλλά ξανακτίστηκε και διατηρήθηκε για πολλές δεκαετίες μετά το τέλος του εμπορίου γούνας.
Το 1869, οι Μετί (μιγάδες από γάλλους εποίκους και αυτόχθονες), με ηγέτη τον Λουί Ριέλ, επαναστάτησαν στο Γουίνιπεγκ κατά της κεντρικής κυβέρνησης του Καναδά. Το αποτέλεσμα ήταν το 1870 να δημιουργηθεί η επαρχία της Μανιτόμπας. Ο δήμος του Γουίνιπεγκ συστάθηκε επισήμως το 1873. 
Από το 1890 έως το 1920, η πόλη γνώρισε μεγάλη οικονομική άνθηση με αποτέλεσμα ο πληθυσμός της να αυξηθεί από 25.000 κατοίκους το 1891 σε 200.000 κατοίκους το 1921. Η άνθηση αυτή οφείλονταν κυρίως στην ανάπτυξη του σιδηροδρομικού δικτύου του Καναδά και στην ανάπτυξη της γεωργίας στις καναδικές πεδιάδες. 
Η ραγδαία ανάπτυξη του Γουίνιπεγκ εκείνα τα χρόνια σήμερα διακρίνεται στα πολλά νεοκλασικά κτίρια που κτίστηκαν τότε. Μετά τη διάνοιξη της Διώρυγας του Παναμά (1914), η μεταφορά γεωργικών και άλλων προϊόντων από τις ανατολικές στις δυτικές ακτές της Βορείου Αμερικής διά θαλάσσης έγινε πιο οικονομική, και έτσι το Γουίνιπεγκ έπαψε να είναι ο κύριος εμπορικός σταθμός του Καναδά.
Στα πρώτα χρόνια μετά τον Α΄ Παγκόσμιο Πόλεμο, η πόλη γνώρισε μία από τις μεγαλύτερες εργασιακές αναταραχές στην ιστορία του Καναδά. Τον Μάιο του 1919, περίπου 30.000 εργάτες της πόλης κατέβηκαν σε γενική απεργία ζητώντας καλύτερες συνθήκες εργασίας. Η επαρχιακή κυβέρνηση της Μανιτόμπας απάντησε λαμβάνοντας σκληρά μέτρα κατά των απεργών — μέτρα που έφτασαν μέχρι την σύλληψη και την απέλαση συνδικαλιστών ηγετών. Στις 21 Ιουνίου του 1919, η Αστυνομία του Γουίνιπεγκ, διέλυσε διά της βίας διαδηλωτές που είχαν συγκεντρωθεί έξω από το δημαρχείο της πόλης, με αποτέλεσμα να σκοτωθούν δύο εργάτες και να τραυματιστούν άλλοι τριάντα. Το γεγονός αυτό έμεινε στην ιστορία της πόλης ως «Ματωμένο Σάββατο» ("Bloody Saturday"). Λίγα χρόνια μετά τα γεγονότα, το 1932, ένας από τους ηγέτες των απεργών, ο Τζέιμς Σέιβερ Γούντσγουορθ ("James Shaver Woodsworth, 1874–1942"), ίδρυσε το πρώτο σοσιαλιστικό κόμμα του Καναδά με το όνομα «Ομοσπονδία Συνεταιριστικής Κοινοπολιτείας» ("αγγλ. Co-operative Commonwealth Federation ή CCF"). Το κόμμα αυτό μετονομάσθηκε αργότερα σε «Νέο Δημοκρατικό Κόμμα» ("New Democratic Party/Nouveau parti démocratique") και σήμερα αποτελεί το τρίτο ισχυρότερο ομοσπονδιακό κόμμα του Καναδά. 
Κατά την δεκαετία του 1930, το Γουίνιπεγκ γνώρισε δύσκολες ημέρες. Η χρηματιστηριακή κρίση του 1929 είχε ως αποτέλεσμα να αυξηθεί δραματικά ο αριθμός των ανέργων. Επιπλέον, μία παρατεταμένη ξηρασία είχε καταστροφικές συνέπειες για τους αγροτικούς πληθυσμούς της περιοχής. Το 1937, οι δημοτικές αρχές του Γουίνιπεγκ αναγκάστηκαν να ζητήσουν την συμπαράσταση της ομοσπονδιακής κυβέρνησης του Καναδά, γιατί δεν διέθεταν πλέον πόρους για την εξυπηρέτηση των κατοίκων.
Η κατάσταση βελτιώθηκε μόνον με την έναρξη του Β΄ Παγκοσμίου Πολέμου, οπότε χιλιάδες άνεργοι δημότες του Γουίνιπεγκ κατατάχθηκαν στον Καναδικό Στρατό. Μετά το τέλος του πολέμου, η πόλη γνώρισε μία σύντομη περίοδο οικοδομικής άνθησης, η οποία όμως διακόπηκε από πλημμύρα που συνέβη στις 8 Μαΐου του 1950. Μετά την πλημμύρα, γύρω από την πόλη κτίστηκε εκτεταμένο και πολύ δαπανηρό δίκτυο από φράγματα και κανάλια, έτσι ώστε να αποφευχθεί μία παρόμοια φυσική καταστροφή. Το αντιπλημμυρικό δίκτυο ολοκληρώθηκε το 1968 και έμεινε γνωστό ως «η τάφρος του Νταφ» ("αγγλ. Duff's Ditch"), από το μικρό όνομα του πρωθυπουργού της επαρχίας, Νταφ Ρόμπλιν ("Duff Roblin"), που ξεκίνησε το έργο αυτό.
Το 1971, ο δήμος του Γουίνιπεγκ συνενώθηκε με άλλους προαστιακούς δήμους και έτσι η πόλη μεγάλωσε σημαντικά. Μεταξύ αυτών των δήμων που απορροφήθηκαν από τον δήμο του Γουίνιπεγκ, συμπεριλαμβάνεται και ο δήμος του Σαιντ Μπονιφάς ("γαλλ. Saint-Boniface"), όπου κατοικούν κυρίως γαλλόφωνοι.
Η σημερινή πόλη.
Σήμερα, η πόλη αποτελεί σημαντικό εμπορικό, κατασκευαστικό και πνευματικό κέντρο του κεντρικού Καναδά, αλλά έχει πλέον υποσκελιστεί σε οικονομική δραστηριότητα από τις πόλεις του Κάλγκαρι και του Έντμοντον. Κύριοι εργοδότες της περιοχής είναι οι δημόσιες υπηρεσίες, ο στρατός, το Καναδικό Νομισματοκοπείο (Royal Canadian Mint/Monnaie royale du Canada), η αεροπορική βιομηχανία, οι σιδηρόδρομοι, κ.λπ.
Στο Γουίνιπεγκ βρίσκεται το Εθνικό Μικροβιολογικό Εργαστήριο ("National Microbiology Laboratory/Laboratoire national de microbiologie") του Καναδά, ένα από τα 15 βιολογικά εργαστήρια του κόσμου, με τον τεχνικώς ύψιστο βαθμό ασφαλείας («Επίπεδο βιοασφάλειας 4») για την αντιμετώπιση οποιουδήποτε βιολογικού κινδύνου. 
Οι κάτοικοι του Γουίνιπεγκ είναι στην πλειονότητα (περίπου 60%) απόγονοι βρετανών εποίκων. Στην πόλη επίσης κατοικούν 11% γαλλόφωνοι και 8,6% αυτόχθονες. Οι περισσότεροι κάτοικοι (περίπου 40%) είναι χριστιανοί προτεστάντες και ακολουθούν διάφορα δόγματα διαμαρτυρομένων, ενώ το 33% των κατοίκων είναι χριστιανοί καθολικοί. Στην πόλη υπάρχει και μικρή ελληνική παροικία που αριθμεί περίπου 2.000 μέλη (σύμφωνα με την απογραφή του 2001, στην Γουίνιπεγκ υπάρχουν 1.225 ελληνόφωνοι).
Αξιοθέατα.
Αν και μακριά από τα άλλα αστικά κέντρα του Καναδά, το Γουίνιπεγκ είναι πλούσια σε πολιτιστική ζωή. Στην πόλη έχει την έδρα του το ξακουστό Βασιλικό Μπαλέτο του Γουίνιπεγκ ("Royal Winnipeg Ballet"), το Κέντρο Θεάτρου της Μανιτόμπα ("Manitoba Theatre Centre") και η Συμφωνική Ορχήστρα του Γουίνιπεγκ ("Winnipeg Symphony Orchestra"). Ο επισκέπτης μπορεί ακόμα να θαυμάσει την Πινακοθήκη του Γουίνιπεγκ ("Winnipeg Art Gallery"), το Μουσείο της Μανιτόμπα ("Manitoba Museum") και την Όπερα της Μανιτόμπα ("Manitoba Opera"). 
Τα διατηρητέα νεοκλασικά κτήρια του Γουίνιπεγκ, προκαλούν τον θαυμασμό του επισκέπτη και αποτελούν συχνά το σκηνικό για αμερικανικές ταινίες. Πολλά από αυτά τα κτήρια βρίσκονται στη ιστορική Περιοχή του Χρηματιστηρίου ("Exchange District") στο κέντρο της πόλης. Η περιοχή αυτή έχει κηρυχθεί εθνικό ιστορικό μνημείο του Καναδά.
Η πόλη διαθέτει δύο αγγλόφωνα πανεπιστήμια: 
Στην περιοχή επίσης υπάρχει και το γαλλόφωνο Πανεπιστημιακό Κολέγιο του Σαιν Μπονιφάς.
Το όνομα της πόλης, συνδέεται επίσης και με τον «Γουίνι το αρκουδάκι», γνωστό ήρωα κινουμένων σχεδίων του Ντίσνεϋ. Ο Γουίνιπεγκ ή χαϊδευτικά Γουίνι ήταν ένα πραγματικό αρκουδάκι που το είχαν ως μασκότ οι στρατιώτες ενός καναδικού συντάγματος στην Ευρώπη κατά τον Α΄ Παγκόσμιο Πόλεμο. Το αρκουδάκι αυτό κατέληξε στον Ζωολογικό Κήπο του Λονδίνου. Εκεί το είδε το 1924, ο βρετανός συγγραφέας Άλαν Αλεξάντερ Μάιλν (Alan Alexander Milne, 1882–1956) και εμπνεύστηκε την ιστορία με τον Γουίνι το αρκουδάκι (Winnie the Pooh).
Κλίμα.
Η πόλη βρίσκεται στο μέσο μιας τεράστιας πεδιάδας μακριά από θάλασσα, και το κλίμα της είναι επομένως πολύ ηπειρωτικό. 
Ο χειμώνας και το καλοκαίρι έχουν μεγάλη διάρκεια. Τον χειμώνα επικρατούν τα χιόνια και η παγωνιά με θερμοκρασίες έως και –35 °C, ενώ το καλοκαίρι επικρατούν οι βροχές και η υγρασία με θερμοκρασίες έως και 35 °C. Η άνοιξη και το φθινόπωρο είναι σύντομες και πολύ μεταβλητές εποχές. Πάντως το Γουίνιπεγκ είναι από τις πόλεις με τις περισσότερες ημέρες ηλιοφάνειας στην Βόρειο Αμερική.
Συγκοινωνία.
Το Γουίνιπεγκ συνδέεται με τον υπόλοιπο Καναδά σιδηροδρομικώς, καθώς και αεροπορικώς μέσω του διεθνούς της αεροδρομίου ("Winnipeg James Armstrong Richardson International Airport"). Από το Γουίνιπεγκ ξεκινά ο σιδηρόδρομος που καταλήγει στο Τσώρτσιλ της ΒΑ Μανιτόμπας. Από την πόλη διέρχεται και ο Υπερκαναδικός Αυτοκινητόδρομος, που διασχίζει ολόκληρο τον Καναδά, από τον Ατλαντικό έως τον Ειρηνικό. 
Η πόλη του Γουίνιπεγκ διαθέτει αστικό δίκτυο μαζικής μεταφοράς από το 1880. Το 1891, το Γουίνιπεγκ αντικατέστησε τις ιππήλατες άμαξες με δίκτυο τραμ, το οποίο διατηρήθηκε μέχρι το 1955. Για μεγάλο διάστημα, η πόλη εξυπηρετούνταν και με ηλεκτροκίνητα τρόλεϊ, τα οποία όμως αντικαταστάθηκαν οριστικά το 1970 από ντιζελοκίνητα λεωφορεία.
Εξωτερικοί σύνδεσμοι.
__ΕΥΡΕΤΗΡΙΟ__

</doc>
<doc id="53241" url="https://el.wikipedia.org/wiki?curid=53241" title="Γουίννιπεγκ">
Γουίννιπεγκ



</doc>
<doc id="53245" url="https://el.wikipedia.org/wiki?curid=53245" title="Θύσανοι">
Θύσανοι

Οι Θύσανοι ("Cirrus") αποτελούν επίσημη κατηγορία νεφών, σύμφωνα με τον Άτλαντα νεφών που εξέδωσε το 1957 ο W.M.O. η χρήση των οποίων γίνεται από τους μετεωρολόγους και απ΄ όλα τα Γραφεία Καιρού του Κόσμου.
Ως Θύσανοι χαρακτηρίζονται τα ανώτερα λευκά νέφη που φαίνονται σαν μεταξωτά. Μοιάζουν σαν οριζόντια λευκά φτερά ή σαν δέσμη από λεπτά και λευκά νήματα ή και σαν αλογοουρές. Πριν από την ανατολή και την δύση του Ηλίου έχουν χρώμα κιτρινοκόκκινο και όταν ο Ήλιος βρεθεί κάτω από τον ορίζοντα παίρνουν χρώμα καφέ. Είναι τόσο λεπτοί που αν βρίσκονται μπροστά από τον δίσκο του Ήλιου οι ακτίνες του δεν εξασθενούν. Όταν παρασύρονται από τους ανέμους γίνονται κατσαροί. Οι Θύσανοι σχηματίζονται σε ύψος 8.000 - 12.000 μέτρων με μικρή σχετικά οριζόντια έκταση. Αποτελούνται εξ ολοκλήρου από παγοκρυστάλλους. Με τα χαρακτηριστικά τους αυτά γνωρίσματα εύκολα ξεχωρίζουν από τα θυσανοστρώματα και τα υψιστρώματα. Η διεθνής σύντμησή τους είναι Ci.

</doc>
<doc id="53246" url="https://el.wikipedia.org/wiki?curid=53246" title="Κλίμα">
Κλίμα

Κλίμα ονομάζεται η μέση καιρική κατάσταση ή καλύτερα ο μέσος καιρός μιας περιοχής, που προκύπτει από τις μακροχρόνιες παρατηρήσεις των διάφορων μετεωρολογικών στοιχείων. Το κλίμα επομένως είναι κάτι διαφορετικό από τον καιρό, που χαρακτηρίζεται σαν μια φυσική κατάσταση της ατμόσφαιρας κατά τη διάρκεια μιας μικρής χρονικής περιόδου. Το κλίμα παίζει σπουδαιότατο ρόλο, τόσο στο φυτικό όσο και στο ζωικό βασίλειο. Από το κλίμα ορίζονται οι ζώνες της βλάστησης καθώς και η κατανομή των ζώων και των ανθρώπων πάνω στη γη. Ο τύπος ενός κλίματος συνήθως καθορίζεται από την ταξινόμηση κατά Köppen, που υιοθετεί διαφορετικές κλιματικές ζώνες με βάση τη βλάστηση κάθε περιοχής. 
Παράγοντες μεταβολής κλίματος.
Οι παράγοντες που συντελούν στη μεταβολή του κλίματος από τόπο σε τόπο είναι:
Ταξινομίες κλίματος.
Η διάκριση των διάφορων ποικιλιών κλιμάτων έγινε γύρω στον 5ο αιώνα από τους αρχαίους Έλληνες. Η γη διαιρείται σε πέντε ζώνες ανάλογα με το κλίμα:
Η πρώτη αυτή διαίρεση της γης σε ζώνες βελτιώθηκε κι έγινε νέα διαίρεση σε ζώνες θερμοκρασίας ανέμου και βροχής. Επειδή όμως οι διάφορες ζώνες είναι φυσικό να μην έχουν το ίδιο κλίμα, έγινε μια ταξινόμηση κατά την οποία ενώνονται τα διάφορα κλιματικά στοιχεία και συνιστούν τους κλιματικούς τύπους. Οι βασικότεροι κλιματικοί τύποι είναι:
Παράλληλα με αυτή την ταξινόμηση έγιναν στα τελευταία χρόνια κι άλλες προσπάθειες ταξινόμησης των κλιμάτων για γεωργικούς κυρίως σκοπούς. Την τελευταία ταξινόμηση την έκανε ο Άγγλος κλιματολόγος Μπρουκς, που διαίρεσε τη γη σε εννιά ιδιαίτερες περιοχές, με βάση τον οικισμό των ανθρώπων και σε συνδυασμό με την οικονομική γεωγραφία και την ανθρώπινη δραστηριότητα. Οι ιδιότητες του κλίματος επιδρούν όχι μόνο στο υλικό, αλλά και στο ηθικό και πνευματικό στοιχείο του ανθρώπου, αυτές επιβάλλουν τον τρόπο της ζωής, αναπτύσσουν το φρόνημα και γενικά παρέχουν τα σπουδαιότερα στοιχεία της ηθικής και υλικής κατάστασης των λαών. Οι άριστοι λαοί και οι μεγαλύτεροι πολιτισμοί αναπτύχθηκαν στα εύκρατα κλίματα, ενώ στα θερμά ή τροπικά και τα ψυχρά ο άνθρωπος άργησε να προοδέψει στον πολιτισμό. Η τοπική επίδραση της βλάστησης στο κλίμα δρα κατά γενικό τρόπο ψυκτικά, γιατί τα φυτά από τη μία μεριά απορροφούν μέρος απ' την ακτινοβολούμενη ηλιακή ενέργεια που μετατρέπουν σε δυναμική ενέργεια, από την άλλη εκθέτουν στον αέρα εκτεταμένες επιφάνειες, που εξατμίζουν την υγρασία που αντλούν από τη γη. Τα θαλάσσια κλίματα είναι γενικά βροχερότερα από τα ηπειρωτικά.

</doc>
<doc id="53247" url="https://el.wikipedia.org/wiki?curid=53247" title="Θυσανοσωρείτες">
Θυσανοσωρείτες

Οι θυσανοσωρείτες ("Cirrocumulus") αποτελούν επίσημη κατηγορία νεφών, σύμφωνα με τον Άτλαντα νεφών που εξέδωσε το 1957 ο W.M.O. η χρήση των οποίων γίνεται από τους μετεωρολόγους και απ΄ όλα τα Γραφεία Καιρού του Κόσμου.
Οι θυσανοσωρείτες είναι λεπτά και λευκά νέφη που δεν δημιουργούν σκιές. Έχουν γενικά σχήμα σφαιρικό και μοιάζουν πολύ με μικρά κύματα σε σειρές. Όταν είναι πολλά μαζί και κοντά μεταξύ τους μοιάζουν και σαν κοπάδι από πρόβατα. Συχνά σχηματίζουν και σειρές από ρυτίδες ή σαν τους κυματισμούς που παρουσιάζει η λεπτή άμμος του βυθού κοντά στις ακτές. Αποτελούνται από λεπτούς παγοκρυστάλλους και βρίσκονται σε ύψος 6.000-12.000 μέτρα (όπως και οι θύσανοι). Πάντως σπάνια οι μετεωρολόγοι παρατηρούν θυσανοσωρείτες γιατί απλά σπάνια δημιουργούνται. Ιδιαίτερη πάντως προσοχή απαιτείται στη παρατήρησή τους επειδή μοιάζουν πολύ με τους «υψισωρείτες» των μέσων νεφών. Η παρουσία των θυσανοσωρειτών γενικά προαναγγέλλει ένα θερμό μέτωπο. Η διεθνής σύντμισή τους είναι Cc.

</doc>
<doc id="53248" url="https://el.wikipedia.org/wiki?curid=53248" title="Θυσανόστρωμα">
Θυσανόστρωμα

Τα Θυσανοστρώματα ("Cirrostratus") αποτελούν επίσημη κατηγορία νεφών, σύμφωνα με τον Άτλαντα νεφών που εξέδωσε το 1957 ο W.M.O. η χρήση των οποίων γίνεται από τους μετεωρολόγους και απ΄ όλα τα Γραφεία Καιρού του Κόσμου.
Πρόκειται για λεπτά νέφη που μοιάζουν με λευκά σεντόνια ή πέπλα. Σχηματίζουν μεγάλο φωτεινό κύκλο με τα χρώματα της ίριδας γύρω από τον Ήλιο, την ηλιακή άλω ή την σεληνιακή άλω. Ο φωτεινός αυτός κύκλος είναι το αποτέλεσμα από την διάθλαση που υπόκεινται οι ακτίνες του Ήλιου ή της Σελήνης καθώς προσπίπτουν στους παγοκρυστάλλους τους. Όπως οι Θύσανοι και οι Θυσανοσωρείτες έτσι και τα Θυσανοστρώματα σχηματίζονται σε ύψος 6.000 - 12.000 μέτρα. Είναι ευδιάκριτα των άλλων επειδή σχηματίζουν πέπλο με μεγάλη έκταση. Όταν αρχίζουν να πυκνώνουν τότε συνήθως ακολουθεί βροχή. Η διεθνής σύντμισή τους είναι Cs.

</doc>
<doc id="53249" url="https://el.wikipedia.org/wiki?curid=53249" title="Υψισωρείτης">
Υψισωρείτης

Οι υψισωρείτες ("altocumulus") αποτελούν επίσημη κατηγορία νεφών, σύμφωνα με τον Άτλαντα νεφών που εξέδωσε το 1957 ο W.M.O., η χρήση των οποίων γίνεται από τους μετεωρολόγους και από όλα τα Γραφεία Καιρού του κόσμου.
Πρόκειται για σύννεφα με σφαιρικό σχήμα. Το χρώμα τους είναι υπόλευκο ή γκρίζο. Παρουσιάζονται είτε κατά σειρές, είτε κατά ομάδες. Μοιάζουν (λόγω σχήματος) με τους θυσανοσωρείτες. Ξεχωρίζουν όμως από τον πολύ μεγάλο σφαιρικό τους όγκο. Αποτελούνται από υδροσταγονίδια, γι' αυτό και δεν παρουσιάζουν άλω, δηλαδή κύκλο γύρω από τον Ήλιο ή την Σελήνη, αλλά μόνο ιριδισμούς, μίγμα δηλαδή από τα χρώματα του «ουράνιου τόξου», που λέγεται ίριδα. Ή μπορεί και να σχηματίσουν στέμμα, φωτεινό κύκλο με χρώματα, μικρότερο από την άλω, αλλά και κοντύτερα στο δίσκο του Ήλιου ή της Σελήνης, λόγω της περίθλασης που παθαίνει το φως του Ηλίου ή της Σελήνης όταν προσπέσει στα υδροσταγονίδια των Μέσων νεφών. 
Το ύψος που βρίσκονται οι υψισωρείτες είναι 2.500 - 6.000 μέτρα. Διαφέρουν από τους θυσανοσωρείτες και τα θυσανοστρώματα από τις σκιές που αυτοί παρουσιάζουν. Αν οι παρουσιαζόμενοι υψισωρείτες φέρονται σε διαφορετικά ύψη τότε προβλέπεται βροχή ή καταιγίδα.φακοειδή σννεφαΑΤΙΑ Η διεθνής σύντμησή τους είναι Ac.

</doc>
<doc id="53250" url="https://el.wikipedia.org/wiki?curid=53250" title="Υψίστρωμα">
Υψίστρωμα

Τα Υψιστρώματα ("Altostratus") αποτελούν επίσημη κατηγορία νεφών, σύμφωνα με τον Άτλαντα νεφών που εξέδωσε το 1957 ο W.M.O. η χρήση των οποίων γίνεται από τους μετεωρολόγους και απ΄ όλα τα Γραφεία Καιρού του Κόσμου.
Υψιστρώματα ονομάζονται τα νέφη που παρουσιάζονται σαν πυκνά πέπλα με χρώμα ανοικτό γκρίζο προς το γαλάζιο ομοιόμορφα και αποτελούνται από υδροσταγονίδια. Εμφανίζονται με μεγάλη οριζόντια έκταση μήκους μερικών δεκάδων ή και εκατοντάδων χιλιομέτρων. Βρίσκονται σε ύψος 2.000-6.000 μέτρα. Από τα λεπτότερα υψιστρώματα μόλις που διακρίνονται οι φωτεινοί δίσκοι του Ήλιου ή της Σελήνης. Γι΄ αυτό και δεν σχηματίζονται σκιές στην επιφάνειά τους. Επίσης δεν εμφανίζουν άλω. Τα υψιστρώματα εμφανίζουν μεγαλύτερη έκταση από τα θυσανοστρώματα. Επίσης διαφέρουν από τους υψισωρείτες και τους στρωματοσωρείτες επειδή δεν εμφανίζουν σχήματα. Αν τα υψιστρώματα αυξάνουν πιθανώς αυτό να φανερώνει επικείμενη βροχή διάρκειας. Η διεθνής σύντμισή τους είναι As.

</doc>
<doc id="53251" url="https://el.wikipedia.org/wiki?curid=53251" title="Θεοδώρα (9ος αιώνας)">
Θεοδώρα (9ος αιώνας)

Η Θεοδώρα (815 - μετά το 867) ήταν Μικρασιάτισσα αυτοκράτειρα του Βυζαντίου, σύζυγος του Θεόφιλου (829-842). Μετά τον θάνατο του εικονομάχου συζύγου της αναστήλωσε τις εικόνες και επέφερε οριστικό τέλος στην Εικονομαχία. Τιμάται ως αγία Θεοδώρα η Αυγούστα από την Ορθόδοξη Εκκλησία και η μνήμη της εορτάζεται στις 11 Φεβρουαρίου.
Η σύζυγος του Θεόφιλου.
Καταγόταν από την Έβισσα της Παφλαγονίας στη Μικρά Ασία και ήταν κόρη των εικονόφιλων Μαρίνου, ανώτερου αξιωματικού, και της Θεοκτίστης. Όταν η μητρυιά του Θεόφιλου Ευφροσύνη κάλεσε νέες από όλη την αυτοκρατορία για να επιλέξει ο Θεόφιλος σύζυγο, η Θεοδώρα προτιμήθηκε από την έχουσα ισχυρότερη προσωπικότητα Κασσιανή. 
Η συζυγική ζωή του αυτοκρατορικού ζεύγους δεν ήταν εντελώς ανέφελη γιατί οι αδελφοί της Θεοδώρας Βάρδας και Πετρωνάς, και ειδικά ο τελευταίος τον πρώτο καιρό, κατεχρώντο της συγγένειάς τους με τον αυτοκράτορα, αλλά και η ίδια η Θεοδώρα ασχολήθηκε με κερδοσκοπικές επιχειρήσεις προς όφελος της Αυτοκρατορίας αλλά προς μεγάλην δυσαρέσκειαν του Θεόφιλου, διότι ήταν πολύ ικανότερη από αυτόν (βλ. σχετικά στο λήμμα Θεόφιλος, κεφ. Η δικαιοσύνη του Θεόφιλου). 
Πέραν αυτών -κι από μια περιπέτεια που είχε ο Θεόφιλος με μια κυρία της αυλής χωρίς συνέχεια- το μεγάλο πρόβλημα ήταν τα θρησκευτικά φρονήματα της Θεοδώρας και της μητέρας της Θεοκτίστης.
Η Θεοκτίστη λάτρευε τις εικόνες –όπως όλες οι γυναίκες της αυτοκρατορίας. Αναγκάστηκε να φύγει από το παλάτι αλλά στο μοναστήρι που πήγε κατηχούσε τις εγγονές της, τις κόρες του Θεόφιλου, στην εικονολατρεία. Δεδομένου ότι ο Θεόφιλος δεν είχε ακόμη αποκτήσει τον Μιχαήλ και είχε κάνει συμβασίλισσά του την μεγαλύτερη κόρη του Θέκλα, απαγόρευσε τις επισκέψεις στο μοναστήρι κ’ η πεθερά του άρχισε να τον κατηγορεί φανερά. 
Το χειρότερο για τον Θεόφιλο ήταν ότι και η Θεοδώρα λάτρευε τις εικόνες. Συνελήφθη επ’ αυτοφώρω από τον γελωτοποιό της αυλής να τις ασπάζεται αλλά όταν την κατηγόρησε ο Θεόφιλος, είπε πως κοιταζόταν στον καθρέφτη της. Δεν αντιδρούσε φανερά όπως η μητέρα της, τελικά όμως ήταν αυτή που ανέτρεψε την εκκλησιαστική πολιτική του συζύγου της και αναστήλωσε τις εικόνες.
Στις αρχές του 842 ο Θεόφιλος αρρώστησε βαριά. Προβλέποντας το τέλος του, ζήτησε από την Θεοδώρα και τους μεγάλους αξιωματούχους να ορκιστούν ότι τίποτα δεν θ’ ανέτρεπαν απ’ όσα θέσπισε και ότι θα διατηρούσαν τον Ιωάννη τον Γραμματικό στον πατριαρχικό θρόνο.
Η μητέρα του Μιχαήλ Γ΄.
Μετά τον θάνατο του Θεόφιλου η Θεοδώρα ανέλαβε την επιτροπεία του γιου τους Μιχαήλ Γ΄, με συνεπιτρόπους τον αδελφό της Βάρδα, τον μάγιστρο Μανουήλ και τον λογοθέτη Θεόκτιστο. Οι δύο τελευταίοι ήταν δεδηλωμένοι εικονομάχοι και μάλιστα τον Θεόκτιστο όρκισε προ παντός ο Θεόφιλος μαζί με την Θεοδώρα. Αλλά ήταν αυτοί που εισηγήθηκαν στην Θεοδώρα την αθέτηση των όρκων της προς τον Θεόφιλο και την αναστήλωση των εικόνων –για την οποία βέβαια κάθε άλλο παρά απρόθυμη ήταν. 
Με βασιλική διαταγή ο πατριάρχης Ιωάννης ο Γραμματικός απομακρύνθηκε βίαια από το πατριαρχείο. Σύνοδος, μοναχών κυρίως, που συνήλθε εκ των υστέρων εξέλεξε πατριάρχη τον εικονόφιλο Μεθόδιο και αναθεμάτισε τον Ιωάννη και τους ομόφρονές του. Η Θεοδώρα ζήτησε να εξαιρεθεί ο Θεόφιλος από τον αναθεματισμό, παίρνοντας όρκο ότι στις τελευταίες του στιγμές μεταμελήθηκε και ασπάστηκε τις εικόνες. Ο Μεθόδιος «επείσθη» και έδωσε στην Θεοδώρα έγγραφη απαλλαγή του Θεόφιλου. Και στις 19 Φεβρουαρίου του 842 τελέσθηκε η Εορτή της Ορθοδοξίας για να πανηγυριστεί η αναστήλωση των εικόνων. 
Ο Ιωάννης ο Γραμματικός εξορίστηκε και μαστιγώθηκε. Ο αρχιεπίσκοπος Θεσσαλονίκης Λέων ο Μαθηματικός, ο λογιότερος της εποχής του, καθαιρέθηκε. Το χειρότερο όλων ήταν ο ολοκληρωτικός πόλεμος που αποφάσισε η Θεοδώρα κατά των Παυλικιανών της Μικράς Ασίας, "«για να τους επαναφέρει στην ευσέβεια»". Κατά τους ίδιους τους εικονόφιλους χρονογράφους, εκατό χιλιάδες ήταν τα θύματα αυτού του πολέμου του κράτους προς υπηκόους του. Κατά το διάστημα της εξουσίας της Θεοδώρας δύο εκστρατείες υπό τον Θεόκτιστο κατά της αραβοκρατούμενης Κρήτης απέτυχαν, οι κτήσεις στην Απουλία και Καλαβρία υποτάχθηκαν στους Φράγκους, η Σικελία υποτάχθηκε σχεδόν ολόκληρη στους Μουσουλμάνους και οι επιδρομές των Αράβων στην Μικρά Ασία έγιναν συχνότερες και καταστρεπτικότερες, υποστηριζόμενες τώρα και από τους εναπομείναντες Παυλικιανούς.
Η αδελφή του Βάρδα.
Ο Μιχαήλ Γ΄ μεγάλωσε υπό την επιμέλειαν του αδελφού της Θεοδώρας Βάρδα και πήρε -κατά τους χρονογράφους πάντοτε- την χειρότερη ανατροφή που μπορούσε να δοθεί: παραδομένος από μικρή ηλικία στα ποτά (εξ ου και η προσωνυμία Μέθυσος), στις ερωμένες και στις αρματοδρομίες. 
Ο Βάρδας φιλοδοξούσε να μείνει μόνος επίτροπος της βασιλείας. Προκάλεσε ένταση στις σχέσεις των άλλων δύο συνεπιτρόπων με αποτέλεσμα ο Μανουήλ να αποσυρθεί. Ύστερα ο Βάρδας παρόξυνε τον ανεψιό του εναντίον του Θεόκτιστου λέγοντας ότι αυτός ήταν που συμβούλευε την Θεοδώρα να μη του δίνει χρήματα για τις ακολασίες του. Τελικά με την έγκριση του Μιχαήλ ο Βάρδας δολοφόνησε τον Θεόκτιστο το 854. 
Ο θάνατος του πιστότερου συμβούλου της συντάραξε την Θεοδώρα. Βλέποντας ότι οι ενέργειες του αδελφού της αποσκοπούσαν στην εξουδετέρωσή της, και για ν’ αποφύγει τα χειρότερα, συγκάλεσε το 856 την Σύγκλητο, απέδωσε λογαριασμό της επιτροπείας της και έφυγε από τα ανάκτορα με τις θυγατέρες της. Άφησε ένα υπέρογκο ποσό στο δημόσιο ταμείο. 
Αλλά ο Βάρδας δεν αρκέστηκε σ’ αυτό. Υπέβαλε στον Μιχαήλ τον φόβο ότι θα είχε την τύχη του Κωνσταντίνου ΣΤ΄ που τον τύφλωσε η μητέρα του Ειρήνη η Αθηναία, και ο πατριάρχης Ιγνάτιος -που είχε διαδεχτεί το 846 τον Μεθόδιο- διατάχθηκε να κουρέψει μοναχές την Θεοδώρα και τις κόρες της. Ο Ιγνάτιος αρνήθηκε και τις κούρεψε ο άλλος αδελφός, ο Πετρωνάς. Η Θεοδώρα έζησε από τότε περιορισμένη και φτωχικά στα ανάκτορα του Καριανού απ’ όπου είδε την δολοφονία του αδελφού της και εν συνεχεία του γιου της από τον Βασίλειο τον Μακεδόνα. 
Το λείψανο της Θεοδώρας βρίσκεται σήμερα στην Κέρκυρα, στο ναό της Θεοτόκου Σπηλαιωτίσσης. Η μνήμη της τιμάται στις 11 Φεβρουαρίου.

</doc>
<doc id="53253" url="https://el.wikipedia.org/wiki?curid=53253" title="Βαβυλώνα">
Βαβυλώνα

Η Βαβυλώνα, ήταν αρχαία περίφημη πόλη που για ολόκληρους αιώνες ήταν η πρωτεύουσα του Βαβυλωνιακού κράτους. Ήταν κτισμένη πάνω στις δύο όχθες του ποταμού Ευφράτη, στην επαρχία της Βαβυλωνίας του σημερινού Ιράκ περίπου 85 χιλιόμετρα νότια της σημερινής πρωτεύουσας της χώρας Βαγδάτης στην πόλη Χιλάχ.
Περιτριγυρισμένη από ένα τεράστιο τείχος, που είχε συνολικό μήκος 85χλμ., ύψος που έφθανε τα 50 μ. και κάπου τριακόσιους εξήντα πύργους σε απόσταση πενήντα μέτρων ο ένας από τον άλλον, υπήρξε η μεγαλύτερη οχυρωμένη πόλη ολόκληρης της Ανατολής. 
Θρησκεία της Βαβυλώνας.
Το όνομα Βαβυλώνα προέρχεται από το Ακκαδικό Μπαμπ-Ιλάνι που σημαίνει "πύλη των θεών". Μέγιστη θεότητα της Βαβυλώνας ήταν ο Μαρδούκ ο οποίος καθιερώθηκε τον 18ο αιώνα π.Χ. την εποχή του Χαμουραμπί. Βασικά όλες οι θεότητες τους ήταν αντιγραφές των θεών του Σουμερικού πάνθεου ή Ανουνάκι επειδή οι Σημίτες δεν είχαν δικούς τους θεούς. Ο Σάμας προερχόμενος από τον Ούτου θεό του ηλίου των Σουμερίων πιθανότατα ήταν η κορυφαία θεότητα για τους Βαβυλωνίους πριν τον Χαμουραμπί όπως φαίνεται από την στήλη του μεγάλου βασιλιά στον οποίο παραδίδει τους νόμους, ο Σάμας στους Ασσύριους συγγενείς φυλετικά με τους Βαβυλώνιους και απογόνους των Ακκάδιων έγινε ο κορυφαίος θεός τους Ασσούρ. Ο Μαρδούκ γιος του Ένκι θεού των υδάτων των Σουμερίων έγινε ο μέγιστος θεός από τους Σημίτες Ακκάδιους τον 23ο αιώνα την εποχή του Σαργών του Μέγα επειδή σύμφωνα με την παράδοση βοήθησε τον ίδιο τον Σαργών να γίνει αυτοκράτορας σε ολόκληρη την Ασία. Από τους Ακκάδιους μεταφέρθηκε στους απογόνους τους Βαβυλώνιους. Άλλες δευτερεύουσες θεότητες ήταν ο Ναμπού γιος του Μαρδούκ θεός της σοφίας και της γραφής, και η Ιστάρ θεά του έρωτα προερχόμενη από την Ινάννα των Σουμερίων κοινοί σε Ασσύριους και Βαβυλώνιους.
Ο μεγάλος ναός του Βήλου (Μπελ Μαρντούκ) υψωνόταν στο δυτικό μέρος της πόλης πάνω σε τεράστιες ταράτσες που ήταν εφτά στον αριθμό, ο περίφημος πύργος της Βαβέλ. Μπορούμε με τη φαντασία μας να δούμε το ασύγκριτο αυτό κατασκεύασμα που για να χτιστεί χρειάστηκαν ογδόντα πέντε εκατομμύρια τούβλα, που είχε ύψος ενενήντα μέτρων και τα θεμέλιά του είχαν πλάτος πενήντα μέτρα.
Τριάντα έξι μέτρα ήταν το ύψος του πρώτου πατώματος, δεκαοχτώ του δεύτερου, έξι μέτρα του τρίτου, του τέταρτου, του πέμπτου και του έκτου και δεκαπέντε μέτρα ο ναός του Μαρντούκ, του θεού της Βαβυλώνας, στην κορφή, σκεπασμένος με χρυσάφι και στολισμένος από γαλανά τούβλα, λάμποντας πέρα, μακριά και χαιρετώντας τους ταξιδιώτες. Τα βασιλικά ανάκτορα ήταν χτισμένα στο ανατολικό τμήμα της πόλης, όπου βρίσκονταν και οι περίφημοι κρεμαστοί κήποι, ένα από τα επτά θαύματα του κόσμου, που ποτίζονταν με έναν ειδικό τρόπο και ήταν πάντα ανθισμένοι.
Πρώτη αυτοκρατορία της Βαβυλώνας.
Πρώτη δυναστεία της Βαβυλώνας.
Σύμφωνα με την Βίβλο ιδρυτής της Βαβυλώνας ήταν ο Νεμρώδ εγγονός του Χαμ δισέγγονος του Νώε ο οποίος είχε μεταναστεύσει στην περιοχή της Μεσοποταμίας από την κοιτίδα των απογόνων του Χαμ την Αιθιοπία στην Αφρική. Σύμφωνα με τα αρχαιολογικά δεδομένα ιδρυτής της Βαβυλώνας ήταν ο Σουμού Αμπούμ (1894 π.Χ.) πρώτος βασιλιάς της πρώτης δυναστείας της Βαβυλώνας Αμορρίτης Σημιτικής καταγωγής από τους απογόνους του νότιου τμήματος της παλιότερης μεγάλης Σημίτικης αυτοκρατορίας των Ακκάδων του Σαργών του Μέγα την 3η χιλιετία π.Χ. Άμεσος απόγονος του Σουμού Αμπούμ ήταν ο έκτος βασιλιάς της πρώτης δυναστείας Χαμουραμπί ένας από τους κορυφαίους βασιλείς της Βαβυλώνας στην αρχαιότητα και ένας από τους κορυφαίους βασιλείς την 2η χιλιετία π.Χ., βασίλευσε 42 χρόνια δείχνοντας εκπληκτικές στρατιωτικές και διοικητικές ικανότητες μετατρέποντας την Βαβυλώνα στην κοσμοκρατορία της εποχής του. Κατέκτησε ολόκληρη την Μεσοποταμία, τη Συρία, την Παλαιστίνη, την Ασσυρία και το Ελάμ, κατέγραψε την πρώτη νομοθεσία της αρχαιότητας τον γνωστό Κώδικα του Χαμουραμπί ο οποίος περιείχε πολύ σκληρούς νόμους και αυστηρότατες ποινές, ήταν το πρότυπο του Μωσαϊκού νόμου των Εβραίων. Η ολοκλήρωση της κατάκτησης της Μεσοποταμίας έγινε με την κατάληψη της Λάρσα (1763) π.Χ. καθιερώνοντας τον Χαμουραμπί ως κοσμοκράτορα τον 18ο αιώνα π.Χ. ήταν πολύ σκληρός απέναντι στις επαναστάσεις με χαρακτηριστικότερο παράδειγμα την ισοπέδωση της πρώην συμμάχου του πόλη της Μαρί (1759 π.Χ.). Την εποχή του Χαμουραμπί ο Μαρδούκ γιος του Ένκι καθιερώθηκε σαν ο μέγιστος θεός στην Βαβυλώνα ξεπερνώντας όλους τους προηγούμενους οι οποίοι ανήκαν στο πανάρχαιο Σουμερικό πάνθεον. Οι κατακτήσεις του Χαμουραμπί όμως ήταν πολύ εύθραυστες επειδή αδιαφόρησε να τις εξασφαλίσει για τους απογόνους του διατηρήθηκαν μονάχα όσο ζούσε, με τον θάνατο του η αυτοκρατορία αμέσως κατέρρευσε ο γιος του Σαμσού Ιλουνά αν και εξαιρετικά δυναμικός έχασε όλες τις κατακτήσεις του πατέρα του η παρακμή συνεχίστηκε και με τους επόμενους η δυναστεία έδειχνε ότι πλησιάζει στο τέλος της. 
Δεύτερη δυναστεία της Βαβυλώνας.
Την εποχή του Σαμσού Ιλουνά ένας σφετεριστής από την Ίσιν ο Ιλουμά Ιλού που ισχυρίστηκε ότι είναι απόγονος των προηγούμενων βασιλέων θα επαναστατήσει και θα κατορθώσει να κηρύξει την ανεξαρτησία του από την κεντρική εξουσία θα γίνει με αυτόν τον τρόπο ο ιδρυτής της δεύτερης δυναστείας της Βαβυλώνας.
Οι Κασσίτες κυρίαρχοι της Βαβυλώνας.
Τρίτη δυναστεία της Βαβυλώνας.
Τελευταίος βασιλιάς της αρχαίας αυτοκρατορίας της Βαβυλώνας ήταν ο Σαμσού Ντιτάνα ενδέκατος βασιλιάς της πρώτης δυναστείας. Στα τέλη της βασιλείας του (1595 π.Χ.) περίπου 150 χρόνια μετά τον θάνατο του Χαμουραμπί οι Χετταίοι με τον βασιλιά Μουρσίλις Α΄ κατέκτησαν τη Βαβυλώνα και την παρέδωσαν στους υποτελείς τους Κασσίτες. Οι Κασσίτες ήταν μια φυλή προερχόμενη από τα βουνά του Ζάγρος στο Ιράν. Εμφανίστηκε για πρώτη φορά τον 18ο αιώνα π.Χ. από την εποχή του διαδόχου του Χαμουραμπί Σαμσού Ιλουνά έκαναν σποραδικές επιθέσεις στην Βαβυλώνα τελικά την κατέκτησαν έναν αιώνα αργότερα με την βοήθεια των Χετταίων. Μιλούσαν μια μορφή γλώσσας συγγενή με την Χουρρίτικη οι γλωσσολόγοι την κατατάσσουν στις Ινδοευρωπαικές όπως φαίνεται δεν ήταν συγγενείς με τους προηγούμενους κατοίκους της Βαβυλώνας που ήταν κατά βάση Σημίτες. Οι Κασσίτες αν και θεωρητικά κατακτητές αποτελούν την τρίτη δυναστεία της Βαβυλώνας. Η Βαβυλώνα παρέμεινε υπό την διοίκηση των Κασσιτών περίπου 450 χρόνια ώς τα μέσα του 12ου αιώνα π.Χ. Τότε το κράτος τους καταλύθηκε ύστερα από επιθέσεις των Ελαμιτών, αν και η Βαβυλώνα ήταν πολυφυλετική πόλη οι Κασσίτες δεν κατόρθωσαν να προσαρμοστούν παρέμειναν πάντα στην ιστορία της πόλης ως κατακτητές. Τελευταίος Κασσίτης βασιλιάς ήταν ο Ενλί ναντίν αχέ. Η δυναστεία των Κασσιτών καταγράφεται ως η τρίτη δυναστεία της Βαβυλώνας. Διαλύθηκαν από τις σκληρές επιδρομές των Ελαμιτών που λεηλάτησαν άγρια την πόλη αναγκάζοντας τους Κασσίτες να αποχωρήσουν αν και δεν φαίνεται οι ίδιοι οι Ελαμίτες να κατέκτησαν ολοκληρωτικά την πόλη. Ταυτόχρονα οι Ελαμίτες λεηλάτησαν πολλά πολύτιμα αντικείμενα από τη Βαβυλώνα όπως τον θρόνο του Μαρδούκ από τον ναό του στην Εσαγκίλα, τη στήλη του Χαμουραμπί τα μετέφεραν όλα στην πρωτεύουσα τους στα Σούσα.
Η Βαβυλώνα μετά τους Κασσίτες - επιδρομές των Αραμαίων και εγκατάσταση των Χαλδαίων.
Τέταρτη δυναστεία της Βαβυλώνας.
Μια νέα τοπική δυναστεία από την Ίσιν αναδείχθηκε μετά την πτώση των Κασσιτών η τέταρτη δυναστεία της Βαβυλώνας ή δεύτερη δυναστείας της Ισίν (1157 π.Χ.) με πρώτο βασιλιά τον Μαρδούκ καμπίτ αχεσού με την πόλη να παραμένει υπό τον έλεγχο των Ελαμιτών. Ο βασιλιάς Ναβουχοδονόσορ Α΄ τέταρτος βασιλιάς της Βαβυλώνας από την τέταρτη δυναστεία αποδείχθηκε η μεγάλη μορφή της Βαβυλώνας τον 12ο αιώνα π.Χ. κατάφερε να συντρίψει τους Ελαμίτες, να απελευθερώσει την Βαβυλώνα από κάθε κυριαρχία τους ταυτόχρονα λεηλάτησε την πρωτεύουσα τους Σούσα μεταφέροντας πίσω όλα τα κλεμμένα από την Βαβυλώνα ιερά αντικείμενα. Στην συνέχεια δύο νέες φυλές αναδείχθηκαν στην νότια Μεσοποταμία κοντά τις ακτές του Περσικού κόλπου οι Αραμαίοι και οι Χαλδαίοι Σημιτικής καταγωγής απόγονοι των νότιων Ακκάδων αλλά ξένοι με τον προηγούμενο πληθυσμό της Βαβυλώνας. Οι Αραμαίοι ξεκίνησαν τον 11ο αιώνα μετά τον Ναβουχοδονόρα Α' με σκληρές επιδρομές που έφεραν μεγάλη σύγχυση στο βασίλειο της Βαβυλώνας οδήγησαν στην πτώση της τέταρτης δυναστείας με τελευταίο βασιλιά τον ενδέκατο βασιλιά της δυναστείας Ναβού σουμ λιμπούρ. 
Πέμπτη δυναστεία της Βαβυλώνας.
Η πέμπτη δυναστεία της Βαβυλώνας ξεκίνησε με τον Σιμπάρ Σιπάκ (1025 π.Χ.) αλλά και αυτή κατέρρευσε σύντομα ανεβάζοντας στην εξουσία μονάχα τρεις βασιλείς. 
Έκτη δυναστεία της Βαβυλώνας.
Τις ταραχές από τις επιδρομές των Αραμαίων εκμεταλλεύτηκε στην συνέχεια ένας απόγονος των Κασσιτών ο Εουλμάς σακίν σουμί για να ιδρύσει την έκτη δυναστεία της Βαβυλώνας αλλά και αυτή κράτησε λίγο ανεβάζοντας επίσης μόνο τρεις βασιλείς στην εξουσία όπως η πέμπτη. 
Έβδομη δυναστεία της Βαβυλώνας.
Μοναδικός βασιλιάς της έβδομης δυναστείας ήταν ο Μαρ μπιτί απλά ουσούρ απόγονος Ελαμιτών την ίδια εποχή εκτός από τις επιδρομές των Αραμαίων που έφτασαν στο αποκορύφωμα τους ξεκίνησαν τις επιδρομές και οι Χαλδαίοι που εγκαταστάθηκαν στην Βαβυλώνα και θα πάρουν σύντομα το πάνω χέρι.
Όγδοη δυναστεία της Βαβυλώνας.
Ιδρυτής της όγδοης δυναστείας ο βασιλιάς Ναβού μουκίν απλί, την εποχή των Σαμάς μουνταμίκ, Ναβού σουμά ουκίν Α΄ τετάρτου και πέμπτου βασιλιά αντίστοιχα της ίδιας δυναστείας οι Ασσύριοι με επικεφαλής τον βασιλιά Αντάντ Νιραρί Β΄ πραγματοποίησαν πολλές επιδρομές στην πόλη. Τα προβλήματα με την Ασσυρία λύθηκαν προσωρινά την εποχή του Μαρδούκ ζακίρ σουμί Α΄ εβδόμου βασιλιά της όγδοης δυναστείας ο οποίος συμμάχησε με τον ισχυρότατο Ασσύριο βασιλιά Σαλμανασέρ Γ΄ δίνοντας την κόρη του Σεμιραμάτ στον γιό του Σαλμανασέρ και διάδοχο του Ασσυριακού θρόνου Σαμσί Αντάντ Ε΄. Ακολούθησε περίοδος προσωρινής ευημερίας για την Βαβυλώνα αφού οι επιδρομές των Αραμαίων είχαν λήξει και οι Χαλδαίοι οι οποίοι εγκαταστάθηκαν μόνιμα ενσωματώθηκαν στον πληθυσμό της Βαβυλώνας τα επόμενα χρόνια μάλιστα θα γίνουν οι πρωταγωνιστές στην ζωή της πόλης με αποκορύφωμα την βασιλεία του Ναβουχοδονόσορα. Την εποχή του Μαρδούκ βαλασσού ικμπί όγδοου βασιλιά της όγδοης δυναστείας της Βαβυλώνας γιου και διαδόχου Μαρδούκ ζακίρ σουμί Α΄ ο Ασσύριος βασιλιάς Σαμσί Αντάντ Ε΄ παραβιάζοντας την συνθήκη ειρήνης του πατέρα του αν και ο Βαβυλώνιος βασιλιάς ήταν γαμπρός του ξεκίνησε νέες σκληρότερες επιδρομές στην πόλη. Ο Σαμσί Αντάντ Ε' πραγματοποίησε συνολικά επτά επιδρομές στην Βαβυλώνα με αποτέλεσμα να υπάρξει ένα διάστημα 12 ετών (812 - 810 π.Χ.) χωρίς καθόλου πηγές γι'αυτήν, η δυναστεία συνεχίστηκε στην συνέχεια με τον Νινουρτά απλά Χ, ο Σαμσί Αντάντ Ε' τότε έκανε την έβδομη εκστρατεία στην συνέχεια πέθανε χωρίς να την καταλάβει. Στην συνέχεια η δυναστεία συνεχίστηκε ως τον Ναβονάσσαρο με διαφορετικές οικογένειες και έντονη συμμετοχή των Χαλδαίων οι οποίοι πήραν το πάνω χέρι στην ζωή της πόλης.
Ασσυριακή Κατάκτηση.
Ένατη δυναστεία της Βαβυλώνας, οι Ασσύριοι.
Τελευταία αναλαμπή τον 8ο αιώνα π.Χ. για την Βαβυλώνα ήταν η βασιλεία του Χαλδαίου Ναβονάσσαρου του βασιλιά που θεμελίωσε την αστρονομία στην αρχαία Βαβυλώνα αλλά την εποχή του ξεκίνησε η στρατιωτική παρακμή με τον βασιλιά της Ασσυρίας Τιγκλάθ Πιλεσέρ Γ΄ ο οποίος έβαλε στόχο την κατάκτηση της να λεηλατεί τις επαρχίες του κράτους. Μετά τον θάνατο του Ναβονάσσαρου ξέσπασαν εμφύλιες συγκρούσεις ανάμεσα στους Χαλδαίους και τους Αραμαίους που εξασθένησαν σημαντικά την Βαβυλώνα, ανέβαιναν στον θρόνο σφετεριστές βασιλείς ανίκανοι να προστατέψουν αμυντικά την πόλη. Ο Τιγκλάθ Πιλεσέρ Γ' της Ασσυρίας βρήκε την ευκαιρία να καταλάβει την Βαβυλώνα (729 π.Χ.) τον τρίτο χρόνο μετά τον θάνατο του Ναβονάσσαρου όταν βασιλιάς της ήταν ο Χαλδαίος σφετεριστής Ναβού μουκίν ζερί μετατρέποντας την σε Ασσυριακή επαρχία, ο ίδιος ορκίστηκε βασιλιάς της Βαβυλώνας εκτός από βασιλιάς της Ασσυρίας. Με την άνοδο τον θρόνο της Ασσυρίας του βασιλιά Σαργών Β΄ (722 π.Χ.) ένας Χαλδαίος σφετεριστής ο Μαρδούκ απλά Ιντινά Β΄ επαναστάτησε και ανακηρύχθηκε βασιλιάς, ο Σαργών της Ασσυρίας ύστερα από σκληρούς αγώνες που κράτησαν περισσότερο από 10 χρόνια κατάφερε να την ανακαταλάβει (710 π.Χ.). Μετά τον θάνατο του Σαργών ο ίδιος Χαλδαίος σφετεριστής ανακατέλαβε τον θρόνο (703 π.Χ.) αλλά σε έναν χρόνο ο γιος και διάδοχος του Σαργών Σενναχειρείμ κατέπνιξε με βία την επανάσταση, στην συνέχεια τοποθέτησε στον θρόνο της πόλης υποτελείς βασιλείς ένας από τους οποίους ήταν ο ίδιος ο γιος του Ασούρ ναδίν σουμί. Το 694 π.Χ. οι Ελαμίτες κατέλαβαν την πόλη από την Ασσυρία σε συνεργασία με τους Χαλδαίους, σκότωσαν τον Ασούρ ναδίν σουμί τοποθετώντας στην συνέχεια δικούς τους υποτελείς βασιλείς, ο Σεναχειρίμπ ύστερα από πολιορκία που κράτησε 5 χρόνια την ανακατέλαβε (689 π.Χ.) από τον βασιλιά Μουσεζίμπ Μαρδούκ, εξοργισμένος για τον φόνο του γιου του κατέστρεψε εκ θεμελίων την πόλη και λεηλάτησε όλα τα ιερά. Ο γιος και διάδοχος του Σεναχειρίμπ Εσαραδδών κράτησε για τον εαυτό του την βασιλεία της Βαβυλώνας, αποκατέστησε τις καταστροφές του ναού του Μαρδούκ στην Εσαγκίλα που είχε προκαλέσει ο πατέρας του, πριν τον θάνατο του παρέδωσε την βασιλεία της πόλης στον δεύτερο γιό του Σαμάς σουμ ουκίν. Ο Σαμάς σουμ ουκίν πιθανώς ενοχλημένος επειδή αν και μεγαλύτερος αδελφός έχασε τον θρόνο της Ασσυρίας από τον Σαρδανάπαλο επαναστάτησε (652 π.Χ.) με την υποστήριξη των παραδοσιακών εχθρών της Ασσυρίας Χαλδαίων και Ελαμιτών, ο Σαρδανάπαλος αν και μικρότερος αδελφός δεν του χαρίστηκε καταπνίγοντας την εξέγερση με πρωτοφανή βιαιότητα (648 π.Χ.). Ο Σαρδανάπαλος τοποθέτησε νέο υποτελή βασιλιά της Βαβυλώνας τον Κανδαλανού, ο Χαλδαίος στρατηγός Ναβοπολάσσαρ μετά τον θάνατο του Κανδαλανού ανακήρυξε εύκολα την ανεξαρτησία της Βαβυλώνας από την Ασσυρία που είχε εξασθενήσει σημαντικά μετά τον θάνατο του Σαρδανάπαλου.
Η μεγάλη αυτοκρατορία των Χαλδαίων.
Δέκατη δυναστεία της Βαβυλώνας.
Ο Χαλδαίος στρατηγός Ναβοπολάσσαρ σταδιακά κατέλαβε όλες τις επαρχίες της Ασσυρίας που εξασθενούσε συνεχώς, τελευταία επαρχία που παρέμεινε ήταν η Χαρράν η οποία καταλήφθηκε από τον Ναβοπολάσσαρ την εποχή του τελευταίου βασιλιά Ασούρ Ουμπαλίτ Β΄ εγγονού του Σαρδανάπαλου, η Ασσυρία τότε διαλύθηκε έγινε επαρχία της Βαβυλώνας. Τον Ναβοπολάσσαρ διαδέχθηκε ο γιος του Ναβουχοδονόσορας ο μεγαλύτερος βασιλιάς της Βαβυλωνιακής ιστορίας και ένας από τους πιο ένδοξους αρχαίους βασιλείς της Ασίας μεγάλος στρατηγός και διπλωμάτης γνωστός περισσότερο από την Βίβλο. Κατέκτησε την Φοινίκη, την Συρία, την Παλαιστίνη, και προπαντώς το βασίλειο του Ιούδα των απογόνων του Δαβίδ το οποίο δεν είχαν κατορθώσει ποτέ να καταλάβουν οι Ασσύριοι, πολιόρκησε δύο φορές ταΙεροσόλυμα (597, 586 π.Χ.) την δεύτερη φορά τα κατέστρεψε μεταφέροντας ολόκληρο τον πληθυσμό τους στην Βαβυλώνα. Τα γεγονότα της βασιλείας του Ναβουχοδονόσορα περιγράφονται αναλυτικά από την Βίβλο στα πρώτα Κεφάλαια του Δανιήλ σαν ο βασιλιάς που κατέστρεψε τα Ιεροσόλυμα, όπως λένε αναλυτικά οι προφητείες του Ιερεμία στον βασιλιά του Ιούδα Σεδεκία.. Ο Ναβουχοδονόσορας εκτός από μεγάλος στρατιωτικός αρχηγός ήταν και μεγάλος κτίστης, ολοκλήρωσε και επέκτεινε όλα τα έργα του πατέρα του σημαντικότερο έργο του ήταν οι κρεμαστοί κήποι της Βαβυλώνας χάρη της συζύγου του Αμυίτις από την Μηδία όπως περιγράφει ο Βηρωσσός ώστε να της θυμίζει η Βαβυλώνα την πατρίδα της. Μετά τον θάνατο του Ναβουχοδονόσορα εξασθένησε σημαντικά η Βαβυλώνα, τελευταίος βασιλιάς ο Ναβονίδης Ασσύριος στην καταγωγή λάτρης του σεληνιακού θεού Νάνα ο οποίος στράφηκε στους Ασσυριακούς θεούς, παραμέλησε τον Μαρδούκ με αποτέλεσμα ο ντόπιος πληθυσμός της Βαβυλώνας να στραφεί εναντίον του. Ο μεγάλος κατακτητής βασιλιάς των Μήδων και των Περσών Κύρος ο μέγας κατάφερε εύκολα να καταλάβει την Βαβυλώνα στην μάχη του Ώπις (539 π.Χ.) χωρίς να συναντήσει σοβαρή αντίσταση από τον ντόπιο πληθυσμό επειδή ήταν έντονα δυσαρεστημένος με την βασιλεία του Ασσύριου Ναβονίδη.
Η Βαβυλώνα την εποχή των Αχαιμενιδών.
Ο Κύρος ο Μέγας κατέκτησε την Βαβυλώνα για λογαριασμό των Περσών στη μάχη του Ώπις (539 π.Χ.) είναι άγνωστη η τύχη του τελευταίου βασιλιά Ναβονίδη πιθανότατα του χαρίστηκε η ζωή όπως φαίνεται από ιστορίες άλλων βασιλέων που κατέκτησε ο Κύρος. Μετά την ολοκλήρωση της κατάκτησης της Ασίας από τον Κύρο ο μεγάλος Πέρσης κατακτητής επέτρεψε σε όλους τους υποδουλωμένους λαούς να επιστρέψουν στην πατρίδα τους και να λατρέψουν ελεύθερα τον θεό τους, το ίδιο συνέβη και με τους Ιουδαίους που επέστρεψαν στα Ιεροσόλυμα όπως περιγράφεται και από την Βίβλο. 
Οι Πέρσες βασιλείς μετά τον Κύρο με πρώτο τον Δαρείο τον Μέγα καθιέρωσαν την Βαβυλώνα σαν πρωτεύουσα της 9ης σατραπείας και στο μεγαλύτερο επιστημονικό κέντρο της αυτοκρατορίας λαμβάνοντας υπόψη τους την έντονη αρχαία παρουσία στην πόλη των επιστημών ειδικά των μαθηματικών και της αστρονομίας την εποχή της 5ης δυναστείας των Χαλδαίων (9ος - 8ος αιώνας π.Χ.). Οι αστρονομικές μελέτες του βασιλιά Ναβονάσσαρου τελειοποιήθηκαν όπως επίσης η μελέτης της αστρολογίας και των ζωδιακών κύκλων, οι Αχαιμενίδες βασιλείς επέτρεψαν στους Βαβυλώνιους να λατρεύουν ελεύθερα τον Μαρδούκ η λατρεία του οποίου συνεχίστηκε ώς τον 7ο αιώνα μ.χ. που καταλήφθηκε η περιοχή από τους Άραβες. Η υπερφορολόγηση από τον Πέρση βασιλιά Δαρείου Γ' τον Κοδομανό προκειμένου να καλύψει τα έξοδα για τους πολέμους του με τους Έλληνες δημιούργησαν έντονη δυσαρέσκεια στους Βαβυλώνιους, την εποχή του τα περισσότερα ιερά της πόλης εγκαταλείφθηκαν.
Ελληνιστική περίοδος.
Όταν την κατέλαβε, πολλά χρόνια αργότερα, ο Μέγας Αλέξανδρος, αποφάσισε να την ανοικοδομήσει, αλλά τον πρόλαβε ο θάνατος και έτσι, εγκαταλελειμμένη η παλιά ένδοξη πρωτεύουσα, χάθηκε εντελώς, μέχρι που, από τις ανασκαφές που άρχισαν το 1942, ήρθαν στο φως τα ερείπιά της και αποκαλύφθηκε ένα μεγάλο μέρος της. Οι Έλληνες ίδρυσαν θέατρο από οπτόπλινθα που σώζεται σε άριστη κατάσταση και ανακαινίστηκε τον 2ο αιώνα μ.Χ. Ο Στέφανος ο Βυζάντιος αναφέρει ότι μετονομάστηκε σε Σελεύκεια από την δυναστεία των Σελευκιδών.

</doc>
<doc id="53255" url="https://el.wikipedia.org/wiki?curid=53255" title="Στρώματα">
Στρώματα

Τα Στρώματα ("Stratus") αποτελούν επίσημη κατηγορία νεφών, σύμφωνα με τον Άτλαντα νεφών που εξέδωσε το 1957 ο Π.Μ.Ο. η χρήση των οποίων γίνεται από τους μετεωρολόγους και απ΄ όλα τα Γραφεία Καιρού του Κόσμου.
Γενικά τα "Στρώματα" είναι γκρίζα ομοιόμορφα νέφη σαν στρώματα και στη βάση και στη κορυφή τους. Ο ουρανός, όταν σκεπάζεται από τα στρώματα, είναι θαμπός, γκρίζος και βαρύς σαν μολυβένιος. Όταν ο δίσκος του ήλιου είναι ορατός η περίμετρός του φαίνεται καθαρά. Αυτά τα νέφη βρίσκονται σε ύψος κάτω των 2.500 μέτρων. Αποτελούνται από μικρές υδροσταγόνες ή και από λεπτούς πρισματικούς κρυστάλλους, ειδικά όταν επικρατεί χαμηλή θερμοκρασία. Τότε μπορεί ενδεχομένως να παρατηρηθεί και το φαινόμενο της ηλιακής άλω. Έχουν την μορφή της ομίχλης και πολλές φορές προέρχονται απ΄ αυτήν που έχει θερμανθεί και ανέρχεται.
Στις πλαγιές των βουνών πολλές φορές παρατηρούνται να μοιάζουν σαν οριζόντια υπόλευκα κουρέλια που σιγά σιγά ανυψώνονται και αυτά και σχηματίζουν στρώματα. Από τα πραγματικά "στρώματα νέφη" πέφτουν μόνο ψιχάλες βροχής. Επίσης σ΄ αυτά τα νέφη δεν παρατηρούνται ανοδικές κινήσεις ή αν υπάρξουν είναι ελάχιστες. Η διεθνής σύντμισή τους είναι St.

</doc>
<doc id="53256" url="https://el.wikipedia.org/wiki?curid=53256" title="Στρώμα (νέφος)">
Στρώμα (νέφος)



</doc>
<doc id="53258" url="https://el.wikipedia.org/wiki?curid=53258" title="Μελανόστρωμα">
Μελανόστρωμα

Τα Μελανοστρώματα ("Nimbostratus") αποτελούν επίσημη κατηγορία νεφών, σύμφωνα με τον Άτλαντα νεφών που εξέδωσε το 1957 ο Παγκόσμιος Μετεωρολογικός Οργανισμός και χρησιμοποιείται από τους μετεωρολόγους και απ' όλα τα Γραφεία Καιρού του Κόσμου.
Τα "Μελανοστρώματα" είναι στρώματα που αποτελούνται από νέφη τόσο πυκνά που ο Ήλιος ούτε καν ξεχωρίζει. Το χρώμα τους είναι πολύ γκρίζο και πάρα πολύ σκοτεινό σε σύγκριση με όλα τα άλλα είδη νεφών. Συνήθως καλύπτουν όλο τον ουρανό και το ύψος τους είναι από 2.500 - 6.000 μέτρα.
Έχουν εμφάνιση υγρή και από μακριά διαφαίνονται οι σκοτεινές γραμμές βροχής που φτάνουν συχνά μέχρι το έδαφος. Αυτά είναι πραγματικά σύννεφα βροχής. Όταν υφίσταται άνεμος πιθανόν να δείχνουν κομματιασμένα και να κινούνται με μεγάλη ταχύτητα. Θεωρούνται σύννεφα με συνεχείς βροχές, χιόνια ή ακόμα και χαλάζι. Η διεθνής σύντμησή τους είναι Ns.

</doc>
<doc id="53284" url="https://el.wikipedia.org/wiki?curid=53284" title="Σεξουαλικώς μεταδιδόμενο νόσημα">
Σεξουαλικώς μεταδιδόμενο νόσημα

Σεξουαλικώς μεταδιδόμενα νοσήματα ή σεξουαλικώς μεταδιδόμενες λοιμώξεις ή σεξουαλικώς μεταδιδόμενες ασθένειες ή αφροδίσια νοσήματα ονομάζονται ασθένειες ή μολύνσεις οι οποίες μεταδίδονται από άνθρωπο σε άνθρωπο μέσω της ανθρώπινης σεξουαλικής συμπεριφοράς, συμπεριλαμβανομένων του σεξ, του στοματικού σεξ και του πρωκτικού σεξ. Ενώ στο παρελθόν αυτές οι ασθένειες συνήθως αναφέρονταν ως σεξουαλικώς μεταδιδόμενα νοσήματα ή αφροδίσια νοσήματα, τα τελευταία χρόνια ο όρος σεξουαλικώς μεταδιδόμενες λοιμώξεις προτιμάται, καθώς έχει ένα ευρύτερο φάσμα εννοιών: ένα άτομο μπορεί να μολυνθεί και μπορεί να μολύνει άλλους δυνητικά, χωρίς να έχει μια ασθένεια.Για την ακρίβεια η λοίμωξη αναφέρεται στην εισχώρηση βακτηρίων, ιών ή άλλων μικροβίων στο σώμα, ενώ το νόσημα αναφέρεται στην καταστροφή των κυττάρων του οργανισμού με συμπτώματα ή ενδείξεις να είναι εμφανή. Μερικά ΣΜΝ μπορούν να μεταδίδονται και μέσω της χρήσης βελονών μετά τη χρήση τους από ένα μολυσμένο άτομο, καθώς και μέσω της γέννας ή του θηλασμού. Οι σεξουαλικά μεταδιδόμενες λοιμώξεις είναι γνωστές εδώ και εκατοντάδες χρόνια.
Κατάταξη.
Μέχρι τη δεκαετία του 1990, τα ΣΜΝ ήταν ευρέως γνωστά ως αφροδίσια νοσήματα (venereal diseases). Το επίθετο "αφροδίσιος" προέρχεται από το όνομα Αφροδίτη (Venereal από το λατινικό Venus), που ήταν η αρχαιοελληνική και ρωμαϊκή θεά του έρωτα. Κοινωνική νόσος ήταν ένας άλλος ευφημισμός.
Σεξουαλικώς μεταδιδόμενη λοίμωξη είναι ένας ευρύτερος όρος απ' ό,τι το σεξουαλικώς μεταδιδόμενο νόσημα. Μια λοίμωξη είναι μια αποίκιση από ένα παρασιτικό είδος, το οποίο μπορεί να μην έχει αρνητικές επιπτώσεις. Σε μια ασθένεια η λοίμωξη οδηγεί σε μειωμένη ή μη φυσιολογική λειτουργία. Και στις δύο περιπτώσεις η κατάσταση μπορεί να μην παρουσιάζει σημάδια ή συμπτώματα. Αυξημένη κατανόηση των λοιμώξεων, όπως η HPV, οι οποίες μολύνουν τα περισσότερα σεξουαλικά ενεργά άτομα, αλλά προκαλούν ασθένειες μόνο σε λίγα, έχει οδηγήσει σε αυξημένη χρήση του όρου STI. Οι υπάλληλοι δημόσιας υγείας αρχικά εισήγαγαν τον όρο σεξουαλικώς μεταδιδόμενη λοίμωξη, τον οποίο οι κλινικοί γιατροί χρησιμοποιούν όλο και περισσότερο παράλληλα με τον όρο σεξουαλικώς μεταδιδόμενο νόσημα, για να το διακρίνουν από το πρώτο.
Το σεξουαλικώς μεταδιδόμενο νόσημα (ΣΜΝ) μπορεί να αναφέρεται μόνο σε λοιμώξεις που προκαλούν ασθένειες ή μπορεί να χρησιμοποιηθεί πιο χαλαρά ως συνώνυμο της σεξουαλικώς μεταδιδόμενης λοίμωξης (ΣΜΛ). Επειδή οι περισσότεροι από τους ανθρώπους δεν γνωρίζουν ότι έχουν μολυνθεί από ένα ΣΜΝ μέχρι να εξεταστούν ή να αρχίσουν να εμφανίζουν συμπτώματα της νόσου, οι περισσότεροι άνθρωποι χρησιμοποιούν τον όρο ΣΜΝ, ακόμα κι αν ο όρος ΣΜΛ είναι επίσης σωστός σε πολλές περιπτώσεις.
Επιπλέον, ο όρος σεξουαλικώς μεταδιδόμενα νοσήματα μερικές φορές χρησιμοποιείται δεδομένου ότι είναι λιγότερο περιοριστικός όσο αφορά άλλους παράγοντες ή τρόπους μετάδοσης. Για παράδειγμα, η μηνιγγίτιδα μεταδίδεται μέσω της σεξουαλικής επαφής αλλά δεν είναι χαρακτηρισμένη ως ένα ΣΜΝ, επειδή η σεξουαλική επαφή δεν είναι το κύριο μέσο μετάδοσης για τα παθογόνα που προκαλούν μηνιγγίτιδα. Η διαφορά αυτή αντιμετωπίζεται από την πιθανότητα μόλυνσης με άλλα μέσα εκτός της σεξουαλικής επαφής. Σε γενικές γραμμές, ένα ΣΜΝ είναι μια μόλυνση που έχει αμελητέα πιθανότητα μετάδοσης με άλλα μέσα εκτός της σεξουαλικής επαφής, αλλά έχει ένα ρεαλιστικό μέσο μετάδοσης με τη σεξουαλική επαφή (Πιο εξελιγμένα μέσα-μετάγγιση αίματος, κοινή χρήση υποδερμικών βελονών-δεν λαμβάνονται υπόψη). Έτσι, μπορεί κανείς να υποθέσει ότι, αν ένα άτομο έχει προσβληθεί από ένα ΣΜΝ, π.χ. χλαμύδια, γονόρροια, έρπητα των γεννητικών οργάνων, τότε αυτά διαβιβάστηκαν σε αυτό μέσω της σεξουαλικής επαφής.
Οι ασθένειες σε αυτόν τον κατάλογο πιο συχνά μεταδίδονται αποκλειστικά και μόνο από τη σεξουαλική δραστηριότητα. Πολλές μολυσματικές ασθένειες, συμπεριλαμβανομένου του κοινού κρυολογήματος, της γρίπης, της πνευμονίας, και οι περισσότερες άλλες που μεταδίδονται από άτομο σε άτομο, μπορούν επίσης να μεταδοθούν κατά τη διάρκεια της σεξουαλικής επαφής, εάν ένα άτομο έχει μολυνθεί, λόγω της στενής επαφής που υπάρχει. Ωστόσο, ακόμη και αν αυτές τις ασθένειες μπορούν να μεταδοθούν κατά τη διάρκεια του σεξ, δεν θεωρούνται ΣΜΝ.
Ασθένειες.
Παράσιτα.
Οι ψείρες του εφηβαίου είναι αρθρόποδα παράσιτα ( Phthirus pubis ) αρκετά μεγάλα ώστε να είναι ορατά με το μάτι. Πολλαπλασιάζονται γεννώντας αυγά. Οι ψείρες αυτές ζουν μέσα στο τρίχωμα των γεννητικών οργάνων.\
Σημείωση: Στην οικογένεια των παρασίτων αυτών ανήκουν φυσικά και οι γνωστές ψείρες του σώματος και της κεφαλής ( Pediculus humanus corporis / Pediculus humanus capitis ) οι οποίες προτιμούν το τρίχωμα του κορμιού και της κεφαλής.
Η ψώρα είναι μια μεταδοτική δερματική λοίμωξη που οφείλεται το αρθρόποδο παράσιτο ψωρικό ακάρι ( Sarcoptes Scabies ). Το μικροσκοπικό αυτό παράσιτο διαπερνά το δέρμα σχηματίζοντας σήραγγες, αύλακες και φυσαλίδες. Αφού ζευγαρώσει εκεί, γεννά τα αυγά του. Το παράσιτο αυτό βρίσκεται συνήθως στην περιοχή των γεννητικών οργάνων, μεταξύ των δάχτυλων του χεριού, στις μασχάλες, γύρω από τον ομφαλό, στους μηρούς και στην πλάτη. Στις γυναίκες επίσης εμφανίζεται γύρω από τις θηλές του μαστού και στους άντρες πάνω στη βάλανο και την πόσθη του πέους.
Παθοφυσιολογία.
Πολλά STD μεταδίδονται (πιο εύκολα) μέσω των βλεννογόνων του πέους, του αιδοίου, του ορθού, του ουροποιητικού συστήματος και (λιγότερο συχνά-ανάλογα με τον τύπο της λοίμωξης) από το βλεννογόνο του στόματος, του λαιμού, του αναπνευστικού συστήματος και από τα μάτια. Η ορατή μεμβράνη που καλύπτει το κεφάλι του πέους είναι μια βλεννογόνος, αν και δεν παράγει βλέννα (παρόμοια με τα χείλη του στόματος). Οι βλεννώδεις μεμβράνες διαφέρουν από το δέρμα στο ότι επιτρέπουν ορισμένα παθογόνα στο σώμα. Τα παθογόνα είναι επίσης σε θέση να περάσουν μέσα από ασυνέχειες ή εκδορές του δέρματος, ακόμη και πολύ μικρές.
Το σώμα του πέους είναι ιδιαίτερα ευαίσθητο λόγω της τριβής που προκαλείται κατά τη διάρκεια του διεισδυτικού σεξ. Οι κύριες πηγές μόλυνσης σε αύξουσα σειρά είναι τα αφροδίσια υγρά, το σάλιο, ο βλεννογόνος ή το δέρμα (ιδιαίτερα του πέους), ενώ λοιμώξεις μπορούν επίσης να μεταδοθούν από τα περιττώματα, τα ούρα και τον ιδρώτα. Το ποσό της επαφής με μολυσματικές πηγές που προκαλούν λοίμωξη διαφέρει σε κάθε παθογόνο, αλλά σε όλες τις περιπτώσεις μία ασθένεια μπορεί να είναι αποτέλεσμα ακόμη και μικρής επαφή με το υγρό των μεταφορέων, όπως τα αφροδίσια υγρά, σε ένα βλεννογόνο. Αυτός είναι ένας λόγος που η πιθανότητα μετάδοσης πολλών λοιμώξεων είναι πολύ υψηλότερη με το σεξ, παρά με πιο περιστασιακό τρόπο μετάδοσης, όπως η μη-σεξουαλική επαφή-άγγιγμα, αγκάλιασμα, χειραψία-, αλλά δεν είναι ο μόνος λόγος.
Αν και βλεννογόνοι υπάρχουν στο στόμα, όπως και στα γεννητικά όργανα, πολλά ΣΜΝ φαίνεται να είναι ευκολότερο να μεταδοθούν μέσω του στοματικού σεξ. Πολλές λοιμώξεις που μεταδίδονται εύκολα από το στόμα στα γεννητικά όργανα ή από τα γεννητικά όργανα στο στόμα, είναι πολύ πιο δύσκολο να μεταδοθούν από στοματικέ επαφή μόνο. Στην περίπτωση του ιού HIV, τα υγρά των γεννητικών οργάνων τυχαίνει να περιέχουν πολύ μεγαλύτερη ποσότητα του παθογόνου παράγοντα από ό,τι το σάλιο. Ορισμένες λοιμώξεις που επισημαίνονται ως STI μπορούν να μεταδοθούν μέσω άμεσης επαφής με το δέρμα. Ο απλός έρπητας και ο HPV είναι δύο παραδείγματα. Το KSHV, από την άλλη, μπορεί να μεταδοθεί ακόμα και με στοματική επαφή, αλλά και από το σάλιο, όταν χρησιμοποιείται ως σεξουαλικό λιπαντικό.
Ανάλογα με το ΣΜΝ, ένα άτομο μπορεί ακόμα να είναι σε θέση να μεταδώσει μια μόλυνση, ακόμα και εάν δεν υπάρχουν ενδείξεις της νόσου. Ωστόσο ένα άτομο μπορεί να μεταδώσει τον ιό HIV (ΣΜΝ) ανά πάσα στιγμή, ακόμη και αν αυτός δεν έχει αναπτύξει τα συμπτώματα του AIDS (ΣΜΝ).
Όλες οι σεξουαλικές συμπεριφορές που περιλαμβάνουν επαφή με τα σωματικά υγρά ενός άλλου προσώπου θα πρέπει να θεωρείται ότι εμπεριέχουν κάποιο κίνδυνο μετάδοσης των σεξουαλικά μεταδιδόμενων ασθενειών. Η περισσότερη προσοχή έχει δοθεί στον έλεγχο του HIV, που προκαλεί το AIDS, αλλά κάθε ΣΜΝ παρουσιάζει μια διαφορετική κατάσταση.
Όπως μπορεί να παρατηρηθεί από το όνομα, οι σεξουαλικά μεταδιδόμενες ασθένειες μεταδίδονται από το ένα άτομο στο άλλο με ορισμένες σεξουαλικές δραστηριότητες αλλά δεν προκαλούνται στην πραγματικότητα από τις ίδιες τις σεξουαλικές δραστηριότητες. Τα βακτήρια, οι μύκητες, τα πρωτόζωα και οι ιοί εξακολουθούν να είναι αιτιώδεις παράγοντες. Δεν είναι δυνατόν να καλύψουμε οποιαδήποτε σεξουαλικά μεταδιδόμενη ασθένεια από μια σεξουαλική δραστηριότητα με ένα πρόσωπο που δεν μεταφέρει μια ασθένεια αντιστρόφως, ένα άτομο που έχει ένα ΣΜΝ το πήρε από την επαφή του (σεξουαλική ή μη) με κάποιον που είχε, ή το είχαν τα υγρά του σώματος του. Κάποια ΣΜΝ, όπως ο HIV μπορεί να μεταδοθεί από τη μητέρα στο παιδί είτε κατά τη διάρκεια της εγκυμοσύνης είτε του θηλασμού.
Αν και η πιθανότητα μετάδοσης διαφόρων ασθενειών από διάφορες σεξουαλικές δραστηριότητες, ποικίλλει σε μεγάλο βαθμό, σε γενικές γραμμές, όλες οι σεξουαλικές δραστηριότητες μεταξύ δύο (ή περισσοτέρων) ατόμων πρέπει να θεωρούνται ως μια αμφίδρομη διαδρομή για τη διαβίβαση των σεξουαλικά μεταδιδόμενων νοσημάτων.
Οι επαγγελματίες της υγείας προτείνουν ασφαλέστερο σεξ με τη χρήση προφυλακτικών, θεωρώντας τον ως το πιο αξιόπιστο τρόπο για τη μείωση του κινδύνου μόλυνσης από κάποια σεξουαλικώς μεταδιδόμενα νοσήματα κατά τη διάρκεια της σεξουαλικής δραστηριότητας. Αλλά το ασφαλέστερο σεξ δεν πρέπει σε καμία περίπτωση να θεωρηθεί ως απόλυτη εγγύηση. Η μεταφορά και η έκθεση σε σωματικά υγρά, όπως η μετάγγιση αίματος και άλλων προϊόντων αίματος, η κοινή χρήση βελονών ένεσης, οι τραυματισμοί από βελόνες (όταν το ιατρικό προσωπικό τρυπηθεί ακούσια με βελόνες κατά τη διάρκεια ιατρικών διαδικασιών), η κοινή χρήση βελονών δερματοστιξιών (βελόνες για τατουάζ) και ο τοκετός αποτελούν διόδους μετάδοσης. Από αυτά τα διαφορετικά μέσα διατρέχουν ιδιαίτερο κίνδυνο ομάδες όπως το ιατρικό προσωπικό, οι αιμοφιλικοί και οι χρήστες ναρκωτικών.
Πρόσφατες επιδημιολογικές μελέτες έχουν ερευνήσει τα δίκτυα που ορίζονται από τις σεξουαλικές σχέσεις μεταξύ ατόμων, και ανακάλυψαν ότι οι ιδιότητες των σεξουαλικών δικτύων είναι ζωτικής σημασίας για την εξάπλωση των σεξουαλικά μεταδιδόμενων ασθενειών.
Πρόληψη.
Η πρόληψη είναι το κλειδί για την αντιμετώπιση ανίατων σεξουαλικώς μεταδιδόμενων νοσημάτων, όπως ο ιός HIV και ο έρπης. Κλινικές σεξουαλικής υγείας αγωνίζονται για την προώθηση της χρήσης των προφυλακτικών και της προβολής των ομάδων υψηλού κινδύνου. 
Ο πιο αποτελεσματικός τρόπος για την πρόληψη της σεξουαλικής μετάδοσης των ΣΜΝ είναι να αποφεύγεται η επαφή με μέλη του σώματος ή υγρά που μπορεί να οδηγήσουν σε μεταφορά με ένα μολυσμένο σύντροφο. Δεν αφορούν όλες οι σεξουαλικές δραστηριότητες την επαφή: το cybersex, το τηλεφωνικό σεξ ή ο αυνανισμός από απόσταση είναι οι μέθοδοι για την αποφυγή επαφής. Η σωστή χρήση των προφυλακτικών μειώνει την επαφή και τους κινδύνους. Παρά το γεγονός ότι το προφυλακτικό είναι αποτελεσματικό για τον περιορισμό της έκθεσης, κάποια μετάδοση της νόσου μπορεί να συμβεί ακόμα και με ένα προφυλακτικό.
Στην ιδανική περίπτωση, οι δύο σύντροφοι θα πρέπει να εξετάζονται για ΣΜΝ πριν από την έναρξη της σεξουαλικής επαφής ή πριν ξαναρχίσουν και πάλι μαζί, όταν ο ένας από τους δύο είχε επαφή με κάποιον άλλο. Πολλές λοιμώξεις δεν ανιχνεύονται αμέσως μετά την έκθεση, έτσι αρκετό χρονικό διάστημα θα πρέπει να υπάρχει μεταξύ των πιθανών εκθέσεων και των εξετάσεων ώστε αυτές να είναι ακριβής. Ορισμένα σεξουαλικώς μεταδιδόμενα νοσήματα, ιδιαίτερα ορισμένοι ανθεκτικοί ιοί όπως ο ιός HPV, μπορεί να είναι αδύνατο να ανιχνευθούν με τις τρέχουσες ιατρικές διαδικασίες.
Πολλές ασθένειες που θεσμοθετούν μόνιμη λοίμωξη μπορούν έτσι να καταλαμβάνουν το ανοσοποιητικό σύστημα στο οποίο άλλες ασθένειες μεταδίδονται πιο εύκολα.
Εμβόλια.
Υπάρχουν εμβόλια που προστατεύουν από κάποια ιογενή σεξουαλικώς μεταδιδόμενα νοσήματα, όπως η ηπατίτιδα Α, ηπατίτιδα Β και ορισμένοι τύποι του ιού HPV. Ο εμβολιασμός πριν από την έναρξη της σεξουαλικής επαφής συνιστάται να διασφαλίσει τη μέγιστη προστασία.
Προφυλακτικά.
Τα προφυλακτικά παρέχουν προστασία μόνο όταν χρησιμοποιούνται σωστά και μόνο από και προς την περιοχή που καλύπτουν. Ακάλυπτες περιοχές εξακολουθούν να είναι ευπαθείς σε πολλά ΣΜΝ. Στη περίπτωση του HIV, η σεξουαλική οδός μετάδοσης αφορά σχεδόν πάντα το πέος. Μιας και ο ιός HIV δεν μπορεί να εξαπλωθεί μέσω αδιάσπαστου δέρματος, η σωστή θωράκιση του πέους με ένα σωστά φορεμένο προφυλακτικό σταματά αποτελεσματικά τη μετάδοση του HIV από το κόλπο ή τον πρωκτό.
Ένα μολυσμένο υγρό που θα μεταδώσει απευθείας τον ιού του HIV μπορεί ακόμα θεωρητικά να εμφανιστεί κατά τη διάρκεια της σεξουαλικής επαφής. Αυτό μπορεί να αποφευχθεί απλώς με το να μην προβούν σε πράξεις σεξουαλικής επαφής όταν υπάρχουν ανοιχτές πληγές ή αιμορραγία. Άλλα σεξουαλικώς μεταδιδόμενα νοσήματα, ακόμα και ιογενείς λοιμώξεις, μπορούν να προληφθούν με τη χρήση του λατέξ, της πολυουρεθάνης ή των προφυλακτικών πολυισοπρένιου. Μερικοί μικροοργανισμοί και οι ιοί είναι αρκετά μικροί για να περάσουν μέσω των πόρων του φυσικού προφυλακτικού, του δέρματος, αλλά εξακολουθούν να είναι πολύ μεγάλοι για να περάσουν μέσα από το λατέξ ή τα συνθετικά προφυλακτικά.
Η σωστή χρήση προϋποθέτει τα εξής:
Μην ακολουθώντας τις έξι κατευθυντήριες γραμμές παραπάνω διαιωνίζεται η κοινή παρερμηνεία ότι τα προφυλακτικά δεν έχουν ελεγχθεί ή έχουν σχεδιαστεί σωστά. Νέο προφυλακτικό θα πρέπει να χρησιμοποιείται σε κάθε πράξη της επαφής. Η πολλαπλή χρήση του αυξάνει την πιθανότητα θραύσης, νικώντας έτσι την αποτελεσματικότητα του.
Nonoxynol.
Οι ερευνητές ήλπιζαν ότι το nonoxynol-9, ένα κολπικό μικροβιοκτόνο θα βοηθούσε στη μείωση των ποσοστών εμφάνισης ΣΜΝ. Δοκιμές, όμως, έχουν βρει την εφαρμογή μη αποτελεσματική. Στην πραγματικότητα, η χρήση του nonoxynol-9 μπορεί να βάλει τις γυναίκες σε μεγαλύτερο κίνδυνο μόλυνσης από τον HIV.
Διάγνωση.
Οι εξετάσεις ΣΜΝ μπορούν να δοκιμαστούν για μια μόνο λοίμωξη, ή να αποτελούνται από μια σειρά μεμονωμένων δοκιμών για οποιαδήποτε λοίμωξη από ένα ευρύ φάσμα των σεξουαλικώς μεταδιδόμενων νοσημάτων, συμπεριλαμβανομένων των δοκιμών για σύφιλη, τριχομονάδες, γονόρροια, χλαμύδια, έρπητα, ηπατίτιδα και τεστ για τον ιό HIV. Δεν υπάρχουν δοκιμαστικά τεστ για όλους τους μολυσματικούς παράγοντες.
Δεν είναι όλα τα ΣΜΝ συμπτωματικά και τα συμπτώματα μπορεί να μην εμφανιστούν αμέσως μετά τη μόλυνση. Σε μερικές περιπτώσεις μία ασθένεια μπορεί να πραγματοποιηθεί χωρίς συμπτώματα, γεγονός που αφήνει ένα μεγαλύτερο κίνδυνο μετάδοσης της νόσου σε άλλους. Ανάλογα με τη νόσο, μερικά ΣΜΝ χωρίς θεραπεία μπορεί να οδηγήσουν σε υπογονιμότητα, χρόνιο πόνο ή ακόμα και θάνατο. Ο έγκαιρος εντοπισμός και η θεραπεία έχει ως αποτέλεσμα λιγότερες πιθανότητες να μεταδώσουν την ασθένεια, και για ορισμένες συνθήκες μπορεί να βελτιώσει τα αποτελέσματα της θεραπείας.
Υπάρχει συχνά μια περίοδος μετά την αρχική λοίμωξη, κατά την οποία ένα τεστ STI θα είναι αρνητικό. Κατά την περίοδο αυτή η λοίμωξη μπορεί να είναι μεταδοτική. Η διάρκεια αυτής της περιόδου διαφέρει ανάλογα με τη μόλυνση και το τεστ.
Η διάγνωση μπορεί επίσης να καθυστερήσει εξαιτίας της απροθυμίας των μολυσμένων ατόμων να αναζητήσουν έναν ιατρικό επαγγελματία. Μία έρευνα έδειξε ότι άνθρωποι που πάσχουν στρέφονται προς το Διαδίκτυο και όχι σε έναν γιατρό για πληροφορίες σχετικά με σεξουαλικά μεταδιδόμενες λοιμώξεις σε μεγαλύτερο βαθμό από ό, τι για τα άλλα σεξουαλικά προβλήματα.
Αντιμετώπιση.
Υψηλή έκθεση σε κίνδυνο, όπως αυτή που συμβαίνει σε περιπτώσεις βιασμού, μπορεί να αντιμετωπιστεί με αντιβιοτικούς συνδυασμούς όπως αζιθρομυκίνη, cefixime και μετρονιδαζόλη. Μια επιλογή για την θεραπεία των συντρόφων των ασθενών (ενδεικτικές περιπτώσεις) που διαγνώστηκαν με χλαμύδια ή γονόρροια είναι η κλινική πρακτική της αντιμετώπισης των περιπτώσεων των σεξουαλικών συντρόφων με την παροχή οδηγιών ή φαρμακευτικής αγωγής στον ασθενή χωρίς ο πάροχος υγειονομικής περίθαλψης προηγουμένως να έχει εξετάσει τον σύντροφο.
Επιδημιολογία.
Τα ποσοστά STD παραμένουν υψηλά στα περισσότερα μέρη του κόσμου, παρά τις διαγνωστικές και θεραπευτικές εξελίξεις. Σε πολλούς πολιτισμούς, η αλλαγή σεξουαλικών ηθών και η χρήση αντισυλληπτικών χαπιών έχουν εξαλείψει τους παραδοσιακούς σεξουαλικούς περιορισμούς, ιδίως για τις γυναίκες, και οι γιατροί και οι ασθενείς έχουν δυσκολία στην αντιμετώπιση ανοιχτά και με ειλικρίνεια των σεξουαλικών ζητημάτων. Επιπλέον, η ανάπτυξη και εξάπλωση των ανθεκτικών στα φάρμακα βακτήρια (π.χ., ανθεκτικό στην πενικιλλίνη gonococci) κάνει κάποια ΣΜΝ πιο δύσκολο να θεραπευτούν. Αυτό αποδεικνύεται από την ταχεία εξάπλωση του ιού του AIDS (HIV-1) από την Αφρική προς την Ευρώπη και την Αμερική στα τέλη της δεκαετίας του 1970.
Το 1996, ο Παγκόσμιος Οργανισμός Υγείας εκτίμησε ότι πάνω από 1 εκατομμύριο άνθρωποι μολύνονταν καθημερινά. Περίπου το 60% των λοιμώξεων αυτών συμβαίνουν σε νέους ανθρώπους κάτω των 25 ετών και από αυτούς 30% είναι κάτω των 20 ετών. Μεταξύ των ηλικιών 14-19, ΣΜΝ εμφανίζονται συχνότερα στα κορίτσια από τα αγόρια σε μια αναλογία σχεδόν 2:1. Αυτό εξισώνεται στην ηλικία των 20. Υπολογίζεται ότι 340 εκατομμύρια νέα κρούσματα σύφιλης, γονόρροιας, χλαμυδίων και τριχομονάδων συνέβησαν σε όλο τον κόσμο το 1999.
Συχνές αναφορές των σεξουαλικώς μεταδιδόμενων νοσημάτων μεταξύ των σεξουαλικά ενεργών εφήβων κοριτσιών με και χωρίς συμπτώματα κατώτερου γεννητικού συστήματος περιλαμβάνουν τα χλαμύδια (10-25%), τη γονόρροια (3-18%), τη σύφιλη (0-3%), τριχομονάδες (8-16%) και τον ιό του απλού έρπητα (2-12%). Μεταξύ των εφήβων που δεν παρουσιάζουν συμπτώματα της ουρηθρίτιδας, τα ποσοστά απομόνωσης περιλαμβάνουν τα χλαμύδια (9-11%) και τη βλεννόρροια (2-3%). Τουλάχιστον μια στις τέσσερις έφηβες στις ΗΠΑ έχει ένα σεξουαλικά μεταδιδόμενο νόσημα. Μεταξύ των κοριτσιών που παραδέχτηκαν ότι έκαναν σεξ, το ποσοστό ήταν 40%.
Το AIDS είναι η κυριότερη αιτία θνησιμότητας στην σημερινή Αφρική νοτίως της Σαχάρας. Η πλειοψηφία των μολύνσεων από τον HIV έχουν αποκτηθεί μέσω σεξουαλικών σχέσεων χωρίς προφυλάξεις μεταξύ συντρόφων, ένας εκ των οποίων έχει τον ιό HIV. Περίπου 1,1 εκατομμύρια άτομα ζουν με HIV / AIDS στις Ηνωμένες Πολιτείες και το AIDS παραμένει η κύρια αιτία θανάτου για τις Αφρο-Αμερικανίδες ηλικιών 25-34. Η ηπατίτιδα έχει επίσης χαρακτηριστεί ως μια σεξουαλικά μεταδιδόμενη ασθένεια, διότι μπορεί να μεταδοθεί σεξουαλικά. Η νόσος βρίσκεται σε παγκόσμιο επίπεδο με τα υψηλότερα ποσοστά στην Ασία και την Αφρική και τα χαμηλότερα ποσοστά στην Αμερική και Ευρώπη. Παγκοσμίως, έχουν μολυνθεί περίπου δύο δισεκατομμύρια άνθρωποι από τον ιό της ηπατίτιδας Β.
Σύμφωνα με έρευνα του πανεπιστημίου του Κολοράντο που διεξήχθηκε το 2007 ο ένας στους πέντε νέους ηλικίας 16-27 χρονών προσβάλεται απο κάποιο ΣΜΝ και απο αυτούς πάνω απο το 40% δεν καταφεύγει σε κάποιον προληπτικό έλεγχο μέχρις να εμφανιστούν τα πρώτα ανησυχητικά συμπτώματα ενώ ένα 10% καταφεύγει σε κάποιον αφροδισιολόγο ή σεξολόγο αφότου πιά το νόσημα έχει αναπτυχθεί σε σοβαρό βαθμό. Γυναίκες ηλικίας 16-20 χρονών που αλλάζουν συχνά ερωτικούς συντρόφους έχουν αυξημένη πιθανότητα σχεδόν κατά 25% σε σχέση με τον υπόλοιπο πληθυσμό να αποκτήσουν ΣΜΝ αλλά και άντρες ηλικίας 18-24 χρονών που αλλάζουν συχνά ερωτικούς συντρόφους έχουν αυξημένη πιθανότητα περίπου 34% να αποκτήσουν ΣΜΝ. Αξίζει να σημειωθεί ότι οι περισσότεροι νέοι (83%)που κατέφυγαν σε εξετάσεις παραδέχονται ότι αρέσκονταν να αναζητούν νέους συντρόφους στην ερωτική τους ζωή, να κάνουν ανταλλαγές συντρόφων και γενικώς είχαν άκρατη σεξουαλική ζωή. Ο στοματικός και ο πρωκτικός έρωτας είναι απο τους συχνότερους τρόπους μετάδοσης ασθενειών λόγω των μικροπληγών που δημιουργούνται που μπορούν να φέρουν σε επαφή τα σπερματικά υγρά με το αίμα του ερωτικού συντρόφου. Εκτιμάται ότι σχεδόν τα μισά νεαρά ζευγάρια που επιδείδονται σε τέτοιου ειδους ερωτικές συνευρέσεις αποκτούν κάποιο ΣΜΝ.
Ιστορία.
Τα πρώτα καταγεγραμμένα ευρωπαϊκά ξεσπάσματα της ασθένειας που είναι γνωστή ως σύφιλη εμφανίστηκαν το 1494, όταν ξέσπασε μεταξύ γαλλικών στρατευμάτων που πολιορκούσαν τη Νάπολη. Η νόσος σάρωσε ολόκληρη την Ευρώπη, σκοτώνοντας περισσότερους από πέντε εκατομμύρια ανθρώπους. Όπως περιγράφει ο ανθρωπολόγος Τζάρεντ Ντάιμοντ: "Όταν η σύφιλη για πρώτη φορά σίγουρα καταγράφηκε στην Ευρώπη το 1495, οι φλύκταινές κάλυπταν συχνά το σώμα από το κεφάλι μέχρι τα γόνατα και είχε σαν αποτέλεσμα η σάρκα να πέφτει από πρόσωπα των ανθρώπων και οδήγησε στο θάνατο μέσα σε λίγους μήνες", πράγμα που την καθιστά πολύ πιο θανατηφόρα από ό,τι είναι σήμερα. Ο Diamond καταλήγει: «Μέχρι το 1546, η νόσος είχε εξελιχθεί στην ασθένεια με τα συμπτώματα που είναι τόσο γνωστά σε μας σήμερα».
Πριν από την εφεύρεση των σύγχρονων φαρμάκων, σεξουαλικώς μεταδιδόμενα νοσήματα ήταν γενικά ανίατα και η θεραπεία περιοριζόταν στην αντιμετώπιση των συμπτωμάτων της νόσου. Το πρώτο εθελοντικό νοσοκομείο για αφροδίσια νοσήματα ιδρύθηκε το 1746 και ονομαζόταν London Lock Hospital. Η θεραπεία δεν ήταν πάντα εθελοντική: κατά το δεύτερο μισό του 19ου αιώνα, το Διάταγμα
Μεταδοτικών Ασθενειών τέθηκε σε ισχύ για τη σύλληψη ύποπτων ιερόδουλων.
Η πρώτη αποτελεσματική θεραπεία για μια σεξουαλικά μεταδιδόμενη ασθένεια ήταν η Salvarsan, μια θεραπεία για σύφιλη. Με την ανακάλυψη των αντιβιοτικών, ένας μεγάλος αριθμός των σεξουαλικά μεταδιδόμενων ασθενειών έγιναν εύκολα ιάσιμες, και αυτό, σε συνδυασμό με αποτελεσματικές εκστρατείες δημόσιας υγείας, οδήγησε στην εντύπωση στο κοινό κατά τη διάρκεια της δεκαετίας του '60 και του '70 ότι έχουν πάψει να είναι μια σοβαρή ιατρική απειλή.
Κατά την περίοδο αυτή, η σημασία της ανίχνευσης των επαφών για τη θεραπεία σεξουαλικώς μεταδιδόμενων νοσημάτων είχε αναγνωριστεί. Με τον εντοπισμό των σεξουαλικών συντρόφων των μολυσμένων ατόμων, τον έλεγχο τους για λοίμωξη, τη θεραπεία του μολυσμένου και τον εντοπισμό των επαφών τους με τη σειρά του, οι κλινικές ΣΜΝ θα μπορούσαν να είναι πολύ αποτελεσματικές στην καταστολή λοιμώξεων στο γενικό πληθυσμό.
Στη δεκαετία του '80, πρώτα ο έρπης των γεννητικών οργάνων και στη συνέχεια το AIDS εμφανίστηκαν στην συνείδηση του κοινού ως σεξουαλικά μεταδιδόμενες ασθένειες που δεν θα μπορούσαν να θεραπευτούν από τη σύγχρονη ιατρική. Το AIDS συγκεκριμένα έχει μια μακρά ασυμπτωματική περίοδο, διάστημα κατά το οποίο ο HIV μπορεί να αναπαράγεται και η ασθένεια μπορεί να μεταδοθεί σε άλλους - ακολουθούμενη από μια συμπτωματική περίοδο, η οποία οδηγεί γρήγορα στο θάνατο εάν δεν θεραπευθεί.

</doc>
<doc id="53285" url="https://el.wikipedia.org/wiki?curid=53285" title="Σεξουαλικώς μεταδιδόμενες ασθένειες">
Σεξουαλικώς μεταδιδόμενες ασθένειες



</doc>
<doc id="53286" url="https://el.wikipedia.org/wiki?curid=53286" title="Αφροδίσια νοσήματα">
Αφροδίσια νοσήματα



</doc>
<doc id="53287" url="https://el.wikipedia.org/wiki?curid=53287" title="Σεξουαλικά μεταδιδόμενα νοσήματα">
Σεξουαλικά μεταδιδόμενα νοσήματα



</doc>
<doc id="53288" url="https://el.wikipedia.org/wiki?curid=53288" title="Σεξουαλικά μεταδιδόμενες ασθένειες">
Σεξουαλικά μεταδιδόμενες ασθένειες



</doc>
<doc id="53289" url="https://el.wikipedia.org/wiki?curid=53289" title="Χαλάζι">
Χαλάζι

Το χαλάζι είναι μια μορφή υετού, που αποτελείται από κομμάτια πάγου, μορφής σφαιριδίων ή άλλων σχημάτων, που ονομάζονται χαλαζόκοκκοι και πέφτουν κατά τη διάρκεια καταιγίδων, από μεγάλα καταιγιδοφόρα σύννεφα (σωρειτομελανίες). Όταν κατά την χαλαζόπτωση πέφτουν τεράστιες ποσότητες χαλαζόκοκκων μεγάλου μεγέθους και βάρους επί αρκετά λεπτά, τότε το φαινόμενο αναφέρεται ως χαλαζοθύελλα.
Σχηματισμός.
Το χαλάζι εμφανίζεται όταν η υγρασία της ατμόσφαιρας συμπυκνώνεται πάνω σε σκόνη ή άλλα κέντρα συμπύκνωσης, τα οποία μπορεί να είναι μικρά έντομα ή κρύσταλλοι πάγου, ενώ η θερμοκρασία είναι κάτω από τους 0° Κελσίου. Οι μικροί πυρήνες των κόκκων που σχηματίζονται κατ' αυτό τον τρόπο μεγαλώνουν γρήγορα, καθώς η τάση των κορεσμένων ατμών πάνω από τον πάγο είναι μεγαλύτερη από την αντίστοιχη πάνω από νερό. Οι κόκκοι μπορούν να μεγαλώσουν κι άλλο, καθώς η λανθάνουσα θερμότητα που απελευθερώνεται από την στερεοποίηση του νερού λιώνει το εξωτερικό περίβλημα, κάτι που επιτρέπει τη συνένωση κόκκων μεταξύ τους. Όταν ο χαλαζόκοκκος γίνει αρκετά βαρύς ώστε να μην παρασύρεται απ' τον άνεμο και να μην μπορεί να συγκρατηθεί από τα ανοδικά ρεύματα που αναπτύσσονται κατά τη διάρκεια των καταιγίδων, πέφτει προς το έδαφος.
Διαστάσεις και σχήματα.
Οι κόκκοι του χαλαζιού μπορεί να έχουν μέγεθος από μερικά χιλιοστά μέχρι μερικά εκατοστά, αλλά σπανιότατα μπορεί να φτάσουν και στο μέγεθος μπάλας του τένις ή και ακόμα μεγαλύτερα μεγέθη και τότε χρησιμοποιείται συχνά ο όρος χαλαζόκοκκος-τέρας. Το σχήμα τους εξαρτάται από τον τρόπο που στριφογυρίζουν μέσα στα σύννεφα πριν πέσουν. Συνήθως είναι σχεδόν σφαιρικό ή ελλειπτικό σαν μικρού αυγού ή μερικές φορές σαν μικρού αχλαδιού. Κατά καιρούς πάντως έχουν πέσει και χαλαζόκοκκοι με αγκαθωτές προεξοχές.
Κίνδυνοι.
Το χαλάζι προκαλεί συχνά εκτεταμένες καταστροφές σε καλλιέργειες, αυτοκίνητα, αεροσκάφη και γυάλινες κατασκευές, ιδιαίτερα όσες έχουν γυάλινες οροφές. Σπανιότερα έχουν αναφερθεί ακόμα και θάνατοι ανθρώπων που εκτέθηκαν σε πολύ έντονη χαλαζόπτωση, λόγω θανατηφόρων κρανιοεγκεφαλικών κακώσεων. Μία ιδιαίτερα γνωστή καταστροφική χαλαζόπτωση έπληξε το Μόναχο της Γερμανίας στις 12 Ιουλίου 1984, προκαλώντας μεγάλες καταστροφές. Επιπροσθέτως, όταν πέφτουν μεγάλες ποσότητες χαλαζόκοκκων αλλά μικρού μεγέθους, προκαλούν επικίνδυνη ολισθηρότητα στο οδόστρωμα, με συχνή πρόκληση τροχαίων, καθώς δημιουργείται μεγαλύτερη ολισθηρότητα στο οδόστρωμα από αυτή που δημιουργείται με το χιόνι.
Τα τελευταία χρόνια έχουν αναπτυχθεί μέθοδοι ανίχνευσης των καταιγίδων που μπορούν να προκαλέσουν χαλαζόπτωση, με χρήση ραντάρ και μετεωρολογικών δορυφόρων, όμως το κακό είναι ότι πρακτικά είναι δύσκολο να υπάρξει εκ των προτέρων εκτίμηση πόσο βαρύ θα είναι το χαλάζι και σε ποιο σημείο θα χτυπήσει.

</doc>
<doc id="53290" url="https://el.wikipedia.org/wiki?curid=53290" title="Κακόρρευμα Μεσσηνίας">
Κακόρρευμα Μεσσηνίας

Το Κακόρεμα είναι χωριό της Μεσσηνίας που βρίσκεται σε ύψος περίπου 240 μ. από την επιφάνεια της θάλασσας, σε απόσταση 1.5 χλμ από αυτήν. Υπάγεται στην Κοινότητα Χράνων του Καλλικρατικού Δήμου Μεσσήνης..
Ιστορία.
Άγνωστη παραμένει η ημερομηνία ίδρυσης του χωριού. Ήδη αναφέρεται ως " Cacorema " στη δημοσίευση " Breve Descrittione del Regno di Morea " της ενετικής απογραφής του 1702 - 1703 από τον Giust' Emilio Alberghetti, δημοσιευμένο από τον Ρ. Α. Pacifico. Ήταν χωριό της Territorio di Coron της Provincia di Messenia. 
Ονομασία: Για την προέλευση του ονόματός του υπάρχουν δύο τοπικές προφορικές παραδόσεις. Η πρώτη φέρει την ονομασία να προέρχεται από το παρακείμενο φαράγγι του Μπαστάρδη, οπου κατά το παρελθόν σε μεγάλη κακοκαιρία αναφέρεται να έχει παρασύρει άλογα από τις δυτικές ορεινές περιοχές του όρους Λυκόδημο έως το χωριό. Η δεύτερη αποδίδει την ονομασία του χωριού από τον αρκετά ισχυρό δυτικό άνεμο, ο οποίος φυσά αρκετές ημέρες το χρόνο στην περιοχή. 
Διοικητικές μεταβολές: Την 21/04/1835, ως οικισμός υπό το όνομα " Κακόρρευμα Κορώνης Πυλίας " προσαρτάται στον τότε Δήμο Κορώνης με έδρα το Πεταλίδι Μεσσηνίας. Στο Φ.Ε.Κ. 133 της 07/06/1890 με απόφαση του ο οικισμός Κακόρρευμα μαζί με άλλους οικισμούς αποτελεί τμήμα του Β΄ Τάξεως νεοσύστατου Δήμου Αιπείας με έδρα την κωμόπολη της Λογγάς. Εικοσι δύο χρόνια αργότερα το Κακόρρευμα θα αποτελέσει έδρα της Κοινότητας Κακορρεύματος, με την απόσπαση του ίδιου του οικισμού και των κοντινών του συνοικισμών Βίγλας και Καφού από τον Δήμο Αιπείας. Το 1951 και το 1971 αναγνωρίζονται ως οικισμοί και προσαρτώνται στην κοινότητα Κακορρεύματος οι οικισμοί Χράνοι και Επισκοπή αντίστοιχα. Κατά τη δεκαετία του 1970 η πλειονότητα των κατοίκων μετακινήθηκε στον τότε συνοικισμό Χράνοι που ήταν κοντά στην θάλασσα και τις συγκοινωνίες και αρχίζει να αναπτύσσεται. Μετά από απόφαση του Κοινοτικού Συμβουλίου (28/10/1972), η οποία εγκρίνεται από την τότε Κυβέρνηση, μεταφέρεται η έδρα της Κοινότητας στους Χράνους. Το 1976 αλλάζει και το όνομά της Κοινότητας βάσει της νέας έδρας. Το 1997 η Κοινότητα Χράνων καταργείται και το Κακόρρευμα ακολουθεί τους υπόλοιπους οικισμούς της Κοινότητας στο νέο "Καποδιστριακό" Δήμο Αιπείας με έδρα την κωμόπολη της Λογγάς, εκατόν δέκα χρόνια μετά την πρώτη σύσταση και ίδρυση Δήμου για την ίδια περιοχή και με το ίδιο όνομα. Τελευταία τέτοιου είδους μεταβολή το Κακόρρευμα αντιμετωπίζει το 2010, όπου με το ΦΕΚ 87Α - 07/06/2010, ο οικισμός αποσπάται εκ νέου από το Δήμο Αιπείας και προσαρτάται στον "Καλλικρατικό" Δήμο Μεσσήνης με έδρα την ομώνυμη με το Δήμο πόλη. 
Κάτοικοι.
Πληθυσμιακή σύσταση και προέλευση: Το χωριό αναφέρεται στις Ενετικές απογραφές κατά τα τέλη του 17ου αιώνα, με 5 οικογένειες και 20 κατοίκους. Οι περισσότεροι παλαιοί κάτοικοί του προέρχονται από μετακινήσεις πληθυσμού από τα βόρεια του Νομού Μεσσηνίας και την Αρκαδία περί τους χρόνους της απελευθέρωσης από την Οθωμανική κατάκτηση. Ανήκαν πιθανότατα σε οικογένειες των επονομαζόμενων "Ανεβοκατεβατών". Στην τοπική προφορική παράδοση η μόνη προϋπάρχουσα των υπολοίπων οικογένεια είναι αυτή με το όνομα "Μπουσούνης". Οι κάτοικοί του γνώρισαν τραγικές στιγμές κατά τον εμφύλιο πόλεμο του 1945-1949 καθώς και την πίκρα της ξενιτιάς που το στέρησαν από το άνθος της γενεών του '50 και '60 που κατέφυγαν στην μεγάλη τους πλειοψηφία στις Ηνωμένες Πολιτείες Αμερικής και την Αυστραλία. Κατά την απογραφή του 2011 ο πληθυσμός του ανερχόταν σε 67 κατοίκους. 
Στις μέρες μας το χωριό μαζί με την γύρω περιοχή έχει απολέσει σε μεγάλο βαθμό τον άλλοτε αγροτικό του χαρακτήρα και αποτελεί τόπο παραθεριστικής κατοικίας, αλλά και μόνιμης εγκατάστασης για πολλλούς από τους επισκέπτες. Ο πληθυσμός του αποτελείται από τους εναπομείναντες Έλληνες ή τους απογόνους τους καθώς και πλειοψηφία από Γερμανούς, Βρετανούς και υπηκόους άλλων χωρών της Ευρωπαϊκής Ένωσης. 
Πίνακας Εξέλιξης Πληθυσμού του οικισμού " Κακόρρευμα " σύμφωνα με τις διάφορες απογραφές: 
Εκπαίδευση: Αποτέλεσε έδρα μονοθέσιου δημοτικού σχολείου που συγκέντρωνε παιδιά και από τα γύρω χωριά πριν και μετά τον Β΄Παγκόσμιο πόλεμο. Το 1912 μαρτυρείται ήδη η ύπαρξη σχολείου. Το σχολείο έκλεισε στις αρχές της δεκαετίας του 1980 μεταφερόμενο στους Χράνους. Μάρτυρας εκείνης της εποχής σφύζουσας από παιδικές φωνές στέκει ακόμη το κτήριο του Δημοτικού Σχολείου με την μονόχωρη αίθουσά του και το παραπλεύρως ευρισκόμενο μικρό διαμέρισμα για τον εκάστοτε δάσκαλο. 
Αξιοθέατα και κτίρια του χωριού.
Αξιοθέατα: Στην γύρω περιοχή υπάρχουν διάσπαρτα υπολείμματα από χριστιανικούς ναΐσκους που χρησιμοποιούνταν επί Οθωμανών Τούρκων. Δυστυχώς έως αυτή μόνο η προφορική παράδοση είναι το τεκμήριο αυτής της μαρτυρίας. Μέσα στον οικισμό του χωριού βρίσκονται σήμερα δύο ναοί: ο Άγιος Βασίλειος σε ρυθμό απλής βασιλικής χτισμένος το 1894 από τους κατοίκους του χωριού, ο οποίος είναι η έδρα της Ενορίας που καλύπτει το ποίμνιο της τέως Κοινότητας Κακορρεύματος / Χράνων και ο Άγιος Δημήτριος μικρός ναός σε ρυθμό βασιλικής, χτισμένος κατά την Οθωμανική Κατάκτηση που εξυπηρετεί τις ανάγκες του κοιμητηρίου του χωριού. 
Δίπλα στον κυρίως οικισμό βρίσκεται και το μικρό φαράγγι του Μπαστάρδη, εκτεινόμενο από την θάλασσα έως την περιοχή Κλήμα γειτνιάζουσα με τον όμορο Δήμο Αιπείας, το οποίο διατρέχουν νερά από την πηγή Κάνελος που εξασφαλίζει επαρκή ποσότητα υδάτων στο χωριό. Το φαράγγι αυτό προσφέρεται για πεζοπορία από την περιοχή της θάλασσας έως τα προαναφερθέντα σύνορα του Δήμου, πράγμα που επισημαίνεται και σε ενημερωτικές πινακίδες στους Χράνους. Κοντά στον οικισμό αναφέρεται η ύπαρξη του "Λουτρού του Αγά" χωρίς να έχει τεκμηριωθεί η ύπαρξη εγκαταστάσεων ή κάποιας φυσικής κατασκευής, η οποία να δικαιολογεί μία τέτοια ονομασία. 
Υπάρχουν και δύο πηγάδια χτισμένα με το Οθωμανικό Σύστημα. Το ένα μάλιστα ονομάζεται "Τούρκος" και είναι επισκέψιμο, πολύ κοντά στο χωριό.
Στην περιοχή υπάρχουν κτήματα με εκατοντάδες ελαιόδενδρα, τα οποία αποτελούσαν και το κύριο προϊόν της περιοχής κατά το παρελθόν. Εντός του οικισμού υφίστανται ακόμη απομεινάρια παραδοσιακού ελαιοτριβείου. 
Στα ανατολικά μπορεί να δει κανείς τον Μεσσηνιακό Κόλπο μέχρι την πόλη της Καλαμάτας, την Μεσσηνιακή Μάνη και τα βουνά του μεσαίου ποδιού της Πελοποννήσου μέχρι το ακρωτήριο Ταίναρο. Επίσης στο νότιοανατολικό μέρος του ορίζοντα φαίνεται ο οικισμός της Κορώνης και οι γειτονικές του περιοχές με τους απέραντους ελαιώνες και μικρά ή μεγάλα χωριά. Στα δυτικά του χωριού υπάρχουν υψώματα που ανήκουν στο συγκρότημα του όρους Λυκόδημου. 
Σημερινή κατάσταση: Τα περισσότερα από τα κτίσματα του χωριού έχουν ανακατασκευαστεί και υπάρχουν καινούρια που έχουν ομορφύνει την εικόνα του χωριού ανάμεσα στους κήπους του. Υπάρχει καλής ποιότητας ασφάλτινος δρόμος που συνδέει το χωριό με τις γειτονικές περιοχές. Διαθέτει ηλεκτρικό ρεύμα, σύστημα ύδρευσης και δυνατότητα σύνδεσης υπηρεσιών φωνής (voice) και δεδομένων (data-adsl) μέσω δημόσιας τηλεφωνικής καθολικής υπηρεσίας.
Εκκλησιαστικά το χωριό αποτελεί έδρα της Ενορίας του Αγίου Βασιλείου Κακορρεύματος και υπάγεται στην Αρχιερατική Περιφέρεια Πεταλιδίου της Ιεράς Μητροπόλεως Μεσσηνίας. 
Αποστάσεις:
Χάρτης περιοχής.
&lt;mapframe latitude="36.888957" longitude="21.887341" zoom="14" width="1000" height="500" align="center" /&gt;

</doc>
<doc id="53291" url="https://el.wikipedia.org/wiki?curid=53291" title="Αισθητήρας λ">
Αισθητήρας λ

Ο αισθητήρας λ (ή αισθητήρας οξυγόνου) είναι μια ηλεκτρονική διάταξη που προσδιορίζει την περιεκτικότητα σε οξυγόνο ενός αερίου ή υγρού σε εξέταση. Η εφαρμογή του αισθητήρα λ ξεκίνησε το 1970 με κατασκευάστρια εταιρία την Bosch. Σήμερα βρίσκεται τεχνολογικά στην 3η γενιά, που είναι η γενιά του θερμαινόμενου λήπτη λ. Εφαρμογές του συναντώνται στην αυτοκίνηση, για τον προσδιορισμό των ρύπων στα καυσαέρια και την αποστολή ανάλογων πληροφοριών στην ηλεκτρονική μονάδα ελέγχου του συστήματος ψεκασμού, για διόρθωση της αναλογίας του καυσίμου μείγματος στη στοιχειομετρική.
Κατασκευή του αισθητήρα λ.
Ο αισθητήρας λ είναι ένας ηλεκτρολύτης σε στερεά μορφή και αποτελείται από ένα κεραμικό αεροστεγές σώμα, το οποίο είναι κλειστό στο ένα άκρο του. Το υλικό κατασκευής του σώματος του ηλεκτρολύτη είναι το οξείδιο του Ζιρκονίου (ZrO2), το οποίο στερεώνεται (σταθεροποιείται) με τη βοήθεια ενός υλικού από οξείδιο του Υτρίου (Υ2Ο2).
Το σώμα του αισθητήρα λ καλύπτεται και στις δυο πλευρές του (εσωτερικά και εξωτερικά) από ηλεκτρόδια, κατασκευασμένα από σπογγώδη πλατίνα (λευκόχρυσο). Η πλευρά της πλατίνας που εκτίθεται στα καυσαέρια καλύπτεται από ένα πορώδες κεραμικό στρώμα από οξείδιο του αργιλίου (Al2O3). Το υλικό αυτό τοποθετείται για την προστασία της πλατίνας από τις φθορές που προκαλούν οι επικαθήσεις των καυσαερίων. Στο εξωτερικό μέρος του τμήματος του αισθητήρα που είναι εκτεθειμένο στα καυσαέρια υπάρχει ένας ατσάλινος σωλήνας, για την προστασία του αισθητήρα από μηχανικές καταπονήσεις, τις οποίες προκαλούν τα σωματίδια που υπάρχουν στα καυσαέρια. Ο σωλήνας αυτός φέρει αυλακώσεις, μέσα από τις οποίες εισέρχονται τα καυσαέρια και οδηγούνται προς το ηλεκτρόδιο (-) της εξωτερικής πλευράς.
Στο τμήμα του αισθητήρα που είναι εκτεθειμένο στον ατμοσφαιρικό αέρα υπάρχει μια οπή (τρύπα). Από αυτήν την οπή εισέρχεται ο αέρας στο εσωτερικό του αισθητήρα και έρχεται σε επαφή με το ηλεκτρόδιο (+) της εσωτερικής πλευράς του.
Το ηλεκτρόδιο (-) γειώνεται μέσω μιας επαφής στο σωλήνα της εξάτμισης, ενώ το ηλεκτρόδιο (+) συνδέεται με τον ακροδέκτη του αισθητήρα, μέσω ενός ηλεκτροδίου σύνδεσης.
Ο αισθητήρας λ μοιάζει εξωτερικά με ένα μπουζί και τοποθετείται στην πολλαπλή εξαγωγής ή και πάνω στον καταλύτη. Πάνω στον καταλύτη τοποθετείται πριν την είσοδο των καυσαερίων στον κεραμικό μονόλιθο. Ο αισθητήρας λ είναι το βασικό εξάρτημα των κλειστών συστημάτων ρύθμισης. Γι’ αυτό και τα κλειστά συστήματα ρύθμισης έχουν την ονομασία LAMBDA – CLOSED – LOOP – CONTROL.
Εφαρμογές στην αυτοκίνηση.
Λειτουργία.
Ο αισθητήρας λ (μαζί με τον καταλυτικό μετατροπέα) φροντίζει, ώστε τα ποσοστά των ρύπων στα καυσαέρια να παραμένουν κάτω από τα επιτρεπτά όρια τιμών. Επειδή τοποθετείται στο σύστημα της εξάτμισης του αυτοκινήτου, είναι διαρκώς εκτεθειμένος σε υψηλές θερμοκρασίες, σε χημικές επιδράσεις και σε μηχανικές καταπονήσεις (δονήσεις). Γι’ αυτό το λόγο φθείρεται εύκολα και πρέπει να ελέγχεται σε τακτά χρονικά διαστήματα. Αν ο αισθητήρας λ δε λειτουργεί σωστά, τότε οι τιμές των ρύπων θα ξεπεράσουν κατά πολύ τις επιτρεπτές τιμές. Ο λήπτης λ παρέχει τις πληροφορίες ανατροφοδότησης στον εγκέφαλο του συστήματος τροφοδοσίας (ηλεκτρονικά ρυθμιζόμενο καρμπυρατέρ ή ηλεκτρονικό σύστημα ψεκασμού – injection) και σε συνδυασμό με τον καταλύτη επιτυγχάνει μείωση των εκπομπών καυσαερίων.
Η κυριότερη προϋπόθεση για τον περιορισμό των ρύπων στα καυσαέρια, σε κινητήρα που είναι εφοδιασμένος με τριοδικό καταλυτικό μετατροπέα, είναι να λειτουργεί ο κινητήρας στη στοιχειομετρική αναλογία (λ=1) ή με πολύ μικρή (μικρότερη του 1%) απόκλιση από αυτή. Αυτό δεν είναι δυνατό να επιτευχθεί ακόμα και σε κινητήρα, ο οποίος διαθέτει το πλέον σύγχρονο σύστημα ψεκασμού του καυσίμου μείγματος, αν δεν υπάρχει ένα κλειστό σύστημα το οποίο να ρυθμίζει συνέχεια το μείγμα αέρα-καυσίμου, ανάλογα με τις τιμές των ρύπων στα καυσαέρια.
Ο προσδιορισμός των τιμών των ρύπων στα καυσαέρια από τον αισθητήρα λ γίνεται με έμμεσο τρόπο. Δηλαδή, δε μετράει απευθείας τις τιμές τους, αλλά τις προσδιορίζει μετρώντας τη συγκέντρωση των μορίων του οξυγόνου, που περιέχονται στα καυσαέρια. Έτσι αν ανιχνεύσει μεγάλη ποσότητα οξυγόνου, αυτό σημαίνει ότι το μείγμα που κάηκε ήταν «φτωχό» (λ&gt;1), ενώ αν ανιχνεύσει ελάχιστη ως μηδενική ποσότητα οξυγόνου, αυτό σημαίνει ότι το μείγμα που κάηκε ήταν «πλούσιο» (λ&lt;1). Επειδή, λοιπόν, ο αισθητήρας λ μετράει την ποσότητα του οξυγόνου στα καυσαέρια λέγεται και αισθητήρας οξυγόνου. Αρχικά μάλιστα λεγόταν αισθητήρας οξυγόνου αερίων εξαγωγής (Exhaust Gas Oxygen Sensor – EGO sensor).
Η ποσότητα του οξυγόνου που περιέχεται στα καυσαέρια είναι ανάλογη με τη σύσταση του καυσίμου μείγματος, το οποίο έχει εισαχθεί στον κινητήρα και έχει καεί. Άρα, ο αισθητήρας λ μετρά εκ των υστέρων και με έμμεσο τρόπο τη σύσταση του μείγματος αέρα-βενζίνης.
Στις υψηλές θερμοκρασίες, όταν τα μόρια του οξυγόνου έλθουν σε επαφή με την πλατίνα, τότε ιονίζονται. Αν οι συγκεντρώσεις των μορίων του οξυγόνου στα ηλεκτρόδια είναι διαφορετικές, τότε εμφανίζεται μια τάση (διαφορά δυναμικού) μεταξύ τους. Τότε μέσα από το κεραμικό σώμα του αισθητήρα, το οποίο στις υψηλές θερμοκρασίες γίνεται αγώγιμο, διέρχονται ιόντα οξυγόνου, δηλαδή συμπεριφέρεται σαν ηλεκτρολύτης.
Αν λοιπόν το καύσιμο μείγμα που κάηκε ήταν πλούσιο, τότε δεν θα υπάρχουν μόρια του οξυγόνου στα καυσαέρια, ενώ, αν το μείγμα ήταν φτωχό θα είναι αρκετά. Και στις δυο περιπτώσεις πάντως, τα μόρια του οξυγόνου θα είναι λιγότερα από αυτά του ατμοσφαιρικού αέρα, επομένως θα εμφανίζεται μια τάση μεγαλύτερης ή μικρότερης τιμής ανάμεσα στα ηλεκτρόδια. Σε κάθε περίπτωση, η τάση αυτή μεταφέρεται ως πληροφορία (σήμα) της κατάστασης του καυσίμου μείγματος στην ηλεκτρονική μονάδα ελέγχου, η οποία με τη σειρά της δίνει εντολή στο σύστημα τροφοδοσίας για διόρθωση της σύστασής του στη στοιχειομετρική (λ=1).
Η εφαρμογή της ηλεκτρονικής τεχνολογίας στο αυτοκίνητο έδωσε τη δυνατότητα ανάπτυξης των συστημάτων, μέσω των οποίον γίνεται αυτόματα ο έλεγχος των τιμών των ρύπων που περιέχονται στα καυσαέρια και η ρύθμιση της αναλογίας του καυσίμου μείγματος.
Ανοικτά συστήματα ρύθμισης.
Ανοικτά συστήματα ρύθμισης είναι αυτά στα οποία η ποσότητα έγχυσης του καυσίμου είναι ανεξάρτητη από την περιεκτικότητα των ρύπων στα καυσαέρια.
Αντιπροσωπευτικό παράδειγμα ανοικτού συστήματος ρύθμισης είναι αυτό με μη ρυθμιζόμενο καταλυτικό μετατροπέα, δηλαδή χωρίς αισθητήρα λ, σε αυτοκίνητο αντιρρυπαντικής τεχνολογίας. Ακόμα και όταν το σύστημα τροφοδοσίας είναι ελεγχόμενο από ηλεκτρονική μονάδα (εγκέφαλο), επειδή δεν υπάρχει αισθητήρας λ δεν είναι δυνατή η πληροφόρηση για την κατάσταση των καυσαερίων, προκειμένου να γίνονται ρυθμίσεις της σύστασης του καυσίμου μείγματος.
Σ’ αυτά τα συστήματα η ηλεκτρονική μονάδα ελέγχου, προκειμένου να προβεί σε ρυθμίσεις της αναλογίας του καυσίμου μείγματος παίρνει πληροφορίες από άλλους αισθητήρες.
Κλειστά συστήματα ρύθμισης.
Σε ένα κλειστό σύστημα ρύθμισης, ο αισθητήρας λ είναι βασικό εξάρτημα του βρόχου ανατροφοδότησης.
Σ’ αυτά τα συστήματα η ρύθμιση της ποσότητας έγχυσης του καυσίμου γίνεται με βάση (εκτός των άλλων παραμέτρων) και τις πληροφορίες που στέλνει στην ηλεκτρονική μονάδα ελέγχου ο αισθητήρας λ, σχετικά με την περιεκτικότητα μορίων οξυγόνου στα καυσαέρια (πλούσιο-φτωχό μείγμα).
Με αυτό τον τρόπο επιτυγχάνεται ακριβής ρύθμιση του καυσίμου μείγματος, με αποτέλεσμα ο βαθμός απόδοσης του καταλυτικού μετατροπέα να υπερβαίνει το 90%.
Τα κλειστά συστήματα ρύθμισης, στην αρχή της λειτουργίας τους συμπεριφέρονται σαν ανοιχτά, επειδή ο αισθητήρας λ δεν έχει φτάσει ακόμα στη θερμοκρασία κανονικής λειτουργίας του.
Λειτουργία του αισθητήρα σε φτωχό μείγμα καυσίμου.
Ας υποθέσουμε ότι το μείγμα καυσίμου που κάηκε ήταν φτωχό, που σημαίνει ότι στα καυσαέρια υπάρχει μεγάλη ποσότητα μορίων οξυγόνου. Τότε και στα δυο ηλεκτρόδια από πορώδη πλατίνα θα εισέρχεται μεγάλος αριθμός μορίων οξυγόνου.
Λόγω της υψηλής θερμοκρασίας που επικρατεί στο χώρο της εξαγωγής των καυσαερίων, η πλατίνα ιονίζει τα μόρια οξυγόνου τόσο του ατμοσφαιρικού αέρα, όσο και των καυσαερίων. Επομένως, στο ηλεκτρόδιο (+) που έρχεται σε επαφή με τον ατμοσφαιρικό αέρα θα υπάρχουν λίγο περισσότερα ιόντα, σε σχέση με το ηλεκτρόδιο (-) που είναι σε επαφή με τα καυσαέρια. Αποτέλεσμα αυτού είναι να αναπτύσσεται μια τάση πολύ μικρής τιμής (της τάξης των 100 mV) μεταξύ των ηλεκτροδίων και μέσω του πορώδους σώματος του αισθητήρα, το οποίο στις υψηλές θερμοκρασίες (πάνω από 350 οC) γίνεται αγώγιμο, να διέρχονται ελάχιστα φορτία.
Η τάση (αναλογικό σήμα) των 100 mV μεταφέρεται από τον αισθητήρα, μέσω του θετικού ηλεκτροδίου, στην ηλεκτρονική μονάδα ελέγχου του συστήματος τροφοδοσίας, η οποία «μεταφράζει» την πληροφορία αυτή ως καύση φτωχού μείγματος.
Τότε η ηλεκτρονική μονάδα ελέγχου, προκειμένου να διορθώσει την αναλογία αέρα καυσίμου στη στοιχειομετρική, στέλνει έναν παλμό (ψηφιακό σήμα) μεγαλύτερου πλάτους, σε σχέση με τον προηγούμενο, στους ηλεκτρομαγνητικούς εγχυτήρες (μπεκ), αυξάνοντας τη διάρκεια ψεκασμού του καυσίμου.
Η αύξηση της διάρκειας του παλμού (τάσης ελέγχου) προς τους εγχυτήρες (μπεκ) από την ηλεκτρονική μονάδα ελέγχου έχει ως αποτέλεσμα την έγχυση μεγαλύτερης ποσότητας καυσίμου μείγματος.
Λειτουργία του αισθητήρα σε πλούσιο μείγμα.
Στο πλούσιο μείγμα η ποσότητα της βενζίνης είναι περισσότερη απ’ ότι στη στοιχειομετρική αναλογία. Έτσι, στους κυλίνδρους του κινητήρα θα καεί ολόκληρη σχεδόν η ποσότητα του οξυγόνου.
Στο ηλεκτρόδιο του αισθητήρα λ, που έρχεται σε επαφή με τα καυσαέρια (εξωτερικό ηλεκτρόδιο) δημιουργούνται ελάχιστα ιόντα οξυγόνου, αφού υπάρχουν πολύ λίγα μόρια οξυγόνου για να ιονιστούν. Αντίθετα στο ηλεκτρόδιο που έρχεται σε επαφή με τον ατμοσφαιρικό αέρα (εσωτερικό ηλεκτρόδιο) υπάρχει πλήθος ιόντων οξυγόνου (όπως και στην περίπτωση του φτωχού μείγματος).
Λόγω αυτής της μεγάλης διαφοράς συγκέντρωσης ηλεκτρικών φορτίων στα δυο ηλεκτρόδια αναπτύσσεται μια ηλεκτρική τάση περίπου 800 mV (από 750 έως 900 mV). Τότε, παρατηρείται μεγάλη κίνηση ιόντων από το εσωτερικό ηλεκτρόδιο (+), μέσω του πορώδους στρώματος του αισθητήρα, προς το εξωτερικό ηλεκτρόδιο (-).
Η τάση των 800 mV μεταφέρεται στην ηλεκτρονική μονάδα ελέγχου ως πληροφορία πλούσιου μείγματος. Η ηλεκτρονική μονάδα ελέγχου αφού επεξεργαστεί αυτό το σήμα στέλνει στους ηλεκτρομαγνητικούς εγχυτήρες (μπεκ) έναν παλμό ελέγχου μικρού πλάτους, προκειμένου να μειωθεί ο χρόνος έγχυσης του καυσίμου και το καύσιμο μείγμα να οδηγηθεί στη στοιχειομετρική αναλογία.
Χαρακτηριστική καμπύλη λειτουργίας.
Το σήμα (τάση) εξόδου του αισθητήρα λ είναι συνάρτηση της τιμής του λόγου "λ" και εξαρτάται επίσης από τη θερμοκρασία καυσαερίων. Σε θερμοκρασία περίπου 600oC, αν το μείγμα είναι φτωχό (λ&gt;1), ο αισθητήρας παράγει ένα σήμα (τάση) περίπου 100 mV, ενώ αν το μείγμα είναι πλούσιο, τότε παράγει ένα σήμα περίπου 800 mV. Στη στοιχειομετρική αναλογία (λ=1) του καυσίμου μείγματος ή σε τιμές πάρα πολύ κοντά σε αυτή (λ=1), ο αισθητήρας λ στέλνει ένα σήμα 400 mV, το οποίο αναγνωρίζει η ηλεκτρονική μονάδα ελέγχου ως σήμα στοιχειομετρικής αναλογίας του καύσιμου μείγματος.
Θερμοκρασία λειτουργίας.
Η θερμοκρασία του περιβάλλοντος του αισθητήρα λ είναι καθοριστικής σημασίας για τη σωστή λειτουργία του, αφού επηρεάζει τόσο την ικανότητα ιονισμού των μορίων του οξυγόνου από τα ηλεκτρόδια πορώδους πλατίνας, όσο και την αγωγιμότητα του κεραμικού σώματος (ZrO2).
Σε θερμοκρασίες κάτω των 300 οC, ο χρόνος απόκρισης του (μη θερμαινόμενου) αισθητήρα είναι περίπου 3 λεπτά της ώρας, ενώ σε κανονικές συνθήκες θερμοκρασίας (π.χ. 600 οC) ο χρόνος αυτός περιορίζεται σε τιμές κάτω των 50 δευτερολέπτων. Αυτός είναι ο λόγος για τον οποίο τα κλειστά συστήματα ρύθμισης λειτουργούν σαν ανοιχτά στις χαμηλές θερμοκρασίες.
Σε θερμοκρασίες μεγαλύτερες των 850 οC, το κεραμικό σώμα του αισθητήρα καταστρέφεται ή στην καλύτερη περίπτωση μειώνεται ο χρόνος απόκρισης του. Μπορεί όμως για πολύ μικρό χρονικό διάστημα να λειτουργήσει μέχρι τους 950 οC. Για να φτάνει γρήγορα ο αισθητήρας στη θερμοκρασία κανονικής λειτουργίας του, έχει προστεθεί σ’ αυτόν μια ηλεκτρική αντίσταση (θερμαντικό στοιχείο). Έτσι στην περίπτωση κρύας εκκίνησης ή όταν ο κινητήρας λειτουργεί με μικρό φορτίο όπου η θερμοκρασία των καυσαερίων είναι χαμηλή, η ηλεκτρική αντίσταση βοηθάει τον αισθητήρα να αποκτήσει την απαιτούμενη θερμοκρασία σε πολύ σύντομο χρονικό διάστημα.
Έτσι, ο χρόνος απόκρισης του θερμαινόμενου αισθητήρα περιορίζεται στα 30 έως 40 δευτερόλεπτα κατά την κρύα εκκίνηση του κινητήρα.
Ο θερμαινόμενος αισθητήρας λειτουργεί κανονικά τουλάχιστον για 100.000 Km κίνησης αυτοκινήτου. Από την έξοδό του αναχωρούν τρεις αγωγοί (ή τέσσερις με τον αγωγό γείωσης). Ο ένας αγωγός μεταφέρει το σήμα εξόδου του αισθητήρα στην ηλεκτρονική μονάδα ελέγχου και οι υπόλοιποι δυο χρησιμοποιούνται για την τροφοδοσία της ηλεκτρικής αντίστασης με τάση 12 V.
Έλεγχος λειτουργίας.
Ο έλεγχος του αισθητήρα λ μπορεί να πραγματοποιηθεί με ένα ευαίσθητο ψηφιακό βολτόμετρο υψηλής ακρίβειας (mV) και μικρού σφάλματος ή με ειδικές φορητές συσκευές ελέγχου ή με την διαγνωστική μονάδα (εγκέφαλος) που χρησιμοποιείται στα συνεργεία, όταν βέβαια υπάρχει η δυνατότητα ελέγχου του αισθητήρα λ.
Τοποθέτηση.
Η θέση τοποθέτησης του αισθητήρα λ καθορίζεται από τις θερμοκρασίες στις οποίες πρέπει να λειτουργεί και από την αντοχή του στις υψηλές θερμοκρασίες.
Όπως αναφέραμε στις προηγούμενες ενότητες, ο αισθητήρας λ στις χαμηλές θερμοκρασίες (κάτω των 300 οC) δεν παρουσιάζει την απαιτούμενη ταχύτητα απόκρισης, ενώ στις πολύ υψηλές (πάνω από 850 οC) υπάρχει πολύ μεγάλος κίνδυνος καταστροφής του. Στην περίπτωση τοποθέτησης μακριά από την πολλαπλή εξαγωγής (π.χ. στην είσοδο του καταλυτικού μετατροπέα), σε κρύο ξεκίνημα του κινητήρα, όπου η θερμοκρασία στη θέση αυτή είναι χαμηλή για κάποια λεπτά της ώρας, ο αισθητήρας θα καθυστερεί να λειτουργεί κανονικά (ως κλειστό σύστημα ρύθμισης), δηλαδή δεν θα παρουσιάζει την απαιτούμενη ταχύτητα απόκρισης. Επάνω στην πολλαπλή εξαγωγής, ο αισθητήρας θερμαίνεται πολύ γρήγορα και παρουσιάζει μεγάλη ταχύτητα απόκρισης. Αυτό οφείλεται στο ότι ακόμα και στο κρύο ξεκίνημα του κινητήρα, η θερμοκρασία των καυσαερίων στην πολλαπλή εξαγωγής είναι πολύ υψηλή (υπέρθερμα καυσαέρια).
Οι θερμοκρασίες όμως στην πολλαπλή εξαγωγής κάποια στιγμή θα υπερβούν την οριακή για τον αισθητήρα τιμή των 850 οC, οπότε αυτός θα καταστραφεί. Η θέση κοντά στην πολλαπλή εξαγωγής είναι μια ενδιάμεση λύση, αφού ο αισθητήρας δεν κινδυνεύει να καταστραφεί από υπερθέρμανση και ο χρόνος απόκρισής του είναι ικανοποιητικός. Η τοποθέτηση ηλεκτρικής αντίστασης (θερμαντικού στοιχείου) στον αισθητήρα έλυσε το πρόβλημα της καθυστερημένης απόκρισής του. Έτσι η θέση τοποθέτησής του πλέον εξαρτάται μόνο από τα χαρακτηριστικά του κινητήρα (π.χ. κυβισμός, ιπποδύναμη κ.λ.π.). Γενικά, η επιλογή του σημείου τοποθέτησης του αισθητήρα λ γίνεται μετά από ανάλογη έρευνα, που κάνει κάθε κατασκευαστής.
Συνδεσμολογία.
Ο αισθητήρας λ, όπως αναφέραμε σε προηγούμενες ενότητες, αποτελεί βασικό εξάρτημα του βρόχου ανατροφοδότησης για τη ρύθμιση της αναλογίας του καυσίμου μείγματος. Συνδέεται μέσω ενός αγωγού με την ηλεκτρονική μονάδα ελέγχου και την πληροφορεί, στέλνοντας ένα αναλογικό σήμα (τάση), το οποίο είναι ανάλογο της σύστασης του μείγματος που κάηκε.
Η ηλεκτρονική μονάδα ελέγχου, αφού επεξεργαστεί το σήμα αυτό (δηλαδή το μετατρέψει σε ψηφιακό) το συγκρίνει με ένα σήμα σταθερής τιμής (συνήθως 400 mV), το οποίο είναι καταχωρημένο στη μνήμη της. Στη συνέχεια στέλνει σήμα (παλμό) προς τους ηλεκτρομαγνητικούς εγχυτήρες (μπεκ) για αύξηση ή μείωση του χρόνου έγχυσης του καυσίμου, προκειμένου να διορθωθεί η αναλογία του στη στοιχειομετρική (λ=1).
Αιτίες βλαβών του αισθητήρα λ.
Οι κυριότερες αιτίες κακής λειτουργίας του αισθητήρα λ είναι αυτές που οφείλονται σε :

</doc>
<doc id="53292" url="https://el.wikipedia.org/wiki?curid=53292" title="Αισθητήρας θερμοκρασίας">
Αισθητήρας θερμοκρασίας

&lt;br&gt;
Σε ένα όχημα, ο αισθητήρας θερμοκρασίας κινητήρα πληροφορεί την Μονάδα Ελέγχου Κινητήρα (Engine Control Unit / ΕCU) για τη θερμοκρασία του ψυκτικού υγρού, άρα την μέση θερμοκρασία λειτουργίας του κινητήρα. Η πληροφορία αυτή είναι εξαιρετικά σημαντική για τον καθορισμό του χρόνου ψεκασμού, του χρόνου ανάφλεξης, ρύθμιση ρελαντί, λειτουργία της βαλβίδας EGR και πολλών ακόμα υποσυστημάτων.
Ο αισθητήρας αυτός βρίσκεται στο σώμα του κινητήρα, κοντά στην κυλινδροκεφαλή και στην έξοδο του νερού ψύξης. Αποτελείται από μια αντίσταση αρνητικού θερμικού συντελεστή (θερμίστορ NTC), δηλ. η τιμή της αντίστασής του μειώνεται όσο αυξάνει η θερμοκρασία. Η φίσα του αισθητήρα έχει δυο επαφές για την σύνδεσή του με την ECU. Εσωτερικά στην ECU υπάρχει μια αντίσταση σταθερής τιμής συνδεδεμένη σε σειρά με το θερμίστορ. Η γραμμή τροφοδοτείται με τάση 5V. Καθώς μεταβάλλεται η τιμή της αντίστασης στο θερμίστορ ανάλογα με τη θερμοκρασία, μεταβάλλεται η ένταση στο κύκλωμα, επομένως μεταβάλλεται και η πτώση τάσης στην αντίσταση σταθερής τιμής. Αυτή την τιμή τάσης διαβάζει η ECU για να υπολογίσει τη θερμοκρασία.
Ο αισθητήρας θερμοκρασίας αέρα πληροφορεί την ECU για τη θερμοκρασία του αέρα εισαγωγής. Με δεδομένο ότι η πυκνότητα του αέρα αλλάζει με τη θερμοκρασία, η πληροφορία αυτή χρησιμοποιείται για τον υπολογισμό της μάζας του εισερχόμενου αέρα ή ακριβέστερα για να γίνει από την ECU μια διόρθωση του αρχικού χρόνου ψεκασμού. Η θέση του αισθητήρα είναι στον αυλό εισαγωγής αέρα, πριν την πεταλούδα. Στα συστήματα μονού ψεκασμού, βρίσκεται στο μπλόκ ψεκασμού δίπλα στο μπεκ. Στα συστήματα με MAF (αισθητήρας μάζας αέρα) βρίσκεται μέσα σε αυτόν. Στα συστήματα με MAP (αισθητήρας υποπίεσης) τοποθετείται ως ξεχωριστό εξάρτημα στον σωλήνα εισαγωγής ή και σε κοινό κέλυφος με τον MAP. Κατασκευαστικά, είναι ίδιος με τον αισθητήρα θερμοκρασίας κινητήρα με μόνη διαφορά στην κατασκευή του κελύφους, έτσι ώστε το θερμίστορ να είναι εκτεθειμένο στη ροή του αέρα. Η σύνδεσή του με την ECU είναι ίδια με του αισθητήρα θερμοκρασίας όπως περιγράφεται παραπάνω.

</doc>
<doc id="53293" url="https://el.wikipedia.org/wiki?curid=53293" title="Αισθητήρας κρουστικής καύσης">
Αισθητήρας κρουστικής καύσης

Ο αισθητήρας κρουστικής καύσης (knock sensor) πληροφορεί την ECU για την ύπαρξη κρουστικής καύσης (πειράκια). Είναι στερεωμένος με κοχλία στο σώμα του κινητήρα, συμμετρικά ανάμεσα στους κυλίνδρους. 
Ο αισθητήρας κρουστικής καύσης στις τετρακύλινδρες μηχανές: Στις τετρακύλινδρες μηχανές συνήθως υπάρχει ένας αισθητήρας ανάμεσα στους κυλίνδρους 2 και 3, ενώ στις εξακύλινδρες υπάρχουν 2 αισθητήρες τοποθετημένοι συμμετρικά. Περιέχει ένα πιεζοηλεκτρικό στοιχείο το οποίο σε περίπτωση δόνησης παράγει ένα σήμα τάσης (παλμό). Το πλάτος του παλμού αυξάνεται με την ισχύ της δόνησης. Όταν υπάρχει κρουστική καύση, αυτή παράγει δονήσεις οι οποίες μεταφέρονται μέσω του σώματος του κινητήρα στον αισθητήρα. Οι δονήσεις αυτές έχουν συχνότητα περίπου 7 KHz. Όταν η ECU λαμβάνει σήμα 7 KHz από τον αισθητήρα και το μέγεθος της τάσης του σήματος είναι πάνω από ένα όριο, τότε αναγνωρίζει κρουστική καύση. Στην περίπτωση αυτή μειώνεται η γωνία αβάνς κατά ένα βήμα. Αν οι κτύποι συνεχιστούν, τότε η μείωση του αβάνς συνεχίζεται έως το σταμάτημα των κτύπων. Ταυτόχρονα με την μείωση του αβάνς , γίνεται και κάποιος εμπλουτισμός του μίγματος για να αποφευχθεί υπερθέρμανση των καυσαερίων που θα μπορούσε να καταστρέψει τον καταλύτη. Στη συνέχεια το αβάνς αρχίζει να αυξάνεται έτσι ώστε να λειτουργεί στο όριο κτυπήματος ο κινητήρας για να αποκτήσει πάλι μέγιστη απόδοση.
Τύποι Αισθητήρων.
Υπάρχουν δύο τύποι αισθητήρων κρουστικής καύσης, οι ευρείας ζώνης και οι στενής ζώνης: 
Σε περίπτωση βλάβης του αισθητήρα η ECU ενεργοποιεί το πρόγραμμα έκτακτης ανάγκης το οποίο μειώνει το αβάνς (10ο-12ο) και εμπλουτίζει το μίγμα και μειώνει τις επιδόσεις του κινητήρα έως ότου επιδιορθωθεί η βλάβη.

</doc>
<doc id="53294" url="https://el.wikipedia.org/wiki?curid=53294" title="Αισθητήρας μέτρησης μάζας αέρα">
Αισθητήρας μέτρησης μάζας αέρα

&lt;br&gt;
Ο αισθητήρας μάζας αέρα (MAF) πληροφορεί την ECU για την μάζα του εισερχόμενου αέρα. Ο αισθητήρας αυτός μετατρέπει την μάζα του εισερχόμενου αέρα σε ένα σήμα τάσης. Το σήμα αυτό στους περισσότερους MAF είναι αναλογικό, αλλά υπάρχουν και κάποιες σχεδιάσεις που παράγουν ψηφιακό σήμα. Βρίσκεται στον αγωγό εισαγωγής αέρα μετά το φίλτρο και μετά την πεταλούδα. Κατασκευαστικά υπάρχουν δυο τύποι αισθητήρων MAF, ο θερμού νήματος και λεπτού φιλμ. Η αρχή λειτουργίας τους είναι παρόμοια.
Το αισθητήριο (θερμό νήμα ή λεπτό φιλμ), βρίσκεται εκτεθειμένο στη ροή του αέρα εισαγωγής. Έχει επικάλυψη από πλατίνα και είναι μια αντίσταση τύπου PTC, δηλαδή όσο αυξάνει και η θερμοκρασία αυξάνει και η τιμή της αντίστασης. Η αντίσταση αυτή είναι συνδεδεμένη σε γέφυρα με άλλες τρεις αντιστάσεις. Από αυτές η μια είναι ένα θερμίστορ NTC εκτεθειμένο στον εισερχόμενο αέρα, με τιμή που καθορίζεται από την θερμοκρασία του. Οι άλλες δυο έχουν σταθερή τιμή. Με το άνοιγμα του διακόπτη, το αισθητήριο έχει μικρή τιμή αντίστασης, οπότε ο άλλος κλάδος της γέφυρας έχει μικρότερη αντίσταση από τον αριστερό. Αυτό προκαλεί μεγάλη διαφορά δυναμικού και η γέφυρα έχει μεγάλη ένταση ρεύματος. Το ρεύμα αυτό θερμαίνει γρήγορα το αισθητήριο πλατίνας σε μια συγκεκριμένη θερμοκρασία (100οC ο θερμού νήματος και 75οC ο λεπτού φιλμ) πάνω από την θερμοκρασία του περιβάλλοντος αέρα και η αντίσταση του αισθητήριου αυξάνεται. Στην στιγμιαία κατάσταση αυτή, υπάρχει ισορροπία στην γέφυρα των αντιστάσεων.
Όταν αρχίσει η ροή αέρα στον κινητήρα, ο εισερχόμενος αέρας ψύχει το αισθητήριο ανάλογα με την ταχύτητα και την θερμοκρασία του. Αυτό προκαλεί μείωση της τιμής της αντίστασής του, η οποία δημιουργεί πτώση τάσης στην γέφυρα. Αυτή είναι ανάλογη με το ρυθμό ψύξης του αισθητήριου προσπαθώντας να κρατήσει την θερμοκρασία στην αρχική τιμή της. Αυτή την πτώση τάσης είναι που “διαβάζει” η ECU και κυμαίνεται από 0,5-4,5 V, ανάλογα με την μάζα του εισερχόμενου αέρα.
Για την αποφυγή επικόλλησης σωματιδίων στο αισθητήριο, σε κάποιους τύπους θερμού νήματος, αφού κλείσει ο διακόπτης του κινητήρα, το αισθητήριο θερμαίνεται στους 1000οC για 1 δευτερόλεπτο, ώστε να καούν τυχόν ρύποι. Μέσα στον αισθητήρα είναι συνήθως ενσωματωμένος και ένας ξεχωριστός αισθητήρας θερμοκρασίας αέρα (θερμίστορ NTC) που πληροφορεί με ξεχωριστούς ακροδέκτες την ECU για την θερμοκρασία του αέρα εισαγωγής.

</doc>
<doc id="53295" url="https://el.wikipedia.org/wiki?curid=53295" title="Αισθητήρας απόλυτης πίεσης">
Αισθητήρας απόλυτης πίεσης

Το σήμα του αισθητήρα απόλυτης πίεσης (MAP) χρησιμοποιείται για την μέτρηση του φορτίου του κινητήρα (σε συνάρτηση με τον αριθμό στροφών) και είναι βασικό για τον υπολογισμό της διάρκειας ψεκασμού. Ο αισθητήρας είναι συνδεδεμένος μέσω ενός σωλήνα υποπίεσης στην πολλαπλή εισαγωγής μετά την πεταλούδα γκαζιού.
Είναι ένας πιεζοηλεκτρικός αισθητήρας και αυτό σημαίνει ότι η αντίστασή του μεταβάλλεται όταν μεταβάλλεται η πίεση. Αποτελείται από ένα κύκλωμα ενίσχυσης του σήματος και ένα τσιπ πυριτίου, που επάνω του έχει 4 ηλεκτρικές αντιστάσεις συνδεδεμένες σε γέφυρα. Το τσιπ βρίσκεται μέσα σε ένα στεγανό θάλαμο που έχει μία πίεση αναφοράς (ατμοσφαιρική). Ο θάλαμος χωρίζεται σε δυο μέρη. Στο ένα βρίσκεται το τσιπ (όπου επικρατεί ατμοσφαιρική πίεση) και στο άλλο μέρος έχουμε την πίεση που θέλουμε να μετρήσουμε, δηλαδή η πίεση της πολλαπλής εισαγωγής. Όταν μεταβάλλεται η πίεση στην πολλαπλή εισαγωγής, η μεμβράνη πάνω στην οποία στηρίζεται το τσιπ κάμπτεται και αλλάζει η αντίστασή του. Επομένως αλλάζει και η τάση που διαβάζει η Μονάδα Ελέγχου Κινητήρα (Engine Control Unit / ΕCU), η οποία μεταφράζει την αλλαγή της τάσης σαν αλλαγή της πίεσης στην πολλαπλή εισαγωγής.

</doc>
<doc id="53296" url="https://el.wikipedia.org/wiki?curid=53296" title="Ανακυκλοφορία καυσαερίων">
Ανακυκλοφορία καυσαερίων

Η τεχνική ανακυκλοφορίας των καυσαερίων (exhaust gas recirculation) χρησιμοποιείται για την μείωση των οξειδίων του αζώτου (NOx) στα καυσαέρια των κινητήρων εσωτερικής καύσης. Τα οξείδια του αζώτου δημιουργούνται σε μεγάλη ποσότητα στον θάλαμο καύσης, όταν αναπτυχθούν υψηλές θερμοκρασίες (πάνω από 2.000° C). Σε αυτή την περίπτωση, ο τριοδικός καταλύτης δεν μπορεί να τα αναγάγει, με αποτέλεσμα να εκπέμπονται στο περιβάλλον. Αυτό συμβαίνει κατά την καύση "φτωχού" μίγματος, δηλαδή σε συνθήκες χαμηλού φορτίου του κινητήρα.
Η λειτουργία της βαλβίδας EGR συνίσταται στο να ανοίγει, υπό ορισμένες συνθήκες, μια μικρή δίοδο ανάμεσα στην πολλαπλή εξαγωγής και στην πολλαπλή εισαγωγής, οπότε ένα μέρος των καυσαερίων (πολλαπλή εξαγωγής) αναρροφάται στο προς καύση μίγμα (πολλαπλή εισαγωγής). Η ποσότητα των αδρανών αυτών καυσαερίων αντικαθιστά ένα μέρος του ατμοσφαιρικού αέρα στο προς καύση μίγμα με αποτέλεσμα την μείωση της θερμοκρασίας καύσης, άρα και την μείωση των οξειδίων του αζώτου. 
Στα σύγχρονα συστήματα ψεκασμού η βαλβίδα EGR, πέρα από τη μείωση εκπομπής των οξειδίων του αζώτου, χρησιμεύει επίσης:
Το μίγμα είναι λιγότερο ευαίσθητο σε κρουστική καύση, άρα μπορεί να αυξηθεί η προπορεία για καλύτερη απόδοση του κινητήρα.
Με την λειτουργία της EGR, προφανώς μειώνεται η ισχύς του κινητήρα. Έτσι, η λειτουργία της ακυρώνεται ή μειώνεται στις παρακάτω καταστάσεις λειτουργίας :
Υπάρχουν δυο τύποι βαλβίδων EGR:
Οι ηλεκτρονικά ενεργοποιούμενες βαλβίδες διακρίνονται, επίσης, στους εξής τύπους:

</doc>
<doc id="53297" url="https://el.wikipedia.org/wiki?curid=53297" title="Αισθητήρας θέσης πεταλούδας γκαζιού">
Αισθητήρας θέσης πεταλούδας γκαζιού

&lt;br&gt;
Ο αισθητήρας θέσης πεταλούδας γκαζιού δίνει σήμα στην μονάδα ηλεκτρονικού ελέγχου (ECU) για την θέση και την γωνιακή ταχύτητα της πεταλούδας. Η θέση της πεταλούδας είναι μια σημαντική τιμή εισόδου για την συνάρτηση εύρεσης του φορτίου αέρα, για τον υπολογισμό του χρόνου ψεκασμού και ως πληροφορία για την επιστροφή του ενεργοποιητή πεταλούδας στην αρχική του κλειστή θέση στην περίπτωση που ενεργοποιηθεί ο διακόπτης του ρελαντί. Η γωνιακή ταχύτητα είναι αρχικά αναγκαία για την αντιστάθμιση των μεταβολών κατάστασης λειτουργίας. Η απαραίτητη ακριβής ανάλυση του σήματος καθορίζεται δια μέσου της εύρεσης του φορτίου αέρα. Για να επιτύχουμε λειτουργία του κινητήρα και καυσαέρια χωρίς προβλήματα, η μεταβολή του φορτίου και επομένως ο χρόνος ψεκασμού, πρέπει να γίνεται με όσο το δυνατό συχνότερη ψηφιακή δειγματοληψία, με τέτοιο τρόπο ώστε να παραμένει σταθερή η σχέση αέρα-καυσίμου με σφάλμα μικρότερο από 2%.
Η μεγαλύτερη μεταβολή του φορτίου αέρα στο χαρακτηριστικό διάγραμμα κινητήρα, γίνεται με μικρές γωνίες πεταλούδας σε ένα χαμηλό αριθμό στροφών, δηλ. στο ρελαντί. Οι μεταβολές της πεταλούδας κατά ±1,5ο δημιουργούν μια μεταβολή του φορτίου αέρα σχετική με την μεταβολή του συντελεστή λ κατά ±17%, ενώ η ίδια μεταβολή της γωνίας σε μεγαλύτερη γωνία πεταλούδας, έχει σχεδόν ασήμαντη επίδραση στο φορτίο αέρα. Αυτό σημαίνει ότι σε λειτουργία σε χαμηλό αριθμό στροφών, είναι απαραίτητη μια μεγαλύτερη δειγματοληψία του σήματος της γωνίας πεταλούδας.
Ο αισθητήρας αυτός είναι ένας συρόμενος βραχίονας που τοποθετείται πρεσσαριστός κατ΄ευθείαν στον άξονα της πεταλούδας γκαζιού. Οι αντιστάσεις του ποτενσιόμετρου και οι ηλεκτρικές συνδέσεις, βρίσκονται πάνω σε μια πλαστική πλακέτα βιδωμένη στο έξω μέρος του σώματος της πεταλούδας. Η τροφοδοσία γίνεται από μια σταθεροποιημένη πηγή τάσης στα 5V. Σε κάθε αύξηση της γωνίας, αντιστοιχεί μια πτώση τάσης. 
Για να υπάρξει η αναγκαία υψηλή ανάλυση του σήματος, η περιοχή μεταξύ του ρελαντί και του πλήρους φορτίου διαχωρίζεται σε δυο αντιστάτες. Σε κάθε αντιστάτη μια παράλληλη συνεχής επαφή (συλλέκτης). Ο συρόμενος βραχίονας έχει 4 επαφές, μια για κάθε αντιστάτη και συλλέκτη του ποτενσιόμετρου. Η πρώτη ομάδα αντιστάτη-συλλέκτη χρησιμοποιείται για τις γωνίες μεταξύ 0ο και 24ο και η δεύτερη μεταξύ 18ο και 90ο. Στην ECU τα σήματα της γωνίας επεξεργάζονται από δυο ξεχωριστούς αναλογοψηφιακούς μετατροπείς.

</doc>
<doc id="53298" url="https://el.wikipedia.org/wiki?curid=53298" title="Αισθητήρας στροφών και άνω νεκρού σημείου (ΑΝΣ)">
Αισθητήρας στροφών και άνω νεκρού σημείου (ΑΝΣ)

&lt;br&gt;
Ο αισθητήρας στροφών και άνω νεκρού σημείου είναι ένας επαγωγικός αισθητήρας. Είναι τοποθετημένος εφαπτομενικά σε ένα γρανάζι. Το γρανάζι αυτό βρίσκεται πάνω στο βολάν του στροφαλοφόρου άξονα, είναι κατασκευασμένο από σιδηρομαγνητικό υλικό και του λείπουν δυο δόντια. Ο αισθητήρας έχει ένα μόνιμο μαγνήτη, ένα πυρήνα από μαλακό σίδηρο και ένα πηνίο από χαλκό. Όταν τα δόντια περνούν μπροστά από τον αισθητήρα, στον τελευταίο δημιουργείται μαγνητική ροή. Αυτό έχει ως αποτέλεσμα την δημιουργία εναλλασσόμενης τάσης. Η συχνότητα της εναλλασσόμενης τάσης, αυξάνει με την αύξηση του αριθμού στροφών. Μια επαρκής συχνότητα παρουσιάζεται σε ένα ελάχιστο αριθμό στροφών (περίπου 20 στροφές ανά λεπτό, σαλ). Στο σημείο του διάκενου, διαφοροποιείται το πλάτος της εναλλασσόμενης τάσης.
Ένας αναλογικο-ψηφιακός (A/D) μετατροπέας στην ηλεκτρονική μονάδα διαχείρισης (ECU), μετατρέπει την ημιτονοειδή τάση μεταβλητού πλάτους, σε μια ψηφιακή τάση με σταθερό πλάτος. Από την συχνότητα αυτή, η ECU υπολογίζει τον αριθμό στροφών του στροφαλοφόρου. Δηλαδή αν η περίοδος του σήματος είναι Τδ, τότε η περίοδος μιας περιστροφής του στροφαλοφόρου θα είναι Tn=aTδ : όπου a ο αριθμός δοντιών του σιδηρομαγνητικού γραναζιού, και ο αριθμός στροφών του κινητήρα θα είναι n=1/Tn (Hz) ή n=60/Tn (σαλ) ή αν η Τδ μετριέται σε ms n=1000/ Τδ (σαλ).
Όταν ανιχνεύεται από την ECU μια απόσταση μέσα στο σήμα, μεγαλύτερη από την προηγούμενη και από την επόμενη, αναγνωρίζεται το κενό δοντιού. Το κενό δοντιού αντιστοιχεί σε ορισμένη θέση του στροφαλοφόρου στον κύλινδρο 1. Η ECU συγχρονίζει την ανάφλεξη με αυτή την θέση του στροφαλοφόρου. Για κάθε δόντι ή διάκενο που ακολουθεί, η ECU υπολογίζει την θέση του στροφαλοφόρου, αυξάνοντας την κατά 3ο. Η διάρκεια του χρόνου που μετράται ανάμεσα σε δυο πλευρές της ορθογωνικής τάσης, διαιρείται με το 4, γι’ αυτό το ελάχιστο γωνιακό βήμα για την ρύθμιση της γωνίας του αβάνς είναι 0,75ο.

</doc>
<doc id="53299" url="https://el.wikipedia.org/wiki?curid=53299" title="Μπεκ">
Μπεκ

Οι εγχυτήρες (μπεκ) στα συστήματα έγχυσης καυσίμου (fuel injection) είναι τα εξαρτήματα μέσω των οποίων το καύσιμο διασκορπίζεται στο θάλαμο καύσης των πετρελαιοκινητήρων. Είναι τα τελευταία εξαρτήματα στο σύστημα τροφοδοσίας καυσίμου, παραλαμβάνουν το καύσιμο με υψηλή πίεση από την αντλία έγχυσης, προετοιμάζουν το καύσιμο για ψεκασμό με την βοήθεια των κατάλληλα διαμορφωμένων ακροφυσίων και το διασκορπίζουν στους θαλάμους καύσης του κινητήρα.
Το μπεκ είναι το τελευταίο εξάρτημα του συστήματος τροφοδοσίας του κινητήρα. Ο ψεκασμός του καυσίμου πρέπει να μπορεί να δώσει στον κινητήρα τόσο την ελάχιστη ποσότητα καυσίμου (στο ρελαντί ή στην περίπτωση κίνησης χωρίς φορτίο), όσο και την μεγαλύτερη ποσότητα (στο πλήρες φορτίο). Γι΄αυτό, οι διάφορες καταστάσεις λειτουργίας πρέπει να βρίσκονται στην γραμμική χαρακτηριστική ζώνη ψεκασμού του μπέκ. Ο ομοιόμορφος καταμερισμός του μίγματος αέρα-καυσίμου σε όλους τους κυλίνδρους είναι πολύ σημαντικός. Εκτός από τα χαρακτηριστικά της πολλαπλής εισαγωγής, ο καταμερισμός εξαρτάται από την θέση τοποθέτησης και από την ποιότητα διασκορπισμού του μπέκ. Η καλύτερη θέση του μπέκ στο γκρουπ ψεκασμού αποφασίζεται στη φάση σχεδιασμού του κινητήρα. 
Το μπεκ στηρίζεται σε ένα υποστήριγμα στο πάνω μέρος του γκρουπ ψεκασμού που έχει κατασκευαστεί ώστε να επιτρέπει την τέλεια προετοιμασία του μίγματος και είναι τοποθετημένο, δια μέσου ενός βραχίονα, σε κεντρική θέση ως προς την ροή του εισερχόμενου αέρα. Αυτός ο τρόπος συναρμολόγησης πάνω από την πεταλούδα γκαζιού, έχει ως αποτέλεσμα την πλήρη ανάμιξη του καυσίμου με τον εισερχόμενο αέρα. Γι΄αυτό τον λόγο, το καύσιμο ψεκάζεται μέσα στη ζώνη της μέγιστης διατάραξης που βρίσκεται μεταξύ της πεταλούδας και του γκρουπ ψεκασμού. Η στεγανότητα του μπέκ προς τα έξω εξασφαλίζεται από στεγανοποιητικά δακτυλίδια (o-ring). Ένα πλαστικό ημισφαιρικό κάλυμμα που κλείνει από πάνω τον θάλαμο συναρμολόγησης, περιέχει την ηλεκτρική σύνδεση του μπέκ και εξασφαλίζει την αξονική του στήριξη. Το μπέκ αποτελείται από το σώμα και το συγκρότημα ψεκασμού.
Τα μέρη του μπεκ.
Το σώμα του ψεκαστήρα περιέχει την μαγνητική περιέλιξη και τις επαφές. Το συγκρότημα ψεκασμού, περιέχει ένα ακροφύσιο και μια βελόνα, η οποία οδηγείται από τον οπλισμό του ηλεκτρομαγνήτη. Με έλλειψη ρεύματος στη περιέλιξη, ένα ελικοειδές ελατήριο σπρώχνει με την βοήθεια της πίεσης του συστήματος την βαλβίδα στην έδρα της. Όταν η περιέλιξη διεγείρεται, η βελόνα υψώνεται περίπου 0,06 mm από την έδρα της και το καύσιμο διαφεύγει δια μέσου μιας κυκλικής οπής. Στο κάτω μέρος υπάρχει μια κυλινδρική προεξοχή (ακίδα), η οποία βοηθάει στον σωστό διασκορπισμό του καυσίμου. Οι διαστάσεις του ανοίγματος της βελόνας και του ακροφυσίου, καθορίζουν την “στατική παροχή”, δηλ. την ανώτερη ροή καυσίμου με ανοιχτό ψεκαστή. Η “δυναμική παροχή” που είναι ροή με διακοπές, εξαρτάται από τα χαρακτηριστικά του ελατηρίου, από την μάζα της βελόνας, από το μαγνητικό κύκλωμα και από τα χαρακτηριστικά του κυκλώματος εξόδου του “εγκεφάλου”. Έχοντας σταθερή την (διαφορική) πίεση του καυσίμου, η πραγματική ποσότητα του μεταβαλλόμενου σε λεπτά σταγονίδια καυσίμου από τον ψεκαστή, εξαρτάται μόνο από την διάρκεια του ανοίγματος (διάρκεια ή χρόνος ψεκασμού). Εξ΄αιτίας των διαδοχικών ηλεκτρικών παλμών ψεκασμού –σε κάθε παλμό ανάφλεξης αντιστοιχεί ένας παλμός ψεκασμού- το μπέκ πρέπει να έχει πολύ χαμηλούς χρόνους αδράνειας. Η πολύ μικρή μάζα της βελόνας και το καλύτερο μαγνητικό κύκλωμα, επιτρέπουν χρόνους ανοιγοκλεισίματος μικρότερους του ενός ms. Με αυτόν τον τρόπο εξασφαλίζεται μια ακριβής δόση καυσίμου και σε μικρές παροχές.
Τρόπος λειτουργίας.
Το καύσιμο ψεκάζεται με υψηλή πίεση, της οποίας η μέγιστη τιμή φτάνει τα 1.200 Bar ή και περισσότερο.
Σε τόσο μεγάλες πιέσεις το καύσιμο δεν μοιάζει ως κανονικό υγρό αλλά αρχίζει και γίνεται συμπιεστό.
Ο χρόνος έγχυσης είναι περίπου 1 χιλιοστό του δευτερολέπτου. Το ακροφύσιο του εγχυτήρα παίζει σπουδαίο ρόλο στο τρόπο διασκορπισμού του καυσίμου. Η διάμετρος και το μήκος της οπής καθώς και η όλη σχεδίαση του ακροφυσίου καθορίζουν τον τρόπο διασκορπισμού του καυσίμου μέσα στον θάλαμο καύσης, με αποτέλεσμα να επηρεάζουν κατά πολύ την ισχύ εξόδου, την κατανάλωση του καυσίμου και τις εκπομπές καυσαερίων.
Η τελική παροχή του καυσίμου μέσα στο θάλαμο καύσης προσδιορίζεται επακριβώς από την διατομή του ακροφυσίου και την προς τα πάνω κίνηση της βελόνας του. Επίσης το ακροφυσίο πρέπει να απομονώνει το σύστημα έγχυσης αφενός από τις υψηλές θερμοκρασίες που επικρατούν στο θάλαμο καύσης (μέχρι 1.000°C), αφετέρου από τα συμπιεσμένα αέρια που επικρατούν μέσα σ' αυτόν.
Για να αποφευχθεί η είσοδος των αερίων καύσης στο σύστημα έγχυσης, θα πρέπει καθ' όλη τη διάρκεια έγχυσης που παραμένουν ανοιχτά τα ακροφύσια, η πίεση του καυσίμου να είναι μεγαλύτερη από την πίεση καύσης. Αυτό είναι δύσκολο να επιτευχθεί κυρίως κατά το πέρας της έγχυσης και απαιτείται απόλυτη συνεργασία μεταξύ της αντλίας έγχυσης, του ακροφυσίου και του ελατηρίου πίεσης.
Μπεκ ψυχρής εκκίνησης.
Το μπεκ ψυχρής εκκίνησης παρέχει επιπλέον καύσιμο κατά την διάρκεια της εκκίνησης. Αυτό ελέγχεται από ένα θερμικό χρονοδιακόπτη και ένα ρελέ.
Το μπεκ ψυχρής εκκίνησης ψεκάζει μια πρόσθετη ποσότητα καυσίμου μέσα στον θάλαμο ηρεμίας της πολλαπλής εισαγωγής.
Έτσι κάθε κύλινδρος, όταν ανοίγει η βαλβίδα εισαγωγής, δέχεται την ποσότητα του ψεκαζόμενου καυσίμου από το βασικό μπεκ και μια πρόσθετη ποσότητα καυσίμου από το μπεκ ψυχρής εκκίνησης. Έτσι γίνεται ο εμπλουτισμός του μίγματος κατά την ψυχρή εκκίνηση του κινητήρα.
Ηλεκτρομαγνητικά μπεκ ψεκασμού.
Τα μπεκ ψεκασμού είναι ηλεκτρομαγνητικές βαλβίδες που ανοιγοκλείνουν σύμφωνα με τα σήματα που λαμβάνονται από τον εγκέφαλο.
Αρχή λειτουργίας.
Η αρχή λειτουργίας τους στηρίζεται στην κίνηση ενός πυρήνα, ο άξονας του οποίου καταλήγει σε μια βελονοειδή βαλβίδα, μέσα σε ένα πηνίο.
Όταν ο εγκέφαλος στείλει ένα ηλεκτρικό σήμα, τροφοδοτείται με ρεύμα το πηνίο, έλκεται ο πυρήνας, ο οποίος υπερνικά την δύναμη του ελατηρίου και ανοίγει η οπή ψεκασμού από την βελονοειδή βαλβίδα. Μόλις το σήμα διακοπεί από τον εγκέφαλο τότε το ελατήριο σπρώχνει τον πυρήνα και κλείνει η οπή ψεκασμού από την βελονοειδή βαλβίδα.
Τοποθετούνται στην πολλαπλή εισαγωγης ή στην κυλινδροκεφαλή μαζί με μια ελαστική μόνωση, ώστε να αποφεύγονται:
α) Η δημιουργία υψηλών θερμοκρασιών στην άκρη των μπεκ.
β) Η εξάτμιση του καυσίμου, που έχει ως αποτέλεσμα τη δημιουργία φυσαλίδων.
Τα μπεκ συνδέονται μεταξύ τους παράλληλα και τροφοδοτούνται από τον διακλαδωτήρα, ώστε να ψεκάζουν με συγκεκριμένη γωνία ψεκασμού πριν την βαλβίδα εισαγωγής.
Η διάρκεια του χρόνου ψεκασμού καθορίζεται από τον εγκέφαλο συναρτήσει πολλών παραγόντων
Μηχανικά μπεκ.
Τα μηχανικά μπεκ είναι πολύ απλούστερα από τα ηλεκτρομαγνητικά μπεκ και μετατρέπουν το καύσιμο σε μικρότατα σταγονίδια βενζίνης.
Υπάρχει μια βαλβίδα στο στόμιο έξοδο καυσίμου του μπεκ και ένα ελατήριο που την κρατά κλειστή.
Η βαλβίδα ανοίγει σε μια συγκεκριμένη πίεση καυσίμου και το μπεκ ψεκάζει καύσιμο συνέχεια πριν από την βαλβίδα εισαγωγής. Μόλις ανοίξει η βαλβίδα εισαγωγής το καύσιμο παρασύρεται και εισέρχεται στον κύλινδρο του κινητήρα.
Ανάλυση μηχανικών εγχυτήρων.
Ανάλογα με τον τύπο του θαλάμου καύσης του κινητήρα, εάν δηλαδή υπάρχει προθάλαμος καύσης, προθάλαμος στροβιλισμού ή απευθείας έγχυσης επιλέγεται και ο κατάλληλος τύπος εγχυτήρα. Υπάρχουν δύο βασικοί τύποι εγχυτήρων, οι εγχυτήρες με ακροφύσιο στραγγαλισμού βελόνας και οι εγχυτήρες με οπές.
Εγχυτήρες με ακροφύσιο στραγγαλισμού βελόνας.
Χρήση.
Οι εγχυτήρες αυτοί χρησιμοποιούνται όταν ο κινητήρας έχει ξεχωριστό προθάλαμο καύσης ή θάλαμο στροβιλισμού. Το ακροφύσιο αυτού του τύπου των εγχυτήρων ψεκάζει ομοαξονική δέσμη καυσίμου και κατά το άνοιγμα του η βελόνα του ακροφυσίου μετακινείται προς το εσωτερικό του εγχυτήρα.
Αρχή λειτουργίας.
Ο εγχυτήρας συνοδεύεται με τον συγκρατητήρα του ο οποίος έχει εσωτερικό σπείρωμα για την συγκράτηση του εγχυτήρα και εξωτερικό σπείρωμα για την συγκράτηση του στη κυλινδροκεφαλή.
Χαρακτηριστικό γνώρισμα των εγχυτήρων τύπου βελόνας είναι ο τρόπος ελέγχου της διατομής παροχής καυσίμου. Η ποσότητα καυσίμου που ψεκάζεται είναι συνάρτηση της ανύψωσης της βελόνας του ακροφυσίου.
Εάν είναι μικρή η ανύψωση της βελόνας του ακροφυσίου, τότε αυτή εξακολουθεί να παραμένει εντός της οπής του ακροφυσίου και υπάρχει μόνο μια μικρή δακτυλιοειδής διατομή μεταξύ της βελόνας και των τοιχωματων της οπής για τη δίοδο του καυσίμου. Αν η βελόνα ανυψωθεί περισσότερο, η βελόνα εξέρχεται της οπής και η διατομή διόδου του καυσίμου καλύπτει ολόκληρη την οπή. Έτσι η ποσότητα καυσίμου που ψεκάζεται μέσα στο θάλαμο καύσης στη μονάδα του χρόνου, είναι απευθείας συνάρτηση της διαδρομής της βελόνας του ακροφυσίου.
Η διάμετρος και οι ανοχές κατεργασίας της οπής του ακροφυσίου πρέπει να εξασφαλίζουν τη σωστή λειτουργία του κινητήρα. Κατά την διάρκεια λειτουργίας δημιουργούνται ανθρακώματα, τα οποία φράζουν μερικά ή ολικά τα ακροφύσια. Ο σχηματισμός αυτών των ανθρακωμάτων γίνεται ανώμαλα και εξαρτάται από την ποιότητα του καυσίμου και τον τρόπο λειτουργίας του κινητήρα. Έτσι μετά από σχετικά μικρό χρονικό διάστημα λειτουργίας, μόνο το 30% της διατομής παραμένει ανοιχτό για την δίοδο του καυσίμου.
Μια ειδική παραλλαγή ακροφυσίου είναι αυτό με την "επίπεδη" βελόνα, στο οποίο πρακτικά δεν υπάρχει διάκενο μεταξύ βελόνας και οπής και το οποίο φράζεται λιγότερο από ανθρακώματα κατά την λειτουργία του.
Η βελόνα αυτού του τύπου του ακροφυσίου έχει μεγάλη διατομή και όταν ανυψώνεται, ανοίγει ολόκληρη σχεδόν την δίοδο εξόδου του καυσίμου που σχηματίζεται από την οπή του ακροφυσίου. Δημιουργείται τότε μια φλέβα καυσίμου που συμβάλλει στον αυτοκαθαρισμό του ακροφυσίου από τα ανθρακώματα. Επειδή θερμοκρασίες πάνω από 220 °C αρχίζουν να δημιουργούν ανθρακώματα στα ακροφύσια, χρησιμοποιούνται προστατευτικές πλάκες και καλύμματα έναντι της θερμότητας που αναπτύσσεται στον προθάλαμο καύσης, ώστε να απομακρύνουν την θερμότητα και επομένως την αύξηση της, θερμοκρασίας από το ακροφύσιο.
Εγχυτήρες τύπου οπής.
Οι εγχυτήρες τύπου οπής χρησιμοποιούνται σε κινητήρες άμεσης έγχυσης που δεν διαθέτουν προθάλαμο καύσης.
Υπάρχει μεγάλη ποικιλία εγχυτήρων τύπου οπής και των αντίστοιχων συγκρατητήρων τους στην αγορά. Οι οπές ψεκασμού του καυσίμου είναι σε διάφορες γωνίες στο σώμα των ακροφυσίων και για τον λόγο αυτό όταν τοποθετούνται οι εγχυτήρες στον κινητηρα πρέπει οι άξονες των οπών να ευθυγραμμίζονται απολύτως σε σχέση με τον θάλαμο καύσης. Για τον λόγο αυτό χρησιμοποιούνται ειδικοί τρόποι στερέωσης των εγχυτήρων στην κυλινδροκεφαλή, με βίδες ασφαλείας καθώς και με χρήση ειδικού εξαρτήματος μανδάλωσης του ακροφυσίου στη σωστή θέση.
Οι εγχυτήρες τύπου οπής έχουν βελόνες διαμέτρου 4 έως 6 mm. Τα ελατήρια των εγχυτήρων είναι υπολογισμένα σε σχέση με την διάμετρο της βελόνας και των πιέσεων ανοίγματος των ακροφυσίων που είναι μεγαλύτερες από 180 Bar.
Η μόνωση του ακροφυσίου από τα θερμά καυσαέρια κατά το πέρας της έγχυσης, είναι ένας σοβαρός παράγοντας που λαμβάνεται υπόψη, γιατί επιστροφή αερίων καύσης εντός του εγχυτήρα, προκαλεί υδραυλικές ανωμαλίες κατά την έγχυση ή ακόμα και καταστροφή του ακροφυσίου.

</doc>
<doc id="53305" url="https://el.wikipedia.org/wiki?curid=53305" title="Κάλφας Αχαΐας">
Κάλφας Αχαΐας

Ο Κάλφας είναι χωριό της Αχαΐας, πρώην ανεξάρτητη κοινότητα (1912-1997), πρώην δημοτικό διαμέρισμα του Δήμου Τριταίας (1997-2010) και από το 2010 κ.εξ. οικισμός της ομώνυμης τοπικής κοινότητας του νεοπαγή Δήμου Ερυμάνθου.
Γενικά στοιχεία.
Είναι περικυκλωμένο από βουνά και λόφους γεμάτα πεύκα και βρίσκεται στα σύνορα Αχαΐας - Ηλείας, 45 χιλιόμετρα περίπου νοτιοδυτικά της Πάτρας. Οι κάτοικοι του ασχολούνται ως επί το πλείστον με τη κτηνοτροφία και λιγότερο με τη γεωργία. Στο χωριό υπάρχουν 2 με 3 καφενεία, ενώ δε πρέπει να παραλείψει κανείς να επισκεφθεί το εκκλησάκι του Προφήτη Ηλία, ιδιαίτερα κατά την εορτή του Αγίου Πνεύματος.
Στο χωριό ανήκει και ο μικρός οικισμός των Μασουραίικων.
Δημογραφική εξέλιξη.
Η δημογραφική εξέλιξη του οικισμού στον 21ο αιώνα είναι η εξής:

</doc>
<doc id="53312" url="https://el.wikipedia.org/wiki?curid=53312" title="Ο Μέγας Ανατολικός">
Ο Μέγας Ανατολικός

Ο Μέγας Ανατολικός είναι μυθιστόρημα του Ανδρέα Εμπειρίκου που εκδόθηκε μετά τον θάνατό του, την περίοδο 1990-9 και χωρίζεται σε οκτώ τόμους. Η συγγραφή του διήρκεσε από το 1945 μέχρι το 1951, ενώ η τελική του μορφή οριστικοποιήθηκε περίπου το 1970. Χαρακτηρίζεται ως το «έργο ζωής» του Εμπειρίκου και ένα από τα τολμηρότερα βιβλία στην ιστορία της ελληνικής λογοτεχνίας. Αποτελεί το ογκωδέστερο ελληνικό μυθιστόρημα, το οποίο περιλαμβάνει, στην τελική μορφή του, πέντε μέρη που εκτείνονται σε 100 αριθμημένα κεφάλαια και περίπου 2.100 σελίδες. Η ελευθεροστομία του και το άκρως ερωτικό περιεχόμενό του προκάλεσαν αντιδράσεις, επιτρέποντας τη σύγκρισή του με άλλα γνωστά έργα της ερωτικής λογοτεχνίας, όπως τις "120 Μέρες των Σοδόμων" του Μαρκήσιου ντε Σαντ.
Υπόθεση του έργου.
Το μυθιστόρημα πραγματεύεται το παρθενικό ταξίδι του υπερωκεανίου «Μέγας Ανατολικός» από το λιμάνι του Λίβερπουλ στη Νέα Υόρκη, το οποίο ξεκινά στις 22 Μαΐου του 1867, στην ακμή της Βικτωριανής εποχής. Σύμφωνα με την περιγραφή που δίνεται, το εκτόπισμα του πλοίου υπερβαίνει τους 25.000 τόννους, το μήκος του είναι άνω των 690 ποδιών, το πλάτος του άνω των 80, ενώ το βύθισμα του αγγίζει τα 58 πόδια, μεγέθη που το καθιστούν το μεγαλύτερο πλοίο της υφηλίου. Το ταξίδι του «Μεγάλου Ανατολικού» του Ανδρέα Εμπειρίκου συνδέεται με τον ιστορικό πλου τού τροχήλατου "Great Eastern" που συνέδεσε τη Μεγάλη Βρετανία με τις Ηνωμένες Πολιτείες της Αμερικής το 1860. Με αυτό το πλοίο ταξίδεψε ο Ιούλιος Βερν στην Αμερική το 1867, περιγράφοντας αργότερα το ταξίδι του στο μυθιστόρημα "Πλωτή Πολιτεία" ("Une Ville flottante", 1871). Τα τεχνικά χαρακτηριστικά του «Μεγάλου Ανατολικού» παρουσιάζουν αρκετές ομοιότητες με εκείνα του "Great Eastern", το οποίο διέθετε μήκος 211 μέτρα (692 πόδια), πλάτος 37 μέτρα (120 πόδια), βύθισμα 18 μέτρα (58 πόδια) και εκτόπισμα 32.160 τόννων, ωστόσο η ιστορία των δύο ταξιδιών τους διαφέρει σημαντικά.
Τα συμβάντα που περιγράφονται στο μυθιστόρημα, καλύπτουν χρονικά δέκα ημέρες, από το απόγευμα της 21ης Μαΐου του 1867 μέχρι το μεσημέρι της 1ης Ιουνίου. Η αφήγηση είναι σχεδόν γραμμική, χωρίς να λείπουν χρονικές παρεκβάσεις που οφείλονται σε αφηγήσεις των χαρακτήρων, και πραγματοποιείται σε τρίτο πρόσωπο, αν και ορισμένες φορές ο αφηγητής εμφανίζεται να διαδραματίζει ένα ρόλο στα δρώμενα. Σε όλη την έκταση του έργου, επιχειρείται μία εξαιρετικά λεπτομερής περιγραφή όλων των γεγονότων. Τα τρία πρώτα μέρη του έργου περιγράφουν αντίστοιχα τις τρεις πρώτες ημέρες του ταξιδιού του «Μεγάλου Ανατολικού». Στο τέταρτο μέρος, πληροφορούμαστε για μία καταιγίδα που ξεσπά το βράδυ της τρίτης ημέρας, διάρκειας δύο ημερών, καθώς και τις εξελίξεις στο πλοίο κατά την έκτη και έβδομη ημέρα. Το πέμπτο και συντομότερο μέρος του μυθιστορήματος εξιστορεί τα γεγονότα της δέκατης και τελευταίας ημέρας, περιγράφοντας την άφιξη του υπερωκεανίου στο λιμάνι της Νέας Υόρκης. Σύμφωνα με τον Οδυσσέα Ελύτη, το ταξίδι που περιγράφει ο Εμπειρίκος στο «Μέγα Ανατολικό», αποτελεί στην πραγματικότητα μία αφορμή «για να δημιουργήσει μία κινούμενη μονάδα-νησίδα όπου, χωρίς τους περιορισμούς της πιθανοφάνειας, θα συσσωρεύσει όλες τις παραλλαγές και τις εκφάνσεις της σαρκικής ομιλίας από την ονείρωξη και τον αυνανισμό αρχινώντας, ως την επιδειξιομανία, τον ηδονοβλεπτισμό, τον λεσβιασμό, την παιδεραστία, την αιμομιξία, τον φετιχισμό, τον σαδισμό, τον μαζοχισμό, την κοπροφαγία και οτιδήποτε άλλο μπορεί να βάλει ο νους του ανθρώπου αποβλέποντας στην ικανοποίηση του ερωτικού ενστίκτου».
Πρωταγωνιστές του μυθιστορήματος είναι οι επιβάτες του υπερωκεανίου που διαπλέουν τον Ατλαντικό ωκεανό, απολαμβάνοντας τον έρωτα χωρίς όρια και σε όλες τις μορφές του. Ανήκουν σε όλες τις τάξεις και οι περισσότεροι από αυτούς είναι Αγγλοσάξονες, Βρετανοί και Βορειοαμερικανοί, αν και συνολικά εκπροσωπείται μία πληθώρα εθνικοτήτων, με την εμφάνιση Γάλλων, Πορτογάλων, Ισπανών, Ολλανδών, Σκώτων, Ιρλανδών, Ιταλών, Πολωνών, ενός ζεύγους Σουηδών, μίας οικογένειας Λαπώνων, ενός Ινδού μεγιστάνα, τριών Ελλήνων, Ρώσων, Γερμανών, Εβραίων, ενός Ελβετού, ενός ζεύγους Ούγγρων, μίας οικογένειας από τη Χαβάη, ενός Μεξικανού, Νοτιοαμερικανών και Βορειοαμερικανών αφρικανικής καταγωγής. Ανάμεσα τους ξεχωρίζει ο χαρακτήρας του Έλληνα ποιητή Ανδρέα Σπερχή, που κατά γενική ομολογία είναι εν μέρει αυτοβιογραφικός.
Ιστορία.
Σύμφωνα με τον Ανδρέα Εμπειρίκο, η συγγραφή του έργου ξεκίνησε το 1945 και ολοκληρώθηκε το 1951. Ανήκει χρονικά στην περίοδο μετά το τέλος του Β' Παγκοσμίου Πολέμου και ενώ λίγους μήνες νωρίτερα, τον Δεκέμβριο του 1944, ο Εμπειρίκος είχε συλληφθεί από την ΟΠΛΑ και είχε οδηγηθεί όμηρος στα Κρώρα της Βοιωτίας. Το έργο διαμορφώθηκε στη διάρκεια του Ελληνικού εμφυλίου πολέμου και λίγο αργότερα στην εποχή του Ψυχρού πολέμου. Μέχρι την έκδοσή του, στις αρχές της δεκαετίας του 1990, οι αναφορές σ' αυτό ήταν ελάχιστες. Η πρώτη περιγραφή που έδωσε ο Εμπειρίκος δημόσια για το μυθιστόρημα, χρονολογείται το 1967, στην οποία ανέφερε λακωνικά: «Πολλά κείμενά μου δεν έχουν εκδοθεί. Λόγω ελευθεροστομίας. Ενοχλούνται τα καλώς κείμενα ώτα. Το μυθιστόρημά μου "Ο Μέγας Ανατολικός" έχει για θέμα το παρθενικόν ταξείδιον του υπερωκεανείου "Ανατολικός" από την Αγγλίαν εις την Αμερικήν. Εκτός από τους ήρωας, ο ίδιος ο "Ανατολικός" είναι πρόσωπο τού έργου συμβολικώς». Επιπλέον, το μοναδικό δείγμα γραφής του "Μεγάλου Ανατολικού", πριν την έκδοσή του, δημοσιεύτηκε το 1966 στο περιοδικό "Πάλι" και ήταν αποσπασματικό. Μετά το θάνατο τού Ανδρέα Εμπειρίκου, ο Οδυσσέας Ελύτης αναφέρθηκε εκτενώς στο έργο, το οποίο ο ίδιος άκουσε «κατά το ήμισυ ανάμεσα στο 1952 και στο 1960». Ο Ελύτης για πρώτη φορά προχώρησε επίσης σε μία αξιολόγηση του μυθιστορήματος, ερμηνεύοντάς το, παρέχοντας επιπλέον πιο λεπτομερείς πληροφορίες σχετικά με το θέμα και το περιεχόμενό του. 
Παρά την αναφορά του Εμπειρίκου στο έτος 1951 ως χρόνο ολοκλήρωσης της συγγραφής του έργου, στην πραγματικότητα σηματοδοτεί την ολοκλήρωση της πρώτης μορφής του μυθιστορήματος, για το οποίο γνωρίζουμε πως απασχόλησε το συγγραφέα του μέχρι τα τελευταία χρόνια της ζωής του. Η πρώτη μορφή του έργου θα πρέπει να είχε παρουσιαστεί στο στενό κύκλο φίλων του Εμπειρίκου, από το 1952 μέχρι το 1960, σύμφωνα με σχετική μαρτυρία του Ελύτη. Μέχρι το 1962 επεκτάθηκε και διευρύνθηκε με νέα κεφάλαια, ενώ πιθανώς υπέστη σημαντικές αλλαγές και διορθώσεις. Την περίοδο 1962-70, ολοκληρώθηκε η τελευταία ολοκληρωμένη μορφή του μυθιστορήματος, το χειρόγραφο της οποίας αποτελείται από 2.674 σελίδες, γραμμένες σε 1.335 λευκά φύλλα διαστάσεων 30 x 23 εκατοστά. Η δακτυλόγραφη εκδοχή αυτής της τελευταίας μορφής, περιείχε επιπλέον αλλαγές και στην πραγματικότητα μπορεί να θεωρηθεί ως μία νέα μορφή, η οποία περιλάμβανε πρόσθετες σκηνές αλλά και εμφανίζεται να διαθέτει ένα επιπλέον κεφάλαιο, το 16ο της τελικής μορφής του μυθιστορήματος όπως εκδόθηκε. 
Μετά το 1970, έτος κατά το οποίο ο "Μέγας Ανατολικός" είχε οριστικά διαμορφωθεί, ο Εμπειρίκος επιχείρησε να συνθέσει επίσης μία περίληψη του έργου, προσπάθεια που έμεινε ωστόσο ημιτελής. Υπάρχουν πληροφορίες πως υπάρχει μία περίληψη 500-800 σελίδων, αν και είναι άγνωστο αν αφορά το σύνολο του μυθιστορήματος ή ένα τμήμα του. Επιπλέον, υπάρχει μία δακτυλογραφημένη μετάφραση του 59ου κεφαλαίου του έργου, γεγονός που υποδηλώνει πως σε κάποια φάση της συγγραφής του, ο Εμπειρίκος αποφάσισε να μεταφραστεί ο "Μέγας Ανατολικός" στην αγγλική γλώσσα.
Υποδοχή και κριτική.
Ο "Μέγας Ανατολικός" αποτελεί το έργο του Εμπειρίκου που έχει γίνει δεκτό με τον πλέον άκρατο ενθουσιασμό ή την πλέον βίαιη επίκριση. Η έκδοση του συνδυάστηκε με αρκετές αντιδράσεις, εξαιτίας του τολμηρού περιεχομένου του. Το βιβλίο προκάλεσε εκτεταμένες ανταλλαγές απόψεων στον τύπο διχάζοντας τον πνευματικό κόσμο, αλλά όχι και την επέμβαση του εισαγγελέα παρότι αυτή είχε ζητηθεί μέσα από τις στήλες του περιοδικού «Πολιτικά Θέματα». Ειδικότερα, αντικείμενο αντιπαράθεσης υπήρξε ο χαρακτηρισμός ή μη του έργου ως πορνογράφημα. Δώδεκα χρόνια μετά την ολοκλήρωση της έκδοσής του, η χρησιμοποίηση αποσπασμάτων του στην τοπική εφημερίδα "Ανδριώτικη Εβδομάδα" είχε ως αποτέλεσμα την καταδίκη του εκδότη της από το Τριμελές Πλημμελειοδικείο Σύρου, σε φυλάκιση τριών μηνών, για παράβαση του νόμου «περί ασέμνων». Οι πρώτοι τόμοι που εκδόθηκαν είχαν αξιοσημείωτη εμπορική επιτυχία, γεγονός που κατά τον εκδότη της «Άγρας» οφειλόταν στο «μύθο της ύπαρξής του», αλλά και στο ερωτικό περιεχόμενό του. 
Η λογοτεχνική κριτική που ασκήθηκε στο έργο υπήρξε πολύπλευρη, προσφέροντας ποικίλες ερμηνείες, συχνά με διαφορετικές προσεγγίσεις, καταλήγοντας σε διαφορετικά συμπεράσματα ως προς την συνολική αξία του. Σύμφωνα με τον επιμελητή της έκδοσης, Γιώργη Γιατρομανωλάκη, οι επικρίσεις για το έργο κατά 90%, δεν ξεκινούσαν τόσο από την «ανηθικότητα» των περιγραφών όσο από την σχοινοτενή αφήγηση και την επανάληψη ποικίλων ερωτικών σκηνών, στοιχεία που η πλειονότητα των κριτικών προέβαλε ως αρνητικά. Κατά άλλους, οι πλεονάζουσες «σχοινοτενείς και μονότονα επαναλαμβανόμενες οργασμικές περιγραφές» συντελούν εν τέλει στη μυθοποίηση της σεξουαλικής πράξης. Άλλοι κριτικοί του έργου, επισήμαναν το διδακτικό χαρακτήρα του, περιγράφοντας τον «Μεγάλο Ανατολικό» ως «μυθιστόρημα ερωτικής παιδεύσεως και αισθηματικής αγωγής, κείμενο ερωτικής μυήσεως». Σύμφωνα με τον Ελύτη, η απώτερη αξία του "Μεγάλου Ανατολικού" βρίσκεται έξω από τα περιγραφόμενα γεγονότα, ειδικότερα στην «παναγαθοσύνη του ποιητή που διαχέεται επάνω στους χαρακτήρες και στις πράξεις και εκπέμπεται αδιάκοπα στον αναγνώστη σαν ένα είδος ευλογίας», επισημαίνοντας παράλληλα πως το έργο «ναυπηγήθηκε με τα υλικά του ψυχαναλυτή στις δεξαμενές ενός οραματιστή και προφήτη». 
Αρκετοί μελετητές συνέδεσαν τον "Μέγα Ανατολικό" με το όραμα μίας ερωτικής και πολιτικής ουτοπίας του Εμπειρίκου, θεωρώντας πως συνυπάρχουν το ποιητικό και πολιτικό πρόγραμμα με το στοχαστικό δοκίμιο και το «μεσσιανικό όραμα για μια μέλλουσα ανθρωπότητα», με σκοπό την πραγμάτωση μιας «ουτοπίας» που κατά τον Ελύτη είναι «ανώτερη του πλέον ευφάνταστου Φουρριέ» και στην οποία ο κόσμος θα μετασχηματιστεί σε μία νέα Εδέμ, μια «ιμερική πολιτεία του πανελεύθερου έρωτα, χωρίς εκμετάλλευση και χωρίς τάξεις». Κατά τον Γ. Γιατρομανωλάκη, το ταξίδι του «Μεγάλου Ανατολικού» προς τον Νέο Κόσμο έχει προφανή πολιτική σημασία, αν αναλογιστούμε την εποχή μέσα στην οποία γράφτηκε και τις προσωπικές περιπέτειες του συγγραφέα, ενώ μεγαλύτερη αξία αποκτά το γεγονός πως το θέμα του μυθιστορήματος δεν είναι η ζωή μιας ομάδας ανθρώπων στον Νέο Κόσμο αλλά το πολυήμερο, ερωτικό ταξίδι τους προς τον τελικό προορισμό τους. Στο ίδιο πνεύμα, ο δοκιμιογράφος Σάββας Μιχαήλ, ερμήνευσε το έργο ως μία ταυτόχρονη επεξεργασία του πένθους των Κρώρων και της αποκοπής του Εμπειρίκου από τον μαρξισμό, ενώ και ο καθηγητής νεοελληνικής φιλολογίας Roderick Beaton χαρακτήρισε τον "Μέγα Ανατολικό" ως μία «πολιτική ουτοπία». Στο μυθιστόρημα παρατηρείται σε πλήρη ανάπτυξη το ανθρωποκεντρικό και απελευθερωτικό ιδεολογικό πρότυπο του Εμπειρίκου, ήδη γνωστό από το σύνολο του ποιητικού έργου του. 
Ο "Μέγας Ανατολικός" έχει αντιπαρατεθεί με άλλα έργα της ερωτικής λογοτεχνίας, ειδικότερα με το έργο του Μαρκησίου ντε Σαντ και το ερωτογράφημα "120 ημέρες στα Σόδομα". Σύμφωνα με τον Νάνο Βαλαωρίτη, ο "Μέγας Ανατολικός" ξεπερνά ως ερωτογράφημα και ποιητική δημιουργία τα πλέον διάσημα στο είδος αυτό, ενώ κατά τον Ελύτη, ο Εμπειρίκος κατορθώνει στο μυθιστόρημά του να μετατρέψει με τα ίδια υλικά, την «ακατονόμαστη Κόλαση» του ντε Σαντ σε έναν «επί γης Παράδεισο». Κατά τον Σάββα Μιχαήλ, μπορούμε να διακρίνουμε παράλληλα ορισμένες ομοιότητες μεταξύ των δύο έργων καθώς και των συνθηκών κάτω από τις οποίες διαμορφώθηκαν. Ειδικότερα, συνδέεται ο εγκλεισμός του ντε Σαντ στη Βαστίλη κατά την περίοδο συγγραφής των "120 ημερών στα Σόδομα", με την τραυματική εμπειρία της ομηρείας που έζησε ο Εμπειρίκος στα Δεκεμβριανά. Μία ένδειξη για την τοποθέτηση του «Μεγάλου Ανατολικού» και εν γένει της θεώρησης του Εμπειρίκου στον αντίποδα τού ντε Σαντ, είναι οι σκέψεις που αποδίδονται στον Ελβετό χαρακτήρα του έργου Χανς Έντελμαν, στο 36ο κεφάλαιο:
«Διότι ναι μεν εθαύμαζε ο Ελβετός τον μαρκήσιον του Σαδ, ως μέγαν ποιητήν της ηδονής, ως μέγαν λιμπερτίνον και μέγαν ερωτογράφον, ναι μεν συμφωνούσε μαζύ του επί μερικών σημείων, αλλά ουδόλως συνεφώνει εν τω συνόλω με την φιλοσοφίαν του, και απέκρουε την αντίληψιν ότι ο έρως πραγματοποιείται πλήρως μόνο δια του βασανισμού, των πόνων και της θυματοποιήσεως του εκάστοτε αντικειμένου των πόθων ενός εραστού». 
Επιρροή.
Στον δίσκο του Θανάση Παπακωνσταντίνου "Διάφανος", στο ορχηστρικό κομμάτι "Οι μύγες βαλσαμώνονται με βαλς" αναφέρονται ως εκτελεστές η «Ορχήστρα επιβατών γνωστού υπερατλαντικού ατμόπλοιου», δηλαδή η μουσική ομάδα του Θανάση Παπακωνσταντίνου με ψευδώνυμα παρμένα από χαρακτήρες του Μεγάλου Ανατολικού, με την εξαίρεση του Αλέξη Αποστολάκη. Στο δελτίο τύπου για τον "Διάφανο", ο Θανάσης Παπακωνσταντίνου μεταξύ άλλων ευχαριστεί και «...την ορχήστρα του υπερωκεάνιου "Μέγας Ανατολικός"...». Σε παλαιότερες συναυλίες του, ο κιθαρίστας Γιώργος-Μπαντούκ Αποστολάκης συνήθιζε να απαγγέλλει από μνήμης μικρά αποσπάσματα από τον "Μεγάλο Ανατολικό". Ο Παναγιώτης Βήχος έχει κυκλοφορήσει τον δίσκο "Ο Μέγας Ανατολικός", με μελοποιήσεις ποιημάτων του Ανδρέα Εμπειρίκου και αποσπάσματος από το μυθιστόρημα "Ο Μέγας Ανατολικός", όπου τραγουδά ο Γιώργος Ρούσσης και παίζουν τα Μουσικά Σύνολα της ΕΡΤ και ορισμένοι μουσικοί της Κρατικής Ορχήστρας Αθηνών. Ο Παναγιώτης Βήχος έχει ακόμα ιδρύσει μαζί με άλλους την μουσική ομάδα «Ο Μέγας Ανατολικός». Στην ποιητική συλλογή του "Των Σωμάτων", ο Ιωάννης Ιωάννου Βρεττός αποτίει φόρο τιμής στον Ανδρέα Εμπειρίκο με το ποίημα "Μέγιστος" που παραφράζει το ποίημα "Στροφές Στροφάλων" του δεύτερου, από τη συλλογή "Ενδοχώρα": "Χαίρε/Ανδρέα Εμπειρίκο!/Ο Μέγας Ανατολικός/Τραγουδά και πλέχει/Στους αιώνες των αιώνων/Με πρωραίαν γοργόναν/Μια παιδίσκην!"

</doc>
<doc id="53313" url="https://el.wikipedia.org/wiki?curid=53313" title="Φεουδαρχία">
Φεουδαρχία

Η φεουδαρχία (ή φεουδαλισμός) ήταν ένα κοινωνικό, πολιτικό και οικονομικό σύστημα που μορφοποιείται τελειωτικά, ως ολοκληρωμένο σύστημα, γύρω στον 11ο αιώνα που επικράτησε ιδίως στα δυτικοευρωπαϊκά κράτη που προήλθαν από τη διάλυση της Αυτοκρατορίας των Καρολιδών. Τα φέουδα έχουν τις ρίζες τους στην τελευταία περίοδο της Ρωμαϊκής αυτοκρατορίας (μολονότι πολλοί εντοπίζουν στοιχεία φεουδαλισμού στην Αίγυπτο, στην Ιαπωνία κ.α.) και στις λεγόμενες βαρβαρικές επιδρομές. Γενικά μπορούμε να χωρίσουμε τον φεουδαλισμό σε τρία στάδια: το στάδιο της προσφοράς φόρου σε εργασία, προϊόντα και χρήμα. Παρόλα αυτά, δεν υπάρχει κατ' ανάγκη χρονική σειρά στα τρία διαφορετικά είδη φεουδαλισμού, ενώ ρόλο στο ποιο υπερισχύει, παίζουν και οι ιδιαίτερες συνθήκες κάθε χώρας.
Ιστορία.
Όταν αναφερόμαστε στη μεσαιωνική φεουδαρχία, μιλάμε για το πώς μεταβλήθηκε η δομή όλου του δυτικοευρωπαϊκού κόσμου και για την απώλεια των κεντρικών εξουσιών προς όφελος των ευγενών και των τοπικών αρχόντων. Το φεουδαρχικό σύστημα ξεκινάει από δύο βασικές συνιστώσες:
Η τροπή αυτή οφείλεται, κυρίως, στην ανικανότητα των κεντρικών κυβερνήσεων να αποκρούσουν τις επιδρομές των Βίκινγκς, στις αρχές του 9ου αιώνα μ.Χ.. Πιο πολύ αποδιοργανώθηκε η Φραγκική Αυτοκρατορία, η οποία άρχισε να παρακμάζει λόγω εμφυλίων πολέμων και συγκρούσεων. Συνεπώς, οι απλοί άνθρωποι κατέφευγαν στους τοπικούς άρχοντες, για την ασφάλεια και την προστασία τους, ενισχύοντας τους τοπικούς άρχοντες, που με τη σειρά τους περιφρονούσαν τον ανίσχυρο, πλέον, βασιλιά ή αυτοκράτορα.
Ο φεουδαρχικός κόσμος, με τις σχέσεις εξάρτησης που συνδέονται με το καθεστώς γαιοκτησίας, δημιουργήθηκε γύρω στο έτος 1000, μέσα από μια σειρά οικονομικών, πολιτικών και κοινωνικών αλλαγών στο προηγούμενο σύστημα, που βάση του είχε το μονάρχη. Ο Ντυμπί διαπιστώνει ότι τον 10 αιώνα συντελείται μια αλλαγή, σύμφωνα με την οποία η απόδοση δικαιοσύνης περνάει από το δημόσιο δικαστήριο στην αυλή του κόμη. Οι κομητείες διαλύθηκαν και στη θέση τους αναδύθηκαν οι χωροδεσποτείες που διοικούνται από τους τοπικούς άρχοντες ή τα μοναστήρια, και των οποίων η εξουσία δεν εξαρτάται από την εύνοια του βασιλιά, αλλά από τη δύναμη που αντλούν από τη γη που κατέχουν. Η αλλαγή αυτή συντελέστηκε με διαφορετικό ρυθμό σε διαφορετικά μέρη της Δύσης. Το οικονομικό και κοινωνικό σύστημα το οποίο προέκυψε, αναφέρεται σήμερα ως φεουδαρχικό ή φεουδαλικό.
Το φεουδαρχικό σύστημα είχε περιγραφεί ήδη από εκείνη την εποχή με την εικόνα τριών τάξεων: της πνευματικής, της πολεμικής και της εργατικής. Ο Ντυμπύ έδειξε ότι στο φαντασιακό των τριών τάξεων, το τριμερές σχήμα που χρησιμοποιούσαν οι επίσκοποι του 11ου αιώνα ήταν ένα παρελθόν που είχε μεταβληθεί σε μια νέα κατάσταση η οποία είχε παραμερίσει τους oratores επισκόπους και bellatores βασιλείς. Οι χωροδεσπότες είχαν αναδυθεί εμβόλιμα ανάμεσα σε αυτούς και τους laboratores. Στα τέλη του 12ου αιώνα το τριμερές σχήμα επανήλθε, περιλαμβάνοντας και την χωροδεσποτική αριστοκρατία μεταξύ των bellatores (και την τρίτη τάξη αντικατέστησαν οι έμποροι negotiatores ή mercatores).
Το τριμερές σχήμα που παρουσίαζαν οι κληρικοί ως θεϊκή αρμονία, ήταν ένα σχήμα που στόχευε να κρατήσει την παραγωγική τάξη υποταγμένη στις άλλες δύο, αλλά σύμφωνα με τον Ζακ Λε Γκοφ, στόχευε επίσης να υποτάξει και τους πολεμιστές στους ιερείς. Η εκκλησία, το πρώτο από τα μέλη του τριμερούς σχήματος, κλήθηκε να κρατήσει την ισορροπία μεταξύ των φτωχών και των πλουσίων και να διατηρήσει την αρμονία που ευαγγελιζόταν με το τριμερές σχήμα της κοινωνίας. Ως προνομιούχα ομάδα όμως, στην πράξη επέλεγε συνήθως να είναι με το μέρος των καταπιεστών. Οι αγρότες ήταν περισσότερο εχθρικοί με τους κληρικούς, αφού η συμπεριφορά τους ήταν αντίθετη με τα ιδανικά τους, και επιπλέον επειδή τα εκκλησιαστικά αρχεία ήταν ένα καλό μέσο για την επιτυχή διεκδίκηση γαιών και δικαιωμάτων στα δικαστήρια.
Ο Μαρκ Μπλοχ διέκρινε δυο φεουδαρχικές εποχές, στην πρώτη από τις οποίες έχουμε την οργάνωση ενός αγροτικού χώρου με λιγοστές συναλλαγές, σπάνια χρήση του χρήματος και μηδενική μισθωτή εργασία. Στην δεύτερη, έχουμε επέκταση της αγροτικής παραγωγής, εξάπλωση του εμπορίου και της χρηματικής οικονομίας. Ο Ντυμπύ συμφωνεί με τον Μπλοχ, τοποθετώντας όμως την μετάβαση από τη μία περίοδο στην άλλη στα μέσα του 12ου αιώνα.
Η φεουδαρχία είναι κυρίως ένα σύνολο προσωπικών σχέσεων υποτέλειας που συνδέουν ιεραρχικά τα μέλη των ανώτερων τάξεων της κοινωνίας. Η πραγματική της βάση είναι η ανταλλαγή των υπηρεσιών του υποτελή έναντι κάποιου ευεργετήματος από τον άρχοντα. Κατά κανόνα το φέουδο είναι γη, και αυτό τοποθετεί τη φεουδαρχία στην αγροτική της βάση, δηλώνοντας ότι είναι καταρχήν "ένα σύστημα κατοχής και εκμετάλλευσης της γης".
Οι μεγάλοι γαιοκτήμονες κατέχουν την εξουσία στα κτήματα που τους ανήκουν, που περιλαμβάνουν όλες τις περιοχές τις οποίες μπορεί να ελέγξουν. Συχνά παραχωρούν γη σε άλλους που τους οφείλουν αφοσίωση και υποτέλεια. Οι υποτελείς αυτοί μπορεί να μεταβιβάζουν επιπλέον απαιτήσεις στους ενοικιαστές γης της περιοχής τους.
Χαρακτηριστικό γνώρισμα της χωροδεσποτείας ήταν και η ουσιαστική επιβίωση της δουλείας, υπό τη μορφή της δουλοπαροικίας. Οι υποτελείς χωρικοί τίθενται υπό την προστασία των ισχυρών γαιοκτημόνων με αντάλλαγμα τον πλήρη έλεγχο της ζωής και εργασίας τους. Τον 11ο αιώνα τα δικαιώματα που ασκούσαν ο βασιλιάς ή ο κόμης περνούν στα χέρια των τοπικών αρχόντων. Έτσι, η απονομή δικαιοσύνης, ο ορισμός και η είσπραξη φορολογίας, η επιβολή αγγαρείας, είναι δικαίωμα των χωροδεσποτών στην περιοχή τους.
Η εξουσία και τα δικαιώματα του δεσπότη βασίζονται στα λεγόμενα έθιμα που εκφράζονται στον στρατιωτικό τομέα, τον δικαστικό και τον οικονομικό τομέα. Οι αγρότες και τεχνίτες της περιοχής οφείλουν στρατιωτική υπηρεσία στον άρχοντα, πολεμώντας μαζί του, χτίζοντας το κάστρο του και υπηρετώντας ως φρουροί. Η εξουσία στην απονομή δικαιοσύνης, που μαρτυρά την ανεξαρτησία της χωροδεσποτείας, αντικατέστησε την εξουσία του βασιλιά. Στο δικαστήριο του χωροδεσπότη επιβάλλονται πρόστιμα για μεγάλα και μικρά αδικήματα, κάτι που είναι σημαντική πηγή εσόδων.
Η ουσιαστική διάκριση μεταξύ των αγροτών δεν ήταν η τυπική κοινωνική θέση αλλά η οικονομική, που αφορούσε την έκταση της γης τους, την πλεονάζουσα συγκομιδή και τις φορολογικές υποχρεώσεις. Συχνά, οι υποχρεώσεις έναντι των αρχόντων ήταν οι ίδιες και για τους ελεύθερους και για τους τυπικά δουλοπάροικους.
Το μεγαλύτερο μέρος των εσόδων του χωροδεσπότη προέρχεται από την παραγωγή που βγάζει η γη του, αλλά και από ενοίκια, φορολογία, διόδια και επιβολή προστίμων. Παράλληλα, οι χωροδεσπότες επιβάλλουν και μονοπώλιο σε μέσα παραγωγής όπως οι μύλοι, φούρνοι και πατητήρια που του ανήκουν. Είναι τόσο μεγάλη η σημασία αυτού του μονοπωλίου, που βλέπουμε πολυάριθμες εξεγέρσεις εναντίον των χωροδεσποτικών φούρνων αλλά και την καταστροφή των αγροτικών μύλων από τους άρχοντες.
Οι κρατήσεις που υφίστανται οι αγρότες από την παραγωγή της σοδειάς τους είναι τόσο μεγάλες που τα ¾ από αυτήν δεν τα διαχειρίζονται οι ίδιοι. Οι άρχοντες όμως που, παρότι είχαν τη δυνατότητα να πωλούν και να αμείβονται σε χρήμα, αναζητούσαν περισσότερα, μετέτρεπαν την γαιοπρόσοδο σε χρηματική. Με τα χρήματα άμειβαν τεχνίτες ή αγόραζαν καταναλωτικά αγαθά, κάτι που δημιουργούσε μια αγορά εντός του χωριού.
Βαθμιαία οι χωροδεσπότες αντιλήφθηκαν ότι μπορούσαν να ενισχύσουν την εκμετάλλευση της περιουσίας τους, βελτιώνοντας τις συνθήκες διαβίωσης των υποτελών τους, ευνοώντας την αύξηση του πληθυσμού ή επιτρέποντας μερική αυτονομία στην αγροτική παραγωγή.
Στη διάρκεια του 11ου και 12ου αιώνα, αναπτύσσεται ένα απελευθερωτικό ρεύμα που βελτιώνει τη νομική υπόσταση των αγροτών, με την αντικατάσταση των αγγαρειών από ένα φόρο και την παροχή χαρτών που καθόριζαν ένα σταθερό ποσό για τις κυριότερες οφειλές. Τον 12ο αιώνα οι άρχοντες ίδρυσαν πόλεις και χωριά στα οποία παρείχαν χάρτες δικαιωμάτων.
Νέες αγροτικές τεχνικές και εργαλεία, εκχερσώσεις και νέες καλλιέργειες, έφεραν μια τεχνολογική πρόοδο που προκάλεσε κοινωνιολογικές ανακατατάξεις στην αγροτική ύπαιθρο. Η αυξημένη παραγωγή και η κερδοφορία που έφερε η πρόοδος οδήγησε σε διάκριση μεταξύ των καλλιεργητών που χρησιμοποιούσαν τα νέα μέσα παραγωγής και τους απλούς χειρώνακτες καλλιεργητές. Όπως σημειώνει ο Le Goff, οι laboratores, η παραγωγική τάξη, δεν περιλαμβάνει το σύνολο των αγροτών ή και των δουλοπαροίκων, αλλά μόνο το ανώτερο στρώμα αυτής της οικονομικής τάξης, αυτών που η οικονομική τους ισχύς είναι αρκετή για να παράγουν περισσότερο από τους άλλους.
Οι γαιοκτήμονες είχαν αντικαταστήσει τις αγγαρείες με χρηματικές απαλλαγές, και με τα χρήματα αυτά μίσθωναν εργάτες για την εκμετάλλευση των αγρών τους και την προμήθεια καλύτερης ποιότητας προϊόντων. Η απαλλαγή των δουλοπαροίκων από την αγγαρεία, επομένως, οφειλόταν στις δομικές αλλαγές που είχαν συντελεστεί στην οικονομία. Τον 12ο αιώνα η δουλοπαροικία είχε καταργηθεί σε πολλές περιοχές τις οποίες είχαν υπό τον έλεγχό τους μεγάλοι γαιοκτήμονες.
Κατά τη διάρκεια του 12ου αιώνα τα ενοίκια σε είδος πάγωσαν και το κόστος ζωής μειώθηκε. Έτσι οι αγρότες μπορούσαν κι αυτοί να αποκτήσουν καταναλωτικά αγαθά που παρήγαγαν οι βιοτεχνίες. Με την αύξηση του πληθυσμού και τα κληρονομικά έθιμα, στα τέλη του 13ου αιώνα σε πολλές περιοχές υπήρχαν ακτήμονες ή απλά μια κατώτερη αγροτική τάξη που αναγκαζόταν να ενοικιάζει την εργατική της δύναμη, ρίχνοντας νερό στον μύλο της ανταλλακτικής οικονομίας.
Η αγροτική παραγωγή αυξήθηκε τόσο που μπορούσε να καλύψει τις ανάγκες μεγάλων πόλεων. Η ζήτηση για τρόφιμα στις αγορές των πόλεων, σε συνδυασμό με τον πληθωρισμό, συνέβαλε στη διάλυση της οικονομικής δομής που ήταν προσανατολισμένη στην αυτοκατανάλωση. Οι αγρότες που ήταν πλέον οι περισσότερο ελεύθεροι, δεν παρήγαγαν μόνο για την δική τους επιβίωση αλλά και για την αγορά. Οι κύριοι ωφελημένοι από την εγχρήματη οικονομία ήταν οι έμποροι και οι τεχνίτες. Ιδίως οι τελευταίοι, άρχισαν να πωλούν το πλεόνασμα της παραγωγής τους, που μέχρι πριν προοριζόταν μόνο για τοπική χρήση στην υπηρεσία του άρχοντα. Μέσα στον 12ο αιώνα αποδεσμεύτηκαν από την φεουδαρχική εξάρτηση και γνώρισαν άνθηση ως αυτόνομος τομέας.
Στις πόλεις, οι καταναλωτικές ανάγκες των φεουδαρχών και η μεγάλη προσφορά εργασίας ήταν η κινητήρια δύναμη για την παραγωγή σημαντικών ποσοτήτων βιοτεχνικών προϊόντων με σημαντικούς τομείς την αμπελουργία και την υφαντουργία. Η εξειδίκευση στην υφαντουργία έφερε και μια, ανεξάρτητη από τη φεουδαρχική εξουσία, συντεχνιακή οργάνωση. Ενδιάμεσος κρίκος ανάμεσα στους τεχνίτες και τους καταναλωτές αναδείχθηκαν οι έμποροι (mercatores). Γρήγορα και αυτοί οργανώθηκαν σε επαγγελματικές αδελφότητες με σκοπό την αλληλοβοήθεια. Στη διάρκεια του 12ου αιώνα, ορισμένοι σχολιαστές θεωρούν τους mercatores ως μια νέα τάξη δίπλα στο τριμερές σχήμα.
Το πλεόνασμα της αγροτικής παραγωγής που μεταφερόταν στις πόλεις μαζί με το εργατικό δυναμικό τροφοδότησε την αστική ανάπτυξη και τη δημογραφική ενίσχυση των αστικών πληθυσμών. Επικεφαλής των αστικών κοινοτήτων ήταν οι πατρίκιοι που λειτουργούσαν ως εντολοδόχοι της φεουδαρχίας. Σταδιακά τα προνομιούχα στρώματα μετέτρεψαν την οικονομική τους ισχύ σε πολιτική ανεξαρτησία, αμφισβητώντας τα δεσμά υποταγής προς τους άρχοντες και εξαγοράζοντας δικαιώματα εκμετάλλευσης της γης. Η επέκταση της αστικής οικονομίας επέφερε την διπλή υποταγή των καλλιεργητών στους αστούς και τον τοπικό ηγεμόνα.
Κρίση της φεουδαρχίας.
Στα τέλη του 13ου αιώνα η προηγούμενη αγροτική ανάπτυξη μεταβλήθηκε σε στασιμότητα της παραγωγής, που δεν μπορούσε πλέον να ανταποκριθεί στις νέες απαιτήσεις. Η οικονομική κρίση άρχισε να γίνεται εμφανής, τόσο με μια σειρά αστικών εξεγέρσεων όσο και λόγω εκτεταμένου λιμού στην ύπαιθρο μετά από μια σειρά κακών σοδειών. Η μειωμένη φυσική αντοχή του πληθυσμού σφραγίστηκε από τη Μεγάλη Πανώλη του 1348.
Οι ιστορικοί της σχολής των Annales, για τα αίτια της κρίσης δίνουν έμφαση στην ανισορροπία ανάμεσα στη δημογραφική ανάπτυξη και τις δυνατότητες διατροφής του Μεσαίωνα. Γεγονός είναι ότι η βασική μονάδα της αγροτικής οικονομίας ήταν ο οικογενειακός κλήρος, που όσο ο πληθυσμός διογκωνόταν, γινόταν όλο και μικρότερος, τόσο ώστε μειώθηκε σημαντικά το αγροτικό πλεόνασμα. Όμως, όπως αντιτείνουν οι μαρξιστές ιστορικοί, αυτό το ντετερμινιστικό δημογραφικό αδιέξοδο δεν είναι το μόνο αίτιο της κρίσης. Η οικογενειακή αγροτική παραγωγή δεν ήταν ένα κλειστό σύστημα αλλά συνδεόταν με την αγροτική κοινότητα και με τους φεουδάρχες.
Στα τέλη του 13ου αιώνα η παραγωγή είχε φτάσει σε στασιμότητα, καθώς οι μεγάλες απαιτήσεις της αριστοκρατίας στέρησαν από τους χωρικούς την ευκαιρία δημιουργίας πλεονάσματος και χρηματικού αποθέματος, που θα μπορούσε να χρησιμοποιηθεί για τη βελτίωση των εργαλείων και των μεθόδων παραγωγής.
Στη διάρκεια του 14ου αιώνα η μερίδα του πληθυσμού που δεν απασχολούνταν στην παραγωγή τροφίμων είχε αυξηθεί, όπως είχαν αυξηθεί και το λειτουργικό κόστος της πολιτικής εξουσίας και το κόστος του πολέμου. Συνέπεια αυτών ήταν η στροφή των φεουδαρχών στον δανεισμό, με τελικούς αποδέκτες της πίεσης τον αγροτικό πληθυσμό.
Λήξη της κρίσης.
Η κρίση έληξε τον 15ο αιώνα με την φεουδαρχική αριστοκρατία να αντικαθιστά την αγροτική καλλιέργεια με την κτηνοτροφία και τη συστηματική χρήση χρήματος στις συναλλαγές. Διέξοδος των αγροτών ήταν η στροφή σε άλλες καλλιέργειες, που τους εξάρτησε αυτή τη φορά από την αγορά. Στο διάστημα αυτό συνέβησαν και ανακατατάξεις στον αστικό χώρο με την ισχυροποίηση των τεχνιτών και των συντεχνιών. Οι έμποροι αντέδρασαν με τη μεταφορά της υφαντουργίας στην ύπαιθρο, στρέφοντας τους μικροκληρούχους στην οικοτεχνία.
Ο Λε Γκοφ αναφέρει ότι η φεουδαρχική χωροδεσποτεία οργανώνει την παραγωγή και αναγκάζεται να την μεταβιβάζει στους πολίτες, εμπόρους και αστούς, από τους οποίους θα εξαρτηθεί μελλοντικά. Παρότι μακροπρόθεσμα η αστική τάξη θα υπονομεύσει την φεουδαρχία, στο τέλος του 13ου αιώνα απέχει πολύ από το να κυριαρχεί επάνω της. Η αναίρεση του τριμερούς σχήματος, λοιπόν, συνδέεται με την αστική ανάπτυξη του 11ου-13ου αιώνα, η οποία προήλθε από τον ολοένα και μεγαλύτερο καταμερισμό της εργασίας. Τελικά, ο εμπορικός καπιταλισμός αναδύθηκε στην διάρκεια της μέσης περιόδου του Μεσαίωνα.Το 1776 ο Άνταμ Σμίθ προσέδωσε οικονομική διάσταση στον όρο φεουδαρχία .Η φεουδαρχία ήταν το σύστημα που δεν άφηνε περιθώρια δράσης στους εμπόρους και στους παραγωγούς των πόλεων.

</doc>
<doc id="53314" url="https://el.wikipedia.org/wiki?curid=53314" title="Διαφορές οργανικών και ανοργάνων ενώσεων">
Διαφορές οργανικών και ανοργάνων ενώσεων



</doc>
<doc id="53316" url="https://el.wikipedia.org/wiki?curid=53316" title="Εμπειρισμός">
Εμπειρισμός

Εμπειρισμός στη φιλοσοφία ονομάζεται η θεωρία που υποστηρίζει πως η πηγή και τα συστατικά της ανθρώπινης γνώσης προέρχονται από την εμπειρία που αποκτάται μέσω των αισθήσεων. Αυτές μπορεί να είναι είτε οι πέντε αισθήσεις (ακοή, όραση, αφή, όσφρηση, γεύση) ή εσωτερικές αισθήσεις όπως ο πόνος και η ευχαρίστηση.
Τα θεμέλια.
Αν και στοιχεία του εμπειρισμού συναντώνται από την εποχή της διδασκαλίας του Αριστοτέλη και σε σημαντικό βαθμό στο έργο του Τόμας Χομπς, η κλασσική εμπειριστική θεώρηση συνδέεται κυρίως με τον Άγγλο εμπειριστή Τζων Λοκ, κατά τον οποίο ο ανθρώπινος νους παρομοιάζεται με άγραφο πίνακα (tabula rasa), αποκλείοντας κάθε προϋπάρχουσα (a priori) σκέψη. Οι θέσεις του εμπειρισμού, εξελίχθηκαν υπό μια συνεχιζόμενη διαμάχη με τον Σκεπτικισμό, όπου έγινε εντονότερη με τους διαδόχους του, Τζορτζ Μπέρκλεϊ και Ντέιβιντ Χιουμ. Αυτό οδήγησε στην κριτική θεώρηση των θέσεων του εμπειρισμού από τον Εμμάνουελ Καντ και μετέπειτα, κατά τον 20ο αιώνα, από τον Λούντβιχ Βίτγκενσταϊν στον τομέα της λογικής.
Η βάση.
Ο εμπειρισμός έχει τις ρίζες του στην ιδέα πως οτιδήποτε γνωρίζουμε για τον κόσμο, είναι αυτά που μας επιτρέπουν να αντιληφθούμε οι αισθήσεις μας και είναι επαληθεύσιμα μέσω της εμπειρικής απόδειξης. Στηρίζεται στην a posteriori γνώση, δηλαδή στην μη ύπαρξη έμφυτων αλλά ύστερων κατακτήσιμων ιδεών, και διακρίνει την εξωτερική αίσθηση μέσω της οποίας λαμβάνουμε τα εξωτερικά ερεθίσματα και την εσωτερική αίσθηση, μέσω της οποίας τα επεξεργαζόμαστε και δημιουργούμε τις έννοιες και στη συνέχεια τις γνώσεις.
Η αντίθεση με τον ρασιοναλισμό.
Ιστορικά αντιπαραβάλλεται με τον ρασιοναλισμό, κατά τον οποίο ο νους πρέπει να θεωρείται πηγή γνώσης και όχι οι αισθήσεις που μπορεί να μας εξαπατούν. Στις μέρες μας αυτός ο διαχωρισμός θεωρείται απλουστευτικός εξαιτίας της αποδοχής των κλασικών ορθολογιστών (Ντεκαρτ, Σπινόζα, Λάιμπνιτς) της εμπειρικής απόδειξης, όπως επίσης και της διαισθητικής γνώσης και χρήσης της λογικής των εμπειριστών για διάφορες έννοιες (όπως π.χ. η ύπαρξη του Θεού). Σε αντιδιαστολή είναι και ο λογικισμός, κατά τον οποίο η γνώση αποδίδεται στο λογικό συμπέρασμα.
Εκπρόσωποι.
Κύριοι εκπρόσωποι του εμπειρισμού είναι ο Αριστοτέλης, ο Τόμας Χομπς, ο Τζων Λοκ και ο Ντενί Ντιντερό. Ο εμπειρισμός συγγενεύει επίσης με την αισθησιαρχία ή αισθησιοκρατία.

</doc>
<doc id="53317" url="https://el.wikipedia.org/wiki?curid=53317" title="Ναυμαχία της Λήμνου">
Ναυμαχία της Λήμνου

Η ναυμαχία της Λήμνου στις 18 Ιανουαρίου 1913, ήταν η δεύτερη από τις δύο μεγάλες ναυμαχίες μεταξύ του Ελληνικού Βασιλικού Ναυτικού και του Οθωμανικού Στόλου κατά τον Α' Βαλκανικό Πόλεμο που πραγματοποιήθηκε στην περιοχή της νήσου Λήμνου, εξ ου και η ονομασία της. Η ναυμαχία έληξε με νίκη του ελληνικού στόλου και τον εγκλεισμό του οθωμανικού εντός των Δαρδανελίων στη δεκαετία που ακολούθησε.
Η ναυμαχία.
Περί το τέλος του Δεκεμβρίου του 1912 (σύμφωνα με το παλαιό ημερολόγιο), παρατηρήθηκαν συχνές εμφανίσεις πλοίων του οθωμανικού στόλου στην προ των Δαρδανελίων θάλασσα.
Οι εμφανίσεις αυτές ενίσχυσαν την υπόνοια ότι ο εχθρικός στόλος θα δοκίμαζε για άλλη μια φορά τη χρήση των όπλων (μετά από τη Ναυμαχία της Έλλης). Πράγματι, τη νύχτα της 4ης Ιανουαρίου 1913 ο Αρχηγός του τουρκικού στόλου πλοίαρχος Ταχίρ Μπέης επιβιβάσθηκε στο «Μετζητιέ» ("Mecidiye ") και επιχείρησε αναγνώριση της προ των Δαρδανελίων θάλασσας. Στη συνέχεια επιβιβάσθηκε στη ναυαρχίδα «Χαϊρεδδίν Βαρβαρόσσα», από όπου επικεφαλής ολοκλήρου του τουρκικού στόλου κατευθύνεται με όλη την ταχύτητα προς το ελληνικό ορμητήριο του Μούδρου. Η έξοδος έγινε έγκαιρα αντιληπτή από το ανιχνευτικό "Λέων" που ειδοποίησε σχετικά το ναύαρχο Κουντουριώτη.
Ο Αρχηγός του ελληνικού στόλου, αφού ετοιμάσθηκε αμέσως για να αποπλεύσει, έστειλε προς τον ελληνικό στόλο το ακόλουθο σήμα:
«Ο ναύαρχος εύχεται την καλήν ημέραν εις τα γενναία επιτελεία και τα πληρώματα».
Έτσι το πρωί της 5 Ιανουαρίου 1913, απέπλευσε επικεφαλής του Ελληνικού στόλου, που τον συγκροτούσαν το εύδρομο μάχης «Αβέρωφ» ναυαρχίδα, τα θωρηκτά «Σπέτσαι» αρχηγίδα του μοιράρχου Π. Γκίνη, «Ύδρα» και «Ψαρά» και 6-7 αντιτορπιλικά.
Την ώρα που ο ελληνικός στόλος εγκατέλειπε το Μούδρο (περί τις 09:45), εμφανίζεται σε απόσταση 15 περίπου μιλίων ο τουρκικός στόλος του Ραμίζ Μπέη που τον συγκροτούσαν τα θωρηκτά «Χαϊρεδδίν Βαρβαρόσσα» ("Barbaros"), «Τουργούτ-Ρέϊς» ("Turgut Reis") και «Μεσουδιέ» ("Mesudiye") το εύδρομο/καταδρομικό «Μετζητιέ» ("Mecidiye") και 5-8 αντιτορπιλικά και άλλα ελαφρά σκάφη.
Ο ελληνικός στόλος στράφηκε αρχικά προς τα αριστερά για να προσεγγίσει τον τουρκικό και στη συνέχεια δεξιά για να αποφύγει χειρισμούς του τουρκικού στόλου.
Ώρα 11:35 ο τουρκικός στόλος άρχισε να βάλει με τα πυροβόλα του εναντίον των ελληνικών πλοίων από απόσταση 8.400 μέτρων. Ο ελληνικός απάντησε αμέσως. Το πυροβολικό του Ελληνικού στόλου βάλει με καταιγιστικά πυρά εναντίον των τουρκικών πλοίων.
Ώρα 11:55 στο "Barbarossa" διακρίνονται πυρκαϊές και το «Μεσουδιέ» που πλήγηκε από τα θωρηκτά «Ψαρά» και «Ύδρα», εξέρχεται από τη γραμμή με καπνούς πυρκαϊάς.
Το θωρηκτό "Barbarossa" έχει πληγεί και πάλι σοβαρά. Μία "γουρούνα" (οβίδα 270 χιλιοστών) έπληξε τον ιστό του, καταρρίπτοντας την ιστορική σημαία του Χαϊρεντίν Βαρβαρόσα, γεγονός που καταρράκωσε το ηθικό των Τούρκων. Ο τουρκικός στόλος που βρισκόταν σε μια τέτοια δυσχερή κατάσταση στρέφει αριστερά με κατεύθυνση τα Δαρδανέλια, οπότε ο ναύαρχος Κουντουριώτης διατάσσει τον Ελληνικό στόλο να στραφεί προς καταδίωξη του εχθρού, που έπλεε προς τα στενά με μεγάλη αταξία.
To "Αβέρωφ" με ταχύτητα 20 μιλίων καταδιώκει τον τουρκικό στόλο, τα πυροβόλα του στρέφονται κατά του θωρηκτού «Τουργούτ» που βρίσκεται στην ουρά του τουρκικού στόλου. Το πλήττει καίρια. Το «Τουργούτ» αρχίζει να γέρνει. Έτσι ο τουρκικός στόλος, ηττημένος κατέφυγε στα Δαρδανέλια.
Ο Ελληνικός στόλος είχε έναν και μοναδικό τραυματία και ασήμαντες ζημιές στο κατάστρωμα του «Αβέρωφ».
Αντίθετα ο τουρκικός στόλος είχε πολλούς νεκρούς και τραυματίες και πολλές ζημιές στα πλοία του, στο πυροβολικό και τον εξοπλισμό του.
Και κατά τη ναυμαχία αυτή αποδείχθηκε η ηθική υπεροχή του Αρχηγού του Επιτελείου, των Πληρωμάτων και η δεξιότητα των χειρισμών του «Αβέρωφ» με Κυβερνήτη και Αρχιεπιστολέα του στόλου τον πλοίαρχο Σοφοκλή Δούσμανη, καθώς επίσης η μεγάλη ταχύτητα του πλοίου και η αποτελεσματικότητα των πυροβόλων του "Αβέρωφ".
Αποτελέσματα.
Η απόσυρση του οθωμανικού στόλου στα στενά των Δαρδανελλίων επιβεβαιώθηκε από τον Ανθυποπλοίαρχο Μιχαήλ Μουτούση και το Σημαιοφόρο Αριστείδη Μωραϊτίνη στις 24 Ιανουαρίου 1913, οι οποίοι σε μια αποστολή της ναυτικής αεροπορίας, με υδροπλάνο τύπου Μωρίς Φαρμάν εντόπισαν τον εχθρικό στόλο στη ναυτική βάση Nagara. Κατά τη διάρκεια της πτήσης τους σχεδίασαν ένα ακριβές διάγραμμα των θέσεων του οθωμανικού στόλου, εναντίον του οποίου έριξαν τέσσερις βόμβες. Οι Μουτούσης και Μωραϊτίνης διένησαν μία διαδρομή πάνω από 180 χιλιόμετρα, διάρκειας 2 ωρών και 20 λεπτών για να ολοκληρώσουν την αποστολή τους, η οποία αναφέρθηκε ευρέως τόσο στον Ελληνικό όσο και στο Διεθνή Τύπο.
Το αποτέλεσμα του αγώνα συνετέλεσε στο μέγιστο βαθμό ώστε η Ελλάδα να μπει στον πρώτο παγκόσμιο πόλεμο δύο χρόνια αργότερα, στο πλευρό των συμμάχων όπου ο τότε Πρωθυπουργός Ελευθέριος Βενιζέλος μετά την έκβαση του πολέμου πέτυχε έναν τεράστιο διπλωματικό και πολιτικό θρίαμβο και δημιούργησε μια Ελλάδα που μόνο τα όνειρα των ποιητών του έθνους μπορούσαν να συλλάβουν, μέχρι να εμφανιστεί ξανά ο πατροπαράδοτος εχθρός της χώρας, ο διχασμός.
Το στρατηγικό αποτέλεσμα της ναυμαχίας ήταν ο Τουρκικός στόλος να μην επιχειρήσει ξανά έξω από τα Δαρδανέλλια κατά τη διάρκεια των ετών που ακολούθησαν, αφήνοντας την κυριαρχία του Αιγαίου στην Ελληνικό στόλο.

</doc>
<doc id="53320" url="https://el.wikipedia.org/wiki?curid=53320" title="Λουδοβίκος Σούτερ">
Λουδοβίκος Σούτερ

Ο Λουδοβίκος Σούτερ ("Jules Alexis Louis Zutter") ήταν Ελβετός Ολυμπιονίκης στην γυμναστική.
Γεννήθηκε στις 2 Δεκεμβρίου του 1865 στη Νεσατέλ και πέθανε στις 10 Νοεμβρίου 1946. Το 1893 ήρθε μαζί με την οικογένεια του στην Πάτρα, αφού ο πατέρας "Αλέξανδρος" προσελήφθη γυμναστής στον Παναχαϊκό, ο ίδιος ο Λουδοβίκος έγινε αθλητής του Παναχαϊκού Γ.Σ.. 
Όταν προκηρύχθηκαν οι Ολυμπιακοί αγώνες της Αθήνας αποφάσισε να λάβει μέρος με τα χρώματα της πατρίδας του, της Ελβετίας. Συμμετείχε στη γυμναστική και κατέκτησε τρία μετάλλια, τα μοναδικά της Ελβετίας σε αυτούς τους Ολυμπιακούς Αγώνες. Τα μετάλλια είναι: Χρυσό στον πλάγιο ίππο, αργυρό στο γυμναστικό άλμα και αργυρό στους παράλληλους ζυγούς (δίζυγο). 
Μετά τους αγώνες επέστρεψε στην Πάτρα μαζί με τους Πατρινούς ολυμπιονίκες και γνώρισε τις ίδιες τιμές με αυτούς σαν να εκπροσώπησε τα ελληνικά χρώματα. Το 1897 με την κήρυξη του Ελληνοτουρκικού πολέμου η οικογένεια Σούτερ εγκατέλειψε την Ελλάδα και επέστρεψε στην Ελβετία. 
Ο Σούτερ στους Παναχαϊκούς αγώνες του 1896 ήταν 1ος στο μονόζυγο, 2ος στον δρόμο 400 μέτρων και 1ος στο δίζυγο.

</doc>
<doc id="53322" url="https://el.wikipedia.org/wiki?curid=53322" title="Στρωματοσωρείτης">
Στρωματοσωρείτης

Οι Στρωματοσωρείτες ("Stratocumulus") αποτελούν επίσημη κατηγορία νεφών, σύμφωνα με τον Άτλαντα νεφών που εξέδωσε το 1957 ο W.M.O. η χρήση των οποίων γίνεται από τους μετεωρολόγους και απ΄ όλα τα Γραφεία Καιρού του Κόσμου.
Οι Στρωματοσωρείτες έχουν χρώμα γκρίζο και υπόλευκο με ασαφή σκοτεινά τμήματα. Συνήθως αποτελούν μάζες κυλινδρικών νεφών με όψη κυλινδρικού φουσκωτού στρώματος. Εμφανίζονται σε γραμμές κατά ομάδες ή σε κύματα. Πολλές φορές μοιάζουν με τους σωρείτες λόγω των ανοδικών τους κινήσεων. Αυτά τα νέφη δεν παράγουν βροχή, αλλά καμιά φορά μετατρέπονται σε μελανοστρώματα που είναι πλέον σύννεφα βροχής. Επίσης όταν είναι πυκνά παρουσιάζουν ιριδισμούς όπως οι υψισωρείτες. Αποτελούνται κυρίως από υδροσταγονίδια και σπανιότερα από χιονοκόκκους και πολύ πολύ σπάνια από κρυστάλλους χιονιού. Η διεθνής σύντμησή τους είναι Sc.

</doc>
<doc id="53323" url="https://el.wikipedia.org/wiki?curid=53323" title="Σωρείτης">
Σωρείτης

Οι Σωρείτες ("Cumulus") αποτελούν επίσημη κατηγορία νεφών, σύμφωνα με τον Άτλαντα νεφών που εξέδωσε το 1957 ο Π.Μ.Ο. η χρήση των οποίων γίνεται από τους μετεωρολόγους και από όλα τα Γραφεία Καιρού του Κόσμου.
Χαρακτηριστικά.
Οι Σωρείτες είναι πυκνά νέφη με καθαρό περίγραμμα που το σχήμα τους μεταβάλλεται σταθερά. Άλλοτε μοιάζουν σαν λόφοι από αναχώματα ή σαν λευκοί θόλοι, όπως το κουνουπίδι και άλλοτε σαν τούφες από βαμβάκι. Όταν οι ακτίνες του Ήλιου πέσουν πάνω σε σωρείτες αυτές ανακλώνται με μεγάλη ένταση ενώ τα ίδια φαίνονται κατάλευκα και λάμπουν έντονα. Αποτελούνται από υδροσταγονίδια, αν και σε μερικά τμήματά τους όταν παρουσιάσουν θερμοκρασία κάτω από 0 βαθμούς Κελσίου μπορεί να σχηματίσουν παγοκρυστάλλους. Το ύψος της βάσης τους είναι κατά μέσο όρο στα 2.500 μέτρα, επομένως ανήκουν στα λεγόμενα χαμηλά νέφη.
Σχηματισμός.
Συνήθως σχηματίζονται την ημέρα, όταν στη ξηρά υφίσταται θερμός αέρας που ανυψώνεται, καθώς απαιτούνται ανοδικά ρεύματα για τον σχηματισμό τους. Αντιστρόφως, κατά την διάρκεια της νύκτας, οι σωρείτες κατά κανόνα εξαφανίζονται.
Λαϊκή θεώρηση.
Είναι γνωστά στην καθημερινότητα και ως "«τα σύννεφα του καλού καιρού»". Είναι όντως νέφη καλοκαιρίας, αν και αρκετές φορές μετατρέπονται σε καταιγιδοφόρα σύννεφα, όπως λέγονται οι σωρειτομελανίες, οπότε και παρουσιάζουν διαλείπουσες (όχι συνεχόμενες) βροχοπτώσεις. Το συνολικό ύψος τους μπορεί τότε να φτάσει και τα 13.000 μέτρα.
Τα νέφη αυτά είναι εκείνα που εμπλούτισαν σε μύθους την Ελληνική Μυθολογία αλλά και που ενέπνευσαν ένα πολύ μεγάλο αριθμό καλλιτεχνών ζωγράφων αλλά και αγιογράφων από την αρχαιότητα μέχρι σήμερα. Σε τέτοια νέφη αγιογραφείται από τους Χριστιανούς και η Πλατυτέρα των Ουρανών. Η διεθνής σύντμησή τους είναι Cu.

</doc>
<doc id="53326" url="https://el.wikipedia.org/wiki?curid=53326" title="Αναγεννησιακός ουμανισμός">
Αναγεννησιακός ουμανισμός

Με τον όρο αναγεννησιακός Ουμανισμός («Ουμανισμός» σημαίνει «ανθρωπισμός», μεταφορά από το νεολατινικό "Humanismus") αναφερόμαστε στην πνευματική κίνηση που εκδηλώθηκε στη δυτική Ευρώπη, κατά το τέλος του Ύστερου Μεσαίωνα, συγκεκριμένα από το 1400 έως και το 1650, με την αρχή της περιόδου της Αναγέννησης. 
Είναι ρεύμα πνευματικό, που στόχευε στην πολιτιστική και εκπαιδευτική μεταρρύθμιση του θεοφοβικού μοντέλου που επικρατούσε ως τότε. Χαρακτηρίζεται από την επιστροφή στα αρχαία κείμενα, ως ένα μοντέλο ζωής, γραφής και σκέψης. Γενικότερα ο όρος Humanitas /Ανθρωπιστής νοείται ως ο πολιτισμός που ολοκληρώνοντας τις φυσικές ιδιότητες του ανθρώπου, τον κάνει άξιο του ονόματός του.
Αυτή η αναζωπύρωση του ενδιαφέροντος για τα αρχαία κείμενα, και η προσπάθεια εξύψωσης του ανθρώπινου πνεύματος στην κριτική και ορθολογική του διάσταση με επιστροφή στις κλασικές πηγές της Ελληνορωμαϊκής αρχαιότητας ξεκίνησε από τη Φλωρεντία και την Νάπολη. 
Οι Ανθρωπιστές της Αναγέννησης χαρακτηρίζονται από την βούληση τους να ερευνήσουν αρχαία κείμενα και να αφομοιώσουν τις αξίες του κλασικού κόσμου σε όλα τα επίπεδα, από την τέχνη μέχρι και την μελέτη πρακτικών και φυσικών επιστημών. Στους Ανθρωπιστές της Αναγέννησης επικρατεί η έντονη αίσθηση του ατόμου να κατανοήσει και να αλλάξει τόσο τον εαυτό του όσο και τον κόσμο, αναζητώντας ορθολογικές απαντήσεις και όχι θρησκευτικές. Ως κίνημα αποτελεί την εκβάθυνση ή και την απάντηση που προσέφερε η περίοδος της Αναγέννησης στο ρεύμα του Σχολαστικισμού του Μεσαίωνα.
Το Τέλος των Σκοτεινών Αιώνων.
Οι Ανθρωπιστές της Αναγέννησης άφησαν πίσω τους το Θεοφοβούμενο μοντέλο του Μεσαίωνα στο οποίο το άτομο προσπαθούσε να κατανοήσει και να αλλάξει τόσο τον εαυτό του όσο και τον κόσμο αναζητώντας θρησκευτικές απαντήσεις, με προσευχή και εξιλέωση. Ο Μεσαίωνας έμεινε γνωστός ως η περίοδος των "Σκοτεινών Αιώνων", επιρρεπής σε επιδημίες όπως την Μαύρη πανώλη ακριβώς επειδή η Θεολογία είχε πρωταρχικό ρόλο στις σχολές εκτοπίζοντας και τοποθετώντας την μελέτη πρακτικών και φυσικών επιστημών στο περιθώριο. Η μεσαιωνική κοινωνία δεν κατείχε ιατρικές απαντήσεις αλλά σύστηνε προσευχή και εξιλέωση, καραντίνα των αρρώστων και φυγή των υγιών ατόμων. Επηρεασμένοι από τη σύγκριση με την περίοδο της Αναγέννησης και της έντονης καλλιέργειας των ανθρωπιστικών επιστημών, οι ιστορικοί, κυρίως της εποχής του Διαφωτισμού, χαρακτήρισαν το Μεσαίωνα περίοδο θρησκευτικού φανατισμού και οπισθοδρόμησης.
Ουμανισμός.
Ο όρος "ουμανιστής" ή "ανθρωπιστής" χρησιμοποιήθηκε πρώτη φορά τον 14ο αιώνα και αναφερόταν σε όσους δίδασκαν τις λεγόμενες ελευθέριες τέχνες (γεωμετρία, γραμματική, ποίηση, ρητορική και ηθική φιλοσοφία). Ο ουμανισμός ενθάρρυνε το ενδιαφέρον των ανθρώπων για την τέχνη, για την κλασική αρχαιότητα και την ανθρώπινη φύση. Έδινε έμφαση στον λόγο και στην έρευνα και αμφισβητούσε την θεολογική παράδοση που εξύψωνε το θείο και υποβίβαζε καθετί γήινο ως αμαρτωλό και διεφθαρμένο. Οι καλλιτέχνες αναπαριστούσαν το θείο χρησιμοποιώντας ως μοντέλα καθημερινούς ανθρώπους. Πίστευαν στη σημασία της εκπαίδευσης και στην πεποίθηση ότι η τέχνη μπορούσε να κωδικοποιηθεί σε κανόνες που θα εξυπηρετούσαν τους σκοπούς της διδασκαλίας. Ανάμεσα στους σημαντικότερους ουμανιστές καλλιτέχνες ήταν οι Ραφαήλ, Λεονάρντο ντα Βίντσι, Ντονατέλο, Τιντορό και Τιτσιάνο. Στην ακαδημαϊκή διδασκαλία, ο Πουσέν ήταν ένας από τους σημαντικότερους διανοούμενους της εποχής του.
Ο ουμανισμός ήταν η κινητήρια δύναμη πίσω από την ανάδυση των κλασικών θεμάτων στην αναγεννησιακή τέχνη καθώς και της αναγέννησης της κλασικής αρχιτεκτονικής με τις ορθολογιστικές αρχές του σχεδίου και την έμφαση στην συμμετρία και την αναλογία.
Στην Ιταλία την εποχή αυτή, εγκαθιδρύθηκε ένα "ανθρωπιστικό" ή "ουμανιστικό" εκπαιδευτικό πρόγραμμα που κέρδισε πολύ γρήγορα την αποδοχή των ανώτερων τάξεων. Ήδη από τα μέσα του δέκατου πέμπτου αιώνα, οι ανώτερες τάξεις λαμβάνουν την ονομαζόμενη "ανθρωπιστική εκπαίδευση", "Studia Humanitatis", την μελέτη βασικά της Ελληνικής γλώσσας, της γραμματικής, της ρητορικής, της ιστορίας, την ποίησης και της ηθική φιλοσοφίας στα Πανεπιστήμια της εποχής..
Οι μεταρρυθμίσεις στα Πανεπιστήμια της εποχής, το ρεύμα αυτό στις ανώτερες κοινωνικές τάξεις για μελέτη και ανάλυση ξανά των χαμένων εώς τότε κλασικών Ελληνορωμαϊκών θεμάτων, θα δημιουργήσουν τις συνθήκες για την μετέπειτα εξέλιξη του δυτικού κόσμου αν αναλογιστεί κανείς πως, ανάμεσα σε άλλους, ο Γαλιλαίος, ο Γιοχάνες Κέπλερ έζησαν την εποχή του αναγεννησιακού ουμανισμού και ο Ισαάκ Νεύτων με το τέλος της εποχής αυτής. 
Επίσης, την ίδια εποχή, μερικοί από τους ανώτερους αξιωματούχους της Καθολικής Εκκλησίας ήταν ανθρωπιστές ή ουμανιστές, άτομα με αρκετούς οικονομικούς πόρους για τη συγκέντρωση σημαντικού αριθμού βιβλίων και την δημιουργία βιβλιοθηκών. Ένας από αυτούς ήταν και ο καρδινάλιος Βασίλειος Βησσαρίων λόγιος της εποχής του, υποψήφιος Πάπας. Ο Πάπας Ιννοκέντιος Ζ΄ θεωρείται ο πρώτος ανθρωπιστής Πάπας.
Μία λίστα με μερικά ονόματα Ουμανιστών είναι η εξής:

</doc>
<doc id="53328" url="https://el.wikipedia.org/wiki?curid=53328" title="Κάντυ Κάντυ">
Κάντυ Κάντυ

Η Κάντυ Κάντυ (ιαπωνικά: キャンディ・キャンディ, Χέπμπορν: "Kyandi Kyandi," αγγλικά: "Candy Candy") είναι ιαπωνικό ρομαντικό manga, anime και νουβέλα. Πρωταγωνίστρια είναι η Κάντας "Κάντυ" Γουάιτ Άρντλεϊ, μία κοπέλα με φακίδες, μεγάλα σμαραγδοπράσινα μάτια και μακριά σγουρά ξανθά μαλλιά, τα οποία κάνει κοτσίδες με κορδέλες. Η "Κάντυ Κάντυ" εμφανίστηκε για πρώτη φορά τον Απρίλιο του 1975 σε μια νουβέλα της Γιαπωνέζας συγγραφέα Κέικο Νάγκιτα υπό το ψευδώνυμο Κιόκο Μιζούκι. Όταν η Μιζούκι συνεργάστηκε με την εικονογράφο manga Γιούμικο Ιγκαράσι, το ιαπωνικό περιοδικό "Nakayoshi" έδειξε ενδιαφέρον για την "Κάντυ Κάντυ". Εκδιδόταν στο περιοδικό στη χρονική περίοδο των τεσσάρων ετών, και το 1977 κέρδισε το πρώτο βραβείο Kodansha Manga Award στη θεματολογία shōjo. Το manga έγινε σειρά anime με εταιρεία παραγωγής την Toei Animation. Επίσης, υπάρχουν τέσσερις ταινίες μικρού μήκους κινουμένων σχεδίων.
Υπόθεση.
Η Κάντυ Γουάιτ Άρντλεϊ, ή χαϊδευτικά Κάντυ, μεγάλωσε σε ένα ορφανοτροφείο, το Σπίτι της Πόνυ, κοντά στη λίμνη Μίσιγκαν των Η.Π.Α. στις αρχές του 20ου αιώνα. Η κοπέλα αυτή ήταν αγοροκόριτσο που σκαρφάλωνε σε δέντρα και έκανε πολλές σκανδαλιές, μα όλοι την αγαπούσαν για την καλή της την καρδιά. Βρέθηκε όταν ήταν μωρό σε ένα καλαθάκι, μαζί με τη φίλη της Άννυ, στην είσοδο του ορφανοτροφείου από την κυρία Πόνυ και την αδελφή Μαρία, μια κρύα νύχτα του χειμώνα. Θα ονομαστεί Κάντυ επειδή δίπλα της θα βρεθεί μια κούκλα που απάνω έχει την λέξη "Candy" γραμμένη με κόκκινο και θα πάρει το επώνυμό της από το χιόνι που την έσωσαν.
Το ορφανοτροφείο της κυρίας Πόνυ, Σπίτι της Πόνυ, αποτελεί πόλο έλξης για την Κάντυ. Χωρίς οικογένεια, το ορφανοτροφείο θεωρείται το πατρικό σπίτι της Κάντυ, και οι αξίες που πήρε από τους ανθρώπους που την μεγάλωσαν είναι σημείο αναφοράς για κάθε απόφαση και πράξη στη μετέπειτα ζωή της. Μετά από κάθε περιπέτεια, η Κάντυ επιστρέφει στο Σπίτι του Μικρού Αλόγου, όπου η παρουσία της κυρίας Πόνυ και της αδελφής Μαρίας, καθώς και οι λόφοι και η φύση που το περιτριγυρίζουν της επιτρέπουν να νιώσει ασφάλεια και να αναθεωρήσει.
Στα 10 της αναγκάζεται να αποχωριστεί την Άννυ, η οποία υιοθετείται από τους Μπράιτον, μια πλούσια οικογένεια. Οι δυο τους αρχίζουν να επικοινωνούν μέσω αλληλογραφίας, μέχρι τη στιγμή που η θετή μητέρα της Άννυ της το απαγορεύει για να μη μαθευτεί ότι είναι υιοθετημένη από ορφανοτροφείο, καθώς η ίδια είχε διαδώσει στους γνωστούς τους ότι την υιοθέτησαν από στενό συγγενή τους. Η Κάντυ μετά απ' αυτήν την είδηση τρέχει κλαίγοντας στο λόφο που βρίσκεται πίσω από το σπίτι Πόνυ όπου συναντά ένα αγόρι με σκωτσέζικη ενδυμασία. Το αγόρι της λέει ότι είναι πιο όμορφη όταν γελά και ξαφνικά εξαφανίζεται. Η μόνη απόδειξη ότι δεν ήταν όνειρο είναι ένα μενταγιόν που αφήνει στην Κάντυ. Η Κάντυ θα τον αποκαλεί πρίγκηπα του λόφου και θα τον σκέφτεται για όλη της τη ζωή. 
Στα 12 της προσλαμβάνεται για να κάνει παρέα σε μια πλούσια κοπέλα, την Ελίζα Ράγκαν, η οποία με τη βοήθεια του αδελφού της Νηλ θα της κάνει τη ζωή κόλαση, σκαρώνοντας παγίδες συνεχώς εις βάρος της Κάντυ. Οι πλεκτάνες των δύο αδελφών θα έχουν το αποτέλεσμα η Κάντυ από παρέα της Ελίζα να γίνει υπηρέτρια και να μεταφερθεί απ' το σπίτι των Ράγκαν στο στάβλο. Η Κάντυ σύντομα θα γνωρίσει τα ξαδέλφια του Νηλ και της Ελίζα, Άντονυ Μπράουν, Αλιστίαρ "Στίαρ" και Άρτσιμπαλντ "Άρτσι" Κόρνγουελ, γόνους της πλούσιας οικογένειας των Άρντλεϊ, με τους οποίους θα γίνει φίλη. Τα τρία αγόρια, εκ των οποίων ο Άρτσι και ο Στήαρ είναι αδέλφια, θα ερωτευτούν την Κάντυ. Η Κάντυ θα ερωτευτεί τον Άντονυ, ίσως λόγω της ομοιότητάς του με τον πρίγκηπα του λόφου. Θα γίνει επίσης φίλη με τον Άλμπερτ έναν παράξενο τύπο με γένια που ζει στο δάσος. Μετά από πολλές περιπέτειες θα υιοθετηθεί απ´τον μυστηριώδη αρχηγό της οικογένειας των Άρντλεϋ το μεγάλο θείο Γουίλλιαμ, παρά τις αντιρρήσεις της θείας Ελρόϊ. Η σχέση της με τον Άντονυ θα διακοπεί απότομα μετά από ένα βίαιο ατύχημα με το άλογο σε ένα κυνήγι αλεπούς που θα κοστίσει τη ζωή του Άντονυ. Η θεία Ελρόϊ, που ποτέ δε συμπάθησε πραγματικά την Κάντυ, την κατηγορεί ως υπεύθυνη του ατυχήματος. 
Η Κάντυ μετά το θάνατο του Άντονυ αποφασίζει να εγκαταλείψει το σπίτι των Άρντλεϋ και επιστρέφει στο αγαπημένο της σπίτι Πόνυ, με σκοπό να τον ξεχάσει. Όμως τα σχέδια του μεγάλου θείου Γουίλλιαμ, που είναι κηδεμόνας της κι η Κάντυ δεν έχει συναντήσει ποτέ, είναι διαφορετικά γι' αυτήν. Τη στέλνει στο κολέγιο του αγίου Παύλου στην Αγγλία με σκοπό να γίνει μια σωστή δεσποινίδα. Στο κολέγιο αυτό που διοικείται από καλόγριες με αυστηρούς κανονισμούς, βρίσκονται ήδη η Έλιζα, ο Νηλ, ο Άρτσι και ο Στίαρ. Στο πλοίο με το οποίο ταξιδεύει από την Αμερική στην Αγγλία, η Κάντυ γνωρίζει ένα παράξενο αγόρι που στο μέλλον θα της σημαδέψει τη ζωή. Το αγόρι αυτό είναι ο Τέρριους "Τέρρυ" Γκράντσεστερ, γιος ενός Άγγλου δούκα. Η Κάντυ αρχικά βλέποντας τον από πίσω στη γέφυρα του πλοίου τον περνά για τον Άντονυ, πλησιάζοντας όμως καταλαβαίνει ότι δεν είναι αυτός. Ο Τέρρυ είναι κλαμένος και δεν έχει αντιληφθεί την Κάντυ, μόλις αισθάνεται το κορίτσι που βρίσκεται από πίσω του αλλάζει ύφος και προσβάλλει την Κάντυ που προσπάθησε να του μιλήσει, θίγοντας τις φακίδες του προσώπου της, κάτι που την εξοργίζει αφάνταστα. Η Κάντυ φθάνοντας στο κολέγιο του αγίου Παύλου στο Λονδίνο συνειδητοποιεί την αυστηρότητα του σχολείου, που της μοιάζει με κελί, μια και δεν της επιτρέπεται να συναντά τον Άρτσι και τον Στήαρ, βιώνει τα πικρόχολα σχόλια και τις παγίδες της Ελίζα και του Νηλ και ξανασυναντά τον Τέρρυ, που είναι μαθητής στο ίδιο σχολείο. Στο κολέγιο η Ελίζα θα πει σε όλους ότι η Κάντυ είναι υιοθετημένη και τα περισσότερα κορίτσια θα γυρίσουν την πλάτη τους στην Κάντυ. Παρόλα αυτά η Κάντυ θα βρει μια πολύ καλή φίλη στο πρόσωπο της Πατρίτσια (Πάττυ) Ο Μπράιαν. Η Άννυ θα έρθει επίσης να σπουδάσει στο κολέγιο αλλά αρχικά θα αποφεύγει την Κάντυ, μέχρι τη στιγμή που θα μαθευτεί το γεγονός ότι είναι υιοθετημένη. Οι δυο τους θα ξαναγίνουν φίλες κι όλα θα´ναι όπως παλιά. Η Κάντυ θα ερωτευτεί τον Τέρρυ και αυτός την Κάντυ. Και οι δυο θα πρέπει να παλέψουν ενάντια στην Ελίζα, που θα ερωτευτεί και αυτή τον Τέρρυ και θα κάνει ό,τι περνάει απ' το χέρι της για να τους χωρίσει. Η μοίρα θα παίξει άσχημα παιχνίδια εις βάρος τους.
Μετά από πολλά τεχνάσματα, η Ελίζα καταφέρνει να φέρει την Κάντυ και τον Τέρρυ σε δύσκολη θέση. Η Ελίζα στήνει μια καλά οργανωμένη ενέδρα, και η διευθύντρια του σχολείου πιάνει την Κάντυ μαζί με τον Τέρρυ το βράδυ, έξω από τους κοιτώνες τους. Η διευθύντρια αποφασίζει να αποβάλει την Κάντυ. Ο Τέρρυ, παρ' ότι ατίθασος μαθητής που αψηφά γενικότερα τους κανονισμούς, δεν τιμωρείται, καθώς ο πατέρας του προσφέρει σημαντική οικονομική ενίσχυση στο σχολείο. Ο Τέρρυ προσφέρεται να αποβληθεί ο ίδιος αντί για την Κάντυ, και αποχωρεί από το σχολείο. Ο Τέρρυ φεύγει για την Αμερική, όπου θέλει να πραγματοποιήσει το όνειρό του και να γίνει ηθοποιός.
Ωστόσο, η Κάντυ μετά από όλα αυτά νιώθει πως δεν ανήκει στο σχολείο αλλά ούτε και στην υψηλή κοινωνία γενικότερα. Αποφασίζει να φύγει από το σχολείο και να επιστρέψει και αυτή στην Αμερική. Σκοπός της είναι να ανακαλέσει την υιοθεσία της από τους Άρντλεϋ και να βρει μόνη της το δρόμο της στη ζωή. Επιστρέφει μετά από ένα μακρύ ταξίδι στο ορφανοτροφείο της κυρίας Πόνυ, όπου αποφασίζει ότι το επάγγελμα που την εκφράζει είναι να γίνει νοσοκόμα και μετά από λίγο καιρό φεύγει για να πάει στη Σχολή Νοσοκόμων. Εκεί, παρ' όλο που είναι ατίθαση, καταφέρνει να κερδίσει της εντυπώσεις, έτσι ώστε να τη στείλουν σε μια ακόμη καλύτερη σχολή στο Σικάγο, όπου θα εργάζεται και σε νοσοκομείο. Στο Σικάγο, η Κάντυ θα ξανασυναντήσει τους Στήαρ, Άρτσι, Νηλ, Ελίζα, Άννι και Πάτι, που επιστρέφουν στην ασφάλεια της Αμερικής καθώς στην Ευρώπη λαμβάνουν χώρα τα πρώτα γεγονότα του Πρώτου Παγκοσμίου Πολέμου. 
Καθώς ο Πρώτος Παγκόσμιος Πόλεμος ξεσπά, το νοσοκομείο δέχεται πολλούς Αμερικανούς τραυματίες. Ανάμεσά τους, και ο Άλμπερτ, ο ευγενής 'άγνωστος' που πάντα εμφανίζεται όταν η Κάντυ περνά δύσκολα. Ο Άλμπερτ όμως έχει χάσει τη μνήμη του, πράγμα που σημαίνει ότι δεν έχει την οικονομική δυνατότητα περίθαλψης και έτσι η Κάντυ αναλαμβάνει να τον φροντίζει προσωπικά. Όταν πάρει το δίπλωμα της νοσοκόμας, η Κάντυ και ο Άλμπερτ συγκατοικούν, έτσι ώστε η Κάντυ να τον βοηθήσει να ανακτήσει τη μνήμη του. Η φρίκη του πολέμου αγγίζει της ψυχές όλων, και περισσότερο από όλους τον Στήαρ, ο οποίος αποφασίζει να καταταγεί στο στρατό.
Παράλληλα, ο Τέρρυ καταφέρνει να γίνει ένας λαμπρός ανερχόμενος ηθοποιός. Για πολύ καιρό η Κάντυ και ο Τέρρυ, παρ´όλο που σκέφτονται συνεχώς ο ένας τον άλλον, και συμπτωματικά θα βρεθούν πολλές φορές πολύ κοντά, δεν καταφέρνουν να συναντηθούν. Η Κάντυ και ο Τέρρυ κανονίζουν να συναντηθούν μετά από πολύ καιρό μετά από μια παράσταση του Τέρρυ. Όμως κατά τη διάρκεια των προβών, μεσολαβεί ένα ατύχημα που τραυματίζει κρίσιμα τη συμπρωταγωνίστρια του Τέρρυ, Σουζάνα, όταν αυτή προσπαθεί να τον σώσει. Η οικογένεια της Σουζάνα ασκεί πίεση στον Τέρρυ να μείνει κοντά της, λέγοντας πως αυτός είναι υπεύθυνος για την αναπηρία της Σουζάνα. Αυτό τερματίζει άδοξα τη σχέση του Τέρρυ με την Κάντυ.
Στο μεταξύ ο Άλμπερτ βρίσκει τη μνήμη του, και εξαφανίζεται από το διαμέρισμα της Κάντυ χωρίς κανένα ίχνος. Η Κάντυ θλίβεται βαθιά, στην συνέχεια κοιτώντας μια εφημερίδα βλέπει μια ανακοίνωση πως ο μεγάλος θείος Γουίλιαμ αποφασίζει να εμφανιστεί δημοσίως καθως μέχρι στιγμης ήταν σχεδόν σε όλους άγνωστος, έκπληκτη η Κάντυ αποφασίζει να τον συναντήσει αλλά τα δυσάρεστα νέα δεν αργούν να φανούν καθώς μαθαίνει απο την οικογένεια των Ράγκαν οτι είναι υποχρεωμένη να παντρευτεί τον Νηλ με απαίτηση του μεγάλου θείου Γουίλιαμ (αυτό ήταν ένα ψέμα που σκαρφίστηκαν). Η Κάντυ το σκάει και πάει να συναντήσει τον μεγάλο θείο Γουίλιαμ για να παραπονεθεί όταν αυτός ήταν έτοιμος να της αποκαλύψει την πραγματική του ταυτότητα. Και τελικά, η Κάντυ αντικρίζοντας τον Άλμπερτ ,έκπληκτη μαθαίνει πως ο μεγάλος θείος Γουίλιαμ είναι ο Άλμπερτ και μετά απο τις διηγήσεις για την ζωή του συνειδητοποιεί ότι ο έρωτας των παιδικών της χρόνων, ο πρίγκηπας του λόφου, ήταν ο ίδιος ο Άλμπερτ. Η σειρά τελειώνει όταν όλοι οι φίλοι της Κάντυ είναι μαζεμένoι σε ένα τραπέζι στην αυλή του ορφανοτροφείου της Πόνυ και η Κάντυ κάνει πρόποση για αυτούς.
Μέσα.
Manga.
Η σειρά βασίζεται στο ομώνυμο manga που κυκλοφόρησε στην Ιαπωνία στα μέσα της δεκαετίας του 1970, καθώς και στα τρία μυθιστορήματα της Κιόκο Μιζούκι με κεντρική ηρωίδα την Κάντυ. Το manga κυκλοφόρησε και στην Ελλάδα από το 1986 μέχρι το 1989, από τις Εκδόσεις Τάταρη.
Anime.
Στην Ελλάδα.
Η σειρά προβλήθηκε για πρώτη φορά από την ΕΡΤ εβδομαδιαία, από το 1984 μέχρι το 1987, γνωρίζοντας πρωτοφανή επιτυχία, και αποκτώντας θαυμαστές από το παιδικό και το ενήλικο κοινό. Έπειτα, την προβολή της σειράς έκανε η ΕΡΤ 3, ενώ το 1989 προβλήθηκε ξανά σε καθημερινή βάση από την ΕΡΤ1, γνωρίζοντας και πάλι επιτυχία. Στα μέσα της δεκαετίας του 1990, η σειρά προβλήθηκε και πάλι με νέα -τρίτη- μεταγλώττιση, μέχρι το 50ό επεισόδιο, από τον ΣΚΑΪ - νυν Alpha TV.
Βιντεοκασέτες
Η σειρά είχε κυκλοφορήσει επίσης σε βιντεοκασέτες προς το τέλος της δεκαετίας του 1980, με την κάθε μία από αυτές να περιέχει 4 επεισόδια μεταγλωττισμένα. Η μεταγλώττιση ήταν διαφορετική από εκείνη της ΕΡΤ, αν και συμμετείχαν κάποιοι από τους ηθοποιούς που πήραν μέρος σε αυτήν. Η Ματίνα Καρρά, εκτός από την Κάντυ, υποδύθηκε και την αφηγήτρια. Δεν κυκλοφόρησε ολόκληρη η σειρά, αλλά μόνο 3 κασέτες με σύνολο 12 επεισοδίων, από τα 115.
Ταινία.
Το 1992 κυκλοφόρησε μία ταινία μικρού μήκους με τίτλο "Κάντυ Κάντυ Ταινία", η οποία δεν κυκλοφόρησε ποτέ εκτός Ιαπωνίας.
Φωνές ηθοποιών.
Στην ελληνική εκδοχή συμμετείχαν κι άλλοι ηθοποιοί, όπως Αλέξης Σταυράκης, Κίμων Αποστολόπουλος, Γιάννης Ευδαίμων, Γιώργος Γεωγλερής, Αλέκα Τουμαζάτου, Μαρία Μαυρομμάτη, Ηλίας Παυλίδης και άλλοι.
Μουσική.
Τα τραγούδια των τίτλων έναρξης και τέλους για την προβολή στην ΕΡΤ είχαν την ίδια μελωδία με τα αντίστοιχα ιαπωνικά, με μόνη διαφορά την ενορχήστρωση (που παρέπεμπε περισσότερο στις ενορχηστρώσεις της δεκαετίας του 1980) και τους στίχους που ήταν προσαρμοσμένοι στα ελληνικά. Η ελληνική εκτέλεση των τραγουδιών τίτλων της "Κάντυ" έγινε από τον Ανδρέα Διαμαντίδη.
Δικαστική διαμάχη.
Στα μέσα της δεκαετίας του 1990, κι ενώ είχαν κυκλοφορήσει οι νουβέλες της Κιόκο Μιζούκι, προέκυψε και η διαμάχη της με την Ιγκαράσι για τα δικαιώματα της σειράς. Αφορμή ήταν μια ραδιοφωνική σειρά με παραγωγό την Γιούμικο Ιγκαράσι, η οποία μέχρι τότε είχε δικαίωμα μόνο στα σκίτσα της Κάντυ, και είχε ως αποτέλεσμα να τεθεί απαγόρευση της προβολής της σειράς σε οποιοδήποτε κράτος. Ο δικαστικός αγώνας κράτησε αρκετά χρόνια κι έκανε τις πρώην συνεργάτιδες να ανταλλάζουν βαριές κουβέντες και να αρνούνται να οδηγηθούν σε κανενός είδους συμφωνία. Πλέον η Μιζούκι είναι, σύμφωνα με την απόφαση του δικαστηρίου, κάτοχος των δικαιωμάτων εκμετάλλευσης της Κάντυ, όμως η ίδια έχει εκφράσει την κούραση και τη θλίψη της για την πορεία των γεγονότων και την ίδια την Κάντυ. Η Ιγκαράσι απαγορεύεται να χρησιμοποιήσει οποιοδήποτε σχετικό όνομα ή σχέδιο.

</doc>
<doc id="53331" url="https://el.wikipedia.org/wiki?curid=53331" title="Σωρειτομελανίας">
Σωρειτομελανίας

Οι Σωρειτομελανίες ("Cumulonimbi", ενικός αριθμός: cumulonimbus) αποτελούν επίσημη κατηγορία νεφών, σύμφωνα με τον Άτλαντα νεφών που εξέδωσε το 1957 ο Π.Μ.Ο. η χρήση των οποίων γίνεται από τους μετεωρολόγους και απ΄ όλα τα Γραφεία Καιρού του Κόσμου. Είναι το μεγαλύτερο και το πιο επικίνδυνο νέφος, καθώς συνδέεται με έντονα καιρικά φαινόμενα.
Χαρακτηριστικά.
Οι Σωρειτομελανίες είναι νέφη συνήθως ογκώδη και πυκνά. Η βάση τους σχεδόν ακουμπά στο έδαφος. Έχουν πολύ μεγάλη κατακόρυφη ανάπτυξη και συνήθως την μεγαλύτερη όλων των ειδών των νεφών. Μοιάζουν περισσότερο με βουνά ή τεράστιους πύργους. Ένα τμήμα της κορφής τους παρουσιάζει οριζόντια ινώδη μορφή που μοιάζει με αμόνι. Η μεγάλη κατακόρυφη ανάπτυξή τους οφείλεται στα βίαια ανοδικά ρεύματα του αέρα, που ανυψώνουν τις κορυφές τους ακόμα και ως τα 15.000 μέτρα, εκτεινόμενα έτσι και μέσα στην τροπόπαυση, ενώ η βάση τους είναι πολύ χαμηλότερα.
Σχηματίζονται κυρίως στις ζεστές ημέρες του καλοκαιριού, τότε που οι κορυφές τους μοιάζουν σαν να κοχλάζουν κατά την συνεχή ανύψωσή τους. Λόγω δε του μεγάλου κατακόρυφου αναπτύγματός τους σχηματίζονται επίσης και στα ανώτερα στρώματα των νεφικών συστημάτων, δηλαδή στα ανώτερα στρώματα των θερμών και ψυχρών μετώπων λόγω ακριβώς της μεγάλης αστάθειας που παρουσιάζουν στις μάζες τους καθ΄ ύψος. Έτσι μέσα σ΄ αυτή την τεράστια μάζα τους παρατηρούνται ανοδικά και καθοδικά αέρια ρεύματα που μεταφέρουν υδροσταγόνες ή παγοκρυστάλλους αντίστοιχα ή και χαλάζι. Στη σκοτεινή βάση τους (εξ ου και ο όρος μελανίες) υπάρχουν τεμαχισμένα νέφη.
Φαινόμενα που προκαλούν.
Όταν αυτά τα νέφη σκεπάζουν όλο τον ουρανό τότε παρατηρείται μόνο η βάση τους και έτσι μοιάζουν πολύ με τα μελανοστρώματα. Ξεχωρίζουν τότε μόνο από το είδος της βροχής, αν ακολουθήσει. Από τους σωρειτομελανίες πέφτουν βίαιες και διαλείπουσες καταρρακτώδεις βροχές που συνοδεύονται συχνά και από χαλάζι. Κατ' αποτέλεσμα, αν ακολουθήσουν τέτοια καιρικά φαινόμενα, τότε μπορούμε με βεβαιότητα να υποστηρίξουμε ότι: "…ήταν σωρειτομελανίες"! Η διεθνής σύντμηση των νεφών αυτών είναι Cb. Οι περισσότεροι σωρειτομελανίες διαλύονται ύστερα από 15 με 20 λεπτά. Όμως όταν η ηλιακή ενέργεια είναι αρκετή, εξαιτίας της εξατμιζόμενης υγρασίας, ένα νέο νέφος μπορεί να δημιουργηθεί κοντά στο άλλο, με αποτέλεσμα η καταιγίδα να διαρκεί για ώρες. Σε κάποιες περιπτώσεις, οι σωρειτομελανίες δημιουργούν και σίφωνες.

</doc>
<doc id="53338" url="https://el.wikipedia.org/wiki?curid=53338" title="Ξίφος">
Ξίφος

Το ξίφος ή στην καθομιλουμένη σπαθί είναι ένα μακρύ, αιχμηρό κομμάτι μέταλλο, το οποίο έχει χρησιμοποιηθεί από πολλούς πολιτισμούς σε όλο τον κόσμο, κυρίως ως όπλο τεμαχισμού ή ώσης. Ένα ξίφος αποτελείται κυρίως από μια λεπίδα και μια χειρολαβή, συνήθως με μία ή δύο κόψεις για χτύπημα ή τεμαχισμό, καθώς και μία αιχμή για ώση. Η βασική πρόθεση και φύση της τέχνης της ξιφοποιίας έχουν παραμείνει αρκετά σταθερές μέσω των αιώνων, ενώ οι ουσιαστικές τεχνικές διαφέρουν μεταξύ των πολιτισμών και των περιόδων, έχοντας ως συνέπεια τις διάφορες σε σχεδιασμό και σκοπό λεπίδες. Σε αντίθεση με το τόξο ή το δόρυ, το ξίφος είναι καθαρά στρατιωτικό όπλο και γι’ αυτό έχει καταστεί ως σύμβολο του πολέμου ή της κρατικής εξουσίας σε πολλούς πολιτισμούς. Υπάρχουν πολλά ονομαστά ξίφη στη μυθολογία, τη λογοτεχνία και την ιστορία, γεγονός που αντικατοπτρίζει τη μεγάλη αίγλη του συγκεκριμένου όπλου.
Βασικά στοιχεία.
Το ξίφος ή σπαθί είναι όπλο που κρατιέται στο χέρι και αποτελείται από κοφτερό μεταλλικό έλασμα σε διάφορα μήκη, καθώς και χειρολαβή. Αποτελείται από μακριά και μυτερή λεπίδα και από λαβή που διαθέτει προφυλακτήρα για το χέρι. Φοριέται αριστερά, είτε κρεμασμένο από τη ζώνη είτε από ειδική ταινία είτε με ειδική ανάρτηση, όπως των αξιωματικών. Το ξίφος θεωρούνταν όπλο ευγενείας και ήταν ο απαραίτητος σύντροφος των ιπποτών του Μεσαίωνα. Γι' αυτό είναι ένδειξη ιπποτισμού και δίνεται συνήθως τιμητικά. Υπάρχουν διάφορα είδη ξίφους: για άσκηση, μονομαχία, ταυρομαχία κλπ.
Ιστορία.
Εποχή του Χαλκού.
Οι προϊστορικοί άνθρωποι κατασκεύαζαν τα πρώτα όπλα τους με πέτρες: πέτρινα πελέκια, σπαθιά, τσεκούρια. Όταν ανακαλύφτηκαν τα μέταλλα, τα όπλα αυτού του είδους (ξίφη, μαχαίρια, λόγχες) άρχισαν να κατασκευάζονται από χαλκό, από σίδερο και τελικώς σήμερα από ατσάλι.
Οι άνθρωποι έχουν κατασκευάσει και χρησιμοποιήσει μεταλλικά όπλα με λεπίδα από την εποχή του χαλκού και μετά. Το ξίφος είναι η εξέλιξη του εγχειρίδιου ή στιλέτου ή μαχαιριού εφόσον έγινε δυνατή η κατασκευή μακρύτερων λεπίδων, από την 3η χιλιετία π.Χ. στην Γεωργία πρώτα από χαλκό και έπειτα από μπρούτζο.
Τα πιο παλιά όπλα όμοια με ξίφος έχουν βρεθεί στο Αρσλάντεπε, στη σημερινή Τουρκία και χρονολογούνται γύρω στο 3.300 π.Χ. Ωστόσο, αυτά πλέον πιστεύεται ότι είναι μακρύτερα μαχαίρια και όχι οι πρώτοι πρόγονοι του ξίφους. Ξίφη μακρύτερα από 60 εκατοστά ήταν σπάνια και μη πρακτικά κατά την εποχή του χαλκού, λόγω του ότι σε μεγαλύτερα μήκη η αντοχή του χαλκού αρχίζει να μειώνεται δραστικά, με αποτέλεσμα ότι ένα τόσο μακρύ χάλκινο ξίφος θα λύγιζε με ευκολία. Με την ανάπτυξη ισχυρότερων κραμάτων όπως του σιδήρου και του χάλυβα, καθώς και βελτιωμένες θερμικές επεξεργασίες, κατέστησαν δυνατή την κατασκευή αξιόπιστων μακρύτερων ξιφών.
Νεότερη ιστορία.
Στη νεότερη ιστορία, λόγω της διάδοσης των πυροβόλων όπλων, το ξίφος θεωρήθηκε πρακτικώς ξεπερασμένο και τελικώς άρχισε να δίνεται μόνο τιμητικά, καθώς και για τις παρελάσεις. Σήμερα ξίφη δίνονται στο στρατό στους αξιωματικούς και παλαιότερα δίνονταν στους στρατιώτες του ιππικού.
Ξιφασκία.
Η ξιφασκία είναι επίπονο άθλημα, αν και με τα σημερινά μέτρα ασφαλείας είναι από τα ασφαλέστερα αθλήματα και τα ατυχήματα είναι εξαιρετικά σπάνια. Γίνεται με βάση ειδικούς κανόνες που ρυθμίζουν τη στάση και τη συμπεριφορά του αθλητή αναλόγως με το είδος της ξιφασκίας.

</doc>
<doc id="53339" url="https://el.wikipedia.org/wiki?curid=53339" title="Σπαθί">
Σπαθί



</doc>
<doc id="53340" url="https://el.wikipedia.org/wiki?curid=53340" title="Δικηγόρος">
Δικηγόρος

Δικηγόρος ονομάζεται ο νομικός ο οποίος αναλαμβάνει να παρέχει νομικές συμβουλές σε κάποιον ή να τον εκπροσωπήσει ενώπιον δικαστηρίου, έναντι αμοιβής.
Ο δικηγόρος στην ελληνική έννομη τάξη.
Στην Ελλάδα ο νόμος τον χαρακτηρίζει «άμισθο δημόσιο λειτουργό». Η ικανότητα εκπροσώπησης πολιτών ενώπιον των δικαστηρίων ονομάζεται "ικανότητα προς το δικολογείν". Μπορεί να είναι είτε ελεύθερος επαγγελματίας είτε έμμισθος (σχέση έμμισθης εντολής) είτε και τα δύο. Οι δικηγόροι ανήκουν σε επαγγελματικούς συλλόγους, τους «δικηγορικούς συλλόγους» οι οποίοι είναι Νομικά Πρόσωπα Δημοσίου Δικαίου (Ν.Π.Δ.Δ.).
Απαραίτητη προϋπόθεση για να αποκτήσει κάποιος την ιδιότητα του δικηγόρου, είναι να εγγραφεί στα μητρώα ενός δικηγορικού συλλόγου. Στην ελληνική έννομη τάξη, η εγγραφή απαιτεί κατοχή πτυχίου τμήματος Νομικής ελληνικού Α.Ε.Ι. ή ομοταγούς ιδρύματος της αλλοδαπής, 18μηνη πρακτική άσκηση και εξετάσεις ενώπιον της αρμόδιας εξεταστικής επιτροπής του κατά τόπο Εφετείου. Στην Ελλάδα υπάρχει δικηγορικός σύλλογος στην περιφέρεια κάθε Πρωτοδικείου.
Δεν μπορούν όλοι οι δικηγόροι να παρίστανται ενώπιον όλων των δικαστηρίων. Στην Ελλάδα οι νεοδιοριζόμενοι δικηγόροι έχουν ικανότητα παράστασης μόνο ενώπιον των Ειρηνοδικείων και των Πρωτοδικείων και ονομάζονται «δικηγόροι παρά Πρωτοδίκαις». Μετά την πάροδο τεσσάρων ετών μπορούν να προαχθούν σε «δικηγόρους παρ' Εφέταις», οπότε δύνανται να παρίστανται και ενώπιον Εφετείων, και εν συνεχεία, μετά την πάροδο τετραετίας ως δικηγόροι παρ' Εφέταις ή δεκαετίας ως δικηγόροι παρά Πρωτοδίκαις, μπορούν να προαχθούν σε «δικηγόρους παρ' Αρείω Πάγω», οπότε υπ' αυτή την ιδιότητα μπορούν να παρίστανται στα ανώτατα δικαστήρια της χώρας (Άρειο Πάγο, Συμβούλιο της Επικρατείας και Ελεγκτικό Συνέδριο).
Θεμελιώδη σημασία για το επάγγελμα-λειτούργημα του δικηγόρου στην Ελλάδα έχει ο κώδικας δικηγόρων. Μέχρι πρόσφατα ίσχυε το νομοθετικό διάταγμα 3026/1954 "περί του κώδικος των δικηγόρων" που είχε υποστεί αλλεπάλληλες τροποποιήσεις. Από τις 27 Σεπτεμβρίου 2013 ισχύει ο ν. 4194/2013 "Κώδικας Δικηγόρων" (ΦΕΚ Α 208/27-9-2013).
Ο δικηγόρος στη Μεγάλη Βρετανία.
Στη Μεγάλη Βρετανία οι δικηγόροι διακρίνονται σε «barrister» και σε «solicitor». Από αυτούς μόνο η πρώτη κατηγορία παρίσταται ενώπιον δικαστηρίων, ενώ η δεύτερη ασχολείται αποκλειστικά με τη συμβουλευτική δικηγορία.

</doc>
<doc id="53341" url="https://el.wikipedia.org/wiki?curid=53341" title="Βαγδάτη">
Βαγδάτη

Η Βαγδάτη (αραβικά: "بغداد") είναι η πρωτεύουσα του Ιράκ. Είναι επίσης πρωτεύουσα της ομώνυμης επαρχίας στον ποταμό Τίγρη. Έχει πληθυσμό 7.216.040 κατ. Εξαιτίας της κεντρικής της θέσης ήταν από παλιά το σημείο διασταύρωσης συγκοινωνιών στη Μέση Ανατολή και έγινε πιο σπουδαία με την κατασκευή σιδηροδρομικής γραμμής από την Τουρκία μέχρι το Ιράκ. Είναι μεγάλη εμπορική πόλη και εφοδιάζει τις πετρελαιοπαραγωγές περιοχές εξαιτίας και του αεροδρομίου της. 
Ιστορία.
Η περιοχή της Βαγδάτης αποτέλεσε ήδη από την αρχαιότητα τοποθεσία όπου αναπτύχθηκαν σημαντικές πόλεις και πρωτεύουσες αυτοκρατοριών: η Βαβυλώνα, η Σελεύκειας, και η Κτησιφών. Η Βαγδάτη ιδρύθηκε από τον δεύτερο Αββασίδη χαλίφη, αλ-Μανσούρ (744-575), το 762 ως νέα πρωτεύουσα του Χαλιφάτου, έφτασε δε στο κορύφωμα της δόξας της την εποχή του Χαρούν αλ Ρασίντ (786-809). Το 836 ο χαλίφης αλ-Μουτάσιμ (833-842) μετέφερε την πρωτεύουσα στη γειτονική Σαμάρρα, αλλά η Βαγδάτη παρέμεινε η μεγαλύτερη και πιο σημαντική πόλη του Ιράκ και ολόκληρου του ισλαμικού κόσμου, με αποτέλεσμα ο χαλίφης αλ-Μούταντιντ (892-902) να επαναφέρει εκεί την έδρα του. Παρά την παρακμή του Χαλιφάτου των Αββασιδών, η Βαγδάτη παρέμεινε σημαντικό επιστημονικό και θρησκευτικό κέντρο μέχρι την κατάληψη και καταστροφή της από τους Μογγόλους το 1258, καταστροφή που επαναλήφθηκε το 1401, όταν καταλήφθηκε από τα στρατεύματα του Ταμερλάνου. Από τότε ήταν απλή πρωτεύουσα τούρκικης επαρχίας. Επί του μεταρρυθμιστή Μιδάτ Πασά (1860-1872) άρχισε η άνοδός της, προ παντός μετά την κατασκευή της σιδηροδρομικής γραμμής Κωνσταντινούπολης-Βαγδάτης.
Το 1921 έγινε πρωτεύουσα του Βασιλείου του Ιράκ.

</doc>
<doc id="53343" url="https://el.wikipedia.org/wiki?curid=53343" title="Μυρμιδόνες">
Μυρμιδόνες

Οι Μυρμιδόνες ήταν αρχαίος πολεμικός λαός που κατοικούσε, σύμφωνα με τον Όμηρο, στη Φθία, δηλαδή τη σημερινή νοτιοανατολική Θεσσαλία και την περιοχή της βορειοανατολικής Φθιώτιδας, και ήταν υπήκοοι του Αχιλλέα. Σύμφωνα με άλλη παράδοση, αρχικά οι Μυρμιδόνες ήταν κάτοικοι της Αίγινας. Αυτοί δημιουργήθηκαν από τον Δία, μεταμορφώνοντας σε ανθρώπους τα μυρμήγκια του νησιού, για να μην είναι μόνος εκεί ο γιος του Αιακός και χωρίς υπηκόους.
Κατά τον Όμηρο οι Μυρμιδόνες ήταν πολεμικός λαός με αρχηγό τον Αχιλλέα. Το βασίλειό τους εκτεινόταν από τα Φάρσαλα, τον Σπερχειό ως τη Μελιταία, τη Φθία και την Αλόπη.

</doc>
<doc id="53345" url="https://el.wikipedia.org/wiki?curid=53345" title="Αλκμάν">
Αλκμάν

Ο Αλκμάν (τέλη 7ου αιώνα π.Χ. - περ. 612 π.Χ.) ήταν Λυδός ή Ίωνας μελικός-χορικός και εν γένει λυρικός ποιητής, ο οποίος διαμόρφωσε σε ιδιαίτερο λογοτεχνικό είδος τη χορική ποίηση στη Σπάρτη.
Βιογραφικό.
Σύμφωνα με αρχαίες μαρτυρίες, και γεννήθηκε στις Σάρδεις της Λυδίας. Από εκεί μετανάστευσε στη Σπάρτη. Υπήρχαν δύο εκδοχές για την έλευσή του εκεί. Κατά την πρώτη διατάχτηκε με κάποιο χρησμό, κατά τη δεύτερη πουλήθηκε δούλος από τις Σάρδεις. Κατά το λεξικό της Σούδας ήταν Λακεδαιμόνιος, γεννήθηκε στη Μεσσόα και άκμασε κατά την 27η Ολυμπιάδα (672 π.Χ.-668 π.Χ.). Στη Σπάρτη έμεινε μέχρι τα βαθιά γεράματά του και ο Παυσανίας αναφέρει ότι στην τοποθεσία Σέβρικον, ανατολικά της Σπάρτης υπήρχε μνημείο του Αλκμάνος.
Περιγράφεται ως άνθρωπος με "ιδιαίτερα ερωτική διάθεση και εφευρέτης των ερωτικών ποιημάτων". Ήταν αρκετά μορφωμένος και οι στίχοι του είναι γεμάτοι από γεωγραφικές πληροφορίες. Το απόσπασμά του για τον κόσμο που κοιμάται μετά το τέλος της μέρας, θεωρείται μοναδικό δείγμα ελληνικής ποίησης και το μιμήθηκε ο Γιόχαν Βόλφγκανγκ Γκαίτε στο έργο "Το Νυχτερινό Τραγούδι Των Περιπλανώμενων".
Το έργο του.
Από το έργο του Αλκμάνος σώζονται μερικά αποσπάσματα. Ο ποιητικός λόγος του συνταιριάζει την ιωνική χάρη με τη δωρική βαρύτητα. Αναφέρεται στον έρωτα και τις χαρές της ζωής και περιγράφει την ομορφιά της φύσης με ύφος απλό.
Οι αλεξανδρινοί γραμματικοί χώρισαν τα έργα του σε έξι βιβλία, τα οποία περιείχαν ύμνους, παιάνες, υπορχήματα, σκόλια και παρθένεια. 
Ο Αλκμάν ήταν εκείνος που διαμόρφωσε τη χορική ποίηση σε ιδιαίτερο λογοτεχνικό είδος στη Σπάρτη. Δε συνέθετε μόνο το κείμενο των ποιημάτων του, αλλά καθόριζε και τη μουσική και τις χορευτικές και μιμητικές κινήσεις τους.
Το 1855, ο Γάλλος αιγυπτιολόγος Ογκίστ Μαριέτ βρήκε σε τάφο κοντά στη δεύτερη πυραμίδα της Γκίζας έναν πάπυρο με εκατό στίχους από το "Παρθένειο" του Αλκμάνος «"εις Άρτεμιν ορθίαν"». Το "Παρθένειο" αρχικά αποτελούσαν δέκα ή δώδεκα στροφές, από τις οποίες σώθηκαν μόνον επτά. Στην αρχή ο χορός από ένδεκα παρθένες, με κορυφαία την Αγησιχόρα, έψελνε άσμα, το οποίο εξιστορούσε τα ηρωικά κατορθώματα του Ηρακλή κατά των Ιπποκοωντιδών. Στο κύριο μέρος του ποιήματος επαινεί και προβάλλει το κάλλος των νεανίδων Αγησιχόρας και Αγιδούς που μετέχουν στο χορό.
Έργα του στη Βικιθήκη
Αναφορά στην Δενθαλιάτιδα.
Χαρακτηριστική είναι η αναφορά του στο κρασί Δένθις (ίσως το αρχαιότερο κρασί με ονομασία προέλευσης), που παρήγετο στη Δενθαλιάτιδα Χώρα (σημερινή περιοχή Αλαγονίας των Τοπικών Κοινοτήτων του Ταϋγέτου του Δήμου Καλαμάτας). Όπως αναφέρει το περίφημο κρασί Δένθις, ήταν άπυρος οίνος ανθοσμίας (Αλκμάν παρ’ Αθηναίω και Ησύχιος: Ι.31).

</doc>
<doc id="53346" url="https://el.wikipedia.org/wiki?curid=53346" title="Λυκούργος (νομοθέτης)">
Λυκούργος (νομοθέτης)

Ο Λυκούργος θεωρείται ο νομοθέτης της αρχαίας Σπάρτης που καθιέρωσε τον στρατιωτικό προσανατολισμό της σπαρτιατικής κοινωνίας σύμφωνα με χρησμό του Απόλλωνα από το μαντείο των Δελφών. Όλες οι μεταρρυθμίσεις του απευθύνονταν στις τρεις αρετές των Σπαρτιατών: ισότητα (μεταξύ των πολιτών), στρατιωτική ικανότητα και λιτότητα.
Αναφέρεται από τους αρχαίους ιστορικούς και φιλόσοφους Ηρόδοτο, Ξενοφώντα, Πλάτωνα, Πολύβιο, Πλούταρχο και Επίκτητο. Πολλοί αρχαίοι ιστορικοί πίστευαν ότι ήταν υπεύθυνος για τις κοινοβουλευτικές και μιλιταριστικές μεταρρυθμίσεις που μεταμόρφωσαν τη σπαρτιατική κοινωνία και κυρίως τη Μεγάλη Ρήτρα.
Βιογραφία.
Ο Λυκούργος θεωρείται ο νομοθέτης της αρχαίας Σπάρτης, παρότι δεν είναι γνωστό αν αυτή η νομοθεσία είναι έργο ενός ή πολλών προσώπων και μίας ή πολλών περιόδων. Άγνωστο επίσης παραμένει αν ο Λυκούργος ήταν ιστορικό ή μυθικό πρόσωπο. Τη ζωή και το νομοθετικό έργο του Λυκούργου την καλύπτει η ομίχλη των μύθων και των θρύλων της αρχαιότητας και μερικοί ιστορικοί των νεότερων χρόνων υποστήριξαν ότι αυτός δεν ήταν ιστορικό πρόσωπο αλλά συμβολική μορφή. Είναι χαρακτηριστικός ο μύθος που θέλει να του έχουν δοθεί οι νόμοι από το μαντείο των Δελφών. Σύμφωνα με την επικρατέστερη παράδοση, ο Λυκούργος έζησε γύρω στο 800 π.Χ. και υπήρξε κηδεμόνας του ανιψιού του βασιλιά της Σπάρτης, Χαρίλαου. Ταξίδεψε σε πολλά μέρη της γης, μελετώντας την οργάνωση του κράτους, στην Κρήτη, την Αίγυπτο, την Ιωνία, τη Λιβύη, την Ιβηρική Χερσόνησο και στην Ινδία. Επιστρέφοντας στη Σπάρτη φρόντισε να μεταρρυθμίσει το σπαρτιατικό πολίτευμα. 
Στον Λυκούργο αποδίδεται η περίφημη Μεγάλη Ρήτρα, που αναφέρεται στα κύρια στοιχεία του σπαρτιατικού πολιτεύματος. Δικό του έργο θεωρείται η διαίρεση της χώρας σε αναπαλλοτρίωτους ίσους κλήρους (που τους μοίρασε στους ελεύθερους πολίτες), η εισαγωγή βαριών και σιδερένιων νομισμάτων αντί των χρυσών και ασημένιων (για να αποθαρρύνεται η συσσώρευση πλούτου), η σιδερένια πειθαρχία των πολιτών, η ανάθεση της ανατροφής των παιδιών στην πολιτεία, η υποχρέωση της υποταγής των νεότερων στους γεροντότερους καθώς και η θέσπιση της γερουσίας, με τη συμμετοχή των δύο βασιλιάδων. Η διαμόρφωση των νόμων ήταν δικό της έργο, ενώ η τελική τους έγκριση ανήκε στην Απέλλα. Αυτοί οι θεσμοί στάθηκαν ως οι θεμελιώδεις αρχές του σπαρτιατικού πολιτεύματος.
Σύμφωνα πάντα με την παράδοση, όταν ολοκληρώθηκε το έργο του αποσύρθηκε στην Κίρρα Φωκίδας ή στην Κρήτη, όπου αφέθηκε να πεθάνει από ασιτία. Εν τω μεταξύ, είχε υποχρεώσει τους συμπολίτες του να ορκιστούν ότι θα τηρούσαν τους νόμους του ως την επιστροφή του. Ο μύθος λέει ότι έφυγε από τη Σπάρτη για πάντα, ώστε να μην αλλάζουν τη νομοθεσία του οι συμπολίτες του, που είχαν ορκιστεί να μην το κάνουν παρά μόνο αν κάποτε επέστρεφε.
Σχετικά με τη χρονολόγηση του βίου του υπάρχουν ιδιαίτερα πολλές αντιφάσεις. Ο Αριστοτέλης τον τοποθετεί ως σύγχρονο του Ιφίτου, ο οποίος έζησε γύρω στα 884 π.Χ. Με τη συνδρομή του Ιφίτου ο Λυκούργος εγκαθίδρυσε την ιερή εκεχειρία της Ολυμπίας, σύμφωνα με την οποία απαγορεύονταν όλες οι πολεμικές συγκρούσεις κατά τη διάρκεια των Ολυμπιακών Αγώνων και προστάτευε τους Ηλείους από οποιαδήποτε ενδεχόμενη εχθρική επίθεση (Müller, Dor. 1.7.7.) Ο Ξενοφών διαφοροποιείται σημαντικά από τον Αριστοτέλη, τοποθετώντας τον περισσότερο από 200 χρόνια νωρίτερα, δηλαδή στην εποχή των Ηρακλειδών (Xen. Rep. Lac. 10.8.) Ο Τίμαιος, προκειμένου πιθανόν να υπερκεράσει αυτή τη δυσχέρεια, υπέθεσε ότι υπήρχαν δύο πρόσωπα με το όνομα "Λυκούργος". (Plut. Lyc. 1.) Από αυτές τις αποκλίσεις φαίνεται ότι το όνομα του Λυκούργου δεν εμφανίζεται στον κατάλογο των Σπαρτιατών βασιλέων, ένα από τα παλαιότερα "έγγραφα" στην ελληνική ιστορία (Müller, Dor. 1.7.3.). Ως εκ τούτου, είναι κατανοητό πως ο Ηρόδοτος μπορούσε (1.65) να αποκαλεί "Λυκούργο" τον κηδεμόνα του ανεψιού του Λαβώτα, ενώ ο Σιμωνίδης (Aelian, Ael. VH 9.41) τον αναφέρει ως γιο του Πρύτανι, αδελφού του Ευνόμου, Ο Διονύσιος (2.49) τον θέλει θείο του Ευνόμου και οι κοινότερες αναφορές (Plut. Lyc. 2; Arist. Pol. 2.7. 1; Ephor. apud Strab. x. p. 482) τον θέλουν γιο του Ευνόμου και κηδεμόνα του ανεψιού του Χαριλάου.

</doc>
<doc id="53347" url="https://el.wikipedia.org/wiki?curid=53347" title="Ζωροάστρης">
Ζωροάστρης

Ο Ζωροάστρης, Ζαρατούστρα (Ζαραθούστρα) ή Ζαρτόστ ήταν θρησκευτικός προφήτης των Περσών και ιδρυτής της θρησκείας τού Ζωροαστρισμού. Το πότε έζησε, ποια ήταν η ζωή του και τι πραγματικά αντιπροσωπεύει, δεν είναι τόσο γνωστό και βέβαιο. Οι πληροφορίες που υπάρχουν γύρω από την προσωπικότητά του είναι πολύ λίγες και συγκεχυμένες. Οι μόνες πηγές, που μας κατατοπίζουν μερικώς, είναι η βίβλος των Περσών, η Αβέστα, και μερικά συγγράμματα αρχαίων Ελλήνων και Ρωμαίων. Διαφορετικές πηγές τοποθετούν τη δράση σε μια μεγάλη περίοδο χρόνου, από τον 18ο αιώνα π.Χ. μέχρι και τον 6ο αιώνα π.Χ. Αυτό το πέπλο μυστηρίου που καλύπτει τη ζωή του Ζωροάστρη, συντέλεσε στο να γεννηθούν διάφοροι μύθοι γύρω από αυτόν και συγκεκριμένα ότι ο Ζωροάστρης ήταν μια κάποια θεϊκή δύναμη. Εντούτοις, στην αρχαιότερη πηγή, στους "Γκατάς" (τμήμα της "Αβέστα") αναφέρεται κατηγορηματικά πως ο Ζωροάστρης υπήρξε άνθρωπος και προφήτης.
Το κήρυγμα του Ζωροάστρη, ο οποίος ήταν θεμελιωτής της πυρολατρίας, αναφερόταν στο ανώτατο ον, που ήταν ένα και μοναδικό. Όλοι οι άλλοι θεοί ήταν δαίμονες. Ο θεός, στον οποίο πίστευε ο προφήτης, ήταν ο Ωρομάσδης (Αχούρα Μάζντα), πάνσοφος θεός του φωτός και κυβερνήτης του ουρανού. Ο Ωρομάσδης βρισκόταν σε διαρκή αγώνα με το πνεύμα του κακού, τον Αριμάν. Ο Μίθρας, ο γιος του Ωρομάσδη, αποτελεί το πνεύμα της δικαιοσύνης. Ο Μίθρας μεσιτεύει στον πατέρα του για τους ανθρώπους, αγωνίζεται για το καλό τους και βασανίζεται για χάρη τους. Τελικά, αναμένεται ότι ο Μίθρας θα νικήσει το πνεύμα του κακού και θα εγκαταστήσει πάνω στη γη τη βασιλεία του θεού. Ο Ζωροάστρης καλούσε τους πιστούς να κάνουν μόνο το καλό, υποσχόμενος ως ανταμοιβή, τον παράδεισο. Πολλά στοιχεία της διδασκαλίας του Ζωροάστρη έχουν ομοιότητες με αντίστοιχα της διδασκαλίας του Ιησού Χριστού.

</doc>
<doc id="53348" url="https://el.wikipedia.org/wiki?curid=53348" title="Ζαρατούστρα">
Ζαρατούστρα



</doc>
<doc id="53350" url="https://el.wikipedia.org/wiki?curid=53350" title="Υδατοσφαίριση">
Υδατοσφαίριση

Η Υδατοσφαίριση είναι ομαδικό άθλημα, το οποίο διεξάγεται σε πισίνα, από δύο επταμελείς ομάδες - έξι παίκτες και έναν τερματοφύλακα. Ο σκοπός του παιχνιδιού είναι η επίτευξη τερμάτων με την ρίψη της μπάλας μέσα στο τέρμα που φυλάσσεται από τον τερματοφύλακα, και νικήτρια είναι η ομάδα με τα περισσότερα τέρματα. Το παιχνίδι έχει ομοιότητες με τη χειροσφαίριση. Στην Ελλάδα μεγαλύτερη κατηγορία είναι η Α1 Κατηγορία υδατοσφαίρισης ανδρών. Μεγάλη απήχηση έχουν επίσης και τα Πρωταθλήματα Υποδομών, με συμμετοχές ομάδων από όλη την Ελλάδα.
Ιστορία.
Διεξάγεται από το 1900, αν και από τότε έχει αλλάξει πολύ. Συχνά οι κανονισμοί αλλάζουν, σε μια προσπάθεια της διεθνούς ομοσπονδίας να κάνει το άθλημα πιο κινητικό και θεαματικό. Σύμφωνα με μια φήμη, κάποτε στις Ινδίες Άγγλοι έφιπποι παίζοντας το πόλο από στραβό χτύπημα έστειλαν τη μπάλα σε παρακείμενη λίμνη. Οι πολίστες βρήκαν την ευκαιρία να βουτήξουν στο νερό για να δροσίσουν την μπάλα και διαπίστωσαν ότι μπορεί να γίνει ένα ανάλογο παιχνίδι μέσα στο νερό. Έτσι, με μια μικρή μπάλα του πόλο παίχτηκε για πρώτη φορά πόλο σε πισίνα που είχε για τέρματα δυο βάρκες σε απόσταση 50 μέτρων. 
Αργότερα ο χώρος μίκρυνε και η μπάλα μεγάλωσε. Άγγλοι κολυμβητές με φανατικότερο τον Ουίλσον από τη Γλασκώβη οργάνωσαν τους πρώτους ανεπίσημους αγώνες το 1876. Σε 10 χρόνια συντάχθηκαν οι πρώτοι κανονισμοί και έγιναν οι πρώτοι αγώνες του πρωταθλήματος. Το 1890 παίχτηκε σε ανοικτό κολυμβητήριο του Κένσιγκτον ο πρώτος διεθνής αγώνας μεταξύ της Αγγλίας και της Σκωτίας. Υπήρχε μεγάλος φανατισμός και οι Άγγλοι κέρδισαν με 4-0. Ο θόρυβος που δημιουργήθηκε διέδωσε το άθλημα στην Ουαλία και την Ιρλανδία. Το 1901 έγινε και ο πρώτος διεθνής αγώνας στη Βιέννη με αντιπάλους μια ομάδα της Ουγγαρίας και τη Βίνερ Ατλέτικ σπορ κλαμπ και το πόλο προστέθηκε στο πρόγραμμα των Ολυμπιακών αγώνων το 1900. Μέχρι το 1930 στις ΗΠΑ ήταν δημοφιλής μια παραλλαγή του αθλήματος όπου παιζόταν με μισοφουσκωμένη μπάλα και είχε αντικειμενικό σκοπό την κατοχή της για όσο το δυνατό μεγαλύτερο διάστημα.
Για πολλά χρόνια η Ουγγαρία ήταν η βασίλισσα της Ευρώπης και του κόσμου. Κατέκτησε τον τίτλο 10 φορές στις 14 πρώτες διοργανώσεις. Στη συνέχεια αναδείχθηκαν η πρώην Σοβιετική Ένωση και η Γερμανία. Από το 1985 συμπεριλήφθηκε στο πρόγραμμα και η υδατοσφαίριση γυναικών με πρώτη πρωταθλήτρια την Ολλανδία.
Κανόνες.
Η υδατοσφαίριση είναι ομαδικό άθλημα και παίζεται σε πισίνα από δυο ομάδες παικτών. Κάθε ομάδα έχει 13 ή 15 παίκτες από τους οποίους συμμετέχουν οι επτά και αντικειμενικός σκοπός της είναι να στείλει την μπάλα στα δίχτυα της αντίπαλης ομάδας. Οι παίκτες, εκτός του τερματοφύλακα, επιτρέπεται να χρησιμοποιούν μόνο το ένα χέρι στην προώθηση ή τη μεταβίβαση της μπάλας που μοιάζει με εκείνη του ποδοσφαίρου. Η προώθηση της μπάλας με τα δύο χέρια οδηγεί σε ποινή.
Σήμερα έχουν γίνει αρκετές τροποποιήσεις σε αυτό το άθλημα. Η επίθεση κάθε ομάδας διαρκεί 30"". "Κάθε αγώνας έχει τέσσερις περιόδους από 8 λεπτά, ανάμεσα από την 1η και 2η περίοδο έχει 1 λεπτό διάλειμμα ,ανάμεσα στην 2η και 3η υπάρχει ημίχρονο που διαρκεί πέντε λεπτά στο οποίο οι ομάδες αλλάζουν εστίες και ανάμεσα στην 3η και 4η υπάρχει διάλειμμα ενός λεπτού. 
Γκολ επιτυγχάνεται όταν ολόκληρη η μπάλα περάσει τη γραμμή του τέρματος που βρίσκεται ανάμεσα στα κάθετα και το οριζόντιο δοκάρι της εστίας, με την προϋπόθεση ότι δεν προωθήθηκε με γροθιά και ότι την άγγιξαν τουλάχιστον δυο παίκτες εκτός του τερματοφύλακα. Επίσης γκολ επιτυγχάνεται και όταν ένας αθλητής περάσει τη γραμμή του τέρματος της ομάδας του μαζί με τη μπάλα (στην πράξη, σπάνια τυχαίνει αυτό). Νικήτρια είναι η ομάδα που πετυχαίνει τα περισσότερα γκολ. Κατάλληλα χρώματα θεωρούνται το άσπρο για τη γραμμή του τέρματος που πρέπει να απέχει τουλάχιστον 30 εκ. από το άκρο της πισίνας, το άσπρο για τη γραμμή της σέντρας που χωρίζει την πισίνα σε δυο ίσα μέρη, το κόκκινο για τη γραμμή του κόρνερ που απέχει δυο μέτρα από τη γραμμή του τέρματος και το κίτρινο για τη γραμμή του πέναλτι που απέχει πέντε μέτρα από τη γραμμή του τέρματος.
Στην πλευρά της πισίνας όπου κινούνται οι κριτές τερμάτων τοποθετείται δυο μέτρα μακριά από κάθε γωνία ένα ευδιάκριτο χρωματιστό σημάδι. Για το διαιτητή πρέπει να υπάρχει αρκετός ελεύθερος χώρος, έτσι ώστε να κινείται από το ένα ως το άλλο άκρο της μιας πλευράς της πισίνας, καθώς και για τους δυο κριτές τερμάτων που βρίσκονται στο ύψος των γραμμών του τέρματος. Τα τέρματα πρέπει να είναι άσπρα, να επιπλέουν στο νερό, να είναι γερά συναρμολογημένα και να μην λυγίζουν. Έχουν άνοιγμα τριών μέτρων, ενώ το οριζόντιο δοκάρι πρέπει να βρίσκεται 90 εκ. πάνω από την επιφάνεια του νερού (όταν το νερό έχει βάθος πάνω από 1,5 μέτρα) ή 2,40 από το βυθό της πισίνας (όταν το νερό έχει βάθος λιγότερο από 1,5 μέτρα). Τα τέρματα είναι εφοδιασμένα με δίχτυ.
Η μπάλα έχει περιφέρεια 68 ως 71 εκ. και βάρος 400 ως 450 γραμμάρια. Πρέπει να είναι στρογγυλή, καλά φουσκωμένη και εντελώς αδιάβροχη. Απαγορεύεται η επικάλυψή της με γράσο ή παρόμοιο υλικό. Οι παίκτες των δύο ομάδων πρέπει να φοράνε διαφορετικά σκουφάκια, συνήθως μπλε ή άσπρο για να διακρίνονται και να μη μπερδεύονται οι αντίπαλοι, ενώ οι τερματοφύλακες φοράνε κόκκινα σκουφάκια. Αν κάποιος παίκτης χάσει το σκούφο πρέπει να περιμένει μια διακοπή για να βρει ή να τον αντικαταστήσει με άλλο. Οι αθλητές φοράνε μαγιό και απαγορεύεται να έχουν πάνω τους οποιοδήποτε αντικείμενο, ενώ δεν μπορούν να αλειφθούν με λάδι.
Οι παίκτες επιτρέπετε να πάρουν μέχρι 3 "ποινές" (αποβολές / πέναλτι κλπ). Αν ξεπεράσουν τις 3, αναγκάζονται να κάτσουν στον πάγκο της αλλαγής μέχρι το τέλος του παιχνιδιού.
Σκουφάκι του πόλο.
Το σκουφάκι του πόλο πρέπει να έχει πλαστικά προστατευτικά για τα αυτιά, με τρύπες για να ακούγεται η σφυρίχτρα του διαιτητή κάτω από το νερό και να δένεται καλά από τον παίκτη. Συνήθως είναι μπλε ή άσπρο με εξαίρεση τους τερματοφύλακες που έχουν κόκκινα. Τα νούμερα έχουν αυστηρή αρίθμηση από το 1 μέχρι το 13 ή το 15. Οι αριθμοί 1 και 13 (ή 15, ανάλογα) ανήκουν μόνο στους τερματοφύλακες.
Οι θέσεις του πόλο.
Στο water polo (υδατοσφαίριση) συμμετέχουν στον αγώνα 6 παίκτες και ο τερματοφύλακας. Οι θέσεις των παικτών που παίζουν αριθμούνται από το 1 ως το 6 και ο τερματοφύλακας είναι το νούμερο 7. Ας αναλύσουμε αρχικά τις θέσεις γενικώς. Όπως επιτίθεται μία ομάδα, η δεξιά πλευρά της ονομάζεται "πλευρά της πάσας" και η αριστερή "πλευρά του σουτ". Οι θέσεις αριθμούνται ως εξής: Η θέση 1 ονομάζεται "extrem (εξτρέμ) της πάσας. Το 2 ονομάζεται demi (ντεμί) της πάσας. Το 3 είναι η θέση του κεντρικού (ή αμυντικού). Το 4 και το 5 είναι το demi (ντεμί) και το extrem (εξτρέμ) του σουτ αντίστοιχα ενώ το 6 είναι η θέση του φουνταριστού. Τέλος όπως προαναφέρθηκε η θέση νούμερο 7 είναι ο τερματοφύλακας. 
Παρακάτω θα γίνει μια μικρή περιγραφή των θέσεων. Αρχικά θα αναλυθούν τα extrem. Οι δύο αυτές θέσεις επιθετικά είναι η κύρια βοήθεια του φουνταριστού ενώ αμυντικά είναι όπως λέμε η πρώτη γραμμή άμυνας της ομάδας. Κύριος στόχος των παικτών που αγωνίζονται σε αυτές τις θέσεις (είτε από τη μεριά του σουτ είτε από τη μεριά της πάσας) είναι να βοηθούν την επίθεση της ομάδας δίνοντας λύση για τελικές πάσες ώστε να επιτευχθεί το γκολ. Τα ντεμί αποτελούν επιθετικά τη πρώτη πάσα από τον τερματοφύλακα είτε τον κεντρικό ώστε να μπορέσει να οργανωθεί η επίθεση. Αμυντικά είναι οι δύο θέσεις που έχουν καίρια σημασία και βοηθούν περισσότερο τον τερματοφύλακα και τον κεντρικό να αντιμετωπίσουν τα αντίπαλα σουτ. Ο κεντρικός (αμυντικός) είναι κατά κύριο λόγο αυτός που οργανώνει την επίθεση της ομάδας. Είναι αυτός που πρέπει να βρει χώρους για να δοθούν οι κατάλληλες πάσες προς τους περιφερειακούς ή τον φουνταριστό για να επιτευχθεί κάποιο γκολ. Αμυντικά η βοήθεια του είναι πολύτιμη μιας και είναι ο κοντινότερος παίκτης στο τέρμα και μπορεί να βοηθήσει στην αποκοπή των αντίπαλων σουτ. Τέλος ο φουνταριστός, είναι ο πιο κύριος παίκτης για την επίθεση της ομάδας του. Είναι αυτός που βρίσκεται πιο κοντά στο αντίπαλο τέρμα και μπορεί άμεσα να σκοράρει. Πρέπει να σημειωθεί ότι στη θέση του φουνταριστού παίρνονται οι περισσότερες αποβολές (των 20 δευτερολέπτων).

</doc>
<doc id="53351" url="https://el.wikipedia.org/wiki?curid=53351" title="Αισθητήρας κρουσυικής καύσης">
Αισθητήρας κρουσυικής καύσης



</doc>
<doc id="53357" url="https://el.wikipedia.org/wiki?curid=53357" title="Πορφυρό">
Πορφυρό



</doc>
<doc id="53358" url="https://el.wikipedia.org/wiki?curid=53358" title="Κτηνοτροφία">
Κτηνοτροφία

Κτηνοτροφία ονομάζεται ο κλάδος της οικονομίας που αφορά την εκτροφή και εκμετάλλευση παραγωγικών ζώων. 
Η κτηνοτροφία είναι μία από τις πιο παλιές δραστηριότητες του ανθρώπου. Ο άνθρωπος, στην προσπάθειά του να εξασφαλίσει την απαραίτητη ποσότητα τροφής, ανακάλυψε ότι ήταν δυνατό μερικά ζώα να μην τα σκοτώνει, αλλά να τα πιάνει ζωντανά, ιδιαίτερα την εποχή που ήταν πολλά και να τα κρατά κάπου περιορισμένα, να τα τρέφει και να τα σκοτώνει όταν είχε ανάγκη. Έτσι, ο πρωτόγονος άνθρωπος άρχισε σιγά - σιγά να ασχολείται με την κτηνοτροφία. Η κτηνοτροφία είναι γνωστή ως δραστηριότητα του ανθρώπου, από τη νεολιθική εποχή, με κέντρο ανάπτυξης τη Μέση Ανατολή και την ανατολική Μεσόγειο.
Αρχική ανάπτυξη.
Η ανάπτυξή της τοποθετείται στην εποχή που άρχισε να αναπτύσσεται και η γεωργία. Έτσι η πρωτόγονη κοινωνία χωρίστηκε σε δύο βασικές ομάδες: τους καθαρά γεωργούς και τους κτηνοτρόφους. Οι γεωργοί έμεναν συνήθως σ' ένα τόπο, ενώ οι κτηνοτρόφοι ήταν αναγκασμένοι να πηγαίνουν στα μέρη που είχε χορτάρι. Ο τρόπος αυτός της κτηνοτροφίας λέγεται νομαδικός κι έχει την αρχή του στις χώρες εκείνες που δεν έχουν όλη την εποχή χορτάρι. Ο τρόπος αυτός, παρόλο που είναι τόσο παλιός, είναι ακόμη πολύ συνηθισμένος και πολύ διαδεδομένος σε πολλές χώρες. Στην Ελλάδα, ο τρόπος αυτός της κτηνοτροφίας αφορά την εκτροφή των προβάτων και των κατσικιών και μπορούμε να πούμε ότι είναι ακόμη πολύ διαδεδομένος. Σε άλλες χώρες, όπως για παράδειγμα σε μερικές αφρικανικές, η νομαδική κτηνοτροφία γίνεται με μεγάλα ζώα, όπως είναι τα βόδια, τα ζέμπου κ.ά. Σε μερικές ασιατικές χώρες, και κυρίως στις χώρες που βρίσκονται στα βορειοδυτικά της Ασίας, είναι διαδεδομένη ακόμη και σήμερα η νομαδική κτηνοτροφία, αλλά αυτή που αφορά στην εκτροφή των καμηλών. Στα βόρεια της Ασίας και της Ευρώπης, οι Λάπωνες κι οι Εσκιμώοι ασχολούνται με τη νομαδική εκτροφή των ταράνδων. Αντίθετα, στη Λατινική Αμερική, ήταν από τα πολύ παλιά χρόνια γνωστή η νομαδική εκτροφή των λάμα. Σήμερα, σε μερικές χώρες της Λατινικής Αμερικής ασχολούνται με τη νομαδική εκτροφή των βοοειδών.
Οικονομικές συνέπειες.
Στην αρχή της, η κτηνοτροφία απόβλεπε στο να εξασφαλίσει βασικά κρέας για την οικογένεια. Το γάλα δεν το χρησιμοποιούσαν, αλλά ούτε και το θεωρούσαν προϊόν. Κτηνοτροφικά προϊόντα θεωρούσαν ακόμη το μαλλί και, κυρίως, τα δέρματα, από τα οποία κατασκεύαζαν ρούχα και διάφορα άλλα αντικείμενα. Η κτηνοτροφία αρχίζει να αποκτά εμπορικό χαρακτήρα με την πλήρη εγκατάσταση των ανθρώπων σε ένα μέρος και τον πλήρη χωρισμό της πρωτόγονης κοινωνίας σε αγρότες και κτηνοτρόφους κι ύστερα, με τη δημιουργία των άλλων ειδικοτήτων, όπως ήταν ο αγγειοπλάστης, ο οπλουργός κ.ά. Τότε, ανάμεσα στις κοινωνικές αυτές ομάδες, αρχίζει μια μεγάλη ανταλλαγή των προϊόντων που ο καθένας παρήγαγε. Την εποχή εκείνη δεν υπήρχαν χρήματα και οι ανταλλαγές γίνονταν σε είδος. Ως βάση όμως για τις ανταλλαγές, οι άνθρωποι τότε χρησιμοποιούσαν τα ζώα. Έτσι, η αξία κάθε αντικειμένου μεταφραζόταν σε ζώα. Έλεγαν για παράδειγμα ότι η πανοπλία αυτή αξίζει 3 βόδια. Έτσι, σε πολλές χώρες και σε πολλούς λαούς, η λέξη ζώο έγινε συνώνυμη με τη λέξη χρήμα. Το αποτέλεσμα ήταν ότι εκείνος που είχε πολλά ζώα μπορούσε ν' αγοράσει τα πάντα. Μπορούσε ακόμη να αποκτήσει και δύναμη πολιτική, αλλά κυρίως δύναμη οικονομική. Όσο η οργάνωση της κοινωνίας προχωρούσε, τόσο άλλαζαν και οι τρόποι της εκτροφής των ζώων. Η σταβλική κτηνοτροφία, με την πιο πρωτόγονη μορφή της, άρχισε να αναπτύσσεται, όταν πια άρχισαν να αναπτύσσονται και οι μόνιμοι οικισμοί. Μέχρι πριν από 100 χρόνια, η κτηνοτροφία είχε ως αποκλειστικό σκοπό να εξασφαλίζει τα απαραίτητα κτηνοτροφικά προϊόντα στην οικογένεια και μόνο ένα μικρό μέρος από τα προϊόντα αυτά είχαν σκοπό να γίνουν εμπορεύματα και να πουληθούν στην αγορά.
Μια από τις πρώτες χώρες, που στη νεότερη Ιστορία ανάπτυξε σημαντικά την κτηνοτροφία, ήταν και η Αγγλία. Μετά τη μεγάλη βιομηχανική επανάσταση που έγινε στη χώρα αυτή, όπου όλο και περισσότερος πληθυσμός άρχισε να εγκαταλείπει τις παραδοσιακές ασχολίες του και να δουλεύει στα εργοστάσια, άρχισε να δημιουργείται μεγάλη ζήτηση από διάφορα τρόφιμα και φυσικά και κτηνοτροφικά προϊόντα. Έτσι άρχισαν να δημιουργούνται οι φάρμες, που είχαν ως αποκλειστική αποστολή την εκτροφή των ζώων και την παραγωγή κτηνοτροφικών προϊόντων. Σε λίγα χρόνια, με την ανάπτυξη της βιομηχανίας στην υπόλοιπη Ευρώπη, άρχισαν παντού να δημιουργούνται τέτοιες φάρμες. Έτσι αρχίζει μια καινούρια εποχή για την κτηνοτροφία. Ο παλιός, παραδοσιακός τρόπος εκτροφής άρχισε να μην είναι καθόλου αποδοτικός. Άρχισαν λοιπόν οι αναζητήσεις και οι έρευνες για τον εκσυγχρονισμό της κτηνοτροφικής παραγωγής.
Σήμερα.
Σήμερα η κτηνοτροφία αποτελεί έναν από τους πιο δυναμικούς παραγωγικούς τομείς της χώρας. Πλέον η άσκηση της κτηνοτροφίας, απαιτεί διαρκή και άμεση υποστήριξη από επιστήμονες (γεωπόνους ζωϊκής παραγωγής και κτηνιάτρους). Η σημερινή κτηνοτροφική παραγωγή βασίζεται τόσο στην αύξηση τον αριθμού των ζώων όσο και στην αύξηση της παραγωγικότητας και της απόδοσης των ζώων. Για το λόγο αυτό η ζωοτεχνία, ως επιστήμη, βασίζεται, χρησιμοποιεί κι αξιοποιεί τις γνώσεις που της παρέχουν: η βιολογία, η γενετική, η κτηνιατρική, η διαιτολογία κι η βρωματολογία, καθώς και πολλές άλλες επιστήμες.
Βελτίωση της απόδοσης.
Με τη συνεχή βελτίωση της εκτροφής των ζώων, με την ορθολογιστική κατάρτιση και αξιοποίηση του σιτηρέσιου, η παραγωγικότητα των ζώων έχει ανέβει πάρα πολύ. Πριν από μερικά χρόνια, η μέση απόδοση μιας αγελάδας σε γάλα δεν ξεπερνούσε τα 1.000 κιλά. Σήμερα σε πολλές χώρες έχει ξεπεράσει τα 5.000 κιλά κατά μέσο όρο. Φυσικά, στον τομέα αυτό υπάρχουν μεγάλες διαφορές ανάμεσα στα διάφορα κράτη. Στις αφρικανικές χώρες, π.χ., η μέση απόδοση σε γάλα μιας αγελάδας είναι γύρω στα 800 κιλά το χρόνο. Στο Ισραήλ (που θεωρείται η πρώτη χώρα στον κόσμο σε απόδοση γάλακτος), από μια αγελάδα ο μέσος όρος είναι 5.780 κιλά (σύμφωνα με τα στοιχεία του 1980), στη Δανία 4.500, στην Ολλανδία 4.480 κλπ. Η Ελλάδα στο σημείο αυτό κατέχει μια από τις τελευταίες θέσεις ανάμεσα στις ευρωπαϊκές χώρες, με 1.800 κιλά κατά μέσο όρο, λόγω έλλειψης λιβαδιών και συνεπακόλουθης αδυναμίας εκτροφής αγελάδων υψηλών διατροφικών απαιτήσεων και παραγωγικότητας. Ανάλογη είναι και η αύξηση στα υπόλοιπα κτηνοτροφικά προϊόντα. Μέχρι πριν από μερικά χρόνια, η παραγωγή σε αυγά μιας κότας, ολόκληρο το χρόνο, δεν ξεπερνούσε τα 120. Σήμερα η απόδοση μπορεί να θεωρηθεί ικανοποιητική μόνον όταν ξεπερνά τα 250 αυγά το χρόνο. Σήμερα τα κοτόπουλα, από τη στιγμή που θα γεννηθούν μέχρι τη στιγμή που θα φτάσουν να έχουν βάρος γύρω στο 1,5 κιλό, χρειάζονται περίπου 7 εβδομάδες, ενώ συνεχώς καταβάλλονται προσπάθειες να μειωθεί ακόμη περισσότερο ο χρόνος αυτός. Οι χοίροι σήμερα παρουσιάζουν μέση ημερήσια αύξηση βάρους, από τη στιγμή που θα γεννηθούν μέχρι που θα συμπληρώσουν το βάρος των 100 κιλών, 700 γραμμάρια.
Αυτά είναι μερικά από τα σημερινά επιτεύγματα της κτηνοτροφίας, στον τομέα της απόδοσης των γεωργικών ζώων. Οι αποδόσεις αυτές φυσικά δεν μπορεί να θεωρηθούν ότι αποτελούν και τα ανώτερα όρια της αποδοτικότητας των ζώων. Η αύξηση της παραγωγικότητας και της αποδοτικότητας των ζώων έγινε δυνατή χάρη στο σωστό συνδυασμό της κληρονομικής δομής των ζώων και των συνθηκών του περιβάλλοντος. Σήμερα υπάρχουν πάρα πολλές φυλές γεωργικών ζώων, που καθεμιά έχει και μια ή περισσότερες καλές ιδιότητες, που είναι προσαρμοσμένες στις ειδικές συνθήκες που εκτρέφεται. Σήμερα καταβάλλεται προσπάθεια συνδυασμού δύο ή περισσότερων φυλών, έτσι που οι «καλές» ιδιότητες, που χαρακτηρίζουν καθεμιά από τις φυλές χωριστά, να ενωθούν σε μια φυλή.

</doc>
<doc id="53361" url="https://el.wikipedia.org/wiki?curid=53361" title="Εκλογικός νόμος 3231/2004">
Εκλογικός νόμος 3231/2004

Το ελληνικό εκλογικό σύστημα είναι το σύστημα με το οποίο κατανέμονται οι βουλευτικές έδρες στα κόμματα, τους συνασπισμούς κομμάτων, τους συνασπισμούς μεμονωμένων υποψηφίων και τους μεμονωμένους υποψηφίους με βάση τις ψήφους που έλαβαν στις βουλευτικές εκλογές. Ρυθμίζεται από ειδικό νόμο, που ονομάζεται εκλογικός νόμος. Το ισχύον εκλογικό σύστημα ανήκει στην κατηγορία της "ενισχυμένης αναλογικής", συνδυάζοντας στοιχεία απλής αναλογικής και πλειοψηφικού.
Ισχύων εκλογικός νόμος.
Ο ισχύων εκλογικός νόμος είναι ο νόμος 3231/2004 "Εκλογή βουλευτών", όπως τροποποιήθηκε από τον νόμο 3636/2008. Σημειώνεται ότι η νομοθεσία περί εκλογής βουλευτών εντοπίζεται σε πληθώρα νόμων, οι οποίοι βρίσκονται κωδικοποιημένοι σε ενιαίο κείμενο, που περιλαμβάνεται στο Π.Δ. 26/2012 (ΦΕΚ 57 Α΄/15 Μαρτίου 2012). Από τις μεθεπόμενες εκλογές θα ισχύει ο νόμος 4406/2016 και από τις μεθεπόμενες ο νόμος 4654/2020 ενώ το όριο μειώθηκε στα 17 από τα 18 έτη ηλικίας που χρειαζόταν παλιότερα.
Ιστορικό.
Την πρωτοβουλία για τον νόμο 3231/2004 είχε ο Κώστας Σκανδαλίδης ως Υπουργός Εσωτερικών, Δημόσιας Διοίκησης και Αποκέντρωσης της τελευταίας Κυβέρνησης Σημίτη. Ο νόμος 3231 δημοσιεύθηκε στην Εφημερίδα της Κυβερνήσεως στις 11 Φεβρουαρίου 2004, αλλά δεν ίσχυσε στις εκλογές του Μαρτίου του 2004. Αυτό οφείλεται στην πρόβλεψη του άρθρου 54 §1 του Συντάγματος μετά την αναθεώρησή του το 2001: οι εκλογικοί νόμοι ισχύουν από τις μεθεπόμενες εκλογές, εκτός εάν ψηφισθούν από τα 2/3 των βουλευτών, οπότε ισχύουν από τις επόμενες. Ο συγκεκριμένος νόμος δε συγκέντρωσε τέτοια πλειοψηφία, αφού ψηφίσθηκε μόνο από τους βουλευτές του ΠΑΣΟΚ και τον ανεξάρτητο Στέφανο Μάνο. Η ΝΔ τον καταψήφισε ως υπέρμετρα αναλογικό, το ΚΚΕ και ο Συνασπισμός ως μη αναλογικό.
Ο νόμος 3636/2008, μετά από νομοθετική πρωτοβουλία του Υπουργού Εσωτερικών Προκόπη Παυλόπουλου, τροποποίησε τον 3231/2004, παραχωρώντας στο πρώτο κόμμα 50 επιπλέον έδρες, δηλαδή 10 περισσότερες σε σχέση με τον νόμο του 2004. Έτσι, οι έδρες που κατανέμονται με βάση το ποσοστό των κομμάτων είναι 250 αντί για 260, και άρα το θεωρητικό ελάχιστο ποσοστό για να πετύχει κάποιο κόμμα βέβαιη αυτοδυναμία από 42.7% (111/260) των εγκύρων μετατρέπεται σε 40.4% (101/250). Το ελάχιστο ποσοστό αυτοδυναμίας 40.4% επί των εγκύρων αλλάζει και δεν είναι σταθερό (γίνεται μικρότερο) ανάλογα με το ποσοστό που θα πάρουν τα κόμματα που τελικά μένουν εκτός Βουλής.
Επίσης ο νόμος 3636/2008 δυσχέρανε ιδιαίτερα τις προεκλογικές συνεργασίες κομμάτων, καθότι η επιπλέον παραχώρηση των 50 εδρών σε συνασπισμό συνεργαζόμενων κομμάτων προς διευκόλυνση σχηματισμού αυτοδύναμης κυβέρνησης λαμβάνει χώρα μόνο αν ο μέσος όρος της δύναμης των κομμάτων που τον απαρτίζουν είναι μεγαλύτερος από τη δύναμη του αυτοτελούς κόμματος που συγκέντρωσε το μεγαλύτερο αριθμό έγκυρων ψήφων. Μέσος όρος θεωρείται το πηλίκο του ποσοστού που έλαβε ο ανωτέρω συνασπισμός προς τον αριθμό των κομμάτων που τον αποτελούν. Αν για παράδειγμα ο συνασπισμός των κομμάτων Χ και Ψ έχει συνολική δύναμη 43% (μέσος όρος καθενός κόμματος 21,5%) και το αυτοτελές κόμμα Ω 30%, στο τελευταίο θα δοθούν οι επιπλέον 50 έδρες. Οι τροποποιήσεις του νόμου αυτού εφαρμόστηκαν για πρώτη φορά στις βουλευτικές εκλογές της 6ης Μαΐου 2012.
Εκλογικές περιφέρειες.
Από τους 300 βουλευτές οι 288 εκλέγονται -κατά κανόνα- με σταυρό προτίμησης σε εκλογικές περιφέρειες. Οι υπόλοιποι 12 εκλέγονται από δεσμευμένους συνδυασμούς (λίστες) για όλη την επικράτεια και ονομάζονται "βουλευτές Επικρατείας". Η Ελλάδα διαιρείται σε 59 εκλογικές περιφέρειες. Κάθε νομός αποτελεί μια εκλογική περιφέρεια με εξαίρεση τους νομούς Αττικής και Θεσσαλονίκης.
Εκλογικό σύστημα.
Σύμφωνα με το ισχύον εκλογικό σύστημα, για να εισέλθει ένας εκλογικός σχηματισμός (κόμμα, συνασπισμός κομμάτων, συνασπισμός μεμονωμένων υποψηφίων) ή ένας μεμονωμένος υποψήφιος στη Βουλή, πρέπει να έχει συγκεντρώσει τουλάχιστον 3% των εγκύρων ψήφων πανελλαδικά. Στα έγκυρα δε συμπεριλαμβάνονται τα λευκά ψηφοδέλτια. Αν για παράδειγμα δώσουν 8.000.000 πολίτες έγκυρη ψήφο, θα πρέπει το κόμμα ή ο μεμονωμένος υποψήφιος να λάβει τουλάχιστον 240.000 ψήφους, προκειμένου να λάβει μέρος στην κατανομή των εδρών. Η ρύθμιση αυτή έχει σκοπό την αποφυγή του κατακερματισμού των βουλευτικών εδρών σε πολύ μικρά κόμματα και την ενίσχυση των μεγάλων κομμάτων, ώστε να σχηματίζεται ευκολότερα απόλυτη πλειοψηφία εδρών στη Βουλή. Ο νόμος 3231/2004 εισάγει κατά τα λοιπά νέο σύστημα κατανομής των κοινοβουλευτικών εδρών σε όσους ξεπεράσουν αυτό το ποσοστό.
Ως έγκυρες ψήφοι λογίζονται αυτές οι οποίες δεν είναι λευκές ή άκυρες (σημαδεμένες, μουντζουρωμένες, φάκελος χωρίς ψηφοδέλτιο κλπ). Ο μη συνυπολογισμός των λευκών στις έγκυρες ψήφους (για την κατανομή των εδρών), έγινε με μεταγενέστερη ερμηνευτική διάταξη, αυτή του άρθρου 1 του νόμου 3434/2006, παρόλο που το Ανώτατο Ειδικό Δικαστήριο (ΑΕΔ) με την υπ' αρ. 12/2005 απόφασή του είχε κρίνει κατά πλειοψηφία (6 προς 5) ότι η αντίστοιχη ρύθμιση του προηγούμενου νόμου ήταν αντισυνταγματική. Το δικαστήριο είχε κρίνει ότι η λευκή ψήφος διακρίνεται από την άκυρη και αποτελεί ενάσκηση του εκλογικού δικαιώματος, γι' αυτό και θα πρέπει να λαμβάνεται υπ' όψιν. Οι διατάξεις που ορίζουν ότι το εκλογικό μέτρο ευρίσκεται χωρίς να συμπεριληφθούν οι λευκές ψήφοι "«θίγουν τον πυρήνα της λαϊκής κυριαρχίας και την ισότητα της ψήφου και είναι αντίθετες προς τις [...] συνταγματικές διατάξεις»". Η απόφαση αυτή πάντως ανέτρεπε προηγούμενες αποφάσεις τόσο του ίδιου του ΑΕΔ όσο και του Συμβουλίου της Επικρατείας, με τις οποίες η μη προσμέτρηση των λευκών κατά την εξεύρεση του εκλογικού μέτρου είχε κριθεί σύμφωνη με το Σύνταγμα.
Πιο συγκεκριμένα ο ισχύων εκλογικός νόμος προβλέπει τα εξής:
Ο νόμος περιλαμβάνει επίσης διατάξεις σχετικά με το τυπικό της διαδικασίας, τον αριθμό σταυρών προτίμησης, καθώς και τον τρόπο επανόδου στην υπηρεσία όσων δημοσίων υπαλλήλων παραιτούνται για να θέσουν υποψηφιότητα. 
Πρόωρες εκλογές.
Ο νόμος ορίζει ακόμα ότι σε περίπτωση πρόωρων εκλογών, οι οποίες διενεργούνται μέσα σε δεκαοκτώ μήνες από τις προηγούμενες, αυτές δεν γίνονται με σταυρό προτίμησης, αλλά με δεσμευμένους συνδυασμούς (λίστες), όπως οι εκλογές του 1985. Η τελευταία διαδικασία ακολουθήθηκε και κατά τις εκλογές της 20ης Σεπτεμβρίου 2015, οι οποίες διενεργήθηκαν μέσα σε οκτώ μήνες από τις προηγούμενες, αυτές της 25ης Ιανουαρίου 2015. 
Περιληπτικά οι κύριες διαφορές του συστήματος των δεσμευμένων συνδυασμών (λιστών) από αυτό των σταυρών προτίμησης είναι οι εξής:

</doc>
<doc id="53363" url="https://el.wikipedia.org/wiki?curid=53363" title="Κάμπος Μεσσηνίας">
Κάμπος Μεσσηνίας

Το τοπωνύμιο Κάμπος Μεσσηνίας μπορεί να αναφέρεται στους εξής οικισμούς:

</doc>
<doc id="53364" url="https://el.wikipedia.org/wiki?curid=53364" title="Γκυ Β'">
Γκυ Β'



</doc>
<doc id="53365" url="https://el.wikipedia.org/wiki?curid=53365" title="ΦΕΠ">
ΦΕΠ



</doc>
<doc id="53366" url="https://el.wikipedia.org/wiki?curid=53366" title="ΦΕΠΕΙΝ">
ΦΕΠΕΙΝ



</doc>
<doc id="53372" url="https://el.wikipedia.org/wiki?curid=53372" title="Μουσθένη Καβάλας">
Μουσθένη Καβάλας

Η Μουσθένη Καβάλας είναι χτισμένη στους πρόποδες του όρους Παγγαίου. Το χωριό έχει πληθυσμό 647 κατοίκων. Στη Μουσθένη, επίσης βρίσκεται και το δημαρχείο του δήμου Πιερέων. Με την αλλαγή των ορίων και συγχωνεύσεων των αυτοδιοικητικών δήμων, σύμφωνα με το πρόγραμμα Καλλικράτη, η Μουσθένη καθώς και ο Δήμος Πιερέων ενσωματώθηκε στον νέο Δήμο Παγγαίου με πρωτεύουσα την Ελευθερούπολη Καβάλας. 
Στη Μουσθένη το 1915 γεννήθηκε ο Νικόλαος Μάρτης.

</doc>
<doc id="53378" url="https://el.wikipedia.org/wiki?curid=53378" title="Νόμος 3231 (εκλογικός)">
Νόμος 3231 (εκλογικός)



</doc>
<doc id="53380" url="https://el.wikipedia.org/wiki?curid=53380" title="Cambridge">
Cambridge



</doc>
<doc id="53381" url="https://el.wikipedia.org/wiki?curid=53381" title="Effas">
Effas



</doc>
<doc id="53382" url="https://el.wikipedia.org/wiki?curid=53382" title="Οχάιο">
Οχάιο

Το Οχάιο (αγγλ. State of Ohio), είναι πολιτεία στις Μεσοδυτικές Ηνωμένες Πολιτείες. Έχει έκταση 116.098 τ.χλμ. και πληθυσμό 11.808.848 κατοίκους (απογραφή 2020). Το Οχάιο είναι η 34η σε έκταση, η 7η σε πληθυσμό, και η 10η σε πυκνότητα πληθυσμού από τις 50 Ηνωμένες Πολιτείες. Πρωτεύουσα της πολιτείας και μεγαλύτερη πόλη της είναι το Κολούμπους.
Το όνομα «Οχάιο» προέρχεται από τις λέξεις των Ιροκέζων "ohi-yo’", που σημαίνει «μεγάλος ποταμός». Η πολιτεία, αρχικά διαμελισμένη από τη "Βορειοδυτική Περιφέρεια", έγινε δεκτή στην Ένωση ως η 17η πολιτεία (και η πρώτη υπό την "Βορειοδυτική Διάταξη") την 1η Μαρτίου 1803. Αν και υπάρχουν συγκρουόμενες διηγήσεις σχετικά με την προέλευση του ψευδωνύμου, το Οχάιο είναι ιστορικά γνωστό ως "Buckeye State" (που αναφέρεται στο "Ohio buckeye tree", ένα είδος καστανιάς) οι κάτοικοι του Οχάιο είναι επίσης γνωστοί ως "Buckeyes".
Η κυβέρνηση του Οχάιο αποτελείται από τον εκτελεστικό κλάδο (με ηγέτη τον "Κυβερνήτη του Οχάιο"), τον νομοθετικό κλάδο (ο οποίος περιλαμβάνει την "Γενική Συνέλευση του Οχάιο") και τον δικαστικό κλάδο (του οποίου ηγείται το "Ανώτατο Δικαστήριο του Οχάιο"). Τρεχόντως, το Οχάιο καταλαμβάνει 16 έδρες στη Βουλή των Αντιπροσώπων των Ηνωμένων Πολιτειών. Το Οχάιο είναι γνωστό για την ιδιότητά του ως "αμφιταλαντευόμενη πολιτεία" (swing state) ή ως "ταγός πολιτεία" (bellwether) στις εθνικές εκλογές.
Γεωγραφία.
Η γεωγραφική τοποθεσία του Οχάιο έχει αποδειχθεί ευνοϊκή για οικονομική ανάπτυξη και επέκταση. Επειδή το Οχάιο συνδέει τα Βορειοανατολικά με τα Μεσοδυτικά, μεγάλος φόρτος εμπορευμάτων και επιχειρήσεων περνά από τα σύνορά του κατά μήκος των ανεπτυγμένων του αυτοκινητοδρόμων. Το Οχάιο έχει το 10ο μεγαλύτερο δίκτυο αυτοκινητοδρόμων της χώρας, και απέχει μία ημέρα οδήγησης από το 50% του πληθυσμού της Βόρειας Αμερικής και το 70% της κατασκευαστικής δυνατότητας της Βόρειας Αμερικής. Στα βόρεια, η Λίμνη Ήρι προσδίδει στο Οχάιο 502 χλμ. ακτογραμμής, κάτι που επιτρέπει την ύπαρξη πολλών λιμένων. Το νότιο σύνορο του Οχάιο ορίζεται από τον ποταμό Οχάιο (το όριο βρίσκεται στο χαμηλό σημείο ύδατος του 1793 στη βόρεια όχθη του ποταμού), και μεγάλο μέρος του βόρειου συνόρου του ορίζεται από την λίμνη Ήρι. οι γείτονες του Οχάιο είναι η Πεννσυλβάνια στα ανατολικά, το Μίσιγκαν στα βορειοδυτικά, το Οντάριο του Καναδά, στα βόρεια, και η Ιντιάνα στα δυτικά, το Κεντάκι στα νότια, και η Δυτική Βιρτζίνια στα νοτιοανατολικά. Τα σύνορα του Οχάιο ορίσθηκαν με μέτρα και περιορισμούς στην Εξουσιοδοτική Πράξη του 1802 ως εξής:
Το Οχάιο συνορεύει με τον Ποταμό Οχάιο, αλλά σχεδόν ολόκληρος ο ποταμός ανήκει στο Κεντάκι και την Δυτική Βιρτζίνια. Το 1980, το Ανώτατο Δικαστήριο των Ηνωμένων Πολιτειών αποφάσισε ότι, με βάση την διατύπωση της παραχώρησης εδάφους από την Βιρτζίνια (η οποία τότε περιελάμβανε το σημερινό Κεντάκι και τη Δυτική Βιρτζίνια), το σύνορο μεταξύ Οχάιο και Κεντάκι (και άρα και Δυτικής Βιρτζίνια) είναι το βόρειο σημείο χαμηλής στάθμης του νερού του ποταμού όπως ήταν το 1792. Το Οχάιο έχει μόνο αυτό το τμήμα του ποταμού μεταξύ του σημείου χαμηλής στάθμης του ποταμού του 1792 και το σημερινό σημείο υψηλής στάθμης.
Το σύνορο με το Μίσιγκαν έχει επίσης αλλάξει, ως αποτέλεσμα του πολέμου του Τολέδο, για να σχηματίζει γωνία ελαφρώς βορειοανατολικά στην βόρεια όχθη του στομίου του Ποταμού Μόμι.
Μεγάλος μέρος του Οχάιο παρουσιάζει παγωμένες πεδιάδες, με μια εξαιρετικά επίπεδη περιοχή στα βορειοδυτικά γνωστή ως Μεγάλος Μαύρος Βάλτος. Αυτή η ψυχρή περιοχή στα βορειοδυτικά και κεντρικά της πολιτείας συνορεύει στα ανατολικά και νοτιοανατολικά με μια ζώνη γνωστή ως "Παγωμένο Οροπέδιο Allegheny", και στη συνέχεια με μια άλλη ζώνη γνωστή ως "Μη Παγωμένο Οροπέδιο Allegheny". Οι περισσότερες περιοχές του Οχάιο είναι ομαλές, αλλά το "Μη Παγωμένο Οροπέδιο Allegheny" είναι μία χαρακτηριστικά τραχιά περιοχή με λόφους και δάση.
Το τραχύ νοτιοανατολικό τεταρτημόριο του Οχάιο, που εκτείνεται σε ένα προς τα έξω τόξο κατά μήκος του Ποταμού Οχάιο από την Virginia Panhandle έως τα περίχωρα του Σινσινάτι, δημιουργεί μια διακριτή κοινωνικοοικονομική ενότητα. Γεωλογικά παρόμοια με μέρη της Δυτικής Βιρτζίνια και της νοτιοδυτικής Πενσυλβάνια, η παραδοσιακή δραστηριότητα στην ανθρακωρυχία της περιοχής, η εξάρτηση από μικρές περιοχές παλαιών κατασκευαστικών εγκαταστάσεων, και η χαρακτηριστική περιφερειακή διάλεκτος διαχωρίζουν την περιοχή αυτή από την υπόλοιπη πολιτεία. Το 1965 το Κογκρέσο των Ηνωμένων Πολιτειών πέρασε την Πράξη Περιφερειακής Ανάπτυξης των Αππαλαχίων ("Appalachian Regional Development Act"), σε μια προσπάθεια να «αντιμετωπίσει την επίμονη φτώχεια και την αυξανόμενη οικονομική απελπισία της Περιοχής των Αππαλαχίων.»
Κλίμα.
Το κλίμα του Οχάιο είναι ένα υγρό ηπειρωτικό κλίμα (κλιματική ταξινόμηση Köppen "Dfa") σε όλη την πολιτεία εκτός των νότιων κομητειών της περιοχής Bluegrass, οι οποίες βρίσκονται στην βόρεια περιφέρεια του υγρού υποτροπικού κλίματος και της περιοχής του Ορεινού Νότου των Ηνωμένων Πολιτειών. Τα καλοκαίρια είναι τυπικά καυτά και υγρά σε όλη την πολιτεία, ενώ οι χειμώνες γενικά ποικίλλουν από δροσεροί έως κρύοι. Ο υετός είναι μέτριος όλο το χρόνο. Ο δριμύς καιρός δεν είναι ασυνήθιστος στην πολιτεία, αν και υπάρχουν συνήθως λιγότερες αναφορές σε ανεμοστρόβιλους στο Οχάιο από ότι στα κράτη που βρίσκονται στο γνωστό "Πέρασμα Ανεμοστρόβιλων" (Tornado Alley). Η σοβαρή δράση καταιγίδων χιονιού δεν είναι, επίσης, ασυνήθιστη στη νοτιοανατολική ακτή της λίμνης Ήρι, η οποία βρίσκεται σε μια περιοχή που είναι γνωστή ως "Ζώνη-Χιονιού".
Αν και δεν βρίσκεται κατά κύριο λόγο σε υποτροπικό κλίμα, χλωρίδα και πανίδα θερμότερου κλίματος φθάνει μέσα στο Οχάιο. Για παράδειγμα, ένας αριθμός δέντρων με πιο νότιες περιοχές εξάπλωσης, όπως η "Quercus marilandica", έχουν ως βόρειο όριο το Οχάιο λίγο βόρεια του Ποταμού Οχάιο. Αποδεικτικά στοιχεία αυτής της κλιματικής μεταβολής από υποτροπικό σε ηπειρωτικό κλίμα είναι επίσης αρκετά φυτά όπως η "Magnolia grandiflora" (Νότια μανόλια), η "Albizia julibrissin" (μιμόζα), η "Lagerstroemia", ακόμη και ο περιστασιακός "βελονοειδής φοίνικας" είναι ανθεκτικά είδη που χρησιμοποιούνται τακτικά στις φυτεύσεις δρόμων, αυλών και κήπων στην "περιοχή Bluegrass" του Οχάιο, αλλά τα ίδια αυτά φυτά απλά δεν θα ευδοκιμούσαν στο μεγαλύτερο μέρος του υπολοίπου της πολιτείας. Αυτή η ενδιαφέρουσα αλλαγή μπορεί να παρατηρηθεί, ενώ ταξιδεύεις από το Σινσινάτι στο Τολέδο μέσω του Οχάιο και επί της "Interstate 75". Ο προσεκτικός ταξιδιώτης αυτής της πολυποίκιλης πολιτείας μπορεί να παρατηρήσει ακόμα, ένα είδος κοινής σαύρας τοίχου του Σινσινάτι, που είναι ένα από τα λίγα παραδείγματα των μόνιμων «υποτροπικών» της πανίδας στο Οχάιο.
Ρεκόρ.
Η υψηλότερη καταγεγραμμένη θερμοκρασία ήταν 45 °C, κοντά στην Γκαλλίπολις στις 21 Ιουλίου 1934, ενώ η χαμηλότερη καταγεγραμμένη θερμοκρασία ήταν −39 °C, στο Μίλιγκαν στις 10 Φεβρουαρίου 1899.
Σεισμοί.
Αν και λίγοι έχουν καταγραφεί ως αισθητοί από τον μέσο κάτοικο, περισσότεροι από 30 σεισμοί συνέβησαν στο Οχάιο μεταξύ 2002 και 2007, και περισσότεροι από 200 σεισμοί με μέγεθος 2,0 ή περισσότερο έχουν συμβεί από το 1776.
Ο πιο ουσιαστικός γνωστός σεισμός στην ιστορία του Οχάιο ήταν ο σεισμός της Άννα (Κομητεία Σέλμπυ), ο οποίος συνέβη στις 9 Μαρτίου 1937. Είχε επίκεντρο στο δυτικό Οχάιο, μέγεθος 5,4, και ήταν έντασης VIII.
Άλλοι σημαντικοί σεισμοί στο Οχάιο είναι: ένας μεγέθους 4,8 κοντά στη Λίμα στις 19 Σεπτεμβρίου 1884· ένας μεγέθους 4,2 κοντά στο Πόρτσμουθ στις 17 Μαΐου 1901· και ένας 5,0 στο LeRoy Township in Lake County στις 31 Ιανουαρίου 1986, ο οποίος συνέχισε προκαλώντας 13 μετασεισμούς μεγέθους από 0,5 έως 2,4 για δύο μήνες.
Ο πιο πρόσφατος σεισμός στο Οχάιο εκτιμήσιμου μεγέθους συνέβη στις 31 Δεκεμβρίου 2011, στις 3:05 μ.μ. EST. Είχε μέγεθος 4,0, και το επίκεντρο του βρισκόταν περίπου 4 χλμ. βορειοδυτικά του Γιάνγκσταουν (), κοντά στο σύνορο των κομητειών Τράμπουλ και Μάχονινγκ.
Ιστορία.
Ιθαγενείς Αμερικανοί.
Τα αρχαιολογικά στοιχεία δείχνουν ότι η Κοιλάδα του Οχάιο κατοικήθηκε από νομάδες από το 13.000 π.Χ. Αυτοί οι πρώιμοι νομάδες εξαφανίσθηκαν από το Οχάιο περίπου το 1.000 π.Χ., "αλλά ο υλικός τους πολιτισμός παρείχε μια βάση για εκείνους που τους ακολουθούσαν". Μεταξύ 1.000 και 800 π.Χ., αναδύθηκε ο πολιτισμός Αντένα. Όπως σημειώνει ο ιστορικός του Οχάιο Τζορτζ Γ. Νέππερ, αυτός ο εξελιγμένος πολιτισμός "ονομάσθηκε ούτως λόγω στοιχείων του πολιτισμού τους που εξεσκάφησαν το 1902 στο έδαφος των Αντένα, στο κτήμα του Τόμας Γουόρθινγκτον που βρίσκεται κοντά στο Τσιλίκοθι". Οι Αντένα μπόρεσαν να δημιουργήσουν "ημιμόνιμα" χωριά επειδή εξημέρωναν φυτά, μεταξύ των οποίων η κολοκυθιά, το ηλιοτρόπιο, και ίσως το καλαμπόκι.
Αποικιακή και Επαναστατική περίοδος.
Κατά την διάρκεια της Γαλλικής αποικιοποίησης της Αμερικής, του 18ου αιώνα, οι Γάλλοι ίδρυσαν ένα σύστημα εμπορικών σταθμών για να ελέγξουν το εμπόριο γούνας στην περιοχή. Το 1754, η Γαλλία και η Μεγάλη Βρετανία διεξήγαγαν έναν πόλεμο γνωστό στην Βόρεια Αμερική ως Γαλλικός και Ινδιάνικος Πόλεμος και στην Ευρώπη ως Επταετής Πόλεμος. Ως αποτέλεσμα της Συνθήκης του Παρισιού, οι Γάλλοι παρέδωσαν τον έλεγχο του Οχάιο και του υπόλοιπου των Παλαιών Βορειοδυτικών στη Μεγάλη Βρετανία.
Η Εξέγερση των "Πόντιακ" στη δεκαετία του 1760, ωστόσο, θέτει μια πρόκληση στο βρετανικό στρατιωτικό έλεγχο. Αυτή ήρθε εις τέλος με τη νίκη των αποίκων στην Αμερικανική Επανάσταση. Με την Συνθήκη των Παρισίων το 1783, η Βρετανία παραχώρησε στις Ηνωμένες Πολιτείες όλες τις αξιώσεις της στη χώρα του Οχάιο.
Βορειοδυτικά Εδάφη: 1787–1803.
Οι Ηνωμένες Πολιτείες δημιούργησαν τη "Βορειοδυτική Περιφέρεια" σύμφωνα με την "Βορειοδυτική Διάταξη" του 1787. Η δουλεία δεν επιτρεπόταν στην καινούργια περιφέρεια. Ο εποικισμός άρχισε με την ίδρυση της Μαριέττα από την "Ohio Company of Associates", η οποία είχε δημιουργηθεί από μια ομάδα βετεράνων του Αμερικανικού Επαναστατικού Πολέμου.
Η παλαιά Βορειοδυτική Περιφέρεια αρχικά περιελάμβανε περιοχές προηγουμένως γνωστές ως Χώρα του Οχάιο και Χώρα του Ιλινόι. Καθώς το Οχάιο προετοιμαζόταν να γίνει πολιτεία, δημιουργήθηκε η "Περιφέρεια της Ιντιάνα", μειώνοντας τη Βορειοδυτική Περιφέρεια σε περίπου το μέγεθος του σημερινού Οχάιο συν το ανατολικό μισό της "Κάτω Χερσονήσου του Μίσιγκαν" και το ανατολικό άκρο της "Άνω Χερσονήσου του Μίσιγκαν".
Πολιτεία: 1803–σήμερα.
Στις 19 Φεβρουαρίου 1803, ο Πρόεδρος Τζέφερσον υπέγραψεέναν νόμο του Κογκρέσου ο οποίος ενέκρινε τα όρια και το σύνταγμα του Οχάιο. Όμως, το Κογκρέσο ουδέποτε πέρασε ψήφισμα που να αποδέχεται επίσημα το Οχάιο ως 17η πολιτεία. Η τρέχουσα συνήθεια του Κογκρέσου να κηρύσσει την επίσημη ημερομηνία προαγωγής σε πολιτεία δεν άρχισε παρά μόνο το 1812, με την αποδοχή της Λουιζιάνα ως 18η πολιτεία. Αν και δεν απαιτήθηκε ψήφισμα αποδοχής, όταν ανακαλύφθηκε η αβλεψία το 1953, το μέλος του Κογκρέσου Τζορτζ Χ. Μπέντερ εισήγαγε ένα νομοσχέδιο ώστε να γίνει δεκτό το Οχάιο αναδρομικά δεκτό στην Ένωση την 1η Μαρτίου 1803. Σε μια ειδική συνεδρίαση στην παλαιά πολιτειακή πρωτεύουσα στο Τσιλίκοθι, το πολιτειακό νομοθετικό σώμα του Οχάιο ενέκρινε μια νέα αίτηση για προαγωγή σε πολιτεία η οποία παραδόθηκε στην Ουάσινγκτον Π.Κ. με έφιππη μεταφορά. Στις 7 Αυγούστου 1953 (το έτος της 150ής επετείου του Οχάιο), ο Πρόεδρος Αϊζενχάουερ υπέγραψε μια πράξη η οποία επίσημα διεκήρυσσε την 1η Μαρτίου 1803 ως ημερομηνία εισόδου του Οχάιο στην Ένωση.
Αν και πολλοί Ιθαγενείς Αμερικανοί είχαν μεταναστεύσει δυτικά για να αποφύγουν την Αμερικανική καταπάτηση, άλλοι παρέμειναν εγκατεστημένοι στην πολιτεία, μερικές φορές αφομοιούμενοι. Το 1830 υπό τον Πρόεδρο Άντριου Τζάκσον, η κυβέρνηση των ΗΠΑ διενέργησε την Εκτόπιση των Ινδιάνων στο Ινδιάνικο Έδαφος δυτικά του Ποταμού Μισσισσιππή.
Το 1835, το Οχάιο πολέμησε με το Μίσιγκαν στον Πόλεμο του Τολέδο, μια κυρίως αναίμακτη συνοριακή επί της Λωρίδας του Τολέδο. Το Κογκρέσο επενέβη, θέτοντας ως όρο για την αποδοχή του Μίσιγκαν ως πολιτεία την λήξη του πολέμου. 
Η κεντρική θέση του Οχάιο και ο πληθυσμός του του έδωσαν μια σημαντική θέση κατά τον Εμφύλιο Πόλεμο. Ο Ποταμός Οχάιο ήταν μια ζωτική αρτηρία για τις κινήσεις των στρατιωτικών δυνάμεων και των προμηθειών, όπως και οι σιδηρόδρομοι του Οχάιο. Το Οχάιο συνεισέφερε περισσότερους στρατιώτες κατά κεφαλή από κάθε άλλη πολιτεία στην Ένωση. Το 1862, το ηθικό της πολιτείας κλονίσθηκε αρκετά μετά την μάχη του Σίλοχ, μιας ακριβοπληρωμένης νίκης στην οποία οι δυνάμεις του Οχάιο υπέστησαν 2.000 απώλειες. Αργότερα το ίδιο έτος, όταν Ομόσπονδα στρατεύματα υπό την ηγεσία του Στόουνγουολ Τζάκσον απείλησαν την Ουάσινγκτον, Π.Κ., ο κυβερνήτης του Οχάιο Ντέιβιντ Τοντ μπόρεσε να στρατολογήσει 5.000 εθελοντές για να παράσχουν τρίμηνες υπηρεσίες. Ο ιστορικός του Οχάιο Άντριου Ρ. Λ. Κλέιτον γράφει ότι περίπου 35.000 κάτοικοι του Οχάιο πέθαναν στην σύγκρουση αυτή, «και περίπου τριάντα χιλιάδες έφεραν ουλές από τις μάχες για το υπόλοιπο της ζωής τους.» Στο τέλος του Εμφυλίου Πολέμου, οι τρεις κορυφαίοι στρατηγοί της Ένωσης –Οδυσσεύς Γκραντ, Ουίλλιαμ Τ. Σέρμαν, και Φίλιπ Σέρινταν– κατάγονταν από το Οχάιο.
Το 1912 διεξάχθηκε ένα Συνταγματικό Συνέδριο με γραμματέα τον Τσαρλς Γκάλμπρεϊθ. Το αποτέλεσμα αντικατόπτριζε τις ανησυχίες της Προοδευτικής Περιόδου. Εισήγαγε την λαϊκή νομοθετική πρωτοβουλία και το δημοψήφισμα.
Δημογραφικά.
Πληθυσμός.
Από σχεδόν 45.000 κατοίκους το 1800, ο πληθυσμός του Οχάιο αυξήθηκε με ρυθμούς άνω του 10% ανά δεκαετία μέχρι την απογραφή του 1970, η οποία μέτρησε περίπου 10,65 εκατομμύρια κατοίκους του Οχάιο (Ohioans). Η αύξηση μετά επιβραδύνθηκε για τις επόμενες τέσσερις δεκαετίες. Το Γραφείο Απογραφών των Ηνωμένων πολιτειών εκτιμά ότι ο πληθυσμός του Οχάιο ήταν 11.544.951 την 1η Ιουλίου 2011, αυξημένος κατά 0,07% από την Απογραφή των Ηνωμένων Πολιτειών 2010. Η αύξηση του πληθυσμού του Οχάιο υστερεί αυτής ολόκληρης της χώρας, και οι Καυκάσιοι βρίσκονται σε μεγαλύτερη πυκνότητα από τον μέσο όρο των Ηνωμένων Πολιτειών. Το 2000 το κέντρο του πληθυσμού του Οχάιο βρίσκεται στην Κομητεία Μόρροου, στην κομητειακή έδρα Μάουντ Γκίλεντ. Αυτο αναπαριστά μια μεταβολή κατά 6.346 ft (1.934 m) νότια και δυτικά από το κέντρο πληθυσμού του Οχάιο το 1990.
Το 2011 το 27,6% των παιδιών ηλικίας κάτω του 1 έτους ανήκαν σε μειονοτικές ομάδες.
Το 2007, 6,5% του πληθυσμού του Οχάιο είναι κάτω των 5 ετών σε ηλικία, συγκριτικά με το εθνικό ποσοστό του 6,9%. Επίσης, 13,4% του πληθυσμού του Οχάιο είναι άνω των 65 ετών, συγκριτικά με το ποσοστό των Ηνωμένων Πολιτειών, 12,6%. Οι γυναίκες αποτελούν το 51,3% του πληθυσμού του Οχάιο, σε σύγκριση με το εθνικό ποσοστό 50,8%.
Θρησκεία.
Σύμφωνα με έρευνα του Pew Forum, το 2008, 76% των κατοίκων του Οχάιο προσδιορίζονταν ως Χριστιανοί. Συγκεκριμένα, 26% του πληθυσμού προσδιοριζόταν ως "Ευαγγελικοί Προτεστάντες", 22% ως "Προτεστάντες Κύριας Γραμμής", και 21% ως "Ρωμαιοκαθολικοί". Επιπλέον, 17% του πληθυσμού δεν ανήκε σε κανενα θρησκευτικό σώμα. υπάρχουν επίσης μικρές μειονότητες Μαρτύρων του Ιεχωβά (1%), Εβραίων (1%), Μουσουλμάνων (1%), Ινδουιστών (&lt;0,5%), Βουδιστών (&lt;0,5%), Μορμόνων (&lt;0,5%), και ασκούντες άλλες θρησκείες (1-1,5%).
Σύμφωνα με τα ίδια δεδομένα, η πλειονότητα των κατοίκων του Οχάιο, το 55%, αισθάνονται ότι η θρησκεία είναι «πολύ σημαντική», ενώ το 30% δηλώνει ότι είναι «κάπως σημαντική» και 15% δηλώνει ότι η θρησκεία «δεν είναι πολύ σημαντική» ή και «καθόλου σημαντική». Επίσης, το 36% των κατοίκων του Οχάιο δηλώνουν ότι παρακολουθούν θρησκευτικές υπηρεσίες, τουλάχιστον μία φορά την εβδομάδα, ενώ το 35% συμμετέχει σε αυτές τις υπηρεσίες περιστασιακά και το 27% συμμετέχει σπάνια ή δεν συμμετέχει ποτέ σε αυτές τις υπηρεσίες.
Οικονομία.
Το 2010, το Οχάιο κατατάχθηκε δεύτερο στη χώρα για το καλύτερο επιχειρηματικό κλίμα από το περιοδικό Site Selection, με βάση τις βάσεις δεδομένων επιχειρηματικών δραστηριοτήτων. Η πολιτεία έχει επίσης τρία συνεχόμενα βραβεία Governor's Cup από το περιοδικό, με βάση την ανάπτυξη των επιχειρήσεων. Όσον αφορά το 2010, το Ακαθάριστο Εγχώριο Προϊόν (ΑΕΠ) του Οχάιο ανερχόταν σε 478 δις $. Αυτό κατατάσσει την οικονομία του Οχάιο έβδομη σε μέγεθος από όλες τις πολιτείες και την Περιφέρεια της Κολούμπια.
Το Συμβούλιο Μικρών Επιχειρήσεων και Επιχειρηματικότητας ("The Small Business &amp; Entrepreneurship Council") κατέταξε την πολιτεία 10η σε φιλικά προς τις επιχειρήσεις φορολογικά συστήματα στον Δείκτη Επιχειρηματικών Φόρων ("Βusiness Tax Index") του 2009, περιλαμβανομένου ενός κορυφαίου σωματειακού φόρου και ρυθμού κερδών κεφαλαίου οι οποίοι αμφότεροι κατατάχθηκαν ως No 6 με 1,9%. Το Οχάιο κατατάχθηκε 11ο από το συμβούλιο για τις πολιτείες με φιλική πολιτική σύμφωνα με τον Δείκτη Επιβίωσης Μικρών Επιχειρήσεων το 2009. Ο Directorship's Boardroom Guide κατέταξε την πολιτεία 13η συνολικά για το καλύτερο επιχειρηματικό κλίμα, περιλαμβανομένης της 7ης θέσης για το καλύτερο κλίμα διαδικασιών. Το περιοδικό Forbes κατέταξε την πολιτεία 8η για το καλύτερο ρυθμιστικό πλαίσιο το 2009. Το Οχάιο έχει 5 από τα κορυφαία 115 κολλέγια στη χώρα, σύμφωνα με τις κατατάξεις της U.S. News and World Report του 2010, και κατατάχθηκε 8ο από το ίδιο περιοδικό το 2008 για τα καλύτερα σχολεία μέσης εκπαίδευσης.
Η ανεργία στο Οχάιο ήταν 10,7 % τον Μάιο 2010, προσθέτοντας 17.000 νέες θέσεις εργασίας εκείνο τον μήνα. Το κατά κεφαλήν εισόδημα του Οχάιο είναι $34.874. Η Moody's προβλέπει αύξηση 1,3% στο προσωπικό εισόδημα το 2009 για το Ohio, συγκριτικά με το επίπεδο του 2007 που ήταν 4,7%. Το 2007, το διάμεσο οικογενειακό εισόδημα του Οχάιο είναι $46.645, και 13,1% του πληθυσμού ίναι κάτω από το όριο της φτώχειας, ελαφρώς πάνω από το εθνικό ποσοστό του 13%. Η βάση απασχόλησης του Οχάιο αναμένετα να αυξηθεί κατά 5% από το 2006 μέχρι το 2016, ένα καθαρό κέρδος 290.700 θέσεων εργασίας.
Οι τομείς των κατασκευών και των οικονομικών δραστηριοτήτων αποτελούν έκαστος το 18,3% του ΑΕΠ του Οχάιο και είναι οι μεγαλύτερες βιομηχανίες του Οχάιο ως ποσοστό του ΑΕΠ. Το Οχάιο έχει τον μεγαλύτερο τομέα βιοεπιστημών στις Μεσοδυτικές πολιτείες, και είναι πρώτο εθνικά την «πράσινη» οικονομία. Το Οχάιο είναι ο μεγαλύτερος παραγωγός πλαστικών, καουτσούκ, επεξεργασμένων μετάλλων, ηλεκτρικού εξοπλισμού και συσκευών. στη χώρα. 5,212,000 Ohioans are currently employed by wage or salary.
Στην απασχόληση, ο μεγαλύτερος τομέας της πολιτείας είναι το εμπόριο/μεταφορές/επιχειρήσεις κοινής ωφέλειας, ο οποίος απασχολεί 1.010.000 άτομα, περίπου 19,4% του εργατικού δυναμικού της πολιτείας, ενώ οι κλάδοι της υγείας και της εκπαίδευσης απασχολούν 825.000 (15,8%). 
Το Οχάιο είναι μία από τις 41 πολιτείες με δική του λαχειοφόρο λοτταρία, την Ohio Lottery. Η Ohio Lottery έχιε συνεισφέρει πάνω από $15,5 δισεκατομμύρια στην δημόσια εκπαίδευση κατά την 34ετή της ιστορία.
Μεταφορές.
Πολλοί μεγάλοι από ανατολάς προς δυσμάς διάδρομοι μεταφοράς περνούν από το Οχάιο. Ένας από εκείνους τους πρωτοπόρους δρόμους, γνωστός στις αρχές του 20ού αιώνα ως "Main Market Route 3", επιλέχθηκε το 1913 για να γίνει μέρος του ιστορικού Αυτοκινητοδρόμου Λίκνολν ο οποίος ήταν ο πρώτος μεγάλος δρόμος κατά μήκος της Αμερικής, συνδέοντας την Νέα Υόρκη με το Σαν Φρανσίσκο. Στο Οχάιο, ο Αυτοκινητόδρομος Λίνκολν συνέδεε πολλές πόλεις, όπως το Κάντον, Μάνσφιλντ, Γούστερ, Lima, and Van Wert. Η άφιξη του στο Οχάιο ήταν μεγάλης σημασίας για την ανάπτυξη της πολιτείας. Με την δημιουργία του αριθμημένου ομοσπονδιακού συστήματος αυτοκινητοδρόμων το 1926, ο Αυτοκινητόρομος Λίνκολν μέσω του Οχάιο έγινε ο U.S. Highway 30.
Το Οχάιο έχει 5 διεθνή αεροδρόμια, 4 εμπορικά και 2 στρατιωτικά. Τα 5 διεθνή περιλαμβάνουν το Διεθνές Αεροδρόμιο Χόπκινς του Κλίβελαντ, το οποίο είναι σημαντικός κόμβος της Continental_Airlines, το Διεθνές_Αεροδρόμιο_Πορτ_Κολούμπους και το Διεθνές_Αεροδρόμιο_Ντέιτον, το τρίτο μεγαλύτερο του Οχάιο.
Νόμος και κυβέρνηση.
Η πολιτειακή κυβέρνηση του Οχάιο αποτελείται από τον εκτελεστικό, τον δικαστικό, και νομοθετικό κλάδο.
Εκτελεστικός κλάδος.
Ο εκτελεστικός κλάδος έχει επικεφαλής τον κυβερνήτη του Οχάιο. Κυβερνήτης είναι ο Μάικ Ντιούιν, ένας Ρεπουμπλικανός που εκλέχθηκε το 2019. Ο αναπληρωτής κυβερνήτης, διαδέχεται τον κυβερνήτη σε περίπτωση αποχώρησης από το αξίωμα, και ασκεί τα καθήκοντα που παραδίδονται από τον κυβερνήτη. Ο αναπληρωτής κυβερνήτης από το 2019 είναι ο Τζόν Χάστεντ. Τα άλλα αιρετά συνταγματικά αξιώματα στον εκτελεστικό κλάδο είναι ο γενικός εισαγγελέας του Οχάιο (Ντέιβ Γιόστ), ο πολιτειακός υπουργός του Οχάιο (Φράνκ Λαρόουζ), ο ελεγκτής της πολιτείας (Κέιθ Φάμπερ) και ο πολιτειακός θησαυροφύλακας (Ρόμπερτ Σπρέγκ). 
Δικαστικός κλάδος.
Υπάρχουν τρία επίπεδα στον δικαστικό κλάδο του Οχάιο. Το χαμηλότερο επίπεδο είναι το δικαστήριο κοινών αιτημάτων: κάθε κομητεία διατηρεί το δικό της ορισμενο από το σύνταγμα δικαστήριο κοινών αιτημάτων, το οποίο έχει δικαιοδοσία επί «όλων των δικαστικών ζητημάτων». Το ενδιάμεσο δικαστικό επίπεδο είναι το περιεφερειακό. Υπάρχουν δώδεκα εφετεία, που το καθένα έχει δικαιοδοσία επί εφέσεων από κοινές υποθέσεις, δημοτικά και κομητειακά δικαστήρια σε μια ορισμένη γεωγραφική περιοχή. Μια υπόθεση που η ακρόαση της γίνεται με αυτό το σύστημα εκδικάζεται από μία ομάδα τριών δικαστών, και κάθε δικαστής εκλέγεται.
Το υψηλότερο δικαστήριο, το Ανώτατο Δικαστήριο του Οχάιο, είναι το «δικαστήριο τελευταίας προσφυγής» του Οχάιο. Μια ομάδα επτά δικαστών αποτελεί το δικαστήριο, το οποίο, με την δική του διακριτικότητα, ακροάται εφέσεις από τα εφετεία, και διατηρεί δικαιοδοσία σε συγκεκριμένα θέματα.
Νομοθετικός κλάδος.
Η Γενική Συνέλευση του Οχάιο είναι ένα διθάλαμο νομοθετικό σώμα που αποτελείται από την Γερουσία και την Βουλή των Αντιπροσώπων. Η Γερουσία έχει 33 περιφέρειες, έκαστη εκπροσωπούμενη από έναν πολιτειακό γερουσιαστή. Κάθε γερουσιαστής αντιπροσωπεύει περίπου 330.000 πολίτες. Η Βουλή των Αντιπροσώπων αποτελείται από 99 μέλη.
Εθνικά πολιτικά.
Το Οχάιο, καλούμενο «Μητέρα των Προέδρων», έχει στείλει επτά από τους κατοίκους του (Οδυσσεύς Γκραντ, Ράδερφορντ Χέιζ, Τζέιμς Α. Γκάρφιλντ, Μπέντζαμιν Χάρρισον, Ουίλλιαμ ΜακΚίνλεϋ, Ουίλλιαμ Χάουαρντ Ταφτ, και Ουόρεν Χάρντινγκ) στον Λευκό Οίκο. Όλοι ήταν Ρεπουμπλικανοί. Ο καταγόμενος από τη Βιρτζίνια Ουίλλιαμ Χάνρυ Χάρρισον, ένας Ουίγος, κατοικούσε στο Οχάιο. Historian R. Douglas Hurt asserts that not since Virginia 'had a state made such a mark on national political affairs.' Το "The Economist" αναφέρει ότι "This slice of the mid-west contains a bit of everything American — part north-eastern and part southern, part urban and part rural, part hardscrabble poverty and part booming
suburb,"
Με βάση στοιχεία του 2008, το Οχάιο κλίνει προς το Δημοκρατικό Κόμμα. Εκτιμάται ότι 2.408.178 κάτοικοι του Οχάιο είναι εγγεγραμμένοι ως Δημοκρατικοί, ενώ 1.471.465 ως Ρεπουμπλικανοί. Αυτές είναι μεταβολές από το 2004 κατά 72% και 32%, αντίστοιχα, και οι Δημοκρατικοί έχυν εγγράψει πάνω από 1.000.000 νέους Ohioans από το 2004. Unaffiliated voters have an attrition of 15% since 2004, losing an estimated 718,000 of their kind. The total now rests at 4,057,518 Ohioans. Συνολικά, υπάρχουν 7.937.161 Ohioans εγγεγραμμένοι για ψηφοφορία. Στην προεδρική εκλογή των Ηνωμένων Πολιτειών του 2008, ο τότε Γερουσιαστής Μπάρακ Ομπάμα του Ιλινόι κέρδισε 51,50% της λαϊκής ψήφου του Οχάιο, 4,59% περισσότερο από τον κοντινότερο αντίπαλο, Γερουσιαστή Τζον ΜακΚέιν της Αριζόνα. Όμως, ο Ομπάμα κέρδισε μόνο 22 από τις 88 κομητείες του Οχάιο.
Μετά την απογραφή του 2000, το Οχάιο έχασε μία έδρα στη Βουλή των Αντιπροσώπων των Ηνωμένων Πολιτειών, αφήνοντας το Οχάιο με 18 περιφέρειες, και συνεπώς, 18 αντιπροσώπους. Η πολιτεία έχασε δύο επιπλέον έδρες μετά την Απογραφή του 2010, μένοντας με 18 εκλεκτορικές ψήφους για τις προεδρικές εκλογές του 2012, 2016 και 2020. Στις εκλογές του 2008, οι Δημοκρατικοί κέρδισαν τρεις έδρες στην αντιπροσωπεία του Οχάιο στην Βουλή των Αντιπροσώπων.

</doc>
<doc id="53383" url="https://el.wikipedia.org/wiki?curid=53383" title="Ποδόσφαιρο το 1889">
Ποδόσφαιρο το 1889



</doc>
<doc id="53385" url="https://el.wikipedia.org/wiki?curid=53385" title="Ποδόσφαιρο το 1890">
Ποδόσφαιρο το 1890



</doc>
<doc id="53386" url="https://el.wikipedia.org/wiki?curid=53386" title="Ποδόσφαιρο το 1891">
Ποδόσφαιρο το 1891



</doc>
<doc id="53387" url="https://el.wikipedia.org/wiki?curid=53387" title="Ποδόσφαιρο το 1892">
Ποδόσφαιρο το 1892



</doc>
<doc id="53388" url="https://el.wikipedia.org/wiki?curid=53388" title="Ποδόσφαιρο το 1893">
Ποδόσφαιρο το 1893



</doc>
<doc id="53389" url="https://el.wikipedia.org/wiki?curid=53389" title="Ποδόσφαιρο το 1894">
Ποδόσφαιρο το 1894



</doc>
<doc id="53390" url="https://el.wikipedia.org/wiki?curid=53390" title="Ποδόσφαιρο το 1895">
Ποδόσφαιρο το 1895



</doc>
<doc id="53391" url="https://el.wikipedia.org/wiki?curid=53391" title="Ποδόσφαιρο το 1896">
Ποδόσφαιρο το 1896



</doc>
<doc id="53392" url="https://el.wikipedia.org/wiki?curid=53392" title="Ποδόσφαιρο το 1897">
Ποδόσφαιρο το 1897



</doc>
<doc id="53393" url="https://el.wikipedia.org/wiki?curid=53393" title="Ποδόσφαιρο το 1898">
Ποδόσφαιρο το 1898



</doc>
<doc id="53394" url="https://el.wikipedia.org/wiki?curid=53394" title="Ποδόσφαιρο το 1899">
Ποδόσφαιρο το 1899



</doc>
<doc id="53395" url="https://el.wikipedia.org/wiki?curid=53395" title="Ποδόσφαιρο το 1900">
Ποδόσφαιρο το 1900



</doc>
<doc id="53396" url="https://el.wikipedia.org/wiki?curid=53396" title="Γκόντφριντ Βίλχελμ Λάιμπνιτς">
Γκόντφριντ Βίλχελμ Λάιμπνιτς



</doc>
<doc id="53397" url="https://el.wikipedia.org/wiki?curid=53397" title="Software bug">
Software bug

Software bug είναι ένα λάθος, σφάλμα, αποτυχία, ή ελάττωμα σε ένα πρόγραμμα λογισμικού που το οδηγεί σε ανεπιθύμητη συμπεριφορά (π.χ. εμφάνιση λανθασμένου αποτελέσματος). Τα περισσότερα bugs προέρχονται από ανθρώπινα λάθη ή σφάλματα που γίνονται είτε στον πηγαίο κώδικα είτε στον σχεδιασμό/αρχιτεκτονική του προγράμματος, και μερικά προέρχονται από την εσφαλμένη παραγωγή κώδικα από έναν μεταγλωττιστή. Αναφορές που λεπτομερώς καταγράφουν τα bugs σε ένα πρόγραμμα αποκαλούνται συνήθως αναφορές bugs, αναφορές σφαλμάτων, αναφορές προβλημάτων, αναφορές αλλαγών, και τα λοιπά.
Τα bugs μπορεί να έχουν μια ποικιλία επιδράσεων, με διάφορα επίπεδα δυσχέρειας προς τον χρήστη του προγράμματος. Μερικά bugs έχουν μόνο μια λεπτή επίδραση στην λειτουργικότητα του προγράμματος, και μπορούν έτσι να παραμείνουν μη ανιχνευθέντα για πολύ καιρό. Σοβαρότερα bugs μπορεί να προκαλέσουν στο πρόγραμμα πάγωμα που οδηγεί σε αδυναμία εκτέλεσης.
Τα αποτελέσματα των bugs μπορούν να είναι εξαιρετικά σοβαρά. Λόγω ενός bug, ο πρωτότυπος πύραυλος Ariane 5 της Ευρωπαϊκής Διαστημικής Υπηρεσίας καταστράφηκε σε λιγότερο από 1 λεπτό μετά την εκτόξευση. Τον Ιούνιο του 1994, ένα CH-47_Chinook της RAF (Βασιλικής Πολεμικής Αεροπορίας της Αγγλίας) συνετρίβη στο Mull of Kintyre, σκοτώνοντας 29 άτομα. Αυτό καταχωρήθηκε αρχικά ως ανθρώπινο λάθος, αλλά μια έρευνα από το "Computer Weekly" αποκάλυψε επαρκή στοιχεία για να πειστεί η Βουλή των Λόρδων ότι μπορεί να είχε προκληθεί από ένα bug λογισμικού στο αεροσκάφος.

</doc>
<doc id="53398" url="https://el.wikipedia.org/wiki?curid=53398" title="Ζαχαροκάλαμο">
Ζαχαροκάλαμο

Το ζαχαροκάλαμο είναι αγγειόσπερμο, μονοκότυλο, ποώδες φυτό που ανήκει στην οικογένεια των Ποοειδών ("Poaceae") ή Αγρωστωδών ("Gramineae").
Ιστορία.
Πρωτοεμφανίστηκε και καλλιεργήθηκε στα νησιά του Νότιου Ειρηνικού και από πολλούς θεωρείται ότι πατρίδα του είναι η νήσος Νέα Γουινέα. Το φυτό αναπτύσσεται κατά συστάδες και παράγει έναν αριθμό καλαμιών που το ύψος τους είναι από 2 έως 7 μέτρα. Κάθε καλάμι χωρίζεται από πολλά «γόνατα» και σε κάθε γόνατο υπάρχει και ένας οφθαλμός. Όταν το ζαχαροκάλαμο ωριμάσει τότε από τη κορυφή του αναπτύσσεται ένας λεπτός βλαστός που φέρει πολλά μικρά άνθη. Τα μακριά φύλλα του σε σχήμα σπαθιού είναι όμοια με αυτά του καλαμποκιού. Το χρώμα του βλαστού είναι λευκό προς κίτρινο ή βαθυπράσινο, αλλά μπορεί να είναι ακόμα και κόκκινο ή μοβ. Το καλάμι είναι το σημαντικότερο τμήμα του φυτού αφού εκεί αποθηκεύεται η ζάχαρη στο στάδιο της ωρίμανσης. Επίσης είναι σκληρό και έτσι έχει ανθεκτικότητα στις διάφορες ασθένειες.
Καλλιέργεια και χρήση.
Η καλλιέργεια του ζαχαροκάλαμου γίνεται για την εξαγωγή της ζάχαρης. Καλλιεργείται στις τροπικές περιοχές. Πολλαπλασιάζεται με μοσχεύματα. Όταν είναι τρυφερό κόβεται μικρό κομμάτι που έχει 2-3 οφθαλμούς και στη συνέχεια φυτεύεται σε οργωμένο και προετοιμασμένο αγρό. Από κάθε οφθαλμό βγαίνει ένα μικρός βλαστός που αναπτύσσει δικό του ριζικό σύστημα.
Άλλος τρόπος πολλαπλασιασμού είναι με παραφυάδες. Μετά το θέρισμα αφήνεται κάτω από το χώμα ένα τμήμα του φυτού από το οποίο στη συνέχεια θα βγει το νέο φυτό. Το έδαφος πρέπει να είναι καλά αποστραγγισμένο για να αερίζονται καλά οι ρίζες.
Για να γίνει καλή η συγκομιδή πρέπει να γίνεται καταπολέμηση των διαφόρων ζιζανίων, μέχρι το φυτό να αποκτήσει πλούσιο φύλλωμα. Επίσης χρειάζεται καλό όργωμα και στη συνέχεια η γη να παραμείνει οργωμένη για αρκετό χρόνο, ώστε να αεριστεί καλά. Καλή συγκομιδή έχουμε επίσης όταν υπάρχουν ικανοποιητικές βροχοπτώσεις, ενώ σε διαφορετική περίπτωση γίνεται άρδευση. Η λίπανση με καλιούχα και αζωτούχα λιπάσματα είναι απαραίτητη. Η χαμηλότερη θερμοκρασία για τη σωστή ανάπτυξη του ζαχαροκάλαμου είναι οι 20 βαθμοί.
Ο θερισμός γίνεται την ξηρή εποχή και τα ώριμα καλάμια θερίζονται με δρεπάνια ή μηχανικά μέσα. Στη συνέχεια αφού αποχωριστούν οι κορυφές των καλαμιών και τεμαχιστούν τα στελέχη, φορτώνονται και μεταφέρονται στους διάφορους σταθμούς άλεσης. Μετά την άλεση γίνεται καθαρισμός και εξάγεται η ζάχαρη. Τα υπολείμματα της καλλιέργειας και της επεξεργασίας του ζαχαροκάλαμου μπορούν να χρησιμοποιηθούν για την παραγωγή βιοκαυσίμων, όπως η βιομάζα και η βιοαιθανόλη.
Ποικιλίες.
Οι περισσότερες σημερινές ποικιλίες ζαχαροκάλαμου έχουν βελτιωθεί και έχουν αναπτυχθεί νέες ανθεκτικές στις ασθένειες και στα παράσιτα. Έχουν χοντρούς βλαστούς, χυμώδεις και μαλακούς, ενώ η ποσότητα ζάχαρης που παράγουν είναι μεγάλη.

</doc>
<doc id="53404" url="https://el.wikipedia.org/wiki?curid=53404" title="Ακτινοβολία άλφα">
Ακτινοβολία άλφα



</doc>
<doc id="53406" url="https://el.wikipedia.org/wiki?curid=53406" title="Διάσπαση άλφα">
Διάσπαση άλφα

Διάσπαση άλφα ονομάζεται η μεταστοιχείωση ενός πυρήνα όταν αυτός εκπέμπει ένα σωμάτιο α, δηλαδή έναν πυρήνα formula_1 οι οποίοι ονομάστηκαν έτσι όταν ανακαλύφθηκαν, διότι τότε δεν γνώριζαν την πραγματική φύση τους. Μάλιστα κάποτε νόμιζαν ότι είναι ακτινοβολία και όχι σωμάτιο.
Η αντίδραση η οποία γίνεται, δηλαδή η μεταστοιχείωση ενός πυρήνα (του στοιχείου Χ) με ατομικό αριθμό Ζ και μαζικό αριθμό Α σε έναν άλλο πυρήνα (του στοιχείου Y) εκπέμποντας ένα σωμάτιο α, γράφεται συμβολικά ως εξής:
Το Q είναι η ενέργεια της αντίδρασης. Το Q ισούται προφανώς με: formula_3 
και είναι επίσης προφανές ότι για να είναι δυνατό να γίνει αυθόρμητα μία τέτοια αντίδραση πρέπει Q&gt;0, να είναι δηλαδή εξώθερμη.
Τυπικό παράδειγμα μία αντίδρασης διασπάσεως α είναι η:
Θεωρία της διάσπασης άλφα.
Εισαγωγικά.
Ακόμη και αν η διάσπαση ενός πυρήνα με εκπομπή σωματίου α είναι εφικτή ενεργειακά, δηλαδή το Q είναι θετικό, αυτό δε σημαίνει ότι η αντίδραση θα γίνεται οπωσδήποτε και αυτομάτως. Άλλωστε αν γινόταν πάντα και χωρίς κανέναν περιορισμό, δε θα υπήρχαν οι βαρείς πυρήνες. Ο περιορισμός που τίθεται εδώ είναι το ηλεκτροστατικό δυναμικό Coulomb, αφού μέσα στον πυρήνα λόγω της έλξης της ισχυρής πυρηνικής δύναμης, το δυναμικό γίνεται πολύ μικρότερο. Για να γίνει η διάσπαση άλφα πρέπει ή να δοθεί αρκετή ενέργεια ώστε να ξεπεραστεί αυτό το φράγμα δυναμικού ή να γίνει φαινόμενο σήραγγος σύμφωνα με την κβαντική μηχανική και να περάσει δηλαδή το σωμάτιο α το φράγμα δυναμικού Coulomb αυθόρμητα και χωρίς να έχει την ενέργεια για να το κάνει σύμφωνα με την κλασσική φυσική.
Ειδικότερα στοιχεία.
Στη συνέχεια θεωρούμε ότι ο πυρήνας είναι σχεδόν σφαιρικός και ακτίνας formula_5, όπου Α ο μαζικός αριθμός του πυρήνα. Περισσότερα για αυτή τη θεώρηση δες στο άρθρο: Ατομικός πυρήνας στην παράγραφο "Μάζα, όγκος και πυκνότητα".
Λόγω του ότι έχει αποδειχθεί πειραματικά η αναλλοιότητα της χρονικής αναστροφής θα εξετάσουμε αντί τη διάσπαση ενός πυρήνα με εκπομπή ενός σωματίου άλφα, την σύντηξη ενός σωματίου άλφα με έναν πυρήνα, δηλαδή την:
Υπενθυμίζεται σε αυτό το σημείο ότι το Q έχει να κάνει αποκλειστικά και μόνο με το λεγόμενο έλλειμμα μάζας (βλ. άρθρο Ατομικός πυρήνας και παράγραφο "Ενέργεια σύνδεσης"), δηλαδή με τις ενέργειες σύνθεσης των στοιχείων μέσα στους πυρήνες και σε καμία περίπτωση δεν συμπεριλαμβάνει ένα ενδεχόμενο δυναμικό Coulomb που πρέπει να υπερνικηθεί όπως εδώ. Δηλαδή για να γίνει η αντίδραση δεν αρκεί να έχουν τα αντιδρώντα ενέργεια Q, πρέπει να έχει και τόση παραπάνω, όση χρειάζεται για να υπερνικηθεί το Coulomb, οι πυρήνες να έρθουν σε "επαφή", να γίνουν σημαντικές οι ισχυρές αλληλεπιδράσεις (ελκτικές) και να γίνει επομένως η σύντηξη.
Για να έρθουν σε "επαφή" οι δύο πυρήνες, αυτός του formula_1 και ο τυχαίος formula_8, πρέπει η απόστασή τους να είναι το άθροισμα των ακτίνων τους, δηλαδή ίση με formula_9. Επίσης η απόσταση rc στην οποία το Q γίνεται ίσο με την δυναμική ενέργεια λόγω Coulomb V είναι:
Η παραπάνω ενέργεια που πρέπει να δώσουμε για να υπερνικήσουμε το δυναμικό Coulomb προφανώς ισούται με: formula_12. Είναι, όμως, δυνατόν, όπως γνωρίζουμε από την κβαντική μηχανική, να υπερκεραστεί το εμπόδιο του Coulomb με κάποια πιθανότητα. Αυτή η πιθανότητα υπολογίζεται να είναι ίση με formula_13, όπου G ονομάζεται παράγοντας Gamow και ισούται με:
Για να το κάνουμε περισσότερο αριθμητικό, αν βάλουμε το Q σε MeV, ισχύει:
Παράδειγμα.
Έχουμε έναν πυρήνα formula_17 του οποίου η διάσπαση άλφα (formula_4) έχει Q=4.27MeV. Έχουμε:
Και συνεπώς η πιθανότητα να γίνει η διάσπαση άλφα ισούται με: formula_22.
Από τον νόμο Geiger - Nuttall έχουμε ότι ο μέσος χρόνος ζωής των άλφα ραδιενεργών πυρήνων είναι formula_23, όπου formula_24 μία σταθερά αναλογίας που προσαρμόζεται έτσι ώστε να δίνει τα καλύτερα δυνατά αποτελέσματα και G ο παράγοντας Gamow. Στην περίπτωση που εξετάζουμε, για τον πυρήνα formula_17, έχουμε μέσο χρόνο ζωής των πυρήνων formula_26 που είναι πολύ κοντά στην πειραματική μέτρηση των formula_27.
Μέτρηση της ενέργειας των σωματιδίων άλφα.
Η μέτρηση της ενέργειας γίνεται με τους παρακάτω τρόπους:
Μαγνητική απόκλιση.
Τα σωματίδια εισέρχονται σε αεροστεγή θάλαμο στον οποίο υπάρχει μαγνητικό πεδίο, αφού πρώτα επιταχυνθούν από διαφορά δυναμικού. Βασιζόμενοι στην σχέση formula_28, και αφού υπολογίσουμε την απόκλιση τους από την τροχιά τους (η διάταξη διαθέτει υποδεκάμετρο), μετρούμε τον λόγο formula_29, δηλαδή τον λόγο του φορτίου πρός τη μάζα του σωματιδίου και έτσι το ταυτοποιούμε.
Ανάλυση ύψους παλμών.
Υπάρχουν πολλοί απαριθμητές των οποίων το σήμα είναι ανάλογο της ενέργειας που αποτίθεται σε αυτούς από τα ιονιστικά σωματίδια. Πάνω στην αρχή αυτή εδράζεται και η μέτρηση της ενέργειας των σωματιδίων άλφα. Η μέθοδος αυτή προτιμάται από τους επιστήμονες σε βάρος της μαγνητικής απόκλισης αφού:
Εμβέλεια των σωματιδίων άλφα.
Σαν "εμβέλεια" των σωματιδίων άλφα ορίζεται το μήκος που διανύει το σωμάτιο από την πηγή μέχρις ότου η κινητική του ενέργεια να μηδενιστεί. Η εμβέλεια εξαρτάται από τη μέθοδο μέτρησης που θα χρησιμοποιηθεί. Εκ φύσεως, είναι αδύνατο να μετρήσουμε την εμβέλεια μόνο ενός σωματιδίου και γι'αυτό ορίζουμε τα παρακάτω μεγέθη:

</doc>
<doc id="53408" url="https://el.wikipedia.org/wiki?curid=53408" title="Candy Candy">
Candy Candy



</doc>
<doc id="53409" url="https://el.wikipedia.org/wiki?curid=53409" title="Κυβέρνηση Κωνσταντίνου Μητσοτάκη 1990">
Κυβέρνηση Κωνσταντίνου Μητσοτάκη 1990

Η Κυβέρνηση Κωνσταντίνου Μητσοτάκη 1990 (Απρίλιος 1990 - Οκτώβριος 1993) ανέλαβε την διακυβέρνηση της χώρας μετά την νίκη του κόμματος της Νέας Δημοκρατίας, στις βουλευτικές εκλογές της 8ης Απριλίου 1990. Η Ν.Δ. αν και πρώτευσε στις εκλογές, δεν κατόρθωσε να πάρει την αυτοδυναμία, αφού εξέλεξε μόνο 150 βουλευτές. Ο Κωνσταντίνος Μητσοτάκης ήρθε σε συμφωνία με τον πρόεδρο της ΔΗ.ΑΝΑ., Κωστή Στεφανόπουλο, ώστε ο εκλεγμένος βουλευτής του, Θεόδωρος Κατσίκης, να στηρίξει την κυβέρνηση, η οποία πλέον είχε 151 βουλευτές. 
Η κυβέρνηση αντιμετώπισε σε όλη σχεδόν την διάρκεια της θητείας της εσωκομματική αντίδραση, άλλοτε συγκαλυμμένη (Μιλτιάδης Έβερτ) και άλλοτε απροκάλυπτη (Αντώνης Σαμαράς), που οδήγησε στην παραίτηση του Σαμαρά από την κυβέρνηση τον Απρίλιο του 1992. Μετά την παραίτησή του, ο Αντώνης Σαμαράς ίδρυσε, στις 30 Ιουνίου 1993, πολιτικό σχήμα με την ονομασία «Πολιτική Άνοιξη» και το Σεπτέμβριο του ίδιου έτους προέτρεψε τους προσκείμενους σε αυτόν βουλευτές της ΝΔ να ανεξαρτητοποιηθούν. Η δήλωση παραίτησης από την κοινοβουλευτική ομάδα της Νέας Δημοκρατίας του βουλευτή Κιλκίς, Γιώργου Συμπιλίδη, οδήγησε την κυβέρνηση στην απώλεια της εύθραυστης ούτως ή άλλως, πλειοψηφίας της. Τον Σεπτέμβριο του 1993 η κυβέρνηση αναγκάστηκε να διεξάγει πρόωρες εκλογές στις 10 Οκτωβρίου. 
Κυβερνητικό έργο.
Εσωτερική πολιτική.
Η Κυβέρνηση προχώρησε πάραυτα σε αλλαγή του εκλογικού νόμου και ψήφισε τον νόμο 1907/1990, ο οποίος εκτός των άλλων διαφορών εισήγαγε στην ελληνική πολιτική πραγματικότητα για πρώτη φορά τη ρήτρα του 3% για την εκπροσώπηση κάποιου κόμματος στην Βουλή.
Χαρακτηριστικές στιγμές κοινωνικών και συνδικαλιστικών αντιδράσεων της περιόδου υπήρξαν οι καταλήψεις σε ΑΕΙ-ΤΕΙ. Το Νοέμβριο του 1990 (όταν υπουργός Εθνικής Παιδείας και Θρησκευμάτων ήταν ο Βασίλης Κοντογιαννόπουλος), εκδηλώθηκε κύμα μαθητικών καταλήψεων (ως αντίδραση για την τότε επιχειρούμενη από την κυβέρνηση μεταρρύθμιση στο χώρο της Παιδείας) που κράτησε τρεις μήνες, κατά την διάρκεια των οποίων δολοφονήθηκε ο καθηγητής Νίκος Τεμπονέρας από τον Ιωάννη Καλαμπόκα, στέλεχος της ΟΝΝΕΔ Αχαΐας, ο οποίος και καταδικάστηκε σε δίκη που ακολούθησε.
Το 1992 η κυβέρνηση σύναψε συμφωνία με τον τέως Βασιλιά Κωνσταντίνο, η οποία κυρώθηκε με το νόμο 2086/1992 και προέβλεπε την απόδοση στο ελληνικό κράτος του μεγαλύτερου μέρους της, επικαλούμενης, «Βασιλικής Περιουσίας» και τη διατήρηση από το τέως μονάρχη των παλαιών θερινών ανακτόρων του Τατοΐου στην Αθήνα, του Μον Ρεπό στην Κέρκυρα και του κτήματος στο Πολυδένδρι. Το 1993 έλαβε χώρα η πρώτη επίσκεψη του τέως Βασιλιά στην Ελλάδα μετά το 1981, μια επίσκεψη που προκάλεσε την έντονη αντίδραση της αντιπολίτευσης, καθώς και τη δυσφορία του τότε Προέδρου της Δημοκρατίας και του Πρωθυπουργού εξαιτίας της πολιτικής χροιάς, που έλαβε.
Οικονομική πολιτική.
Η κυβέρνηση πολιτεύτηκε μέσα στο διεθνές κλίμα της κατάρρευσης του υπαρκτού σοσιαλισμού. Κατά την τριετία 1990-1993 στον τομέα της οικονομικής ιδιαίτερα πολιτικής προχώρησαν σημαντικές διαρθρωτικές αλλαγές προς την κατεύθυνση της μείωσης του κράτους. Η κυβέρνηση Μητσοτάκη παρά την οριακή της πλειοψηφία (152 έδρες) και τις τεράστιες αντιδράσεις, τόσο της αντιπολίτευσης όσο και κάποιας αμφισβήτησης στο εσωτερικό του κόμματος της Νέας Δημοκρατίας (Μιλτιάδης Έβερτ), ήταν η πρώτη ελληνική κυβέρνηση μετά το Β' παγκόσμιο πόλεμο, η οποία προχώρησε σε μέτρα περιορισμού της έκτασης και των παρεμβάσεων του κράτους. Συγκεκριμένα:
Προχώρησε η απελευθέρωση του τραπεζικού συστήματος και της κίνησης κεφαλαίων, η απελευθέρωση κατά μεγάλο μέρος της αγοράς των ενοικίων, η απελευθέρωση της εμπορίας καυσίμων, η κατάργηση των ελέγχων τιμών σε όλα τα αγαθά με εξαίρεση τα φάρμακα, η απελευθέρωση της αγοράς εργασίας με την εισαγωγή της μερικής απασχόλησης και της τέταρτης βάρδιας και η απελευθέρωση του ωραρίου των καταστημάτων.
Μειώθηκε ο αριθμός των εργαζομένων στο δημόσιο τομέα από 484.000 το 1989 στις 458.000 το 1993, όπως προκύπτει από τα επίσημα στοιχεία της Τραπέζης της Ελλάδος.
Παραχωρήθηκε στον ιδιωτικό τομέα η κινητή τηλεφωνία με διαγωνισμό από τον οποίο εισπράχθηκαν για δύο άδειες 328 εκ. δολλάρια. Πραγματοποιήθηκε ο διαγωνισμός για την κατασκευή με αυτοχρηματοδότηση του αεροδρομίου των Σπατών. Επίσης προωθήθηκε η αυτοχρηματοδότηση των βασικών οδικών αξόνων, με την πραγματοποίηση των διαγωνισμών για την Αττική Οδό (για την υλοποίηση της οποίας πραγματοποιήθηκαν απαλλοτριώσεις ύψους 50 δισ. δρχ.) και τη γέφυρα του Ρίου-Αντιρρίου. Την περίοδο εκείνη υπεγράφη και η σύμβαση για το μετρό της Αθήνας, το οποίο εκτελέστηκε ως δημόσιο έργο, ο έλεγχος όμως της κατασκευής του ανατέθηκε τότε -για πρώτη φορά- σε ιδιωτική εταιρία.
Πραγματοποιήθηκε η ιδιωτικοποίηση των αστικών συγκοινωνιών της Αθήνας. Η απόφαση για ιδιωτικοποίηση των μέσων μεταφοράς της Αθήνας οδήγησε σε μεγάλες κινητοποιήσεις των εργαζομένων και των συνδικαλιστών φορέων. Ιδιωτικοποιήθηκαν ή εκκαθαρίστηκαν 66 προβληματικές επιχειρήσεις του ΟΑΕ (ΑΓΕΤ, Πειραϊκή-Πατραϊκή κ.λπ.) και διευκολύνθηκε με απολύσεις προσωπικού η αποκρατικοποίηση των υπολοίπων που είχαν απομείνει (συνολικά μειώθηκε, από το 1989 μέχρι το 1993, το προσωπικό των επιχειρήσεων αυτών κατά 9000 εργαζομένους). Ιδιωτικοποιήθηκαν 15 από τις 69 επιχειρήσεις που ανήκαν σε κρατικές τράπεζες (όπως τα ναυπηγεία Ελευσίνος, η Τράπεζα Αθηνών κ.α.). Πραγματοποιήθηκε επιτυχώς η αποκρατικοποίηση μέσω εισαγωγής στο χρηματιστήριο της Βιομηχανίας Ζάχαρης, μεταβιβάστηκε το management της ΕΑΒ (στην Lockheed Martin) και ιδιωτικοποιήθηκε η Olympic Catering. Έκλεισαν επίσης οι παρεμβατικές επιχειρήσεις του δημοσίου (ΠΡΟΜΕΤ, ΙΤΚΟ κ.λπ.) και ανάλογες υπηρεσίες του στενότερου δημόσιου τομέα όπως η ΜΟΜΑ και η ΣΥΚΕΑ.
Το καλοκαίρι του 1993 ψηφίστηκε νόμος που καταργούσε το κρατικό μονοπώλιο της ΔΕΗ στην παραγωγή ηλεκτρικού ρεύματος και δημιουργήθηκε το θεσμικό πλαίσιο για τη δραστηριοποίηση του ιδιωτικού τομέα στη λειτουργία καζίνων και μαρίνων που ήταν ως τότε κρατικά μονοπώλια. Καταργήθηκε εν μέρει το μονοπώλιο τόσο της Ολυμπιακής Αεροπορίας στις εσωτερικές πτήσεις όσο και των ΕΛΤΑ.
Ετέθη σε εκκαθάριση η ΚΥΔΕΠ και προχώρησε η εξυγίανση των συνεταιρισμών με τον έλεγχο των οικονομικών τους και την ανάληψη από το κράτος των χρεών. Εξυγιάνθηκε επίσης, η αγορά των λιπασμάτων.
Επίσης, στο πλαίσιο της εξυγίανσης της οικονομίας προχώρησε η τομή στο ασφαλιστικό σύστημα με τρεις διαδοχικές παρεμβάσεις (1990, 1991, 1992).
Στην "Ιστορία του Ελληνικού Έθνους" η πολιτική της κυβέρνησης Μητσοτάκη χαρακτηρίζεται ως μια μετριοπαθής προσπάθεια εφαρμογής μιας φιλελεύθερης πολιτικής.
Εξωτερική πολιτική.
Στις 11 Ιουνίου 1991, στη Σύνοδο Κορυφής των Ευρωπαϊκών Κοινοτήτων που πραγματοποιήθηκε στο Μάαστριχτ, η Ελλάδα πέτυχε την είσοδό της στην Δυτικοευρωπαϊκή Ένωση, έναν ευρωπαϊκό οργανισμό συνεργασίας για την άμυνα και την ασφάλεια, ενώ τέθηκαν οι βάσεις για την ενιαία νομισματική πολιτική της Ευρωπαϊκής Ένωσης μέσω της Ο.Ν.Ε. Παράλληλα, επετεύχθη η εξομάλυνση των σχέσεων Ελλάδας – Η.Π.Α.. Η Κυβέρνηση Μητσοτάκη υπέγραψε το 1990 την τελική συμφωνία για τις αμερικανικές βάσεις στην Ελλάδα. Τον Ιούλιο του 1991 πραγματοποιήθηκε η πρώτη, μετά από 32 χρόνια, επίσημη επίσκεψη Αμερικανού Προέδρου, του Τζορτζ Μπους, στην Ελλάδα, ενώ τον Ιούνιο του 1990, είχε προηγηθεί η πρώτη, μετά από 27 χρόνια, επίσκεψη Έλληνα Πρωθυπουργού στις Ηνωμένες Πολιτείες.
Στην εξωτερική πολιτική, η θητεία αυτής της Κυβέρνησης συνέπεσε με την πτώση των κομμουνιστικών καθεστώτων της Ανατολικής Ευρώπης και την αρχή της διάλυσης της Γιουγκοσλαβίας. Η Κυβέρνηση ανέλαβε διεθνείς πρωτοβουλίες, με κορυφαία τη Διάσκεψη της Βουλιαγμένης υπό την αιγίδα του Ο.Η.Ε., με σκοπό την αποτροπή της διάλυσης της ενιαίας ομοσπονδίας της Γιουγκοσλαβίας, πράγμα το οποίο όμως τελικά δεν αποφεύχθηκε. Η διάλυση της Γιουγκοσλαβίας επέφερε την ανεξαρτητοποίηση της Σοσιαλιστικής Δημοκρατίας της Μακεδονίας, το οποίο διεκδικούσε την ονομασία «"Δημοκρατία της Μακεδονίας"». Το λεγόμενο «Σκοπιανό» προκάλεσε τις συσκέψεις των πολιτικών αρχηγών υπό τον Πρόεδρο της Δημοκρατίας το πρώτο εξάμηνο του 1992. Από πλευράς Ελληνικής Κυβέρνησης, αρχικά το θέμα χειρίστηκε ο υπουργός Εξωτερικών Αντώνης Σαμαράς, τον οποίο απομάκρυνε ο Κωνσταντίνος Μητσοτάκης τον Απρίλιο του 1992, μετά τη δεύτερη σύσκεψη των πολιτικών αρχηγών, αναλαμβάνοντας ο ίδιος το Υπουργείο των Εξωτερικών. Ο Κωνσταντίνος Μητσοτάκης πέτυχε να πείσει την Ευρωπαϊκή Ένωση στη Σύνοδο της Λισαβόνας να υιοθετήσει πλήρως τις ελληνικές θέσεις. Οι Η.Π.Α. και η Ρωσία παρά την απόφαση της Συνόδου της Λισαβόνας επέμεναν στην εξεύρεση συμβιβαστικής λύσης, αρχή της οποίας ήταν η είσοδος των Σκοπίων στον Ο.Η.Ε. με το προσωρινό όνομα «Πρώην Γιουγκοσλαβική Δημοκρατία της Μακεδονίας» ("Π.Γ.Δ.Μ" - "F.Y.R.O.M"). 
Σύνθεση της Κυβέρνησης.
Ανασχηματισμός 8ης Αυγούστου 1991.
Με τον νόμο 1943/1991 καταργήθηκαν οι θέσεις των "Αναπληρωτών Υπουργών" και μετονομάστηκε η θέση του "Υπουργού χωρίς Χαρτοφυλάκιο" σε "Υπουργό Επικρατείας".

</doc>
<doc id="53422" url="https://el.wikipedia.org/wiki?curid=53422" title="Ελληνικό All-Star Game καλαθοσφαίρισης ανδρών">
Ελληνικό All-Star Game καλαθοσφαίρισης ανδρών

Το All-Star Game της καλαθοσφαίρισης είναι ένας ετήσιος αγώνας που γίνεται ανάμεσα στους Έλληνες και στους ξένους καλαθοσφαιριστές. Για πρώτη φορά διεξήχθη την τελευταία ημέρα του 1991 και σε εκείνο το αθλητικό γεγονός νικητές αναδείχθηκαν οι Ξένοι, νικώντας τους Έλληνες με 133-122. 
Για τα επόμενα επτά χρόνια, η αναμέτρηση γινόταν με αντίπαλες τις ομάδες των Ευρωπαίων και των Αμερικάνων. Από το 2001 έως το 2019, οι ομάδες του παιχνιδιού ήταν και πάλι αυτές του πρώτου All-Star Game, οι Έλληνες και οι Ξένοι. Επίσης από το 2001 και μετά το All-Star Game διοργανώνεται κάθε χρόνο σε διαφορετικό γήπεδο σε διάφορες πόλεις της Ελλάδας σε αντίθεση με τα πρώτα χρόνια που οι περισσότεροι αγώνες διοργανώθηκαν στο ΣΕΦ και το ΟΑΚΑ. Τα έτη 2012, 2015, 2016 και 2017 η διοργάνωση δεν διεξήχθη. Η διοργάνωση επέστρεψε το 2018. Το 2021, δεν πραγματοποιήθηκε η διοργάνωση λόγω της πανδημίας του κορονοϊού.
Από το 2020, η διοργάνωση άλλαξε μορφή και οι αγώνες γίνονται μεταξύ ανάμεικτων ομάδων. Οι δύο παίκτες (ένας Έλληνας και ένας Ξένος) που συγκέντρωσαν τις περισσότερες ψήφους, έχουν τη δυνατότητα να επιλέξουν τους συμπαίκτες τους, που προέρχονται από 22 Έλληνες και Ξένους αθλητές, οι οποίοι προκύπτουν από την ψηφοφορία του κοινού και των προπονητών της EKO Basket League, χωρίς περιορισμό προέλευσης.
Οι συνθέσεις των All-Star Games 1991-2020.
1ο All-Star Game 1991-92&lt;br&gt;
ΣΕΦ, 31 Δεκεμβρίου 1991: Ξένοι - Έλληνες 133-122 &lt;br&gt;
ΕΛΛΗΝΕΣ (Μιχάλης Κυρίτσης): Γαλακτερός 14, Παταβούκας 10, Γκέκος 3, Σούμποτιτς 6, Φασούλας, 17, Πρέλεβιτς 23, Κόρφας 22, Παπαπέτρου 4, Ανδρίτσος 6, Χριστοδούλου 9, Παπαδόπουλος 2, Φάσουρας 6.&lt;br&gt;
ΞΕΝΟΙ (Βλάντο Τζούροβιτς): Χάμιλτον 6, Ίνγκραμ 23, Ρόμπινσον 10, Τζόρνταν 14, Ντέιβις 12, Χάτσον 16, Τσίτουμ 2, Μπάρλοου 13, Μπράιαν Βονς 19, Τζόουνς 8, Χάρισον 10.
2ο All-Star Game 1993-94&lt;br&gt;
ΣΕΦ, 10 Απριλίου 1994: Αμερική - Ευρώπη 115-104 &lt;br&gt;
ΕΥΡΩΠΗ (Γιάννης Ιωαννίδης): Χριστοδούλου 15, Γιαννάκης 17, Δεμέναγας, Πάσπαλι 23, Κορωνιός 7, Ελληνιάδης, Σάβιτς 31, Αποσκίτης, Ποδαράς, Σιγάλας 7, Μακαράς 2, Παπαπέτρου 2.&lt;br&gt;
ΑΜΕΡΙΚΗ (Μιχάλης Κυρίτσης, Βαγγέλης Αλεξανδρής): Τόνι Ουάιτ 24, Μπρεντ Σκοτ 13, Τσίβιους 19, Μίτσελ 10, Τέρνερ 11, Μπέργουολντ 2, Πλάμερ 2, Στόουκς 14, Ουίγκινς 20.
3ο All-Star Game 1994-95&lt;br&gt;
ΣΕΦ, 22 Δεκεμβρίου 1994: Ευρώπη - Αμερική 94-88 &lt;br&gt;
ΕΥΡΩΠΗ (Γιάννης Ιωαννίδης): Μπακατσιάς 3, Σιγάλας 6, Γιαννάκης 2, Πρέλεβιτς 9, Σταυρακόπουλος 11, Αλβέρτης 7, Φασούλας 10, Στόγιαν Βράνκοβιτς 20, Γαλακτερός, Σάβιτς 13, Βολκόφ 7, Ζντοβτς 6.&lt;br&gt;
ΑΜΕΡΙΚΗ (Σουμποτιτς): Τσίτουμ 6, Κινγκ, Μπέρλγουολντ 2, Μέις 6 , Τζόνσον 8, Τόνι Ουάιτ 25, Ουίγκινς 6, Μπρεντ Σκοτ 3, Κόστνερ 5, Μπλάκμαν 9, Μπέιλι 14, Ρέλφορντ 4.
4ο All-Star Game 1995-96&lt;br&gt;
ΟΑΚΑ, 6 Ιανουαρίου 1996: Αμερική - Ευρώπη 124-113 &lt;br&gt;
ΕΥΡΩΠΗ (Σουμποτιτς): Αλβέρτης 16, Σιγάλας 20, Γιαννάκης 2, Πρέλεβιτς 7, Οικονόμου 27, Κορωνιός 7, Στόγιαν Βράνκοβιτς 9, Αγγελίδης 6, Κακιούσης 2, Ρεντζιάς 14, Καράγκουτης 3.&lt;br&gt;
ΑΜΕΡΙΚΗ (Σάκοτα): Ντίνκινς 20, Τσίτουμ 4, Μακ Ντάνιελ 12, Τζόνσον 2, Ρέλφορντ 21, Ντέιβις 8, Ουίγκινς 12, Λοτερντέιλ 1, Ντομινίκ Γουίλκινς 19, Γκάρετ 12, Ορτίθ 5, Φάντερμπεργκ 4, Πελ 2. 
5ο All-Star Game 1996-97&lt;br&gt;
Αλεξάνδρειο Μέλαθρο, 14 Δεκεμβρίου 1996: Ευρώπη - Αμερική 83-75 &lt;br&gt;
ΕΥΡΩΠΗ (Γιάννης Ιωαννίδης, Βαγγέλης Αλεξανδρής): Κορωνιός, Ζντόβτς 5, Λιαδέλης 2, Χατζής 1, Σιγάλας 13, Πρέντραγκ Στογιάκοβιτς 20, Φραγκίσκος Αλβέρτης 9, Οικονόμου 12, Αγγελίδης, Φασούλας 12, Ρεντζιάς 4, Γιαννούλης, Παπανικολάου 4, Κακιούσης 1.&lt;br&gt;
ΑΜΕΡΙΚΗ (Κώστας Μίσσας, Κώστας Πετρόπουλος): Φορντ 7, Έλις 11, Ντίνκινς 6, Έντουαρντς 18, Μάξεϊ 8, Αλεξάντερ 6, Μπόνερ 4, Γκάτλιν 4, Γκίμπερτ 4, Τσίτουμ 5, Ράιλι 2, Χάντσον.
6ο All-Star Game 1997-98&lt;br&gt;
ΕΑΚ Πατρών, 22 Νοεμβρίου 1997: Ευρώπη - Αμερική 127-108 &lt;br&gt;
ΕΥΡΩΠΗ (Γιάννης Ιωαννίδης) : Τάρλατς 2, Καρνισόβας 32, Βετούλας, Πρέντραγκ Στογιάκοβιτς 30, Αγγελίδης 6, Γαλακτερός 2, Κορωνιός 9, Φραγκίσκος Αλβέρτης 12, Παπαδάτος, Γιαννούλης 3, Χατζής 22, Βούκτσεβιτς 9.&lt;br&gt;
ΑΜΕΡΙΚΗ (Κώστας Διαμαντόπουλος): Άντερσον 5,Γκούντα 4, Θέρμαν 8, Ορτίθ 9, Σκοτ 29, Χόκινς 3, Κινγκ 7, Χένρι 3, Μάξεϊ 12, Τόμσον 17, Νιξ 3, Χάρβει 8. 
7ο All-Star Game 1998-99&lt;br&gt;
ΟΑΚΑ, 21 Νοεμβρίου 1998: Ευρώπη - Αμερική 124-114 &lt;br&gt;
ΕΥΡΩΠΗ (Σούλης Μαρκόπουλος, Κώστας Πετρόπουλος): Φραγκίσκος Αλβέρτης 8, Χατζής 14, Άριαν Κόμαζετς 20, Παπανικολάου 13, Σιγάλας 9, Μπαλογιάννης 4, Ντέγιαν Μποντιρόγκα 9, Οικονόμου 9, Τάρλατς 11, Κολντεμπέλα 12, Ζουρπένκο 2, Μιχαήλοφ 13.&lt;br&gt;
ΑΜΕΡΙΚΗ (Σβι Σερφ, Αργύρης Πεδουλάκης): Τούλσον 13, Γκολντγουάιρ 26, Χιλ 13, Ντάιαλ 6, Αρλάουκας 12, Τζόνσον, Φόρντ 4, Κiνγκ 3, Χάρβεϊ 4, Μουρ 9, Μικ 8, Σιμς 17.
8ο All-Star Game 1999-00&lt;br&gt;
ΟΑΚΑ, 20 Νοεμβρίου 1999: Ευρώπη - Αμερική 119-118 &lt;br&gt;
ΕΥΡΩΠΗ (Γιάννης Ιωαννίδης, Ζευγώλης): Κορωνιός, Κάτας 26, Χατζής 6, Παπανικολάου 11, Λιαδέλης 16, Κολντεμπέλα 1, Ντέγιαν Μποντιρόγκα 19, Ρότζερς 7, Γιαννούλης 13, Ντικούδης 9, Κακιούζης 10.&lt;br&gt;
ΑΜΕΡΙΚΗ (Σάκοτα και Μαντσόn): Χιλ 2, Μπούι 19, Τέρνερ 6, Ντίνκινς 9, Ρόμπινσον 9,Φορντ 1, Αμάγια 12, Ριβς 10, Έντουαρντς 27, Τζόνσον, Φόρεστ 19, Γκίμπερτ 6.
9ο All-Star Game 2000-01&lt;br&gt;
ΕΑΚ Πατρών, 20 Ιανουαρίου 2001: Έλληνες - Ξένοι 86-85 &lt;br&gt;
ΕΛΛΗΝΕΣ (Αργύρης Πεδουλάκης, Κώστας Φλεβαράκης): Φραγκίσκος Αλβέρτης 17, Καλαϊτζής 2, Παπαλουκάς 10, Παπανικολάου 13, Σιγάλας 2, Φώτσης 3, Διαμαντόπουλος 6, Ντικούδης 11, Τσαρτσαρής 5, Παπαδόπουλος 9, Ταπούτος 6, Χατζηβρέτας 2.&lt;br&gt;
ΞΕΝΟΙ (Ηλίας Ζούρος, Γιώργος Ζευγώλης): Στεφάνοφ 5, Τζόνσον 14, Ιμπραήμ Κουτλουάι 1, Ρισασέ 10, Ντίνκινς 7, Όλιβερ 9, Βούκσεβιτς 17, Αμάγια 10, Ζουρπένκο, Πέτροβιτς 3 , Ουίλιαμς 9. 
10ο All-Star Game 2001-02&lt;br&gt;
Κ.Γ. Δ.Κραχτίδης, Δράμα, 16 Φεβρουαρίου 2002: Ξένοι - Έλληνες 126-125 &lt;br&gt;
ΕΛΛΗΝΕΣ (Παναγιώτης Γιαννάκης, Νίκος Παύλου): Χαρίσης 17, Σδράκας 2, Παπαλουκάς 2, Παπανικολάου 7, Σιγάλας 5, Χατζηβρέττας 11, Διαμαντόπουλος 4, Τσαρτσαρής 2, Ντικούδης 18, Αλβέρτης 16, Παπαδόπουλος 17, Κακιούζης 21, Διαμαντίδης 3.&lt;br&gt;
ΞΕΝΟΙ (Ομπράντοβιτς, Σάκοτα): Σκιαρά 3, Ιμπραήμ Κουτλουάι 16, Μποντιρόγκα 11, Όλιβερ 3, Χόλντεν 22, Καρ 10, Φόρντ 8, Μπραγκς 24, Νόλαν 21, Λόρθριτζ 8. 
11ο All-Star Game 2002-03&lt;br&gt;
ΔΑΚ Κανήθου, Χαλκίδα, 30 Μαρτίου, 2003: Έλληνες - Ξένοι 115-110 &lt;br&gt;
ΕΛΛΗΝΕΣ (Παναγιώτης Γιαννάκης, Βαγγέλης Αλεξανδρής): Χαρίσης 10, Καλαϊτζής, Διαμαντίδης 7, Παπανικολάου, Οικονόμου 11, Αλβέρτης 8, Γιώργος Διαμαντόπουλος 26, Ντικούδης 15, Κόμματος 5, Παπαδόπουλος 2, Πελεκάνος 2, Φώτσης 29.&lt;br&gt;
ΞΕΝΟΙ (Πρέλεβιτς, Αργύρης Πεδουλάκης): Μπένερμαν 6, Αγιούσο 13, Λάκοβιτς, Ντε Μιγκέλ 8, Ιμπραήμ Κουτλουάι 17, Έβανς 13, Νέσμπι 22, Τζόουνς 4, Στακ, Αλιμπέγκοβιτς 10,Χαντλόγκεν 8, Μπετς 9. 
12ο All-Star Game 2003-04&lt;br&gt;
Κ.Γ. Νέας Ιωνίας, Βόλου, 28 Μαρτίου, 2004: Έλληνες - Ξένοι 102-89 &lt;br&gt;
ΕΛΛΗΝΕΣ (Παναγιώτης Γιαννάκης, Κακιούσης): Καλαϊτζής 7,Χατζηβρέττας 8, Ταπούτος 2, Κόμματος 22, Χατζής 6, Λιαδέλης 8, Διαμαντίδης 9, Τσαρτσαρής 12, Γιαννούλης 12, Παπαδόπουλος14, Γλυνιαδάκης 2, Αλβέρτης.&lt;br&gt;
ΞΕΝΟΙ (Πρέλεβιτς, Μπάρτον): Μουλαομέροβιτς 15, Μπλέικνι 8, Τζένκινς, Μπέιλι 6, Τόμας 3, Στακ 4, Πάρκερ 8, Ντάγκλας 12, Μάικλ 13, Κλαρκ 4, Μπάγκαριτς 8, Ουάτσον8, Πάουελ.
13ο All-Star Game 2004-05&lt;br&gt;
ΕΑΚ Πατρών, 10 Απριλίου 2005: Έλληνες - Ξένοι 77-76 &lt;br&gt;
ΕΛΛΗΝΕΣ (Παναγιώτης Γιαννάκης, Κατσικάρης): Ζήσης 2, Σπανούλης 6, Χαρίσης, Βασιλειάδης 8, Διαμαντίδης 2, Χατζής 5, Νίκος Μπάρλος 18, Οικονόμου 5, Τσαρτσαρής 9, Βασιλόπουλος 12, Αλβέρτης 3, Σχορτσιανίτης.&lt;br&gt;
ΞΕΝΟΙ (Ομπράντοβιτς, Πρέλεβιτς): Μουλαομέροβιτς 6, Λάκοβιτς, Κουτλουάι, Κόλινς 14, Τρεντ 4, Ουάτσον 13, Νίτσεβιτς 3, Μπέιλι 8, Στακ 3, Χάτσον 6, Μάικλ 11, Μπατίστ 8. 
14ο All-Star Game 2005-06&lt;br&gt;
ΕΑΚ Νεάπολης Λάρισας, 26 Φεβρουαρίου 2006: Έλληνες - Ξένοι 97-97 &lt;br&gt;
ΕΛΛΗΝΕΣ (Ομπράντοβιτς, Βαγγέλης Αλεξανδρής): Γκαγκαλούδης 9, Σπανούλης 9, Παπανικολάου 20, Βασιλειάδης 9, Μαυροκεφαλίδης 6, Βασιλόπουλος, Αλβέρτης 3, Οικονόμου 4, Τσαρτσαρής 4, Διαμαντίδης 5, Γιάννης Μπουρούσης 8, Σοφοκλής Σχορτσανίτης 20.&lt;br&gt; 
ΞΕΝΟΙ (Καζλάουσκας, Αργύρης Πεδουλάκης): Μουλαομέροβιτς 17, Εντνι 4, Λάκοβιτς 3, Στιούαρτ 4, Λιούις 10, Μπατίστ 9, Ζίζιτς 2, Πάντιους 11, Καστλ 12, Στακ 9, Μπρέϊσι 16.
15ο All-Star Game 2006-07&lt;br&gt;
ΔΑΚ Λαμίας, 4 Φεβρουαρίου 2007: Ξένοι - Έλληνες 99-87 &lt;br&gt;
ΕΛΛΗΝΕΣ (Ομπράντοβιτς, Πιλαφίδης): Αλβέρτης, Διαμαντίδης 18, Παπαμακάριος 3, Περπέρογλου 8, Πρίντεζης 7, Γιάννης Μπουρούσης 10, Ηλιάδης 9, Ντικούδης 8, Τσαρτσαρής 4, Βασιλόπουλος 2, Καλαμπόκης 8, Σχορτσιανίτης 10.&lt;br&gt;
ΞΕΝΟΙ (Γκέρσον, Ματσόν): Πάρκερ 7, Σκέιλς 4, Άκερ 10, Μπετσίροβιτς 13, Σισκάουσκας 8, Μάσεϊ 8, Κλαρκ 9, Ουόλς 10, Ουίλκινσον 2, Ουίνστον 6, Στακ 6, Αντρέ Χάτσον 16. 
16ο All-Star Game 2007-08&lt;br&gt;
Αμαλιάδα,12 Απριλίου 2008: Ξένοι - Έλληνες 111-101 &lt;br&gt;
ΕΛΛΗΝΕΣ (Παναγιώτης Γιαννάκης-Σκουρτόπουλος): Πρίντεζης 3, Βεργίνης 6, Σπανούλης 14, Περπέρογλου 6, Βασιλόπουλος 10, Διαμαντίδης 13, Τσαλδάρης 8, Ντικούδης 9, Τσαρτσαρής 8, Τσιάρας 2, Γιάννης Μπουρούσης 18, Γιαννούλης 4.&lt;br&gt;
ΞΕΝΟΙ (Ζέλιμιρ Ομπράντοβιτς, Γκόρντον Χέρμπερτ): Γκράντι 5, Μπατίστ 4, Ράιτ 3, Κλιμαβίτσιους 9, Τζέρεμι Μάσεϊ 19, Κις 2, Γιασικεβίτσιους 9, Γκριρ 7, Νιούλεϊ 2, Ουίνστον 9, Γουντς 28, Σι 14. 
17ο All-Star Game 2008-09&lt;br&gt;
Φίλιππος Αμοιρίδης, Ξάνθη, 15 Μαρτίου 2009: Έλληνες - Ξένοι 127-93 &lt;br&gt;
ΕΛΛΗΝΕΣ (Παναγιώτης Γιαννάκης, Σφαιρόπουλος): Παπαλουκάς 18, Φώτσης 11, Μπουρούσης 23, Βασιλόπουλος 11, Περπέρογλου 6, Χαραλαμπίδης 3, Τσαλδάρης 2, Παπανικολάου 2, Σπανούλης 11, Μαυροκεφαλίδης 12, Διαμαντίδης 14, Γλυνιαδάκης 14.&lt;br&gt;
ΞΕΝΟΙ (Ομπράντοβιτς, Ματσόν): Γιασικεβίτσιους 3, Γκράντι 2, Μπατίστ 17, Πέκοβιτς 8, Μπράιαντ 8, Χαλπερίν 9, Κλαρκ 7, Μάιλς 8, Νίκολας 7, Βούισιτς 10, Γκριρ 9, Πάργκο 5. 
18ο All-Star Game 2009-10&lt;br&gt;
Δύο Αοράκια Ηρακλείου, 14 Μαρτίου 2010: Έλληνες - Ξένοι 147-114 &lt;br&gt;
ΕΛΛΗΝΕΣ (Γ. Μπαρτζώκας, Ηλ. Ζούρος): Νικολαϊδης 13, Σοφοκλής Σχορτσανίτης 42, Παπαδόπουλος 8, Παπαλουκάς 13, Καϊμακόγλου 13, Αντώνης Φώτσης 10, Βουγιούκας 9, Παπαμακάριος 15, Χαραλαμπίδης 8, Καλαμπόκης, Πελεκάνος 16, Σπανούλης.&lt;br&gt;
ΞΕΝΟΙ (Ντ. Μπλατ, N. Μάρκοβιτς): Χάρις 2, Πέκοβιτς, Ερτσέγκ 6, Φράνσις 15, Τεόντοσιτς 7, Νίκολας 16, Τσίλντρες 8, Κλέιζα, Μπατίστ 17, Χέισλιπ 4, Λούκας 13, Μάιλς, Γκρέγκορι 16, Κάρτερ 10 
19ο All-Star Game 2010-11&lt;br&gt;
Κλειστό Γυμναστήριο Πύργου, 13 Μαρτίου 2011: Έλληνες - Ξένοι 141-122 &lt;br&gt;
ΕΛΛΗΝΕΣ (Αλεξανδρής, Σφαιρόπουλος): Βουγιούκας 6, Καλάθης Π. 24, Μαυροκεφαλίδης 22, Διαμαντίδης 13, Σπανούλης 8, Καλάθης Ν. 11, Καϊμακόγλου 4, Αντώνης Φώτσης 18, Νικολαΐδης 11, Χαρίσης 15, Περπέρογλου 4, Μπάρλος 5.&lt;br&gt;
ΞΕΝΟΙ (Ομπράντοβιτς, Πρίφτης): Σμιθ 13, Έρτσεγκ 4, Νεστέροβιτς 6, Τεόντοσιτς 7, Νίκολας 10, Χάρις 18, Παλάσιο 3,Μπατίστ 14, Μπάξτερ 20, Σίμονς 4, Μάρσαλ 11, Τόμπσον 12.
20ο All-Star Game 2012-13&lt;br&gt;
Περιβόλα, Πάτρα, 10 Μαρτίου 2013: Ξένοι - Έλληνες 131-125 &lt;br&gt;
ΕΛΛΗΝΕΣ (Αργύρης Πεδουλάκης, Σούλης Μαρκόπουλος): Χαραλαμπίδης 2, Γιάνκοβιτς 4, Γιάννης Αντετοκούνμπο 8, Θανάσης Αντετοκούνμπο 18, Μπράμος 8, Νίκος Παππάς 10, Σλούκας 2, Παπανικολάου 15, Παπαδόπουλος 24, Δημήτρης Διαμαντίδης 6, Πρίντεζης 11, Σπανούλης 7, Τσαϊρέλης 4.&lt;br&gt;
ΞΕΝΟΙ (Γιώργος Μπαρτζώκας, Γιάννης Σφαιρόπουλος): Στόγκλιν 12, Χαντ 9, ΜακΚόλουμ 13, Γιόνας Ματσιούλις, Μίλμπουρν 10, Ούκιτς 18, Λο 6, Λάσμε 4, Γκραντ 6, Γκιστ 12, Μπρεντ Πέτγουεϊ 26, Χάινς 13. 
21ο All-Star Game 2013-14&lt;br&gt;
Γήπεδο Χανίων, Χανιά, 10 Μαρτίου 2014: Έλληνες - Ξένοι 123-122 &lt;br&gt;
Greek Stars (Σούλης Μαρκόπουλος, Καλαφατάκης): Μάντζαρης, Νίκος Παππάς 24, Μπράμος18 (6/7 τρίποντα), Αθηναίου 17, Περπέρογλου, Φώτσης 7, Πρίντεζης, Μαυροκεφαλίδης 15, Διαμαντίδης 5, Τσαϊρέλης 12, Καββαδάς 8, Μπόγρης 17, Σπανούλης.&lt;br&gt;
Rest of the World (Γιώργος Μπαρτζώκας, Γιάννης Σφαιρόπουλος)): ΜακΚόλουμ 14, Μπράουν 11, Γιούιν 16, Κούπερ 6, Ματσιούλις 12, Λοτζέσκι 13, Ασκα 2, Ντάνστον 2, Λάσμε 17, Γκιστ 2, Στέφενς 19, Χαρτ 18. 
22ο All-Star Game 2017-18&lt;br&gt;
ΕΑΚ Πατρών, 11 Φεβρουαρίου 2018: Ξένοι - Έλληνες 144-137 &lt;br&gt;
Greek Stars (Πασκουάλ, Παπαθεοδώρου): Καλάθης 11, Σπανούλης 12, Πρίντεζης 14, Παππάς 17, Καββαδάς 8, Θανάσης Αντετοκούνμπο 22, Γκίκας 9, Μποχωρίδης 15, Παπανικολάου 8, Κόνιαρης 6, Μαργαρίτης 13, Βουγιούκας 2.&lt;br&gt;
World Stars (Σφαιρόπουλος, Γιαννάκης): Χάρθς 21, Μουρ 25, Σίνγκλετον 8, Μιλόσεβιτς 11, Μιλουτίνοφ 6, ΜακΦάντεν 18, Μούντι 16, Χολ 9, Στρέλνιεκς 6, Ρίβερς 12, Γκιστ 12, ΜακΛίν. |
23ο All-Star Game 2018-19&lt;br&gt;
Αλεξάνδρειο Μέλαθρο, Θεσσαλονίκη, 10 Φεβρουαρίου 2019: Ξένοι - Έλληνες 149-146 &lt;br&gt;
GREEK STARS (Ρικ Πιτίνο, Αργύρης Πεδουλάκης): Καλάθης, Σπανούλης 3, Χρυσικόπουλος 4, Μποχωρίδης 16, Λαρεντζάκης 10, Πρίντεζης 7, Αντετοκούνμπο 39, Παπανικολάου 17, Παπαπέτρου 15, Βασιλόπουλος 4, Μπόγρης 12, Παπαγιάννης 22&lt;br&gt;
WORLD STARS (Ντέιβιντ Μπλατ, Λούκα Μπάνκι): Γουίλιαμς-Γκος 10, Κιλπάτρικ 17, Στρέλνιεκς 6, Γκος 23, Λε Ντέι, Γκιστ 4, Τουπάν 16, Ματσιούλις 6, Μιλουτίνοφ 2, Αγκμπελέσε 12, Χάτσερ 5, Τζόρνταν 12
24ο All-Star Game 2019-20&lt;br&gt;
Κλειστό Στάδιο Ηρακλείου, 9 Φεβρουαρίου 2020: Team Maciulis - Team Calathes 109-104 &lt;br&gt;
TEAM CALATHES (Ηλ. Παπαθεοδώρου - Σ. Μανωλόπουλος): Φράνκαμπ 9, Ρας 12, Τόμας 15, Καλάθης 6, Καββαδάς 8, Κατσίβελης 2, Παππάς 5, Μάντζαρης 6, Κ. Μπράουν 3, Φίλερ 14, Γκρέι 2, Φιλιππάκος 6, Γουάιλι 4, Σάμιουελς 12, Σχορτσανίτης.&lt;br&gt;
TEAM MACIULIS (Μ. Γιατράς - Β. Ζιάγκος): Φριντέτ 9 , Ράις 6, Ματσιούλις 11, Αγκμπελέσε 6, Ντίνος Μήτογλου 19, Παπαδάκης, Μπ. Μπράουν 6, Χάνλαν 12, Γιαννόπουλος 6, Μποχωρίδης 10, Καράμπουλας 9, Σλότερ 4, Μαυροκεφαλίδης 2, Παπαγιάννης 9.
Εξωτερικοί σύνδεσμοι.
&lt;br&gt;

</doc>
<doc id="53423" url="https://el.wikipedia.org/wiki?curid=53423" title="Βεατρίκη της Ολλανδίας">
Βεατρίκη της Ολλανδίας

Η Βεατρίκη (Ολλανδικά: "Beatrix", γενν. 31 Ιανουαρίου 1938) από τον Οίκο της Οράγγης-Νάσσαου είναι η πρώην Βασίλισσα των Κάτω Χωρών (1980-2013), πριγκίπισσα της Οράγγης-Νάσσαου.
Βιογραφία.
Είναι κόρη του Βερνάρδου πρίγκιπα του Λίππε-Μπίστερφελντ και της Τζουλιάνας βασίλισσας της Ολλανδίας, κόρης του Ερρίκου δούκα του Μεκλεμβούργου-Σβερίν. 
Εγκαταστάθηκε στη Βρετανία το 1940 μαζί με την οικογένειά της εξαιτίας του Β΄ Παγκοσμίου Πολέμου και στη συνέχεια στον Καναδά. Η οικογένεια επέστρεψε στην Ολλανδία το 1945. Έκανε σπουδές Παιδαγωγικής και στη συνέχεια σπούδασε Καλές Τέχνες. 
Στις 30 Απριλίου 1980, μετά την παραίτηση της Τζουλιάνας από τον θρόνο, η Βεατρίκη έγινε Βασίλισσα. Είναι μέλος της "Λέσχης της Ρώμης" και το 2005 εόρτασε το ιωβηλαίο της (ως Βασίλισσα). Τον Απρίλιο του 2013 παραιτήθηκε από τον θρόνο υπέρ του γιου της, Γουλιέλμου-Αλέξανδρου.
Το όνομα της Βεατρίκης δόθηκε στο διεθνές αεροδρόμιο του Οράνιεστατ, στην Αρούμπα.
Οικογένεια.
Παντρεύτηκε τον Γερμανό διπλωμάτη Κλάους φαν Άμσμπεργκ, στις 10 Μαρτίου 1966 και μαζί απέκτησαν τρία παιδιά:
Περιστατικό Απριλίου 2009.
Σε μία πιθανή απόπειρα δολοφονίας της Βασίλισσας Βεατρίκης και της βασιλικής οικογένειας, ένας οδηγός αυτοκινήτου έπεσε με το όχημά του πάνω σε πλήθος που είχε συγκεντρωθεί για να παρακολουθήσει την παρέλαση στο Άπελντοορν. Τέσσερα άτομα σκοτώθηκαν και τουλάχιστον άλλα δεκατέσσερα άτομα τραυματίστηκαν. 
Παραίτηση 2013.
Τον Ιανουάριο του 2013 ανακοίνωσε την παραίτησή της από το θρόνο, υπέρ του γιου της, Γουλιέλμου-Αλεξάνδρου πρίγκιπα της Οράγγης. Η στέψη του ως βασιλιά έγινε στις 30 Απριλίου 2013.

</doc>
<doc id="53424" url="https://el.wikipedia.org/wiki?curid=53424" title="Βεατρίκη">
Βεατρίκη



</doc>
<doc id="53425" url="https://el.wikipedia.org/wiki?curid=53425" title="Ρούσβελτ Σκέριτ">
Ρούσβελτ Σκέριτ



</doc>
<doc id="53426" url="https://el.wikipedia.org/wiki?curid=53426" title="Περάσματα από τον παράδεισο">
Περάσματα από τον παράδεισο

Περάσματα στον Παράδεισο είναι ο τίτλος ελληνικού ντοκιμαντέρ με θέμα το Άγιο Όρος, διάρκειας 52 λεπτών σε σκηνοθεσία του Γιάννη Λάμπρου,φωτογραφία του Γιώργου Παπανικολάου, σενάριο του Ανδρέα Τσέκου, μουσική του Παναγιώτη Βούζα μοντάζ Αλέξης Πεζάς και αφήγηση του Ανδρέα Μαριανού. Έλαβε το Α΄ Βραβείο Ντοκιμαντέρ στο Φεστιβάλ Μόσχας του 2002.
Εξωτερικοί σύνδεσμοι.
http://perasmata.wordpress.com/

</doc>
<doc id="53428" url="https://el.wikipedia.org/wiki?curid=53428" title="Υδατώδη κατακρημνίσματα">
Υδατώδη κατακρημνίσματα



</doc>
<doc id="53429" url="https://el.wikipedia.org/wiki?curid=53429" title="Υδρομετέωρα">
Υδρομετέωρα



</doc>
<doc id="53430" url="https://el.wikipedia.org/wiki?curid=53430" title="Ψαμάθεια (δορυφόρος)">
Ψαμάθεια (δορυφόρος)



</doc>
<doc id="53431" url="https://el.wikipedia.org/wiki?curid=53431" title="Ψαμάθεια">
Ψαμάθεια

Η Ψαμάθεια (τουρκ. Samatya) αποτελεί ιστορική συνοικία της Κωνσταντινούπολης, στο νοτιοδυτικό τμήμα της μεσαιωνικής πόλης, μεταξύ του Γεντί Κουλέ και της Θάλασσας του Μαρμαρά. Διασώζονται αρκετές ελληνικές και αρμενικές εκκλησίες, μεταξύ των οποίων και ο Άγιος Μηνάς της Ψαμάθειας.

</doc>
<doc id="53432" url="https://el.wikipedia.org/wiki?curid=53432" title="Ευρωπόλ">
Ευρωπόλ

Η Ευρωπόλ (αγγλικά: "European Police Office", Europol), όπως αποδίδεται στην ελληνική, είναι η υπηρεσία πληροφοριών σε ζητήματα εγκληματικής φύσης της Ευρωπαϊκής Ένωσης. Έχοντας ασυλία από δικαστικές διώξεις, η Ευρωπόλ τέθηκε σε πλήρη λειτουργία στην 1 Ιανουαρίου 1999.
Η ίδρυση της Ευρωπόλ ξεκίνησε σαν ιδέα στη δεκαετία του 1980 μεταξύ αστυνομικών οργανώσεων της Ευρώπης και έφθασε να συμφωνηθεί επίσημα πλέον στην Συνθήκη του Μάαστριχτ το 1992, και να ισχύει από τον επόμενο χρόνο, το Νοέμβριο του 1993. Η υπηρεσία άρχισε περιορισμένες αποστολές ως η "Μονάδα (δίωξης) Ναρκωτικών της Ευρωπόλ". Στις 3 Ιανουαρίου 1994 το Πρωτόκολλο της Ευρωπόλ επικυρώθηκε από όλα τα κράτη μέλη της ΕΕ και άρχισε να ισχύει από τον Οκτώβριο του ίδιου έτους.
Η Ευρωπόλ χειρίζεται τους πόρους της (περίπου 410 υπάλληλους και 90 διοικητές) από την έδρα της στη Χάγη. Το μέγεθος της Ευρωπόλ δείχνει ότι συνεργάζεται με πολλές άλλες αστυνομικές υπηρεσίες, κατά τμήματα Χωρών μελών, το καθένα με έναν υπάλληλο ή μια ομάδα, και με κύριο καθήκον να διευκολύνει τις δραστηριότητες της Ευρωπόλ.
Από το 2007 η Ευρωπόλ δρα σε όλα τα 27 κράτη μέλη της ΕΕ, συμπεριλαμβάνοντας τη Βουλγαρία και τη Ρουμανία οι οποίες ήδη ήταν μέλη του Ευρωπόλ πριν γίνουν μέλη της ΕΕ τον Ιανουάριο του 2007. Αυτό έγινε και με μερικά κράτη της κεντρικής Ευρώπης τα οποία έγιναν μέλη της ΕΕ το 2004, αλλά είχαν γίνει μέλη του Ευρωπόλ το 2002 για να κάνουν πιό σταδιακή τη διαδικασία εισχώρησης στην ΕΕ και την μετακίνηση πληθυσμών.

</doc>
<doc id="53435" url="https://el.wikipedia.org/wiki?curid=53435" title="Ψαμάθη (Νηρηίδα)">
Ψαμάθη (Νηρηίδα)

Η Ψαμάθη ήταν κόρη του Νηρέα και της Ωκεανίδας Δωρίδας. Ήταν μία από τις 50 Νηρηίδες και δεύτερη γυναίκα του Αιακού, βασιλιά της Αίγινας. Μαζί του απέκτησε τον Φώκο, τον οποίο σκότωσε κατά λάθος ο αδερφός του, Τελαμώνας, ενώ ο ίδιος εξασκείτο στη δισκοβολία. Κάποιοι βέβαια υποστηρίζουν ότι ο Τελαμώνας και ο Πηλέας, τα παιδιά του Αιακού από την πρώτη του γυναίκα, Ενδηίδα, ζήλευαν την αγάπη που ο πατέρας τους Αιακός είχε προς τον άλλο του γιο, το Φώκο. Έτσι, σε ένα αγώνισμα δισκοβολίας τον σκότωσαν. Εξαιτίας αυτού που έκαναν, ο Αιακός τούς έδιωξε από την Αίγινα. Ο Τελαμώνας πήγε στη Σαλαμίνα και έγινε βασιλιάς του νησιού και ο Πηλέας στη Θεσσαλία και έγινε βασιλιάς της Φθίας, ο οποίος έμελλε να γίνει ο πατέρας του μεγάλου ήρωα Αχιλλέα από τη Νηρηίδα Θέτιδα.
Σύμφωνα όμως με μία άλλη λιγότερο γνωστή παράδοση από τον Ηρόδοτο και από τον Ευριπίδη από την τραγωδία Ελένη, η Ψαμάθη ήταν σύζυγος του βασιλιά της Αιγύπτου, Πρωτέα, με τον οποίο απέκτησε τον Θεοκλύμενο και την Ειδοθέα ή Ειδώ ή Θεονόη.

</doc>
<doc id="53438" url="https://el.wikipedia.org/wiki?curid=53438" title="Καίμπριτζ">
Καίμπριτζ



</doc>
<doc id="53440" url="https://el.wikipedia.org/wiki?curid=53440" title="Καλαμπόκι">
Καλαμπόκι

Το καλαμπόκι ή αραβόσιτος ή αραποσίτι (σίταρος ή σιταροπούλα στην Κύπρο) έχει την επιστημονική ονομασία Zea mays. Η ελληνική επιστημονική ονομασία του φυτού είναι Αραβόσιτος ο κοινός ή Ζέα η μαϋς.
Είναι σιτηρό της οικογένειας των Ποοειδών (Poaceae) ή Αγρωστωδών (Gramineae) και κατάγεται από την αμερικανική ήπειρο όπου ήδη πριν από 5.500 χρόνια το καλλιεργούσαν οι Ίνκας, οι Μάγια και οι Αζτέκοι. 
Ονομασίες και ετυμολογία.
Η ελληνική ονομασία του, «αραβόσιτος», σημαίνει «ο σίτος (σιτάρι) των Αράβων» καθώς το φυτό εισήχθη στην Ελλάδα το 1600 από τη Βόρεια Αφρική. 
Η ετυμολογία της λέξης «καλαμπόκι» παραμένει αβέβαιη. Έχουν προταθεί οι εξής εκδοχές: (α) &lt; αλβ. "kalambok", (β) &lt; ιταλ. "calambochi" (γ) &lt; τουρκ. "kalembek". Η ονομασία "mayz" (Μαϋς) προέρχεται από τη γλώσσα Ταΐνο ("mahiz") των ιθαγενών της Καραϊβικής, μέσω της ισπανικής ("maíz"). Η ισπανική λέξη έχει επηρεάσει το όνομα του φυτού σε άλλες γλώσσες: αγγλικά "maize", γαλλικά "maïs", ιταλικά "mais", σουηδικά "majs", νορβηγικά "mais", φινλανδικά "maissi", εσθονικά "mais". Στα ιταλικά λέγεται και "granoturco" («ο σίτος των Τούρκων», πρβλ «αραβόσιτος»).
Χαρακτηριστικά.
Είναι ετήσιο, ψηλό φυτό με χοντρό όρθιο και συμπαγή βλαστό, στενά και μακριά φύλλα σε σχήμα σπαθιού και κυματιστά άκρα. Στην κορυφή του φυτού υπάρχει η αρσενική ταξιανθία που σχηματίζει θύσανο, λέγεται δε "φόβη". Η θηλυκή ταξιανθία αποτελείται από ένα πλατύ στάχυ με παχύ άξονα, πάνω στον οποίο βρίσκονται τα άνθη σε σειρές. Η ταξιανθία αυτή ονομάζεται "σπάδικας". Στη συνέχεια τη θέση των ανθών παίρνουν οι κόκκοι που καλύπτονται από φύλλα ενώ στην κορυφή του σπάδικα υπάρχει θύσανος αποτελούμενος από πολλές μακριές τριχοειδείς κλωστές.
Καρπός.
Ο καρπός του αραβοσίτου είναι καρύοψη, δηλαδή είδος ξηρού καρπού, μονόσπερμου, με πολύ λεπτό περικάρπιο που περιβάλλει το σπέρμα. Αποτελείται από τέσσερα τμήματα: το περικάρπιο, το ενδοσπέρμιο, το έμβρυο και τον ποδίσκο. Το περικάρπιο αποτελείται από κυτταρίνη και ημικυτταρίνες και έχει ρόλο να προστατεύει το σπέρμα από εχθρούς, μολύνσεις και την είσοδο του νερού . Μόλις το περικάρπιο σπάσει το νερό εισέρχεται στο σπέρμα και ξεκινά η βλάστηση. Το ενδοσπέρμιο αποτελείται από κύτταρα με λεπτά κυτταρικά τοιχώματα, τα οποία είναι γεμάτα με αμυλόκοκκους. Αποτελεί το μεγαλύτερο μέρος του καρπού και περιέχει υδατάνθρακες, πρωτεΐνες και μικρές ποσότητες ανόργανων αλάτων και ελαίων. Χωρίζεται με βάση την υφή του σε υαλώδες και αλευρώδες ενδοσπέρμιο. Ο τρόπος που κατανέμονται τα δύο αυτά είδη στον καρπό επηρεάζει το σχήμα και τη σκληρότητά του. Οι εξωτερικές στρώσεις κυττάρων του ενδοσπερμίου διαθέτουν παχιά κυτταρικά τοιχώματα και συγκροτούν ένα διαφοροποιημένο ιστό που ονομάζεται αλευρώνη. Η αλευρώνη περιέχει μεγάλες πρωτεϊνικές δομές, τα πρωτεϊνικά σώματα, τα οποία περικλείονται σε μεμβράνες. Το ενδοσπέρμιο είναι η βασική πηγή ενέργειας και τροφοδοσίας, καθώς είναι εξοπλισμένο με όλα τα απαραίτητα υλικά για την διαδικασία της βλάστησης, μέχρι το νεαρό φυτό να γίνει αυτότροφο. Το έμβρυο είναι μια μικρογραφία του φυτού και φέρει τις καταβολές των πρώτων οργάνων του. Αποτελείται από τον εμβρυακό άξονα και το ασπίδιο. Στον εμβρυακό άξονα διακρίνεται το πτερίδιο, το μεσοκοτύλιο και το ριζίδιο. Το πτερίδιο φέρει το σημείο αύξησης και τις διαφοροποιημένες καταβολές των πρώτων πέντε φύλλων του φυτού. Καλύπτεται από το κολεόπτιλο, έναν προστατευτικό ιστό που λόγω του ατρακτοειδούς σχήματος βοηθάει στην ανάδυση του φυταρίου από το έδαφος. Το μεσοκοτύλιο είναι το όργανο που στηρίζει το φυτό και συνδέει το ριζικό με το υπέργειο μέρος. Επίσης φέρει τις καταβολές των δευτερογενών εμβρυακών ριζών και συμβάλλει ουσιαστικά με την επιμήκυνσή του στην ανάδυση του φυταρίου. Το ριζίδιο εξελίσσεται στην πρωτογενή εμβρυακή ρίζα και καλύπτεται από την κολεόρριζα, που έχει προστατευτικό χαρακτήρα. Το ασπίδιο ή κοτύλη διαθέτει εξειδικευμένα κύτταρα που υδρολύουν το άμυλο του ενδοσπερμίου και μεταφέρουν τα προϊόντα στον εμβρυακό άξονα. Το έμβρυο στο σύνολό του έχει μεγάλη περιεκτικότητα σε έλαια και πρωτεΐνες καθώς και το μεγαλύτερο ποσοστό των ανόργανων θρεπτικών ουσιών του καρπού. Τέλος ο ποδίσκος είναι το όργανο με το οποίο στηρίζεται ο καρπός πάνω στον σπάδικα και μεταφέρει υλικά από το μητρικό φυτό κατά το γέμισμα του καρπού.
Ριζικό σύστημα.
Στο ριζικό σύστημα του αραβοσίτου, σε διαφορετικά στάδια ανάπτυξης, διακρίνεται η διαδοχική έκφυση τεσσάρων κύριων τύπων ριζών. Αρχικά παρατηρείται ένα εμβρυακό ριζικό σύστημα αποτελούμενο από μία πρωτογενή ρίζα και έναν ποικίλο αριθμό δευτερογενών ριζών και στη συνέχεια, ένα μεταεμβρυακό ριζικό σύστημα αποτελούμενο από νεοσχηματιζόμενες ρίζες. Οι νεοσχηματιζόμενες ρίζες που εκφύονται από διαδοχικούς κόμβους κάτω από την επιφάνεια του εδάφους ονομάζονται βλαστογενείς ρίζες ενώ οι αντίστοιχες ρίζες που εκφύονται από διαδοχικούς κόμβους που βρίσκονται πάνω από την επιφάνεια του εδάφους ονομάζονται εναέριες ρίζες. Πλάγιες ρίζες οι οποίες εκφύονται από όλους τους κύριους τύπους ριζών ανήκουν, επίσης, στο μεταεμβρυακό ριζικό σύστημα. Κατά τη διάρκεια των πρώτων δύο εβδομάδων ανάπτυξης, οι πρωτογενείς και δευτερογενείς εμβρυακές ρίζες αποτελούν το κύριο μέρος του ριζώματος των φυτών. Αργότερα, οι μεταεμβρυακές ρίζες γίνονται κυρίαρχες και σχηματίζουν τον κύριο σκελετό του ριζικού συστήματος του αραβοσίτου.
Βλαστός.
Στα πρώτα στάδια της ανάπτυξης ο βλαστός αποτελείται ουσιαστικά από τους κόμβους και το κορυφαίο μερίστωμα. Το σημείο αύξησης του νεαρού φυτού βρίσκεται κοντά ή κάτω από την επιφάνεια του εδάφους. Οι κόμβοι διαφοροποιούνται με γρήγορο ρυθμό αλλά τα μεσογονάτια διαστήματα δεν επιμηκύνονται πριν ολοκληρωθεί ο σχηματισμός όλων των οργάνων του υπέργειου μέρους. Έτσι ο βλαστός μένει βραχύς με κωνικό σχήμα και καλύπτεται από τους κολεούς των φύλλων. Το κορυφαίο μερίστωμα είναι επιφορτισμένο με τη δημιουργία νέων οργάνων του υπέργειου. Όταν ολοκληρωθεί η διαδικασία του σχηματισμού των φύλλων το κορυφαίο μερίστωμα μεταπίπτει σε αναπαραγωγική καταβολή η οποία θα εξελιχθεί σε φόβη. Τα φύλλα του αραβοσίτου εκφύονται κατ’ εναλλαγή από το βλαστό. Αποτελείται από τον κολεό που βρίσκεται στη βάση του φύλλου και από το έλασμα που βρίσκεται στο άκρο του και χωρίζονται μεταξύ τους από το όριο που δημιουργεί το ωτίο με την γλωσσίδα. Το έλασμα του φύλλου είναι λογχοειδές, στενό και επίμηκες με παράλληλη νεύρωση. Κατά την ανάπτυξή του ξετυλίγεται σταδιακά μέσα από το προηγούμενο φύλλο. Το εμβρυακό φύλλο είναι πιο βραχύ από τα επόμενα κανονικά φύλλα.
Τύποι.
Το καλαμπόκι κατατάσσεται σε 7 τύπους, ανάλογα με τα χαρακτηριστικά των σπόρων του σε : σκληρό, οδοντωτό, αλευρώδες, σακχαρώδες, κηρώδες, μικρό και «ντυμένο».
Χρήσεις.
Παρότι το καλαμπόκι είναι βασική πηγή διατροφής σε πολλές χώρες, η θρεπτική του αξία είναι μικρότερη απ’ ότι στα άλλα σιτηρά. Επίσης το ψωμί που παράγεται από το καλαμπόκι, γνωστό με το όνομα μπομπότα, δεν είναι καλής ποιότητας. Το άμυλο καλαμποκιού (γνωστό και ως "κορν φλάουρ" ή "άνθος αραβοσίτου") χρησιμοποιείται στη ζαχαροπλαστική, στην παραγωγή αμυλούχων προϊόντων και στην αλλαντοποιία. Στη Λατινική Αμερική το καλαμπόκι χρησιμοποιείται ως βάση ενός είδους ζύμης από την οποία παρασκευάζονται οι «τορτίγιας», επίπεδες πίτες που αντικαθιστούν το ψωμί. 
Στη διατροφή επίσης χρησιμοποιείται και το λάδι του καλαμποκιού, το γνωστό αραβοσιτέλαιο. Οι κόκκοι του καλαμποκιού, με κατάλληλη επεξεργασία, μπορεί να γίνουν και αλκοόλη βιομηχανικής χρήσης. 
Όμως χρήσιμα είναι και τα μη φαγώσιμα μέρη. Έτσι από το καλάμι φτιάχνεται χαρτί και χαρτόνι. Οι άξονες των σπαδίκων μπορούν να χρησιμοποιηθούν σαν καύσιμο (συνήθως σε φωτιά) και στην παραγωγή διαφόρων διαλυτών χρήσιμων στη βιομηχανία. Τα υπολείμματα από την κατεργασία του καλαμποκιού αποτελούν και μια από τις σημαντικότερες πηγές βιομάζας.
Παραγωγή.
Το καλαμπόκι και η καλλιέργειά του είναι διαδεδομένη παγκοσμίως. Οι Η.Π.Α έχουν τη μεγαλύτερη παραγωγή στον κόσμο με 285 εκατομμύρια τόνους ετησίως. Ακολουθούν η Κίνα, η Βραζιλία και το Μεξικό.
Στην Ελλάδα καλλιεργείται κυρίως στη Μακεδονία, τη Θράκη, τη Στερεά και την Πελοπόννησο. Η ετήσια παραγωγή φτάνει το 1,5 εκατομμύριο τόνους.
Θρεπτικά συστατικά.
Σύγκριση με άλλα τρόφιμα όπως παρακάτω.

</doc>
<doc id="53442" url="https://el.wikipedia.org/wiki?curid=53442" title="Ντίτερ Μπόλεν">
Ντίτερ Μπόλεν

Ο Ντίτερ Μπόλεν (γερμ. "Dieter Bohlen", 7 Φεβρουαρίου 1954) είναι Γερμανός μουσικοσυνθέτης, παραγωγός και στιχουργός. Τις πρώτες του επιτυχίες είχε το 1984 ως μέλος, παραγωγός και στιχουργός των Modern Talking, που αναδείχθηκε ως το πιο επιτυχημένο συγκρότημα μέχρι σήμερα στη Γερμανία. Ο Μπόλεν ζει σήμερα στο Αμβούργο.
Τα πρώτα χρόνια.
Ο Ντίτερ Μπόλεν γεννήθηκε στο Μπέρνε κοντά στο Όλντενμπουρκ ("Berne bei Oldenburg"). Γιος του Χανς και της Έντιτ Μπόλεν, μεγάλωσε μαζί με τον μικρότερο του αδερφό στο πατρικό του σπίτι. Όταν ήταν δύο χρονών, ο πατέρας του παραιτήθηκε από κρατικός υπάλληλος και ίδρυσε μια δική του επιχείρηση. Στην έκτη τάξη ο Ντίτερ Μπόλεν αγόρασε την πρώτη του κιθάρα, αφού όμως δεν ήξερε να διαβάζει νότες άρχιζε να παίζει δικές του συνθέσεις. Με 14 εισήχθη στο κομμουνιστικό κόμμα της Γερμανίας ("DKP"), δύο χρόνια αργότερα πήγε στη νεολαία του σοσιαλδημοκρατικού κόμματος της Γερμανίας ("Jusos") που και εκεί δεν παρέμεινε.
Μετά το απολυτήριο του γερμανικού γυμνασίου ("Abitur"), το οπoίο τελείωσε ως άριστος μαθητής,
ο Ντίτερ Μπόλεν πήγε στο πανεπιστήμιο του Γκέτινγκεν. Έκει αποφοίτησε οικονομικές επιστήμες.
Πρώτες αρχές ως μουσικός.
Από το 1979 ξεκίνησε να εργάζεται σε μια δισκογραφική εταιρία ως τραγουδιστής και παραγωγός. Ένα χρόνο μετά ίδρυσε το ψευδώνυμο Steve Benson με το οποίο απέτυχε. Μετά αυτή την αποτυχία, αναγκάστηκε να διαλύσει το συγκρότημα.
Το 1983 παντρεύτηκε την πρώτη του γυναίκα (διαζύγιο το 1990) μετά από μακροπρόθεσμη σχέση που είχε πριν μαζί της. Από το γάμο αυτό, προέκυψαν δύο γιοί και μια κόρη.
Δεκαετία του 1980 και αρχές του Modern Talking.
Το 1983 ο Ντίτερ Μπόλεν συμμετείχε για πρώτη φωρά στο Grand Prix d´ Eurovision de la Chanson ως μουσικοσυνθέτης. Το τραγούδι που είχε γράψει, έλαβε την τρίτη θέση στα προκριματικά.
Την ίδια χρονιά ίδρυσε με τον τραγουδιστή Τόμας Άντερς ( Thomas Anders ) το συγκρότημα Modern Talking. Το 1985 με το τραγούδι You ´re my heart, you ´re my soul το συγκρότημα αυτό, κατάφερε να λάβει την πρώτη θέση στα ευρωπαϊκα, ασιατικά και αφρικανικά Charts. Τα επόμενα τραγούδια επίσης ήταν επιτυχίες. Κανένα συγκρότημα πριν δεν είχε καταφέρει να βγάλει πέντε τραγούδια, πρώτα σε πωλήσεις δίσκων
Ταυτοχρόνως ο Ντίτερ Μπόλεν άρχισε να γράφει και να παράγει τραγούδια και για άλλους τραγουδιστές. Αυτοί ήταν η C.C. Catch, ο Chris Norman από τους Smokie και ο Les Mc Keown από τους Bay City Rollers.
Τέλος του Modern Talking και αρχές του Blue System.
Το 1987 μετά από πολλές διαφωνίες με τον συνέταιρο του και τραγουδιστή του Modern Talking ο Ντίτερ Μπόλεν αναγκάστηκε να διαλύσει το συγκρότημα. Οι λόγοι για τις διαφωνίες ήταν ότι η γυναίκα του Thomas Anders επηρρέαζε συνέχεια τις αποφάσεις του συγκροτήματος.
Συνεχίζοντας την καριέρα του ο Ντίτερ Μπόλεν ίδρυσε το νέο συγκρότημα και το ονόμασε Blue System. Έδω όμως οι επιτυχίες δεν ήταν τόσο μεγάλες όπως στο Modern Talking.
Δεύτερη συμμετοχή στο Grand Prix d´Eurovision de la Chanson.
Μετά το ξεκίνημα του Blue System ως συγκρότημα ο Ντίτερ Μπόλεν το 1989 άρχισε τη συνεργασία με δύο τραγουδιστές, σκοπεύοντας να τους δηλώσει συμμετοχή στο Grand Prix d´Eurovision de la Chanson. Ο ίδιος θα λειτουργούσε ως συνθέτης. Αυτοί οι τραγουδιστές θα λάβαιναν μέρος ο πρώτος για τη Γερμανία και ο δεύτερος για την Αυστρία.
Στα προκριματικά καταφέραν και οι δύο να πάρουν τη πρώτη θέση στις χώρες τους ώστε η συμμετοχή στο Grand Prix να είναι σίγουρη.

</doc>
<doc id="53444" url="https://el.wikipedia.org/wiki?curid=53444" title="Ψαμάθη (Κροτώπου)">
Ψαμάθη (Κροτώπου)

Η Ψαμάθη ήταν κόρη του μυθικού βασιλιά του Άργους, Κρότωπου. Ο Απόλλωνας ερωτεύτηκε την Ψαμάθη, η οποία απέκτησε από αυτόν τον Λίνο. Φοβούμενη όμως τον πατέρα της παράτησε το μωρό εκτεθειμένο στην ύπαιθρο και το κατασπάραξαν οι σκύλοι του Κρότωπου. Ενώ η Ψαμάθη βρήκε τραγικό τέλος αφού θάφτηκε ζωντανή από τον ίδιο της τον πατέρα, η τιμωρία του θεού Απόλλωνα ήταν τρομερή. Έστειλε ένα τέρας, το οποίο ονομάζονταν "Ποινή" και άρπαζε τα παιδιά από τις μητέρες τους. Προς τιμή της Ψαμάθης ονομάστηκε έτσι μία πηγή κοντά στο Άργος.

</doc>
<doc id="53446" url="https://el.wikipedia.org/wiki?curid=53446" title="Φέλτινς Αρένα">
Φέλτινς Αρένα

Φέλτινς Αρένα (γερμ. Veltins-Arena) ονομάζεται το νέο στάδιο ποδοσφαίρου της ποδοσφαιρικής ομάδας Σάλκε του Γκελζενκίρχεν. Το αρχικό όνομα του σταδίου ήταν "Arena AufSchalke". Το 2005 η Σάλκε και η Φέλτινς (γερμ.Veltins), εταιρεία ζυθοποιίας, η οποία θα είναι ο χορηγός του ονόματος του γηπέδου για τα επόμενα 10 χρόνια, προχώρησαν σε συμφωνία και η "Arena AufSchalke" μετονομάστηκε "Veltins-Arena".
Τοποθεσία.
Το Φέλτινς Αρένα βρίσκεται στο γεωγραφικό κέντρο του Γκελζενκίρχεν, συγκεκριμένα στην περιοχή Έρλε, ανάμεσα στις περιοχές Μπουέρ και Μπεκχάουζεν. Η πρόσβαση με αυτοκίνητο μπορεί να γίνει από δυο εξόδους της Εθνικής οδού (Autobahn): από την Έξοδο 6 - "Gelsenkirchen-Buer" και από την Έξοδο 17 - "Gelsenkirchen-Schalke".
Η πρόσβαση με μέσα μαζικής μεταφοράς γίνεται επίσης εύκολα αφού η Γραμμή 302 συνδέει το στάδιο με τον σιδηροδρομικό σταθμό του Γκελζενκίρχεν στη μία κατεύθυνση και την πόλη του Μπόχουμ στην άλλη. 
Ιστορία.
Αφού το παλιό στάδιο της Σάλκε Parkstadion, το οποίο με το μέρος του είχε αντικαταστήσει σαν έδρα της ομάδας το 1974 το Glückauf-Kampfbahn στα πλαίσια του Παγκοσμίου Κυπέλλου 1974, κάλυπτε όλο και λιγότερο τις προδιαγραφές σύγχρονου σταδίου, αποφασίστηκε στις αρχές της δεκαετίας του 1990 η κατασκευή νέου γηπέδου πολλών χρήσεων. Στις 21 Νοεμβρίου 1998 πραγματοποιήθηκε η έναρξη των εργασιών σε χώρο νότια του Parkstadion. Η Φέλτινς Αρένα είναι το πρώτο στάδιο της Γερμανίας, το οποίο κατασκευάστηκε δίχως κρατική οικονομική υποστήριξη. Τα κόστη κατασκευής ανέρχονταν στα 192 εκατομμύρια περίπου €. 
Στα εγκαίνια του σταδίου στις 13 και 14 Αυγούστου 2001 κλήθηκαν οι ομάδες Νυρεμβέργη και Ντόρτμουντ και διοργανώθηκε ένα μικρό τουρνουά με την Σάλκε. Το πρώτο γκολ στο νέο στάδιο έβαλε ο Φρέντι Μπόμπιτς, την πρώτη νίκη κατάφερε η ομάδα της Νυρεμβέργης. Η πρεμιέρα του σταδίου στα πλαίσια ενός αγώνα της Μπουντεσλίγκα πραγματοποιήθηκε στις 18 Αυγούστου 2001 σε αγώνα της Σάλκε με αντίπαλο την Λεβερκούζεν (3:3). Πρώτος σκόρερ ήταν ο παίκτης της Σάλκε Τόμας Χάιτο.
Παγκόσμιο Κύπελλο Ποδοσφαίρου, Γερμανία 2006.
Το πρόγραμμα των αγώνων που έγιναν στην Veltins-Arena κατά τη διάρκεια του Παγκοσμίου Κυπέλλου 2006: 

</doc>
<doc id="53447" url="https://el.wikipedia.org/wiki?curid=53447" title="Τζον ντε Τζονγκ">
Τζον ντε Τζονγκ



</doc>
<doc id="53449" url="https://el.wikipedia.org/wiki?curid=53449" title="Σύννεφο">
Σύννεφο



</doc>
<doc id="53450" url="https://el.wikipedia.org/wiki?curid=53450" title="Ευρωμπάσκετ 1991">
Ευρωμπάσκετ 1991

Η διοργάνωση του ευρωπαϊκού πρωταθλήματος καλαθοσφαίρισης του 1991 (γνωστό και ως Ευρωμπάσκετ 1991) ήταν η 27η, η οποία οργανώθηκε από τη FIBA Europe. Συμμετείχαν οκτώ εθνικές ομάδες. Το τουρνουά διοργάνωσε η Ιταλία και έλαβε χώρα στη Ρώμη.
Αποτελέσματα.
Προκριματικός Γύρος.
Στον προκριματικό γύρο, οι ομάδες χωρίστηκαν σε 2 ομίλους των τεσσάρων ομάδων. Οι δύο πρώτες ομάδες συνέχισαν στον ημιτελικό γύρο, ενώ οι δύο τελευταίες οδηγήθηκαν στους αγώνες κατάταξης για τις θέσεις 5 ως 8.
Εξωτερικοί σύνδεσμοι.
&lt;br&gt;

</doc>
<doc id="53451" url="https://el.wikipedia.org/wiki?curid=53451" title="Βροχόπτωση">
Βροχόπτωση



</doc>
<doc id="53460" url="https://el.wikipedia.org/wiki?curid=53460" title="Ευρωμπάσκετ">
Ευρωμπάσκετ

Ευρωμπάσκετ (αγγλικά: "FIBA EuroBasket") ονομάζεται το πρωτάθλημα καλαθοσφαίρισης για τις εθνικές ομάδες ανδρών της ευρωπαϊκής ζώνης της FIBA ( αν και δεν ταυτίζεται απολύτως με την Ευρώπη ως ήπειρο). Παλαιότερα ονομαζόταν επισήμως Ευρωπαϊκό Πρωτάθλημα Καλαθοσφαίρισης. Τρέχουσα κάτοχος του τίτλου είναι η Σλοβενία.
Διοργανώνεται κάθε τέσσερα έτη από τη FIBA Europe, στις μονές χρονιές ώστε να μη συμπίπτει με τις παγκόσμιες διοργανώσεις. Πέραν του ότι αναδεικνύει τον πρωταθλητή της ζώνης, το Ευρωμπάσκετ χρησιμοποιείται τα τελευταία χρόνια και ως κριτήριο για πρόκριση στο Παγκόσμιο Πρωτάθλημα ή τους Ολυμπιακούς Αγώνες, ανάλογα με το ποια διοργάνωση ακολουθεί την επόμενη χρονιά. 
Σύντομη επισκόπηση.
Ο θεσμός εγκαινιάστηκε το 1935, με τις πρώτες διοργανώσεις να μονοπωλούνται από δύο χώρες της Βαλτικής, τις Λετονία και Λιθουανία.
Μετά το Δεύτερο Παγκόσμιο Πόλεμο, ανέτειλαν τα άστρα των χωρών του ανατολικού μπλοκ. Έως τις αρχές της δεκαετίας του '80 το χρυσό μετάλλιο κατέληγε συνήθως στη Σοβιετική Ένωση, ενώ άλλες μεγάλες δυνάμεις αυτής της περιόδου υπήρξαν οι Τσεχοσλοβακία, Ουγγαρία, Βουλγαρία και Γιουγκοσλαβία. Από αυτές, η τελευταία ήταν ουσιαστικά η μόνη ομάδα που κατάφερνε να συναγωνίζεται σε σταθερή βάση τους Σοβιετικούς, κερδίζοντας τρεις στη σειρά διοργανώσεις στη δεκαετία του '70.
Το 1983 η Ιταλία γίνεται η πρώτη χώρα που εκθρονίζει τους «ανατολικούς» από την πρώτη θέση - θα το επαναλάβει η Ελλάδα το 1987. Σοβιετικοί και Γιουγκοσλάβοι πάντως θα συνεχίσουν να έχουν πρωταγωνιστικό ρόλο έως τη διάλυση των κρατών τους.
Οι κοσμογονικές πολιτικές αλλαγές του 1991, καθώς και η άρση της απαγόρευσης συμμετοχής που ίσχυε για τους παίκτες του NBA (1992), έχουν άμεση επίδραση στο Ευρωμπάσκετ. Από τη μία τα μετάλλια γίνονται θεωρητικά πιο προσβάσιμα για τις καλές ομάδες, υπό την έννοια ότι δεν υπάρχουν πια τα ακλόνητα μεγαθήρια. Απ' την άλλη όμως, ανεβαίνει κατακόρυφα το επίπεδο δυσκολίας ακόμη και για τις μεσαίες θέσεις, με πολλές από τις νεοσύστατες εθνικές ομάδες (Σερβία, Κροατία, Ρωσία, Λιθουανία κ.ά.) να αποδεικνύονται ικανοί συνεχιστές της παράδοσης που κουβαλούν. Στο Ευρωμπάσκετ του 1993, οι μισές θέσεις των προημιτελικών καταλαμβάνονται από πρώην Σοβιετικούς ή Γιουγκοσλάβους. Ομοίως το 1995, όταν μάλιστα και τα τρία μετάλλια καταλήγουν σε τέτοιες χώρες, κ.ο.κ. Ιδίως οι Σέρβοι - υπό την ονομασία ακόμη της Γιουγκοσλαβίας - εξελίσσονται στους νέους αυτοκράτορες της Ευρώπης, κατακτώντας τις 3 από τις 4 διοργανώσεις της περιόδου 1995-2001. Παράλληλα, η συμμετοχή πολλών παικτών από το ΝΒΑ κάνει το άθλημα πολύ πιο αθλητικό και γρήγορο σε σύγκριση με το παρελθόν.
Οι επόμενες διοργανώσεις θα κυλήσουν με εναλλαγές διαφόρων χωρών στις πρώτες θέσεις μέχρι την εκτίναξη της Ισπανίας στο δεύτερο μισό της δεκαετίας του 2000. Με τρεις συνεχόμενες συμμετοχές σε τελικούς (2007, 2009, 2011), από τις οποίες θα κερδίσει τους δύο τελευταίους, η Ισπανία θα γίνει η πρώτη χώρα μετά το 1997 που κατακτά δεύτερο συνεχόμενο τίτλο.
Πίνακας μεταλλίων.
Σημείωση: Η FIBA δεν αναγνωρίζει στη Σερβία τα μετάλλια της Γιουγκοσλαβίας μεταξύ 1995-2001.

</doc>
<doc id="53461" url="https://el.wikipedia.org/wiki?curid=53461" title="Ροσάλια η αλπική">
Ροσάλια η αλπική

Η Ροσάλια η αλπική (Rosalia alpina) είναι έντομο από την τάξη των κολεοπτέρων και την οικογένεια των Cerambycidae. Με τον εκπληκτικό χρωματισμό της και το εντυπωσιακό μέγεθός της σίγουρα είναι ένα από τα ωραιότερα κολεόπτερα της Ευρώπης. Σε πολλές χώρες έγινε έμβλημα της καλής ποιότητας του περιβάλλοντος και της προστασίας της φύσης. Το γεγονός πως περιλαμβάνεται στα παράρτημα ΙΙ και ΙV της Οδηγίας 92/43/ΕΟΚ της προσδίδει ευρύτερο ενδιαφέρον.
Περιγραφή.
Έχοντας σχεδόν τρία εκατοστά μήκος, το κολεόπτερο είναι μάλλον μεγάλο, αλλά το μέγεθος του εμφανίζει σχετικά μεγάλη διακύμανση, από 18 μέχρι 38 χιλιοστά, από τα σαγόνια του, που δείχνουν προς τα μπροστά, μέχρι το τέλος των ελύτρων. Τα αρσενικά κατά μέσο όρο είναι μικρότερα από τα θηλυκά.
Όπως φαίνεται στην "Εικόνα 3", το πρόνωτο έχει από ένα αγκάθι σε κάθε πλευρά του. Είναι περίπου το ίδιο φαρδύ με το κεφάλι. 
Τα μακρά έλυτρα έχουν το ίδιο πλάτος· τα δυο μαζί είναι πλατύτερα από το πρόνωτο και καταλήγουν σχηματίζοντας μαζί μια πλατιά ημιέλλειψη.
Τα πόδια είναι μακριά και γερά και δίνουν στη Ροσάλια τον χαρακτηρισμό του σβέλτου αναρριχητή.
Οι σύνθετοι οφθαλμοί, που στην "Εικόνα 3" φαίνονται καστανοί, έχουν σχήμα νεφρού και σμίγουν σφιχτά στο πίσω μέρος γύρω από την άρθρωση όπου φύονται οι κεραίες.
Στα αρσενικά οι κεραίες ξεπερνούν αρκετά την οπίσθια άκρη του σώματος, στα θηλυκά περίπου τη φτάνουν. Επιβλητικές είναι οι τούφες από μαύρες τρίχες στις αρθρώσεις των μεσαίων τμημάτων των κεραιών, στο αρσενικό από το 3ο μέχρι το 6ο και στο θηλυκό από το 3ο μέχρι το 8ο τμήμα. Με αυτές τις τούφες οι αρθρώσεις φαίνονται εξογκωμένες.
Όσον αφορά στον χρωματισμό του, το κολεόπτερο είναι μοναδικό. Σχεδόν όλο το σώμα φαίνεται γαλάζιο, γεγονός που οφείλεται στο πυκνό τρίχωμα, το οποίο διακρίνεται μόνο με μεγεθυντικό φακό. Το χρώμα μπορεί να είναι ανοιχτό φαιό, θαλασσινό ή μενεξεδένιο. Τα μέρη του σώματος που δε διαθέτουν τρίχωμα φαίνονται ως βελούδινα μαύρα. Αυτό γίνεται στις αρθρώσεις των ποδιών και κεραιών, σε ένα στίγμα στο πρόνωτο και στα έλυτρα. Η διάταξη που ακολουθούν τα χρώματα έχει πολλές παραλλαγές. Καταρχάς σε κάθε έλυτρο υπάρχουν τρία σημεία. Τα μπροστινά τείνουν προς την εξωτερική ακμή, τα οπίσθια είναι πιο μικρά και πιο κοντά στη ραφή, τα μεσαία συνενώνονται σε κυματώδη ταινία. Σε σπάνιες περιπτώσεις με την απουσία του τριχώματος κατά μέρος ή εξολοκλήρου, τα ζώα μπορούν να είναι πιο σκούρα έως και τελείως μαύρα.
Το σχήμα των μαύρων κηλίδων μπορεί να κάνει το κολεόπτερο να ξεχωρίζει ("Εικόνα 5"), συνήθως όμως δυσκολεύει την αναγνώριση του σώματος ως ενότητας. Πολλές φορές θα βρούμε το κολεόπτερο καθισμένο έτσι ώστε να καμουφλάρεται καλά. Στην "Εικόνα 1" η μεσαία μαύρη ταινία των ελύτρων συνεχίζει τη σκούρα σχισμή του ξύλου, στην "Εικόνα 2" το μπροστινό δεξιά σημείο ταιριάζει καλά με τη σκιά της τρύπας, από όπου το κολεόπτερο βγήκε πριν από λίγο. Επίσης μπορεί να παρατηρείται, πως τα κολεόπτερα αυτά διαλέγουν την τοποθέτησή τους σύμφωνα με το χρώμα τους. Τα πιο ανοιχτόχρωμα κάθονται μάλλον στα ηλιόλουστα μέρη, τα σκουρόχρωμα στη σκιά .
Βιολογία.
Βέβαια η συμπεριφορά της "Ροσάλια" καθορίζεται από ένστικτα, όπως γίνεται σε όλα τα έντομα.
Τα κολεόπτερα εμφανίζονται στην αρχή του Ιουλίου, τα αρσενικά μερικές μέρες πριν από τα θηλυκά. Με καλό καιρό το μεσημέρι και το απόγευμα αγαπούν να πετάνε. Σε τέτοιες πτήσεις επιθεωρούν την περιοχή σε ακτίνα ενός χιλιομέτρου. Δεν πετάνε όμως πολύ επιδέξια και πολλές φορές αναγκάζονται να προσγειωθούν λόγω αποτυχημένης μανούβρας προσπέρασης κάποιου εμποδίου.
Δυστυχώς προσελκύονται από πρόσφατα κομμένες οξιές ή στοιβάδες από καυσόξυλο με οξιά και με την επεξεργασία αυτών χάνονται. Εάν δεν υπάρχουν τέτοιες ""παγίδες", πετούν στο ηλιόλουστο κάτω μέρος ενός κορμού ξενιστή. Εκεί για λίγα δευτερόλεπτα μένουν ακίνητα, σαν να περιμένουν την επίθεση ενός ανταγωνιστή ή ενός πεινασμένου πουλιού. Μετά εξετάζουν με προσοχή το περιβάλλον με τα πόδια τους, ψάχνοντας κατάλληλο σημείο σκοπιάς. Εκεί περιμένουν ακίνητα και μόνο οι κεραίες τους εξετάζουν τον αέρα με αργές κινήσεις για "ύποπτες" μυρωδιές. Πολλές φορές το ίδιο ζώο βρίσκεται για μέρες στην ίδια στάση στο ίδιο σημείο. Σε έναν κατάλληλο για αυτά κορμό δέντρου, περίπου πέντε αρσενικά μπορούν να βρουν μια δική τους ξεχωριστή περιοχή όπου κυριαρχούν.
Εάν πλησιάσει κάποιο ανταγωνιστικό αρσενικό, ο ιδιοκτήτης της περιοχής ορμάει προς τον εισβολέα και με την ξαφνική επίθεση τον κυνηγάει μέχρι τα σύνορα της περιοχής του. Το καταδιωκόμενο κολεόπτερο ή καταφεύγει προς τα πάνω στο φύλλωμα του δέντρου, ή από μικρό ύψος καταπέφτει στο έδαφος και κρύβεται πολύ γρήγορα στα άχυρα ή στα χόρτα που ενδεχομένως υπάρχουν στο έδαφος, ή πέφτοντας από μεγάλο ύψος αρχίζει να πετάει μακριά. Το βράδυ ή σε κακοκαιρία τα ζώα αποτραβιούνται σε τρύπες του κορμού ή στην κορυφή των δένδρων.
Εάν φτάσει κάποιο θηλυκό το αρσενικό το πλησιάζει χωρίς δισταγμό και ακολουθεί το θηλυκό, μέχρι αυτό να ενδώσει στη σύζευξη. Εάν όμως φύγει πετώντας, δεν την ακολουθεί παραπέρα. Η σύζευξη διαρκεί περίπου μια ώρα ("Εικόνα 4"). Μετά το αρσενικό παραμένει ακόμα κοντά στο θηλυκό, για να διώχνει άλλα αρσενικά που πιθανώς εμφανιστούν.
Στην ωοτοκία το θηλυκό συνήθως είναι μόνο. Κάθεται ήσυχα στο ξύλο και το εξετάζει ψηλαφώντας με ακρίβεια με το τέλος της κοιλιάς για μικροτραύματα στην επιφάνεια. Τα τελευταία μέρη της κοιλιάς συνήθως παραμένουν κρυμμένα στο σώμα, τα κολεόπτερα μπορούν όμως να τα επιμηκύνουν για μερικά εκατοστά όπως τα τηλεσκόπια (φαίνεται και στη Εικόνα 4). Όταν το θηλυκό βρίσκει κατάλληλη σχισμή ή ρήγμα, τότε αυτή η δομή που θυμίζει τηλεσκόπιο, κάνει το έντομο να συστέλλεται έως και 4 εκατοστά στο βάθος βάθος μιας σχισμής όπου τοποθετούνται μερικά αυγά το ένα δίπλα στο άλλο. 
Στο διάστημα αυτό, οι κεραίες του θηλυκού δείχνουν προς τα πίσω. Μετά το κολεόπτερο συνεχίζει τη δραστηριότητα αυτή αλλού.
Οι ενήλικοι ζουν μόνο περίπου 10 μέρες. Απαντώνται μόνο μέχρι τα μέσα του Αυγούστου. Τα αυγά τοποθετούνται στο κάτω μέρος των κορμών δέντρων σε περιοχές εκτεθειμένες στον ήλιο, αλλά και στο εσωτερικό, εάν το δέντρο είναι κούφιο και πάντα σε σημεία, όπου το ξύλο έχει απαλλαχθεί από την υγρασία και είναι ξερό. Μετά τη εκκόλαψη η προνύμφη προχωρά τρώγοντας το ξύλο που είναι σε κατάσταση απονέκρωσης. Μόνο αργότερα προχωρά στο νεκρό πια ξύλο (σαπροξυλόφαγο). Τρία με τέσσερα χρόνια μετά η προνύμφη πλησιάζει πάλι την επιφάνεια του δέντρου, και διανοίγει ένα βαθούλωμα που γίνεται αρκετά μεγάλο ώστε να χωράει η πλαγγόνα. Επίσης ροκανίζοντας το ξύλο, διανοίγει ένα μικρό άνοιγμα προς τα έξω, που μετά το κλείνει πάλι με το "τραγανισμένο"" ξύλο. Έπειτα, γίνεται η έκδυση σε πλαγγόνα. Όταν βγαίνει το ακμαίο, μεγαλώνει την τρύπα έως ότου να μπορεί ίσα-ίσα να περνά ο κορμός του. Οι τρύπες, από όπου βγαίνουν τα ενήλικα έντομα έχουν χαρακτηριστικό σχήμα. Είναι 6-11 mm φαρδιές και 4–8 mm πλατιές με αναλογία 5:8. Το χαρακτηριστικό σχήμα της τρύπας αυτής απεικονίζεται στο φυλλάδιο του NABU . Αναζητώντας απάντηση στην ερώτηση, εάν το έντομο υπάρχει ακόμα σε μια περιοχή, δεν πρέπει να ψάχνουμε το ακμαίο στο μικρό χρονικό διάστημα κατά τη διάρκεια του οποίου ζει, αλλά αρκεί να βρούμε τις τρύπες στα δέντρα για να φανερωθεί η παρουσία του εντόμου..
Βιότοπος και εξάπλωση.
Η "Ροσάλια η αλπική" ονομάστηκε από τον Κάρολο Λινναίο το 1758 στη βάση παραδειγμάτων του είδους αυτού που προέρχονταν από τις Άλπεις. Γι'αυτό πήρε και το όνομα alpina ("Εικόνα 6"). Γενικά βρίσκεται στα βουνά με απομονωμένες οξιές ("Εικόνα 7"), δηλαδή σε ύψος που μπορεί να παρέχει δροσερό περιβάλλον και σχεδόν αποκλειστικά σε παλιές οξιές που με τον καιρό τραυματίστηκαν και ξηράνθηκαν κατά μέρος. Πολλές φορές τα νεκρά μέρη των δέντρων είναι μαυρισμένα από ένα είδος μυκήτων από το γένος Kretschmaria ("Εικόνα 9"). Τέτοιες οξιές βρίσκονται ιδιαίτερα σε βουνά όπου γίνεται βόσκηση ζώων.
Αναφέροντας τα στοιχεία που βρίσκονται στο δίκτυο, η Ροσάλια στην Ελλάδα εμφανίζεται στον Κάτω Όλυμπο 
και στο Αισθητικό Δάσος Όσσας .
Μπορούμε όμως να υποθέσουμε, πως σε όλα τα Βόρεια βουνά της Ελλάδας με οξιές, μπορούμε να συναντήσουμε το έντομο, αλλά γενικά σε σπάνιες περιπτώσεις. Η "Εικόνα 2" πάρθηκε κοντά στη Σαμαρίνα Γρεβενών σε ύψος 1600 μέτρων. 
Στις πιο Βόρειες χώρες το έντομο βρίσκει τα κατάλληλα δέντρα για αναπαραγωγή σε μικρότερο ύψος. Υποτίθεται πως στην τελευταία εποχή των παγετώνων η Ροσάλια κατοικούσε σε μια ενιαία περιοχή, αλλά με την αύξηση της θερμοκρασίας αποτραβήχτηκε στο ύψος των βουνών και απομονωνόταν σε αυτά σαν να έβρισκε καταφύγιο "σε νησιά δροσιάς μέσα στη θάλασσα της ζέστης". Ιδιαίτερα στην Ουγγαρία αυτά τα βουνά μπορεί να είναι αρκετά χαμηλά, η "Εικόνα 4" πάρθηκε σε ύψος 400 μέτρων. Αλλά το κολεόπτερο μπορεί να βρεθεί λ.χ. και στα βουνά της Szegzárd 
που δεν φτάνουν σε ύψος τα 250 μέτρα.
Στις πεδιάδες αρχικά δεν υπήρχε. Όμως έκανε σποραδικές εμφανίσεις, σε πεδιάδες, όπως για παράδειγμα στη βόρεια Γερμανία, όπου ο Horion (ειδικευμένος στη διανομή κολεοπτέρων) το 1974, διαπίστωσε την παρουσία της, που προερχόταν από εισαγωγές ξυλείας που περιείχαν προνύμφες· και σωστά πρόβλεψε τη σύντομη εξαφάνιση αυτών των μικρών αποικιών της Ροσάλια στην πεδιάδα.
Στη Γαλλία όμως, σε διάφορες περιοχές η Ροσάλια φαίνεται πως κατακτούσε μια για πάντα την πεδιάδα. Τη συναντάμε σε ύψος λίγων μέτρων πάνω από τη θάλασσα . Εκεί τα θυλικά για την ωοτοκία δεν χρησιμοποιούν την οξιά, αλλά τη σκλήθρα (Alnus sp) τη μελιά (φραξός, Fraxinus sp.), την ιτιά (Salix sp) και άλλα δέντρα.
Σχετικά με τη γεωγραφική εξάπλωση μπορούμε να πούμε, πως η Ροσάλια συναντάται στην Ισπανία , Γαλλία , στη Νότια Γερμανία, στις χώρες του αλπικού τόξου και φτάνει έως και πέρα από τη Μαύρη Θάλασσα μέχρι τα Ουράλια. Για την εξάπλωση προς το νότο αναφέρεται η Κορσική, η δυτική Ιταλία, η Πελοπόννησος και μερικές φορές η Βόρεια Αφρική.
Απειλή και προστασία.
Δυο παράγοντες απειλούν τη Ροσάλια ιδιαίτερα:
Δυο απλά μέτρα αρκούν για τη αντιμετώπιση αυτών των παραγόντων. Πρώτον να μην παραμένει κομμένο ξύλο στις περιοχές όπου συναντάμε το έντομο για αυτό το μικρό χρονικό διάστημα της ωοτοκίας κατά τη διάρκεια του Ιουλίου.
Και δεύτερον να μη κόβονται τα δέντρα που είναι κατάλληλα για την ωοτοκία της Ροσάλια. 
Στην Ελβετία εκτελούνται πειράματα με σκοπό να εξασφαλίζονται τα κατάλληλα δέντρα στα κολεόπτερα. Σε περιοχές, όπου τα ζώα υπάρχουν ακόμα, κομμένοι κορμοί δέντρων τοποθετούνται όρθιοι σε ηλιόλουστα μέρη .
Σε πολλές χώρες η Ροσάλια προστατεύεται από το νόμο εδώ και πολλά χρόνια, λ.χ. στη Γερμανία από το 1936. Δεν πρέπει να ξεχνάμε, πως με τη Ροσάλια προστατεύεται όχι μόνο αυτό το έντομο, αλλά μαζί του και πολλά άλλα, που στο σύνολό τους φροντίζουν για ένα εξισορροπημένο περιβάλλον, όπου καταστέλλεται η υπεραύξηση των βλαβερών εντόμων. Γι'αυτό η Οδηγία 92/43/ΕΟΚ σκοπεύει στη διατήρηση των φυσικών οικοτόπων καθώς και της άγριας πανίδας και χλωρίδας και στη δημιουργία του ευρωπαϊκού δικτύου "Natura 2000 ". Το μεγαλύτερο πλεονέκτημα της Οδηγίας είναι ότι προβλέπει την προστασία ειδών και φυσικών τύπων οικοτόπων (habitats), μέσω ενός δικτύου προστατευόμενων περιοχών. Με αυτόν τον τρόπο επιτυγχάνεται ολοκληρωμένη προστασία της βιοποικιλότητας που είναι και ο βασικός σκοπός της Οδηγίας και του δικτύου "Natura 2000".

</doc>
<doc id="53465" url="https://el.wikipedia.org/wiki?curid=53465" title="Ζαραθούστρα">
Ζαραθούστρα



</doc>
<doc id="53466" url="https://el.wikipedia.org/wiki?curid=53466" title="Ζαρτόστ">
Ζαρτόστ



</doc>
<doc id="53471" url="https://el.wikipedia.org/wiki?curid=53471" title="Πατριάρχης Γρηγόριος Ε΄">
Πατριάρχης Γρηγόριος Ε΄

Ο Γρηγόριος Ε΄ (1746 - 10/22 Απριλίου 1821) διετέλεσε τρεις φορές Πατριάρχης Κωνσταντινουπόλεως, (1797-1798, 1806-1808 και 1818-1821). Αναγνωρίστηκε εθνομάρτυρας, ενώ η Ορθόδοξη Εκκλησία τον ανακήρυξε άγιο τιμώντας τη μνήμη του στις 10 Απριλίου, ημέρα του απαγχονισμού του.
Πρώτα χρόνια.
Γεννήθηκε το 1745 ή 1746 στη Δημητσάνα από φτωχή οικογένεια και το κοσμικό του όνομα ήταν Γεώργιος Αγγελόπουλος. Γονείς του ήταν ο βοσκός Ιωάννης και η Ασημίνα Αγγελοπούλου. Μετά τις βασικές σπουδές στο χωριό του, το 1765 πήγε στην Αθήνα για δύο χρόνια, όπου μαθήτευσε παρά τον Δημήτριο Βόδα, ιεροκήρυκα από τα Ιωάννινα. Το 1767 μετέβη στη Σμύρνη, όπου ένας θείος του που υπηρετούσε νεωκόρος στο ναό του Αγίου Γεωργίου τον βοήθησε να σπουδάσει στο περιώνυμο Γυμνάσιο της πόλης για πέντε χρόνια. Από την παιδική του ηλικία ο Γεώργιος Αγγελόπουλος είχε σχέση με τη Μονή Φιλοσόφου της Αρκαδίας, μέσω της οποίας ενισχύθηκε ο έμφυτος ασκητισμός του. Έτσι, αποσύρθηκε στις Στροφάδες και στην εκεί Μονή του Αγίου Διονυσίου εκάρη μοναχός λαμβάνοντας το όνομα Γρηγόριος.
Στη συνέχεια ο Γρηγόριος, αφού σπούδασε θεολογία και φιλοσοφία στην Πατμιάδα Σχολή υπό τους Δανιήλ Κεραμέα και Βασίλειο Κουταληνό, επέστρεψε στη Σμύρνη κατόπιν πρόσκλησης του τότε Μητροπολίτη Προκόπιου, όπου και χειροτονήθηκε διάκονος και αρχιδιάκονος. Γρήγορα χειροτονήθηκε ιερέας και κατόπιν ανέλαβε πρωτοσύγκελος Σμύρνης, θέση που διατήρησε μέχρι το 1785. Κατά την περίοδο της Διακονίας και Αρχιδιακονίας του στη Σμύρνη, ο Γρηγόριος διατηρούσε αλληλογραφία με τον εκ Δημητσάνας επίσκοπο Μεθώνης Άνθιμο Καράκολο, γνωστό υποκινητή της περιοχής στην ανεπιτυχή επανάσταση των Ελλήνων στα Ορλωφικά. Από την αλληλογραφία εκείνη σώθηκε μια πολύτιμη ιστορικά επιστολή του με ημερομηνία 4 Αυγούστου 1778, όπου θλιμμένος από την ατυχή έκβαση εκείνης της εξέγερσης ενημερώνει τον Άνθιμο ότι 60.000 περίπου Έλληνες από την Πελοπόννησο, μετά τις εκτεταμένες καταστροφές που τους προξένησαν Αλβανοί, έχουν καταφύγει πρόσφυγες στη Σμύρνη και στις γύρω περιοχές, όπου έγιναν πρόθυμα δεκτοί από τους Αγάδες ως εργάτες, επιτρέποντάς τους να δημιουργήσουν οικισμούς, εκκλησίες κ.λπ. και χορηγώντας τους απαλλαγή φόρων για μια δεκαετία. Πολλοί δε εξ αυτών άρχισαν να αναπτύσσουν εμπόριο και μέσα στη Σμύρνη .
Το 1785 ο Προκόπιος εξελέγη Οικουμενικός Πατριάρχης, οπότε την 1η Ιουλίου ο Γρηγόριος χειροτονήθηκε επίσκοπος και τον διαδέχθηκε ως Μητροπολίτης Σμύρνης. Από αυτή τη θέση ανέπτυξε πλούσια δραστηριότητα, η οποία τον έκανε ευρύτερα γνωστό. Έδωσε ιδιαίτερη βαρύτητα στο κήρυγμα και την κοινωνική δράση, ασχολούμενος ιδίως με την παιδεία του ποιμνίου του.
Πατριαρχίες.
Πρώτη Πατριαρχία - εξορία.
Την 1η Μαΐου του 1797, μετά την παραίτηση του τότε Οικουμενικού Πατριάρχη Γερασίμου Γ΄ (1791-1797) λόγω γήρατος, διάδοχός του εξελέγη ομόφωνα ο από Σμύρνης Γρηγόριος, ο οποίος και ανέλαβε στις 9 Μαΐου 1797 ως Γρηγόριος Ε΄.
Η πατριαρχία του συνέπεσε με μια δύσκολη και καθόλου ανέφελη περίοδο. Τα κηρύγματα του Ρήγα Φεραίου άρχιζαν να καλλιεργούν επαναστατικές δράσεις. Παρά ταύτα ο Γρηγόριος, αντιμετωπίζοντας με φρόνηση την κατάσταση, ασχολήθηκε ιδιαίτερα με την κοινωνική δράση προς ανόρθωση της Εκκλησίας και της χριστιανικής κοινωνίας, προχωρώντας και στον έλεγχο κάποιων επισκόπων. Εκτός από τα κηρύγματα του Θείου Λόγου, που επιδιδόταν ο ίδιος, μερίμνησε για την παιδεία, ίδρυσε σχολεία, καθώς και το Πατριαρχικό Τυπογραφείο, από το οποίο και εξέδωσε πλείστα βιβλία. Ο Πατριάρχης τέθηκε επικεφαλής εκστρατείας εναντίον των διαφωτιστικών ιδεών αφορίζοντας πρόσωπα όπως ο Ρήγας Φεραίος, καταδικάζοντας τα νεωτερικά ρεύματα ιδεών και απειλώντας με αφορισμό όσους διάβαζαν ύποπτα βιβλία.
Κατά το έτος της εκλογής του, ο Μέγας Ναπολέων κατέλαβε τα Επτάνησα και ετοίμαζε την εκστρατεία στην Αίγυπτο. Στην εξέλιξη εκείνη ο Τσάρος Παύλος Α΄ της Ρωσίας συμμάχησε με τον Σουλτάνο επί μια διετία (1798-1799). Τότε ο Γρηγόριος απέστειλε εγκύκλιο στους κατοίκους των Ιονίων, με την οποία κατηγορούσε τους Γάλλους για αθεΐα και κακή διοίκηση, ενώ τους συμβούλευε να υποστηρίξουν τις ενωμένες ρωσικές, αγγλικές και οθωμανικές δυνάμεις που θα φτάσουν. Η εγκύκλιος αυτή του 1797 πιστεύεται ότι γράφτηκε με διαταγή του σουλτάνου Σελίμ Γ΄, ο οποίος φοβόταν την επέκταση της Γαλλίας στην ηπειρωτική Ελλάδα. Με μια τέτοια εγκύκλιο είχε εφοδιασθεί και ο Ρώσος ναύαρχος Θεόδωρος Ουσάκωφ στην κατάληψη των Επτανήσων 1799. Το 1798 οι Γάλλοι προσπαθούσαν να ξεσηκώσουν τα παράλια της Ηπείρου σε επανάσταση. Ο Αλή Πασάς των Ιωαννίνων πληροφόρησε σχετικά την Πύλη προθυμοποιούμενος να καταστείλει ο ίδιος την επανάσταση. Η Πύλη, γνωρίζοντας τους σκοπούς του Αλή, ετοίμασε στρατό από την Κωνσταντινούπολη να μεταβεί στην Δυτική Ελλάδα. Ο Γρηγόριος έμαθε τις σχετικές ετοιμασίες από τους ομογενείς και ζήτησε από την Πύλη να μεσολαβήσει ο ίδιος για να σταματήσει τις φημολογούμενες ταραχές. Η Πύλη συμφώνησε και ο Γρηγόριος έστειλε για το σκοπό αυτό στην Άρτα τον πρωτοσύγγελο Ιωαννίκιο Βυζάντιο ο οποίος επέστρεψε στην Κωνσταντινούπολη φέροντας και αναφορά (ιλάμι) του Μουλά της Άρτας που διαβεβαίωνε ότι δεν υπάρχει εξέγερση. Έτσι σώθηκε η Αμβρακία από την εκστρατεία του οθωμανικού στρατού.
Παράλληλα όμως, προς καταστολή του γενικότερου επαναστατικού οργασμού των Ελλήνων, συνελήφθη ο Ρήγας Φεραίος και θανατώθηκε. Ακολούθως, μετά και την αποτυχία του Βοναπάρτη, η Ρωσία διέκοψε τη φιλική στάση της προς την Οθωμανική Αυτοκρατορία, με συνέπεια ο Γρηγόριος να μείνει έκθετος επί του συνεχιζόμενου αναβρασμού. Επωφελούμενοι της κατάστασης εκείνης, επίσκοποι που είχαν προηγουμένως ελεγχθεί αυστηρά από τον Γρηγόριο για πειθαρχικά θέματα, καθώς και πολιτικοί, τον διέβαλαν αυτόν στον Σουλτάνο Σελίμ Γ΄ ως υποκινητή ταραχών, γεγονός που ανάγκασε τον τελευταίο να διατάξει την καθαίρεση και εξορία του Γρηγορίου στη Χαλκηδόνα. Το βεζυρικό διάταγμα της απομάκρυνσής του ανέφερε ότι ήταν άνθρωπος βίαιος και ανίκανος να διατηρήσει τον λαό σε υποταγή.
Έτσι, στις 19 Δεκεμβρίου 1798 εκθρονίστηκε (τυπικά παραιτήθηκε) και εξορίστηκε αρχικά στη Χαλκηδόνα και μετά από μερικούς μήνες στη Δράμα και τη Μονή Παναγίας Εικοσιφοινίσσης. Κατέληξε στη Μονή Ιβήρων του Αγίου Όρους, όπου και παρέμεινε επί μια επταετία. Στη δε θέση του, Πατριάρχης ανέλαβε ο προηγουμένως εκδιωχθείς Νεόφυτος Ζ΄. Κατά τη διάρκεια της παραμονής του στο Άγιο Όρος, ο Γρηγόριος επιδόθηκε στη μελέτη ιερών κειμένων και επισκεπτόμενος τις διάφορες Μονές δίδασκε τους μοναχούς, παρακολουθώντας όμως και τα διάφορα γεγονότα που συνέβαιναν τόσο στην Ευρώπη όσο και στη Κωνσταντινούπολη που διαμόρφωναν νέες εξελίξεις, ιδιαίτερα το 1805, κατά την ένταση του Ρωσο-Γαλλικού ανταγωνισμού. Με παρέμβασή του αντικαταστάθηκαν το 1806, ως ρωσόφιλοι, οι Ηγεμόνες της Μολδοβλαχίας Αλέξανδρος Μουρούζης και Κωνσταντίνος Υψηλάντης και στη θέση τους ανέλαβαν οι Φαναριώτες (γαλλόφιλοι) Αλέξανδρος Ν. Σούτσος και Σκαρλάτος Καλλιμάχης αντίστοιχα. Οι τελευταίοι με τη σειρά τους προέτρεψαν τον τότε Πατριάρχη Καλλίνικο Ε΄ σε παραίτηση υπέρ του Γρηγορίου, γεγονός που συνέβη στις 22 Σεπτεμβρίου του 1806.
Δεύτερη Πατριαρχία - εξορία.
Στις 24 Σεπτεμβρίου του 1806 η Ιερά Σύνοδος της Εκκλησίας της Κωνσταντινούπολης με την παρουσία του Μ. Διερμηνέα Αλέξανδρου Χαντζερή, του Μ. Λογοθέτη Αλέξανδρου Μάνου και αντιπροσώπων των λαϊκών οργανώσεων επανεξέλεξε ομόφωνα Πατριάρχη τον Γρηγόριο Ε΄, ο οποίος και επέστρεψε στη Κωνσταντινούπολη στις 18 Οκτωβρίου, γενόμενος δεκτός με λαϊκό ενθουσιασμό. Και αυτή όμως η πατριαρχία υπήρξε δυσχερέστατη.
Λίγες ημέρες πριν αναλάβει καθήκοντα, η διεθνής σκηνή είχε ανατραπεί. Ο ρωσικός στρατός είχε εισβάλει στη Μολδαβία και τον Δεκέμβριο κηρύχθηκε ο νέος Ρωσικός πόλεμος κατά της Τουρκίας. Μετά την κατάληψη του Βουκουρεστίου από το ρωσικό στρατό, παραμονή των Χριστουγέννων, ο Σουλτάνος Σελίμ Γ΄ κήρυξε επίσημα και εκ μέρους του τον νέο Ρωσοτουρκικό πόλεμο στις 5 Ιανουαρίου του 1807. Την ημέρα αυτή κάλεσε και τον πατριάρχη Γρηγόριο Ε΄ να εκδώσει προς όλους τους Έλληνες «"εκκλησιαστικόν και συμβουλευτικόν γράμμα"» (αντίστοιχο με φετφά) στη δημοτική γλώσσα εναντίον των Ρώσων, συνιστώντας παράλληλα τυφλή υποταγή στον Σουλτάνο.
Πράγματι ο Πατριάρχης υπάκουσε στη σουλτανική εντολή και καλούσε τους Έλληνες να αποφύγουν κάθε σύμπραξη με τους Ρώσους. Για τον λόγο αυτό απέστειλε στον Μοριά τον επίσκοπο Ανδρούσης Ιωσήφ. Ένα μήνα αργότερα, στις 20 Φεβρουαρίου 1807, εμφανίστηκε στην απροετοίμαστη Κωνσταντινούπολη αγγλικός στόλος, αξιώνοντας την άμεση διακοπή κάθε σχέσης της Υψηλής Πύλης με την Γαλλία. Τότε στα άμεσα οχυρωματικά έργα που διέταξε η τουρκική κυβέρνηση, ο Γρηγόριος όχι μόνο προέτρεψε τους Έλληνες να συμμετάσχουν στην κατασκευή τους, αλλά και ο ίδιος συμμετείχε χειρωνακτικά στην ενίσχυση των οχυρώσεων της πόλης κατἀ τη διάρκεια των διαπραγματεύσεων με τον Άγγλο ναύαρχο. Εκτιμώντας ο Σουλτάνος την κίνηση αυτή τίμησε τον Πατριάρχη με πολλά δώρα, ενώ ο αγγλικός στόλος απέπλευσε άπρακτος.
Ενώ φαινόταν η αναταραχή να είχε κοπάσει, περί τον Μάρτιο του 1807 ο Ρώσος ναύαρχος Ντιμίτρι Σενιάβιν διένειμε προκηρύξεις «"Προς τους Χριστιανούς κατοίκους του Οθωμανικού κράτους"». Αυτόν ακολουθώντας πιστά και σε συνεννόηση ο Θεσσαλός αρματωλός Νίκος Τσάρας ή Νικοτσάρας προκάλεσε επανάσταση. Εναντίον αυτού ο Σουλτάνος διέταξε τον Αλή Πασά να σπεύσει για την καταστολή. Ο τελευταίος με ορδές Αλβανών κατέλαβε την Θεσσαλία, ενώ οι Έλληνες επαναστάτες κατέφυγαν στη Σκιάθο, όπου συγκροτώντας στόλο με 70 πλοία ενωμένοι και με άλλους επαναστάτες άρχισαν καταδρομικές επιχειρήσεις στις ακτές της Θεσσαλίας, Μακεδονίας, ακόμα και Μικράς Ασίας, συνεπικουρούμενοι και από πλοία του αγγλικού στόλου. Κατά την εξέλιξη αυτή ο Σουλτάνος κάλεσε τον Γρηγόριο Ε΄ όπως προτρέψει τους Έλληνες επαναστάτες να διαλυθούν. Πράγματι στη πατριαρχική εντολή που ακολούθησε, οι επαναστάτες υπάκουσαν, εκτός τον Νικοτσάρα που παρέμεινε εγκαταλειμμένος στη Σκόπελο.
Στο μεταξύ, στις 29 Μαΐου (1807) στην Κωνσταντινούπολη εκδηλώθηκε πραξικόπημα υπό τον Καμπακτσή Μουσταφά, διοικητή παλαιού στρατού, ο οποίος, ως ενάντιος των μεταρρυθμίσεων, κατέλαβε τα ανάκτορα, έθεσε τον Σουλτάνο Σελίμ Γ΄ υπό περιορισμό και αναβίβασε στο θρόνο τον ξάδελφο του προηγουμένου Μουσταφά Δ΄. Ένα μήνα περίπου αργότερα, η Ρωσία συνομολογεί με την Γαλλία την ιστορική Συνθήκη του Τιλσίτ, με την οποία ουσιαστικά δρομολογούταν αφενός ο διαμελισμός της Οθωμανικής Αυτοκρατορίας και αφετέρου ο απελευθερωτικός αναβρασμός σχεδόν σε όλη τη Βαλκανική.
Αμέσως μετά των παραπάνω άλλοι απεσταλμένοι των Ρώσων μεταβαίνοντας μέσω Σερβίας στον Όλυμπο προκάλεσαν εκεί νέα επανάσταση. Της επανάστασης αυτής ηγήθηκε ο ηρωικός παπάς Ευθύμιος Βλαχάβας, ο οποίος πανέξυπνα συνασπίστηκε με Τούρκους της περιοχής Λάρισας και Τρικάλων κατά του Αλή Πασά. Και σε αυτή την περίπτωση ο Πατριάρχης Γρηγόριος, μετά από αίτημα του Σουλτάνου εξέδωσε ειδικό γράμμα προς τον Ε. Βλαχάβα που πείστηκε τελικά και σταμάτησε την επανάσταση, πλην όμως μετά από προδοσία συνελήφθη από τον Αλή Πασά και υπέστη φρικώδη θάνατο στα Ιωάννινα.
Η αλλαγή των Σουλτάνων δεν επηρέασε τον Γρηγόριο Ε΄ που φέρεται να έχαιρε του γενικού θαυμασμού για την έντονη δράση του. Στη διάρκεια δε της δεύτερης πατριαρχίας του κατόρθωσε να επιτελέσει πολλά έργα, μεταξύ των οποίων ήταν η μέριμνα περί των οικονομικών του Πατριαρχείου, η κοινωνική φιλανθρωπία, η οργάνωση της εσωτερικής ζωής των μοναστηριών, η ρύθμιση ζωής των αρχιερέων και του κλήρου και ιδιαίτερα οι υπέρ της ελληνικής παιδείας και των γραμμάτων ενέργειές του που προκάλεσαν ακόμα και τον έπαινο του Αδ. Κοραή που τις χαιρέτησε ως «"επερχόμενην αναγέννησιν της Ελλάδος"».
Την λαμπρή του όμως αυτή δράση διέκοψε νέο πραξικόπημα που εκδηλώθηκε στις 21 Ιουνίου του 1808, αυτή τη φορά από τον Αγά του Ρουτσούκ (Βουλγαρία), τον Μουσταφά Αλεντάρ Πασά, ή Μουσταφά Μπαϊρακτάρ Πασά, ο οποίος ως υποστηρικτής του Σελίμ Γ΄ καθαίρεσε τον Σουλτάνο Μουσταφά Δ΄. Δεν πρόλαβε όμως να σώσει τον Σελίμ Γ΄ και στο θρόνο αναβίβασε αναγκαστικά τον πρίγκιπα Μαχμούτ, αδελφό του Σουλτάνου Μουσταφά, ως Μαχμούτ Β΄, από τον οποίο και ανέλαβε ο ίδιος δύο ημέρες μετά Μέγας Βεζίρης. Λίγο μετά την ανάληψη των καθηκόντων του, ο Μπαϊρακτάρ αξίωσε την άμεση απομάκρυνση του Γρηγορίου του Ε΄. Έτσι ο τελευταίος αναγκάσθηκε σε νέα παραίτηση στις 10 Σεπτεμβρίου (1808), οπότε και απομακρύνθηκε στη Μονή Μεταμόρφωσης στην Πρίγκηπο και μετά ένα έτος και πάλι στο Άγιο Όρος. Στον πατριαρχικό θρόνο τον διαδέχθηκε ο προηγουμένως παραιτηθείς Καλλίνικος Ε΄.
Και κατά τη δεύτερη εξορία του στο Άγιο Όρος ο Γρηγόριος ο Ε΄ επιδόθηκε στις εκεί προσφιλείς του πνευματικές ασκήσεις και μελέτες επί εννέα χρόνια. Από το ερημητήριό του όμως δεν έπαψε να παρακολουθεί τα δρώμενα της Εκκλησίας και του Γένους. Περί τα μέσα του 1818 τον επισκέφθηκε ο Ιωάννης Φαρμάκης και του ανακοίνωσε τα σχετικά με τη Φιλική Εταιρεία. Μάλιστα, όπως ο ίδιος ο Φαρμάκης αφηγείται «"ο πατριάρχης έδειξεν ευθύς ζωηρότατον ενθουσιασμόν"» και «"ηυχήθη από καρδίας"» υπέρ της επιτυχίας του σκοπού της Εταιρείας. Αρνήθηκε όμως να δώσει τον σχετικό όρκο, λέγοντάς του «"εμένα μ΄ έχετε που μ΄ έχετε"», επικαλούμενος ως κληρικός αδυναμία να ορκιστεί, προσθέτοντας ότι ο όρκος μπορούσε να βλάψει, διότι αν εμφανισθεί το όνομα του Πατριάρχη στα βιβλία της Εταιρείας και αποκαλυφθούν αυτά στη συνέχεια τότε «"θέλει κινδυνεύσει ολόκληρον το έθνος, του οποίου καίτοι εξόριστος προείχε πάντοτε"». Τέλος δε της συνομιλίας εκείνης ο πατριάρχης συμπλήρωσε: «"να προσέξωσι πολύ οι Εταίροι, μήπως βλάψωσιν αντί να ωφελήσωσι την Ελλάδα"».
Τρίτη Πατριαρχία.
Στις 15 Δεκεμβρίου 1818, μετά την παραίτηση του Πατριάρχη Κυρίλλου Στ΄ την προηγουμένη ημέρα, Πατριάρχης εξελέγη για τρίτη φορά ο Γρηγόριος Ε΄, ο οποίος επέστρεψε στην Κωνσταντινούπολη στις 19 Ιανουαρίου του 1819 και ανέλαβε καθήκοντα. Πρώτη ενέργειά του υπήρξε τότε η δημιουργία του φιλανθρωπικού ιδρύματος «"Κιβώτιον του Ελέους"» για την οικονομική βοήθεια των πτωχών και την αποφυλάκιση κρατουμένων για χρέη. Παράλληλα μερίμνησε για την ενίσχυση των νοσοκομείων με οικονομικές εισφορές από τους ναούς, καθώς και για το κήρυγμα του Θείου Λόγου καλώντας προς τούτο στην Κωνσταντινούπολη τον διαπρεπή τότε εκκλησιαστικό ρήτορα Κωνσταντίνο Οικονόμου. Τον Μάρτιο, κατόπιν υπόδειξης του Κωνσταντίνου Κούμα περί της ανάγκης μεταρρύθμισης των διδασκομένων στις σχολές μαθημάτων, ο Γρηγόριος Ε΄ εξέδωσε τον περίφημο συνοδικό τόμο «"Περί των Ελληνομουσείων"» προτρέποντας την μόρφωση των Ελλήνων στη σπουδή της ορθής ελληνικής γλώσσας, σημειώνοντας: «"...και να μη προτιμώσι μαθήματα, δι ών εγεννάτο αδιαφορία και ψυχρότης προς τας εκκλησιαστικάς διατάξεις και προς την αμώμητον ημών πίστιν"». Η έκδοση της παραπάνω «εγκυκλίου» εναντίον των Διαφωτιστών οδήγησε στο κλείσιμο σχολείων της Σμύρνης, των Κυδωνιών, της Χίου και της Μυτιλήνης (Ιησουϊτικών) και το επόμενο έτος προσπάθησε να επιβάλει προληπτική θεολογική λογοκρισία σε όλα τα ελληνικά βιβλιοπωλεία της Κωνσταντινούπολης.
Τον επόμενο χρόνο, (1820) αναμόρφωσε το «"Πατριαρχικόν Τυπογραφείον"», το οποίο είχε ιδρύσει ο ίδιος και το οποίο εξέδιδε πολλά συγγράμματα.
Επανάσταση των Ελλήνων.
Στη διάρκεια της τρίτης του Πατριαρχίας ξέσπασε η Ελληνική Επανάσταση του 1821, η οποία υπήρξε η κρισιμότερη περίοδος του Πατριαρχείου από την Άλωση της Κωνσταντινούπολης. Είναι γεγονός ότι πολύ πριν του έτους αυτού, οι Φιλικοί πολλές φορές χρησιμοποίησαν το όνομα του Πατριάρχη, όπως και του Τσάρου, ζητώντας έτσι κάποια ηθική συνδρομή αλλά και για το ηθικό των μυημένων. Προκειμένου μάλιστα να αποφύγουν τις υποψίες της Υψηλής Πύλης, διακήρυσσαν ότι οι Πελοποννήσιοι που βρίσκονταν στο Ιάσιο αποφάσισαν να ιδρύσουν στην Πελοπόννησο Μεγάλη Σχολή, για την οποία και ο Πατριάρχης Γρηγόριος Ε΄ είχε αποστείλει πολλές επιστολές προς οποιονδήποτε προύχοντα που θα μπορούσε να συνεισφέρει. Υπό το όνομα όμως της Σχολής οι Φιλικοί εννοούσαν την αναμενόμενη επανάσταση.
Στις 30 Ιουλίου του 1819 σε επιστολή του προς τον ηγεμόνα της Μάνης Πετρόμπεη Μαυρομιχάλη, ο Γρηγόριος Ε΄ κάνοντας μνεία περί της Σχολής αυτής αποκαλύπτει την επ´ αυτής έννοια των Φιλικών. Εξ αυτού του γράμματος αποφάσισε στη συνέχεια ο Μαυρομιχάλης να συμμετάσχει στον Αγώνα με όλους τους οπλαρχηγούς της Μάνης. Αλήθεια πάντως είναι ότι με τις επιστολές εκείνες η Φιλική Εταιρεία είχε ενισχυθεί και οικονομικά και αριθμητικά με εγγραφή νέων μελών, όπως και πολλών κληρικών. Αλλά και άλλοι εγκύκλιοι που αφορούσαν την «Κιβωτό του Ελέους» οι Φιλικοί τις χρησιμοποίησαν κατάλληλα.
Ο Πατριάρχης δεν εκδήλωσε ποτέ δημόσια τη θέση του απέναντι στη Φιλική Εταιρεία, αλλά ούτε και οι επιστολές που έστελνε την εποχή εκείνη θα μπορούσαν να γίνουν ευρύτερα γνωστές ακόμα και στους μυημένους. Ο ίδιος μάλιστα φέρεται να δήλωνε «"Γνωρίζων...δεν ήθελον γίνει προδότης του έθνους μου. Αλλά δια τούτο δεν θέλω να γνωρίζω τίποτε εκ των πολιτικών, δια να μη γίνω επίορκος, ή ψεύστης, εαν εξεταζόμενος ηρνούμην"». Πολλοί όμως, εκτός των κατακριτών του, ήταν και εκείνοι που θεωρούσαν ότι ενεργούσε με ιδιαίτερα μεγάλη περίσκεψη απέναντι στον Σουλτάνο. Οι περισσότεροι ιστορικοί συμφωνούν ότι ο Γρηγόριος γνώριζε για τη Φιλική Εταιρεία και άλλοι ισχυρίζονται ότι του ζητήθηκε να γίνει μέλος. Ο ίδιος ανεχόταν την Εταιρεία αλλά δεν δέχτηκε να γίνει μέλος της για ιδεολογικούς και πολιτικούς λόγους, καθώς η Εταιρεία εκπροσωπούσε τις ιδέες που από το β' μισό του 18ου αιώνα αντιστρατευόταν η Εκκλησία ως ασύμβατες με την κοσμοθεωρία της. Πολιτικά, η συμμετοχή του θα έθετε σε κίνδυνο όχι μόνο μεμονωμένους ιεράρχες αλλά κυρίως το θεσμό του Πατριαρχείου. Οι συνέπειες τυχόν συμμετοχής του στην Εταιρεία θα μπορούσαν να είναι καταστροφικές για όλους τους Έλληνες, μια θυσία που δεν μπορούσαν να την αναλάβουν. Ωστόσο, δεν έδωσε πληροφορίες στις οθωμανικές αρχές για τις δραστηριότητές της. Αυτή η στάση παραλληλίζεται με τη στάση του Αρχιεπισκόπου Δαμασκηνού στη διάρκεια του Β΄ Παγκοσμίου Πολέμου .
Τον Απρίλιο του 1820 τον Πατριάρχη Γρηγόριο Ε΄ επισκέφθηκε στην Κωνσταντινούπολη ο διερχόμενος από εκεί για την Αγία Πετρούπολη Ιωάννης Παπαρρηγόπουλος, ο οποίος και του επέδωσε επιστολή του Παλαιών Πατρών Γερμανού που ρωτούσε «"Τι πρέπει να κάμουν και πως πρέπει να φερθούν"». Ο Γρηγόριος φέρεται να είπε στον κομιστή «"Περιττόν να μας ζητούν συμβουλή δια πράγματα τα οποία γνωρίζουν. Χρεωστούμεν να ποιμαίνωμεν καλώς τα ποίμνιά μας και χρείας τυχούσης να κάμωμε όπως έκαμεν ο Ιησούς δι΄ ημάς δια να μας σώσει"». Παράλληλα έδωσε και επιστολή προς τον πρίγκιπα Αλέξανδρο Υψηλάντη στην οποία επαναλάμβανε τη λέξη «"φρόνησις, φρόνησις, φρόνησις"». Σε άλλη δε επιστολή προς Ιωάννη Ζωσιμά έγραφε «"βοήθεια, βοήθεια, βοήθεια"». Αμφότεροι όμως, έχοντας παρεξηγήσει τις λέξεις, διαμήνυσαν δια του Παπαρρηγόπουλου που επανέκαμψε στην Πόλη, ο μεν Υψηλάντης ότι υπάρχει έτοιμο πλοίο για να μεταφέρει τον Πατριάρχη στην Οδησσό ή Πελοπόννησο, ο δε Ζωσιμάς ότι αποστέλλει χρήματα για την φυγή του Πατριάρχη. Τότε ο Γρηγόριος εξήγησε ότι με τις συνθηματικές λέξεις ήθελε να επιστήσει την προσοχή των Φιλικών, για δε τα χρήματα του Ζωσιμά θα δοθούν στον Αγώνα, όσο για το πλοίο μόνο νεκρόν θα μπορούσε να τον μεταφέρει αλλού.
Θα μπορούσε όμως να είχε φύγει, όπως τον παρακάλεσε και ο Παπαρρηγόπουλος. Μάλιστα όταν ο Παπαρρηγόπουλος τον ενημέρωσε ότι πολύ σύντομα θα ξεσπούσε η επανάσταση, ο πατριάρχης φέρεται να δήλωσε ότι ήταν φρονιμότερο να περιμένουν ένα ρωσοτουρκικό πόλεμο προσθέτοντας «"Λυπούμαι, μήπως η πατρίς πάθει όσα έπαθε και άλλοτε"». Κατά τον Πατριάρχη, η επανάσταση έπρεπε να ξεκινούσε αργότερα μετά την καταστροφή του Αλή πασά και μάλιστα από την Πελοπόννησο και όχι από την Μολδοβλαχία.
Μετά την εκδήλωση της επανάστασης του Υψηλάντη στη Βλαχία, άρχισαν μαζικές διώξεις κατά των χριστιανών της Κωνσταντινούπολης, με σφαγές και φυλακίσεις. Μεταξύ των άλλων φυλακίστηκαν ή εκτελέστηκαν πολλοί επίσκοποι, όπως ο Εφέσου Διονύσιος Καλλιάρχης, ο οποίος απαγχονίστηκε πρώτος «κατά την οδόν ιχθυοπωλείου (Μπαλούκ-παζάρ)», φυλακίστηκαν οι Νικομηδείας Αθανάσιος και Δέρκων Γρηγόριος, ο Αγχιάλου Ευγένιος, ενώ ο Σουλτάνος διέτασε τον Πατριάρχη να στείλει και άλλους για φυλάκιση. Μέσα σε αυτές τις συνθήκες («"υπό την δαμόκλειαν σπάθην την κρεμαμένην ... επί της κεφαλής του ελληνικού πληθυσμού της Κωνσταντινουπόλεως"») ο Πατριάρχης, επικεφαλής συνόδου αρχιερέων και λαϊκών, αναγκάστηκαν να εκδώσουν δύο αφορισμούς. Αυτοί υπογράφονται από 21 αρχιερείς του Πατριαρχείου, αλλά στην σύνοδο που έλαβε την απόφαση συμμετείχαν και λαϊκοί προύχοντες της Κωνσταντινούπολης, όπως ο πρώην ηγεμόνας της Βλαχίας Σκαρλάτος Καλλιμάχης, ο μεγάλος διερμηνέας της Πύλης Κων. Μουρούζης, ο αδελφός του, διερμηνέας του στόλου Νικ. Μουρούζης, ηγέτες των συντεχνιών κ.ά., συνολικώς 72 άτομα. Οι μεν λαϊκοί αποφάσισαν να υποβάλουν αναφορά αποκήρυξης της επανάστασης και δήλωση υποταγής με αναφορές στην «συνήθη καλοκαγαθία του σουλτάνου», οι δε ιερωμένοι να συνθέσουν την πράξη αφορισμού. Δεν είναι ακριβώς γνωστές οι ημερομηνίες που υπεγράφησαν οι αφορισμοί. Πολλοί ιστορικοί εκτιμούν ότι έγινε την 23η Μαρτίου. Ο πρώτος αφορισμός συνοδευόταν από διαβιβαστική πατριαρχική επιστολή, την οποία μερικοί συγγραφείς εκλαμβάνουν επίσης ως αφοριστικό έγγραφο και έτσι αναφέρονται σε συνολικά τρείς αφορισμούς, ενώ ουσιαστικά πρόκειται για δύο. Οι οθωμανικές αρχές, αφού επέβαλαν στον Πατριάρχη την έκδοση των εν λόγω αφορισμών, είχαν τοποθετήσει στο περιβάλλον του Τουρκοκρητικούς που γνώριζαν την ελληνική γλώσσα ώστε να παρακολουθούν τις εργασίες των συνόδων και τα κείμενα. Φαίνεται ότι ο πρώτος αφορισμός που περιοριζόταν στην επαρχία της Ουγγροβλαχίας δεν ικανοποιούσε τον Σουλτάνο και τον "σεϊχουλισλάμ", οι οποίοι επέβαλαν και δεύτερο αφορισμό που να περιλαμβάνει όλους τους χριστιανούς της Αυτοκρατορίας. Εκτιμάται ότι ο δεύτερος αυτός αφορισμός εκδόθηκε την Κυριακή 27 Μαρτίου. Εξέταση του κειμένου του δεύτερου αφορισμού αποδεικνύει ότι έγινε προσπάθεια ώστε το δεύτερο κείμενο να είναι διπλωματικό και να αφήνει κενά ως προς την θεολογική ερμηνεία του. Για παράδειγμα, δεν επαναλαμβάνει τις κατάρες του πρώτου, και ενώ στον πρώτο αφορισμό αναφέρεται «αφωρισμένοι υπάρχουσι», στο δεύτερο η έγκλιση γίνεται ευκτική μέλλοντος «αφωρισμένοι υπάρχοιεν». Ο πρώτος αφορισμός αναφέρει ότι «"Ὑπεγράφη συνοδικῶς ἐπὶ τῆς ἁγίας Τραπέζης"». Ο ίδιος ο Υψηλάντης, έχοντας προβλέψει το ενδεχόμενο, καθησύχαζε με επιστολή του της 29ης Ιανουαρίου τον Θεόδωρο Κολοκοτρώνη ότι «"ο μεν Πατριάρχης βιαζόμενος παρά της Πόρτας σας στέλλει αφοριστικά και εξάρχους παρακινώντας σας να ενωθήτε με την Πόρτα, εσείς όμως να τα θεωρείτε ταύτα ως άκυρα, καθότι γίνονται με βία και δυναστείαν και άνευ θελήσεως του πατριάρχου".
Γενικώς οι απόψεις και οι κρίσεις που διατυπώθηκαν για το θέμα, κατατάσσονται σε 4 κατηγορίες. Η πρώτη υποστηρίζει ότι πρόκειται για πραγματικό αφορισμό και είναι προϊόν συνειδητής τουρκόφιλης και αντεπαναστατικής θέσης του Πατριάρχη και των λοιπών συνοδικών. Υποστηρικτές αυτής της άποψης είναι κυρίως οι Π. Πιπινέλης, Γ. Κορδάτος και Γ. Καρανικόλας και διάφοροι μαρξιστές ιστορικοί. Η δεύτερη άποψη δέχεται ότι ο αφορισμός είναι πραγματικός (δηλ. έγκυρος) αλλά έγινε υπό την απειλή βίας. Αυτή υποστηρίζεται από αγωνιστές της Επανάστασης και μεταγενέστερους ιστορικούς. Για παράδειγμα, ο Αναστ. Εμμ. Παπάς σε επιστολή του προς τον αδελφό του Αθανάσιο, την 18 Απριλίου 1821 γράφει «Οι εξορκισμοί δεν έχουν πέραση, διότι είναι φτιαγμένοι κατά διαταγήν του Σουλτάνου». Το ίδιο υποστηρίζουν οι Ι. Φιλήμων, Τ. Γκόρντον, Μ. Οικονόμου, Τζ. Φίνλεϋ, Απ. Βακαλόπουλος και άλλοι. Η τρίτη άποψη δέχεται επίσης ότι ο αφορισμός είναι πραγματικός, αλλά ανακλήθηκε λίγο αργότερα. Την παράδοση αυτή αναφέρουν ο Ι. Φιλήμων, ο Σπηλιάδης, ο Γ. Πιλάβιος στη βιογραφία του Γρηγορίου (1872), ο Μ. Οικονόμου και νεώτεροι μελετητές. Σύμφωνα με αυτή, ο αφορισμός ανακλήθηκε σε μυστική τελετή το ίδιο βράδυ ή τη Μ. Δευτέρα ή τη Μ. Παρασκευή. Κατά την τέταρτη άποψη ο αφορισμός είναι «οικονομικός» (εισαγωγικά συγγραφέα) ή εικονικός, προς το θεαθήναι και όχι πραγματικός. Αυτή η εκδοχή υποστηρίζεται από τον Ι. Φιλήμονα, Ι. Χατζηφώτη και άλλους. Σύμφωνα με τον Τάκη Κανδηλώρο, βιογράφο του Πατριάρχη, ο Γρηγόριος «"ως αντιπρόσωπος του Χριστού ουδέποτε έπρεπεν να υπογράψει έγγραφον εις το οποίον δεν επίστευεν. Αλλ' ως αρχηγός κινδυνεύοντος έθνους ώφειλε να στέρξει μέτρον, όπερ έστω και προσωρινώς έσωζε τους ανίσχυρους και εμπεπιστευμένους αυτώ πληθυσμούς εκ της σφαγής"» και έδρασε εκβιαζόμενος. Ο Ιωάννης Κολιόπουλος χαρακτηρίζει τον αφορισμό «μνημείο της εκκλησιαστικής γλώσσας που είχε φιλοτεχνήσει η Ανατολική Ορθόδοξος Εκκλησία τους αιώνες της τουρκικής κυριαρχίας» και τον ερμηνεύει στο συγκείμενο της αναγνώρισης από την Εκκλησία της νομιμότητας του καθεστώτος του Σουλτάνου, του οποίου αποτελούσε οργανικό τμήμα, και της εναντίωσης στον ευρωπαϊκό προσανατολισμό του εθνικού κινήματος των Ελλήνων. Ο Τάκης Σταματόπουλος θεωρεί ότι ο Πατριάρχης αντέδρασε στην επανάσταση και αναφέρει πως «"μ' αλλεπάλληλα έγγραφά του και αφορισμούς συνιστούσε πάντα πίστη και τυφλήν υποταγή στους Τούρκους"».
Σε επιστολή του προς τον επίσκοπο Σαλώνων Ησαΐα της 28ης Δεκεμβρίου 1820, ο Γρηγόριος Ε΄ έγραφε: «"...Κρυφά υπερασπίζου αυτόν (σσ. Η του Παπανδρέου πράξις πατριωτική), εν φανερόν δε άγνοια υποκρίνου, έστι δε ότε και επίκρινε τοις θεοσεβέσι αδελφοίς και αλλοφύλοις ιδία. Πράυνον βεζύρην λόγοις και υποσχέσεσιν αλλά μη παραδοθήτω εις λέοντος στόμα. Άσπασον συν ταις εμαίς ευχαίς τους ανδρείους αδελφούς, προτρέπον εις κρυψίνοιαν δια τον φόβον των Ιουδαίων"». Σώζονται επίσης και επιστολές του του Μαρτίου 1821 προς τους επισκόπους Βλαχίας, Παλαιών Πατρών Γερμανό, Τριπόλεως και Αμυκλών Δανιήλ στις οποίες τους παρότρυνε να συνεχίσουν την πολιτική «ειλικρινούς ευπειθείας και υποταγής [...] εις την κραταιάν βασιλείαν».
Απαγχονισμός.
Εν τω μεταξύ ο Σουλτάνος, υπό την πίεση ακραίων μουσουλμανικών διαδηλώσεων κατά των Ελλήνων, ζήτησε από τον Σεϊχουλισλάμη Χατζή Χαλίλ να εκδώσει διαταγή (φετouά) σχετικά με τη γενική σφαγή των Ελλήνων της Κωνσταντινούπολης. Ο Χατζή Χαλίλ, ύστερα από διαβουλεύσεις με τον Γρηγόριο, ο οποίος του ξεκαθάρισε πως ο ίδιος και το Γένος ήταν αμέτοχοι στην επανάσταση, και βασιζόμενος σε ένα εδάφιο του Κορανίου, αρνήθηκε να εκδώσει τη φετφά τoυ Σουλτάνου, ο οποίος εξοργισμένος τον τιμώρησε με θάνατο και θεώρησε υπεύθυνο και τον Γρηγόριο Ε'.
Σύμφωνα με τον πανηγυρικό που εκφώνησε για τον Πατριάρχη το 1853 ο Γεώργιος Τερτσέτης, όπως αυτός μεταφέρεται από τον ανιψιό του Πατριάρχη, ο Γρηγόριος Ε' απέρριψε προτάσεις υπαλλήλων ξένων πρεσβειών να εγκαταλείψει την Κωνσταντινούπολη λέγοντας: «"Μη με προτρέπετε εις φυγήν, μάχαιρα θα διέλθη τας ρύμας της Κωνσταντινουπόλεως και των λοιπών πόλεων των χριστιανικών επαρχιών. Υμείς επιθυμείτε, εγώ μετημφιεσμένος να καταφύγω...ουχί! Εγώ δια τούτω είμαι πατριάρχης, όπως σώσω το έθνος μου...ο θάνατός μου ίσως επιφέρει μεγαλυτέραν οφέλειαν από την ζωή μου...Ναι, ας μη γίνω χλεύασμα των ζώντων. Δε θα ανεχτώ ώστε εις τα οδούς της Οδησσού, της Κέρκυρας και της Αγκώνος, διερχόμενον εν μέσω των αγύιων, να με δακτυλοδεικτούσι λέγοντες, Ιδού έρχεται ο φονεύς πατριάρχης"».
Μετά τη λειτουργία του Πάσχα (10 Απριλίου 1821) ο Γρηγόριος συνελήφθη, κηρύχθηκε έκπτωτος και φυλακίστηκε. Το απόγευμα της ίδιας μέρας απαγχονίστηκε στην κεντρική πύλη του Πατριαρχείου, όπου παρέμεινε κρεμασμένος για τρεις ημέρες, εξευτελιζόμενος από τον όχλο.
Κατόπιν, μια ομάδα τριών Εβραίων αγόρασαν το πτώμα του, το περιέφεραν στους δρόμους και το έριξαν στον Κεράτιο κόλπο. Τα ονόματα των τριών αυτών Εβραίων ήταν Μουτάλ, Μπιταχί και Λεβύ. Τη σκηνή της περιφοράς του σκηνώματος από τους τρεις Εβραίους έχει αποδώσει παραστατικά σε πίνακά του ο Γερμανός ζωγράφος Πέτερ φον Ες. Ένας Κεφαλονίτης πλοίαρχος, ονόματι Νικόλαος Σκλάβος, βρήκε το σκήνωμα και το μετέφερε στην Οδησσό, όπου και ετάφη στον ελληνικό ναό της Αγίας Τριάδος. Το συγκλονιστικό επικήδειο λόγο εκφώνησε ο ιεροκύρηκας Κωνσταντίνος Οικονόμος, λόγος που μεταφράστηκε άμεσα στα Ρωσικά, καθαρογράφηκε και προκάλεσε αίσθηση στη ρωσική πρωτεύουσα Αγία Πετρούπολη. Το σκήνωμα του Πατριάρχη Γρηγορίου μεταφέρθηκε τιμητικά στην Αθήνα, 50 χρόνια μετά, και έκτοτε φυλάσσεται σε μαρμάρινη λάρνακα στο Μητροπολιτικό Ναό Αθηνών.
Η κεντρική πύλη του Πατριαρχείου, όπου απαγχονίστηκε ο Γρηγόριος Ε΄, παραμένει κλειστή και σφραγισμένη μέχρι και σήμερα, σε ένδειξη τιμής. Στο Πατριαρχείο εισέρχεται κανείς έκτοτε μόνο από τις πλάγιες πύλες.
Το μαρτύριο των αρχιερέων.
Την ίδια ημέρα - 10 Απριλίου - μετά τον απαγχονισμό του Γρηγορίου Ε΄, στο πλαίσιο των σουλτανικών αντιποίνων, οι μητροπολίτες Αγχιάλου Ευγένιος, Εφέσου Διονύσιος, Νικομήδειας Αθανάσιος, Δέρκων Γρηγόριος, Θεσσαλονίκης Ιωσήφ, Αδριανουπόλεως Δωρόθεος, Τυρνόβου Ιωαννίκιος συνελήφθησαν από τις οθωμανικές αρχές και φυλακίσθηκαν στις φυλακές του Μποσταντζή της Κωνσταντινούπολης. Ακολούθως ο Αγχιάλου Ευγένιος μεταφέρθηκε στην Πύλη του Γαλατά δίπλα στην ομώνυμη γέφυρα και οι Νικομήδειας Αθανάσιος και Εφέσου Διονύσιος σε άλλα σημεία της πόλης, όπου και απαγχονίστηκαν. Στο στήθος τους τοποθετήθηκε επιγραφή που τους χαρακτήριζε προδότες και αποστάτες. Τα σώματά τους παρέμειναν κρεμασμένα επί τριήμερο, μετά την αποκαθήλωσή τους, αφού σύρθηκαν και διαπομπεύθηκαν ατιμωτικά στους δρόμους της πόλης από τουρκικό όχλο αλλά και Εβραίους στη συνέχεια ρίχτηκαν στη θάλασσα. Λίγες ημέρες μετά ανασύρθηκαν από κάποιους ευσεβείς Χριστιανούς όπου και τάφηκαν κάποια στο Επταπύργιο και άλλα σε κοντινό νησί απροσδιόριστου σημείου.
Ακολούθησαν, στις 3 Ιουνίου 1821, οι απαγχονισμοί των υπόλοιπων φυλακισμένων μητροπολιτών σε διαφορετικά σημεία της Κωνσταντινούπολης: του μητροπολίτη Τυρνόβου Ιωαννικίου στο Αρναούτκιοϊ, του μητροπολίτη Αδριανουπόλεως Δωροθέου στο Μέγα Ρεύμα, του μητροπολίτη Θεσσαλονίκης Ιωσήφ στο Νεοχώρι και τέλος του μητροπολίτη Δέρκων Γρηγορίου στα Θεραπειά.
Αντιδράσεις.
Μετά την εκτέλεση του Πατριάρχη, ο Ρώσος πρέσβης στην Κωνσταντινούπολη βαρώνος Στρογγάνωφ διαμαρτυρήθηκε στο όνομα των Χριστιανών υπηκόων του Σουλτάνου, οι οποίοι σύμφωνα με τη συνθήκη του Κιουτσούκ Καϊναρτζή βρίσκονταν υπό την προστασία του αυτοκράτορα της Ρωσίας, ότι η Πύλη μετέτρεπε τον πόλεμο σε θρησκευτικό, αλλά και για το εμπάργκο στα σιτοφόρα πλοία που έπληττε το εμπόριο στα στενά και απείλησε με αποχώρηση από την Πόλη. Ο Βρετανός πρεσβευτής επέλεξε να ακολουθήσει τη γραμμή της εμπιστοσύνης στην Πύλη και ισχυριζόμενος ότι επρόκειτο για εσωτερικό θέμα της αυτοκρατορίας, επέλεξε να μην εξετάσει επιστολές του Πατριάρχη προς μητροπολίτες της Πελοποννήσου τις οποίες η Πύλη παρουσίαζε απόδειξη της ανάμιξης του Γρηγορίου στη εξέγερση. Τελικά ο Τσάρος Αλέξανδρος απέστειλε αυστηρό τελεσίγραφο στο Σουλτάνο, που παραδόθηκε στις 18 Ιουλίου, αλλά δεν εξέτασε το ενδεχόμενο ανάληψης στρατιωτικής δράσης.
Διαφωτιστές, όπως ο Κοραής, υποδέχτηκαν με ανακούφιση την εκτέλεση του Πατριάρχη εξαιτίας φημών που υπήρχαν για σχέδιο εξόντωσής τους από την Εκκλησία και της πολιτικής αναγνώρισης της οθωμανικής νομιμότητας που ακολουθούσε η Εκκλησία.
Αναγνώριση - Τιμές - Αγιοκατάταξη.
Το 1871 τα οστά του Γρηγορίου μεταφέρθηκαν από την Οδησσό στην Αθήνα και εναποτέθηκαν σε μαρμάρινη λάρνακα που βρίσκεται μέχρι και σήμερα στη Μητρόπολη Αθηνών. Στην οπίσθια όψη της λάρνακας υπάρχει η επιγραφή:
Τον επόμενο χρόνο, το 1872, με δαπάνη του Γεωργίου Αβέρωφ, ο γλύπτης Γεράσιμος Φυτάλης φιλοτέχνησε ανδριάντα του, ο οποίος τοποθετήθηκε δεξιά της εισόδου του Πανεπιστημίου Αθηνών. Η συμπερίληψη του Πατριάρχη στο πάνθεον των ηρώων της Επανάστασης συνδεόταν με την ταύτιση Ελληνισμού και Ορθοδοξίας, το αίτημα για εθνική ενότητα και την αλυτρωτική διάθεση της εποχής. Στις 8 Απριλίου 1921 αγιοκατατάχθηκε επίσημα από την Εκκλησία της Ελλάδος.
Έργο.
Ο Γρηγόριος Ε΄ ενδιαφέρθηκε ιδιαίτερα για θέματα παιδείας. Μετέφρασε και εξέδωσε τους «'» του Ιερού Χρυσοστόμου. Επίσης εξέδωσε στο πατριαρχικό τυπογραφείο τα «'» του Μεγάλου Βασιλείου, εξήγηση των ομιλιών του στη Εξαήμερο και άλλα έργα, όλα σε γλώσσα απλουστευμένη, προκειμένου να γίνεται κατανοητή.
Εκτός των θεμάτων Παιδείας, ασχολήθηκε με τη στέγαση του Οικουμενικού Πατριαρχείου και διαρρύθμισε τον Πατριαρχικό Ναό του Αγίου Γεωργίου. Παρά το βραχυχρόνιο της πατριαρχίας του, εξέδωσε πλήθος τόμων, σιγιλίων, εγκυκλίων και επιστολών, μέσα από τις οποίες διαφαίνεται η σταθερή του προσήλωση στους εκκλησιαστικούς κανόνες και την παράδοση. Υπήρξε ο ίδιος πρότυπο ήθους προς τους κληρικούς και το λαό, επέδειξε χρηστή οικονομική διαχείριση επιλύοντας πολλά προβλήματα, αλλά πήρε και αποφάσεις που τακτοποιούσαν χρονίζοντα κοινωνικής φύσεως θέματα, όπως αυτά των αρραβώνων και της προίκας, των γάμων και διαζυγίων, και άλλα.

</doc>
<doc id="53472" url="https://el.wikipedia.org/wiki?curid=53472" title="Ζίου Ζίτσου">
Ζίου Ζίτσου

Το ζίου ζίτσου (ιαπωνικά: 柔術 jūjutsu , αγγλικά: juu jutsu, ορθή προφορά: ζιου ζιτσου) είναι μία πολύπλευρη πολεμική τέχνη που, που επιτρέπει στον ασκούμενο να είναι σε θέση να αντεπεξέλθει σε οποιαδήποτε κατάσταση άμυνας ή επίθεσης και γενικά κοντινής μάχης. Κάποιος που γνωρίζει αυτήν την πολεμική τέχνη, είναι ικανός να αντιμετωπίσει πάσης φύσεως αντιπάλους, καθώς και να είναι σε θέση να υπερασπιστεί ένα άλλο άτομο. Περιλαμβάνει γροθιές, λακτίσματα, κλειδώματα, ρίψεις αλλά και έλεγχο του αντιπάλου στο έδαφος αλλά και από όρθια θέση. Επίσης μπορεί να περιλαμβάνει και όπλα. Είναι επίσης γνωστό και ως γιαβάρα ή τάι τζούτσου (που σημαίνει «σωματική» τέχνη).
Το ζίου ζίτσου ήταν η πολεμική τέχνη που γνώριζαν οι περιβόητοι πολεμιστές της Ιαπωνίας, Σαμουράι, οι οποίοι δραστηριοποιήθηκαν στην Ιαπωνία από τον 12ο αιώνα μέχρι και τον 19ο αιώνα. Σήμερα είναι μια ευρέως διαδεδομένη πολεμική τέχνη, η οποία κερδίζει όλο και περισσότερους οπαδούς. 
Η πολεμική τέχνη του ζίου ζίτσου, έχει αρκετά παράγωγα όπως το τζούντο, το αϊκίντο, βραζιλιάνικο ζίου ζίτσου, το σάμπο, μπαρτίτσου κτλ. Όταν ($_$)($αναφερόμαστε στην τέχνη, με το όνομα αυτό, εννοούμε την ιαπωνική τέχνη των πολεμιστών Σάμουραϊ και όχι κάποιο άλλο συγγενές στυλ ή άθλημα.
Ετυμολογία.
Το ζίου ζίτσου σαν λέξη, είναι συνδυασμός της λέξης τζου, που σημαίνει ευγένεια, απαλότητα καθώς και ευλυγισία-ευκαμψία. Το δεύτερο συνθετικό είναι το τζούτσου, το οποίο σημαίνει τέχνική, τέχνη αλλά και ικανότητα. 
Έτσι αρκετοί ερμηνεύουν τη φράση ζίου ζίτσου, ως την ευγενική τέχνη, την τέχνη της απαλότητας, την άοπλη τέχνη της αυτοάμυνας ή και ως τέχνη και ικανότητα της ευλυγισίας και ευκαμψίας. Αν και οι παραπάνω ερμηνείες δεν είναι λανθασμένες, αποτυγχάνουν να περιγράψουν σε μεγάλο βαθμό τις τεχνικές πτυχές της τέχνης. Για παράδειγμα, την περίοδο Έντο, υπήρχαν σχολές που ενείχαν την φιλοσοφία του χειρισμού της δύναμης μέσω της απαλότητας, αλλά αυτό δεν ήταν καθολικό, διότι κάποιες άλλες σχολές δίδασκαν την τέχνη με τρόπο σκληρό, μέσω της πάλης και της δύναμης.
Επίσης ο όρος άοπλη τέχνη δεν είναι απόλυτα σωστός, διότι κανείς δεν υπαγορεύει πως ο ασκούμενος στην τέχνη αυτή είναι άοπλο
Όταν δύο πολεμιστές Σαμουράι έρχονταν σε κοντινή απόσταση ο ένας από τον άλλο, ή χρήση των μακρών όπλων, όπως δόρατα και μεγάλα ξίφη, γινόταν δύσκολη. Σε αυτή τη φάση της μάχης, προσπαθούσαν μέσω αρπαγών και ωθήσεων να χρησιμοποιήσουν αποτελεσματικά τα ξιφίδια τους. Έτσι γεννήθηκε ή πρώτη μορφή του Τζου-Τζούτσου, που ονομάζεται Γιορόι Κουμιούτσι (πάλη με πανοπλία, ένοπλη ή μη).Ένας παράγοντας που επηρέασε την Κλίση της τέχνης αυτής στην πάλη, ήταν οι πανοπλίες που έφεραν πάντα στη μάχη οι Σαμουράι, καθώς το μεγαλύτερο μέρος του σώματος ήταν προστατευόμενο από αυτές, τα χτυπήματα δεν ήταν ιδιαίτερα αποτελεσματικά. Πάντως ακόμα και σε αυτό το στάδιο, χρησιμοποιούνταν τεχνικές χτυπημάτων.
Οι τεχνικές διδάσκονταν συνήθως από έναν βετεράνο, που είχε μεγάλη πείρα στα πεδία των μαχών, στους νεότερους πολεμιστές. Έτσι η διδασκαλία αποσκοπούσε αποκλειστικά στο να καταρτίσει τους νεότερους Σαμουράι, με αποτελεσματικές τεχνικές που ήδη είχαν εφαρμοστεί σε μάχες.
Με το πέρασμα του χρόνου, άρχισαν να συστηματοποιούνται οι διάφορες τεχνικές από διάφορους δασκάλους-βετεράνους, με αποτέλεσμα να έχουμε τις πρώτες σχολές.
Στις σχολές αυτές τους πρώτους αιώνες ήταν σπάνιο να διδάσκεται μόνο ζίου ζίτσου. Συνήθως το ζίου ζίτσου ήταν ένα μέρος των πολεμικών τεχνών που διδάσκονταν, όπως ξιφασκία, δόρυ, τόξο κ.α..
Με τον καιρό όμως οι σχολές άρχισαν να ειδικεύονται περαιτέρω σε κάποιο κλάδο, με αποτέλεσμα να έχουμε σχολές με έμφαση στην ξιφασκία, στο δόρυ ή στο ζίου ζίτσου.
Μερικές παλιές σχολές που έχουν επιβιώσει μέχρι σήμερα είναι: Τακενόουτσι Ρύου, Αράκι Ρύου, Γιαγκίου Σίγκαν Ρύου και Κουκίσιν Ρύου.
Τον δέκατο έκτο αιώνα στην Ιαπωνία, τερματίστηκαν οι εμφύλιες συρράξεις για τον έλεγχο της χώρας, με την ανάδειξη του τρίτου και τελευταίου ενοποιητή της Ιαπωνίας, Σογκούν Τογκουγκάβα Ιεγιάσου, οι σχολές πολεμικών τεχνών γνώρισαν μια νέα άνθηση. Σε αυτή την περίοδο που οι μάχες εκ παρατάξεως δεν ήταν πια μέρος της καθημερινότητας, άρχισε να δίνεται έμφαση στην αυτοάμυνα (καθώς και στην φιλοσοφία), απευθυνόμενη σε ανθρώπους που δεν έφεραν πανοπλία. Έτσι πολλές σχολές Τζου-Τζούτζου προσάρμοσαν τις τεχνικές τους σύμφωνα με τις επιταγές της συγκεκριμένης περιόδου. Αυτό όμως δεν σήμαινε πως θα ξεχνούσαν τις παλαιότερες τεχνικές (πάλη με πανοπλία, Γιορόι Κουμιούτσι, πάλη με ξιφίδιο, Τόριτε Κογκουσόκου κτλ). Οι τεχνικές αυτής της περιόδου χαρακτηρίζονται από ευρεία χρήση χτυπημάτων. 
Το όνομα «ζίου ζίτσου» άρχισε να χρησιμοποιείται τον δέκατο έβδομο αιώνα, στην αρχή από λίγες σχολές. Με πάροδο του χρόνου όμως, κατέληξαν αρκετές διάσημες σχολές να χρησιμοποιούν αυτό το όνομα.
Τον δέκατο ένατο αιώνα έγιναν μεγάλες πολιτικές και κοινωνικές αλλαγές στην Ιαπωνία. Η μεγαλύτερη ήταν η επαναφορά της εξουσίας στον αυτοκράτορα και ταυτόχρονη πτώση του σογκούν καθώς και κατάργηση της τάξης των Σάμουραι. Εξαιτίας του τελευταίου γεγονότος σε συνδυασμό με την τάση για εκσυγχρονισμό με βάση τα δυτικά πρότυπα, αρκετοί δάσκαλοι έκλεισαν τις σχολές τους και εργάστηκαν ως ιατροί, και άλλοι άρχισαν να επιδίδονται σε μάχες με στοιχήματα, έχοντας ως σκοπό το θέαμα. Αυτές οι μάχες για χρήματα ή μεταξύ των μαθητών διαφορετικών σχολών Τζου-Τζούτσου, τους έδωσε μία πάρα πολύ άσχημη φήμη, κάτι που προσπάθησε να εξαλείψει ο Τζιγκόρο Κάνο, ο ιδρυτής του Κόντοκαν Τζούντο.
Το Κόντοκαν Τζούντο που εμφανίστηκε στα τέλη του 19ου αιώνα στην αρχή έγινε γνωστό σαν Κάνο-Ρύου Τζου-Τζούτσου και αργότερα σαν Τζούντο, το οποίο είναι άμεσος απόγονος του ζίου ζίτσου, το οποίο όμως ακολούθησε άλλη εξέλιξη, μέχρι που έγινε ολυμπιακό άθλημα την δεκαετία του εξήντα.
Από το Κοντόκαν Τζούντο προέρχεται το βραζιλιάνικο ζίου ζίτσου, μέσω του Μιτσούγιο Μαέντα, ο οποίος δίδαξε τον Κάρλος Γκρέισι στη Βραζιλία στις αρχές του 20 αιώνα.
Τεχνικές.
Οι τεχνικές του ζίου ζίτσου χωρίζονται σε:
Επίσης οι παραπάνω τεχνικές μπορούν να διαχωριστούν, σε δύο μεγάλες κατηγορίες ανάλογα με το επίπεδο εφαρμογής τους, δηλαδή σε τεχνικές:
Οι τεχνικές διδάσκονται με την μορφή φόρμας που ονομάζεται κάτα. Δεν πρέπει να συγχέονται τα κάτα του Τζου-Τζούτσου, με τα κάτα του Καράτε, διότι στο Τζου-Τζούτσου τα Κάτα πραγματοποιούνται με δύο ασκούμενους, με την μορφή μάχης με προκαθορισμένες τεχνικές, ενώ στο Καράτε τα κάτα γίνονται μέ έναν ασκούμενο, που εκτελεί σειρά προδιαγεγραμμένων τεχνικών, ενάντια σε υποθετικούς (φανταστικούς) αντιπάλους.
Κάποιες σχολές έχουν στο πρόγραμμα τους εκτός από Κάτα και «ελεύθερη» προπόνηση (χωρίς όμως τις επικίνδυνες τεχνικές χτυπημάτων), που έχει ως στόχο την ενδυνάμωση του σώματος και εφαρμογή των τεχνικών με ρεαλιστικό τρόπο.
Σημαντικό μέρος της εφαρμογής των τεχνικών είναι το Κουζούσι ή αλλιώς η διαταραχή της ισορροπίας του αντιπάλου, με σκοπό την ρίψη του και εν συνεχεία την εξουδετέρωσή του. Αυτό επιτυγχάνεται μέσω τεχνικών χτυπημάτων και ωθήσεων ή τραβηγμάτων, ως προς την κατεύθυνση της επίθεσης του ή αντίθετα από αυτή, με ταυτόχρονη εκμετάλλευση της ορμής του, αυτή είναι και η φιλοσοφία της τέχνης, η οποία άριστα περιγράφεται από το όνομά της, η οποία υπαγορεύει τον ευφυή χειρισμό του «αντιπάλου», παρά την άσκηση δύναμης, ευθέως προς αυτόν.
Παράλληλα με τις άοπλες τεχνικές, σε πολλές σχολές διδάσκονται και τεχνικές όπλων, όπως ξίφους, κονταριού (μπο), ράβδου (τζο, χάνμπο) καθώς και άλλων, οι οποίες πραγματοποιούνται σε άμεση συνεργασία με τις τεχνικές του ζίου ζίτσου (π.χ. αφοπλισμός ξίφους, χρήση μικρής ράβδου για την απόκρουση ένοπλου αντιπάλου και εν συνεχεία, καθήλωσή του).
Πέρα τις διάφορες τεχνικές στο ζίου ζίτσου, οι μαθητές διδάσκονται και συγκεκριμένες τακτικές μάχης, κατάλληλες για διάφορετικές περιστάσεις.
Κινησιολογία.
Το ζίου ζίτσου χαρακτηρίζεται από φυσικές στάσεις και κινήσεις. Οι διάφορες κινήσεις εκτελούνται με φυσικό τρόπο συνοδευόμενες από κατάλληλη αναπνοή, έτσι ώστε να δίνουν την αίσθηση της ροής και της αρμονίας.
Σχεδόν πάντα, για οποιαδήποτε κίνηση χρησιμοποιείται το σώμα ολόκληρο σαν μία μονάδα, παρά σαν επιμέρους τμήματα.
Μέσα από τις πολλές τεχνικές και τακτικές που διατίθενται στον ασκούμενο, του δίνουν την δυνατότητα να προσαρμόσει την τέχνη ανάλογα με τον σωματότυπό του και τον χαρακτήρα του, επιλέγοντας τις κατάλληλες για τον εαυτό του και προσαρμόζοντάς τες ανάλογα. Αυτό είναι και το νόημα του τζου, δηλαδή πως η τέχνη είναι ευμετάβλητη και προσαρμόσιμη, ανάλογα με τις περιστάσεις. 
Λόγω των φυσικών κινήσεων και στάσεων, η μέση και τα γόνατα των ασκούμενων δεν καταπονούνται, με αποτέλεσμα η τέχνη αυτή να καθίσταται κατάλληλη για άτομα όλων των ηλικιών.
Επίπεδα.
Υπάρχουν δύο συστήματα που δείχνουν το επίπεδο που βρίσκεται ο ασκούμενος στην τέχνη. Το πρώτο και κατά πολύ παλαιότερο, που χρησιμοποιείται ακόμα στις κλασσικές σχολές του ζίου ζίτσου, είναι το σύστημα Μένκυο, που σημαίνει «άδεια». Το δεύτερο είναι το σύστημα Κύου-Νταν, που τέθηκε σε εφαρμογή στο Κοντόκαν Τζούντο, από τον Τζιγκόρο Κάνο στα τέλη του δεκάτου ενάτου αιώνα (ήδη το σύστημα αυτό αξιολόγησης επιπέδου χρησιμοποιείτο στο ιαπωνικό σκάκι - γκο).
Τα επίπεδα στο σύστημα Μένκυο είναι:
Τα επίπεδα στο σύστημα Κύου-Νταν είναι:
Κύου - Τάξεις
Μετά το πρώτη τάξη, δηλαδή το Ικκύου, οι ασκούμενοι ακολουθούν το σύστημα Νταν.
Νταν - Επίπεδα
Σε πολλές σχολές, είναι διαδεδομένη η χρήση εγχρώμων ζωνών, ενδεικτικών της τάξης (Κύου) ή του επιπέδου (Νταν).
Εξωτερικοί Σύνδεσμοι.
•Αργύρης Βαρδάρος: Στο τατάμι κυριαρχούν αυτά που μας ενώνουν

</doc>
<doc id="53474" url="https://el.wikipedia.org/wiki?curid=53474" title="MEKO">
MEKO

Η οικογένεια πολεμικών πλοίων MEKO αναπτύχθηκε από την γερμανική εταιρεία Blohm + Voss. MEKO® είναι κατοχυρωμένο εμπορικό σήμα. Το ακρωνύμιο σημαίνει Multi-purposE KOmbination ("συνδυασμός πολλαπλών λειτουργιών"). Είναι μια έννοια στην σύγχρονη ναυπηγική βασισμένη στην προσαρμοστικότητα του οπλισμού, ηλεκτρονικών και άλλου εξοπλισμού, στοχεύοντας στην ευκολία συντήρησης και μείωση των δαπανών. Τα πλοίο MEKO περιλαμβάνουν οικογένειες φρεγατών, κορβετών και περιπολικών σκαφών. Η κατασκευή των πλοίων MEKO ξεκίνησε στα τέλη της δεκαετίας 1970 με τον σχεδιασμό και μετέπειτα ναυπήγηση της Νιγηριανής MEKO 360 H1.
Περιγραφή.
Χαρακτηριστικό της σειράς ΜΕΚΟ είναι η κατά στοιχεία κατασκευή της. Τα οπλικά συστήματα, όπως επίσης και τα ηλεκτρονικά και άλλα μηχανικά μέρη των πλοίων είναι τυποποιημένα, και ο πελάτης μπορεί να κατασκευάσει από αυτά τα στοιχεία πλοία εξειδικευμένα ή πολλαπλών ρόλων άμεσα. Αυτό σημαίνει ότι ο πελάτης συνήθως αγοράζει (ή σε ορισμένες περιπτώσεις κατασκευάζει) την γάστρα κατά τα πρότυπα ΜΕΚΟ, και στη συνέχεια προσθέτει τον απαραίτητο επιχειρησιακό εξοπλισμό στις προδιαγεγραμμένες θέσεις του πλοίου. Αυτές οι θέσεις κατασκευάζονται ώστε να τυποποιούν την διεπαφή μεταξύ των όλων των συστημάτων αλλά και μεταξύ των συστημάτων και του πληρώματος. Πρακτικά, αυτό σημαίνει ότι η κατασκευή και η αναβάθμιση του πλοίου απλοποιείται και είναι οικονομικότερη, ενώ εξασφαλίζεται πιο εύκολα και πιο οικονομικά η συμβατότητα μεταξύ των επιχειρησιακών του συστημάτων. Επίσης, η αλλαγή ρόλων του πλοίου (π.χ. από ανθυποβρυχιακό πόλεμο σε αεράμυνα) εξασφαλίζεται τάχιστα, με την απλή αλλαγή ορισμένων υποσυστημάτων.
Για τους λόγους αυτούς, τα σκάφη τύπου ΜΕΚΟ έχουν γνωρίσει ιδιαίτερη επιτυχία διεθνώς, και έχουν αποδειχθεί ιδιαίτερα ικανά στις επιχειρησιακές τους υποχρεώσεις. Οι χρήστες και τα σκάφη του τύπου παρατίθενται στον παρακάτω πίνακα.
Ρόλος.
Τα σκάφη ΜΕΚΟ είναι ελαφρά πλοία (κυρίως φρεγάτες). Έτσι, με βάση τον σύγχρονο ρόλο των ελαφριών σκαφών, χρησιμοποιούνται κυρίως ως αντιαεροπορικές πλατφόρμες, σε ανθυποβρυχιακό πόλεμο και ως περίπολοι. Φυσικά, πολλές μικρομεσαίες ναυτικές δυνάμεις χρησιμοποιούν τα πλοία αυτά και σε ρόλο ναυτικής άμυνας, με τη χρήση πυραύλων θαλάσσης-θαλάσσης ως συμπλήρωμα στα ναυτικά πυροβόλα του πλοίου.
Η Ελλάδα διαθέτει 4 πλοία τύπου MEKO-200HN (όλα φρεγάτες):
Είναι εξοπλισμένα με:
Επίσης φέρουν ελικόπτερο S-70 Aegean Hawk ικανό για αποστολές επιτήρησης και προσβολής θαλάσσιων στόχων.
Μέλλον.
Μετά την ναυπήγηση των σκαφών Littoral Combat Ship του αμερικανικού Πολεμικού Ναυτικού, η γερμανική κυβέρνηση ανέθεσε στα ναυπηγεία Blohm+Voss την ανανέωση της τεχνολογίας ΜΕΚΟ. Έτσι, το 2006 παρουσιάστηκε μια τεχνολογία ελαφρών σκαφών, τα ΜΕΚΟ CSL. Όντας βασισμένα στις κορβέτες Α-200, τα νέου τύπου αυτά πλοία θα έχουν ορισμένα πιο σύγχρονα χαρακτηριστικά από τα πλοία αυτά. Συγκεκριμένα:

</doc>
<doc id="53483" url="https://el.wikipedia.org/wiki?curid=53483" title="Μονή Φιλοσόφου">
Μονή Φιλοσόφου

Η Μονή Φιλοσόφου είναι μοναστήρι το οποίο βρίσκεται στην χαράδρα του ποταμού Λούσιου, νότια της Δημητσάνας, στο Νομό Αρκαδίας.
Είναι αφιερωμένη στην Κοίμηση της Θεοτόκου και γιορτάζει στην απόδοση της εορτής, στις 23 Αυγούστου. Είναι χτισμένη στη δυτική πλευρά του φαραγγιού του Λούσιου, 11 χλμ. νοτιοδυτικά της Δημητσάνας και περίπου 86 χλμ. από την Τρίπολη. Η Μονή αποτελείται από δύο μοναστηριακά συγκροτήματα, ένα παλαιό και ένα νέο, τα οποία βρίσκονται σε μικρή απόσταση μεταξύ τους.
Η παλαιά Μονή Φιλοσόφου είναι η πιο ιστορική και παλαιά μονή της Αρκαδίας και από τα παλαιότερα βυζαντινά μνημεία της Ελλάδας. Ιδρύθηκε το 963 από τον Ιωάννη Λαμπαρδόπουλο από τη Δημητσάνα, τον επονομαζόμενο «φιλόσοφο», ο οποίος ήταν γραμματέας («"Πρωτοκρίτης"») του αυτοκράτορα Νικηφόρου Φωκά. Από το προσωνύμιό του πήρε και η Μονή το όνομά της. Είχε χαρακτηριστεί σταυροπηγιακή. Ήταν χτισμένη στο εσωτερικό μιας σπηλιάς, πάνω από μια απόκρημνη χαράδρα και σήμερα διατηρείται μόνο ένα μικρό εκκλησάκι Βυζαντινής τεχνοτροπίας του 10ου αιώνα με τις αξιόλογες τοιχογραφίες του. Είναι ναός εγγεγραμμένος τετράστηλος σταυροειδής με οκτάπλευρο τρούλο. Από την υπόλοιπη μονή σώζονται μόνο ερείπια κελλιών και άλλων κτισμάτων, καθώς και μια στέρνα.
Η παλαιά μονή είναι γνωστή και ως «Κρυφό Σχολειό», γιατί κατά την παράδοση λειτουργούσε εκεί στα χρόνια της Τουρκοκρατίας σχολείο που αργότερα εξελίχθηκε σε σπουδαία ιερατική σχολή που λειτούργησε στη Νέα Μονή. Στη Σχολή αυτή φοίτησε πλήθος δασκάλων, ιερέων, μοναχών, ανωτέρων κληρικών, καθώς και ηγετικές μορφές της Εκκλησίας. Από αυτήν αναδείχτηκαν τέσσερις πατριάρχες Ιεροσολύμων, δύο Οικουμενικοί Πατριάρχες και πολλοί ανώτατοι εκκλησιαστικοί άνδρες (Γρηγόριος ο Ε΄, Παλαιών Πατρών Γερμανός).
Η νέα Μονή Φιλοσόφου ιδρύθηκε μετά τα μέσα του 17ου αιώνα (λειτουργούσε ήδη το 1691). Βρίσκεται σε απόσταση τετρακοσίων περίπου μέτρων από την παλαιά Μονή, σε ομαλότερη θέση. Το καθολικό της κτίστηκε το 1661, και κατόπιν κτίσθηκαν και αρκετά κελλιά, χωρίς όμως να εγκαταλειφθεί η παλαιά μονή. Το τέμπλο του καθολικού είναι ξυλόγλυπτο με εξαιρετική διακόσμηση και φέρει εικόνες κρητικής τεχνοτροπίας που αποδίδονται στο ζωγράφο Βίκτωρα (1663). Ο ναός αγιογραφήθηκε το 1693 με δαπάνη του «Μαυραηδή-πασά Φαρμάκη» από τη Στεμνίτσα, ο οποίος είχε εξισλαμισθεί, αλλά επανήλθε στο Χριστιανισμό επί Ενετοκρατίας. Απεικόνιση του χορηγού υπάρχει στη δυτική πλευρά του ναού (υπό τη μορφή τυπικού Ανατολίτη με βλοσυρό ύφος, πολυτελές ένδυμα και κομπολόι) δίπλα στην αγία Ελένη. 
Μεταξύ των ετών 1834-1836 η Μονή διαλύθηκε με απόφαση της Βαυαρικής Αντιβασιλείας, με τη δικαιολογία ότι είχε κάτω από έξι μοναχούς. Η περιουσία της δημεύθηκε και πωλήθηκε σε ιδιώτες. Μετά τη διάλυση, η Μονή ερήμωσε και σταδιακά κατέρρευσε. Σήμερα λειτουργεί ως ανδρική Μονή, μετόχι (με βασιλικό διάταγμα, από τις 14 Απριλίου 1922) της γειτονικής Μονής Τιμίου Προδρόμου Στεμνίτσας. Το 1955 χαρακτηρίστηκε διατηρητέο μνημείο και από το 1992 άρχισε να ανακαινίζεται ριζικά με την επίβλεψη του Υπουργείου Πολιτισμού.

</doc>
<doc id="53485" url="https://el.wikipedia.org/wiki?curid=53485" title="Ευκλείδια μετρική">
Ευκλείδια μετρική



</doc>
<doc id="53486" url="https://el.wikipedia.org/wiki?curid=53486" title="Γιώργος Νταλάρας (δισκογραφία)">
Γιώργος Νταλάρας (δισκογραφία)

Ο Γιώργος Νταλάρας μέχρι σήμερα έχει ηχογραφήσει περίπου 90 προσωπικούς δίσκους (που έχουν ξεπεράσει τα 18.000.000 αντίτυπα σε όλο τον κόσμο), ενώ συμμετέχει (ως ερμηνευτής, μουσικός, παραγωγός) σε περισσότερους από 140 δίσκους άλλων καλλιτεχνών, εκφράζοντας έτσι ένα μεγάλο μέρος των πολύπλευρων μουσικών του αναζητήσεων.
Στον παρακάτω κατάλογο περιλαμβάνονται μόνο οι δίσκοι στους οποίους υπάρχει "πρωτογενές" υλικό, δηλαδή ηχογραφήσεις που δεν έχουν κυκλοφορήσει άλλη φορά σε δίσκο. Συνεπώς, δεν περιλαμβάνονται κάθε λογής συλλογές, ούτε αναφέρονται για δεύτερη φορά -όταν επανεκδίδονται- δίσκοι που περιέχουν ηχογραφήσεις που έχουν περιληφθεί ήδη σε προηγούμενο δίσκο. Εξαίρεση αποτελούν οι ενότητες: "Προσωπικές συλλογές" και "Διεθνείς εκδόσεις". Οι αριθμοί καταλόγων που αναφέρονται, αφορούν τις πρώτες εκδόσεις των δίσκων και όχι τις επανεκδόσεις και τα remastered.
Η δισκογραφία του Γιώργου Νταλάρα:
Συμμετοχές σε δίσκους.
Ο Γ. Νταλάρας από την αρχή της καριέρας του πραγματοποιεί συμμετοχές σε δίσκους άλλων καλλιτεχνών, τις περισσότερες φορές ως ερμηνευτής. Ωστόσο ειναι πολλές οι φορές που συμμετέχει σε ένα δίσκο κι ως μουσικός ή απλά κάνοντας δεύτερες φωνές. Στην παρακάτω λίστα με τις συμμετοχές σε δίσκους άλλων καλλιτεχνών δεν περιλαμβάνονται οι κάθε λογής συλλογές (compilations) που κυκλοφορούν στην αγορά. Οι δίσκοι που αναγράφονται στην παρακάτω λίστα περιέχουν πρωτότυπο υλικό.
Ψηφιακές Εκδόσεις (Digital Singles).
Από το 2014 έχουν κυκλοφορήσει ορισμένα καινούργια τραγούδια σε ψηφιακή μορφή, από επίσημους διαδικτυακούς διανομείς (iTunes, Spotify, κλπ). Τα τραγούδια αυτά είναι επίσημες παραγωγές, αλλά δεν έχουν κυκλοφορήσει σε CD ή LP.
Δίσκοι 45 στροφών.
Για πολλούς οι δίσκοι των 45 στροφών είναι δίσκοι μιας άλλης εποχής. Η παραγωγή τους έχει σταματήσει εδώ και τρεις δεκαετίες και για να αποκτήσει κάποιος ένα 45άρι πρέπει να ψάξει σε δισκοπωλεία με παλιούς δίσκους σε περιοχές όπως το Μοναστηράκι. Υπάρχουν συλλέκτες που έλκονται από τα τραγούδια του χθες και από τους δίσκους των 45 στροφών με τον Γ. Νταλάρα. Από το 1967 ως τα τέλη της δεκαετίας του '80 έχει κυκλοφορήσει περισσότερους από 50 δίσκους 45 στροφών.
Η παρακάτω λίστα είναι μία καταγραφή με όλα τα γνωστά 45άρια του Γιώργου Νταλάρα. 
Προσωπικές συλλογές.
Ο Γ. Νταλάρας έχει μία τεράστια δισκογραφία και πολύ εύκολα μπορεί κάποιος να χαθεί στα εκατοντάδες τραγούδια που έχει πει. Τραγούδια από όλους τους χώρους της μουσικής. Κατά καιρούς έχουν κυκλοφορήσει ορισμένες συλλογές που περιέχουν αποκλειστικά, τραγούδια του Γ.Νταλάρα. Οι συλλογές αυτές είναι χρήσιμες για κάποιον που ψάχνει να βρει μαζεμένα τα πιο γνωστά και πετυχημένα τραγούδια του. Παρόλα αυτά, παρά το τεράστιο μέγεθος της δισκογραφίας του Γ.Νταλάρα, δεν έχουν κυκλοφορήσει πολλές τέτοιες συλλογές.
Η πιο μεγάλη και επετειακή συλλογή που κυκλοφόρησε αρχές Απριλίου 1997 η MINOS-EMI, ήταν το γνωστό "Μουσικό Κουτί" το οποίο περιέχει 9 CD με συνολικά 178 τραγούδια, ένα CD-ROM και ένα βιβλίο με την αυτοβιογραφία του, εικονογραφημένο με αδημοσίευτες, ως επί το πλείστο, φωτογραφίες. Το "Μουσικό Κουτί" κυκλοφόρησε μόνο σε 5.000 συλλεκτικά αντίτυπα και εξαντλήθηκε τις πρώτες κιόλας μέρες της κυκλοφορίας του. Για τον λόγο αυτό ξανακυκλοφόρησε την ίδια χρονιά μία επανέκδοση του Μουσικού Κουτιού για άλλα 5.000 συλλεκτικά αντίτυπα. Σήμερα το "Μουσικό Κουτί" έχει εξαντληθεί και δεν υπάρχει ούτε για δείγμα στα καταστήματα.
Διεθνείς εκδόσεις.
Ο Γιώργος Νταλάρας εκτός από τη μεγάλη δισκογραφία που έχει στην Ελλάδα, διαθέτει και μία εκτενή δισκογραφία στο εξωτερικό. Κυριολεκτικά σχεδόν κάθε προσωπικός δίσκος βινυλίου του Γ. Νταλάρα ως το 1983 κυκλοφορούσε και στην Αμερική από την εταιρεία Peters International. Έπειτα κυκλοφορούσαν, κυρίως από την MINOS-EMI, εκδόσεις σε CD για την Ευρώπη, την Αμερική αλλά και για την Ασία. Η εταιρία Peters International κυκλοφόρησε στην Αμερική εκτός από τους προσωπικούς δίσκους του Γ. Νταλάρα και δύο συλλογές: "The Best Of Dalaras" και "George Dalaras Sings Rebetika", οι οποίες είναι πρωτότυπες συλλογές και δεν υπάρχουν αντίστοιχες συλλογές στην Ελλάδα. Ο δίσκος της Peters Int. "The Best Of Dalaras Vol.2" είναι στην ουσία ο δίσκος "Ο μέτοικος" και δεν αποτελεί συλλογή. Σε όλες τις ευρωπαϊκές και τις αμερικάνικες εκδόσεις, οι πληροφορίες στα εξώφυλλα και στο ένθετο βιβλιαράκι είναι γραμμένες στα αγγλικά.
Ο δίσκος "Live Recordings" έχει δύο μεγάλες πρωτιές για τη δισκογραφία του Γ. Νταλάρα. Ήταν ο πρώτος δίσκος που κυκλοφόρησε στο εξωτερικό και σε μορφή βινυλίου αλλά και σε μορφή CD. Επίσης, ο δίσκος αυτός κυκλοφόρησε το 1987 σε όλο τον κόσμο ταυτόχρονα.
Οι διεθνείς εκδόσεις των προσωπικών δίσκων του Γ. Νταλάρα δεν είναι πάντα πιστά αντίγραφα των ελληνικών εκδόσεων. Υπάρχουν περιπτώσεις που έχουν προστεθεί τραγούδια, όπως έχει γίνει στην περίπτωση του δίσκου "Mi milas" που κυκλοφόρησε στο εξωτερικό το 1991 και περιέχει τα τραγούδια "Μη μιλάς κινδυνεύει η Ελλάς" και "Το 'πες" ερμηνευμένα στα Ισπανικά από τον Γ. Νταλάρα. Υπάρχουν και περιπτώσεις που ένα διπλό άλμπουμ, στο εξωτερικό κυκλοφόρησε ως μονό. Τέτοια περίπτωση είναι ο δίσκος "Η άσφαλτος που τρέχει - The Running Roads" και άλλοι. Τέλος υπάρχουν περιπτώσεις που ένας δίσκος δεν έχει κυκλοφορήσει μόνο σε μία έκδοση. Για παράδειγμα, ο δίσκος "George Dalaras &amp; The Isreal Philharmonic Orchestra" κυκλοφόρησε και στην Ευρώπη με αγγλικά εξώφυλλα αλλά και στο Ισραήλ με εβραϊκά εξώφυλλα και βιβλιαράκι (booklet).
Στον παρακάτω κατάλογο περιλαμβάνονται δίσκοι που κυκλοφόρησαν στο εξωτερικό. Όλες οι εκδόσεις αυτές που αναφέρονται στον παρακάτω κατάλογο δεν έχουν κυκλοφορήσει στην Ελληνική αγορά εκτός ορισμένων ελάχιστων περιπτώσεων.
Στις συμμετοχές σε δίσκους άλλων καλλιτεχνών δεν περιλαμβάνονται οι κάθε λογής συλλογές (compilations) που κυκλοφορούν στην αγορά. Οι δίσκοι που αναγράφονται στην παρακάτω λίστα κυκλοφόρησαν στη διεθνή αγορά.
Εκδόσεις Τύπου.
Κάποιοι δίσκοι του Γ. Νταλάρα έχουν επανεκδοθεί από περιοδικά έντυπα ευρείας κυκλοφορίας. Οι επανεκδόσεις αυτές διαφέρουν στο εικαστικό (εξώφυλλα, booklets) ενώ αρκετά περιέχουν και προσθήκες ηχητικού ή οπτικού υλικού. Στην επανέκδοση του δίσκου "Live and Unplugged" έχουν προστεθεί δύο τραγούδια που βρίσκονται σε άλλους δίσκους. Ο δίσκος "Ο Γιώργος Νταλάρας τραγουδάει Σταύρο Κουγιουμτζή" κυκλοφόρησε μαζί με DVD από τις παραστάσεις. Οι επανεκδόσεις δίσκων από την εφημερίδα "Το Βήμα" περιέχουν ανέκδοτες ηχογραφήσεις.
Επίσημα βίντεο (VHS &amp; DVD).
Κατά καιρούς έχουν κυκλοφορήσει στην αγορά κάποια επίσημα βίντεο κυρίως με συναυλίες του Γ. Νταλάρα. Τις κασέτες VHS πολύ δύσκολα τις βρίσκει πλέον κάποιος στην αγορά. Στην Αμερική και στον Καναδά οι κασέτες αυτές κυκλοφόρησαν επίσημα από την εταιρεία Greek Video Records.

</doc>
<doc id="53492" url="https://el.wikipedia.org/wiki?curid=53492" title="Δημήτρης Κιτσίκης">
Δημήτρης Κιτσίκης

Ο Δημήτρης Κιτσίκης (Αθήνα, 2 Ιουνίου 1935-28  Αυγούστου 2021) ήταν Έλληνας ιστορικός, τουρκολόγος και διεθνολόγος καθηγητής του Πανεπιστημίου της Οττάβας στον Καναδά από το 1970, μέλος της Καναδικής Ακαδημίας (Royal Society of Canada) από το 1999, με δημοσιευμένη (το 1963) διδακτορική διατριβή του 1962 από τη Σορβόννη των Παρισίων.
Βιογραφία.
Ο Δημήτρης Κιτσίκης ήταν γιός του Νίκου Κιτσίκη (1887-1978), γεννημένου στο Ναύπλιο, καθηγητή και πρύτανη του Εθνικού Μετσοβίου Πολυτεχνείου, κορυφαίου Έλληνα πολιτικού μηχανικού, ο οποίος ήταν επίσης γερουσιαστής και βουλευτής Ο θείος του, Κωνσταντίνος Κιτσίκης (1893-1969), νεώτερος αδελφός του Νικολάου, αρχιτέκτων, ήταν και αυτός καθηγητής στο Εθνικό Μετσόβιο Πολυτεχνείο. Ο παππούς του, Δημήτρης Κιτσίκης ο πρεσβύτερος (1850-1898), είχε εγκατασταθεί στην Αθήνα το 1865 από τη Λέσβο και είχε νυμφευθεί την Κασσάνδρα, αδελφή του βουλευτή Δημητρίου Χατσοπούλου, 1844-1913, από το Καρπενήσι. Η μητέρα του, η φεμινίστρια και ελασίτισσα αγωνίστρια κατά της γερμανικής κατοχής, Μπεάτα Κιτσίκη, το γένος Πετυχάκη, καταγόταν από το Ηράκλειο, από πλούσια κρητική οικογένεια και Ελληνο-ιταλούς ορθοδόξους και καθολικούς ευγενείς από την Τεργέστη. Ο πατέρας της, Εμμανουήλ Πετυχάκης, ήταν βιομήχανος στο Κάϊρο της Αιγύπτου και ο πατριός της, ο Αριστείδης Στεργιάδης ήταν ύπατος αρμοστής της Ελλάδας στη Σμύρνη το 1919-1922. Η δεύτερη γυναίκα του Δημήτρη, η Άντα (Αδαμαντία) το γένος Νικολάρου, είναι κόρη αγρότη από τον Μυστρά, και από την οποία απέκτησε δύο παιδιά, τον Άγι και την Κρανάη. Επίσης, είναι Γάλλος και Καναδός υπήκοος.
Κατά τη διάρκεια του εμφυλίου πολέμου, στα δώδεκά του χρόνια, εστάλη εσωτερικός σε σχολείο της Γαλλίας, από τον διευθυντή του Γαλλικού Ινστιτούτου Οκτάβιο Μερλιέ, γιατί η μητέρα του, ως κομμουνίστρια, είχε καταδικαστεί σε θάνατο από στρατιωτικό δικαστήριο. Παρέμεινε στο Παρίσι για 23 χρόνια μαζί με τη Βρεταννίδα γυναίκα του, την Άννα Χάμπαρντ (Anne Hubbard), κόρη Άγγλου δικαστή στην αποικιακή Νιγηρία, την οποία νυμφεύτηκε το 1955 στη Σκωτία, και με τα δύο πρώτα του παιδιά, την Τατιάνα και τον Νίκο. Κατά τον ίδιο, απολύθηκε από το γαλλικό πανεπιστήμιο λόγω της καθοριστικής συμμετοχής του ως μαοϊκού στην εξέγερση των Γάλλων φοιτητών του Μάη 1968. Από το 1958, ο Δημήτρης Κιτσίκης ταξίδευε στη Λαϊκή Κίνα όπου έγινε Μαοϊκός. Κατόπιν προσκλήσεως του Πανεπιστημίου της Οττάβας, προβιβάστηκε σε associate professor και αργότερα σε τακτικό καθηγητή και το 1996 σε professor emeritus. Από το 1965 ζει και εργάζεται συνάμα στο Παρίσι, την Οττάβα και την Αθήνα.
Από την παιδική του ηλικία, ο Δημήτρης Κιτσίκης είχε μια ιδέα συμφιλίωσης όχι μόνον τους Έλληνες με τους Τούρκους αλλά και να τους ενώσει σε μία ελληνοτουρκική συνομοσπονδία και να επανιδρύσει με τον τρόπο αυτό, υπό σύγχρονη μορφή, την Οθωμανική Αυτοκρατορία. Ως ορθόδοξος Χριστιανός, μελέτησε την τουρκική θρησκεία του Μπεκτασισμού-Αλεβισμού και επιδίωξε να στήσει γέφυρα με την Ορθοδοξία, για να σχηματιστεί μία βάση μελλοντικής ενώσεως Αγκύρας και Αθηνών. Ο Κιτσίκης πιστεύει στη δυνατότητα συνεργασίας διαφόρων θρησκειών, όπως τα μιλλέτια στην Οθωμανική Αυτοκρατορία, και γι’ αυτό συνεργάστηκε στενά με τους Σιΐτες του Ιράν, τους Εβραίους του Ισραήλ και τους βαϊσνάβους Ινδουϊστές της Ινδίας ενώ πάντοτε συμπαθούσε το κίνημα των Παλαιοημερολογιτών.
Από το 1970, δίδαξε στα πανεπιστήμια της Δύσης την ιστορία της Κίνας και της Τουρκίας, πολιτικές ιδεολογίες και γεωπολιτική. Τά βιβλία του έχουν μεταφραστεί σε πολλές γλώσσες και έχουν δημοσιευτεί για το πρόσωπό του και το έργο του άρθρα στα κινεζικά, στα τουρκικά, στις βαλκανικές γλώσσες, τα γερμανικά, τα γαλλικά, τα αγγλικά, τα ισπανικά, τα πορτογαλικά καί τα ρωσικά. Δίδαξε επίσης στα πανεπιστήμια του Μπογάζιτσι (Boğaziçi) στην Κωνσταντινούπολη, του Μπιλκέντ στην Άγκυρα και Γκεντίζ στην Σμύρνη, όπου έγινε ένας από τους στενοτέρους φίλους και "πνευματικός πατέρας" του προέδρου της Τουρκικής Δημοκρατίας, τον Τουργκούτ Οζάλ. Στην Ελλάδα, υπήρξε εντεταλμένος ερευνών στο Εθνικό Κέντρο Κοινωνικών Ερευνών και δίδαξε στο Κολλέγιο Deree, στην Αθήνα.
Ως δημόσιο πρόσωπο στην Ελλάδα, υπήρξε στενός φίλος και σύμβουλος του Κωνσταντίνου Καραμανλή του πρεσβυτέρου, στις δεκαετίες του 1960 και του 1970. Συμβάλλει τακτικά με άρθρα σε ελληνικά περιοδικά, και από το 1996 εκδίδει στην Αθήνα το τριμηνιαίο περιοδικό γεωπολιτικής, "Ενδιάμεση Περιοχή", από το όνομα του πολιτισμικού μοντέλου που ο ίδιος επενόησε.
Επίσης, ο Δημήτρης Κιτσίκης ο νεότερος, τιμήθηκε το 2008, με την ίδρυση και χρηματοδότηση από τον δήμο Ζωγράφου, Νομικού Προσώπου Δημοσίου Δικαίου και Βιβλιοθήκης "Ίδρυμα Δημήτρη Κιτσίκη".
Φιλοσοφία, σκέψη και επιτεύξεις.
Από τη δεκαετία του 1960, ο Δημήτρης Κιτσίκης ήταν αναγνωρισμένος θεωρητικός, πρώτα στην Ελλάδα και μετά στην Τουρκία, της ιδέας της ελληνοτουρκικής συνομοσπονδίας, την οποία προώθησε επηρεάζοντας ηγέτες, πολιτικούς, δημοσιογράφους, καλλιτέχνες και διανοουμένους και στις δύο χώρες. Τα βιβλία του στα τουρκικά είχαν μεγάλη επιτυχία στην γείτονα χώρα και εξυμνήθηκαν από τον ίδιο τον πρωθυπουργό της Τουρκίας, Μεσούτ Γιλμάζ. Κράτησε στενές επαφές με τον Κωνσταντίνο Καραμανλή τον πρεσβύτερο και τον Τουργκούτ Οζάλ, Τα βιβλία του προκάλεσαν μία από τις μεγαλύτερες θύελλες της ελληνικής ιστοριογραφίας. Συζητήθηκαν με επερώτηση ακόμα και στην ελληνική Βουλή. Στα βιβλία του αμφισβητούνται οι καθιερωμένες ιδέες περί ελληνικής δουλείας επί Τουρκοκρατίας, καθώς και η ιστορικότητα του «κρυφού σχολειού». Αλλά παρά του ότι ο πατέρας του, Νίκος Κιτσίκης, υπήρξε κοινοβουλευτικός άνδρας της Αριστεράς, ο Δημήτρης Κιτσίκης είχε μία απέχθεια προς τον κοινοβουλευτισμό, τον οποίον θεωρούσε τελείως ξένο προς το ελληνικό λαοκρατικό πρότυπο. Οι απόψεις του έχουν χαρακτηριστεί ως μετα-φασιστικές.
Στη Γαλλία, κατά τη μαρτυρία των Ρενουβέν (Pierre Renouvin) και Ντιροζέλ (Jean-Baptiste Duroselle), υπήρξε ο θεμελιωτής, στην Ιστορία των Διεθνών Σχέσεων, του κλάδου της προπαγάνδας και των πιέσεων, ως κρατικού όπλου εξωτερικής πολιτικής. Επίσης, μελέτησε τον ρόλο της τεχνοκρατίας στη διεθνή πολιτική. Θεωρεί πως ανέκαθεν η θρησκεία απετέλεσε ουσιώδες στοιχείο της διεθνούς πολιτικής και γι' αυτό επεδίωξε με συνέδρια και αλλά μέσα να προωθήσει τη συνεργασία μεταξύ των τεσσάρων μεγάλων θρησκειών του Ιουδαϊσμού, του Χριστιανισμού, του Ισλάμ και του Ινδουϊσμού. Οργάνωσε διάλογο της Ορθοδοξίας με τους Σιίτες του Ιράν, τους Ινδουϊστές της Ινδίας και έχει συνεργαστεί με τους Εβραίους του Ισραήλ και τους φονταμενταλιστές Καθολικούς του Κεμπέκ, όπου με πρώην φοιτητές του εξέδωσε στα γαλλικά ένα τριμηνιαίο περιοδικό με τίτλο Ακιλά (Aquila, δηλαδή αετός) με τον δικέφαλο στο εξώφυλλο, με στόχο την προώθηση στούς καθολικούς κύκλους του Κεμπέκ (Québec) της βυζαντινής αυτοκρατορικής ιδέας. Παντού και πάντοτε η άποψη περί «πλανητικού ελληνισμού» είναι παρούσα στο έργο του και στη διδασκαλία του.
Είναι ένθερμος υποστηρικτής του Τούρκου σούφη ιμάμη Φετουλάχ Γκιουλέν και μέλος της αδελφότητάς του, της Χιζμέτ
Δημιούργησε ένα μοντέλο για τη συστηματική μελέτη των τριών πολιτικών ιδεολογιών του φιλελευθερισμού, του φασισμού και του κομμουνισμού και συνέγραψε πολλές μελέτες για την ιστορία της Κίνας. Ίδρυσε δε τον κλάδο της φωτοϊστορίας. Είναι αναγνωρισμένος ποιητής με έξι ποιητικές συλλογές που έχουν δημοσιευτεί στις Εκδόσεις Pierre Jean Oswald, Naaman, Κέδρος, Εστία και Ακρίτας. Το 1991 έλαβε το πρώτο βραβείο ποίησης Αμπντί Ιπεκτσί (Abdi İpekçi, Τούρκος δημοσιογράφος που δολοφονήθηκε από τρομοκράτες). Μερικά από τα βιβλία του ποιημάτων, τα "Omphalos" (1977), "l’Orocc dans l’âge de Kali" (1985), και "le Paradis perdu sur les barricades" (1989-1993) ανθολογήθηκαν μεταξύ 32 ποιητών του Καναδά στο βιβλίο των H. Bouraoui et J. Flamand. Το ποιητικό του έργο συμπεριελήφθη στο "Dictionnaire des citations littéraires de l’Ontario français, depuis 1960", που εξέδωσαν οι M. et P. Karch, το 1996, εκδόσεις L’Interligne, στην Οττάβα. Η ποίησή του χρησιμοποιήθηκε επίσης στα βιβλία της Ελληνίδας ζωγράφου Γεωργίας Καμπάνη (Georgette Kambani).
Ο Κιτσίκης θεωρούσε την ελληνική γλώσσα ως τον ακρογωνιαίο λίθο του πλανητικού πολιτισμού και γι’ αυτό υποστηρίζει ότι είναι μεγάλη τιμή να μπορεί κανείς να γράφει στα ελληνικά. Ισχυριζόταν πως η ελληνική γλώσσα πρέπει να αφαιρεθεί από τα χέρια της στρατιάς των Ελλήνων φιλολόγων που την καταστρέφουν. Υπερασπιζόυαν την πολυτονική γραφή και την παραδοσιακή ορθογραφία ως και την ελευθερία να χρησιμοποιεί κανείς οιοδήποτε γλωσσικό ύφος επιθυμεί. Λάθος νοείται γι’ αυτόν, μόνον ό,τι δεν χρησιμοποιήθηκε στην ελληνική γλώσσα από την εποχή του Ομήρου μέχρι σήμερα.
Ήταν ο επινοητής τεσσάρων εννοιών οι οποίες επιδιώκουν να θέσουν σε νέες βάσεις την ιστορία του ελληνοτουρκικού χώρου:
Το 2007 κυκλοφόρησε το βιβλίο του περί Κίνας. Είναι το μόνο βιβλίο σε οιαδήποτε γλώσσα που ασχολείται, όχι απλώς με την αρχαιότητα, αλλά με όλη την πορεία των δύο αυτών πολιτισμών μέχρι σήμερα. Η μελέτη επικεντρώνεται σε δύο μόνον έννοιες - α) στον πλανητικό ελληνοκινεζικό πολιτισμό και β) στην πολιτική του έκφραση, επί δυόμισυ χιλιετίες, την οικουμενική αυτοκρατορία, ως ιδανικό οργανωτικό πρότυπο.
Νομικό Πρόσωπο Δημοσίου Δικαίου (ΝΠΔΔ) "Ίδρυμα Δημήτρη Κιτσίκη".
Το προεδρικό διάταγμα υπ΄αριθμ. 129, που δημοσιεύτηκε στην Εφημερίδα της Κυβερνήσεως (ΦΕΚ), αρ. φύλλου 190, της 15ης Σεπτεμβρίου 2008, κατοχυρώνει επισήμως το "Ίδρυμα Δημήτρη Κιτσίκη".
Άρθρα σε περιοδικά.
Τακτική συνεργασία στο "Τρίτο Μάτι", από το 1999 και στην "Ενδιάμεση Περιοχή", από το 1996. Επίσης δημοσιεύσεις στα παρακάτω περιοδικά: Revue historique, Revue d'Histoire moderne et contemporaine, Revue d'Histoire de la Deuxième Guerre Mondiale, Revue française de Science politique, Problems of Communism, Turcica, CEMOTI, The Patristic and Byzantine Review, Relations internationales, Études internationales, Diplomatie, "Αρχείον Οικονομικών καὶ Κοινωνικών Επιστημών, Νέα Οικονομία, Βιομηχανικὴ Επιθεώρηση, Τεχνικά Χρονικά, Τότε, Πάντα, Παράδοση, Αρχιτεκτονική, Εποχές, Νέα Εστία, Σύγχρονα Θέματα, Ελληνοκινεζικά Χρονικά", Orthodox Tradition, Eurasia, The Greek Review of Social Research, Toplum ve Bilim, Aktüel, Moderne Welt-Zeitschrift für Internationale Beziehungen, Grande Europe,Derin Tarih,Gerçek Hayat, Τα Αιρετικά (Documento), Τὸ Ένζυμο, κ.λ.π. Επιπλέον, εκατοντάδες άρθρα σε εφημερίδες.

</doc>
<doc id="53494" url="https://el.wikipedia.org/wiki?curid=53494" title="Γκαγουέιν">
Γκαγουέιν



</doc>
<doc id="53497" url="https://el.wikipedia.org/wiki?curid=53497" title="Πέρσιβαλ">
Πέρσιβαλ

Ο Πέρσιβαλ ή Πέρσεβαλ είναι ένας από τους θρυλικούς Ιππότες της Στρογγυλής Τραπέζης του βασιλιά Αρθούρου. Είναι γνωστός για τη συμμετοχή στην αναζήτηση του Αγίου Δισκοπότηρου.
Στις περισσότερες ιστορίες, πατέρας του είναι ο βασιλιάς Πέλλινορ, ενώ αδέρφια του οι ιππότες Σερ Τορ, Σερ Άγκλοβεϊλ, Σερ Λάμορακ και Σερ Ντόρναρ.
Μετά το θάνατο του πατέρα του, μεγαλώνει με τη μητέρα του στα δάση της Ουαλίας μέχρι να γίνει 15 ετών. Όταν συναντάει σε εκείνα τα μέρη τυχαία μια ομάδα ιπποτών, εντυπωσιάζεται από την ηρωική τους όψη και τα κατορθώματά τους και επιθυμεί να γίνει κι ο ίδιος ιππότης. Καταφθάνει στην αυλή του βασιλιά Αρθούρου, όπου αποδεικνύει την αξιοσύνη του σαν πολεμιστής κι έτσι γίνεται ένας από τους Ιππότες της Στρογγυλής Τραπέζης. 
Ο Πέρσιβαλ είναι ένας από τους κεντρικούς χαρακτήρες στην αναζήτηση του Αγίου Δισκοπότηρου. Μαζί με τον Σερ Μπορς, συνόδευσε τον Γκάλαχαντ στην αναζήτησή του, μέχρι και την ολοκλήρωση της αποστολής τους.
Εξωτερικοί σύνδεσμοι.
[[Κατηγορία:Ιππότες της Στρογγυλής Τραπέζης]]

</doc>
<doc id="53498" url="https://el.wikipedia.org/wiki?curid=53498" title="Πέρσεβαλ">
Πέρσεβαλ



</doc>
<doc id="53499" url="https://el.wikipedia.org/wiki?curid=53499" title="Γκεόργκ Φρήντριχ Χέντελ">
Γκεόργκ Φρήντριχ Χέντελ



</doc>
<doc id="53500" url="https://el.wikipedia.org/wiki?curid=53500" title="Ουνιβέρς">
Ουνιβέρς

Η Ουνιβέρς ("Univers") είναι μια οικογένεια γραμματοσειρών "sans-serif" που σχεδιάστηκε από τον Άντριαν Φρούτιγκερ το 1956.
Η Ουνιβέρς και η Ελβέτικα προερχονται από τη γραμματοσειρά "Akzidenz Grotesk" του 1896. Αυτές οι γραμματοσειρές βρίσκονται κυρίως στο ελβετικό ύφος του γραφικού σχεδιασμού. Η οικογένεια Univers αποτελείται από 14 βάρη συν 14 αντίστοιχα πλάγια βάρη συν 16 παραλλαγές με χαρακτήρες της Κεντρικής Ευρώπης, στο κυριλλικό και το ελληνικό αλφάβητο.

</doc>
<doc id="53502" url="https://el.wikipedia.org/wiki?curid=53502" title="Ελληνικές βουλευτικές εκλογές 2000">
Ελληνικές βουλευτικές εκλογές 2000

Οι Βουλευτικές εκλογές του 2000 έγιναν στις 9 Απριλίου. Ήταν πρόωρες εκλογές που διεξήγαγε η Κυβέρνηση Σημίτη μετά από αίτημα της, ώστε να αποφασιστεί ή όχι η ένταξη της Ελλάδας στην Οικονομική και Νομισματική Ένωση. 
Πρώτο κόμμα ήλθε το Πανελλήνιο Σοσιαλιστικό Κίνημα με 43,79% και 158 έδρες, δεύτερο κόμμα η Νέα Δημοκρατία με 42,74% και 125 έδρες, τρίτο κόμμα το Κομμουνιστικό Κόμμα Ελλάδας με 5,52% και 11 έδρες, τέταρτο και τελευταίο κόμμα ο Συνασπισμός με 3,20% και 6 έδρες. Η κατανομή των εδρών έγινε με το σύστημα της ενισχυμένης αναλογικής. 
Μετά το αποτέλεσμα των εκλογών σχηματίστηκε η Κυβέρνηση Κώστα Σημίτη 2000.

</doc>
<doc id="53503" url="https://el.wikipedia.org/wiki?curid=53503" title="Εκλογές 2000">
Εκλογές 2000



</doc>
<doc id="53504" url="https://el.wikipedia.org/wiki?curid=53504" title="Γκέοργκ Φρίντριχ Χέντελ">
Γκέοργκ Φρίντριχ Χέντελ



</doc>
<doc id="53505" url="https://el.wikipedia.org/wiki?curid=53505" title="Ελληνικές βουλευτικές εκλογές 1996">
Ελληνικές βουλευτικές εκλογές 1996

Οι Βουλευτικές εκλογές του 1996 έγιναν στις 22 Σεπτεμβρίου. 
Πρώτο κόμμα ήλθε το Πανελλήνιο Σοσιαλιστικό Κίνημα με 41,49% και 162 έδρες, δεύτερο κόμμα η Νέα Δημοκρατία με 38,12% και 102 έδρες, τρίτο κόμμα το Κομμουνιστικό Κόμμα Ελλάδας με 5,61% και 11 έδρες, τέταρτο κόμμα ο Συνασπισμός με 5,12% και 10 έδρες, πέμπτο και τελευταίο κόμμα το Δημοκρατικό Κοινωνικό Κίνημα με 4,43% και 9 έδρες. Η κατανομή των εδρών έγινε με το σύστημα της ενισχυμένης αναλογικής. 
Μετά το αποτέλεσμα των εκλογών σχηματίστηκε η Κυβέρνηση Κώστα Σημίτη Σεπτεμβρίου 1996.

</doc>
<doc id="53507" url="https://el.wikipedia.org/wiki?curid=53507" title="Εκλογές 1996">
Εκλογές 1996



</doc>
<doc id="53512" url="https://el.wikipedia.org/wiki?curid=53512" title="Μαθηματική Επαγωγή">
Μαθηματική Επαγωγή



</doc>
<doc id="53513" url="https://el.wikipedia.org/wiki?curid=53513" title="Παγκόσμιο πρωτάθλημα χειροσφαίρισης ανδρών">
Παγκόσμιο πρωτάθλημα χειροσφαίρισης ανδρών

Το Παγκόσμιο Πρωτάθλημα Χειροσφαίρισης ανδρών είναι η κορυφαία διοργάνωση που οργανώνεται από την Διεθνή Ομοσπονδία Χειροσφαίρισης (IHF), κάθε δύο χρόνια. Στη διοργάνωση του 2015 (15 Ιανουαρίου - 1η Φεβρουαρίου στο Κατάρ) τον παγκόσμιο τίτλο κατέκτησε η Γαλλία για 5η φορά, με νίκη επί της διοργανώτριας χώρας με 22-25. Το χάλκινο μετάλλιο κατέκτησε η Πολωνία με νίκη επί της Ισπανίας με 29-28. Η πιο πρόσφατη διοργάνωση έγινε στη Γαλλία, από τις 11 ως τις 29 Ιανουαρίου 2017 και τον τίτλο κατέκτησε η οικοδέσποινα για 6η φορά, νικώντας 33-26 στον τελικό τη Νορβηγία. Η Σλοβενία νίκησε την Κροατία με 31–30 και κατέκτησε το πρώτο στην ιστορία της μετάλλιο (ένα χάλκινο).
Οι νικητές.
Το πρώτο Παγκόσμιο Πρωτάθλημα Ανδρών διεξήχθη στη Γερμανία, το 1938, με τη συμμετοχή 10 ομάδων από την Ευρώπη. 

</doc>
<doc id="53514" url="https://el.wikipedia.org/wiki?curid=53514" title="Υβόν ντε Κάρλο">
Υβόν ντε Κάρλο



</doc>
