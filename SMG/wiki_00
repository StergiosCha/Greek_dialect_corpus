<doc id="40322" url="https://el.wikipedia.org/wiki?curid=40322" title="Παράθυρο Johari">
Παράθυρο Johari

Το παράθυρο Johari είναι ένα εργαλείο που επινόησαν οι Τζόζεφ Λούφτ (Joseph Luft, το πρώτο κομμάτι "Jo") και ο Χάρυ Ίνγκαμ (Harry Ingham,το δεύτερο κομμάτι της λέξης, "hari"). Χρησιμοποιείται για να διευκολύνει τους ανθρώπους να καταλάβουν τις ικανότητές τους στην διαπροσωπική επικοινωνία και στις διαπροσωπικές τους σχέσεις.
Αποτελείται από τεταρτημόρια, όπως φαίνεται στην εικόνα, τα οποία είναι φτιαγμένα με βάση την οριζόντια κλίμακα "γνωστό ή άγνωστο σε εμάς" και την κάθετη κλίμακα "γνωστό ή άγνωστο στους άλλους".
Στο πάνω αριστερά τεταρτημόριο, είναι η "ανοικτή περιοχή", που περιέχει χαρακτηριστικά μας που τα γνωρίζουμε και εμείς και οι άλλοι.
Στο πάνω δεξιά, είναι η "τυφλή περιοχή", με χαρακτηριστικά που βλέπουν οι άλλοι, αλλά δεν μπορούμε να δούμε εμείς. Η περιοχή αυτή μπορεί να γίνει μικρότερη, αν κάποιος μας μιλήσει με ειλικρίνεια για ότι βλέπει σε εμάς.
Κάτω αριστερά είναι η "κρυμμένη περιοχή" η οποία αφορά στοιχεία της προσωπικοτητάς μας και της διαπροσωπικής επικοινωνίας μας, τα οποία γνωριζουμε εμείς, αλλά δε γίνονται φανερά στους άλλους. Η περιοχή αυτή θα γίνει μικρότερη, αν "εξομολογηθούμε" στους "άλλους", για τα χαρακτηριστικά αυτά.
Κάτω δεξιά είναι η "άγνωστη περιοχή", με χαρακτηριστικά μας που δεν τα γνωρίζουμε ούτε εμείς ούτε οι άλλοι.
Σκοπός του εργαλείου αυτού είναι να βοηθήσει τους ανθρώπους να επεκτείνουν την "ανοικτή περιοχή", μικραίνοντας την τυφλή και την κρυμμένη περιοχή, επιτρέποντας την όσο το δυνατό καλύτερη και αποτελεσματικότερη την επικοινωνία τους με τους άλλους ανθρώπους.

</doc>
<doc id="40324" url="https://el.wikipedia.org/wiki?curid=40324" title="Ναυτικό σχοινί">
Ναυτικό σχοινί

Τα ναυτικά σχοινιά καλούμενα και "κάβοι" ή "καραβόσχοινα" μαζί με τα συρματόσχοινα και τις αλυσίδες αποτελούν τα κυριότερα εφόδια των πλοίων.
Υλικό κατασκευής.
Τα ναυτικά σχοινιά κατασκευάζονται κυρίως από φυτικές ή τεχνητές (συνθετικές) ίνες, κυρίως από κάνναβη, κοκοφοίνικα, αγριομπανανέα, σιζάλ, νάυλον, κέβλαρ κλπ. δημιουργώντας έτσι ίδιες κατηγορίες.
Τρόποι κατασκευής.
Κατόπιν ειδικής κατεργασίας οι ίνες στρίβονται συνήθως προς τα δεξιά και σχηματίζουν έτσι το γνωστό "κλώσμα" (yarn), το κοινώς σπάγκο ή σφιλάτσο. Στη συνέχεια τα κλώσματα στρίβονται προς τ΄ αριστερά, αντίθετα δηλαδή της φοράς συστροφής των ινών και σχηματίζουν έτσι το "έμβολο" ή έμπολο (strand). Τρία συνήθως τέτοια έμβολα στριβόμενα προς τα δεξιά δημιουργούν ένα "δεξιόστροφο μονόπλοκο σχοινί", (hawser-laid rope). Τα συνηθέστερα σχοινιά του εμπορίου είναι δεξιόστροφα μονόπλοκα.
Σχοινιά από τέσσερα έμβολα καλούμενα "εντέταρτα" (shroud-laid ropes) κατασκευάζονται πολύ σπάνια. Στο είδος όμως αυτό τα έμβολα στρίβονται γύρω από ένα άλλο κεντρικό έμβολο από το ίδιο υλικό που καλείται "μήτρα" (core) η οποία αφενός διευκολύνει τη κανονική στροφή των εμβόλων, αφετέρου διατηρεί τη μορφή του σχοινιού. Επειδή το μήκος της μήτρας είναι σαφώς μικρότερο του μήκους των εμβόλων που στρέφονται περί αυτής συνεπάγεται πως όταν η ασκούμενη τάση υπερβεί το όριο αντοχής του σχοινιού τότε αυτό θα κοπεί σε σημείο της μήτρας.
Τρία δεξιόστροφα μονόπλοκα σχοινιά στριβόμενα προς τ΄ αριστερά δημιουργούν ένα "δίπλοκο σχοινί", (cable-laid rope). Δίπλοκα σχοινιά είναι ο "τόνος" και ο "κάλως" (κάβος) που χρησιμοποιούνται σε βαριές εργασίες, ως πρυμνήσια ασφαλείας, ρυμούλκια κλπ. 
Τα δίπλοκα σχοινιά είναι γενικά ασθενέστερα από τα μονόπλοκα του αυτού μεγέθους, αλλ΄ όμως περισσότερο ελαστικά και απορροφούν λιγότερο νερό.
Τα σχοινιά κατασκευάζονται κατά κανόνα από ειδικές μηχανές και παραδίδονται σε "μυρήματα" (coils) κοινώς κορκώματα των οποίων το μήκος ποικίλλει ανάλογα του μεγέθους.
Ευρύτατη είναι σήμερα η κατασκευή και χρήση συνθετικών σχοινιών (νάιλον).
Είδη σχοινιών.
Ανάλογα του υλικού κατασκευής, τα συνηθέστερα σχοινιά που χρησιμοποιούνται στα πλοία είναι:
Άλλα είδη λεπτότερων σχοινιών που χρησιμοποιούνται στα πλοία είναι ο «μέρμιθος» (κοινώς: σπάγγος), το «ιστιόραμα» ή «δετηρία» (κοινώς: ληγαδούρα), το «δίστροφο» (κοινώς: τρισίλιο) που συνήθως είναι κεδρωτό και χρησιμοποιείται στη περιέλιξη – φίμωση (πατρονάρισμα) των μεγαλυτέρων σχοινιών.
Συντήρηση.
Η παραμονή ναυτικών σχοινιών σε υγρούς χώρους ή χώρους που έχουν διαποτιστεί με έλαια ή χημικά υγρά πρέπει να αποφεύγεται. Επίσης και η παρατεταμένη παραμονή και έκθεση αυτών σε καιρικές συνθήκες όπου γι΄ αυτό θα πρέπει να υφίσταται ειδική φροντίδα αποθήκευσής τους σε εσωτερικούς χώρους όταν δεν χρησιμοποιούνται. Δεν πρέπει όμως ν΄ αποθηκεύονται υγρά. Οι συστροφές (κοινώς βερίνες) θα πρέπει ν΄ αποφεύγονται. Γενικά τα χοντρά σχοινιά, κοινώς κάβοι, θα πρέπει να χρησιμοποιούνται κατά καιρούς με εναλλαγή των άκρων, πότε δηλαδή από το ένα και πότε από το άλλο, έτσι ώστε η φθορά τους να είναι ισόμορφη σε όλο το μήκος τους.
Όταν η θερμοκρασία περιβάλλοντος είναι κάτω του μηδενός (κλίμακας Κελσίου) τα σχοινιά που βρίσκονται επί του καταστρώματος θα πρέπει να καλύπτονται με μουσαμάδες. Επίσης θα πρέπει ν΄ αποφεύγεται η επαφή τους με το κατάστρωμα ιδιαίτερα όταν αυτό δεν είναι βαμμένο. Για το λόγο αυτό οι μεν κάβοι πρόσδεσης των πλοίων (πλαγιοδέτες, πρυμνήσια κ.λπ.) πρέπει να τοποθετούνται πάνω σε δικτυωτά ξύλινα βάθρα, (κοινώς τελάρα, ή βάθρα παλέτες), ενώ τα ψιλότερα σχοινιά θα πρέπει να κρεμιούνται από υψηλότερα σημεία, κιγκλιδώματα κ.λπ.
Οι δε τρόχιλοι (μακαράδες) που χρησιμοποιούνται στα σχοινιά θα πρέπει και αυτοί να είναι κατάλληλοι κατά μέγεθος, των σχοινιών με τα οποία χρησιμοποιούνται, τα δε κάρυα αυτών (κοινώς ράγουλα) θα πρέπει να λιπαίνονται τακτικά ώστε να περιστρέφονται αυτά ανεμπόδιστα. Ομοίως και οι τριβείς των τονοδηγών των κάβων πρόσδεσης, προκειμένου ν΄ αποφεύγεται η τριβή των κάβων επί των τριβέων. 

</doc>
<doc id="40325" url="https://el.wikipedia.org/wiki?curid=40325" title="Ναυτικά σχοινιά">
Ναυτικά σχοινιά



</doc>
<doc id="40332" url="https://el.wikipedia.org/wiki?curid=40332" title="Νήσος του Πρίγκιπα Εδουάρδου">
Νήσος του Πρίγκιπα Εδουάρδου

Η Νήσος του Πρίγκιπα Εδουάρδου (αγγλικά: "Prince Edward Island", γαλλικά: "Île-du-Prince-Édouard") είναι νησί του Καναδά που αποτελεί την μικρότερη επαρχία της χώρας. Το νησί βρίσκεται στα νότια του Κόλπου του Αγίου Λαυρεντίου μεταξύ του Νιου Μπράνσγουικ και της Νέας Σκωτίας. Η Νήσος του Πρίγκιπα Εδουάρδου έχει έκταση 5.660 τ.χλμ. που ισοδυναμεί στο 0,1% περίπου της έκτασης όλου του Καναδά και κατοικείται από 159.819 κατοίκους (εκτιμήσεις 2021) και αντιπροσωπεύει το 0,4% του πληθυσμού της χώρας.
Πρωτεύουσα της επαρχίας είναι η Σάρλοτταουν (Charlottetown, 44.739 κάτοικοι), που βρίσκεται στο μέσο περίπου του νησιού. Άλλες σημαντικές πόλεις του νησιού είναι το Σάμμερσαϊντ (Summerside, 13.814 κάτοικοι) και το Κόρνουαλ (Cornwall, 2.460 κάτοικοι), σύμφωνα με την απογραφή του 2016.
Γεωγραφία.
Το νησί χαρακτηρίζεται από χαμηλούς λόφους με καταπράσινα λιβάδια, πολύ όμορφες παραλίες, λιμνοθάλασσες και φυσικά λιμάνια.
Η φυσική ομορφιά του νησιού αποτελεί πόλο έλξης για πολλούς τουρίστες, αλλά και για συγγραφείς και κινηματογραφιστές που το θεωρούν ιδανική σκηνή για μυθιστορήματα, ταινίες και τηλεοπτικές σειρές της βικτωριανής εποχής. Στο νησί αυτό γεννήθηκε η Καναδή συγγραφέας Λούσι Μωντ Μοντγκόμερυ (Lucy Maud Montgomery, 1874–1942) και στο νησί αυτό εκτυλίσσεται η ιστορία του πολύ δημοφιλούς παιδικού–εφηβικού μυθιστορήματος Η Άννα των αγρών (κυκλοφόρησε το 1908· η ελληνική μετάφραση κυκλοφορεί από τις εκδόσεις Παπαδόπουλος, ISBN 960-261-991-0).
Ιστορία.
Το νησί κατοικήθηκε αρχικά από αυτόχθονες Μίκμακ, οι οποίοι του έδωσαν την ονομασία Αμπέγουιτ (Abegweit), που σημαίνει «Το νησί που το λικνίζει η θάλασσα». Η φυσική ομορφιά του το έκανε να το αποκαλούν και «Κήπο του Κόλπου».
Οι πρώτοι ευρωπαίοι έποικοι του νησιού ήταν Γάλλοι. Το νησί αποτελούσε μέρος της αποικίας της Ακαδίας και ονομάζονταν Νήσος του Αγίου Ιωάννη (γαλλ., Île Saint-Jean).
Το 1758, οι Βρετανοί κατέλαβαν το νησί και οι πιο πολλοί από τους χίλιους περίπου Ακαδιανούς εκτοπίστηκαν σε άλλα μέρη. Στα πρώτα χρόνια της βρετανικής αποικιοκρατίας, το νησί έγινε αγαπημένος εποχικός προορισμός της βρετανικής ανώτερης τάξης. Το 1798, η ονομασία του νησιού άλλαξε σε Νήσος του Πρίγκιπα Εδουάρδου, προς τιμή του πρίγκιπα Εδουάρδου-Αυγούστου (1767–1820), αδελφού του βασιλιά Γεωργίου Γ΄ της Αγγλίας και αρχηγού των βρετανικών στρατευμάτων που στάθμευαν τότε στο Χάλιφαξ.
Τον Σεπτέμβριο του 1864, στο νησί πραγματοποιήθηκε μια σειρά συναντήσεων εκπροσώπων των βρετανικών αποικιών της Βορείου Αμερικής. Οι συναντήσεις αυτές κορυφώθηκαν το 1867 με την υπογραφή για την δημιουργία της Καναδικής Συνομοσπονδίας. Όμως, η Νήσος του Πρίγκιπα Εδουάρδου παρέμεινε έξω από την Συνομοσπονδία, εκτιμώντας ότι δεν είχε οικονομικά οφέλη από την συμμετοχή της. Τελικά, ο καναδός πρωθυπουργός Σερ Τζων Μακντόναλντ, με μπόλικη παρασκηνιακή διπλωματία, έπεισε τους κατοίκους του νησιού για τα οφέλη της Συνομοσπονδίας, και έτσι, το 1873, το νησί έγινε η έκτη επαρχία της Καναδικής Συνομοσπονδίας.
Συγκοινωνία.
Από το 1997, το νησί συνδέεται με τον ηπειρωτικό Καναδά μέσω της Γέφυρας της Συνομοσπονδίας, η οποία έχει μήκος 13 χλμ. και ύψος που φτάνει τα 40 μ. από την επιφάνεια της θάλασσας. Το νησί συνδέεται επίσης με πορθμεία με την Νέα Σκωτία και τις Νήσους της Μαγδαληνής, που ανήκουν στο Κεμπέκ. Το νησί επίσης συνδέεται αεροπορικώς με τον υπόλοιπο Καναδά και τις ΗΠΑ μέσω του Διεθνούς Αεροδρομίου της Σάρλοτταουν. Στο νησί υπήρχε εκτεταμένο σιδηροδρομικό δίκτυο, το οποίο εγκαταλείφθηκε οριστικά το 1989.
Δημογραφία και οικονομία.
Σήμερα, η Νήσος του Πρίγκιπα Εδουάρδου κατοικείται κυρίως από άτομα βρετανικής (αγγλικής, σκωτσέζικης) καταγωγής και από άτομα ιρλανδικής καταγωγής. Σύμφωνα με τα στοιχεία της απογραφής του 2001, 24% των κατοίκων του νησιού είναι γαλλικής καταγωγής και μόνο το 2% περίπου των κατοίκων είναι αυτόχθονες και μιγάδες. Οι μισοί κάτοικοι του νησιού είναι ρωμαιοκαθολικοί στο θρήσκευμα, ενώ οι άλλοι μισοί ανήκουν σε διάφορα δόγματα διαμαρτυρομένων.
Κύρια πηγή εσόδων για τους κατοίκους του νησιού είναι ο τουρισμός, η αλιεία και η γεωργία. Το νησί φημίζεται για τις πατάτες του. Παράγει δε το 1/3 της συνολικής παραγωγής γεωμήλων του Καναδά.
Στην Σάρλοτταουν έχει την έδρα του το Πανεπιστήμιο της Νήσου του Πρίγκιπα Εδουάρδου (University of Prince Edward Island, ή UPEI), το μόνο πανεπιστήμιο στις καναδικές επαρχίες του Ατλαντικού που έχει πλήρες πρόγραμμα κτηνιατρικής.
Διοίκηση.
Αντικυβερνήτρια από τις 20 Οκτωβρίου 2017 είναι η Αντουανέτ Περί και πρωθυπουργός από τις 9 Μαΐου 2019 ο Προοδευτικός Συντηρητικός Ντένις Κινγκ. Στις γενικές εκλογές που έγιναν στις 4 Μαΐου 2015 την πλειοψηφία κέρδισαν οι Φιλελεύθεροι. Οι πιο πρόσφατες εκλογές διεξήχθησαν το 2019.
Δημοψήφισμα 2016.
Σε ένα μη δεσμευτικό δημοψήφισμα που διενεργήθηκε από τις 27 Οκτωβρίου ως τις 7 Νοεμβρίου 2016, οι ψηφοφόροι ρωτήθηκαν για το ποιο εκλογικό σύστημα προτιμούσαν, επιλέγοντας μεταξύ πέντε συστημάτων.
Έπειτα από 4 συνεχείς τελικούς γύρους, το εκλογικό σύστημα της μικτής αναλογικής συγκέντρωσε περισσότερο από το 52% στην τελική ψηφοφορία. Η συμμετοχή ήταν χαμηλή και διαμορφώθηκε στο 36,46%.

</doc>
<doc id="40334" url="https://el.wikipedia.org/wiki?curid=40334" title="Σάρλοτταουν">
Σάρλοτταουν

Η Σάρλοτταουν (αγγλικά: Charlottetown, προφέρεται ως "Σάρλοτ-τάουν") είναι πόλη του Καναδά και πρωτεύουσα της επαρχίας της Νήσου του Πρίγκηπα Εδουάρδου. 
Η πόλη βρίσκεται στο μέσο ενός φυσικού λιμένα στην νότια πλευρά της Νήσου του Πρίγκηπα Εδουάρδου στα ανατολικά παράλια του Καναδά. 
Σύμφωνα με τα στοιχεία απογραφής του 2016, η πόλη έχει 36.094 κατοίκους, ενώ η ευρύτερη αστική περιοχή έχει 76.728 κατοίκους (απογραφή 2016). Σχεδόν ο μισός πληθυσμός της Νήσου του Πρίγκηπα Εδουάρδου κατοικεί στο αστικό συγκρότημα της Σάρλοτταουν. Οι κάτοικοι της Σάρλοτταουν είναι κατά 97,5% ευρωπαϊκής καταγωγής· κυρίως βρετανικής, ιρλανδικής και γαλλικής καταγωγής.
Ιστορία και εξέλιξη.
Το 1720, Γάλλοι έποικοι ίδρυσαν κοντά στην θέση της σημερινής Σάρλοτταουν το Πορ Λα Ζουά (Port La Joye, δηλ. «Λιμένας "Η Χαρά"»). Τον Αύγουστο του 1758, η περιοχή και ολόκληρη η Νήσος του Πρίγκηπα Εδουάρδου έπεσε στα χέρια των Βρετανών, οι οποίοι, το 1764 ίδρυσαν την Σάρλοτταουν. Η πόλη ονομάστηκε έτσι προς τιμή της βασίλισσας Σαρλότ του οίκου Μεκλεμβούργου-Στρέλιτζ (Charlotte of Mecklenburg-Strelitz), συζύγου του βασιλιά Γεωργίου Γ΄ της Αγγλίας. Στα χρόνια της Αμερικανικής Επανάστασης, η πόλη λεηλατήθηκε από αμερικανούς επαναστάτες (17 Νοεμβρίου 1775).
Για πολλές δεκαετίες, η οικονομική ζωή της πόλης στηρίχθηκε στον σιδηρόδρομο και τα ναυπηγεία (και οι δύο δραστηριότητες δεν υφίστανται πλέον). Σήμερα, η Σάρλοτταουν αποτελεί το διοικητικό και οικονομικό κέντρο της περιοχής, με κύριες δραστηριότητες τον τουρισμό, την αλιεία, το εμπόριο και την ελαφρά βιομηχανία. 
Στην Σάρλοτταουν έχει την έδρα του το Πανεπιστήμιο της Νήσου του Πρίγκηπα Εδουάρδου (University of Prince Edward Island, ή UPEI), το οποίο ιδρύθηκε το 1969.
Αξιοθέατα.
Η Σάρλοτταουν είναι γνωστή για την όμορφη αρχιτεκτονική της βικτοριανής εποχής. Ο επισκέπτης μπορεί επίσης να θαυμάσει το επαρχιακό κοινοβούλιο (Province House), το «Χωλ των Ιδρυτών» της Καναδικής Συνομοσπονδίας (Founders Hall) και την οικία του υποκυβερνήτη της επαρχίας (Government House). Μπορεί επίσης να παρακολουθήσει θεατρικές παραστάσεις στο Κέντρο Τεχνών της Συνομοσπονδίας (Confederation Centre of the Arts). 
Η πόλη συνδέεται με τον υπόλοιπο Καναδά οδικώς μέσω της Γέφυρας της Συνομοσπονδίας, και αεροπορικώς μέσω του διεθνούς αεροδρομίου της. Μέσα στην πόλη, ο επισκέπτης μπορεί να μετακινηθεί με τα αστικά λεωφορεία που μοιάζουν στην εμφάνιση με τραμ των αρχών του 20ου αιώνα.
Οικονομία.
Η οικονομία της Σάρλοτταουν κυριαρχείται από τον δημόσιο τομέα. Τα επαρχιακά, ομοσπονδιακά και δημοτικά επίπεδα διακυβέρνησης είναι σημαντικοί εργοδότες στο κεντρικό τμήμα της κομητείας Κουίνς, όπως και οι τομείς της υγειονομικής περίθαλψης και της δευτεροβάθμιας και μεταδευτεροβάθμιας εκπαίδευσης. Οι εταιρείες τεχνολογίας έχουν αυξήσει το μερίδιό τους στο εργατικό δυναμικό της πόλης, ωστόσο οι πραγματικοί αριθμοί είναι αρκετά μικροί όταν εξαιρούνται τα τηλεφωνικά κέντρα. Άλλες σημαντικές οικονομικές δραστηριότητες περιλαμβάνουν την ελαφρά βιομηχανία, όπως χημικά, βιοτεχνολογία και μηχανική κατεργασία.
Κυβέρνηση.
Η δημοτική κυβέρνηση της πόλης είναι δομημένη γύρω από ένα συμβούλιο που περιλαμβάνει δήμαρχο και δέκα συμβούλους οι οποίοι εκλέγονται χρησιμοποιώντας το σύστημα του εκλογικoύ διαμερίσματος. Ο σημερινός δήμαρχος της πόλης είναι ο Φίλιπ Μπράουν.
Η Σάρλοτταουν έχει επτά έδρες (από τις 27) στη νομοθετική συνέλευση της Νήσου του Πρίγκιπα Εδουάρδου. Ορισμένα από αυτά τα εκλογικά διαμερίσματα καταλαμβάνουν παρακείμενες αγροτικές περιοχές που δεν βρίσκονται εντός των ορίων της πόλης.
Η πόλη έχει μια ενιαία έδρα στη Βουλή των Κοινοτήτων. Το σημερινό μέλος του Κοινοβουλίου είναι ο Σον Κέισι.

</doc>
<doc id="40346" url="https://el.wikipedia.org/wiki?curid=40346" title="Παρεκκλήσιο">
Παρεκκλήσιο

Το παρεκκλήσιο είναι μικρός χριστιανικός ναός που περιλαμβάνει βωμό (Αγία Τράπεζα) και αποτελεί ιδιαίτερο ιερό χώρο Ιερών Μονών, Ανακτόρων, στρατοπέδων, νοσοκομείων, αρχοντικών οικιών, νεκροταφείων, ακόμη και επί πλοίων, συνήθως σε Υπερωκεάνια ή Κρουαζιερόπλοια αλλά και σε μεγάλα πολεμικά πλοία ή τέλος αποτελούν κάποιο ιδιαίτερο χώρο Ναού εντός ή εγγύς αυτού.
Το Παρεκκλήσιο χρησιμεύει προς τέλεση λατρείας ή μυστηρίου για ορισμένες περιπτώσεις ή για περιορισμένο εκκλησίασμα αποτελούμενο από μια οικογένεια ή μικρή ομάδα προσώπων.
Ο όρος χρησιμοποιείται επίσης για να υποδηλώσει ιερό ναό που δεν αποτελεί ενορία.

</doc>
<doc id="40349" url="https://el.wikipedia.org/wiki?curid=40349" title="Μεσόγειο">
Μεσόγειο



</doc>
<doc id="40350" url="https://el.wikipedia.org/wiki?curid=40350" title="Παρμπρίζ">
Παρμπρίζ

Το παρμπρίζ () ή ανεμοθώρακας ενός αεροπλάνου, αυτοκινήτου, λεωφορείου, φορτηγού ή τρένου είναι το εμπρόσθιο κρύσταλλο. Τα παρμπρίζ νέας τεχνολογίας είναι κατασκευασμένα από αντικολλητικό κρύσταλλο ασφαλείας, το οποίο αποτελείται από δύο καμπυλωτά φύλλα γυαλιού με ένα διάφανο πλαστικό στρώμα ανάμεσα, και τοποθετούνται πάνω στο πλαίσιο του οχήματος κολλητά - συνήθως χρησιμοποιώντας υλικά από μείγμα πολυουρεθάνης και σιλικόνης. Παλαιότερα τα παρμπρίζ ήταν κατασκευασμένα από ένα μόνο φύλλο γυαλιού το οποίο, κατά το στάδιο της παραγωγής, περνούσε από ειδικές διαδικασίες επισκλήρυνσης. Αυτά τα κρύσταλλα ήταν τοποθετημένα πάνω στο πλαίσιο με ειδικά ελαστικά ή ειδικές ελαστικές μονωτικές ασφάλειες. Οι ανεμοθώρακες νέας γενιάς συμβάλλουν στην συνολική ακαμψία ενός οχήματος.
Οι ανεμοθώρακες προστατεύουν τους επιβάτες από τον άνεμο, καιρικά φαινόμενα και διάφορα αντικείμενα όπως σκόνη, πετραδάκια και έντομα. Σε συνδυασμό με την οροφή ενός επιβατικού, ένα σωστά τοποθετημένο παρμπρίζ αυξάνει δραστικά την παθητική ασφάλεια του οχήματος ειδικά σε περίπτωση ανατροπής του αυτοκινήτου.

</doc>
<doc id="40357" url="https://el.wikipedia.org/wiki?curid=40357" title="Οίβαλος">
Οίβαλος

Ο Οίβαλος στην ελληνική μυθολογία ήταν ο όγδοος μυθικός βασιλιάς της Σπάρτης, απόγονος του Λέλεγα και του Λακεδαίμονα.
Ο μύθος.
Σύμφωνα με τις λακωνικές παραδόσεις, ο Οίβαλος ήταν γιος του Κυνόρτα και πατέρας της Αρήνης, συζύγου του Αφαρέως. Σύμφωνα με άλλες αναφορές, ο Οίβαλος ήταν γιος του Περιήρους και πατέρας από τη "Γοργοφόνη", του Ικαρίου, της Άρνης και του Τυνδάρεω. Ακόμα, ο Ιπποκόων λέγεται ότι ήταν νόθος γιος του από μια ερωμένη του.

</doc>
<doc id="40359" url="https://el.wikipedia.org/wiki?curid=40359" title="Παράλληλα και κατανεμημένα συστήματα">
Παράλληλα και κατανεμημένα συστήματα

Στην πληροφορική, παράλληλα, κατανεμημένα ή ταυτόχρονα συστήματα ονομάζονται υπολογιστές οι οποίοι επιτρέπουν την ταυτόχρονη εκτέλεση πολλαπλών συνεργαζόμενων προγραμμάτων σε μία ή περισσότερες επεξεργαστικές μονάδες. Οι διαφορές μεταξύ αυτών των όρων είναι λεπτές, με την έμφαση να δίνεται άλλοτε στον σχεδιασμό και ανάλυση αλγορίθμων, άλλοτε στην κατασκευή υποστηρικτικού λογισμικού και άλλοτε στη σχεδίαση των υποδομών υλικού που απαιτούνται για την επίτευξη του ταυτοχρονισμού.
Κατά τη δεκαετία του 1960 η εμφάνιση πολυδιεργασιακών λειτουργικών συστημάτων και η τυποποίηση της έννοιας της διεργασίας έφεραν στην επιφάνεια τον ταυτοχρονισμό, μία ιδιότητα των υπολογιστικών συστημάτων η οποία αφορά την "παράλληλη" ή "ψευδοπαράλληλη" εκτέλεση διαφορετικών, συνεργαζόμενων διεργασιών, σε έναν ή περισσότερους υπολογιστές, για την εκτέλεση ενός υπολογισμού. Αρχικώς οι επιστήμονες της θεωρητικής πληροφορικής επιχείρησαν να δώσουν απαντήσεις σε αλγοριθμικά ζητήματα λογισμικού όπως ο "αμοιβαίος αποκλεισμός", η "εκλογή αρχηγού", ο "συγχρονισμός" και η "ομοφωνία" μεταξύ συνεργαζόμενων, ταυτοχρόνως εκτελούμενων διεργασιών (το πεδίο αυτό σήμερα προσδιορίζεται με τον όρο κατανεμημένος υπολογισμός), ενώ με τις μεθόδους πρακτικής υλοποίησης της πολυδιεργασίας (τον χρονοπρογραμματισμό) ασχολήθηκαν οι ερευνητές από τον χώρο των λειτουργικών συστημάτων.
Με την καθιέρωση υπολογιστών με πολλαπλούς επεξεργαστές, όπου οι διεργασίες μπορούσαν να εκτελούνται πραγματικά παράλληλα και όχι ψευδοπαράλληλα, προέκυψαν νέα ζητήματα υλικού με αποτέλεσμα να αναδυθεί η "παράλληλη επεξεργασία", ένα επιστημονικό πεδίο το οποίο μελετά, τόσο από πλευράς υλικού όσο και λογισμικού, μόνο υπολογιστικά συστήματα με πολλαπλές επεξεργαστικές μονάδες. Τα συστήματα αυτά μπορούν να εκτελούν ορισμένες, κατάλληλα σχεδιασμένες εφαρμογές (συνήθως επιστημονικού σκοπού, π.χ. προσομοιώσεις) ταχύτερα απ' ό,τι οι συνηθισμένοι "σειριακοί" υπολογιστές αρχιτεκτονικής Φον Νόιμαν. Την ίδια περίοδο όμως εξελίσσονταν και τα δίκτυα υπολογιστών με αποτέλεσμα, καθώς η δικτύωση άρχισε να είναι πανταχού παρούσα προς τα τέλη της δεκαετίας του 1970, να εμφανιστούν δικτυακά προγράμματα που όχι μόνο αλληλεπιδρούσαν μεταξύ τους μέσω της υποκείμενης δικτυακής υποδομής αλλά εκτελούσαν από κοινού υπολογισμούς με διαφανή για τον χρήστη τρόπο, διασπώντας τους σε τμήματα και κατανέμοντάς τους μεταξύ τους, ενώ στο εξωτερικό περιβάλλον εμφανίζονταν ως ένα μοναδικό σύστημα. Καθώς αυτός ήταν ένας τύπος παραλληλισμού εμφανίστηκε ο όρος "κατανεμημένη επεξεργασία" για να τον περιγράψει.
Η κατανεμημένη επεξεργασία αποτελεί ένα υποσύνολο της παράλληλης επεξεργασίας, στο οποίο όλες οι CPU έχουν ιδιωτικές, τοπικές μνήμες με ξεχωριστούς χώρους διευθύνσεων (είναι δηλαδή ανεξάρτητοι, δικτυωμένοι υπολογιστές) και παρέχουν στον χρήστη την ψευδαίσθηση του ενιαίου, μοναδικού συστήματος. Ο όρος «κατανεμημένο σύστημα» αναφέρεται τόσο στο υλικό (επεξεργαστές, μνήμες, δίκτυο) όσο και στο λογισμικό (λειτουργικό σύστημα, εφαρμογές) που είναι απαραίτητα για να υλοποιηθούν η κατανομή και αυτή η ψευδαίσθηση, με έμφαση όμως στο λογισμικό. Στα κατανεμημένα συστήματα, σε αντίθεση με τα παράλληλα, η εικόνα συνεκτικότητας των γεωγραφικά διεσπαρμένων πόρων είναι συνήθως σπουδαιότερος στόχος από την αύξηση των υπολογιστικών επιδόσεων που επιτυγχάνεται με τον παραλληλισμό. Δεν είναι σπάνιο μάλιστα να μη συμμετέχουν καν οι κόμβοι σε κάποιον από κοινού υπολογισμό αλλά να εκτελούν διαφορετικές επιμέρους εργασίες, παρουσιαζόμενοι όμως στο εξωτερικό περιβάλλον (π.χ. σε πελάτες οι οποίοι ζητούν υπηρεσίες) ως ενιαίο σύστημα. Αυτά ονομάζονται "μη συνεκτικά κατανεμημένα συστήματα" (π.χ. ο Παγκόσμιος Ιστός ή οι ομότιμες εφαρμογές ανταλλαγής αρχείων μέσω Διαδικτύου), σε αντίθεση με τα "συνεκτικά κατανεμημένα συστήματα", τα οποία αξιοποιούνται περισσότερο ως συνήθη παράλληλα συστήματα για τη μεγιστοποίηση των υπολογιστικών επιδόσεων.
Επισκόπηση.
Υπό το πρίσμα της παράλληλης επεξεργασίας υπάρχουν τέσσερα είδη υπολογιστικών συστημάτων (ταξινόμηση Φλυν, 1966), τα οποία διαχωρίζονται με βάση το πόσες ταυτόχρονες ροές επεξεργασίας εντολών και δεδομένων υποστηρίζουν:
Τα συστήματα MIMD διακρίνονται σε πολυεπεξεργαστές κοινής μνήμης, όπου πολλαπλοί επεξεργαστές επικοινωνούν με μία κοινή μνήμη ενιαίου χώρου διευθύνσεων, και σε πολυυπολογιστές κατανεμημένης μνήμης, όπου πολλαπλά πακέτα επεξεργαστή-ιδιωτικής μνήμης, με τον δικό του χώρο διευθύνσεων το καθένα, διασυνδέονται και επικοινωνούν μεταξύ τους --και στις δύο περιπτώσεις η επικοινωνία γίνεται μέσω ενός «"δικτύου διασύνδεσης"». Τα μοντέλα παράλληλου προγραμματισμού για πολυεπεξεργαστές και πολυυπολογιστές είναι το μοντέλο κοινού χώρου διευθύνσεων (π.χ. πολλαπλές διεργασίες ή νήματα, OpenMP) και το μοντέλο μεταβίβασης μηνυμάτων (π.χ. PVM, MPI), αντιστοίχως. Στο πρώτο οι επεξεργαστικές μονάδες ανταλλάσσουν πληροφορίες προσπελαύνοντας κοινόχρηστες μεταβλητές στην κοινή μνήμη, ενώ στο δεύτερο ανταλλάσσοντας μηνύματα. Κάθε προγραμματιστικό μοντέλο μπορεί να εφαρμοστεί και σε σύστημα μιας αρχιτεκτονικής που δεν είναι η φυσική του (π.χ. πολυνηματικό πρόγραμμα σε πολυυπολογιστή ή πρόγραμμα MPI σε πολυεπεξεργαστή) αλλά συνήθως με χαμηλότερες επιδόσεις.
Στους πολυεπεξεργαστές εκτελείται ένα μόνο λειτουργικό σύστημα, το οποίο αναλαμβάνει να αναθέσει την εκτέλεση παράλληλων διεργασιών σε διαφορετικούς επεξεργαστές, ενώ στους πολυυπολογιστές, οι οποίοι ουσιαστικά αποτελούν κατανεμημένα συστήματα εφόσον είναι εφοδιασμένοι με το κατάλληλο λογισμικό, κάθε κόμβος εκτελεί τον δικό του πυρήνα. Μία υβριδική αρχιτεκτονική, η οποία επιτρέπει εύκολη εκτέλεση προγραμμάτων κοινού χώρου διευθύνσεων σε πολυυπολογιστές, είναι η κατανεμημένη κοινή μνήμη, στην οποία εξειδικευμένο υλικό (ελεγκτές μνήμης) παρέχει διαφανώς την ψευδαίσθηση ενιαίου χώρου διευθύνσεων στο λογισμικό που εκτελείται σε κάθε κόμβο. Στα συστήματα αυτά, φυσικά κατανεμημένης αλλά λογικά ενιαίας μνήμης, ένας κόμβος προσπελαύνει πολύ γρηγορότερα τα δεδομένα που είναι αποθηκευμένα στην τοπική του μνήμη απ' ό,τι τα δεδομένα που βρίσκονται σε κάποιον απομακρυσμένο κόμβο και γι' αυτό λέγονται συστήματα Ανομοιόμορφης Πρόσβασης Μνήμης (NUMA). Στους υπολογιστές αυτούς συνήθως εκτελείται ένας μόνο πυρήνας λειτουργικού συστήματος ο οποίος γνωρίζει, για λόγους βελτιστοποίησης των επιδόσεων, τις λεπτομέρειες της υποκείμενης αρχιτεκτονικής NUMA.
Πολυεπεξεργαστές.
Στους πολυεπεξεργαστές η μνήμη συνήθως διασπάται σε πολλαπλά τμήματα προκειμένου να επιτρέπονται ταυτόχρονες προσπελάσεις σε αυτά από διαφορετικούς επεξεργαστές (χωρίς αυτό να αναιρεί φυσικά την ύπαρξη ενιαίου χώρου διευθύνσεων), ενώ το δίκτυο διασύνδεσης είναι στην απλούστερη περίπτωση ένας δίαυλος, δηλαδή ένα κοινό μέσο μετάδοσης το οποίο κάθε δεδομένη στιγμή μόνο ένας επεξεργαστής μπορεί να χρησιμοποιεί για επικοινωνία με κάποιο τμήμα μνήμης. Ως εκ τούτου οι πολυεπεξεργαστές διαύλου δεν παρουσιάζουν επαρκή "κλιμακωσιμότητα", καθώς ο δίαυλος δεν διαθέτει αρκετή χωρητικότητα ώστε να εξυπηρετεί ταυτόχρονα αιτήσεις από πολλούς διαφορετικούς επεξεργαστές. Αυτό συνεπάγεται ότι οι επιδόσεις δεν αυξάνονται αναλογικά με το πλήθος των επεξεργαστών, αφού με την προσθήκη νέων επεξεργαστών πολλαπλασιάζονται τα διαστήματα αναμονής του καθενός για κατάληψη του διαύλου. Η λύση του διαύλου πάντως είναι η απλούστερη καθώς οι συνήθεις σειριακοί υπολογιστές έτσι κι αλλιώς διαθέτουν έναν δίαυλο για την επικοινωνία του επεξεργαστή με τη μνήμη και τις μονάδες Εισόδου / Εξόδου. Αν ωστόσο χρειαζόμαστε ένα σύστημα με περισσότερες από 10-20 CPU πρέπει να καταφύγουμε σε "δίκτυα μεταγωγής", όπου μεταξύ κάθε επεξεργαστή και κάθε τμήματος της μνήμης δημιουργείται μία μοναδική διαδρομή.
Ανεξάρτητα από το είδος της διασύνδεσης, για την αύξηση των επιδόσεων και την αποφυγή υπερφόρτωσης του δικτύου, κάθε CPU διαθέτει τη δική της τοπική κρυφή μνήμη. Στα παράλληλα συστήματα όμως παρουσιάζεται το λεγόμενο «πρόβλημα της συνεκτικότητας» (cache coherence): ένα κοινόχρηστο δεδομένο που έχει αντιγραφεί σε πολλές κρυφές μνήμες μπορεί να τροποποιηθεί ανεξάρτητα στην καθεμία χωρίς να το γνωρίζει η κύρια ή οι άλλες κρυφές μνήμες, με αποτέλεσμα να υπάρχει ασάφεια ως προς το ποια είναι η σωστή τιμή του κάθε στιγμή. Το πρόβλημα αυτό επιλύεται στην περίπτωση ύπαρξης διαύλου με «"πρωτόκολλα παρακολούθησης"», όπου το υλικό κάθε επεξεργαστή παρακολουθεί όλη την πληροφορία που διακινείται στο κοινό μέσο και δρα ανάλογα, ενώ στην περίπτωση δικτύου μεταγωγής με «"πρωτόκολλα καταλόγων"», στους οποίους κάθε τμήμα της μνήμης διατηρεί έναν πίνακα με πληροφορίες για το ποιοι επεξεργαστές έχουν κάθε δεδομένο στην κρυφή τους μνήμη ώστε όποτε χρειάζεται να γίνονται οι κατάλληλες ενημερώσεις. Σε κάθε περίπτωση πάντως τα πρωτόκολλα συνεκτικότητας επιβαρύνουν το σύστημα, αφού αυξάνουν την κίνηση στο δίκτυο διασύνδεσης, με το πρόβλημα να μειώνεται (όχι όμως να απαλείφεται) μόνο αν καταβληθεί προσπάθεια ώστε τα παράλληλα προγράμματα να μην τροποποιούν συχνά κοινόχρηστα δεδομένα. Τα παράλληλα συστήματα κοινής μνήμης με δίαυλο στα οποία όλες οι CPU είναι ισότιμες και μπορούν όλες να αναλάβουν την εκτέλεση του λειτουργικού συστήματος ονομάζονται «συμμετρικοί πολυεπεξεργαστές» (SMP). Πάντως ακόμη και οι πολυεπεξεργαστές μεταγωγής στην πράξη έχουν περιορισμένη κλιμακωσιμότητα λόγω τετραγωνικά αυξανόμενου ως προς το πλήθος των επεξεργαστών κόστους κατασκευής του δικτύου διασύνδεσης, με αποτέλεσμα αν χρειαζόμαστε ένα σύστημα με παραπάνω από 64 CPU συνήθως να καταφεύγουμε σε πολυυπολογιστές.
Πολυυπολογιστές.
Οι πολυυπολογιστές εμφανίζονται σε διάφορες εκδοχές αλλά σε κάθε περίπτωση πρόκειται για μία συλλογή ανεξάρτητων υπολογιστών (είτε απλώς πακέτα επεξεργαστή / ιδιωτικής μνήμης, είτε πλήρη και αυτοτελή συστήματα) που επικοινωνούν μεταξύ τους μέσω ενός δικτύου διασύνδεσης (είτε δίκτυο διαύλου είτε δίκτυο μεταγωγής). Οι κόμβοι μπορούν μεταξύ τους να είναι είτε ίδιοι («"ομοιογενείς πολυυπολογιστές"»), είτε διαφορετικοί («"ετερογενείς πολυυπολογιστές"»). Το δίκτυο διασύνδεσης μπορεί να είναι:
Σε κάθε περίπτωση, από τη στιγμή που το λογισμικό εξασφαλίζει για τους χρήστες συνεκτική εικόνα των πόρων του πολυυπολογιστή και την ψευδαίσθηση ενός μοναδικού συστήματος, έστω και στο πλαίσιο μίας μόνο εφαρμογής, κάνουμε λόγο για κατανεμημένο σύστημα.
Στους εξειδικευμένους πολυυπολογιστές υψηλής απόδοσης κάθε κόμβος επικοινωνεί με το δίκτυο διασύνδεσης μέσω ενός δρομολογητή, ενός μικρού κυκλώματος μεταγωγής με το οποίο δρομολογούνται πακέτα δεδομένων (μηνύματα) από έναν κόμβο σε έναν άλλον (πιθανώς διερχόμενα από ενδιάμεσους σταθμούς σε περίπτωση δικτύου μεταγωγής). Το ίδιο το δίκτυο μπορεί να έχει διάφορες τοπολογίες (δίαυλος, πλέγμα, υπερκύβος κ.λπ.) ενώ η μορφή των μηνυμάτων καθορίζεται από εξειδικευμένα πρωτόκολλα (ανάλογα με τον κατασκευαστή). Ένας τέτοιος πολυυπολογιστής μοιάζει πολύ με ένα ιδιότυπο τοπικό δίκτυο υπολογιστών, στο οποίο η τοπολογία είναι αυστηρά στατική, οι αποστάσεις πολύ μικρές και η ανάγκη για ταχύτητα εξαιρετικά αυξημένη. Ως εκ τούτου οι δρομολογητές, οι οποίοι παίζουν ταυτόχρονα τον ρόλο των καρτών δικτύου ενός συνήθους LAN και των δρομολογητών ενός WAN, έχουν όλη τη λειτουργικότητά τους τυπωμένη σε κυκλώματα υλικού ώστε να ελαχιστοποιούνται οι καθυστερήσεις, ενώ οι αλγόριθμοι δρομολόγησης που υλοποιούν είναι εξαιρετικά απλοί και ταχείς.
Ένας άλλος τύπος πολυυπολογιστή είναι μία συστάδα, ένα πραγματικό LAN ή WAN στο οποίο κάθε κόμβος είναι ένας πλήρης υπολογιστής, το δίκτυο διασύνδεσης ταυτίζεται με ένα σύνηθες δίκτυο υπολογιστών και τα χρησιμοποιούμενα πρωτόκολλα είναι αυτά της τυπικής στοίβας TCP/IP. Τόσο στις συστάδες όσο και στα συστήματα κατανεμημένης κοινής μνήμης που προαναφέρθηκαν το σύνηθες είναι κάθε κόμβος να αποτελεί έναν πλήρη συμμετρικό πολυεπεξεργαστή, οπότε το δίκτυο διασύνδεσης μοιάζει κατά κάποιον τρόπο με WAN και κάθε κόμβος με αυτόνομο LAN που συμμετέχει στο ολικό δίκτυο μέσω του δρομολογητή του. Με αυτόν τον τρόπο η ικανότητα κλιμάκωσης του ολικού συστήματος αυξάνεται κατά πολύ. Σε πολυυπολογιστές κατανεμημένης κοινής μνήμης μπορούν να χρησιμοποιηθούν κρυφές μνήμες σε κάθε κόμβο για την αύξηση των επιδόσεων αλλά έτσι εμφανίζεται πάλι, σε διαφορετικό πλαίσιο, το προαναφερθέν πρόβλημα της συνεκτικότητας. Αντιμετωπίζεται με πρωτόκολλα καταλόγων, αφού συνήθως δεν υπάρχει κοινό μέσο, ενώ όταν κάθε σταθμός είναι συμμετρικός πολυεπεξεργαστής διαύλου χρησιμοποιείται ένα τέτοιο «εξωτερικό» πρωτόκολλο για το ολικό δίκτυο και ένα «εσωτερικό» πρωτόκολλο παρακολούθησης σε κάθε κόμβο.
Παράλληλος προγραμματισμός.
Η ανάπτυξη εφαρμογών σε συστήματα κοινής και κατανεμημένης κοινής μνήμης συνήθως γίνεται με τη βοήθεια λογισμικού συστήματος για κατασκευή, χειρισμό και συντονισμό πολλαπλών διεργασιών ή / και νημάτων, ή με API όπως το OpenMP, ένα υψηλού επιπέδου πρότυπο κατασκευής βιβλιοθηκών, επεκτάσεων μεταγλωττιστή και μεταβλητών περιβάλλοντος με υλοποιήσεις για διάφορους συνδυασμούς επεξεργαστή / λειτουργικού συστήματος / γλώσσας προγραμματισμού, το οποίο βασίζεται στην κοινή μνήμη του ενιαίου χώρου διευθύνσεων για τη διαδιεργασιακή / διανηματική επικοινωνία. Στην πλειονότητα των περιπτώσεων το OpenMP υλοποιείται εσωτερικά με τα συνήθη νήματα του προτύπου POSIX των λειτουργικών συστημάτων Unix, τα οποία (όπως και οι μέθοδοι χειρισμού διεργασιών και διαδιεργασιακής επικοινωνίας του POSIX) προγραμματίζονται με τον ίδιο τρόπο σε έναν σειριακό υπολογιστή και σε έναν πολυεπεξεργαστή για την κατασκευή εφαρμογών που εκμεταλλεύονται τον ταυτοχρονισμό. Στον πολυεπεξεργαστή ωστόσο ο πυρήνας αυτομάτως χρονοπρογραμματίζει καταλλήλως τα νήματα ή τις διεργασίες ώστε, αν είναι εφικτό, να εκτελούνται παράλληλα σε διαφορετικούς επεξεργαστές, ενώ στον σειριακό υπολογιστή όλα τα νήματα ή διεργασίες εκτελούνται σειριακά και ψευδοπαράλληλα στον ίδιο επεξεργαστή χωρίς να υπάρχει πραγματικός παραλληλισμός.
Στους πολυυπολογιστές από την άλλη βρίσκει εφαρμογή το MPI, ένα πρότυπο κατασκευής βιβλιοθηκών για την επικοινωνία παράλληλων διεργασιών μέσω ρητής ανταλλαγής μηνυμάτων. Εσωτερικά, στις περισσότερες υλοποιήσεις της, η βιβλιοθήκη του MPI καλεί το API δικτυακού προγραμματισμού των υποδοχών (sockets) αλλά είναι υψηλότερου επιπέδου από αυτό, προσανατολίζεται αποκλειστικά σε πολυυπολογιστικά κατανεμημένα συστήματα, παρέχει πιο εξελιγμένες δυνατότητες και διατίθεται σε διάφορες εκδόσεις βελτιστοποιημένες για πολυυπολογιστές με συγκεκριμένη τοπολογία δικτύου διασύνδεσης (Ethernet, υπερκύβος, πλέγμα κλπ, ή ακόμη και σε εκδόσεις για πολυεπεξεργαστές κοινής μνήμης). Με το MPI ο υπολογισμός κατανέμεται σε ένα σύνολο πανομοιότυπων διεργασιών, σειριακά αριθμημένων, που εκτελούνται σε διαφορετικούς κόμβους και ο κώδικάς τους διαφοροποιείται ρητά ανάλογα με τον σειριακό αριθμό τους. Το MPI είναι προσανατολισμένο στη μεγιστοποίηση των επιδόσεων και γι' αυτό συνήθως εξετάζεται στα πλαίσια της παράλληλης και όχι της κατανεμημένης επεξεργασίας.
Συνήθως ένας αλγόριθμος παραλληλοποιείται με διάσπασή του σε πολλαπλά τμήματα τα οποία ανατίθενται σε ξεχωριστά νήματα ή διεργασίες και έτσι εκτελούνται παράλληλα σε διαφορετικές επεξεργαστικές μονάδες. Στο μοντέλο κοινού χώρου διευθύνσεων μπορούν να ανακύψουν ζητήματα αμοιβαίου αποκλεισμού αλλά και συγχρονισμού, τα οποία πρέπει να αντιμετωπιστούν προγραμματιστικά. Εκ φύσεως στο μοντέλο μεταβίβασης μηνυμάτων ανακύπτουν μόνο αλγοριθμικά ζητήματα συγχρονισμού, αφού δεν υπάρχουν κοινόχρηστες μεταβλητές.
Ο νόμος του Άμνταλ.
Ο νόμος του Άμνταλ χρησιμοποιείται για να διαπιστωθεί η αναμενόμενη μείωση του χρόνου εκτέλεσης από την παραλληλοποίηση ενός σειριακού προγράμματος. Φέρει το όνομα του Τζιν Άμνταλ που τον πρωτοδιατύπωσε και δηλώνει ότι η επιτάχυνση ενός προγράμματος το οποίο αξιοποιεί πολλαπλούς επεξεργαστές περιορίζεται από τον χρόνο εκτέλεσης που απαιτεί το σειριακό μέρος του προγράμματος. Ο νόμος του Άμνταλ συνήθως ορίζεται με τη βοήθεια του παρακάτω μαθηματικού τύπου:
Στον τύπο αυτόν η μεταβλητή P δηλώνει το ποσοστό των συνολικών υπολογισμών του προγράμματος οι οποίοι μπορούν να παραλληλοποιηθούν και η μεταβλητή Ν το πλήθος των διαθέσιμων επεξεργαστών. Για παράδειγμα, αν το P είναι 90% (0,9), τότε το (1-P) είναι 10% και το ολικό πρόγραμμα (σύμφωνα με τον τύπο του Άμνταλ) μπορεί να επιταχυνθεί το πολύ 10 φορές, όσους επεξεργαστές και αν χρησιμοποιήσουμε. Γι' αυτόν τον λόγο η παράλληλη επεξεργασία είναι χρήσιμη μόνο για περιορισμένο πλήθος επεξεργαστών (μικρό N) ή για προβλήματα με πολύ μεγάλη τιμή P (π.χ. η πρόσθεση δύο ν-διάστατων διανυσμάτων έχει P 100%, αφού πρακτικώς δεν υπάρχει αποκλειστικά σειριακό τμήμα στον αλγόριθμο).
Αυτόματη παραλληλοποίηση.
Στις περισσότερες περιπτώσεις ένα παράλληλο πρόγραμμα έχει σχεδιαστεί κατάλληλα και ο πηγαίος κώδικας έχει γραφεί από τον προγραμματιστή έτσι ώστε να υποστηρίζει παραλληλισμό («"ρητός παραλληλισμός"»). Επειδή η διαδικασία αυτή είναι επίπονη, χρονοβόρα και απαιτεί ειδικές γνώσεις εκ μέρους του προγραμματιστή, έχουν υπάρξει πολλές προσπάθειες για την αυτόματη παραλληλοποίηση τμημάτων σειριακού πηγαίου κώδικα (συνήθως επαναληπτικών βρόχων) από κατάλληλους μεταγλωττιστές. Στην περίπτωση αυτή ο προγραμματιστής συγγράφει τυπικό σειριακό κώδικα, χωρίς κλήσεις σε κάποια υποστηρικτική βιβλιοθήκη όπως των νημάτων POSIX, του OpenMP ή του MPI, και κατά τη μεταγλώττιση εντοπίζονται αυτομάτως τα σημεία που επιδέχονται παραλληλισμό.
Γλώσσες ταυτόχρονου προγραμματισμού.
Πέρα από τις, συμπληρωματικές μεταξύ τους, λύσεις της αυτόματης παραλληλοποίησης και της προσθήκης εξειδικευμένων βιβλιοθηκών και επεκτάσεων σε συνήθεις γλώσσες προγραμματισμού όπως η C ή η Fortran, κατά καιρούς έχουν εμφανιστεί και ορισμένες γλώσσες προγραμματισμού σχεδιασμένες από τη βάση τους με στόχο την εγγενή υποστήριξη ταυτοχρονισμού, είτε παράλληλου είτε ψευδοπαράλληλου. Ακόμη και συνηθισμένες γλώσσες γενικού σκοπού παρέχουν κάποια στοιχειώδη εγγενή υποστήριξη για ταυτοχρονισμό και αμοιβαίο αποκλεισμό (π.χ. η Java και η C#), αλλά οι εξειδικευμένες γλώσσες ταυτόχρονου προγραμματισμού είναι βελτιστοποιημένες συγκεκριμένα προς αυτή την κατεύθυνση.
Μη συνεκτικά κατανεμημένα συστήματα.
Τα μη συνεκτικά κατανεμημένα συστήματα εκτελούνται συνήθως σε ετερογενείς δικτυωμένους πολυυπολογιστές και βασίζονται σε λογισμικό το οποίο παρέχει υπηρεσίες σε χρήστες, αποκρύπτοντας όμως την ύπαρξη πολλαπλών υπολογιστών και τη χρήση του υποκείμενου δικτύου ("διαφάνεια"). Το δίκτυο διασύνδεσης ποικίλει, από την κλίμακα ενός τοπικού Ethernet (π.χ. για τις ανάγκες μίας επιχείρησης ή ενός πανεπιστημιακού τμήματος) μέχρι την κλίμακα του Διαδίκτυο. Στόχος αυτών των συστημάτων συνήθως είναι η διαφανής παροχή κάποιας υπηρεσίας (π.χ. διαμοιρασμός πόρων μεταξύ απομακρυσμένων χρηστών, αυτόματη μετάφραση κειμένου μέσω Διαδικτύου κλπ), αλλά σπανιότερα μπορούν να αξιοποιηθούν και για αύξηση των υπολογιστικών επιδόσεων κατά την επίλυση ενός προβλήματος (π.χ. υπολογιστικά πλέγματα, αν και γι' αυτόν τον σκοπό χρησιμοποιούνται κυρίως πολυεπεξεργαστές ή συνεκτικοί πολυυπολογιστές με τοπικά δίκτυα διασύνδεσης χαμηλής υστέρησης). Συνήθως η εργασία που επιτελεί ένα τέτοιο κατανεμημένο σύστημα μπορεί να γίνει και από ένα "συγκεντρωτικό σύστημα" (π.χ. έναν κεντρικό υπολογιστή στον οποίον συνδέονται οι πελάτες μέσω δικτύου). Ωστόσο τα κατανεμημένα συστήματα πλεονεκτούν έναντι των συγκεντρωτικών ως προς:
Με την εμφάνιση των κατανεμημένων συστημάτων προέκυψαν ζητήματα λογισμικού, αφού έπρεπε να γραφούν κατάλληλες γλώσσες προγραμματισμού, λειτουργικά συστήματα και εφαρμογές που να υποστηρίζουν αυτό το μοντέλο, ζητήματα δικτύωσης, αφού είναι αναγκαία η ύπαρξη δικτύου και αν το δίκτυο καταρρεύσει ή κορεστεί καταρρέει και το σύστημα, και ασφάλειας δεδομένων. Ένα κατανεμημένο σύστημα είναι "ανοιχτό", παρέχει δηλαδή υπηρεσίες σύμφωνα με συγκεκριμένους γνωστούς κανόνες, έχει επαρκή "κλιμακωσιμότητα" και προσφέρει στους χρήστες του κάποιους ή όλους από τους παρακάτω τύπους διαφάνειας:
Προκειμένου να παρουσιάζει ένα κατανεμημένο σύστημα καλή κλιμακωσιμότητα ως προς το πλήθος των κόμβων, συνήθως αποφεύγονται κατά την κατασκευή του οι συγκεντρωτικοί αλγόριθμοι, οι συγκεντρωτικές δομικές μονάδες και οι συγκεντρωτικοί πίνακες. Προτιμώνται κατανεμημένοι αλγόριθμοι, χωρίς συγχρονισμένο καθολικό ρολόι και όπου οι κόμβοι είναι ισότιμοι και παίρνουν αποφάσεις στηριζόμενοι μόνο σε αποσπασματικές, τοπικά διαθέσιμες πληροφορίες για το σύστημα. Έτσι ο φόρτος εργασίας δεν αυξάνει ανάλογα με το πλήθος των κόμβων και αποφεύγεται η κατάρρευση του συστήματος όταν καταρρέει ένας κόμβος.
Όμως ζητήματα κλιμακωσιμότητας προκύπτουν και λόγω των περιορισμών του δικτύου ή των διακομιστών. Ένας κόμβος του συστήματος πρέπει να αποκρύπτει από τον χρήστη τις πιθανές καθυστερήσεις επικοινωνίας όσο μπορεί, π.χ. μεταφέροντας ένα μέρος των υπολογισμών από τον διακομιστή στον πελάτη ή επικαλύπτοντας επικοινωνία και υπολογισμό, ενώ επιτυχημένες μέθοδοι για την αντιμετώπιση του ζητήματος είναι η αντιγραφή (replication), δηλαδή η δημιουργία πολλαπλών αντιγράφων ενός πόρου και η διανομή τους σε ποικίλους κόμβους ώστε να αυξηθεί η διαθεσιμότητα (και επομένως η ανοχή σφαλμάτων ή οι υπολογιστικές επιδόσεις), και η διανομή, ο διαχωρισμός ενός συστατικού σε μικρότερα και η διαμοίρασή τους στο σύστημα.
Λογισμικό.
Από τη σκοπιά της κατανεμημένης επεξεργασίας τα λειτουργικά συστήματα διακρίνονται σε συνεκτικά, στα οποία το λογισμικό διατηρεί και εμφανίζει στους χρήστες μία ενιαία καθολική εικόνα των πόρων, και μη συνεκτικά, στα οποία οι κόμβοι είναι θεμελιωδώς ανεξάρτητοι μεταξύ τους και επικοινωνούν σε κάποιον περιορισμένο βαθμό. Έτσι υπάρχουν οι εξής κατηγορίες ΛΣ:
Με βάση τα προηγούμενα, ενδιάμεσο λογισμικό αποτελεί π.χ. μία βιβλιοθήκη η οποία υλοποιεί το MPI, λειτουργώντας έτσι ως «διαμεσολαβητής» για την εύκολη και διαφανή ανάπτυξη παράλληλων εφαρμογών μεταβίβασης μηνυμάτων σε πολυυπολογιστές. Ωστόσο το MPI, λόγω του ρόλου και της φύσης του, παραβιάζει θεμελιωδώς τη διαφάνεια θέσης με τη ρητή ανταλλαγή μηνυμάτων μεταξύ των συμμετεχόντων διεργασιών. Ακόμα, κάποιο ενδιάμεσο λογισμικό μπορεί να μην παρέχεται ως ξεχωριστή βιβλιοθήκη για την υποστήριξη πολλαπλών εφαρμογών, αλλά να είναι ενσωματωμένο σε μία μόνο κατανεμημένη δικτυακή εφαρμογή και βελτιστοποιημένο γι' αυτήν. Αυτό συμβαίνει π.χ. με τις περισσότερες ομότιμες εφαρμογές ανταλλαγής αρχείων μέσω Διαδικτύου.
Τα DOS παρουσιάζονται στους χρήστες ως συγκεντρωτικά και μονοεπεξεργαστικά. Ένα DOS σε πολυεπεξεργαστή έχει έναν μοναδικό πυρήνα κοινό για όλες τις CPU (όχι μονολιθικό στην πλειονότητα των περιπτώσεων, για λόγους ευελιξίας) ενώ, αντιθέτως, σ' ένα DOS σε πολυυπολογιστή κάθε κόμβος έχει τον δικό του πυρήνα (ο οποίος χρησιμοποιεί την τοπική μνήμη) αλλά παρέχεται κατάλληλη διασύνδεση που αποκρύπτει αυτό το γεγονός από τις εφαρμογές προσφέροντας, αν χρειάζεται, μέχρι και την ψευδαίσθηση κοινής εικονικής μνήμης: ο χώρος εικονικών διευθύνσεων διαμερίζεται σε σελίδες και σε κάθε κόμβο ανατίθενται κάποιες (κατανεμημένη κοινή μνήμη λογισμικού). Αυτό μοιάζει με ό,τι συμβαίνει στα συστήματα NUMA, όπου ο χώρος διευθύνσεων είναι έτσι κι αλλιώς κοινός από τη σκοπιά του λειτουργικού συστήματος, μόνο που οι επιδόσεις ενός πολυυπολογιστή με κατανεμημένη κοινή μνήμη λογισμικού είναι σαφώς χαμηλότερες απ' ό,τι αν η ψευδαίσθηση του εναίου χώρου διευθύνσεων υλοποιούνταν απευθείας στο υλικό, όπως στην αρχιτεκτονική NUMA.
Ζητήματα σχεδίασης.
Η διαδιεργασιακή επικοινωνία στα πολυυπολογιστικά συστήματα συνήθως υλοποιείται σε χαμηλό επίπεδο με το σύνηθες δικτυακό μοντέλο πελάτη-διακομιστή, όπου οι πελάτες αιτούνται μέσω του δικτύου υπηρεσίες που παρέχουν οι διακομιστές και αναμένουν απάντηση. Οι πελάτες θα πρέπει να γνωρίζουν πού να απευθυνθούν για μία υπηρεσία και υπάρχουν τρεις τρόποι για την αντιστοίχηση υπηρεσιών-διακομιστών: χρήση συγκεκριμένων διευθύνσεων τύπου υπηρεσία@μηχάνημα, η οποία όμως παραβιάζει τη διαφάνεια θέσης (π.χ. Παγκόσμιος Ιστός), επιλογή τυχαίας διεύθυνσης από την υπηρεσία και ανακοίνωσή της με πολυδιανεμόμενο μήνυμα, ή χρήση ενός "διακομιστή ονομάτων" ο οποίος συνδέει ASCII ονόματα υπηρεσιών με χαμηλού επιπέδου δικτυακές διευθύνσεις και τον οποίον συμβουλεύονται οι εφαρμογές. Η επικοινωνία χαμηλού επιπέδου μεταξύ δύο υπολογιστών προγραμματιστικά επιτυγχάνεται μέσω κατάλληλων κλήσεων συστήματος (π.χ. codice_1 και codice_2, από το API των υποδοχών που παρέχει το λειτουργικό σύστημα για διαδιεργασιακή επικοινωνία μέσω δικτύου).
Στο μοντέλο πελάτη-διακομιστή εμφανίζονται δύο ζητήματα που πρέπει να αντιμετωπιστούν: η αρχιτεκτονική εξυπηρέτησης που προσφέρουν και η κλιμακωσιμότητά τους. Η αρχιτεκτονική μπορεί να είναι είτε ακολουθιακή, όπου κάθε φορά εξυπηρετείται ένας πελάτης σειριακά, είτε παράλληλη, όπου ο διακομιστής δημιουργεί νέα διεργασία ή νέο νήμα για την εξυπηρέτηση κάθε πελάτη και ο χρονοπρογραμματιστής του λειτουργικού του συστήματος αναλαμβάνει την ταυτόχρονη εκτέλεσή τους. Η αύξηση της κλιμακωσιμότητας επιτυγχάνεται με προσθήκη κρυφής μνήμης, χρήση ισχυρότερου υπολογιστή (π.χ. με περισσότερους επεξεργαστές), κατανομή των δεδομένων ή / και των αλγορίθμων σε πολλαπλούς διακομιστές κλπ. Αντί για το μοντέλο πελάτη-διακομιστή όμως μπορεί να αξιοποιηθεί ένα μοντέλο ομότιμης επικοινωνίας, όπου όλοι οι κόμβοι είναι ισότιμοι και μπορούν να λειτουργούν τόσο ως πελάτες όσο και ως διακομιστές. Έτσι η προσθήκη περισσότερων κόμβων σε μία ομότιμη εφαρμογή ανταλλαγής και διαμοιρασμού αρχείων μέσω Διαδικτύου (π.χ. eMule) αυξάνει στην πραγματικότητα την κλιμακωσιμότητα του ολικού συστήματος (αφού με κάθε νέο κόμβο που συμμετέχει προστίθενται νέες συνδέσεις στο λογικό δίκτυο επικάλυψης της εφαρμογής, όπως και περισσότερος αποθηκευτικός χώρος), ενώ η προσθήκη περισσότερων πελατών που αναμένουν την εξυπηρέτησή τους από έναν διακομιστή μεταφοράς αρχείων (π.χ. FTP) οδηγεί σταδιακά στον κορεσμό του τελευταίου, αφού το σύστημα χαρακτηρίζεται από στατική κλιμακωσιμότητα.
Στα κατανεμημένα συστήματα πολλές φορές είναι επιθυμητή η κατασκευή πολλαπλών συνεργαζόμενων διεργασιών, που μπορεί να τοποθετούνται σε διαφορετικούς δικτυωμένους υπολογιστές, για την επίτευξη ενός στόχου. Αυτές οι ομάδες διεργασιών αποτελούν ένα μηχανισμό αφαίρεσης και μία κατανεμημένη εφαρμογή πρέπει να μπορεί να επικοινωνεί μαζί τους ατομικά χωρίς να γνωρίζει το ακριβές πλήθος ή τις διευθύνσεις των μελών. Αυτό επιτυγχάνεται είτε με υποστήριξη από το υλικό του δικτύου (πολυδιανομή, εκπομπή), είτε με χαμηλότερου επιπέδου αποστολή μηνυμάτων σε κάθε μέλος της ομάδας ξεχωριστά, διαφανώς για τον χρήστη. Οι ομάδες μπορούν να είναι είτε κλειστές, όπου επιτρέπεται επικοινωνία μόνο μεταξύ μελών της ομάδας, είτε ανοιχτές, όπου επιτρέπεται επιπλέον και η αμφίδρομη επικοινωνία των μελών της ομάδας με τον «έξω κόσμο», ενώ επίσης μπορούν να είναι ιεραρχικές, με εσωτερική δομή όπου υπάρχει ένας "συντονιστής" και οι υπόλοιπες διεργασίες θεωρούνται "εργάτες", ή ομότιμες, όπου όλα τα μέλη είναι ισότιμα. Το πρόβλημα με τις ιεραρχικές ομάδες είναι ότι αν καταρρεύσει ο συντονιστής καταστρέφεται όλη η εργασία, ενώ το πρόβλημα με τις ομότιμες ομάδες είναι ότι προκειμένου να ληφθεί μία απόφαση πρέπει να διεξαχθεί «ψηφοφορία» όπου κάθε μέλος στέλνει ένα μήνυμα με την ψήφο του στα άλλα. Δύο άλλα ζητήματα, η λύση των οποίων εξαρτάται από την εκάστοτε εφαρμογή, είναι ο ταυτοχρονισμός (αν υπάρχουν δηλαδή περιορισμοί σχετικά με τη σειρά παραλαβής δύο μηνυμάτων σε κάθε μέλος) και τα σφάλματα (είναι αποδεκτή η λήψη ενός μηνύματος μόνο από ένα υποσύνολο των μελών;).

</doc>
<doc id="40360" url="https://el.wikipedia.org/wiki?curid=40360" title="MG">
MG



</doc>
<doc id="40361" url="https://el.wikipedia.org/wiki?curid=40361" title="Ραδιενέργεια">
Ραδιενέργεια

Ραδιενέργεια είναι το φαινόμενο της εκπομπής σωματιδίων ή ηλεκτρομαγνητικής ακτινοβολίας από τους πυρήνες ορισμένων χημικών στοιχείων, που γι' αυτό το λόγο ονομάζονται ραδιενεργά. Από τα περίπου 2500 νουκλίδια που είναι γνωστά στην επιστήμη, λιγότερα από 300 είναι ραδιενεργά. 
Τα άτομα των ραδιενεργών στοιχείων φέρουν ασταθείς πυρήνες, οι οποίοι έχουν ατομικό αριθμό 82 και άνω, όπως λ.χ. το πολώνιο (Po), στοιχεία δηλαδή που είναι βαρύτερα από το μόλυβδο (Pb). Αυτό σημαίνει πως αυτοί μπορούν να διασπασθούν αυθόρμητα διότι οι πυρηνικές ελκτικές δυνάμεις που τους ασκούνται είναι ασθενέστερες λόγω της μεγάλης απόστασης. Κατά τον αυθόρμητο μετασχηματισμό ενός πυρήνα απελευθερώνεται πυρηνική ακτινοβολία. Το φαινόμενο αυτό ονομάζεται ραδιενεργός διάσπαση. Η ακτινοβολία συνίσταται σε "σωματίδια άλφα" (ή ακτίνες α), "σωματίδια βήτα" (ή ακτίνες β) και "ακτινοβολία γάμμα" (ή ακτίνες γ). Η ακτινοβολία γάμμα φέρει συνήθως την περισσότερη ενέργεια από τα προϊόντα των ραδιενεργών διασπάσεων. Γενικά όλα τα προϊόντα της διάσπασης μπορεί να αποδειχτούν επικίνδυνα για την ισορροπία της λειτουργίας των ζωντανών οργανισμών, προκαλώντας συχνά μεταλλάξεις και ανωμαλίες. 
Ο πυρήνας του ατόμου του ραδιενεργού στοιχείου εκπέμποντας ακτίνες α ή β "μεταστοιχειώνεται", δηλαδή υφίσταται αλλαγή στον ατομικό του αριθμό, οπότε ο πυρήνας που εξέπεμψε το σωματίδιο άλφα ή βήτα, μετατρέπεται σε πυρήνα κάποιου άλλου χημικού στοιχείου. 
Ιστορία.
Το φαινόμενο της Ραδιενέργειας παρατηρήθηκε για πρώτη φορά από τον γάλλο φυσικό Ανρί Μπεκερέλ το 1896, όταν πρόσεξε πως το θειϊκό κάλιο-ουρανίλιο εκπέμπει συνεχώς ακτινοβολία που μοιάζει με τις ακτίνες Χ και προσβάλλει τη φωτογραφική πλάκα. Τις ίδιες ακτίνες, που αρχικά ονομάσθηκαν "ακτίνες Μπεκερέλ" ή "ακτίνες ουρανίου", εκπέμπουν και άλλες ενώσεις του ουρανίου. Το φαινόμενο αυτό της αυθόρμητης εκπομπής ενέργειας χωρίς εξωτερικό αίτιο ήρθε και τάραξε τις τότε κρατούσες αντιλήψεις στη Φυσική διότι φαινομενικά ερχόταν σε αντίθεση με το θεμελιώδες αξίωμα της διατήρησης της ενέργειας. Αργότερα όμως, με τη συστηματική μελέτη του φαινομένου διαπιστώθηκε πως δεν συνέβαινε κάτι τέτοιο.
Το 1898 το ζεύγος Κιουρί (Πιέρ Κιουρί και Μαρία Σκλοντόφσκα) απομόνωσαν το χημικό στοιχείο "ράδιο" -που είναι ραδιενεργό σε μεγαλύτερο βαθμό από το ουράνιο- καθώς και άλλες ουσίες εκμεταλλευόμενοι την ιδιότητα των εκπεμπομένων ακτίνων να καθιστούν αγώγιμο τον αέρα. Έτσι δια μετρήσεως της ραδιενέργειας κατάφεραν να καταδείξουν πως ο πισσουρανίτης και κάποια άλλα ορυκτά παρουσιάζουν περισσότερη ραδιενέργεια από το καθαρό μέταλλο ουράνιο, που λαμβάνεται μετά από κατεργασία αυτού του ορυκτού. Έτσι, το ζεύγος Κιουρί κατάφερε να απομονώσει το στοιχείο πολώνιο, (όνομα που δόθηκε από τη Μαρία Κιουρί προς τιμή της πατρίδας της), και που χημικά συγγενεύει με το Βισμούθιο.
Στη συνέχεια το ζεύγος με τη συνεργασία του Μπεμόντ πέτυχε την απομόνωση μετά από συστηματικές ανακρυσταλλώσεις μιας δεύτερης ουσίας λίαν εντόνως ραδιενεργού του ραδίου, η οποία συγγενεύει προς το Βάριο και που απομονώθηκε υπό μορφή χλωριούχου και βρωμιούχου άλατος. Αργότερα ο Ντεμπιέρν απομόνωσε από τον πισσουρανίτη και τρίτη ραδιενεργή ουσία που την ονόμασε ακτίνιο και που συγγενεύει με το Θόριο. Τις ακτινοβολίες εκ των ενώσεων του θορίου μελέτησε επισταμένα ο βαρόνος Έρνεστ Ράδερφορντ.
Το 1902 οι Ράδερφορντ και Σόντυ αντελήφθησαν τελικά ότι η πηγή της εκπεμπόμενης ενέργειας είναι η μερική διάσπαση των ατόμων, κατά την οποία και εκσφενδονίζεται τεμάχιο του πυρήνα τους με μεγάλη ταχύτητα, μεταστοιχειούμενο σε άλλο άτομο.
Σήμερα, εκτός των ραδιενεργών ουσιών που απαντώνται στη Φύση, κατέστη δυνατή η τεχνητή παρασκευή ραδιενεργών στοιχείων, με συνέπεια να διακρίνουμε τη ραδιενέργεια σε "Φυσική" και σε "Τεχνητή" ραδιενέργεια.
Εφαρμογές.
Η χρήση της ραδιενέργειας έχει μεγάλη έκταση σήμερα και μεταξύ άλλων έχουν δημιουργηθεί εφαρμογές παραγωγής ενέργειας, διάγνωσης και θεραπείας ασθενειών (πυρηνική ιατρική), συντήρησης τροφίμων μέχρι και εντοπισμού αδύνατων σημείων σε σωλήνες παροχής.

</doc>
<doc id="40363" url="https://el.wikipedia.org/wiki?curid=40363" title="Σάλιο">
Σάλιο

Το σάλιο ή ο σίελος (σωστός όρος) αποτελεί το έκκριμα των μικρών και μεγάλων σιελογόνων αδένων (παρωτίδα, υπογνάθιοι &amp; υπογλώσσιοι αδένες).
Σύσταση.
Το σάλιο αποτελείται από 99,5% περίπου νερό και 0,5% από ανόργανα και οργανικά συστατικά. Το pH του κυμαίνεται 5,2 και 7,8 (μέση τιμή 6,7) 
Ανόργανα συστατικά.
Πρόκειται κυρίως για ηλεκτρολύτες όπως ιόντα καλίου, νατρίου, χλωρίου και διττανθρακικά ιόντα. Σε μικρότερη ποσότητα περιέχει φωσφορικά ιόντα και ιόντα ασβεστίου, μαγνησίου, ιωδίου, και θειοκυανικά.
Ρυθμός έκκρισης.
Ο όγκος του εκκρινόμενου σάλιου κατά την διάρκεια ενός εικοσιτετραώρου κυμαίνεται μεταξύ 750-1200 ml. Το 90% του σάλιου παράγεται κατά την διάρκεια της ημέρας, ενώ κατά την διάρκεια του ύπνου η έκκριση είναι ελάχιστη. Διάφορα ερεθίσματα μπορούν να αυξήσουν ή να μειώσουν την έκκριση του σάλιου. Ο ρυθμός έκκρισης του σάλιου βρίσκεται υπό τον έλεγχο του συμπαθητικού και παρασυμπαθητικού αυτόνομου νευρικού συστήματος το οποίο και νευρώνει τους μεγάλους σιελογόνους αδένες. Η διέγερση του αυτόνομου νευρικού συστήματος προκαλεί αύξηση του ρυθμού παραγωγής του σάλιου. Ο ρυθμός έκκρισης υπό συνθήκες μη διέγερσης κυμαίνεται μεταξύ 0,01-1,0 ml/min, ενώ υπό συνθήκες διέγερσης μεταξύ 0,5-7,0 ml/min.

</doc>
<doc id="40364" url="https://el.wikipedia.org/wiki?curid=40364" title="Προκόπης Παυλόπουλος">
Προκόπης Παυλόπουλος

Ο Προκόπης Παυλόπουλος (Καλαμάτα, 10 Ιουλίου 1950) είναι Έλληνας νομικός, πανεπιστημιακός, πολιτικός και τέως Πρόεδρος της Ελληνικής Δημοκρατίας. 
Έχει διατελέσει βουλευτής της Νέας Δημοκρατίας (1990-2014) και Υπουργός Εσωτερικών (2004-2009).
Βιογραφία.
Είναι γιος του Βασίλη Παυλόπουλου, φιλόλογου στο επάγγελμα. 
Περάτωσε τις εγκύκλιες σπουδές του στην Καλαμάτα και σπούδασε νομική στο Πανεπιστήμιο Αθηνών. Συνέχισε, σε μεταπτυχιακό επίπεδο, τις σπουδές του στο Παρίσι και συγκεκριμένα στο Πανεπιστήμιο Παντεόν-Ασσάς. Το 1974 πήρε το DEA de Droit Public και το 1977 αναγορεύθηκε σε επίτιμο διδάκτορα (Doctorat d’ État). 
Δίδαξε ως Επισκέπτης Καθηγητής (1986) στο Πανεπιστήμιο Παντεόν-Ασσάς. 
Έχει διατελέσει μέλος του διοικητικού συμβουλίου του Ελληνικού Ιδρύματος Πολιτισμού και αντιπρόεδρος του διοικητικού συμβουλίου της ΕΡΤ. 
Είναι παντρεμένος με την Βλασία Πελτσεμή - Παυλοπούλου "(με καταγωγή από τη Σταυρούπολη Ξάνθης)" και έχει αποκτήσει τρία παιδιά: τον Βασίλη, τη Μαρία και τη Ζωή. 
Κατοικεί μόνιμα στο Νέο Ψυχικό.
Ακαδημαϊκή σταδιοδρομία.
Το 1986 δίδαξε ως Επισκέπτης Καθηγητής στο Πανεπιστήμιο Παντεόν-Ασσάς. Επιστρέφοντας στην Ελλάδα ιδιώτευσε ως δικηγόρος διατηρώντας για κάποιο διάστημα κοινό δικηγορικό γραφείο με τον καθηγητή δημοσίου δικαίου, Νίκο Αλιβιζάτο. 
Παράλληλα ακολούθησε ακαδημαϊκή σταδιοδρομία αναλαμβάνοντας αρχικά τη θέση του επιμελητή (1980 - 1982) στην έδρα δημοσίου δικαίου της Νομικής Σχολής του Πανεπιστημίου Αθηνών και εν συνεχεία εκλεγόμενος υφηγητής το 1982, επίκουρος καθηγητής το 1983, αναπληρωτής καθηγητής το 1985 και τακτικός καθηγητής διοικητικού δικαίου το 1989. 
Την περίοδο 1991 - 1992 διετέλεσε Διευθυντής του Τομέα Δημοσίου Δικαίου της Νομικής Σχολής του Πανεπιστημίου Αθηνών, ενώ έχει διατελέσει και Επισκέπτης Καθηγητής Δημοσίου Δικαίου με έμφαση στο Διοικητικό Δίκαιο στη Νομική Σχολή (Τμήμα Νομικής "Κατεύθυνσης Ελληνικού Δικαίου") του Ευρωπαϊκού Πανεπιστημίου Κύπρου. 
Έχει γίνει επίτιμος διδάκτορας σε διάφορα πανεπιστήμια. Ενδεικτικά στο Πανεπιστήμιο της Σορβόννης, στο Πανεπιστήμιο Παντεόν-Ασσάς, στο Ευρωπαϊκό Πανεπιστήμιο Κύπρου (Νομική Σχολή, Τμήμα Νομικής "Κατεύθυνσης Ελληνικού Δικαίου") στο Πανεπιστήμιο της Κοΐμπρα (Πορτογαλία), στο Πανεπιστήμιο Πατρών (Σχολή Οργάνωσης και Διοίκησης Επιχειρήσεων), στο Ιόνιο Πανεπιστήμιο (Τμήμα Ιστορίας), στο Διεθνές Πανεπιστήμιο Ελλάδος (Σχολή Οικονομίας, Διοίκησης και Νομικών Επιστημών), στο Πανεπιστήμιο Μακεδονίας (Τμήμα Οργάνωσης και Διοίκησης Επιχειρήσεων), στο Δημοκρίτειο Πανεπιστήμιο Θράκης (Νομική Σχολή), και στο Πανεπιστήμιο Πελοποννήσου (Τμήμα Πολιτικής Επιστήμης και Διεθνών Σχέσεων) 
Πολιτική καριέρα.
Το 1974 ανέλαβε γραμματέας του πρώτου Προέδρου της Γ΄ Ελληνικής Δημοκρατίας Μιχάλη Στασινόπουλου. Τον Δεκέμβριο του 1989 διορίστηκε αναπληρωτής υπουργός Προεδρίας (κυβερνητικός εκπρόσωπος) στην Οικουμενική κυβέρνηση Ζολώτα. 
Τον Σεπτέμβριο του 1995 ανέλαβε πολιτικός σύμβουλος του Προέδρου της Νέας Δημοκρατίας, Μιλτιάδη Έβερτ, και ένα χρόνο αργότερα εκπρόσωπος τύπου της Νέας Δημοκρατίας. 
Στις εκλογές του 1996 οριζόμενος στη δεύτερη θέση του Ψηφοδελτίου Επικρατείας της Νέας Δημοκρατίας κατέλαβε για πρώτη φορά θέση βουλευτή στο ελληνικό κοινοβούλιο. Στις εκλογές που ακολούθησαν με σταυρό προτίμησης εξελέγη βουλευτής ως ακολούθως: του 2000 (59.810 σταυροί, 3η θέση), 2004 (5η θέση), 2007 (43.417 σταυροί, 4η θέση), 2009 (28.164 σταυροί, 3η θέση) και 2012 (11.550 σταυροί, 7η θέση) Μαΐου και Ιουνίου) επανεξελέγη βουλευτής στην περιφέρεια της Α΄ Αθηνών. Την περίοδο 2000 - 2004 χρημάτισε κοινοβουλευτικός εκπρόσωπος της Νέας Δημοκρατίας.
Τον Μάρτιο του 2004 διορίστηκε υπουργός Εσωτερικών, Δημόσιας Διοίκησης και Αποκέντρωσης στην Κυβέρνηση Κωνσταντίνου Καραμανλή, θέση στην οποία παρέμεινε μέχρι τον Σεπτέμβριο του 2007, οπότε και στη νέα κυβέρνηση Καραμανλή ανέλαβε Υπουργός Εσωτερικών, στο νέο υπουργείο που δημιουργήθηκε από τη συγχώνευση του Υπουργείου Εσωτερικών, Δημόσιας Διοίκησης και Αποκέντρωσης και του Υπουργείου Δημόσιας Τάξης.
Προσλήψεις.
Με προεδρικό διάταγμα που εξέδωσε ο Παυλόπουλος μονιμοποιήθηκαν περίπου 35 χιλιάδες συμβασιούχοι, αν και όπως επισημαίνει ο ίδιος ήταν υποχρεωμένος καθότι πολλαπλάσιοι υπάλληλοι είχαν προσληφθεί ως αορίστου χρόνου και βρίσκονταν υπό καθεστώς ομηρίας από την κυβέρνηση Κώστα Σημίτη. 
Την πενταετία της διακυβέρνησης της Ελλάδας από τον Κώστα Καραμανλή πραγματοποιήθηκαν με την έγκριση του Παυλόπουλου 865.132 προσλήψεις στον δημόσιο τομέα, κάποιοι λένε για 302.151 Τα περίφημα stages, το 60% των οποίων έγινε με διαδικασίες που δεν επιβλέπονταν από το ΑΣΕΠ. 
Ωστόσο αυτό το περιεχόμενο αυτού του δημοσιεύματος της εφημερίδας "Τα Νέα" αμφισβητείται από τα επίσημα στοιχεία του Ελληνικού Κράτους κατά τρόπο που πιθανώς καθιστά το δημοσίευμα αυτό ανακριβές.
Πολιτική στάση.
Θεωρείται ότι ανήκει στην καραμανλική πτέρυγα του κόμματος της Νέας Δημοκρατίας.
Κριτική και σκάνδαλο SIEMENS.
Ύστερα από τις μεγάλες πυρκαγιές σε Πάρνηθα και Χαλκιδική ο Προκόπης Παυλόπουλος δέχθηκε έντονη κριτική για τη καταστροφή που έλαβε χώρα, καθώς ο κρατικός μηχανισμός φάνηκε ανήμπορος να λειτουργήσει σωστά με αποτέλεσμα να καούν τεράστιες δασικές εκτάσεις. Πολίτες και ΜΜΕ κάλεσαν τον τότε υπουργό εσωτερικών να παραιτηθεί, ο οποίος όμως αρνήθηκε.
Το 2005 αποκαλύφτηκε ότι ο στενός του συνεργάτης Θανάσης Χούπης είχε προχωρήσει σε χιλιάδες παράνομες προσλήψεις στο Ελληνικό δημόσιο. Ο Προκόπης Παυλόπουλος κατηγορήθηκε ότι είχε και ο ίδιος συμμετοχή, χωρίς όμως να υπάρξουν απτές αποδείξεις.
Ως υπουργός Εσωτερικών απασχόλησε την κοινή γνώμη λόγω των γεγονότων που ακολούθησαν της δολοφονίας του δεκαεξάχρονου Αλέξη Γρηγορόπουλου από αστυνομικούς στα Εξάρχεια. Μετά το περιστατικό ο ίδιος υπέβαλε την παραίτησή του για λόγους ευθιξίας, παραίτηση όμως που δεν έγινε δεκτή από τον τότε πρωθυπουργό Κώστα Καραμανλή.
Στις αρχές του 2011 βγήκε το πόρισμα της εξεταστικής επιτροπής της βουλής, το οποίο παρουσίαζε συμμετοχή του Προκόπη Παυλόπουλου στο μεγάλο σκάνδαλο της SIEMENS. Το πόρισμα ανέφερε μεταξύ άλλων: «Στο μικροσκόπιο της κοινοβουλευτικής έρευνας προτείνει να μείνουν και οι χειρισμοί του κ. Παυλόπουλου η επιτροπή. Οι ενέργειες του πρώην υπουργού Εσωτερικών (2007-2009) σχετικά με το C4I και συγκεκριμένα με τα υποσυστήματα CDSS προκαλούν ερωτηματικά στα μέλη της επιτροπής τα οποία αποφάνθηκαν ότι είναι προφανές, ότι ο κ. Προκόπης Παυλόπουλος δεν διαχειρίστηκε με την πρέπουσα προσοχή την δημόσια περιουσία, η οποία του ήταν διεπιστευμένη με την ιδιότητά του ως Υπουργού». 
Πρόεδρος της Δημοκρατίας.
Στις 17 Φεβρουαρίου 2015 προτάθηκε από τον Πρωθυπουργό Αλέξη Τσίπρα για το αξίωμα του Προέδρου της Δημοκρατίας. 
Στις 18 Φεβρουαρίου εξελέγη Πρόεδρος της Ελληνικής Δημοκρατίας ύστερα από πρόταση του Συνασπισμού Ριζοσπαστικής Αριστεράς και των Ανεξαρτήτων Ελλήνων με τη στήριξη της Νέας Δημοκρατίας λαμβάνοντας 233 ψήφους έναντι του ανθυποψηφίου του Νίκου Αλιβιζάτου, ο οποίος έλαβε 30 ψήφους, ενώ 32 βουλευτές ψήφισαν παρών. 
Στις 13 Μαρτίου 2015 ορκίστηκε ενώπιον της Βουλής και ανέλαβε τα καθήκοντά του αντικαθιστώντας τον Κάρολο Παπούλια.

</doc>
<doc id="40367" url="https://el.wikipedia.org/wiki?curid=40367" title="ΑΕΗ 25 (Ημιολία)">
ΑΕΗ 25 (Ημιολία)



</doc>
<doc id="40368" url="https://el.wikipedia.org/wiki?curid=40368" title="Μαριέττα Γιαννάκου">
Μαριέττα Γιαννάκου

Η Μαριορή (Μαριέττα) Γιαννάκου (Γεράκι Λακωνίας, 6 Ιουνίου 1951) είναι Ελληνίδα νευρολόγος-ψυχίατρος, πολιτικός, βουλευτής της Νέας Δημοκρατίας, πρώην υπουργός Παιδείας, πρώην υπουργός Υγείας και πρώην ευρωβουλευτής της ΝΔ (Ευρωπαϊκό Λαϊκό Κόμμα).
Γνωρίζει δύο ξένες γλώσσες, αγγλικά και γαλλικά.
Βιογραφικά στοιχεία.
Γεννήθηκε στις 6 Ιουνίου 1951, στο Γεράκι Λακωνίας, από μία οικογένεια, όπου ο πατέρας της διηύθυνε το τοπικό γραφείο του ΟΤΕ και του ταχυδρομείου, ενώ η μητέρα της ήταν εκπαιδευτικός. Επίσης έχει μια αδερφή η οποία είναι τέσσερα χρόνια μικρότερη. Στην ηλικία των 11 χάνει τον πατέρα της, ο οποίος ήταν τότε 45 χρονών, γεγονός που σύμφωνα με δηλώσεις της "«της στοίχισε πολύ»" και έπαιξε καθοριστικό ρόλο στην μετέπειτα πορεία της, αφού "«την ανάγκασε να αισθανθεί μεγαλύτερη την ευθύνη από τόσο μικρή ηλικία»". Τελειώνοντας το σχολείο, εισάγεται στην Ιατρική Σχολή του Πανεπιστημίου Αθηνών, αν και ο πατέρας της την προόριζε για διπλωμάτη. Μετά την ολοκλήρωση των σπουδών της στην ιατρική, ειδικεύεται στην ψυχιατρική ενώ συνεχίζει τις σπουδές της στο Πανεπιστήμιο της Γάνδης, στο Βέλγιο.
Αν και αφοσιωμένη στην πολιτική παντρεύεται με τον Παναγιώτη Κούτσικο το 1983, με τον οποίο θα αποκτήσει μία κόρη. Το 1997 θα πάρει διαζύγιο με αποτέλεσμα, πέραν της δουλειάς της, να στρέψει όλη της την προσοχή προς την κόρη της.
Η ζωή της Μαριέττας Γιαννάκου άλλαξε στις 6 Φεβρουαρίου 2008, όταν υποβλήθηκε σε ακρωτηριασμό του δεξιού της ποδιού μετά από κάταγμα που υπέστη. Ο σακχαρώδης διαβήτης από τον οποίο πάσχει εμπόδιζε το τραύμα να επουλωθεί και προκάλεσε μόλυνση, με αποτέλεσμα η κατάσταση της υγείας της να επιδεινωθεί ραγδαία. Αυτό ανάγκασε τους γιατρούς του νοσοκομείου «Ερρίκος Ντυνάν» να συνεδριάσουν εκτάκτως και αποφάσισαν να προχωρήσουν σε επέμβαση ακρωτηριασμού προκειμένου να σώσουν τη ζωή της.
Στις 28 Μαΐου 2016, η Μαριέττα Γιαννάκου υπέστη έμφραγμα και νοσηλεύτηκε στο νοσοκομείο Ερυθρός Σταυρός.
Πολιτική σταδιοδρομία.
Μετά το 1974, ξεκινά ενεργά την πολιτική της δραστηριότητα ως μέλος της ΟΝΝΕΔ. Τότε γνωρίζεται με τον πρόεδρο και ιδρυτή της Νέας Δημοκρατίας, Κωνσταντίνο Καραμανλή. Αν και δεν είχε αποφασίσει να ασχοληθεί ευρύτερα με την πολιτική, η κατάσταση της ελληνικής ανώτατης εκπαίδευσης της έδωσε την ώθηση και από τότε η πορεία της στην πολιτική σκηνή ήταν συνεχώς ανοδική. Στις Ευρωεκλογές του 1984 εκλέγεται ευρωβουλευτής ενώ το 1989 θα τοποθετηθεί επικεφαλής του ευρωψηφοδελτίου της ΝΔ.
Ως βουλευτής του Ευρωπαϊκού Κοινοβουλίου την περίοδο 1984-1990, αναλαμβάνει πρόεδρος της Εξεταστικής Επιτροπής για το πρόβλημα των ναρκωτικών στα κράτη-μέλη της Ευρωπαϊκής Ένωσης, Αντιπρόεδρος της Επιτροπής για τα Δικαιώματα της Γυναίκας, μέλος των Επιτροπών Κοινωνικών Υποθέσεων και Απασχόλησης, Μεταφορών, Ελέγχου του Προϋπολογισμού, Οικονομικής, Νομισματικής και Βιομηχανικής Πολιτικής, μέλος της Αντιπροσωπείας του Ευρωπαϊκού Κοινοβουλίου για τις σχέσεις με τις χώρες της Λατινικής Αμερικής και μόνιμος εισηγητής για τα θέματα παραγωγής και εμπορίας κοκαΐνης, καθώς και μέλος της Αντιπροσωπείας του Ευρωπαϊκού Κοινοβουλίου για την αποκατάσταση της Δημοκρατίας στη Χιλή, έχοντας τιμηθεί με το ανώτατο παράσημο "Bernando O' Higgins" της Δημοκρατίας της Χιλής. Διετέλεσε επίσης Επικεφαλής της αντιπροσωπείας των βουλευτών της Νέας Δημοκρατίας στο Ευρωπαϊκό Κοινοβούλιο και μέλος του Πολιτικού Γραφείου της κοινοβουλευτικής ομάδας του Ευρωπαϊκού Λαϊκού Κόμματος.
Η κυβερνητική της θητεία ξεκινά με τις βουλευτικές εκλογές του 1990, οπότε διορίζεται υπουργός Υγείας, Πρόνοιας και Κοινωνικών Ασφαλίσεων για την περίοδο 1990-1991. Στις βουλευτικές εκλογές του 1993 εκλέγεται βουλευτής Α΄ Αθηνών της Νέας Δημοκρατίας, ξεκινώντας την κοινοβουλευτική της θητεία. Στο διάστημα 1993-1999 διετέλεσε μέλος των Επιτροπών Εξωτερικών Υποθέσεων και Εθνικής Άμυνας, Ευρωπαϊκών Υποθέσεων, μέλος της Επιτροπής για τα Ναρκωτικά, αντιπρόεδρος της Επιτροπής για την εξέταση του Σωφρονιστικού Συστήματος, αντιπρόεδρος της Κοινοβουλευτικής Ομάδας Φιλίας Ελλάδας-ΗΠΑ και μέλος της Κοινοβουλευτικής Ομάδας Φιλίας Ελλάδας-Ρωσίας.
Το 1999 επανεκλέγεται ευρωβουλευτής και αναλαμβάνει μέλος των Επιτροπών Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, μέλος της Διακοινοβουλευτικής Αντιπροσωπείας «Ευρωπαϊκή Ένωση - Τουρκία», πρόεδρος της Ευρωπαϊκής Επιτροπής «Τέταρτος Κόσμος», ενώ είναι επικεφαλής της Αντιπροσωπείας της Νέας Δημοκρατίας στο Ευρωπαϊκό Κοινοβούλιο. Την περίοδο 1990-2004 υπήρξε εθνική συντονίστρια για τα ναρκωτικά στην Ευρωπαϊκή Ένωση και μέλος της Οριζόντιας Ομάδας για τα Ναρκωτικά του Συμβουλίου της Ευρώπης. Ακόμη, υπήρξε πρόεδρος του Τομέα Βαλκανικός Άξονας-Εγγύς Ανατολή της Ομάδας του Δουβλίνου του Συμβουλίου της Ευρώπης.
Το 2000 επανεκλέγεται βουλευτής Α΄ Αθηνών της Νέας Δημοκρατίας και ορίζεται αντιπρόεδρος της Διαρκούς Κοινοβουλευτικής Επιτροπής Ευρωπαϊκών Υποθέσεων, Μέλος της Διαρκούς Κοινοβουλευτικής Επιτροπής Εξωτερικών Υποθέσεων και Εθνικής Άμυνας, μέλος Διακομματικής Επιτροπής για τα ναρκωτικά, πρόεδρος της Ομάδας Φιλίας με το Κοινοβούλιο της Πολωνίας, και μέλος των Ομάδων Φιλίας με τα Κοινοβούλια των ΗΠΑ και του Μαρόκου.
Το 2002 ορίζεται εκπρόσωπος της Βουλής των Ελλήνων στη «Συνέλευση για το Μέλλον της Ευρώπης». Στις εργασίες της Συνέλευσης στην Ολομέλεια και τις Ομάδες Εργασίας (2002-2003) διακρίνονται, μεταξύ άλλων, οι παρεμβάσεις της για την κατοχύρωση της ρήτρας αμυντικής αλληλεγγύης μεταξύ κρατών-μελών, για την καθιέρωση της Ευρωπαϊκής Δύναμης Ταχείας Επέμβασης στο πεδίο της Άμυνας, για μέτρα υπέρ της δημόσιας υγείας και για την αντιμετώπιση των ναρκωτικών σε ευρωπαϊκό επίπεδο, καθώς και για την υποστήριξη της ρύθμισης για τη «λαϊκή πρωτοβουλία», σύμφωνα με την οποία ένα εκατομμύριο πολίτες μπορούν να ζητήσουν την ανάληψη συγκεκριμένης νομοθετικής πρωτοβουλίας από τα ευρωπαϊκά θεσμικά όργανα.
Το 2004 επανεκλέγεται βουλευτής και διορίζεται υπουργός Εθνικής Παιδείας και Θρησκευμάτων για την περίοδο 2004-2007, στην κυβέρνηση του Κώστα Καραμανλή. Το όνομά της συνδέεται με μία εκτεταμένη απόπειρα μεταρρύθμισης του ελληνικού εκπαιδευτικού συστήματος. Το 2007 αποτυγχάνει να εκλεγεί βουλευτής. Στις ευρωεκλογές του 2009 τέθηκε επικεφαλής του ψηφοδελτίου της Νέας Δημοκρατίας. Στις βουλευτικές εκλογές του 2019 είναι στη δεύτερη θέση του ψηφοδελτίου επικρατείας της Νέας Δημοκρατίας.
Εκπαιδευτική μεταρρύθμιση.
Ως υπουργός Παιδείας η Μαριέττα Γιαννάκου ανακοίνωσε την άνοιξη του 2006 αλλαγές σε όλα τα επίπεδα της λειτουργίας της Τριτοβάθμιας Εκπαίδευσης ακολουθώντας τις προτάσεις μίας «επιτροπής σοφών» για την ανώτατη παιδεία, οι οποίες προέβλεπαν αλλαγές στον τρόπο διάθεσης δωρεάν συγγραμμάτων, αναπροσαρμογή του πανεπιστημιακού ασύλου, καθορισμό ανώτατου χρονικού ορίου φοίτησης, καθολική ψηφοφορία των φοιτητών στις πρυτανικές εκλογές κ.ά. Ταυτόχρονα ανακινήθηκε το θέμα της αναθεώρησης του Άρθρου 16 του ελληνικού Συντάγματος, με σκοπό την απάλειψη των νομικών εμποδίων για την ίδρυση μη κρατικών ιδρυμάτων ανώτατης εκπαίδευσης.
Οι μεταρρυθμιστικές αυτές προσπάθειες προκάλεσαν σφοδρές αντιδράσεις σε μεγάλο τμήμα της εκπαιδευτικής κοινότητας, καθώς από πολλούς κρίθηκε ότι προωθούσαν την ιδιωτικοποίηση των ελληνικών Πανεπιστημίων και υποβάθμιζαν τις παροχές προς τους φοιτητές και την ποιότητα της εκπαίδευσης. Αποτέλεσμα ήταν μία πολύμηνη αναστάτωση στον χώρο της ελληνικής ανώτατης παιδείας, με κύματα καταλήψεων σε ΑΕΙ και ΤΕΙ, απεργίες καθηγητών, μαζικές φοιτητικές κινητοποιήσεις και πορείες διαμαρτυρίας (περιστασιακά συνοδευόμενες από συγκρούσεις με την αστυνομία) σε όλες τις μεγάλες πόλεις για περίπου έναν χρόνο. Αναφορές στη Μαριέττα Γιαννάκου γίνονταν σε σατιρικά τραγούδια, google bombing και γελοιογραφίες. Τελικώς μετά την υπαναχώρηση της αξιωματικής αντιπολίτευσης η αναθεώρηση του Άρθρου 16 αναβλήθηκε, ενώ ο νέος νόμος-πλαίσιο για τη λειτουργία των ΑΕΙ υπερψηφίστηκε στη Βουλή στις 8 Μαρτίου του 2007, εν μέσω βίαιων επεισοδίων και σφοδρών συγκρούσεων μεταξύ αστυνομίας και διαδηλωτών οι οποίοι είχαν προγραμματίσει πορεία διαμαρτυρίας κατά του νόμου την ώρα της ψήφισης.
Στα τέλη του καλοκαιριού του 2007, λίγο πριν τις βουλευτικές εκλογές, δόθηκε δημοσιότητα στην πρώτη έκδοση του νέου βιβλίου Ιστορίας της ΣΤ΄ Δημοτικού. Το βιβλίο θεωρήθηκε, από ορισμένους κύκλους, ως προσπάθεια απόκρυψης τμήματος της νεοελληνικής ιστορίας με στόχο την προώθηση φιλικών σχέσεων με γειτονικά κράτη, και ζητήθηκε η απόσυρσή του. Η Μαριέττα Γιαννάκου αντιθέτως απέκλεισε την πιθανότητα απόσυρσης του βιβλίου για λόγους νομιμότητας, λέγοντας ότι θα υπάρξουν οι απαραίτητες διορθώσεις. Τελικά το βιβλίο αποσύρθηκε μετά τις εκλογές από τον νέο υπουργό Ευριπίδη Στυλιανίδη.

</doc>
<doc id="40369" url="https://el.wikipedia.org/wiki?curid=40369" title="ΑΕΗ 26 (Ημιολία)">
ΑΕΗ 26 (Ημιολία)



</doc>
<doc id="40370" url="https://el.wikipedia.org/wiki?curid=40370" title="Φώντας Λάδης">
Φώντας Λάδης

Ο Φώντας Λάδης (1943) είναι Έλληνας συγγραφέας. 
Βιογραφία.
Γεννήθηκε το 1943 στη Σπάρτη. Εργάστηκε ως δημοσιογράφος σε ελληνικές, καθημερινές εφημερίδες και περιοδικά. Την περίοδο 1967 - 1973 έζησε στη Ρώμη. Συνεκδότης με το Δημήτρη Γκιώνη του περιοδικού "Τετράδιο" από το 1974 ως το 1976. Έχει γράψει ποίηση, πεζογραφία, ταξιδιωτικό, πολιτικό και ιστορικό δοκίμιο, θέατρο, καθώς και βιβλία για παιδιά. Ποιήματά του μελοποιήθηκαν από τον Μίκη Θεοδωράκη, το Μάνο Λοΐζο, το Θάνο Μικρούτσικο, το Χρήστο Νικολόπουλο, το Μάριο Τόκα, το Λίνο Κόκοτο, το Δημήτρη Λάγιο και άλλους Έλληνες συνθέτες. Είναι μέλος της Ελληνικής Ένωσης Συντακτών (ΕΣΗΕΑ), της ΄Ενωσης Μουσικοσυνθετών και Στιχουργών Ελλάδας (ΕΜΣΕ), της Ελληνικής Λέσχης Συγγραφέων Αστυνομικής Λογοτεχνίας (ΕΛΣΑΛ) και ιδρυτικό μέλος και πρόεδρος της Εταιρείας Αρχείου και Μελετών "Μνήμες".

</doc>
<doc id="40372" url="https://el.wikipedia.org/wiki?curid=40372" title="ΑΕΗ 27 (Ημιολία)">
ΑΕΗ 27 (Ημιολία)



</doc>
<doc id="40373" url="https://el.wikipedia.org/wiki?curid=40373" title="Φώντας Λαδής">
Φώντας Λαδής



</doc>
<doc id="40374" url="https://el.wikipedia.org/wiki?curid=40374" title="Google bombing">
Google bombing



</doc>
<doc id="40378" url="https://el.wikipedia.org/wiki?curid=40378" title="3 Ήρα">
3 Ήρα

Η Ήρα (λατινικά και διεθνώς: Juno, προφέρεται Γιούνο) είναι ο αστεροειδής (μικρός πλανήτης) με αύξοντα αριθμό ανακαλύψεως 3, ένας από τους μεγαλύτερους αστεροειδείς της Κύριας Ζώνης. Ανακαλύφθηκε την 1η Σεπτεμβρίου 1804 από τον Γερμανό αστρονόμο Καρλ Λούντβιχ Χάρντινγκ, που παρατηρούσε από τo Λίλιενταλ της Γερμανίας. Η Ήρα περιφέρεται περί τον Ήλιο σε μέση απόσταση (μεγάλος ημιάξονας της τροχιάς της) 2,6703 αστρονομικών μονάδων ή 399,5 εκατομμυρίων χιλιομέτρων. Η απόσταση αυτή κυμαίνεται αρκετά, αφού η εκκεντρότητα e της τροχιάς είναι σημαντική, e = 0,2573. Συγκεκριμένα, η Ήρα είχε την πιο έκκεντρη τροχιά από οποιοδήποτε γνωστό ουράνιο σώμα (πλην κομητών) μέχρι την ανακάλυψη της Πολυμνίας το 1854, ενώ από τους αστεροειδείς με διαστάσεις άνω των 200 χλμ. μόνο ο 324 Βαμβέργη έχει τροχιά με μεγαλύτερη εκκεντρότητα.
Φυσικά χαρακτηριστικά.
Η Ήρα είναι πιθανώς ο δέκατος μεγαλύτερος αστεροειδής της Κύριας Ζώνης Αστεροειδών και περιέχει περί το 1% της συνολικής μάζας όλων των αστεροειδών της Κύριας Ζώνης. Είναι ο δεύτερος σε μάζα αστεροειδής φασματικού τύπου S (λιθώδης) μετά τον αστεροειδή 15 Ευνομία. Παρά το γεγονός αυτό, η Ήρα έχει μόλις το 3% της μάζας του νάνου πλανήτη 1 Δήμητρα.
Οι διαστάσεις της Ήρας είναι 320×267×200 χλμ.
Η Ήρα είναι ασυνήθιστα ανοικτόχρωμη ως αστεροειδής τύπου S, πράγμα που ίσως υποδεικνύει ξεχωριστές επιφανειακές ιδιότητες. Αυτό το υψηλό άλβεδο εξηγεί το σχετικώς φωτεινό φαινόμενο μέγεθος της Ήρας για τη μέση θέση της στη Ζώνη Αστεροειδών: μπορεί να φθάσει το +7,5 σε μια ευνοϊκή αντίθεσή της, δηλαδή εμφανίζεται φωτεινότερη από τον πλανήτη Ποσειδώνα ή τον μεγάλο δορυφόρο Τιτάνα, και αυτός ήταν ο λόγος που ανακαλύφθηκε πολύ πριν τους μεγαλύτερούς της αστεροειδείς Υγιεία, Ευρώπη, Νταβίντα και Ιντεράμνια. Στις περισσότερες αντιθέσεις της, ωστόσο, η Ήρα φθάνει σε φαινόμενο μέγεθος περί το +8,7 — ορατό και πάλι με κιάλια. Ανήκει στην πιθανή οικογένεια αστεροειδών «Συγκέντρωση της Ήρας» (Juno clump).
Η Ήρα αρχικώς θεωρείτο πλανήτης, όπως και οι 1 Δήμητρα, 2 Παλλάς και 4 Εστία. Το 1811 ο Σρέτερ εκτίμησε τη διάμετρο της Ήρας στα 2.290 χλμ.. Και τα τέσσερα σώματα επαναταξινομήθηκαν ως αστεροειδείς μετά την ανακάλυψη και αρκετών άλλων αστεροειδών. Οι μικρές σχετικώς διαστάσεις της Ήρας, καθώς και το ακανόνιστο σχήμα της, αποτρέπουν από τον χαρακτηρισμό της ως πλανήτη νάνου.
Η Ήρα περιστρέφεται γύρω από τον εαυτό της κατά την ορθή φορά με κλίση του άξονα περιστροφής περίπου 50° . Η μέγιστη θερμοκρασία στην επιφάνειά της που είναι στραμμένη προς τον ήλιο μετρήθηκε σε περίπου 293 K (+20°C) στις 2 Οκτωβρίου 2001. Λαμβανομένης υπ' όψη της ηλιοκεντρικής αποστάσεώς της εκείνη τη στιγμή, αυτό δίνει μια εκτιμώμενη μέγιστη επιφανειακή θερμοκρασία 301 K (+28 °C) κατά το περιήλιο.
Φασματοσκοπικές μελέτες της επιφάνειας επιτρέπουν το συμπέρασμα ότι η Ήρα ίσως είναι το σώμα από το οποίο αποσπάσθηκαν οι χονδρίτες λιθώδεις μετεωρίτες που βρίσκουμε στη Γη. Εικόνες στο υπέρυθρο αποκαλύπτουν ότι η Ήρα έχει ένα κρατήρα με διάμετρο της τάξεως των 100 χλμ., αποτέλεσμα προφανώς μιας «φρέσκιας» με αστρονομικά μέτρα προσκρούσεως .
Παρατηρήσεις.
Η Ήρα υπήρξε ο πρώτος αστεροειδής στην ιστορία για τον οποίο παρατηρήθηκε επιπρόσθηση: Πέρασε μπροστά από τον αμυδρό αστέρα SAO 112328 στις 19 Φεβρουαρίου 1958. Από τότε έχουν παρατηρηθεί αρκετές επιπροσθήσεις από την Ήρα, με την πιο ωφέλιμη σε επιστημονικά αποτελέσματα εκείνη της 11/12/1979, που καταγράφηκε από 18 διαφορετικούς παρατηρητές.
Ραδιοσήματα από διαστημόπλοια σε τροχιά περί τον πλανήτη Άρη έχουν χρησιμοποιηθεί για να εκτιμηθεί η μάζα της Ήρας από τις απειροελάχιστες παρέλξεις που ασκεί στην κίνηση του Άρη γύρω από τον ήλιο. Η τροχιά της Ήρας φέρεται να έχει μεταβληθεί ελαφρώς γύρω στο έτος 1839, πιθανότατα εξαιτίας παρέλξεων από κάποιο άλλο αστεροειδή που πέρασε από κοντά της. Μία άλλη, λιγότερο πιθανή ερμηνεία, είναι η πρόσκρουση ενός σχετικώς μεγάλου σώματος πάνω της.
Το 1996 η Ήρα απεικονίστηκε από το τηλεσκόπιο των 100 ιντσών του όρους Γουίλσον στο ορατό και το εγγύς υπέρυθρο φως με τη χρήση προσαρμοστικών οπτικών. Οι εικόνες που αποκτήθηκαν κάλυψαν μία πλήρη περιστροφή της και απεκάλυψαν ένα ακανόνιστο σχήμα.

</doc>
<doc id="40379" url="https://el.wikipedia.org/wiki?curid=40379" title="Σίελος">
Σίελος



</doc>
<doc id="40381" url="https://el.wikipedia.org/wiki?curid=40381" title="Οργάνωση για την Ανασυγκρότηση του ΚΚΕ">
Οργάνωση για την Ανασυγκρότηση του ΚΚΕ



</doc>
<doc id="40382" url="https://el.wikipedia.org/wiki?curid=40382" title="4 Εστία">
4 Εστία

Η Εστία (λατινικά και διεθνώς: Vesta, "Βέστα") είναι ο αστεροειδής (μικρός πλανήτης) με αύξοντα αριθμό ανακαλύψεως 4. Είναι συνονόματος στην ελληνική με τον αστεροειδή 46 Εστία. Ανακαλύφθηκε στις 29 Μαρτίου 1807 από τον Γερμανό αστρονόμο Χάινριχ Βίλχελμ Όλμπερς, που παρατηρούσε από τη Βρέμη και πήρε το όνομά της από την ομώνυμη θεά. Λατινικά και διεθνώς είναι Βέστα γιατί η ρωμαϊκἠ θεά Βέστα ήταν αντίστοιχη με την Εστία.
Η Εστία περιφέρεται περί τον Ήλιο σε μέση απόσταση (μεγάλος ημιάξονας της τροχιάς της) 2,3610 αστρονομικών μονάδων ή 353,2 εκατομμυρίων χιλιομέτρων. Η εκκεντρότητα της τροχιάς της είναι e = 0,089. Αντίθετα με όλους σχεδόν τους αστεροειδείς, η Εστία πιστεύεται ότι έχει διαφοροποιημένο εσωτερικό και στην ουσία είναι ένας πρωτοπλανήτης που διατηρήθηκε.
Οι διαστάσεις της Εστίας είναι 578×560×458 χλμ., που δίνουν μία μέση «διάμετρο» 525 χλμ. και καθιστούν την Εστία τον δεύτερο σε διαστάσεις και μάζα αστεροειδή της Κύριας Ζώνης Αστεροειδών. Στην επιφάνεια της Εστίας βρίσκεται ένας τεράστιος κρατήρας πρόσκρουσης, η Ρεασίλβια (Rheasilvia), ενώ υπάρχουν και πολλοί άλλοι μικρότεροι κρατήρες. Έρευνες έδειξαν ότι το εσωτερικό της Εστίας έχει διαφοροποιηθεί ως αποτέλεσμα των πολλών συγκρούσεων. Η περίοδος περιστροφής της Εστίας γύρω από τον άξονά της είναι 5,3 ώρες. Η Εστία είναι η πιθανή πηγή μετεωριτών που βρίσκουμε πάνω στη Γη και ονομάζονται «Διογενίτες» (HED). Αυτοί οι αστεροειδείς είναι υλικά που εκτοξεύθηκαν από την Εστία, όταν αυτή ήταν ηφαιστειακά ενεργή, και συντρίμμια που εκτοξεύθηκαν στο διάστημα από τη σύγκρουση με τον αστεροειδή που δημιούργησε το κρατήρα Ρεασίλβια. Η Εστία είναι ο φαινομενικά φωτεινότερος αστεροειδής όπως παρατηρείται από τη Γη (κοντά στην αντίθεσή της είναι ορατή και με κιάλια) και έχει παρατηρηθεί από το Διαστημικό Τηλεσκόπιο Χαμπλ, που διέκρινε λίγα αδρά χαρακτηριστικά στην επιφάνειά της. Κυρίως όμως έχει εξερευνηθεί από τη διαστημική αποστολή "Dawn" τα έτη 2011 και 2012.
Ιστορικά στοιχεία.
Ανακάλυψη.
Αφού ο Όλμπερς ανακάλυψε την Παλλάδα το 1802, το επόμενο έτος από αυτό που ανακαλύφθηκε και η Δήμητρα, πρότεινε ότι τα δύο αυτά σώματα αποτελούσαν τα υπολείμματα ενός κατεστραμμένου πλανήτη: έστειλε μία επιστολή με την πρότασή του στον Ουίλιαμ Χέρσελ, συνιστώντας μία έρευνα του ουρανού κοντά στα σημεία όπου τέμνονταν οι τροχιές της Δήμητρας και της Παλλάδας για την ανακάλυψη και άλλων κομματιών του πλανήτη. Αυτά τα σημεία βρίσκονταν στους αστερισμούς Κήτος και Παρθένος. Ο Όλμπερς ξεκίνησε τη δική του έρευνα το 1802 και το 1807 ανακάλυψε την Εστία στην Παρθένο — πράγμα που ήταν καθαρή σύμπτωση, αφού στην πραγματικότητα οι Δήμητρα, Παλλάς και Εστία δεν αποτελούν κομμάτια ενός μεγαλύτερου σώματος που διασπάσθηκε. Καθώς ο αστεροειδής Ήρα είχε ανακαλυφθεί το 1804, η Εστία ήταν το τέταρτο σώμα που ανακαλύφθηκε στην περιοχή που σήμερα είναι γνωστή ως Κύρια Ζώνη Αστεροειδών. Η ανακάλυψη ανακοινώθηκε με ένα γράμμα προς τον Γερμανό αστρονόμο Γιόχαν Σρέτερ με ημερομηνία 31 Μαρτίου. Επειδή ο Όλμπερς είχε ήδη ανακαλύψει έναν πλανήτη, την Παλλάδα (εκείνη την αποχή οι αστεροειδείς θεωρούνταν κανονικοί πλανήτες), παραχώρησε την τιμή της ονοματοδοσίας της νέας του ανακάλυψης στον μεγάλο Γερμανό μαθηματικό Καρλ Φρίντριχ Γκάους, οι τροχιακοί υπολογισμοί του οποίου είχαν καταστήσει δυνατή την επιβεβαίωση της υπάρξεως της Δήμητρας, και ο οποίος είχε υπολογίσει την τροχιά του νέου πλανήτη σε μόλις 10 ώρες. Ο Γκάους κατέληξε στην απόφαση να ονομάσει το νέο σώμα με το ρωμαϊκό όνομα της θεάς της οικογενειακής εστίας.
Σύμβολα.
Την εποχή που ανακαλύφθηκε η Εστία, η Δήμητρα, η Παλλάς και η Ήρα κατατάσσονταν στους πλανήτες και έτσι η καθεμιά είχε το δικό της πλανητικό σύμβολο. Η Εστία ομοίως κατατάχθηκε στους πλανήτες και για τον λόγο αυτό ο Γκάους μαζί με το όνομα της απέδωσε και ένα κατάλληλο σύμβολο, το , που παριστάνει σχηματικά τον βωμό της θεάς Εστίας με το "«ιερόν πυρ»". Στην αρχική σύλληψη του Γκάους αυτό είχε τη μορφή , ενώ στη σύγχρονη μορφή του είναι 
Μετά την ανακάλυψη της Εστίας δεν ανακαλύφθηκαν άλλοι αστεροειδείς για τα επόμενα 38 χρόνια και το Ηλιακό Σύστημα πιστευόταν ότι είχε 11 πλανήτες.
Ωστόσο, από το 1845 νέοι αστεροειδείς άρχισαν να ανακαλύπτονται με γρήγορους ρυθμούς και μέχρι το 1851 ήταν γνωστοί 15, ο καθένας με το δικό του σύμβολο, εκτός από τους επτά γνωστούς τότε μεγάλους πλανήτες. Σύντομα έγινε σαφές ότι δεν θα ήταν πρακτικό να συνεχιστεί η επινόηση νέων πλανητικών συμβόλων, ενώ κάποια από τα ήδη υπάρχοντα αποδείχθηκαν δύσκολα στη σχεδίαση. Εκείνο το έτος το πρόβλημα συζητήθηκε από τον Γκουλντ, ο οποίος πρότεινε να αριθμούνται οι αστεροειδείς κατά τη σειρά της ανακαλύψεώς τους και ο αριθμός αυτός να τοποθετείται μέσα σε έναν κύκλο ως το γενικό σύμβολο του κάθε αστεροειδή. Επομένως ο τέταρτος αστεροειδής, η Εστία, απέκτησε το σύμβολο ④. Σύντομα, αυτό ενώθηκε με το όνομα σε μία επίσημη ονομασία αριθμού-ονόματος, "④ Vesta", καθώς ο αριθμός των μικρών πλανητών αυξανόταν. Με την επικράτηση της γραφομηχανής και του τυπωμένου κειμένου, ο κύκλος απλοποιήθηκε σε παρενθέσεις, "(4)" and "(4) Vesta", οπότε το πλήρες όνομα μπορούσε να τυπωθεί. Σήμερα χρησιμοποιούνται είτε ο τύπος "(4) Vesta", είτε ο "4 Vesta".
Χρονικό παρατηρήσεων.
Φωτομετρικές παρατηρήσεις της Εστίας έγιναν τόσο από το Αστεροσκοπείο του Χάρβαρντ, το 1880–1882, όσο και από το Αστεροσκοπείο της Τουλούζης το 1909. Αυτές και άλλες παρατηρήσεις επέτρεψαν τον προσδιορισμό της περιόδου περιστροφής της μέχρι τη δεκαετία του 1950. Ωστόσο, οι πρώτες εκτιμήσεις αυτής της περιόδου αμφισβητήθηκαν επειδή η καμπύλη φωτός παρουσίαζε μεταβολές.
Οι πρώτες εκτιμήσεις για τη μέση διάμετρο της Εστίας κυμαίνονταν από 383 (το 1825) μέχρι 444 χιλιόμετρα. Ο Έντουαρντ Τσαρλς Πίκερινγκ υπολόγισε μία διάμετρο 513 ± 17 χλμ. το 1879, που βρίσκεται κοντά στη σημερινή τιμή, ενώ οι επόμενες εκτιμήσεις κυμαίνονταν από 390 μέχρι 602 χλμ. κατά τον επόμενο αιώνα, όλες βασιζόμενες στη φωτομετρία. Το 1989 χρησιμοποιήθηκε συμβολομετρία κηλίδων για τον υπολογισμό διαμέτρων της Εστίας, που έδωσαν τιμές από 498 ως 548 χλμ. κατά τη διάρκεια μιας περιστροφής της. Το 1991 μία επιπρόσθηση του αστέρα SAO 93228 από την Εστία παρατηρήθηκε από πολλές διαφορετικές τοποθεσίες στις ανατολικές ΗΠΑ και τον Καναδά. Με βάση παρατηρήσεις από 14 διαφορετικές τοποθεσίες δημιουργήθηκε ένα ελλειψοειδές μοντέλο της Εστίας με διαστάσεις περίπου 550 χλμ. × 462 χλμ.
Η Εστία υπήρξε ο πρώτος αστεροειδής του οποίου υπολογίσθηκε η μάζα: Κάθε 18 χρόνια ο αστεροειδής 197 Αρήτη πλησιάζει την Εστία σε απόσταση 0,04 AU. Το 1966, βασιζόμενος σε παρατηρήσεις των βαρυτικών παρέλξεων της Εστίας επί της Αρήτης, ο Χανς Χερτζ (Hans G. Hertz) κατόρθωσε να υπολογίσει τη μάζα της Εστίας σε 0,00004 της μάζας της Γης με σφάλμα ± 7%. Ακολούθησαν ακριβέστερες εκτιμήσεις και το 2001 οι παρέλξεις της Θέτιδος χρησιμοποιήθηκαν για να υπολογισθεί η μάζα της Εστίας σε 0,0000437 της μάζας της Γης με σφάλμα μόλις 1,5 %.
Φυσικά χαρακτηριστικά.
Παρότι η Εστία είναι ο δεύτερος σε μάζα αστεροειδής της Κύριας Ζώνης, δεν έχει ούτε το ένα τρίτο της μάζας της Δήμητρας. Το εσωτερικό της είναι διαφοροποιημένο και είναι συγκρίσιμη σε όγκο με την Παλλάδα, αλλά την ξεπερνά σε μάζα κατά περίπου 25%.
Το σχήμα της Εστίας προσεγγίζει αυτό ενός πεπλατυσμένου σφαιροειδούς το υλικό του οποίου έχει ισορροπήσει βαρυτικά, αλλά η μεγάλη πολική κοιλότητα και εξόγκωμα σε συνδυασμό με το ότι η μάζα της είναι μικρότερη των 500 τετράκις εκατομμυρίων τόνων εμπόδισαν την αυτόματη κατάταξη της Εστίας στους πλανήτες νάνους κατά την απόφαση (Resolution) XXVI 5 της IAU. Σύμφωνα ωστόσο με τα τελευταία δεδομένα από την αποστολή "Dawn", η Εστία είναι πολύ πιθανό να καταταχθεί στους πλανήτες νάνους, καθώς εμφανίζει ισχυρές ενδείξεις γεωλογικών διεργασιών που χαρακτηρίζουν βραχώδεις πλανήτες όπως η Γη και ο Άρης. Πιστεύεται ότι δημιουργήθηκε με τον ίδιο τρόπο με τη Γη και τη Σελήνη, με τη συνένωση πολλών μικρότερων διαφορετικών κομματιών. Η Εστία είναι ένας πρωτοπλανήτης, δηλαδή σχηματίστηκε πριν τους σημερινούς πλανήτες. Αλλά σε αντίθεση με τους πρωτοπλανήτες που έγιναν μέρη πλανητών, έμεινε άθικτη μέχρι σήμερα. Κατά το σχηματισμό της παγίδευσε ραδιενεργά υλικά των οποίων η θερμότητα έλιωσε το εσωτερικό της Εστίας και το μετέτρεψε σε ένα ωκεανό μάγματος, ο οποίος επέτρεψε των διαχωρισμό των υλικών της Εστίας, σχηματίζοντας το φλοιό, το μανδύα και το πυρήνα σιδήρου που διαθέτει. Μετρήσεις του βαρυτικού πεδίου έδειξαν ότι ο πυρήνας έχει διάμετρο περίπου 220 χιλιόμετρα και βάρος ίσο με το 18% του αστεροειδή.
Η περιστροφή της Εστίας γύρω από τον εαυτό της είναι σχετικώς ταχεία για αστεροειδή τέτοιου όγκου (5,3 ώρες) και κατά την ορθή φορά, με τον άξονα περιστροφής της να δείχνει στην κατεύθυνση της ορθής αναφοράς 20 h 32 min και αποκλίσεως +48° (στον αστερισμό Κύκνο) με αβεβαιότητα περίπου 10°. Αυτό σημαίνει ότι ο άξονας περιστροφής της Εστίας παρουσιάζει λόξωση (γωνία με την κάθετο στο επίπεδο περιφοράς της γύρω από τον Ήλιο) 29°, ώστε μπορεί να ειπωθεί ότι η Εστία έχει «εποχές του έτους».
Η θερμοκρασία στην επιφάνεια της Εστίας έχει εκτιμηθεί ότι κυμαίνεται μεταξύ −20 °C το μεσημέρι και περίπου −190 °C στους πόλους τον χειμώνα. Τυπικές ημερήσιες και νυκτερινές θερμοκρασίες είναι −60 °C και −130 °C, αντίστοιχα, για το περιήλιο.
Επιφανειακά χαρακτηριστικά.
Πριν από την άφιξη του διαστημοπλοίου "Dawn", ελάχιστα επιφανειακά χαρακτηριστικά της Εστίας είχαν καταγραφεί. Το ανατολικό και το δυτικό ημισφαίριό της έχουν διαφορετική μορφολογία εδάφους. Από πρόχειρες φασματικές αναλύσεις εικόνων, το ανατολικό ημισφαίριο φαίνεται ότι έχει πιο ανοικτόχρωμη και παλαιότερη επιφάνεια ρηγολίθου με πολλούς κρατήρες, οι μεγαλύτεροι από τους οποίους αποκαλύπτουν βαθύτερα ηφαιστειογενή στρώματα του εσωτερικού. Από την άλλη, μεγάλα τμήματα του δυτικού ημισφαιρίου της Εστίας είναι πιο σκουρόχρωμα και πιστεύεται ότι αποτελούνται από επιφανειακούς βασάλτες, ίσως αντίστοιχους με αυτούς των σεληνιακών «θαλασσών». Η επιφάνεια της Εστίας είναι από τις πιο φωτεινές επιφάνειες αστεροειδών, που οφείλεται στο γεγονός ότι δεν καλύπτεται από μικρά μεταλλικά σωματίδια, π.χ. σιδήρου, τα οποία σκουραίνουν την επιφάνεια του αστεροειδή. Παρόλα αυτά, υπάρχουν και σκοτεινές περιοχές, δίνοντας μεγάλο εύρος στη φωτεινότητα του αστεροειδή, μεγαλύτερο από άλλους. Αυτά τα σκοτεινά εδάφη θεωρείται ότι είναι αποτέλεσμα της σύγκρουσης της Εστίας με σκουρόχρωμους αστεροειδείς.
Ο κρατήρας Ρεασίλβια.
Το πιο ευδιάκριτο από τα επιφανειακά χαρακτηριστικά της Εστίας είναι ο τεράστιος κρατήρας πρόσκρουσης Ρεασίλβια (Rheasilvia), διαμέτρου 505 χιλιομέτρων και με κέντρο κοντά στον νότιο πόλο του αστεροειδούς. Η επιστημονική ομάδα της αποστολής "Dawn" του έδωσε το όνομα της μητέρας του Ρώμου και του Ρωμύλου, η οποία ήταν μία από τις Εστιάδες Παρθένες της Ρώμης. Το εύρος του κρατήρα αντιστοιχεί στο 90% της διαμέτρου της Εστίας. Ο πυθμένας του έχει βάθος 13 χιλιόμετρα, ενώ το χείλος του υψώνεται από 4 ως 12 χιλιόμετρα πάνω από το εξωτερικό έδαφος. Η Ρεασίλβια διαθέτει και κεντρική κορυφή, που υψώνεται 23 χιλιόμετρα πάνω από το χαμηλότερο σημείο του πυθμένα, ενώ το υψηλότερο σημείο του χείλους υψώνεται 31 χλμ. πάνω από το χαμηλότερο σημείο του πυθμένα. Εκτιμάται ότι η σύγκρουση που δημιούργησε τον κρατήρα αυτόν ανέσκαψε περί το 1% του όγκου της Εστίας και είναι πιθανό ότι η Οικογένεια της Εστίας και οι αστεροειδείς τύπου V προήλθαν από αυτή τη σύγκρουση. Σε αυτή την περίπτωση, το γεγονός ότι μεγάλα σχετικώς θραύσματα επιβιώνουν μέχρι σήμερα υποδεικνύει μία ηλικία για τον κρατήρα μικρότερη του 1 δισεκατομμυρίου ετών, ενώ τον καθιστά και την πιθανότερη πηγή των μετεωριτών HED. Στην πραγματικότητα, όλοι οι γνωστοί αστεροειδείς τύπου V μαζί έχουν μόλις το 6% του όγκου του υλικού που εκτοξεύθηκε κατά την πρόσκρουση. Το υπόλοιπο φαίνεται ότι είτε εκτινάχθηκε όταν πλησίασε το κενό Κέρκγουντ 3:1, είτε απομακρύνθηκε εξαιτίας του φαινομένου Γιαρκόφσκι ή της πιέσεως του ηλιακού φωτός. Φασματικές αναλύσεις εικόνων υποδεικνύουν ότι ο κρατήρας αυτός εισέρχεται βαθιά μέσα σε διαφοροποιημένα στρώματα του φλοιού ή και του μανδύα της Εστίας, καθώς εμφανίζεται η «φασματική υπογραφή» του ορυκτού ολιβίνης.
Ο κρατήρας Ρεασίλβια επικάλυψε μερικώς με τη δημιουργία του έναν παλαιότερο κρατήρα, τη Βενένεια, με διαστάσεις 395 ως 450 χιλιόμετρα, ο οποίος δημιουργήθηκε πριν 2 δισεκατομμύρια χρόνια.
Άλλοι κρατήρες.
Η επιφάνεια της Εστίας έχει και αρκετούς άλλους μεγάλους κρατήρες, με διαμέτρους της τάξεως των 150 χιλιομέτρων και με βάθη της τάξεως των 7 χιλιομέτρων. Υπάρχει επίσης μία σκοτεινή περιοχή με διάμετρο περίπου 200 χιλιομέτρων που ονομάσθηκε Όλμπερς προς τιμή του αστρονόμου που ανακάλυψε την Εστία, η οποία δεν εμφανίζεται σε υψομετρικούς χάρτες όπως θα περίμενε κάποιος από ένα νέο κρατήρα. Η φύση της παραμένει άγνωστη, αλλά πιθανώς είναι μία αρχαία βασαλτική επιφάνεια. Η περιοχή Όλμπερς χρησιμεύει ως σημείο αναφοράς, καθώς από το κέντρο της ορίσθηκε να περνά ο πρώτος μεσημβρινός της Εστίας (εστιογραφικό μήκος 0°).
Μέσα σε κάποιους κρατήρες έχει ανακαλυφθεί ένα λαμπερό υλικό, του οποίου τη σύσταση δεν έχουν καταφέρει να βρουν οι επιστήμονες. Το υλικό, που βρίσκεται στο υπέδαφος, έρχεται στην επιφάνεια κάθε φορά που ένας μετεωρίτης χτυπά την Εστία. Τα λαμπερό αυτό υλικό όμως χάνεται γρήγορα, πιθανόν επειδή καλύπτεται από κατολισθήσεις.
Με το ανεπίσημο όνομα «Κρατήρες Χιονάνθρωπος» είναι γνωστή μία ομάδα τριών εφαπτόμενων κρατήρων στο βόρειο ημισφαίριο της Εστίας. Τα επίσημα ονόματά που τους δόθηκαν είναι (από τον μεγαλύτερο στον μικρότερο και από τον δυτικότερο προς τον ανατολικότερο) Μαρκία (Marcia), Καλπουρνία (Calpurnia) και Μινουκία (Minucia).

</doc>
<doc id="40384" url="https://el.wikipedia.org/wiki?curid=40384" title="Ζαν Ζακ Ρουσώ">
Ζαν Ζακ Ρουσώ



</doc>
<doc id="40385" url="https://el.wikipedia.org/wiki?curid=40385" title="EDP">
EDP



</doc>
<doc id="40390" url="https://el.wikipedia.org/wiki?curid=40390" title="Νεολιθική Εποχή">
Νεολιθική Εποχή



</doc>
<doc id="40392" url="https://el.wikipedia.org/wiki?curid=40392" title="Αλυσόδεσμος">
Αλυσόδεσμος

Ο αλυσόδεσμος αποτελούσε "ποδοπέδη" (κατ΄ αντιστοιχία των χειροπέδων) στην παλαιότερη εποχή ναυτικής ιστορίας που κάποιες γαλέρες ήταν κάτεργα. Ο αλυσόδεσμος ήταν ένα μικρό σχετικά τμήμα αλυσίδας της οποίας το ένα άκρο έφερε κλοιό σχετικά μικρής διαμέτρου που περνούσε στο σφυρό του ενός ποδιού του "δεσμώτη - ερέτη" (κωπηλάτη) και το άλλο στερεωνόταν στο "σέλμα" πάγκο κωπηλασίας που αυτό χρησίμευε και ως κάθισμα, τραπέζι, κρεβάτι, τόπος μαρτυρίου για να καταλήξει όχι σπάνια και σε νεκρική κλίνη.
Όταν (σπάνια) υπήρχε ανάγκη να εξέλθει στη ξηρά το "ερετικό", (το σύνολο των κωπηλατών), το "τσούρμο" που λέγεται σήμερα, είτε για κόψιμο ξύλων (ξύλευση) είτε για μεταφορά νερού (ύδρευση), δεν αφαιρείτο ο αλυσόδεσμος από το σφυρό αλλά το αποκρύκωναν από το σέλμα και στη συνέχεια το εκρίκωναν σε μία μεταλλική βαριά σφαίρα την οποία ο δυστυχής κάτεργος έπρεπε να τη κρατάει και με τα δύο χέρια για να βαδίσει ενώ για διάφορες εργασίες την απέθετε στο έδαφος ως άγκυρα τρόπο τινά.
Στη παγκόσμια ναυτική ιστορία είναι πολύ σπάνια η περίπτωση απελευθέρωσης κατάδικων ναυτών από τέτοιου είδους αλυσόδεσμα. Παρά ταύτα, ίσως και το μοναδικό που συνέβει ήταν όταν ο νεαρός ναύαρχος Δον Χουάν Ντ΄ Αούστρια κατά τη κοσμοϊστορική ναυμαχία της Ναυπάκτου (1571) προκειμένου να ενθουσιάσει τα πληρώματά του (τα "ερετικά" του), τη κρίσιμη εκείνη ημέρα (7 Οκτωβρίου), έδωσε εντολή της απελευθέρωσης και ακολούθησε και η υπέρλαμπρη νίκη.
Από τη ζωή αυτών των κατάδικων προέρχονται και οι περισσότερες γελοιογραφίες κατάδικων που έφεραν αλυσόδεσμο και τη μεταλλική μπάλα, όπως επίσης προέρχεται και η ελληνική δημώδη έκφραση "Κάθε κατεργάρης (κάτεργος) στο πάγκο του". Βέβαια σήμερα η έννοια του κατεργάρη μάλλον αποδίδεται σε εξυπνάδα ή σε καπατσοσύνη παρά σε καταδίκη, άν ληφθεί υπ΄ όψη και ο στίχος από το γνωστό τραγούδι της Μαίρης Λίντα: "Έρωτά μου κατεργάρη, φύγε κάνε μου τη χάρη".

</doc>
<doc id="40395" url="https://el.wikipedia.org/wiki?curid=40395" title="Δημοκρατική Ανανέωση">
Δημοκρατική Ανανέωση

Η Δημοκρατική Ανανέωση (ΔΗ.ΑΝΑ.) ήταν ένα προσωποπαγές κεντροδεξιό πολιτικό κόμμα.
Ιστορικό.
Η Δημοκρατική Ανανέωση ιδρύθηκε στις 6 Σεπτεμβρίου 1985 από τον Κωστή Στεφανόπουλο, ο οποίος προηγουμένως είχε αποχωρήσει από τη Νέα Δημοκρατία, καθώς διαφώνησε με την απόφαση του Κωνσταντίνου Μητσοτάκη να συγκαλέσει την κοινοβουλευτική ομάδα, με στόχο την επανεκλογή του μετά την ήττα του κόμματος στις εκλογές του 1985. Είχε προηγηθεί η αποτυχία του Στεφανόπουλου να εκλεγεί πρόεδρος της Ν.Δ. το 1984 (εξελέγη ο Κωνσταντίνος Μητσοτάκης). 
Τον Στεφανόπουλο ακολούθησαν και άλλοι 9 βουλευτές της Νέας Δημοκρατίας (Ν. Αναστασόπουλος, Θ. Γάτσος, Κ. Γιατράκος, Η. Μαλεβίτης, Δ. Μανουσάκης, Γ. Μουτζουρίδης, Κ. Πρίντζος, Δ. Βρεττάκος, Σ. Στρατηγής) και δύο στελέχη της εκτελεστικής επιτροπής του κόμματος (Β. Μαγγίνας, Φ. Σπεντζάρη).
Συμμετείχε στις εκλογές του Ιουνίου 1989 λαμβάνοντας ποσοστό 1,01% και μία έδρα για τον πρόεδρό της στην Α' Αθήνας, καθώς και στις ευρωεκλογές που διεξήχθησαν την ίδια μέρα (ποσοστό 1,36% και μία έδρα για τον Δημήτρη Νιάνια), ενώ απείχε λίγους μήνες αργότερα από τις εκλογές του Νοεμβρίου 1989.
Στις εκλογές του 1990 το κόμμα κατήλθε εκ νέου (ποσοστό 0,67%) εξασφαλίζοντας μία έδρα στο υπόλοιπο Αττικής, για τον Θεόδωρο Κατσίκη (ο οποίος εκλέχθηκε με 406 σταυρούς προτίμησης). Καθώς η Νέα Δημοκρατία δεν είχε εξασφαλίσει αυτοδυναμία έχοντας 150 έδρες, κατόπιν συμφωνίας Στεφανόπουλου - Μητσοτάκη, ο Θεόδωρος Κατσίκης στήριξε τη δημιουργία της μονοκομματικής κυβέρνησης της Νέας Δημοκρατίας. Στη συνέχεια όμως προσχώρησε σ' αυτήν, αφήνοντας τη Δημοκρατική Ανανέωση χωρίς κοινοβουλευτική εκπροσώπηση.
Στις ευρωεκλογές του 1994 η Δημοκρατική Ανανέωση, παρ' ότι υπερδιπλασίασε το ποσοστό της (2,79%, το υψηλότερο που έλαβε ποτέ), απέτυχε να συγκεντρώσει ποσοστό 3% που στο μεταξύ είχε καθιερωθεί σαν πλαφόν για να εκπροσωπηθεί στο Ευρωπαϊκό Κοινοβούλιο, οπότε ο πρόεδρός της λίγες μέρες αργότερα σε συμφωνία με τα κομματικά όργανα ανακοίνωσε τη διάλυσή της και αποσύρθηκε από την πολιτική.
Το κόμμα συνέχισε για λίγο την παρουσία του με άλλα στελέχη, μέχρι τον Αύγουστο του 1996, οπότε προσχώρησε στην Πολιτική Άνοιξη του Αντώνη Σαμαρά. Είχε προηγηθεί το 1995 η εκλογή του Κωστή Στεφανόπουλου στην Προεδρία της Δημοκρατίας με πρόταση της Πολιτικής Άνοιξης και στήριξη του ΠΑ.ΣΟ.Κ..

</doc>
<doc id="40396" url="https://el.wikipedia.org/wiki?curid=40396" title="Ήβη (αποσαφήνιση)">
Ήβη (αποσαφήνιση)

Η λέξη Ήβη μπορεί να αναφέρεται:

</doc>
<doc id="40397" url="https://el.wikipedia.org/wiki?curid=40397" title="Μεσαιωνική λογοτεχνία">
Μεσαιωνική λογοτεχνία

Η Μεσαιωνική λογοτεχνία αποτελεί έναν ευρύ τομέα, που περιλαμβάνει ουσιαστικά όλα τα γραπτά έργα της Ευρώπης κατά τη διάρκεια του Μεσαίωνα, από την πτώση της Δυτικής Ρωμαϊκής Αυτοκρατορίας μέχρι τα χρόνια της Αναγέννησης στα τέλη του 15ου αιώνα. Πρόκειται για εκκλησιαστική, αλλά και κοσμική λογοτεχνία. Λόγω του εύρους και της ποικιλίας της, όσον αφορά τη γλώσσα και την περιοχή που αναπτύχθηκε, μελετάται συνήθως όχι ενιαία αλλά ξεχωριστά κι ανάλογα με το είδος της.
Γλώσσες.
Καθώς τα Λατινικά αποτελούσαν τη γλώσσα της Καθολικής Εκκλησίας, η οποία κυριαρχούσε στη Δυτική και Κεντρική Ευρώπη κι αποτελούσε ουσιαστικά τη μοναδική πηγή εκπαίδευσης, τα Λατινικά ήταν η συνηθέστερη γλώσσα των μεσαιωνικών κειμένων, ακόμα και σε περιοχές της Ευρώπης που δεν εκρωμαΐστηκαν ποτέ. Από την άλλη πλευρά, στην Ανατολική Ευρώπη, μεγάλη ήταν η επιρροή της Ανατολικής Ρωμαϊκής Αυτοκρατορίας και της Ανατολικής Ορθόδοξης Εκκλησίας, με αποτέλεσμα κυρίαρχες γλώσσες στα γραπτά κείμενα της περιόδου να είναι τα ελληνικά και η Αρχαία εκκλησιαστική σλαβονική. Ο απλός πληθυσμός των διαφόρων περιοχών συνέχισε να χρησιμοποιεί ντόπια ιδιώματα, λογοτεχνικά παραδείγματα των οποίων αποτελούν το Έπος του "Μπέογουλφ" στα Αρχαία αγγλικά, η Ωδή Νίμπελουνγκ στην Υψηλή Γερμανική γλώσσα, το μεσαιωνικό ελληνικό έπος του Διγενή Ακρίτα και άλλα έργα. Αν κι η εκτεταμένη μορφή των έργων αυτών οφείλεται μάλλον σε κάποιους ανώνυμους ποιητές, αναμφίβολα βασίζονται στις προφορικές παραδόσεις του λαού τους. Οι κελτικές παραδόσεις έχουν επιζήσει, για παράδειγμα, στο έργο Μαμπινόγκιον και στον Αρθουριανό κύκλο.
Ανωνυμία.
Ένα αξιοσημείωτο ποσοστό της μεσαιωνικής λογοτεχνίας προέρχεται από ανώνυμους συγγραφείς. Το γεγονός αυτό οφείλεται στην έλλειψη γραπτών πηγών μιας συγκεκριμένης περιόδου, αλλά και στη διαφορετική ερμηνεία του συγγραφέα εκείνης της εποχής με τα σημερινά δεδομένα. Οι μεσαιωνικοί συγγραφείς συνήθως αφηγούνταν ξανά και ωραιοποιούσαν ιστορίες που είχαν διαβάσει ή ακούσει παρά επινοούσαν νέες. Συνεπώς, η αναφορά του ονόματος ενός συγγραφέα δεν είχε ιδιαίτερη σημασία κι έτσι αγνοούμε τους συγγραφείς πολλών σημαντικών έργων.
Είδη μεσαιωνικής γραφής.
Εκκλησιαστική γραφή.
Η συνηθέστερη λογοτεχνική μορφή των κειμένων που βρίσκονταν στις μεσαιωνικές βιβλιοθήκες ήταν τα εκκλησιαστικά κείμενα, καθώς οι καθολικοί ιερείς ήταν το πνευματικό κέντρο της κοινωνίας του Μεσαίωνα. Θρησκευτικοί συγγραφείς και μελετητές, όπως ο Θωμάς Ακινάτης, συνέγραψαν θεολογικές και φιλοσοφικές πραγματείες, συχνά προσπαθώντας να συμβιβάσουν τις διδαχές των Ελλήνων και Ρωμαίων συγγραφέων και φιλοσόφων με τα εκκλησιαστικά δόγματα. Συνηθισμένο είδος γραφής αποτελούσαν κι οι "βίοι αγίων", που προσέφεραν ενθάρρυνση, αλλά και προειδοποίηση στους αναγνώστες. Από την άλλη πλευρά, τα ποιήματα των Γολιάρδων, συνήθως σατιρικά τετράστιχα, ήταν ένας τρόπος για τη δήλωση της εναντίωσης κάποιων κληρικών απέναντι στην Εκκλησία. 
Κοσμική γραφή.
Η κοσμική λογοτεχνία της περιόδου αυτής σίγουρα δε συγκρίνεται σε ποσότητα με την εκκλησιαστική λογοτεχνία, αλλά πολλά έργα έχουν διασωθεί μέχρι σήμερα. Η "ειδυλλιακή αγάπη" αποτελούσε κύριο θέμα στα έργα του 11ου αιώνα, όταν περιπλανώμενοι τροβαδούροι έβγαζαν τα προς το ζην από τα τραγούδια τους. 
Στο είδος της κοσμικής λογοτεχνίας περιλαμβάνονται τα επικά ποιήματα της γερμανικής παράδοσης, όπως το Έπος του Μπέογουλφ, τα ηρωικά έπη, όπως το Έπος του Διγενή, που συνδέεται με τα ακριτικά τραγούδια, καθώς και ρομαντικά διηγήματα, που διαφέρουν λόγω της έμφασης που δίνεται στην αγάπη και τον ιπποτισμό παρά στα πολεμικά κατορθώματα.

</doc>
<doc id="40398" url="https://el.wikipedia.org/wiki?curid=40398" title="Νεύτων Ισαάκ">
Νεύτων Ισαάκ



</doc>
<doc id="40399" url="https://el.wikipedia.org/wiki?curid=40399" title="Ντα Βίντσι">
Ντα Βίντσι



</doc>
<doc id="40401" url="https://el.wikipedia.org/wiki?curid=40401" title="Πάπας Ιννοκέντιος Ι'">
Πάπας Ιννοκέντιος Ι'



</doc>
<doc id="40402" url="https://el.wikipedia.org/wiki?curid=40402" title="Πάπας Βονιφάτιος Ε'">
Πάπας Βονιφάτιος Ε'



</doc>
<doc id="40403" url="https://el.wikipedia.org/wiki?curid=40403" title="Γεώμηλο">
Γεώμηλο



</doc>
<doc id="40404" url="https://el.wikipedia.org/wiki?curid=40404" title="Πάπας Βονιφάτιος Α'">
Πάπας Βονιφάτιος Α'



</doc>
<doc id="40405" url="https://el.wikipedia.org/wiki?curid=40405" title="Χαμμουραμπί">
Χαμμουραμπί



</doc>
<doc id="40407" url="https://el.wikipedia.org/wiki?curid=40407" title="Θωμάς Τζέφερσον">
Θωμάς Τζέφερσον



</doc>
<doc id="40408" url="https://el.wikipedia.org/wiki?curid=40408" title="4 Εστία (Vesta)">
4 Εστία (Vesta)



</doc>
<doc id="40409" url="https://el.wikipedia.org/wiki?curid=40409" title="3 Ήρα (Juno)">
3 Ήρα (Juno)



</doc>
<doc id="40413" url="https://el.wikipedia.org/wiki?curid=40413" title="Πάπας Βονιφάτιος Β'">
Πάπας Βονιφάτιος Β'



</doc>
<doc id="40414" url="https://el.wikipedia.org/wiki?curid=40414" title="Πάπας Βονιφάτιος Γ'">
Πάπας Βονιφάτιος Γ'



</doc>
<doc id="40415" url="https://el.wikipedia.org/wiki?curid=40415" title="6 Ήβη">
6 Ήβη

Η Ήβη (λατινικά και διεθνώς: Hebe) είναι ο έκτος κατά σειρά αστεροειδής (μικρός πλανήτης), που ανακαλύφθηκε στις 1 Ιουλίου 1847 από το Γερμανό αστρονόμο Καρλ Λούντβιχ Χένκε, που παρατηρούσε από το Driesen της Πρωσίας. Η Ήβη περιφέρεται περί τον Ήλιο σε μέση απόσταση (μεγάλος ημιάξονας της τροχιάς της) 2,4253 αστρονομικών μονάδων ή 362,8 εκατομμυρίων χιλιομέτρων με περίοδο περιφοράς 3,78 έτη. Η τροχιά της παρουσιάζει εκκεντρότητα e = 0,2013, περιήλιο 1,94 ΑΜ και αφήλιο 2,91 ΑΜ.
Η Ήβη έχει διάμετρο περίπου 186 χλμ.

</doc>
<doc id="40416" url="https://el.wikipedia.org/wiki?curid=40416" title="Πάπας Βονιφάτιος Δ'">
Πάπας Βονιφάτιος Δ'



</doc>
<doc id="40417" url="https://el.wikipedia.org/wiki?curid=40417" title="Δήμος Σελλών">
Δήμος Σελλών

Ο Δήμος Σελλών ήταν δήμος του νομού Ιωαννίνων που συστάθηκε με το πρόγραμμα Καποδίστριας από τη συνένωση παλαιότερων κοινοτήτων της περιοχής, που αποτέλεσαν στη συνέχεια τα δημοτικά διαμερίσματα του δήμου. Λειτούργησε την περίοδο 1999 -2010 οπότε και καταργήθηκε με την εφαρμογή του προγράμματος Καλλικράτης και εντάχθηκε στον νέο δήμο Δωδώνης. Βρισκόταν στα νότια του νομού στα όρια με το Νομό Θεσπρωτίας , και περιλάμβανε δεκαπέντε δημοτικά διαμερίσματα. 
Η έδρα του Δήμου βρισκόταν στον οικισμό Τύρια του δημοτικού διαμερίσματος Μπαουσιών δίπλα στον ποταμό Τύρια. Από τον οικισμό διερχόταν η Εγνατία Οδός (Κόμβος Σελλών).
Ο Δήμος Σελλών είχε πληθυσμό 2.213 κατοίκους και έκταση 166.075 στρέματα 
Το όνομα του δήμου προέρχεται από τους αρχαίους Σελλούς ή Ελλούς, κατοίκους της Δωδώνης και της γύρω περιοχής.
Διαίρεση.
Στο δήμο περιλαμβάνονταν τα εξής 15 δημοτικά διαμερίσματα:

</doc>
<doc id="40419" url="https://el.wikipedia.org/wiki?curid=40419" title="8 Χλωρίς">
8 Χλωρίς

Η Χλωρίς (λατινικά και διεθνώς Flora) είναι αστεροειδής (μικρός πλανήτης) με αύξοντα αριθμό 8. Είναι ένας μεγάλος αστεροειδής της Κύριας Ζώνης. Στην ελληνική γλώσσα είναι συνονόματος με τον αστεροειδή 410 Χλωρίς. Ανακαλύφθηκε στις 18 Οκτωβρίου 1847 από τον Άγγλο αστρονόμο Τζον Ράσελ Χιντ, που παρατηρούσε από το Λονδίνο. Της δόθηκε το όνομα της ρωμαϊκής θεότητας των λουλουδιών και της ανοίξεως, όνομα που προτάθηκε από τον Τζον Χέρσελ. Η Χλωρίς περιφέρεται περί τον Ήλιο σε μέση απόσταση (μεγάλο ημιάξονα της τροχιάς της) 2,20095 αστρονομικών μονάδων ή 329,26 εκατομμυρίων χιλιομέτρων. Αυτό την καθιστά τον κοντινότερο στον Ήλιο "μεγάλο" αστεροειδή: κανένας εγγύτερος στον Ήλιο αστεροειδής δεν έχει μέση διάμετρο πάνω από 25 χιλιόμετρα (τα 2/11 της διαμέτρου της Χλωρίδος), και μέχρι το 1875 που ανακαλύφθηκε ο μικρός 149 Μέδουσα, κανένας αστεροειδής κοντύτερα στον Ήλιο (μέση απόσταση) δεν ήταν γνωστός.
Η Χλωρίς είναι ο έβδομος σε φαινομενική φωτεινότητα αστεροειδής όπως φαίνεται από τη Γη, με φαινόμενο μέγεθος κατά τη μέση αντίθεσή του +8,7 και φωτεινότερο δυνατό +7,9 (περιηλιακή αντίθεση, όπως τον Νοέμβριο του 2007). Πιθανώς αποτελεί τον πυρήνα ενός διαφοροποιημένου πλανητοειδούς που διαλύθηκε στο μακρινό παρελθόν.
Φυσικά χαρακτηριστικά.
Η ανάλυση της καμπύλης φωτός της Χλωρίδος υποδεικνύει ότι ο άξονας περιστροφής της δείχνει προς τις εκλειπτικές συντεταγμένες (β, λ) = (16°, 160°) με σφάλμα ± 10°, πράγμα που αντιστοιχεί σε λόξωση 78°.
Η Χλωρίδα έδωσε το όνομά της στην «Οικογένεια της Χλωρίδος», μία ομάδα αστεροειδών της οποίας αποτελεί με μεγάλη διαφορά το μεγαλύτερο μέλος αφού έχει μόνη της το 80% περίπου της συνολικής μάζας όλων των μελών.

</doc>
<doc id="40421" url="https://el.wikipedia.org/wiki?curid=40421" title="Λούθηρος">
Λούθηρος



</doc>
<doc id="40423" url="https://el.wikipedia.org/wiki?curid=40423" title="10 Υγιεία">
10 Υγιεία

Η Υγιεία (λατινικά και διεθνώς: Hygiea) είναι ο δέκατος κατά σειρά αστεροειδής (μικρός πλανήτης). Ανακαλύφθηκε στις 12 Απριλίου 1849 από τον αστρονόμο Ανιμπάλε ντε Γκάσπαρις, που παρατηρούσε από τη Νάπολη της Ιταλίας. Η Υγιεία περιφέρεται περί τον Ήλιο σε μέση απόσταση (μεγάλος ημιάξονας της τροχιάς της) 3,1351 αστρονομικών μονάδων ή 469,0 εκατομμυρίων χιλιομέτρων. Η εκκεντρότητα της τροχιάς της είναι e = 0,1206.
Η Υγιεία έχει διαμέτρους, ως προσεγγιστικά σφαιρικό σώμα, 407 και 429 χλμ.

</doc>
<doc id="40424" url="https://el.wikipedia.org/wiki?curid=40424" title="Κώδικας του Χαμουραμπί">
Κώδικας του Χαμουραμπί

Ο Κώδικας του Χαμμουραμπί αποτελεί ένα από τα αρχαιότερα κείμενα νόμων, το οποίο χρονολογείται γύρω στο 1754 π.Χ., δημιουργία του βασιλιά της Βαβυλώνας Χαμουραμπί. Είναι ένα άριστα διατηρημένο εύρημα της αρχαίας Μεσοποταμίας.
Το περιεχόμενο του Κώδικα.
Ο κώδικας περιγράφει νόμους και τιμωρίες, στην περίπτωση παράβασης των κανόνων. Κάποια από τα κυρίως θέματά του είναι: η κλοπή, η γεωργία, η καταστροφή περιουσίας, ο γάμος και τα δικαιώματα μέσα σε αυτόν, τα δικαιώματα των γυναικών, τα δικαιώματα των παιδιών, τα δικαιώματα των δούλων, η δολοφονία, ο τραυματισμός κι ο θάνατος. Οι τιμωρίες ποικίλουν ανάλογα με την τάξη των θυτών και των θυμάτων.
Ο κώδικας περιλαμβάνει και πιο "σύγχρονες" υποθέσεις, όπως διαζύγια, περιουσιακά στοιχεία αλλά και απαγόρευση της αιμομιξίας. Η πιο αξιοσημείωτη κατηγορία όμως, είναι αυτή του κατώτατου μισθού. Για παράδειγμα, οι εργάτες και οι βοσκοί είχαν εξασφαλισμένα 8 γκούρ σιταριού το χρόνο, ενώ οι οδηγοί βοδιών και οι ναύτες, 6 γκούρ το χρόνο.
Οι νόμοι δε συγχωρούσαν δικαιολογίες για λάθη ή παρερμηνείες, καθώς ο Κώδικας ήταν εκτεθειμένος δημοσίως, ώστε να μπορούν να τον βλέπουν όλοι και να μην υπάρχει άγνοια. Ωστόσο, το μεγαλύτερο ποσοστό του πληθυσμού εκείνη την εποχή δεν μπορούσε να διαβάσει. Βασική αρχή του ποινικού δικαίου στον κώδικα του Χαμουραμπί ήταν η αρχή της ανταπόδοσης των ίσων.
Αν κάποιος κατηγορούνταν για κάποια πράξη χωρίς να υπάρχουν αποδείξεις, εκτελούνταν η εξής τελετή: Έριχναν τον κατηγορούμενο στο ποτάμι. Αν ο κατηγορούμενος πνιγόταν, ο κατηγορητής έπαιρνε την ιδιοκτησία του σπιτιού του. Αν, όμως, ο κατηγορούμενος επιζούσε, αυτό λαμβανόταν ως σημάδι από τους θεούς, ο κατηγορητής εκτελούνταν και ο κατηγορούμενος έπαιρνε την ιδιοκτησία του σπιτιού του.
Ο Χαμουραμπί θέλησε να γράψει τους νόμους αυτούς για να ευχαριστήσει τους θεούς του. Σε αντίθεση με προγενέστερους βασιλείς, αλλά και άρχοντες της εποχής του, δε θεωρούσε ότι καταγόταν από κάποιο θεό, αν και αποκαλείτο "ο εκλεκτός των θεών". Στο πάνω μέρος της στήλης με τους νόμους, ο Χαμουραμπί απεικονίζεται ενώπιον του θρόνου του Σαμάς, θεού του ήλιου.
Η στήλη με τον Κώδικα.
Οι νόμοι είναι γραμμένοι στην ακκαδική γλώσσα σε μια στήλη από μαύρο βασάλτη. Ανακαλύφθηκε το 1901 στα Σούσα του Ελάμ, στο σημερινό Ιράν. Σήμερα βρίσκεται στο Μουσείο του Λούβρου στο Παρίσι.
Ο Κώδικας του Χαμουραμπί θεωρείται η πρώτη οργανική συλλογή νόμων, αλλά και μια εκ των παλαιότερων, ανάμεσα στις οποίες ξεχωρίζουν κι ο Κώδικας του Ουρ-Ναμμού, βασιλιά της Ουρ κι ο Κώδικας Εσνούννα. Ο μεταγενέστερος Μωσαϊκός Νόμος περιέχει αρκετές ομοιότητες με τους νόμους του Κώδικα του Χαμουραμπί.
Παραδείγματα νόμων.
Συνολικά υπήρχαν 282 νόμοι, οι οποίοι έγιναν ιδιαίτερα γνωστοί για την ακρίβεια, αλλά και τη σκληρότητά τους. Μεταξύ άλλων, περιείχε διατάξεις που ρύθμιζαν το κανονισμό λειτουργίας των "οίκων οινοποσίας", την ευθύνη των καραβανιών για οποιαδήποτε ζημιά, ακόμα και σε περιπτώσεις φυσικών καταστροφών, ενώ προστάτευε το οικιακό άσυλο και τιμωρούσε με θάνατο την παραβίασή του.
Κάποιοι από τους νόμους είναι οι εξής:
Όμως, η συλλογή αυτών των νόμων χαρακτηρίζονταν κυρίως για την "δικαιοσύνη" τους. Στο κείμενο είναι ξεκάθαρη η ιδεολογία του "οφθαλμού αντί οφθαλμού". Αυτό εύκολα φαίνεται και από τους εξής νόμους:

</doc>
<doc id="40427" url="https://el.wikipedia.org/wiki?curid=40427" title="Προσευχή">
Προσευχή

Η προσευχή αποτελεί ενεργή προσπάθεια να επικοινωνήσει ο άνθρωπος με μια θεότητα ή πνεύμα, περιλαμβανομένου του μονοθεϊστικού Θεού, με τους Αγίους, με θεούς που είναι μέρος ενός πανθέου ή με άλλους. Περιλαμβάνει την προσφορά αίνου, την υποβολή αιτημάτων (δεήσεων), την εξομολόγηση αμαρτιών ή απλά την έκφραση των σκέψεων και των συναισθημάτων. Οι λέξεις μιας προσευχής μπορεί να αποτελούνται από συγκεκριμένους ύμνους ή ξόρκια, ή να αποτελούν αυθόρμητη λεκτική διατύπωση του ατόμου.
Κατηγορίες προσευχής.
Οι τρόποι να προσεύχεται κανείς είναι πολλοί και στη δυτική κουλτούρα καταγράφονται ως και 21. Όλοι αυτοί φαίνονται να μπορούν να προέρχονται συνδυαστικά από 4 βασικές κατηγορίες, σύμφωνα με τα δυτικά πρότυπα αξιολόγησης. Αυτές είναι οι εξής:
Προσευχές πέραν των δυτικών προτύπων κατηγοριοποίησης.
Σε μοναστήρια του κεντρικού Θιβέτ η προσευχή δεν γίνεται με λόγια, δεν απαγγέλλεται, αυτός που προσεύχεται δεν απαιτεί και δεν παζαρεύει πράξη από το θείο προς όφελος του ιδίου ή άλλων, ούτε αποζητείται ο διάλογος με το θείο. Κατά τη θιβετιανή αυτή προσευχή σχηματίζεται στο νου η προβολή της πραγματοποίησης της εικόνας που εύχεται ο προσευχόμενος, ο οποίος βιώνει αίσθηση πραγματοποίησης της ευχής του με σκοπό η «αίσθηση» αυτή να αντανακλάται και να επηρεάζει τελικά την ίδια την πραγματικότητα. Αυτός ο τύπος προσευχής φαίνεται να υπήρχε στα πρώτα χρόνια του Χριστιανισμού, πριν την αναπροσαρμογή των βιβλικών κειμένων το 325 μ.Χ. όπως φαίνεται στα Χειρόγραφα της Νεκράς Θάλασσας. Επίσης ο ίδιος τύπος προσευχής εμφανίζεται στις ερήμους της αμερικάνικης νοτιοδυτικής υπαίθρου.
Στην Αγία Γραφή.
Στην Αγία Γραφή, αυτή η ευλαβική επικοινωνία μπορεί να απευθύνεται είτε προς τον αληθινό Θεό είτε προς ψεύτικους θεούς. Λόγια που απευθύνονται στον Θεό δεν αποτελούν απαραίτητα προσευχή, όπως γίνεται φανερό από την εξαγγελία κρίσης στον κήπο της Εδέμ και στην περίπτωση του Κάιν. (· ) «Όλη η ανθρωπότητα έρχεται σε Εσένα, Εσύ που ακούς προσευχή», ανέφερε για τον Θεό ο Δαβίδ. (, "NJPS")
Ανάμεσα στις πιο αξιοσημείωτες προσευχές που καταγράφονται στη Γραφή είναι του Ιακώβ (), του Μωυσή (), του Ιώβ (), της Άννας (), του Δαβίδ (· ), του Σολομώντα (· ), του Ασά (), του Ιωσαφάτ (), του Ηλία (), του Ιωνά (), του Εζεκία (), του Ιερεμία (· το ), του Δανιήλ (), του Έσδρα (), του Νεεμία (), κάποιων Λευιτών (), του Αββακούμ (), του Ιησού (· ) και των μαθητών του Ιησού ().
Εντούτοις, υπάρχουν προσευχές τις οποίες ο Θεός αρνείται να εισακούσει. Για παράδειγμα, αναφέρει ο Σολομών: «Όποιος απομακρύνει το αφτί του από το να ακούει το νόμο—ακόμη και η προσευχή του είναι κάτι απεχθές». (, "ΜΝΚ") Στο βιβλίο του Ησαΐα, ο ίδιος ο Ιεχωβά λέει: «Όταν υψώνεται τα χέρια σας, κλείνω τα μάτια μου να μη σας βλέπω. Κι όταν απανωτές λέτε τις προσευχές σας, εγώ δεν τις ακούω, γιατί τα χέρια σας είναι στο αίμα βουτηγμένα». (, "ΜΠΚ")
Νοερά προσευχή λέγεται η προσευχή που γίνεται με το νου. Αυτή είναι, κατά την ορθόδοξη χριστιανική θεολογία, η τέλεια προσευχή, που κατορθώνεται όταν ο νους ελευθερωθεί από την υποδούλωσή του στη λογική, τα πάθη και τον περιβάλλοντα κόσμο, και επιστρέψει στην καρδιά. Έτσι, η νοερά προσευχή γίνεται με το νου μέσα στην καρδιά, ενώ η λογική προσευχή γίνεται με τη λογική.
Στα πλαίσια της Ορθοδοξίας ο όρος "νοερά προσευχή" αναφέρεται συνήθως στην μονολόγιστη ευχή «Κύριε Ιησού Χριστέ ελέησόν με». Αυτή είναι μια προσευχή που μπορεί κανείς να λέει κάθε στιγμή, αλλά και σε δύσκολες στιγμές, της ζωής του νοερά και ιδιαίτερα όταν βρίσκεται εκτός ναού. Με αυτήν ο Χριστιανός ζητά το έλεος και την αγάπη του Θεού Πατέρα μέσω του Υιού.

</doc>
<doc id="40428" url="https://el.wikipedia.org/wiki?curid=40428" title="Το Βιβλίο των Σκιών">
Το Βιβλίο των Σκιών

Το Βιβλίο των Σκιών αποτελεί τυπικό σύγγραμμα της Wicca και το περιεχόμενό του συνίσταται στις κεντρικές τελετουργίες, πρακτικές και κεκτημένα της εν λόγω νεοπαγανιστικής παράδοσης. Ο νεομύητος αντιγράφει το περιεχόμενο του βιβλίου με πρωτότυπο αυτό του μύστη (Αρχιερέα) του, ο οποίος το είχε παρομοίως αντιγράψει από τον δικό του/της μύστη. Ενώ απαγορεύεται η αλλοίωση του κατά παράδοση περιεχομένου του, επιτρέπονται οι εκάστοτε προσθήκες. Εκτός από το παραδισιακό αντίτυπο, ορισμένοι ακόλουθοι του κινήματος διατηρούν το προσωπικό τους «Βιβλίο Σκιών», το περιεχόμενο του οποίου χαίρει αποκλειστικά προσωπικής χρήσης και δεν μεταλαμπαδεύεται πάντοτε στους νεομύητους.
Ο όρος «"Βιβλίο των Σκιών"» είκαζεται ότι προέρχεται από τον Τζέραλντ Γκάρντνερ, ο οποίος υποτίθεται ότι τον άντλησε από ένα σανσκριτικό εγχειρίδιο της μαντικής τέχνης, το οποίο την βάσιζε στο μήκος της σκιάς.
Στις νεότερες και «εκλεκτικιστικές» μορφές του, ο Νεοπαγανισμός χρησιμοποιεί το Βιβλίο των Σκιών περισσότερο ως αρχείο καταγραφής για τελετουργίες και ξόρκια (και τον σκοπό τον οποίο εξυπηρετούν) ή και για άλλες μεταφυσικές πληροφορίες περί μαγείας. Το κείμενο αυτό μπορεί είτε να αποτελεί κεκτημένο κάποιου ιδιώτη είτε κάποιας οργανωμένης σύναξης μάγων/μαγισσών και δεν μεταδίδεται από τον μέντορα στον μαθητευόμενο. Σε πολλές περιπτώσεις, αυτό μπορεί να αποτελεί απλώς ένα αρχείο αποθηκευμένο με ηλεκτρονικά μέσα ή δημοσιευμένο σε κάποια ιστοσελίδα. Κάποιοι ακόλουθοι του κινήματος ισχυρίζονται ότι το Βιβλίο των Σκιών πρέπει να αποτελεί αποκλειστική πήγη για ξόρκια, ενώ εάν κάποιος επιθυμεί να καταγράφει τις ιδέες του, τις εμπειρίες του και τα συναισθήματά του αναφορικά με το πιστεύω του, θα πρέπει να το κάνει σε ένα ξεχωριστό βιβλίο, το οποίο αποκαλείται «Βιβλίο Καθρεφτών» (Scott Cunningham, "Wicca: A Guide for the Solitary Practitioner" [Wicca: Οδηγός για τον Μοναχικό Μύστη], Llewellyn Books, pp. 79-80)
Ένα Βιβλίο Σκιών φανταστικής επινόησης απαντά στην τηλεοπτική σειρά "Οι Μάγισσες" και στο εξώφυλλό του φέρει αποκρυφιστικό τρίγωνο (τρίκεντρο).

</doc>
<doc id="40430" url="https://el.wikipedia.org/wiki?curid=40430" title="Book of Shadows">
Book of Shadows



</doc>
<doc id="40435" url="https://el.wikipedia.org/wiki?curid=40435" title="IPA">
IPA



</doc>
<doc id="40436" url="https://el.wikipedia.org/wiki?curid=40436" title="International Phonetic Alphabet">
International Phonetic Alphabet



</doc>
<doc id="40438" url="https://el.wikipedia.org/wiki?curid=40438" title="Πέρινθος Κιλκίς">
Πέρινθος Κιλκίς

Η Πέρινθος είναι μία μικρή κοινότητα του δήμου Κιλκίς του Νομού Κιλκίς που δεν καταγράφεται συνήθως στους πολιτικούς χάρτες της Ελλάδας. Απέχει 15 χιλιόμετρα από το Κιλκίς.
Οι πρώτοι της κάτοικοι εγκαταστάθηκαν εκεί το έτος 1923 ύστερα από τη Μικρασιατική καταστροφή σε κλήρους που δόθηκαν από την Ε.Α.Π. και αντλούν την καταγωγή τους από την ευρύτερη περιοχή της Ραιδεστού της ανατολικής Θράκης. Μέχρι το 1926, οπότε και μετονομάστηκε σε Πέρινθο, το χωριό διατηρούσε την αρχική του ονομασία Καβακλί ή Καβακλή. Σε κατάλογο των προσφυγικών συνοικισμών της Μακεδονίας το 1928, η Πέρινθος (πρώην Καβακλί) είναι καθαρά προσφυγικό χωριό και αριθμεί 31 οικογένειες: οι κάτοικοι συνολικά φτάνουν τους 123. 
Στις 19 Ιουνίου 1913, στη μάχη του Κιλκίς, συγκρούστηκαν στην περιοχή ελληνικές και βουλγαρικές δυνάμεις. Έγινε θέατρο πολεμικών επιχειρήσεων κατά τη διάρκεια του εμφυλίου πολέμου, ενώ κατά τη μεταπολεμική εποχή έφτασε να στεγάζει 70 οικογένειες. Οι κάτοικοι ασχολούνταν με τη γεωργοκτηνοτροφία και το ζωεμπόριο. Διέθετε ένα μονοθέσιο σχολείο και τον Ιερό Ναό της Υψώσεως του Τιμίου Σταυρού, που χρονολογείται από το 1939. 
Στις αρχές της δεκαετίας του 1960 το χωρίο ερήμωσε εντελώς, έχοντας δεχτεί τις επιπτώσεις της ανεργίας και της αστυφιλίας. Όμως ύστερα από 15 χρόνια μετακόμισε εκεί η πρώτη οικογένεια και εκ τότε κάποιοι από τους κατοίκους επέστρεψαν και δημιούργησαν εξοχικές αγροικίες. 
Σήμερα το χωριό μετρά 15-20 σπίτια, όμως οι περισσότεροι ιδιοκτήτες δεν ζουν μόνιμα εκεί. Διαθέτει πολιτιστικό σύλλογο από το έτος 1991 και κάθε χρόνο στις 13 του Σεπτέμβρη λαμβάνει χώρα μεγάλη πανήγυρη προς τιμή της εορτάζουσας εκκλησίας.

</doc>
<doc id="40439" url="https://el.wikipedia.org/wiki?curid=40439" title="Τουμπεκί">
Τουμπεκί

Τουμπεκί (τουρκ. "tömbeki") λέγεται ο καπνός που χρησιμοποιούν στον αργιλέ. 
Στα καφενεία μέχρι τον μεσοπόλεμο ήταν διαδεδομένος ο αργιλές. Εκεί το τουμπεκί το έκοβε ο παρασκευαστής του, ο «ταμπής», σε πολύ μικρά κομμάτια. Ο βαθμός στον οποίο το «ψιλοέκοβε» φανέρωνε την τέχνη του, έτσι ώστε όσο πιο ψιλοκομμένο ήταν το τουμπεκί τόσο καλύτερη θεωρούσαν την ποιότητά του.
Εκφράσεις.
Υπάρχουν διάφορες ερμηνείες για την προέλευση της έκφρασης «κάνε τουμπεκί» που μεταφορικά σημαίνει "σώπα, βούλωσ' το". Τον αργιλέ τον ετοίμαζαν οι «ταμπήδες» των καφενείων και επειδή αυτοί έπιαναν την κουβέντα και αργούσαν να τον προσφέρουν στον πελάτη, εκείνος με τη σειρά του φώναζε: "«Κάνε τουμπεκί»", δηλαδή σταμάτησε τις συζητήσεις και φτιάξε τον καπνό.
Η λέξη τουμπεκί ετυμολογικά θυμίζει την ισπανική λέξη "tabacco" που σημαίνει καπνός και έχει προέλευση από τη γλώσσα Taino της Καραϊβικής.

</doc>
<doc id="40449" url="https://el.wikipedia.org/wiki?curid=40449" title="Ανεμοθώρακας">
Ανεμοθώρακας



</doc>
<doc id="40450" url="https://el.wikipedia.org/wiki?curid=40450" title="Απόστολος Ανδρεουλάκος">
Απόστολος Ανδρεουλάκος

Ο Απόστολος Ανδρεουλάκος (1943) είναι Έλληνας πολιτικός, που ήταν υφυπουργός Εσωτερικών, Δημόσιας Διοίκησης και Αποκέντρωσης από το Μάρτιο του 2004 ως το 2007.
Γεννήθηκε το 1943 στο Μαλανδρίνο Φωκίδας. Σπούδασε Νομική και Πολιτικές και Οικονομικές Επιστήμες στο Πανεπιστήμιο Αθηνών. Είναι πατέρας τριών παιδιών.
Εργάζεται ως δικηγόρος από το 1968 και μέχρι και σήμερα. Εξελέγη βουλευτής με τη ΝΔ το 1989, 90, 93, 1996, 2000 και το 2004. Έχει διατελέσει μέλος πολλών Διαρκών Κοινοβουλευτικών Επιτροπών, εισηγητής σχεδίων νόμων και μέλος της Κεντρικής Επιτροπής του κόμματός του για πολλά χρόνια. Πριν τις βουλευτικές εκλογές του 2007 ανακοίνωσε ότι αποσύρεται από την πολιτική.

</doc>
<doc id="40452" url="https://el.wikipedia.org/wiki?curid=40452" title="Τσισινάου">
Τσισινάου



</doc>
<doc id="40454" url="https://el.wikipedia.org/wiki?curid=40454" title="Πυρηνική ακτινοβολία">
Πυρηνική ακτινοβολία

Η πυρηνική ακτινοβολία (nuclear radiation) είναι η σωματιδιακή ακτινοβολία και η ηλεκτρομαγνητική ακτινοβολία που εκπέμπονται από την περιοχή του πυρήνα ενός ατόμου. Ως "φυσική διαδικασία" σε ένα σύστημα όπως ο πλανήτης μας, η ακτινοβολία αυτή παράγεται κατά τις ραδιενεργές διασπάσεις (ραδιενεργός ακτινοβολία) συνοδεύοντας τη μεταστοιχείωση της ύλης, κατ' ουσίαν δηλαδή εκδηλώνει το περίσσευμα, από τον αρχικό πυρήνα, του σχηματισμού των νέων ατόμων.
Είδη ραδιενεργούς ακτινοβολίας.
Η ακτινοβολία που προέρχεται από έναν ατομικό πυρήνα μπορεί να είναι:
Η πυρηνική ακτινοβολία συναντάται στην μη-τεχνητή της έκφανση σε πολλά φυσικά ραδιενεργά στοιχεία που αποτελούν συστατικά πετρωμάτων και ορυκτών. Τα τελευταία, εκπέμπουν ραδιενέργεια χαμηλής έντασης που λέγεται για το λόγο αυτό ραδιενέργεια υπόβαθρου και η οποία κρίνεται ότι είναι ακίνδυνη.
Ιοντίζουσα ακτινοβολία ονομάζεται εκείνη που δημιουργεί ιόντα κατά τη διέλευσή της από ένα υλικό. Τα σωματίδια ή οι ακτίνες προσπίπτουν σε άτομα του υλικού και απομακρύνουν τα ηλεκτρόνια δημιουργώντας έτσι ιόντα.

</doc>
<doc id="40455" url="https://el.wikipedia.org/wiki?curid=40455" title="Ουφίτσι">
Ουφίτσι

Το Ουφίτσι (Uffizi) είναι ανάκτορο της Φλωρεντίας, που στεγάζει ένα από τα παλαιότερα μουσεία - πινακοθήκες στον κόσμο, την "Galleria degli Uffizi". Τα έργα που εκτίθενται στο μουσείο καλύπτουν χρονικά την περίοδο από τον 13ο μέχρι τον 18ο αιώνα και συνθέτουν μία από τις σημαντικότερες συλλογές αναγεννησιακής τέχνης.
Ιστορία.
Η κατασκευή του παλατιού Ουφίτσι ξεκίνησε το 1560 από τον Τζόρτζιο Βαζάρι κατόπιν παραγγελίας του δούκα της Τοσκάνης Κόζιμο Α' των Μεδίκων και ολοκληρώθηκε το 1581. Μέρος των θησαυρών της οικογενείας των Μεδίκων είχε διασκορπιστεί κατά τη διάρκεια της εξορίας της και ανακτήθηκε εν μέρει από τον Κόζιμο Α΄ κατά την περίοδο της ηγεμονίας του (1532-74). Αρχικά, το παλάτι είχε ως στόχο να στεγάσει γραφεία ("uffizi"). Μετά το θάνατο του Βαζάρι και του Κόζιμο το 1574, την ολοκλήρωση του έργου ανέλαβε ο αρχιτέκτονας Μπερνάρντο Μπουονταλέντι κάτω από την επίβλεψη του δούκα Φραντσέσκο Α΄ των Μεδίκων, ο οποίος αποφάσισε το 1581 να μεταφέρει τη συλλογή του έργων τέχνης και πολύτιμων αντικειμένων από το studiolo (σπουδαστήριο) που είχε φτιάξει στο Παλάτσο Βέκιο, σε έναν ειδικά διαμορφωμένο χώρο του Ουφίτσι, τη λεγόμενη Tribuna. Τα επόμενα χρόνια, η συλλογή του Ουφίτσι εμπλουτίστηκε σημαντικά. Το 1677, ο Κόζιμο Γ΄ μετέφερε επίσης ένα τμήμα της συλλογής αρχαίων αγαλμάτων των Μεδίκων από τη Ρώμη στο Ουφίτσι. Μετά τη διαδοχή της δυναστείας των Μεδίκων από αυτή των Αψβούργων, κατά την ηγεμονία του Πέτρου Λεοπόλδου (1765-1790), ξεκίνησε μία σημαντική προσπάθεια ανασυγκρότησης των συλλογών της πινακοθήκης και η ταξινόμηση των έργων ανάλογα με την καλλιτεχνική σχολή που εκπροσωπούσαν. Στο έργο αυτό είχε συμβολή ο ιστορικός τέχνης αββάς Λουίτζι Λάντσι.
Η Τριμπούνα (Tribuna) του Ουφίτσι.
Η Tribuna του Uffizi είναι ένα οκταγωνικό δωμάτιο και είναι το παλαιότερο τμήμα της γκαλερί στην Φλωρεντία. Σχεδιάστηκε το 1584 από τον Bernardo Buontalenti για τον Φραντσέσκο Α΄ των Μεδίκων, με σκοπό να φιλοξενήσει τις αρχαιολογικές συλλογές και το περιεχόμενο του Σπουδαστηρίου του Παλάτσο Βέκιο (Palazzo Vecchio). Αργότερα όλα τα πολύτιμα εκθέματα από τις συλλογές των Μεδίκων μεταφέρθηκαν εκεί.
Θεωρείται, σαν ο πρώτος χώρος στην ιστορία που πληρούσε τα πρότυπα μουσείου με αποτέλεσμα να λειτουργήσει σαν οδηγός για τα σύγχρονα κέντρα τέχνης των διαφόρων ιδρυμάτων.
Ο περίπλοκος διάκοσμος της οκταγωνικής αίθουσας αντικατοπτρίζει μια αλληγορία του σύμπαντος, εκθέτοντας σε καίριες θέσεις τα τέσσερα στοιχεία: αέρας, γη, νερό, φωτιά:
Και όλα αυτά τα στοιχεία υποτάσσονται στην γνώση του ανθρώπινου όντος, το οποίο με την δεξιοτεχνία του τα μετατρέπει σε πολύτιμα αντικείμενα τέχνης. Στο κέντρο του δωματίου ήταν ένας οκταγωνικός ναΐσκος διακοσμημένος με πολύτιμους λίθους και χρυσό, ενώ στους τοίχους ήταν τοποθετημένοι οι καλύτεροι ζωγραφικοί πίνακες της εποχής. Τα γλυπτά της αρχαιότητας είχαν την δική τους θέση στο χώρο, καθώς υπήρχαν θήκες και ράφια για να εκτίθενται αρχαία κοσμήματα, πολύτιμοι λίθοι και καμέες.
Η Πινακοθήκη.
Toν Ιούλιο του 1737 πεθαίνει ο Τζαν Γκαστόνε των Μεδίκων ( Gian Gastone de' Medici), τελευταίος στη σειρά της διαδοχής στη δυναστεία των Μεδίκων. Μένει μόνη κληρονόμος η αδελφή του Άννα Μαρία Λουΐζα (Λουδοβίκα) των Μεδίκων (Anna Maria Luisa ( Ludovica ) de 'Medici ). Τότε, όλα τα υπάρχοντα των Μεδίκων, συμπεριλαμβανομένων κτηρίων, χρημάτων, κοσμημάτων και συλλογών έργων τέχνης αλλά και εδαφών του πρώην Δουκάτου του Ουρμπίνο, περιέρχονται στην Άννα Μαρία Λουδοβίκα (Πριγκίπισσα του Παλατινάτου) . Η ιδία, ήταν λάτρης της τέχνης και βλέποντας την κατάσταση των άλλων Βασιλικών Οίκων, οι οποίοι έχουν ξεπουλήσει κυριολεκτικά όλους τους καλλιτεχνικούς και τους πολιτιστικούς θησαυρούς τους, δείχνει διορατικότητα και με μια αξιοσημείωτη πράξη της υπογράφει το γνωστό οικογενειακό σύμφωνο Patto di Famiglia σε συνεργασία με την Αγία Ρωμαϊκή Αυτοκρατορία και τον Φραγκίσκο της Λωρραίνης. Σύμφωνα με αυτό υπάρχει απαράβατος όρος ότι όλη η προσωπική περιουσία των Μεδίκων, που παραχωρήθηκε από την ιδία στη δυναστεία της Λορένης, δεν θα μεταφερθεί ποτέ έξω από τη Φλωρεντία. Έτσι ξεκινά η ιστορία της Πινακοθήκης Ουφίτσι η οποία έγινε δημοσίως προσβάσιμη το 1769, αν και ήταν ανοιχτή για το κοινό, κατόπιν αίτησης, ήδη από το 16ο αιώνα. Μετά την ένωση της Ιταλίας το 1861, γλυπτά και άλλα έργα τέχνης μεταφέρθηκαν από το Ουφίτσι σε άλλα μουσεία της πόλης, με αποτέλεσμα να περιοριστεί η συλλογή της, κυρίως σε έργα ζωγραφικής. Το 1993, ορισμένες αίθουσες της πινακοθήκης υπέστησαν φθορά από έκρηξη βόμβας και ειδικότερα η αίθουσα "Νιόβη".
Έργα της πινακοθήκης παρουσιάζονται στο λήμμα "Κατάλογος έργων του Ουφίτσι".

</doc>
<doc id="40457" url="https://el.wikipedia.org/wiki?curid=40457" title="Αγαπόρνις">
Αγαπόρνις

&lt;br&gt;
Ο αγαπόρνις ή αγαπόρνιθα είναι γένος παπαγάλου ("Agapornis") μικρού μεγέθους από την Αφρική. Έχει πολύ στοργική συμπεριφορά, από την οποία προέρχεται και το όνομα. Έχει παρατηρηθεί ότι το πουλί αυτό αναπτύσσει με το ταίρι του ιδιαίτερα στενούς δεσμούς, οι οποίοι συχνά κρατάνε για μια ζωή και είναι τόσο ισχυροί, ώστε εάν πεθάνει το ένα, σύντομα ακολουθεί και το άλλο. Για το λόγο αυτό οι αγαπόρνιθες αποκαλούνται και «αχώριστοι σύντροφοι». Πολλοί θεωρούν ότι οι αγαπόρνιθες σε αιχμαλωσία πρέπει να ζουν πάντα μαζί, και να μην αγοράζονται μεμονωμένα. Άλλοι θεωρούν ότι ένας αγαπόρνις μπορεί να ζει κοντά στους ανθρώπους χωρίς ταίρι, φτάνει να του δείχνουν ιδιαίτερη αγάπη και στοργή. Η διάρκεια ζωής τους είναι 10-15 χρόνια.
Εμφάνιση.
Οι αγαπόρνιθες έχουν μήκος 13-17 εκατοστά, και ζυγίζουν 40-60 γραμμάρια. Η ουρά τους είναι μάλλον κοντή σε σχέση με το σώμα τους – συγκριτικά με άλλους παπαγάλους – ενώ το ράμφος τους μάλλον μεγάλο.
Είδη αγαπορνίθων.
Υπάρχουν 9 διαφορετικά είδη αγαπορνίθων:
Οι αγαπόρνιθες ως κατοικίδια.
Οι αγαπόρνιθες είναι ζωηρά πουλιά, που κελαηδούν δυνατά πολλές ώρες την ημέρα, κατά συνέπεια δεν είναι τα πιο κατάλληλα για όσους χρειάζονται ησυχία. Κατά κανόνα δεν μιλούν, αν και λέγεται ότι μπορούν να μιμηθούν την ανθρώπινη ομιλία αν εκπαιδευτούν από μικρά. Χρειάζονται ευρύχωρο κλουβί γιατί είναι πολύ κινητικά, και παιχνίδια για να παίζουν. Σε αντίθετη περίπτωση μπορεί να μαδήσουν τα πούπουλά τους και να παρουσιάσουν προβλήματα συμπεριφοράς. Τους αρέσει να λούζονται στο νερό, οπότε μια ειδική μικρή μπανιέρα είναι απαραίτητο στοιχείο στο κλουβί τους. Επίσης χρειάζονται να μασούν, γι' αυτό πρέπει να έχουν τα ανάλογα αξεσουάρ, αλλά και να παρακολουθούνται όταν βγαίνουν από το κλουβί, για να μην προκαλέσουν κάποια σχετική ζημιά (π.χ. μάσημα ηλεκτρικών καλωδίων).
Διατροφή.
Τρέφονται με ηλιόσπορους, λαχανικά, όσπρια και φρούτα.

</doc>
<doc id="40461" url="https://el.wikipedia.org/wiki?curid=40461" title="Ζακ Καρτιέ">
Ζακ Καρτιέ

Ο Ζακ Καρτιέ ("Jacques Cartier", Σαιν-Μαλό, Γαλλία, 23 Σεπτεμβρίου 1491 – Σαιν-Μαλό, Γαλλία, 1 Σεπτεμβρίου 1557) ήταν Γάλλος εξερευνητής, που έγινε γνωστός για την εξερεύνηση του Ανατολικού Καναδά στις αρχές του 16ου αιώνα.
Βιογραφία.
Ο Καρτιέ γεννήθηκε το 1491 στο Σαιν-Μαλό του δουκάτου της Βρετάνης, το οποίο, λίγες δεκαετίες αργότερα, ενώθηκε με την Γαλλία (1532). Ήταν γόνος σεβαστής ναυτικής οικογένειας, αλλά ανέβηκε κοινωνικά ακόμα περισσότερο με το να νυμφευθεί το 1520 την Κατρίν ντε Γκρανς (Catherine des Granches), η οποία ήταν κόρη εφοπλιστή.
Τον Καρτιέ παρουσίασε, το 1532, στο βασιλέα της Γαλλίας Φραγκίσκο Α΄ ο τότε ηγούμενος της μονής του Μον Σεν Μισέλ Ζαν λε Βενέρ (Jean le Veneur). Η συνάντηση αυτή ήταν καθοριστική για την εξερευνητική πορεία του Καρτιέ, καθώς με εντολή του βασιλιά πραγματοποίησε τα ταξίδια του στο Νέο Κόσμο.
Σε ανάμνηση αυτού του γεγονότος υπάρχει σήμερα στο Μον Σεν Μισέλ αναμνηστική πλάκα αφιερωμένη στη Γαλλοκαναδική φιλία.
Πρώτο ταξίδι (1534).
Το πρώτο ταξίδι του Καρτιέ προς τον Νέο Κόσμο πραγματοποιήθηκε το 1534. Ο Καρτιέ ήλπιζε ότι θα ανακάλυπτε το «Βόρειο Πέρασμα» που θα οδηγούσε στην Άπω Ανατολή. Στις 10 Μαΐου του 1534, ο Καρτιέ έφτασε με δύο πλοία ("Triton" και "Goéland") στις ακτές της Νέας Γης, για να εξερευνήσει όλη την περιοχή γύρω από την σημερινή Νέα Σκωτία και τον κόλπο του Αγίου Λαυρεντίου. Οι πρώτες του εντυπώσεις από τον Νέο Κόσμο ήταν πολύ αρνητικές. «Μου φαίνεται ότι αυτός είναι ο τόπος που ο Θεός έδωσε στον Κάιν», έγραψε χαρακτηριστικά στα απομνημονεύματά του.
Στις Νήσους των Πτηνών (Îles-aux-Oiseaux), οι άνδρες του σκότωσαν περί τα 1000 πουλιά, κυρίως μεγάλους πιγκουίνους (πρόκειται πλέον για εξαφανισμένο είδος). Ο Καρτιέ συνάντησε επίσης αυτόχθονες Μίκμακ και Ιροκέζους. Προκειμένου να πείσει τον βασιλιά και τους αριστοκράτες επιχειρηματίες της Γαλλίας για τις ανακαλύψεις του, απήγαγε δύο γιους του Ντονακόνα, αρχηγού των Ιροκέζων, και τους πήρε μαζί του στην Γαλλία τον Σεπτέμβριο του ίδιου χρόνου.
Δεύτερο ταξίδι (1535–1536).
Ο Καρτιέ απέπλευσε ξανά για τον Νέο Κόσμο στις 19 Μαΐου του 1535. Η αρμάδα του περιελάμβανε τρία πλοία ("Petite Hermine", "Emerillon" και "Grande Hermine"), εκατόν δέκα άνδρες, τα δύο απαχθέντα αγόρια του ιροκέζου αρχηγού Ντονακόνα, και προμήθειες για ένδεκα μήνες. Τα πλοία του εισήλθαν στον ποταμό Άγιο Λαυρέντιο και έφτασαν μέχρι το ιροκέζικο χωριό Σταντακόνα (σημερινή Πόλη του Κεμπέκ· στα γαλλ. είναι γνωστό ως Stadaconé: "Σταντακονέ"), όπου αφέθηκαν ελεύθερα τα δύο απαχθέντα παιδιά.
Με το μικρότερο από τα τρία πλοία, ο Καρτιέ συνέχισε την εξερεύνηση του ποταμού, και στις 2 Οκτωβρίου του 1535 έφτασε στο ιροκέζικο χωριό Χοσελάγκα (σημερινό Μόντρεαλ). Το χωριό αυτό ήταν πολύ μεγαλύτερο από το Σταντακόνα. Περισσότεροι από χίλιοι αυτόχθονες καλωσόρισαν τον γάλλο εξερευνητή και τους ναύτες του.
Ο Καρτιέ έμεινε δυο ημέρες στο Χοσελάγκα και στις 11 Οκτωβρίου επέστρεψε στο Σταντακόνα. Επειδή ο χειμώνας πλησίαζε και η πλεύση στον Ατλαντικό θα ήταν πιο επικίνδυνη, ο Καρτιέ αποφάσισε να περάσει τον χειμώνα στο Νέο Κόσμο. Τα πλοία του αγκυροβόλησαν κοντά στο Σταντακόνα. Οι άνδρες του Καρτιέ έφτιαξαν ένα πρόχειρο οχυρό στις όχθες του ποταμού και ετοίμασαν παστό κρέας και παστά ψάρια για να έχουν για τον χειμώνα.
Ο χειμώνας ήταν πολύ βαρύς. Τα πλοία τους ακινητοποιήθηκαν στον παγωμένο ποταμό από τον Νοέμβριο του 1535 έως τον Απρίλιο του 1536. Επιπλέον, οι γάλλοι ναύτες προσβλήθηκαν από σκορβούτο, με αποτέλεσμα να πεθάνουν είκοσι πέντε απ' αυτούς. Οι υπόλοιποι γλίτωσαν χάρη στους αυτόχθονες, που τους έδειξαν ότι το αφέψημα από λευκό κέδρο θεραπεύει το σκορβούτο.
Εκείνο τον χειμώνα, ο Καρτιέ άρχισε να γράφει τις ταξιδιωτικές του εντυπώσεις, που κυκλοφόρησαν τελικά σε βιβλίο στην Γαλλία το 1545, υπό τον τίτλο "Σύντομη καταγραφή και περιληπτική αφήγηση του πλου εν έτει 1535 και 1536" ("Bref récit et succincte narration de la navigation faite en MDXXXV et MDXXXVI").
Τον Μάιο του 1536, ο Καρτιέ απέπλευσε από τον Άγιο Λαυρέντιο για να επιστρέψει στην Γαλλία. Μαζί του πήρε δέσμιο τον αρχηγό των Ιροκέζων Ντονακόνα, για να αποδείξει στον βασιλιά και τους ευγενείς της Γαλλίας) ότι στον Νέο Κόσμο υπάρχει το «Βασίλειο του Σάγκεναι», που είναι γεμάτο από χρυσό, ρουμπίνια και άλλους θησαυρούς. Η μικρή αρμάδα του Καρτιέ έφτασε στο Σαιν Μαλό της Γαλλίας στις 15 Ιουλίου του 1536.
Τρίτο ταξίδι (1541–1542).
Ο Καρτιέ ξεκίνησε από το Σαιν Μαλό για το τρίτο του ταξίδι προς τον Νέο Κόσμο στις 23 Μαΐου 1541. Στόχος του ταξιδιού ήταν η ανακάλυψη του «Βασιλείου του Σάγκεναι», με τα μυθικά πλούτη, η αποίκηση των εδαφών και η διάδοση του καθολικισμού. Επικεφαλής της νέας αποστολής ορίσθηκε ο «αντιβασιλέας του Καναδά» Ζαν-Φρανσουά ντε λα Ροκ ντε Ροβερμπάλ (Jean-François de la Rocque de Roberval), στρατιωτικός και μέλος της αυλής του γάλλου βασιλιά Φραγκίσκου Α΄. Ωστόσο, ο αντιβασιλέας καθυστέρησε πολύ να αποπλεύσει και έτσι ο Καρτιέ έφυγε χωρίς αυτόν.
Τα πλοία του Καρτιέ έφτασαν στο Σταντακόνα στις 23 Αυγούστου. Όμως, ο Καρτιέ αποφάσισε να μην φτιάξουν νέο καταυλισμό στην ίδια θέση, επειδή η υποδοχή από τους Ιροκέζους ήταν μάλλον ψυχρή. Οι Γάλλοι προχώρησαν άλλα εννιά μίλια ενάντια στο ρεύμα του ποταμού και αποφάσισαν να στήσουν καταυλισμό στην θέση που σήμερα ονομάζεται Καπ Ρουζ (Cap Rouge, ή «Ερυθρό Ακρωτήριο»). Ο καταυλισμός, που ονομάστηκε Σαρλμπούργκ-Ρουαγιάλ (Charlesbourg-Royal), οχυρώθηκε με τάφρο και ξύλινα τείχη, και σ' αυτόν εγκαταστάθηκαν περίπου εκατό έποικοι. (Η ακριβής τοποθεσία του καταυλισμού ανακαλύφθηκε μόλις το καλοκαίρι του 2006.)
Οι άνδρες του Καρτιέ άρχισαν να συλλέγουν από τους παρακείμενους γκρεμούς κρυστάλλους χαλαζία, που νόμιζαν ότι ήταν διαμάντια, καθώς και σιδηροπυρίτη, που νόμιζαν ότι ήταν χρυσός. Δύο πλοία γεμάτα με αυτά τα άχρηστα ορυκτά απέπλευσαν για την Γαλλία στις 2 Σεπτεμβρίου.
Στις 7 Σεπτεμβρίου, ο Καρτιέ ξεκίνησε με πιρόγες για να εξερευνήσει τον ποταμό Άγιο Λαυρέντιο, αλλά δεν μπόρεσε να πάει πιο δυτικά από το χωριό Χοσελάγκα (Μόντρεαλ), επειδή έπεσε σε κακό καιρό και επειδή δεν μπορούσε να περάσει στην ρηχή και απότομη κοίτη του ποταμού στα ΝΔ του Χοσελάγκα. Έτσι αναγκάστηκε να επιστρέψει στον καταυλισμό του Σαρλσμπούργκ-Ρουαγιάλ. Όμως, εκεί η κατάσταση είχε αλλάξει προς το χειρότερο.
Τον χειμώνα του 1541 με 1542, οι Ιροκέζοι σταμάτησαν να προσφέρουν τρόφιμα στους Γάλλους. Σύμφωνα δε με διηγήσεις των πρώτων αποίκων, οι Ιροκέζοι επιτέθηκαν στον καταυλισμό και σκότωσαν περίπου τριάντα πέντε Γάλλους που βρίσκονταν έξω από το οχυρό τους. Ο Καρτιέ, κρίνοντας ότι δεν είχε αρκετούς άνδρες για να παραμείνει και να συνεχίσει τις εξερευνήσεις του, αποφάσισε να εγκαταλείψει τον Νέο Κόσμο και να επιστρέψει οριστικά στην Γαλλία. Τα τρία πλοία του, που είχαν παραμείνει, απέπλευσαν τον Ιούνιο του 1542, για να φτάσουν στην Ευρώπη τέσσερις μήνες αργότερα. Κατά τον πλου της επιστροφής, στην Νέα Γη, ο Καρτιέ συνάντησε τον Ζαν-Φρανσουά ντε λα Ροκ ντε Ροβερμπάλ, ο οποίος έρχονταν από την Γαλλία με τρία πλοία. Ο Καρτιέ αρνήθηκε να επιστρέψει στον «Καναδά» και συνέχισε το ταξίδι της επιστροφής προς την Γαλλία.
Επιστρέφοντας στην Γαλλία, ο Καρτιέ έμαθε ότι ο θησαυρός του ήταν άνευ αξίας. (Από αυτό το γεγονός προήλθε και η γαλλική παροιμία: «ψεύτικα σαν διαμάντια του Καναδά» (« faux comme diamants de Canada »). Ο Ζαν-Φρανσουά ντε λα Ροκ ντε Ροβερμπάλ εγκατέλειψε τον Καναδά τον Σεπτέμβριο του 1543.
Ο Καρτιέ έζησε τα τελευταία του χρόνια στο Σαιν Μαλό. Πέθανε το 1557 από επιδημία πανώλης σε ηλικία 66 ετών. Μισό αιώνα μετά τον θάνατο του Καρτιέ, το εξερευνητικό και εποικιστικό έργο του Καρτιέ ανέλαβε να συνεχίσει ο Σαμουέλ ντε Σαμπλαίν.
Η κληρονομιά του Καρτιέ.
Παρότι ο Ζακ Καρτιέ δεν κατάφερε να πλουτίσει από τις ανακαλύψεις του, εντούτοις σήμερα θεωρείται ως ένας από τους πρωτεργάτες της δημιουργίας του Καναδά. Άλλωστε, ο ίδιος ο Καρτιέ πρώτος χρησιμοποίησε το όνομα «Καναδάς» για το χωριό Σταντακόνα. Η λέξη αυτή, που στην γλώσσα των Ιροκέζων, σημαίνει "καταυλισμός" ή "χωριό", χρησιμοποιήθηκε αργότερα για να περιγράψει τις γαλλικές αποικίες στην Βόρειο Αμερική, και κατόπιν τις βρετανικές αποικίες στον ίδιο χώρο.
Ο Καρτιέ θεωρείται επίσης ότι ήταν εξαιρετικός θαλασσοπόρος για την εποχή του. Οι μόνες απώλειες που είχε ήταν στην ξηρά, από επιδημίες ή από επιθέσεις αυτοχθόνων. Πολύ σημαντικό ήταν και το συγγραφικό έργο του Καρτιέ, χάρη στο οποίο η Ευρώπη γνώρισε γρήγορα την Βόρειο Αμερική.
Αν και προσπάθησε να δημιουργήσει κάποιες διπλωματικές σχέσεις, η γενικότερη στάση του Καρτιέ απέναντι στους αυτόχθονες της Βορείου Αμερικής ήταν καχύποπτη έως ρατσιστική. Όμως όλη η Ευρώπη της εποχής εκείνης αντιμετώπιζε τους αυτόχθονες του Νέου Κόσμου ως απολίτιστους άγριους, χωρίς καμία ανθρώπινη αξία.

</doc>
<doc id="40464" url="https://el.wikipedia.org/wiki?curid=40464" title="Ματθαίος Α΄ Ορσίνι">
Ματθαίος Α΄ Ορσίνι

Ο Ματθαίος Α' Ορσίνι ή Μάιο Ορσίνι) ήταν Παλατινός Κόμης Κεφαλλονιάς και Ζακύνθου από το1195 έως το 1238.
Καταγωγή.
Γεννήθηκε στην Μονόπολη της Απουλίας στην Ιταλία. Πατέρας του ήταν ο Ριχάρδος Ορσίνι μέλος της οικογένειας Ορσίνι του κλάδου της Γκραβίνα. Μητέρα του ήταν η κόρη του Παλατινού Κόμη Κεφαλλονιάς και Ζακύνθου, Μαργαριτώνη.
Ανάληψη της εξουσίας.
Μετά την φυλάκιση του παππού του, Ναυάρχου Μαργαριτώνη, από τον Γερμανό αυτοκράτορα Ερρίκο ΣΤ΄, ο Ματθαίος ανέλαβε το 1195 την Κομητεία αναγνωρίζοντας και αυτός την επικυριαρχία του Βασιλιά της Σικελίας.
Ζώντας πειρατικό βίο, βοήθησε μαζί με τον Μαλτέζο πειρατή Ερρίκο Πισκατόρε, τον Γενουάτη πειρατή Λέοντα Βετρανό να κρατήσει τους Βενετούς μακριά από την Κέρκυρα . Η Βενετία όμως μη ανεχόμενη την κατοχή του νησιού από έναν Γενουάτη έστειλε το 1206 στόλο, με Ναύαρχο τον γιο του γέρου πλέον Δόγη Δάνδολου, κυρίευσε το φρούριο της Κέρκυρας και συνέλαβε τον Βετρανό που στην συνέχεια κρέμασε μαζί με εξήντα συντρόφους του., 
Ο Μάϊο φοβούμενος μην συλληφθεί και αυτός από τους Βενετούς και έχοντας τύψεις για τα εγκλήματα που μέχρι τότε είχε διαπράξει, δήλωσε μεταμέλεια για τον προηγούμενο πειρατικό του βίο και με επιστολή του το 1207, ζήτησε ταπεινά άφεση αμαρτιών από τον Πάπα Ιννοκέντιο Γ΄, παραδίδοντας τον εαυτό του και την χώρα του στην επικυριαρχία του Πάπα.
Αναγνώριση της επικυριαρχίας της Βενετίας.
Σύμφωνα με την συνθήκη διανομής των εδαφών της Βυζαντινής Αυτοκρατορίας την Partitio Terrarum Imperii Romaniae που υπογράφτηκε στις 12 Απριλίου 1204 στην Κωνσταντινούπολη μεταξύ των Σταυροφόρων της Δ΄ Σταυροφορίας και της Δημοκρατίας της Βενετίας, τα νησιά του Ιονίου πελάγους αποδόθηκαν στον κλήρο των Βενετών. Επειδή όμως από το 1185 τα νησιά Κεφαλονιά, Ζάκυνθος και Ιθάκη, αποτελούσαν τμήμα του βασιλείου της Σικελίας γνωστό σαν Παλατινή Κομητεία Κεφαλληνίας και Ζακύνθου, η Βενετία θα έπρεπε να τα κατακτήσει για να μπορέσει να τα εντάξει στα υπερπόντια εδάφη της, ενέργεια δαπανηρή και χρονοβόρα.
Από την δική του πλευρά ο Ματθαίος εκτός από την συγχώρηση και τις ευλογίες του Πάπα, που του παραχωρήθηκαν το 1207, είχε την απόλυτη ανάγκη της στήριξης του Βενετσιάνικου στόλου για να πετύχει την ασφάλεια των νησιών και να εδραιώσει την εξουσία του. Έτσι δυο χρόνια αργότερα, το 1209, αναγνώρισε την επικυριαρχία της Βενετίας πάνω στα τρία Νησιά. Σε αντάλλαγμα οι Βενετοί τον άφησαν να συνεχίσει να κυβερνά το κρατίδιό του ανενόχλητο .
Αναζήτηση ισχυρότερων προστατών.
Τον Ιούλιο του 1228 φιλοξένησε στην Κεφαλονιά τον Αυτοκράτορα Φρειδερίκο Β' του Χοενστάουφεν όταν το πλοίο του προσορμίσθηκε στο νησί κατά την διάρκεια του ταξιδιού του στην Ιερουσαλήμ και ομολόγησε πίστη προς αυτόν, αλλά στην συνέχεια έγινε εκούσια υποτελής του Πρίγκηπα της Αχαΐας Γοδεφρείδου Β΄ Βιλλεαρδουίνου. Από τότε οι Κόμητες Κεφαλονιάς υπόκεινταν στον Πρίγκηπα Αχαΐας συναριθμούμενο μεταξύ των 12 ομότιμων με αυτόν ηγεμόνων.
Κατάργηση των Ορθοδόξων Επισκοπών Κεφαλληνίας και Ζακύνθου.
Η άφεση των αμαρτιών που παραχώρησε ο Πάπας στον Ματθαίο, με επιστολή του στις 22 Σεπτεμβρίου 1207, δεν έγινε χωρίς ανταλλάγματα. Με υπόδειξη του Ποντίφικα οι Ορθόδοξοι Επίσκοποι Κεφαλλονιάς και Ζακύνθου εκδιώχθηκαν και αντικαταστάθηκαν από Λατίνο Επίσκοπο που είχε την έδρα του στην Κεφαλλονιά και υπαγόταν στην δικαιοδοσία του επισκόπου Κορίνθου. Πρώτος Λατίνος επίσκοπος Κεφαλληνίας ορίστηκε από τον Πάπα ο Βενέδικτος. (1207 – 1222). 
Ο Ματθαίος ή Μάιος πέθανε το 1238 και τον διαδέχτηκε ο ομώνυμος γιος του ως Ματθαίος Β΄ Ορσίνι.

</doc>
<doc id="40475" url="https://el.wikipedia.org/wiki?curid=40475" title="Σκευοφύλακας">
Σκευοφύλακας

Ο Σκευοφύλακας ή Σκευοφύλαξ αποτελεί χριστιανικό λαϊκό εκκλησιαστικό αξίωμα.
Κατά την παλαιά εκκλησιαστική τάξη, ο με τον τίτλο του σκευοφύλακος τιμώμενος κατείχε τη τρίτη θέση στη πρώτη πεντάδα του δεξιού χορού, μεταξύ του δεύτερου, του Σακελλάριου και του τετάρτου του Χαρτοφύλακα.
Στο εκκλησιαστικό τυπικό ο Σκευοφύλαξ ονομάζεται και «Κειμηλιοφύλαξ» και «Κειμηλιάρχης».
Αργότερα ο τίτλος αυτός μετέπεσε σε κύριο όνομα και επίθετο σε πολλά μέρη της Ελλάδας, ιδιαίτερα όμως στα Δωδεκάνησα και στις Κυκλάδες όπως και οι συγγενικοί τίτλοι Σακελλάριος και Χαρτοφύλαξ.

</doc>
<doc id="40478" url="https://el.wikipedia.org/wiki?curid=40478" title="Πιττακός">
Πιττακός

Ο Πιττακός ο Μυτιληναίος (περ. 650-570 π.Χ.) ήταν πολιτικός και στρατιωτικός ηγέτης της Μυτιλήνης, ένας από τους επτά σοφούς της αρχαίας Ελλάδας και μνημονεύεται μαζί με τον Θαλή, τον Βία και το Σόλωνα σε όλους τους σχετικούς καταλόγους. 
Βιογραφία.
Πατρίδα του αναφέρεται η Μυτιλήνη, ο δε Σουίδας θέτει τη γέννησή του κατά την τριακοστή τρίτη Ολυμπιάδα, δηλαδή περί το 652 π.Χ.. Πατέρας του ήταν ο Υρράδιος από τη Θράκη που προερχόταν από τη μεσαία τάξη αλλά η μητέρα του από την αριστοκρατική, ενώ αναφέρεται ότι ανήλθε κοινωνικά όταν παντρεύτηκε γυναίκα από την οικογένεια των Πενθιλιδών, μια από τις ισχυρότερες τότε οικογένειες του νησιού. Φημιζόταν για την πολιτική και κοινωνική σοφία του, τη σύνεση και την χρηστότητά του, αλλά και την πολεμική ανδρεία του. Στον πολιτικό στίβο της πατρίδας του εισήλθε ενεργά το 612 π.Χ., όταν από κοινού με τους Επιμενίδη και Κίκκη, αδελφούς του ποιητή Αλκαίου, οι οποίοι ηγούνταν της αριστοκρατικής μερίδας, φόνευσε τον τύραννο Μέλαγχρο. 
Έξι χρόνια μετά τον βρίσκουμε να οδηγεί τους συμπολίτες του στον πόλεμο κατά των Αθηναίων, με αντικείμενο την κατοχή του Σιγείου της Τρωάδος, παλαιά αποικία της Μυτιλήνης στην είσοδο του Ελλησπόντου. Ο Πιττακός διακρίθηκε στη μάχη, σκότωσε μάλιστα, στο πλαίσιο μονομαχίας, τον Φρύνωνα, στρατηγό των Αθηναίων, νικητή των Ολυμπίων και διάσημο για το θάρρος και την ανδρεία του. Οι Μυτιληναίοι τον τίμησαν για τα κατορθώματά του, όμως εκείνος από τα εδάφη που του προσφέρθηκαν δέχτηκε μόνο την έκταση που σηματοδοτήθηκε από μια ρίψη του ακοντίου του. Κατόπιν, διέθεσε τη γη για ιερή χρήση η οποία έκτοτε αποκαλείται "Πιττακού γη". 
Ο πόλεμος με τους Αθηναίους έληξε με παρέμβαση του Περιάνδρου, ο οποίος παραχώρησε τη διαφιλονικούμενη έκταση στους Αθηναίους. Οι εσωτερικές ταραχές στην Μυτιλήνη συνεχίστηκαν, υποδαυλισμένες από τη μερίδα των αριστοκρατών, με προεξάρχοντες τον Αλκαίο και τον αδελφό του, Αντιμενίδη. Όταν αυτοί εξορίστηκαν, η πόλη γνώρισε περίοδο σχετικής ηρεμίας, ώσπου οι φυγάδες επιχείρησαν να πετύχουν την επάνοδό τους με τη βία των όπλων. Ο δήμος, προκειμένου να αποκρούσει την απειλή, εξέλεξε ως αισυμνήτη τον Πιττακό, στον οποίο παραχώρησε απόλυτη εξουσία. Ο μεγάλος άνδρας παρέμεινε στο θώκο επί μία δεκαετία (589-579) με την παρέλευση της οποίας παραιτήθηκε από την αρχή εκουσίως. 
Στη διάρκεια της ηγεμονίας του δεν επιχείρησε να ανατρέψει το πολίτευμα, αλλά επιδόθηκε στη βελτίωση και την αναθεώρηση των νόμων. Σύμφωνα με τον Διόδωρο Σικελιώτη, το πολιτικό του έργο αποτιμάται θετικά αφού χάρι σε αυτό η Μυτιλήνη απαλλάχθηκε από τον εμφύλιο πόλεμο, τον πόλεμο και την τυραννίδα. Αντίθετα, οι ολιγαρχικοί σκιαγραφούσαν τον Πιττακό ως τύραννο, ο δε Αλκαίος σε σχόλιό του χαρακτήρισε τον Πιττακό "κακοπάτριδα" και εξέφρασε την περιφρόνησή του για τον τρόπο με τον οποίο ο λαός τον εξέλεξε ως αισυμνήτη. 
Ο Πιττακός πέθανε περί το 569, σε ηλικία εβδομήντα ετών κατά τον Διογένη Λαέρτιο, ογδόντα ετών κατά τον Σουίδα και εκατό ετών κατά τον Λουκιανό. Του αποδίδονται πολλά, χαμένα όμως, ελεγειακά ποιήματα, καθώς και πολλά γνωμικά, όπως «"χαλεπόν εσθλόν έμμεναι"» και το «"γίγνωσκε καιρόν"». Το πρώτο αποτέλεσε θέμα ωδής του Σιμωνίδη. Του αποδίδεται επίσης και ένα -ψευδεπίγραφο προφανώς- επίγραμμα της Παλατινής Ανθολογίας (ΧΙ 440).
Πηγές.
Διόδωρος Σικελιώτης, "Ἱστορικὴ Βιβλιοθήκη", Βύβλος Θ΄ (βλ. )

</doc>
<doc id="40479" url="https://el.wikipedia.org/wiki?curid=40479" title="Βίας ο Πριηνεύς">
Βίας ο Πριηνεύς

Ο Βίας ο Πριηνεύς ήταν ένας από τους επτά σοφούς της αρχαίας Ελλάδας αλλά και ποιητής, από την Πριήνη της Ιωνίας (6ος αι. π.Χ.), γιος του Τευτάμου. 
Έγινε γνωστός για τη δικαιοσύνη του και τη ρητορική του δεινότητα. Σήμερα σώζονται ηθικά αποφθέγματα του, ως και απόσπασμα λυρικού ποιήματός του. Ο γραμματικός Σάτυρος τον κατανέμει ανάμεσα στους 7 σοφούς. 
Σύμφωνα με τον Σάτυρο, όταν κάποτε Αθηναίοι ψαράδες ψάρεψαν χάλκινο τρίποδα που έφερε επιγραφή «τω σοφώ», έστειλαν τον τρίποδα στον Βία θεωρώντας ότι του ανήκει επειδή τον θεωρούσαν ως τον σοφότερο άνδρα .
Λέγεται ότι κάποτε απελευθέρωσε κάποιες γυναίκες που είχαν γίνει δούλες, καταβάλλοντας τα λύτρα και αφού τις δίδαξε και τις προίκισε τις έστειλε πίσω στους δικούς τους, στη Μεσσηνία. 
Έγραψε το ποίημα «Περί Ιωνίας, τίνα μάλιστ' αν τρόπον ευδαιμονοίη» με 2.000 στίχους, και πολλά γνωμικά.
Όπως διαπιστώνει και ο Σοπενάουερ στις ταξιδιωτικές του εντυπώσεις, σε προτομή του στο Βατικανό στην αίθουσα των φιλοσόφων αναφέρεται η λαοφιλής ρήση του Βία «πλείστοι {άνθρωποι} κακοί». Η ρήση απεικονίζεται στην προτομή που είναι ζωγραφισμένη στην οροφή της αίθουσας, αλλά και στην πραγματική μαρμάρινη προτομή, που επίσης βρίσκεται στην ίδια αίθουσα.

</doc>
<doc id="40480" url="https://el.wikipedia.org/wiki?curid=40480" title="Ιερά σκεύη">
Ιερά σκεύη

Ιερά σκεύη ονομάζουμε κυρίως τα σκεύη αλλά και τα υφάσματα, που χρησιμοποιεί ο ιερέας (ή ο κληρικός γενικότερα) για την τέλεση της Θείας λειτουργίας και δεν επιτρέπεται να χρησιμοποιηθούν για άλλο σκοπό. Έτσι ονομάζονται, όμως, και τα σκεύη που χρησιμοποιούνται στις υπόλοιπες ιερές τελετές και λοιπές λειτουργικές ανάγκες.
Σε όλες τις θρησκείες επικρατεί η αντίληψη ότι τα σκεύη τα οποία χρησιμοποιούνται για την λατρεία του Θεού είναι ιερά και είναι μόνο για ιερατική χρήση και συνήθως φυλάσσονται στο ιερό του ναού στο σκευοφυλάκιο.
Βασικά Ιερά σκεύη.
Τα Ιερά σκεύη αυτής της ενότητας, στην αρχή της Θείας Λειτουργίας βρίσκονται στην Αγία Πρόθεση στο ιερό του ναού και μεταφέρονται στην Αγία Τράπεζα.
Άγιο Ποτήριο.
Είναι χρυσό ή ασημένιο ποτήρι, με γλυπτές παραστάσεις, στηρίζεται σε πλατιά βάση και χρησιμεύει για τη Θεία Κοινωνία. Μέσα σε αυτό αναμιγνύεται το κρασί με το νερό. Συμβολίζει το ποτήρι του Μυστικού Δείπνου.
Άγιος δίσκος ή δισκάριο.
Είναι μικρός στρογγυλός ασημένιος δίσκος, πάνω στον οποίο βάζει ο ιερέας τον άρτο κατά την τέλεση της Θείας Προθέσεως. Συμβολίζει τη φάτνη ή τον ουρανό. Με το Άγιο Ποτήριο αποτελούν το Δισκοπότηρο και σκεπάζονται με τον «αέρα».
Αστερίσκος.
Είναι μικρό ασημένιο σκεύος, που αποτελείται από δύο κυρτά ελάσματα τα οποία είναι ενωμένα στη μέση και ανοίγουν σταυρωτά. Τοποθετούνται στον άγιο δίσκο, για να μην ακουμπά το κάλυμμα στον άρτο. Συμβολίζει το λαμπρό αστέρι, που οδήγησε τους τρεις μάγους στη Βηθλεέμ.
Τα Καλύμματα.
Είναι δύο ισομεγέθη, σταυροειδή καλύμματα, με τα οποία καλύπτονται ο Δίσκος και το Ποτήριο κατά την Αγία Προσκομιδή. Το Κάλυμμα του Δίσκου συμβολίζει τα βρεφικά σπάργανα του Χριστού, ενώ το Κάλυμμα του Ποτηρίου, τα εντάφια σπάργανά Του.
Αήρ ή Αέρας.
Είναι Ορθογώνιο Κάλλυμα, μεγαλύτερα από τα δύο προηγούμενα, με το οποίο καλύπτονται τα Τίμια Δώρα τόσο στην Ιερά Πρόθεση, όσο και στην Αγία Τράπεζα, αργότερα. Κατά την Μεγάλη Είσοδο, ο Αέρας φέρεται στην πλάτη του Ιερέα ή του Διακόνου (ή του Επισκόπου αν δεν παρίστανται ιερείς και διάκονοι).
Ιερά σκεύη της Αγίας Πρόθεσης.
Λαβίδα.
Είναι ένα κουτάλι, με το οποίο ο ιερέας κοινωνεί τους χριστιανούς. Τα πρώτα χριστιανικά χρόνια η κοινωνία γινόταν με τα δάκτυλα του ιερέα για αυτό και η ονομασία λαβίδα (τσιμπίδα). Το σκεύος εμφανίστηκε μετά τον 8ο αιώνα μ.χ.. Λέγεται ό,τι συμβολίζει και την λαβίδα με την οποία ο Αγγελιαφόρος του Χριστιανικού Θεού έλαβε άνθρακα από το επουράνιο θυσιαστήριο και ακούμπησε στα χείλη του προφήτη Ησαΐα για να καθαριστεί από τις αμαρτίες του.
Λόγχη.
Είναι μικρή λόγχη, σαν μαχαιράκι, που στο πίσω μέρος τελειώνει σε σταυρό. Με τη λόγχη ο ιερέας κόβει τον άγιο άρτο κατά την προσκομιδή. Συμβολίζει τη λόγχη του Ρωμαίου, με την οποία κέντησε το πλευρό του Σταυρωμένου και βγήκε αίμα και ύδωρ.
Σπόγγος.
Είναι μικρό σφουγγάρι, με το οποίο ο ιερέας καθαρίζει τα δισκοπότηρα, μετά τη θεία κοινωνία. Συμβολίζει το σπόγγο με τη χολή και το ξίδι, που έδωσε ο Ρωμαίος στρατιώτης στον Εσταυρωμένο.
Το Μάκτρο.
Είναι το κόκκινο μαντήλι, που χρησιμοποιείται στη Θεία Μετάληψη. Προφυλάσσει την τυχόν πτώση Μαργαριτών ή Αίματος στο δάπεδο, από απροσεξία ή στιγμιαία αδεξιότητα.
Δοχείο ύδατος.
Δοχείο, που περιέχει νερό, που θα χρησιμοποιηθεί στην παρασκευή της Θείας Κοινωνίας.
Δοχείο οίνου.
Δοχείο, που περιέχει εκκλησιαστικό οίνο (νάμα), που θα χρησιμοποιηθεί στην παρασκευή της Θείας Κοινωνίας.
Ζέον.
Είναι μεταλλικό δοχείο, με το οποίο ο ιερέας ζεσταίνει το νερό, που ρίχνει στο άγιο ποτήρι την ώρα της λειτουργίας και συμβολίζει τη μεγάλη πίστη των χριστιανών.
Κωδωνίσκος.
Μικρό καμπανάκι το οποίο κτυπά ο ιερέας κάποια στιγμή του Όρθρου κατά τη διάρκεια της Προσκομιδής, σαν συνθηματικό έναρξης, ώστε, ο λαός να μνημονεύει νοερά τα ονόματα των ζώντων και κεκοιμημένων του, ενώ ο Λειτουργός να εξάγει μερίδες στο Άγιο Δισκάριο για όλους αυτούς που μνημονεύει.
Ιερά σκεύη της Αγίας Τράπεζας.
Μεγάλο (ακίνητο) Αρτοφόριο.
Είναι μεταλλικό ή ξύλινο κιβώτιο, στο οποίο φυλάγεται ο Άγιος Άρτος εμβαπτισμένος στο Τίμιο Αίμα του Κυρίου, για τις έκτακτες ανάγκες των χριστιανών που δεν μπορούν να μεταβούν στον ναό. Εξάγεται την Μεγάλη Πέμπτη και αποξηραίνεται για να διατηρηθεί, ενώ όταν πρόκειται να χρησιμοποιηθεί υγραίνεται με κοινό οίνο, για να μαλακώσει. Αρτοφόριο λέγεται και το πρόσθετο κυτίο, στο οποίο αποθηκεύονται και φυλάσσονται τα Τίμια Δώρα από την Λειτουργία της Κυριακής μέχρι την ημέρα, που θα χρησιμοποιηθούν για τη Θεία Λειτουργία των προηγιασμένων. Το Μεγάλο αρτοφόριο είναι τοποθετημένο πάνω στην Αγία Τράπεζα.
Μικρό (κινητό) Αρτοφόριο.
Είναι ένα μικρό μεταλλικό δοχείο, στο οποίο ο ιερεύς φυλάσσει και μεταφέρει την Θεία Κοινωνία, για τις έκτακτες μεταλήψεις των ασθενών ή ετοιμοθάνατων χριστιανών.
Σταυρός Ευλογίας.
Είναι μεταλλικός ή ξύλινος σταυρός, ο οποίος χρησιμοποιείται μόνο επισκόπους για της ευλογία των πιστών.
Σταυρός Αγιασμού.
Είναι συνήθως μεταλλικός σταυρός, ο οποίος χρησιμοποιείται κυρίως στους αγιασμούς και στο ευχέλαιο. Σε αντίθεση με τον σταυρό ευλογίας, ο σταυρός του αγιασμού διαθέτει αποσπώμενη βάση, έτσι ώστε να στέκεται όρθιος πάνω στην Αγία Τράπεζα ή οποιοδήποτε άλλο τραπέζι.
Το Αντιμήνσιο.
Είναι ένα ορθογωνίου σχήματος ύφασμα, που φέρει συνήθως τη παράσταση του Επιταφίου, επί του οποίου τελείται η Θεία Λειτουργία, όταν δεν υπάρχει Αγία Τράπεζα ή όταν η Αγία Τράπεζα δεν είναι εγκαινιασμένη, δηλαδή δεν έχουν εμφυτευτεί σε αυτή τεμάχια λειψάνων Αγίων Μαρτύρων της Εκκλησίας μας.
Η λέξη είναι σύνθετη από το "αντί" και το λατινικό "mensa" (που σημαίνει τραπέζι), δηλαδή το αντιτραπέζιον, δηλαδή αυτό που χρησιμοποιείται αντί του τραπεζίου.
Επίσης, κάθε αντιμνήσιο είναι υπογεγραμμένο από τον επιχώριο επίσκοπο, ο οποίος επιτρέπει στον ιερέα να τελεί την Θεία Λειτουργία, στο όνομά του.
Η Μούσα.
Είναι πεπλατυσμένος σπόγγος και χρησιμοποιείται για τον καθαρισμό του Δίσκου και του Αντιμηνσίου. Φυλάσσεται μέσα στο αντιμήνσιο.
Ιερά σκεύη του Ιερού Βήματος.
Θυμιατό, θυμιατήριο (ή λιβανιστήρι).
Είναι μεταλλικό δοχείο, σαν ποτήρι, με κάλυμμα κωνικού και ημισφαιρικού σχήματος, μέσα στο οποίο καίγεται το θυμίαμα (λιβάνι) και ο ιερέας θυμιατίζει μ' αυτό τα τίμια δώρα, τις εικόνες και τους πιστούς. Κρεμιέται με 3 αλυσίδες, που έχουν 4 κουδουνάκια η κάθε μια και συμβολίζουν τους 12 αποστόλους. Το θυμίαμα παριστάνει την προσευχή των πιστών, που ανεβαίνει προς το Θεό.
Το κατζίον.
Είναι ένας άλλος τύπος θυμιατού, που χρησιμοποιείται σε ειδικές περιστάσεις όπως στις ακολουθίες των Μεγάλων Ωρών.
Το μυροδοχείο.
Δοχείο, που περιέχει Άγιο Μύρο.
Λειψανοθήκη.
Δοχείο, που περιέχει λείψανα αγίων.
Κολυμβήθρα (μεγάλη).
Είναι σκεύος χάλκινο με στήριγμα σε πλατιά βάση. Γεμίζει με νερό, με σκοπό να εμβαπτισθεί σε αυτό ένα νήπιο. Συμβολίζει τον Ιορδάνη ποταμό. Αντικατέστησε τ' αρχαία βαπτιστήρια από τότε που άρχισε ο νηπιοβαπτισμός. Ακόμη και σήμερα απαντώνται μόνιμα μαρμάρινα βαπτιστήρια.
Κολυμβήθρα (μικρή).
Είναι χάλκινο σκεύος ίδιου σχήματος, αλλά μικρότερου μεγέθους, με τη μεγάλη Κολυμβήθρα. Χρησιμοποιείται αποκλειστικά σε τελετές και ακολουθίες αγιασμού.
Ιερά σκεύη των εισόδων και των λιτανειών.
Εξαπτέρυγα και Σταυρός.
Είναι μεταλλικά ή ξύλινα λάβαρα με παραστάσεις αγγελικών μορφών που ακτινοβολούν. Ανάμεσά τους βρίσκεται ο Σταυρός, με την παράσταση του Εσταυρωμένου. Όταν δεν χρησιμοποιούνται σε λιτανείες και εισόδους, η θέση τους είναι πίσω από την Αγία Τράπεζα.
Οι Λαμπάδες και οι Φανοί.
Οι λαμπάδες και οι φανοί (φαναράκια) των εισόδων και λιτανειών δίνουν λαμπρότητα στις ιερές ακολουθίες, ενώ συμβολίζουν το φως του Χριστού, το οποίο διαλύει τα νοητά σκοτάδια των ανθρώπινων πλανών και ανοίγει το δρόμο για την εν Χριστώ σωτηρία.
Τα λάβαρα.
Είναι εκκλησιαστικές σημαίες σε αποχρώσεις του βαθύ κόκκινου (γκρενά) και φέρουν χρυσοκέντητα διακοσμητικά στοιχεία. Στη συνήθη μορφή τους καταλήγουν σε τρεις λωρίδες, ενώ όλο το λάβαρο αναρτάται από κορδόνι σχήματος ^ σε κεντρικό ξύλινο (συνήθως) κοντάρι. Επίσης, κάθε λάβαρο φέρει από μια ζωγραφιστή ή κεντητή εικόνα συνήθως του Ιησού Χριστού, της Κυρίας Θεοτόκου ή του Αγίου, που είναι αφιερωμένος ο ναός, στον οποίο ανήκει το λάβαρο.
Άλλα Ιερά σκεύη.
Κανδήλες (καντήλια).
Οι κανδήλες ή καντήλια, είναι τα γυάλινα δοχεία (και κατ΄ επέκταση οι μεταλλικές κατασκευές, στις οποίες τοποθετούνται), που περιέχουν λάδι και φιτίλι, το οποίο καίει προς τιμή κάποιου ή κάποιων Αγίων. Υπάρχουν επιτοίχια κανδήλια ή κανδήλια οροφής, τα οποία αναρτώνται από αλυσίδες με μηχανισμό ρύθμισης ύψους. Επίσης, υπάρχουν τα επιδαπέδια/επιτραπέζια καντήλια, τα οποία βασίζονται σε δάπεδο/τραπέζι.
Πάνω από την Αγία Τράπεζα κρέμεται συνήθως μια "ακοίμητη κανδήλα", δηλαδή ένα καντήλι, που δεν σβήνει ποτέ και είναι αναμμένο με Άγιο Φως. Επίσης, πάνω στην Αγία Τράπεζα μπορεί να υπάρχουν επιτραπέζια καντήλια.
Κηροπήγια και μανουάλια.
Τα κηροπήγια είναι μεταλλικές βάσεις, που χρησιμεύουν στη στήριξη κηρίων ή λαμπάδων τόσο για φωτισμό όσο και εις ένδειξη ευλάβειας. Υπάρχουν πολλά είδη κηροπηγίων με περισσότερες από μια θέσεις για κεριά. Συνήθως υπάρχει ένα κηροπήγιο στην Προσκομιδή και δύο στην Αγία Τράπεζα.
Μανουάλια λέγονται τα κηροπήγια, που διαθέτουν πολλές υποδοχές, για να ανάβουν οι πιστοί τα κεριά ή τις λαμπάδες τους κοντά σε προσκυνητάρια.
Δικηροτρίκηρα.
Ζεύγος κηροπηγίων, που χρησιμοποιούνται κατά την Θεία Λειτουργία, μόνο κατά την παρουσία επισκόπου. Το δικέρι χωράει δύο κεριά, που συμβολίζουν τις δύο φύσεις του Ιησού Χριστού. Το τρικέρι χωράει τρία κεριά, που συμβολίζουν τις τρεις υποστάσεις της Αγίας Τριάδος. Ο επίσκοπος κρατάει από ένα κηροπήγιο στο κάθε χέρι και ευλογεί τους πιστούς. Όταν δεν τα κρατάει εκείνος τότε τα κρατούν οι διάκονοι εκφωνώντας δεήσεις ή ελλείψει αυτών αναγνώστες / ιερόπαιδες (από ένα ο κάθε ένας), .
Διβάμβουλο.
Είδος κηροστάτη (μεγάλου κηροπηγίου), ο οποίος χρησιμοποιείται ως λαμπάδα-προπομπός του Πατριάρχη, κατά τις επίσημες εισόδους και εξόδους από τον Ναό κατά τη διάρκεια της Θείας Λειτουργίας. Έχει τις ρίζες του από την Βυζαντινή Αυτοκρατορία.
Ποιμαντορική ράβδος.
Σε πολλές ανατολικές εκκλησίες η ποιμαντορική ράβδος φέρεται και οσάκις εκφωνείται στους ιερούς ναούς πατριαρχική εγκύκλιος.
Οι καμπάνες, τα σήμαντρα και τα τάλαντα.
Είναι μεταλλικά όργανα χαρακτηριστικού σχήματος, με τις οποίες καλούνται οι χριστιανοί να πάνε στις εκκλησίες. Αυτές έχουν αντικαταστήσει τους θεοδρόμους ή λαοσυνάχτες των πρώτων χριστιανών. Το όνομα τους πήραν από την ιταλική επαρχία της Καμπανιάς, απ' όπου προερχόταν το μέταλλο με το οποίο κατασκευάζονταν. Σε μερικά μοναστήρια χρησιμοποιούν τα σήμαντρα, δηλαδή σίδερα σε σχήμα πετάλου, κρεμασμένα, που τα χτυπούν με ξύλινα ή μεταλλικά σφυριά. Παρόμοια με τα σήμαντρα είναι και τα τάλαντα, τα οποία είναι περίτεχνες, ξύλινες σανίδες. Τα τάλαντα είναι φορητά, δηλαδή δεν αναρτώνται αλλά περιφέρονται από τους μοναχούς σε όλους τους χώρους του μοναστηριού.
Επιτάφιος Θρήνος.
Είναι ένα ορθογώνιο ύφασμα με ζωγραφισμένη ή κεντημένη την παράσταση του νεκρού Χριστού μετά την Αποκαθήλωση ο οποίος πλαισιώνεται από τους Ιωσήφ, Νικόδημο, Ιωάννη, καθώς επίσης και τις Μυροφόρες με τους Αγγέλους. Παραλλαγή του σχεδίου είναι ο Επιτάφιος θρήνος της Παναγίας με την απεικόνιση της Κοίμησης της Θεοτόκου.
Ο επιτάφιος θρήνος χρησιμοποιείται σε περιφορά μετά την Αποκαθήλωση της Μεγάλης Παρασκευής και τοποθετείται μέσα σε ξυλόγλυπτο ή σφυρήλατο, μεταλλικό κουβούκλιο. Εξ' αυτού, και το κουβούκλιο λέγεται "Επιτάφιος".
Ο αετός.
Είναι στρογγυλό κομμάτι από ύφασμα ή χαρτί, στο οποίο εικονίζεται ο δικέφαλος αετός με ανοιχτά φτερά να πετά πάνω από πόλη. Χρησιμοποιείται το ιερό τούτο αντικείμενο στη χειροτονία επισκόπου. Το βάζουν κάτω από τα πόδια του χειροτονούμενου, όταν αυτός απαγγέλλει το Σύμβολο της Πίστης. Σε πολλούς ναούς απεικονίζεται μόνιμα σε μωσαϊκό δάπεδο στο κέντρο.

</doc>
<doc id="40481" url="https://el.wikipedia.org/wiki?curid=40481" title="Κλεόβουλος">
Κλεόβουλος

Ο Κλεόβουλος (6ος αιώνας π.Χ. - βρισκόταν στη ζωή τουλάχιστον έως το 560 π.Χ.) ήταν τύραννος της Λίνδου στο νησί της Ρόδου, ποιητής και ένας από τους επτά σοφούς της αρχαιότητας. Το απόφθεγμά του "«μέτρον ἄριστον»", συγκαταλέγεται στα γνωστότερα αρχαιοελληνικά ρητά.
Βιογραφία.
Ήταν γιος του Ευαγόρα από τη Λίνδο και ξεχώριζε για τη ρώμη και το κάλλος του. Ταξίδεψε στην Αίγυπτο, όπου ασχολήθηκε με τη φιλοσοφία.
Ως ποιητής, ο Κλεόβουλος συνέθεσε άσματα και αινίγματα, που αριθμούσαν συνολικά ως 3.000 στίχους. Ο Διογένης Λαέρτιος στο έργο του "«Βίοι φιλοσόφων»" του αποδίδει ένα επίγραμμα του τάφου του Μίδα:
Επίσης, αναφέρει ως δικό του, το παρακάτω αίνιγμα , από τα "«Υπομνήματα»" της Παμφίλης:
Τέλος, αναφέρει το πιο δημοφιλές από τα άσματά του:
Στην πολιτική του δράση αναφέρεται πως αναστήλωσε τον ναό της Αθηνάς, που κατά τον μύθο είχε χτίσει ο Δαναός στη Λίνδο. Παρότι οι αρχαίες πηγές τον αναφέρουν ως τύραννο, φαίνεται πως ανήκει στις περιπτώσεις που η διακυβέρνησή του ωφέλησε την πόλη του. Λέγεται μάλιστα, ότι απέστειλε ένα μήνυμα στον Σόλωνα, όταν εκείνος βρισκόταν σε εξορία, στο οποίο τον καλούσε να επισκεφθεί τη δημοκρατική Λίνδο:
Ο Κλεόβουλος απέκτησε μία κόρη, την Κλεοβουλίνη, που συνέθετε αινίγματα σε εξάμετρο στίχο, φημιζόμενα ως ισάξια εκείνων του πατέρα της. Πέθανε στη, σχετικά μεγάλη για την εποχή, ηλικία των 70 ετών και στον τάφο του υπήρχε η επιγραφή:

</doc>
<doc id="40482" url="https://el.wikipedia.org/wiki?curid=40482" title="Διεθνείς Σχέσεις">
Διεθνείς Σχέσεις



</doc>
<doc id="40484" url="https://el.wikipedia.org/wiki?curid=40484" title="Χίλων">
Χίλων

Με το όνομα Χίλων ή Χείλων αναφέρονται οι:

</doc>
<doc id="40485" url="https://el.wikipedia.org/wiki?curid=40485" title="Μύσων ο Χηνεύς">
Μύσων ο Χηνεύς

Ο Μύσωνας ο Χηνεύς (αρχ.: "Μύσων ὁ Χηνεύς") ήταν Έλληνας σοφός, γεννημένος στις Χηνές, χωριό της Οίτης ή της Λακωνίας. Κατά τον Σωσικράτη (που με τη σειρά του παρέπεμπε στον Έρμιππο) ήταν γιός του Στρύμωνα. Έλεγαν ότι ο πατέρας του ήταν τύραννος. Όταν ο Ανάχαρσις απευθύνθηκε στην Πυθία ζητώντας να δείξει τον σοφότερο από τους ανθρώπος, εκείνη απάντησε:
Άλλοι έλεγαν ότι ο χρησμός είχε πει "Ἠτεῖόν τινά φημι" (και όχι "Οἰταῖον τινά φημι"), και έψαχναν να βρουν που βρισκόταν αυτό το Ητείο. Ο Παρμενίδης έλεγε ότι αυτό ήταν ένας δήμος της Λακωνίας, από όπου ήταν ο Μύσων. Στις "Διαδοχές" του ο Σωσικράτης έλεγε ότι ο Μύσων ήταν από πατέρα Ητείος, ενώ από τη μάνα - Χηνεύς. Ο Ευθύφρων, γιος του Ηρακλείδη του Ποντικού, έλεγε ότι ο Μύσων ήταν Κρητικός, και ανακήρυττε το Ητείο πόλη της Κρήτης. Ο Αναξίλαος τον θεωρούσε Αρκάδα.
Τότε ο Ανάχαρσις τότε από περιέργεια πήγε να βρεί το Μύσωνα στο χωριό του, όπου τον βρήκε να φτιάχνει το άροτρό του και του είπε, ότι δεν είχε έρθει η ώρα της σποράς. "Άρα θα πρέπει να ετοιμαζόμαστε εντονότερα γι'αυτήν" - απάντησε ο Μύσων.
Ο Αριστόξενος σε διάφορα σημεία των σημειώσεών του έλεγε, ότι ο Μύσων ήταν όμοιος με τους Τίμωνα και Απήμαντο - δηλαδή ότι ήταν μισάνθρωπος.
Στη Λακεδαιμόνα τον είχαν δει, ενώ βρισκόταν ολομόναχος, να γελάει. Όταν κάποιος εμφανίστηκε ξαφνικά μπροστά του και τον ρώτησε γιατί γελάει, ενώ δεν υπάρχει κανένας δίπλα, εκείνος απάντησε: ακριβώς γι'αυτό το λόγο. Έπειτα ο Αριστόξενος λέει, ότι ο Μύσων παρέμεινε σε άγνοια των ανθρώπων επειδή δεν ήταν από κάποια πόλη, αλλά από χωριό, και μάλιστα από ασήμαντο χωριό. Γι'αυτό, επειδή τον αγνοούσαν, τα αποφθέγματά του τα απέδιδαν πολλοί στον Πεισίστρατο. Αλλά ο Πλάτων τον ανέφερε στον "Πρωταγόρα" του, όπου τον θέτει ανάμεσα στους Επτά Σοφούς αντί του Περιάνδρου.
Ήταν σύγχρονος του Σόλωνα, και ο Πλάτωνας τον θεωρούσε έναν από τους επτά σοφούς, αντί του Περιάνδρου.
Ο Ιππώναξ Εφέσιος είχε πει ότι ο Απόλλων είχε δηλώσει πως ο Μύσων ήταν ο πιο σοφός από όλους τους ανθρώπους:
Ο Μύσων έλεγε, ότι θα πρέπει να διερευνόνται οι πράξεις που συμπίπτουν με τα λόγια, και όχι οι πράξεις κατά τα όσα λέει κάποιος, γιατί είναι τα λόγια που λέγονται χάρη των πράξεων που μετράνε, και όχι οι πράξεις που γίνονται χάρη των λεγομένων.
Πέθανε σε ηλικία 97 χρονών.

</doc>
<doc id="40487" url="https://el.wikipedia.org/wiki?curid=40487" title="Επιμενίδης">
Επιμενίδης

Ο Επιμενίδης ήταν θρησκευτικός διδάσκαλος, προφήτης και μάντης, καταγόμενος από την Κρήτη (κατά τον Διογένη Λαέρτιο από την Κνωσό, κατά τον Πλούταρχο από τη Φαιστό). Ο Θεόπομπος και πολλοί άλλοι συγγραφείς υποστήριζαν ότι είναι υιός του Φαιστίου ενώ άλλοι πίστευαν πως είναι υιός του Δωσιάδα ή του Αγήσαρχου. Σύμφωνα με την μυθική παράδοση περί του βίου του, όταν τον είχε στείλει ο πατέρας του να ψάξει κάποιο πρόβατο στα χωράφια, ο Επιμενίδης μπερδεύτηκε και μπήκε σε μια σπηλιά όπου κοιμήθηκε για 57 χρόνια, εξ ου και η παροιμιώδης φράση "Επιμενίδειος ύπνος". Όταν ξύπνησε, άρχισε και πάλι να ψάχνει το πρόβατο, πιστεύοντας ότι έχει κοιμηθεί λίγο. Δεν το έβρισκε και έτσι κατευθύνθηκε προς το χωράφι του όπου τα βρήκε όλα διαφορετικά και το χωράφι ανήκε σε διαφορετικό ιδιοκτήτη. Έπειτα πήγε στην πόλη για να αναζητήσει απαντήσεις και βρήκε τον αδελφό του που ήταν γέροντας πια, ο οποίος του είπε όλη την αλήθεια. Όταν έμαθαν αυτή την ιστορία οι Έλληνες τον θεώρησαν αγαπημένο των Θεών.. Το μόνο ιστορικό γεγονός του βίου του, αναφέρεται στην κάθαρση της Αθήνας από το Κυλώνειο Άγος (596 π.Χ.).
Διάσημες φράσεις &amp; λογικά παράδοξα.
Ο Επιμενίδης έγινε αφορμή και για ένα γνωστό παράδοξο στη Λογική. Σε ένα ποίημά του είχε γράψει:
Κρῆτες ἀεὶ ψεῦσται (οι Κρήτες είναι πάντα ψεύτες)
Ο στίχος αυτός αναφέρεται και στην Προς Τίτον Επιστολή του Αποστόλου Παύλου (1:12):
εἶπέ τις ἐξ αὐτῶν ἴδιος αὐτῶν προφήτης· Κρῆτες ἀεὶ ψεῦσται, κακὰ θηρία, γαστέρες ἀργαί
Ένας άλλος στίχος από τις Πράξεις των Αποστόλων στον λόγο του Παύλου προς τους Αθηναίους στον Άρειο Πάγο επίσης αποδίδεται στον Επιμενίδη:
ἐν αὐτῷ γὰρ ζῶμεν καὶ κινούμεθα καὶ ἐσμέν, ὡς καί τινες τῶν καθ᾿ ὑμᾶς ποιητῶν εἰρήκασι· (Πράξ. 17:28)
Ο καθηγητής Rendel Harris διατύπωσε σε μια σειρά άρθρων του τη θεωρία ότι οι στίχοι αυτοί προέρχονται από το ποίημα του Επιμενίδη "Μίνως", το οποίο δε σώζεται, αλλά μετάφρασή του στα συριακά βρήκε στον σχολιασμό των Πράξεων των Αποστόλων του Isho’dad του Merv (περί το 850 μ.Χ.) και στο Gannat Busame. Ο Harris ανακατασκεύασε το ποίημα από τα Συριακά στα αρχαία Ελληνικά ως εξής:
&lt;poem&gt;
Τύμβον ἐτεκτήναντο σέθεν, κύδιστε, μέγιστε,
Κρῆτες, ἀεὶ ψεῦσται, κακὰ θηρία, γαστέρες ἀργοί·
Ἀλλὰ σύ γ᾿ οὐ θνῇσκεις, ἕστηκας γὰρ ζοὸς αἰεί·
 Ἐν γὰρ σοὶ ζῶμεν καὶ κινούμεθ᾿ ἠδὲ καὶ ἐσμέν
&lt;/poem&gt;
Στο σημείο αυτό ο Μίνως απευθύνεται στον Δία και του λέει πως οι Κρήτες τον θεωρούν θνητό, αλλά ότι είναι ψεύτες και αυτός είναι στην πραγματικότητα αθάνατος.
Κατά τον 19ο αιώνα διατυπώθηκε με βάση τη φράση του αυτή ότι οι Κρήτες είναι ψεύτες το εξής λογικό παράδοξο, γνωστό και ως "παράδοξο του Επιμενίδη":
Φαίνεται πάντως από το ποίημα ότι ο Επιμενίδης δεν το έθεσε ως παράδοξο, αλλά εννοούσε τους υπόλοιπους Κρήτες πλην του εαυτού του.

</doc>
<doc id="40488" url="https://el.wikipedia.org/wiki?curid=40488" title="Πάμφυλος">
Πάμφυλος

Ο Πάμφυλος ήταν γιος του Αιγιμίου, εγγονός του Δώρου, και αδελφός των Δύμα και του Δώρου, ο Πάμφυλος ηταν γενάρχης μιας εκ των τριών δωρικών φυλών των Παμφυλίων που κατοικούσαν στη περιοχής της Παμφυλίας, στο σημερινό κόλπο της Αττάλειας (Τουρκία). 
Ο Πάμφυλος φέρεται να φονεύθηκε στο πόλεμο των συμμάχων του Ηρακλειδών κατά του Τισαμενού.

</doc>
<doc id="40489" url="https://el.wikipedia.org/wiki?curid=40489" title="Ακουσίλαος ο Αργείος">
Ακουσίλαος ο Αργείος

Ο Ακουσίλαος ο Αργείος (ή "Ακουσίλεως"), ένας από τους πρώτους Έλληνες πεζογράφους, καταγόταν από το "Άργος της Βοιωτίας"
και έζησε πιθανότατα στις τελευταίες δεκαετίες του 6ου π.Χ. αιώνα και στις αρχές του 5ου.
Περί του έργου του.
Αν και συχνά συγκαταλέγεται στους πρώιμους λογογράφους (δηλαδή στους Ίωνες ιστοριογράφους του 6ου και 5ου π.Χ. αιώνα), το γραμμένο στην ιωνική διάλεκτο τρίτομο έργο του με τίτλο "Γενεηλογίαι" (ή "Ἱστορίαι") είχε σχεδόν αποκλειστικά μυθολογικό περιεχόμενο. Αφηγείτο σ' αυτό τη γέννηση του κόσμου και των θεών καθώς και τις ιστορίες των μυθικών βασιλιάδων και ηρώων από την εποχή του Φορωνέα (του πρώτου ανθρώπου) μέχρι τα Τρωικά και τους Νόστους. Αφορμή για την συγγραφή του έργου, σύμφωνα με μια παράδοση που διέσωσε η Σούδα, ήταν η ανακάλυψη από τον πατέρα του, τον "Κάβα", χάλκινων "δέλτων" ["πινακίδων σε σχήμα κεφαλαίου δέλτα"] θαμμένων στην αυλή του σπιτιού του που περιείχαν αρχαίες θεογονίες και γενεαλογίες ηρώων.
Ο Κλήμης ο Αλεξανδρεύς θεωρούσε ότι ό Ακουσίλαος προσάρμοσε τα έργα του Ησιόδου σε πεζό λόγο παρουσιάζοντας τα ως δικά του. 
Τα διασωθέντα αποσπάσματα 
δείχνουν πράγματι ότι Ακουσίλαος συμφωνούσε σε πολλά σημεία με τον Ησίοδο, σε κάποια άλλα όμως διαφωνούσε, ενώ κάποιες από τις ιστορίες που αφηγείτο ήταν πρωτότυπες και εντελώς άγνωστες πριν απ' αυτόν.
Ο Πλάτων είναι ο αρχαιότερος συγγραφέας που αναφέρει τον Ακουσίλαο. Στο "Συμπόσιο" γράφει ότι ο Ακουσίλαος συμφωνούσε με τον Ησίοδο θεωρώντας πως αρχικά υπήρχε μόνον το Χάος και μετά απ' αυτό εμφανίσθηκαν οι πρώτοι θεοί, η Γαία και ο Έρως.
Ο Ακουσίλαος μνημονεύεται επίσης από τον Απολλόδωρο,
τον Στράβωνα,
τον Παυσανία,
τον Ιώσηπο
κ.ά., ενώ ο Σαβίνος
φέρεται να είχε γράψει "υπόμνημα" ["ερμηνευτικά σχόλια"] στο έργο του Ακουσιλάου.
Σύμφωνα με τον Διογένη Λαέρτιο κάποιοι κατέτασσαν τον Ακουσίλαο στην περίφημη ομάδα των επτά σοφών.
Σταχυολόγηση αποσπασμάτων.
Στα διασωθέντα αποσπάσματα του Ακουσίλαου διαβάζουμε μεταξύ άλλων ότι ο αετός που έτρωγε το συκώτι του αλυσοδεμένου Προμηθέα ήταν γιος, όπως και ο Κέρβερος, της Έχιδνας και του Τυφώνα· ότι η Ίρις ήταν αγγελιοφόρος των θεών και οι Άρπυιες φύλακες του κήπου των Εσπερίδων· ότι οι αρχαίοι άνθρωποι ζούσαν χίλια χρόνια· ότι ο Φορωνεύς ήταν ο πρώτος άνθρωπος και ότι όταν ήταν βασιλιάς στο Άργος συνέβη μεγάλος κατακλυσμός στην Αττική· ότι γιος του Φορωνέως ήταν ο Σπάρτων και γιος αυτού ο Μυκηνεύς από τον οποίο πήραν το όνομά τους οι Μυκήνες· ότι η Σκύλλα ήταν θυγατέρα της Εκάτης και του Φόρκυνος· ότι οι Φαίακες γεννήθηκαν από το πεσμένο στην γη αίμα του ευνουχισμένου Ουρανού· ότι ο Δευκαλίων ήταν γιος του Προμηθέα και της Ησιόνης και ότι μετά τον μεγάλο κατακλυσμό μαζί με την Πύρρα έριξαν πίσω τους πέτρες από τις οποίες γεννήθηκαν οι άνθρωποι· ότι ο Ποσειδών μεταμόρφωσε σε άνδρα την Καινή ("Καινίς"), όταν αυτή του είπε πως δεν ήθελε να κάνει παιδιά μαζί του ούτε με κανέναν άλλο, και ως Καινεύς πλέον έγινε ο πανίσχυρος βασιλιάς των Λαπιθών κ.ά.

</doc>
<doc id="40490" url="https://el.wikipedia.org/wiki?curid=40490" title="ΑΕΗ 28 (Ημιολία)">
ΑΕΗ 28 (Ημιολία)



</doc>
<doc id="40491" url="https://el.wikipedia.org/wiki?curid=40491" title="ΑΕΗ 29 (Ημιολία)">
ΑΕΗ 29 (Ημιολία)



</doc>
<doc id="40494" url="https://el.wikipedia.org/wiki?curid=40494" title="ΑΕΗ 5 (Ημιολία)">
ΑΕΗ 5 (Ημιολία)



</doc>
<doc id="40495" url="https://el.wikipedia.org/wiki?curid=40495" title="ΑΕΗ 6 (Ημιολία)">
ΑΕΗ 6 (Ημιολία)



</doc>
<doc id="40497" url="https://el.wikipedia.org/wiki?curid=40497" title="Κάτω Στεφανινά Θεσσαλονίκης">
Κάτω Στεφανινά Θεσσαλονίκης

Τα Κάτω Στεφανινά αποτελούν χωριό του Δήμου Βόλβης στα ανατολικά του Νομού Θεσσαλονίκης στη Μακεδονία. Βρίσκονται σε απόσταση 1.100 περίπου μέτρων από την Αρέθουσα και 2.000 μέτρων περίπου από τα Στεφανινά που είναι και η έδρα της Τοπικής Κοινότητας Στεφανινών στην οποία ανήκουν. Αποτελεί νέο σχετικά οικισμό με 19 μόνιμους κατοίκους σύμφωνα με την απογραφή του 2011. Όσοι μετακινούνται στο δρόμο από την περιοχή της Νιγρίτας πρός την Ασπροβάλτα περνούν μέσα από το χωριό. Εκκλησιαστικά υπάγονται στην Ιερά Μητρόπολη Σερρών και Νιγρίτης.

</doc>
<doc id="40500" url="https://el.wikipedia.org/wiki?curid=40500" title="Ευβουλίδης">
Ευβουλίδης

Ο Ευβουλίδης ήταν Μιλήσιος διαλεκτικός φιλόσοφος της Μεγαρικής σχολής, διδάσκαλος του Δημοσθένους.
Ο Ευβουλίδης ο οποίος συγκαταλέγεται στους διαδόχους του Ευκλείδη, άσκησε έντονη κριτική κατά της θεωρίας περί κατηγοριών του Αριστοτέλη, καθώς επίσης και κατά του αριστοτελικού ορισμού της κίνησης.
Όπως πληροφορούμαστε από τον G. Ryle (1970), οι Μεγαρικοί υπό τον Ευβουλίδη όριζαν ως πραγματικό αυτό που πραγματοποιείται κάποια στιγμή μέσα στο παρόν. Ως δυνατό όριζαν αυτό που παρουσιάζεται ως υπαρκτό μέσα στο παρόν ή το μέλλον. Το αναγκαίο το ταύτιζαν με αυτό που ισχύει κάθε στιγμή και επομένως δεν θα είναι ποτέ ψεύτικο, ενώ το μη αναγκαίο είναι αυτό που είναι ήδη ή θα γίνει κάποια στιγμή ψευδές.
Επιπλέον, ο Ευβουλίδης ήταν δεινός "τεχνουργός" σοφισμάτων. Ένα από τα σοφίσματα που του αποδίδονται είναι ο "ψευδόμενος" με το οποίο ο φιλόσοφος διερωτάται: αν κάποιος παραδεχτεί ότι αυτή τη στιγμή ψεύδεται, αυτό που λέει είναι αλήθεια ή ψέμα; 
Άλλο σόφισμα του Ευβουλίδη ήταν ο "εγκεκαλυμμένος". Πρόκειται για ένα εριστικό παίγνιο με βάση το ρήμα "γνωρίζω" και τις σημασίες του: "Λες ότι γνωρίζεις τον αδελφό σου. Τον άνθρωπο που ήλθε αυτή ακριβώς τη στιγμή, έχοντας το κεφάλι καλυμμένο, δεν τον γνώρισες. Και όμως είναι ο αδελφός σου". Άλλο σόφισμα: Θεωρείται φαλακρός ένας άνθρωπος, όταν έχει μόνο μία τρίχα; ή δύο; ή τρεις; ή μέχρι πόσες;

</doc>
<doc id="40502" url="https://el.wikipedia.org/wiki?curid=40502" title="Ιππίας ο Ηλείος">
Ιππίας ο Ηλείος

Ο Ιππίας ο Ηλείος ήταν σοφιστής των χρόνων του Σωκράτη, σύγχρονος του Πρωταγόρα (5ος π.Χ. αι.). Δίδαξε στην Αθήνα. Έργα του, "Τρωικός λόγος", ""Ολυμπιονικών αναγραφή" και "Εθνών ονομασίες". Σημαντικές πληροφορίες για τον Ιππία παρέχονται από τους διαλόγους του Πλάτωνα "Ιππίας μείζων" και "Ιππίας ελάσσων"". Η αυθεντικότητα του δεύτερου έργου αμφισβητείται.
Ο Ιππίας ασχολήθηκε επίσης με τα μαθηματικά
Ο Πρόκλος αναφέρει στα "Σχόλια στο 1ο βιβλίο των Στοιχείων του Ευκλείδη" ότι ο Ιππίας ασχολήθηκε με τη Γεωμετρία και δοξάστηκε από αυτή.
Στον Ιππία αποδίδεται η λύση της διαίρεσης μιας γωνίας σε αυθαίρετο αριθμό ίσων μεταξύ τους γωνιών. Το γενικό αυτό πρόβλημα έχει τη ρίζα του σε ένα πιο συγκεκριμένο, αυτό της τριχοτόμησης μιας γωνίας. Η διχοτόμηση μιας γωνίας είχε στην αρχαιότητα γνωστή γεωμετρική λύση με γνώμονα και διαβήτη, πλην όμως η τριχοτόμηση της όχι. Ο σοφιστής Ιππίας έδειξε πως το πρόβλημα μπορεί να λυθεί με τη χρήση μιας καμπύλης γραμμής, της επονομαζόμενης τετραγωνίζουσας που φέρει το όνομα του Ιππία (και του Δεινοστράτου επίσης). Μέσω της τετραγωνίζουσας, μπορεί να τετραγωνίσει κανείς και τον κύκλο. Οι σύγχρονοι του Ιππία συγκαταλέγουν τη λύση μαζί με άλλες "σοφιστείες", αφού χρησιμοποιεί ένα τέχνασμα, μέσω μιας μηχανικής κατασκευής, προκειμένου να λύσει ένα γεωμετρικό πρόβλημα (στο οποίο αρμόζει λύση με γεωμετρικά όργανα, δηλαδή γνώμονα και διαβήτη, και όχι μηχανικά τεχνάσματα). Η τετραγωνίζουσα είναι μια καμπύλη η οποία μπορεί να διαγραφεί χρησιμοποιώντας το συνδυασμό δύο ανεξάρτητων μεταξύ τους κινήσεων: της ομαλής κυκλικής και της ευθύγραμμης ομαλής.[1] Η μηχανική κατασκευή συνίσταται σε ένα γνώμονα ο οποίος μπορεί να περιστρέφεται γύρω από την κάτω γωνία ενός πίνακα. Ο περιστρεφόμενος γνώμονας αναπαριστά την κυκλική κίνηση. Στον πίνακα προστίθεται ένας άλλος, οριζόντιος γνώμονας, ο οποίος μπορεί να κινείται κατακόρυφα και που αναπαριστά την ευθύγραμμη μεταφορική κίνηση. Η τομή των δύο ευθειών διαγράφει την τετραγωνίζουσα καμπύλη στον πίνακα, μέσω της ταυτόχρονης κίνησης των δύο γνωμώνων. Μέσω της τετραγωνίζουσας, μπορεί να χωριστεί μια οποιαδήποτε γωνία, σε οσοδήποτε πεπερασμένα μέρη επιθυμεί ο χρήστης (εντός των ορίων που επιβάλλονται πρακτικά). Μπορεί επίσης να τετραγωνιστεί και ο κύκλος. 
Παραπομπές.
[1]. https://web.archive.org/web/20090405094220/http://www.astro.noa.gr/journal/Public/journal_Ippia/journal_Ippia.htm

</doc>
<doc id="40503" url="https://el.wikipedia.org/wiki?curid=40503" title="Μέλισσος ο Σάμιος">
Μέλισσος ο Σάμιος

Ο Μέλισσος ο Σάμιος, γιος του Ιθαγένη ήταν αρχαίος Έλληνας φιλόσοφος εκ των Προσωκρατικών, καταγόμενος από τη Σάμο, που έζησε τον 5ο αιώνα π.Χ.. Υπήρξε μαθητής και ομόδοξος του Παρμενίδη και εκπρόσωπος (μάλλον ο τελευταίος) της ελεατικής σχολής.
Το 440 π.Χ., όταν ο Περικλής έπλευσε με 44 τριήρεις εναντίον της Σάμου, που είχε αποσκιρτήσει από την Αθηναϊκή Συμμαχία, ο Μέλισσος ανέλαβε την αρχιστρατηγία του στρατού των Σαμίων. Αρχικά είχε επιτυχίες, αλλά τελικώς οι Αθηναίοι, μετά από πολιορκία εννέα μηνών, ανάγκασαν τους αποστάτες να παραδοθούν.
Η φιλοσοφία του.
Στο σύγραμμά του "«Περί φύσεως ή περί όντος»" ο Μέλισσος αναπτύσσει τη θεωρία του Ξενοφάνη, την οποία τελειοποίησε και ο Παρμενίδης. Η βασική αρχή της είναι ότι μόνο το "«ον»" υπάρχει, δηλαδή το Σύμπαν, και αυτό αναγκαστικά ταυτίζεται με τον Θεό.
Ειδικότερα, ο Μέλισσος δεχόταν ως αρχή του κόσμου το "«εν»" (ένα), το οποίο χαρακτήριζε αιώνιο, άπειρο, ενιαίο, ακίνητο, απόλυτα όμοιο μόνο με τον εαυτό του και αμετάβλητο: "«Μέλισσος και Ζήνων το εν και το παν, και μόνον αΐδιον και άπειρον είναι το εν»" , ενώ το "γίγνεσθαι" το θεωρούσε δημιούργημα των αισθήσεων, και γι' αυτό απατηλό: "«Μέλισσον εν το παν λέγοντας είναι και δια το τας αισθήσεις ψευδείς είναι».
Δίδασκε ότι το «όντως ον» "«ουκ έχει αρχήν, ουδέ τελευτήν»" και συνεπώς δεν μπορεί να γεννηθεί αφ' εαυτού. Διότι αν γεννιόταν, τότε μοιραία θα έπρεπε και να πεθάνει, ενώ το "όντως ον" είναι αιώνιο και άφθαρτο.
Ο Μέλισσος απέρριπτε τόσο την εμπεδόκλειο διδασκαλία για την ανάμιξη των 4 βασικών στοιχείων, όσο και την υπόθεση της ατομικής θεωρίας για την ύπαρξη κενού χώρου. Πίστευε και δίδασκε ότι στη Φύση δεν υπάρχει τίποτα το βέβαιο και ότι όλα τα επίγεια είναι φθαρτά.
Σύμφωνα με τον Διογένη Λαέρτιο, ο Μέλισσος θεωρούσε ότι το Σύμπαν είναι ένα, άπειρο, πλήρες, αναλλοίωτο, ακίνητο και ομοιογενές: "«εδόκει δε αυτώ το παν άπειρον είναι και αναλλοίωτον και ακίνητον και εν και όμοιον εαυτώ και πλήρες»". Ήταν αντίθετος στις θεωρίες της κίνησης και της μεταβολής.
Σύγχρονοι ερευνητές υποστηρίζουν ότι το έργο του Γοργία "«Περί φύσεως ή περί του όντος»" αντέγραψε το ομώνυμο έργο του Μελίσσου, πράγμα που ανακαλύφθηκε με αντιπαραβολή προς τα σωζόμενα, από τον Σιμπλίκιο, αποσπάσματα του έργου του Μελίσσου.

</doc>
<doc id="40504" url="https://el.wikipedia.org/wiki?curid=40504" title="Λεύκιππος">
Λεύκιππος

Ο Λεύκιππος ήταν Έλληνας φιλόσοφος του 5ου αι. π.Χ. από τα Άβδηρα ή την Μίλητο, εισηγητής της ατομικής θεωρίας, δάσκαλος του Δημόκριτου. Διατύπωσε πρώτος την υπόθεση ότι η ύλη αποτελείται από άτομα.
Ατομική Θεωρία.
Η ύλη κατά τον Λεύκιππο και το Δημόκριτο, αποτελείται από μικροσκοπικά, αόρατα, αιώνια, άφθαρτα, αμετάβλητα, αδιαίρετα σωμάτια, τα άτομα, τα οποία γεννήθηκαν αυτόματα και τυχαία. Τα άτομα δεν έχουν καμία ποιοτική διαφορά μεταξύ τους, παρά μόνο στο μέγεθος και στο σχήμα τους. Μεταξύ των ατόμων υπάρχει το κενό, ή το "μη ον" ή "μανόν", το οποίο όμως έχει υλική υπόσταση. Λόγω της ύπαρξης του κενού, τα άτομα έχουν την ιδιότητα της κίνησης. Από τις συγκρούσεις των ατόμων δημιουργείται η ύλη. Οι δύο φιλόσοφοι πιστεύουν πως μέσω διαφόρων συνδυασμών, τα όμοια άτομα έλκονται, σχηματίζοντας σώματα. 
Κοσμολογία.
Όπως αναφέρει ο Διογένης Λαέρτιος, ο Λεύκιππος και ο Δημόκριτος υποστηρίζουν πως οι συγκρούσεις των ατόμων δημιουργούν νέα σώματα αλλά και νέους Κόσμους. Πιστεύουν οτι υπάρχουν άπειροι Κόσμοι που δημιουργούνται από άπειρα σε πλήθος άτομα, με τυχαία μορφή.
Για το Σύμπαν, σύμφωνα με τον Αέτιο, οι δύο φιλόσοφοι υποστηρίζουν πως έχει σφαιρικό σχήμα.
Για τη Γη, ο Αριστοτέλης αναφέρει πως ο Λεύκιππος τη θεωρεί ακίνητη και στο κέντρο του Κόσμου, ενώ έχει σχήμα τυμπανώδες (σχήμα τυμπάνου).

</doc>
<doc id="40505" url="https://el.wikipedia.org/wiki?curid=40505" title="Πρόδικος">
Πρόδικος



</doc>
<doc id="40506" url="https://el.wikipedia.org/wiki?curid=40506" title="Αρχύτας ο Ταραντίνος">
Αρχύτας ο Ταραντίνος

Ο Αρχύτας ο Ταραντίνος (Τάραντας, Μεγάλη Ελλάδα, 428 π.Χ. – Τάραντας, Μεγάλη Ελλάδα, 347 π.Χ.) ήταν αρχαίος Έλληνας φιλόσοφος, πολιτικός, στρατηγός, μαθηματικός, εφευρέτης και μηχανικός. Υπήρξε ο εφευρέτης της πρώτης αυτόνομης πτητικής μηχανής παγκοσμίως.
Βιογραφικά στοιχεία.
Ο Αρχύτας γεννήθηκε το 428 π.Χ. στον Τάραντα της Μεγάλης Ελλάδας (Magna Graecia), ήταν γιος του Μνήσαρχου ή κατά τον Αριστόξενο του Εστιαίου, ή του Μνασαγέτου ή του Μνασαγόρου, και ήταν επιφανής Πυθαγόρειος φιλόσοφος. Ανήκει στην δεύτερη γενιά Πυθαγορείων και υπήρξε όπως αναφέρει ο Κικέρων μαθητής του Φιλολάου του Κροτωνιάτη που ανήκει στην προηγούμενη γενιά Πυθαγορείων. Υπήρξε δάσκαλος πολλών και ο πιο γνωστός μαθητής του στα μαθηματικά είναι ο Εύδοξος ο Κνίδιος. Θαυμαζόταν από όλους για τις αρετές του. Υπήρξε στρατηγός στην πόλη του επτά φορές, τη στιγμή που ο νόμος απαγόρευε σε όλους τους άλλους να πάρουν τη θέση αυτή για δεύτερη φορά. Ο Αριστόξενος μάλιστα αναφέρει ότι ποτέ δεν ηττήθηκε σε καμία μάχη. Την εποχή που ήταν αρχηγός του κράτους του Τάραντα (380-345 π.Χ.), καταγράφεται από τους ιστορικούς ότι η πόλη του Τάραντα έφθασε στη μεγαλύτερη ακμή της και γνώρισε τη μεγαλύτερη οικονομική άνθιση.
Επιστημονικός βίος.
Ήταν επιφανής μαθηματικός, αστρονόμος, μουσικός και φιλόσοφος. Θεωρείται από τους μεγαλύτερους διανοητές της ελληνικής αρχαιότητας. Ο Αριστοτέλης έγραψε γι´αυτόν ειδική πραγματεία, η οποία δεν έχει διασωθεί: «Η φιλοσοφία του Αρχύτα».
Είναι αυτός που λέγεται ότι έσωσε τον Πλάτωνα με επιστολή του προς τον τύραννο των Συρακουσών Διονύσιο τον Β' ο οποίος ήταν έτοιμος να τον σκοτώσει. Ο Πλάτωνας είναι γνωστό ότι έχει ταξιδέψει στον Τάραντα και συνάντησε τον Αρχύτα τρεις φορές μετά τον θάνατο του Σωκράτη, ενώ είχαν και αλληλογραφία στην οποία φέρεται ο Αρχύτας να προμηθεύει τον Πλάτωνα με βιβλία του πυθαγόρειου φιλόσοφου Όκελλου. Ο Αρχύτας πιθανολογείται να είναι εκείνος που μύησε τον Πλάτωνα στον Πυθαγορισμό. Παρ' όλα αυτά υπάρχει και διαφορετική άποψη που στηρίζεται στην "Έβδομη Επιστολή" που θεωρείται ότι είναι γραμμένη από τον Πλάτωνα, ή κατά κάποιους άλλους από στενό μαθητή του που γνώριζε καλά τις λεπτομέρειες των ταξιδιών του Πλάτωνα στη Σικελία. Η άποψη αυτή παρουσιάζει τον Πλάτωνα να ωφελεί φιλοσοφικά και πολιτικά τον Αρχύτα, βοηθώντας να βελτιωθεί η σχέση του με τον Διονύσιο τον Συρακουσών.
Ήταν ο πρώτος που εφάρμοσε μαθηματικές αρχές στη μηχανική, και ο πρώτος που χρησιμοποίησε την "αρχή της δράσης αντίδρασης" πάνω στην οποία στηρίζεται η λειτουργία των πυραύλων και των αεριωθούμενων αεροπλάνων. Σύμφωνα με μαρτυρία του Φαβωρίνου, ιστορικού των αρχαίων παραδόσεων και του Ρωμαίου Αύλου Γέλλιου ("Aulus Gellius")- που μεταφέρει τις απόψεις του Πλίνιου του Πρεσβύτερου από το βιβλίο του "Φυσική Ιστορία"- ο Αρχύτας επινόησε και κατασκεύασε ένα αεριοπροωθούμενο περιστέρι, που αποκλήθηκε «πετομηχανή» ή «περιστερά». 
Ήταν εξαιρετικός Γεωμέτρης και είναι ο πρώτος ιστορικά που έλυσε το πρόβλημα του διπλασιασμού του κύβου, γνωστό και ως Δήλιο πρόβλημα που είναι ένα από τα τρία άλυτα γεωμετρικά προβλήματα. Η λύση του Αρχύτα είναι χρονολογικά η πρώτη και η πιο εντυπωσιακή από τις 12 λύσεις που διασώζονται από τον Ευτόκιο. Πραγματοποιείται με τρεις στερεές επιφάνειες (ημικύλινδρος, ημισφαίριο, κώνος) και μια στερεά καμπύλη (σπείρα). Ο Πλάτωνας έκανε αυστηρή κριτική στην πορεία που έπαιρνε η γεωμετρία με τη χρήση μηχανικών μεθόδων από τον Αρχύτα, θεωρώντας ότι αυτό την απομάκρυνε από τον σκοπό της που είναι να ανάγει τον άνθρωπο στη θέαση των αιώνιων αληθειών, όπως αναφέρει ο Πλούταρχος.
Έργα του Αρχύτα.
Άφησε γραπτό έργο του οποίου έχουν διασωθεί μόνο αποσπάσματα. Βιβλία του αναφέρονται τα "Αρμονικός" και "Διατριβαί" από τα οποία σώζονται κάποια μέρη. Επίσης αποσπάσματα από την πολιτικής σημασίας πραγματεία του "Περί Νόμου και Δικαιοσύνης" υπάρχουν διασωσμένα από τον Ιωάννη Στοβαίο στο βιβλίο του "Πολιτικά και Ηθικά Αποσπάσματα" μαζί με τα αποσπάσματα και άλλων πυθαγορείων φιλοσόφων. Στην πραγματεία του αυτή εκφράζει την άποψη ότι η Σπάρτη είχε την τελειότερη νομοθεσία και το τελειότερο σύστημα διακυβέρνησης που κατόρθωνε να συνδυάζει τη βασιλεία, την αριστοκρατία, την ολιγαρχία και τη δημοκρατία με σωστό τρόπο. Από πολλούς μελετητές θεωρείται πιθανό ο Πλάτωνας στην Πολιτεία του να έχει εμπνευστεί ή επηρεαστεί από τα γραπτά του Αρχύτα και τη μεγάλη φιλία που συνέδεε τους δύο άνδρες. Επιπλέον αποσπάσματα από τις πραγματείες του Αρχύτα "Περί ανδρός αγαθού και ευδαίμονος", "Περί σοφίας", "Περί παιδεύσεως ηθικής", κ.ά. που διασώθηκαν από τον Στοβαίο μπορεί να βρει κανείς στο δεύτερο μέρος του βιβλίου "Περί του Πυθαγορικού Βίου" στην αγγλική μετάφραση του 1818. 

</doc>
<doc id="40507" url="https://el.wikipedia.org/wiki?curid=40507" title="Υλοζωισμός">
Υλοζωισμός

Ο Υλοζωισμός είναι φιλοσοφικός - κοσμολογικός όρος (πλασμένος τον 17 αι.) που υποδηλώνει ότι τα πάντα στη φύση έχουν ζωή, συμπεριλαμβανομένης και της ανόργανης ύλης και, επομένως, ικανότητα του αισθάνεσθαι και του σκέπτεσθαι. Σύγχρονος εκπρόσωπος του υλοζωισμού είναι ο σεφ της ειρήνης Κωνσταντίνος Μαδράς. Οι οπαδοί του συστήματος αυτού καλούνται υλοζωιστές (υλοζωιστής / υλοζωίστρια).Ως πρώτοι υλοζωιστές χαρακτηρίζονται οι Ίωνες Φιλόσοφοι Θαλής ο Μιλήσιος,Αναξίμανδρος,Αναξιμένης.

</doc>
<doc id="40508" url="https://el.wikipedia.org/wiki?curid=40508" title="Βότκα">
Βότκα

Η βότκα είναι διαφανές ποτό, απόσταγμα δημητριακών (σιταριού, κριθαριού, σίκαλης ή μίγματος) αλλά και άλλων υλών όπως η πατάτα. Ανάμεσα στις βότκες οι οποίες φτιάχνονται από σιτηρά, αυτες που παράγονται από σκέτο σιτάρι θεωρούνται καλύτερες ποιοτικά.
Η λέξη προέρχεται από τη σλάβικη λέξη "voda" που σημαίνει "νερό". Βότκα είναι στα ρώσικα το "νεράκι". 
Εκτός από τους διάφορους τύπους αρωματικών ουσιών, η βότκα αποτελείται από νερό και οινόπνευμα. Η βότκα έχει συνήθως περιεκτικότητα σε οινόπνευμα που κυμαίνεται από 35% ως 50% vol. Η κλασική ρωσική βότκα έχει περιεκτικότητα 40% vol. Αυτό αναφέρει η έρευνα του Μεντελέγιεφ το 1894. Σύμφωνα με το Μουσείο Βότκας στην Αγία Πετρούπολη, ο Μεντελέγιεφ βρήκε ότι το τέλειο ποσοστό είναι 38%. Βάσει του αμερικανικού ομοσπονδιακού νόμου, η ελάχιστη περιεκτικότητα οινοπνεύματος της βότκας είναι 40% vol., ενώ στην Ευρώπη το ελάχιστο είναι 37,5%. 
Η βότκα καταναλώνεται σκέτη, αλλά η αύξηση της δημοτικότητάς της οφείλεται στα κοκτέιλ και άλλα μικτά ποτά, όπως το "Bloody Mary" και το "Martini".
Οι λαοί στα κράτη της πιθανής προέλευσης της βότκας έχουν ονόματα για τη βότκα με ρίζες που σημαίνουν «κάψιμο». (πολωνικά: gorzałka; ουκρανικά: горілка, "χορίλκα", λευκορωσικά: гарэлка, "χαρέλκα", λιθουανικά: degtinė; λετονικά: degvīns, "ντέγκβινς", σουηδικά: brännvin,"μπρένβιν". Στη Ρωσία το 17ο και 18ο αιώνα γκοριάστσεγιε βίνο).
Ιστορικά στοιχεία.
Σύμφωνα με τον οργανισμό τζιν και βότκας, η πρώτη καταγεγραμμένη παραγωγή της βότκας, ήταν στη Ρωσία στα τέλη του 9ου αιώνα. Το πρώτο γνωστό αποστακτήριο βότκας βρέθηκε σχεδόν διακόσια χρόνια αργότερα στο Χλινόφσκ, τη Ρωσία, όπως αναφέρθηκε στα Χρονικά του Βιάτκα του 1174. Η Πολωνία διεκδικεί την απόσταξη βότκας, από τις αρχές του 8ου αιώνα, αλλά δεδομένου ότι αυτό ήταν μια απόσταξη οίνου θα ήταν πιο σκόπιμο να εξεταστεί σαν κονιάκ. Αυτό που θα μπορούσε να χαρακτηριστεί ως βότκα εμφανίστηκε για πρώτη φορά στην Πολωνία τον 11ο αιώνα, από μια φυλή ονόματι γκορζάλκα, όπου η χρήση του εκεί ήταν αποκλειστικά για φαρμακευτικούς σκοπούς. Στην εγκυκλοπαίδεια Μπριτάνικα αναγράφεται ότι το ποτό αυτό προέρχεται από τη Ρωσία κατά τη διάρκεια του 14ου αιώνα, όπου πρώτος την ζυθοποίησε ο Σιντναγιάσκα Κρύγκερ της οικογένειας Κρύγκερ, που αργότερα εξελίχθηκε στην εταιρεία γνωστή σήμερα ως Σμιρνόφ (Smirnoff). 

</doc>
<doc id="40519" url="https://el.wikipedia.org/wiki?curid=40519" title="Στο Παρά 5">
Στο Παρά 5

To Στο Παρά 5 είναι ελληνική κωμική τηλεοπτική σειρά που προβλήθηκε από το Mega Channel τις τηλεοπτικές σεζόν 2005-2006 και 2006-2007. Σεναριογράφος της σειράς είναι ο Γιώργος Καπουτζίδης, ο οποίος είχε και το ρόλο ενός εκ των πέντε πρωταγωνιστών. Ο σκηνοθέτης της σειράς είναι ο Αντώνης Αγγελόπουλος. 
Η σειρά θεωρείται μια από τις καλύτερες της ελληνικής τηλεόρασης. Πρωταγωνιστούν η Σμαράγδα Καρύδη (Ντάλια Χατζηαλεξάνδρου), η Ελισάβετ Κωνσταντινίδου (Ζουμπουλία Αμπατζίδου), ο Αργύρης Αγγέλου (Φώτης Βουληνός), ο Γιώργος Καπουτζίδης (Σπύρος Δελόγλου) και η Αγγελική Λάμπρη (Αγγέλα Ιωακειμίδου)
Πλοκή.
Η σειρά ξεκινά με την πρώτη γνωριμία των πέντε ηρώων της ιστορίας δείχνοντας την καθημερινότητά τους: τη Ντάλια, μία πλούσια που μισεί τον πλούτο, της οποίας όμως ο πατέρας πέθανε αφήνοντάς της όλα τα χρήματα και τις επιχειρήσεις, αφού ήταν μοναχοπαίδι, τον Σπύρο, φοιτητή της λογιστικής που ζει με τη γιαγιά του, τη Σοφία, αφού οι γονείς του σκοτώθηκαν, ενώ κάθε μέρα στο σπίτι είναι και η Θεοπούλα, η καλύτερη φίλη της γιαγιάς του, την Αγγέλα, άνεργη, αφού σε όποια δουλειά πηγαίνει την απολύουν και αποφασίζει να ασχοληθεί με το ερασιτεχνικό θέατρο, χωρίς να έχει ταλέντο, το Φώτη, ένα αρκετά έξυπνο άτομο που εργάζεται στο κανάλι του πατέρα του, του Θωμά, μαζί με τη Φρίντα, τη ξαδέρφη του και τη Ζουμπουλία, μία χωριάτισσα που έρχεται να μείνει με τη συμπεθέρα της, τη Μαριλένα, για να παρευρεθεί στη δεξίωση που θα κάνει ενόψει του γάμου των παιδιών τους, όμως μένει για πάντα μαζί της για να κρατήσει το παιδί, αφού η κόρη της με τον γιο της Μαριλένας πηγαίνουν στην Αμερική για να δουλέψουν. Παράλληλα, ένας από τους πέντε δολοφόνους ενός εγκλήματος που είχε γίνει στη Θεσσαλονίκη πριν από πολλά χρόνια θέλει να σκοτώσει τον υπουργό Ευάγγελο Σταυριανίδη, ο οποίος έχει πολλά στοιχεία για εκείνο το έγκλημα.
Οι πέντε ήρωες και ο υπουργός βρίσκονται μαζί σε ένα ξενοδοχείο, ο καθένας για τον δικό του λόγο. Ο Σπύρος για να επισκεφτεί τον θείο του από τον Καναδά, η Αγγέλα, πηγαίνει σε λάθος ξενοδοχείο, ενώ θέλει να πάει σε ένα άλλο για ένα κάστινγκ, η Ζουμπουλία για να παρευρεθεί στη δεξίωση της συμπεθέρας της, η Ντάλια για να συναντήσει κάποιον μεγαλοεπιχειρηματία και ο Φώτης για να πάρει πλάνα από τη δεξίωση, ενώ ο υπουργός είναι καλεσμένος στη δεξίωση. Ξέροντας για τη δεξίωση όπου θα παρευρεθεί ο υπουργός, ο κακός, μαζί με τον βοηθό του Νίκο Καλαθά, αναθέτουν στον σερβιτόρο του μπαρ του ξενοδοχείου να βάλει δηλητήριο στο ποτό του. Τα έξι αυτά άτομα θα βρεθούν "τη λάθος ώρα, στο λάθος μέρος", συγκεκριμένα σε ένα ασανσέρ το οποίο παθαίνει βλάβη και σταματά. Κι ενώ οι κακοί περιμένουν να φύγει από το ξενοδοχείο, να πάει σπίτι του και να πεθάνει εκεί, ο υπουργός αρχίζει να μην αισθάνεται καλά μέσα στο ασανσέρ και αποκαλύπτει στους άλλους πέντε ότι έχει δηλητηριαστεί.
Οι πέντε αρχίζουν να ανακαλύπτουν το έγκλημα που έγινε στη Θεσσαλονίκη. Περνούν μαζί πολλές στιγμές καλές και κακές και έρχονται αντιμέτωποι με πολλά προβλήματα που καταφέρνουν πάντα να ξεπερνούν με δράμα αλλά και με γέλιο. Οι κοντινοί άνθρωποι των πέντε μπλέκονται συχνά στην υπόθεση, κυρίως η Σοφία με τη Θεοπούλα, κάποιες φορές βοηθώντας τους, ενώ κάποιες φορές δυσκολεύοντάς τους. Κάποια στιγμή εμφανίζεται η Αμαλία Αντωνοπούλου, ένα μυστηριώδες άτομο που βοηθά πάντα τη πεντάδα, ενώ χαρακτηριστική είναι η προφορά της στο "νι" και το "λι". Επίσης, ανακαλύπτουν ότι στο ασανσέρ δεν ήταν η πρώτη φορά που είχαν συναντηθεί, καθώς παλιότερα, σε ένα αεροπορικό δυστύχημα είχαν χάσει τη ζωή τους συγγενείς και κοντινά άτομα της πεντάδας και είχαν βρεθεί μαζί, χωρίς να γνωριστούν, στο αεροδρόμιο. Στο αεροπορικό δυστύχημα είχαν χάσει τη ζωή τους οι γονείς του Σπύρου, η μητέρα και η αδελφή του Φώτη, ο πατέρας της Αγγέλας, ο σύζυγος της Ζουμπουλίας και ο σοφέρ της Ντάλιας, ο οποίος ήταν και ο έρωτας της ζωής της. Και τότε είναι η μία από τις δύο φορές που η πεντάδα χωρίζεται, πιστεύοντας ότι η συνάντηση ήταν σημαδιακή. Όμως, ενώνονται ξανά και συνεχίζουν τις έρευνές τους και πάλι με δυσκολίες, καλές και κακές στιγμές. Σιγά-σιγά αρχίζουν να ανακαλύπτουν τους πέντε δολοφόνους με πολλές σημαντικές και δύσκολες αποστολές. 
Κάποια στιγμή, ο σύμβουλος της Ντάλιας, ο Αλέξης, θα αποκαλύψει στους υπόλοιπους τέσσερις ότι για το αεροπορικό δυστύχημα ευθύνεται ο πατέρας της Ντάλιας και αυτοί, στενοχωρημένοι, την κάνουν πέρα. Όμως επανενώνονται και τελειώνουν τις αποστολές. 
Ο ένας δολοφόνος που έχει φύγει στο εξωτερικό εντοπίζεται και συλλαμβάνεται, οι άλλοι δύο έχουν πεθάνει, ο άλλος ζει, αλλά χωρίζει με τη γυναίκα του και απομακρύνεται από τα παιδιά του και ο τελευταίος αυτοκτονεί, ενώ οι δύο κακοί - βοηθοί μπαίνουν στη φυλακή.
Στο τελευταίο επεισόδιο, έρχονται τέσσερεις αποχωρισμοί, δύο λυπητεροί, ένας σοβαρός κι ένας αστείος. Ο Αλέξης φεύγει από την Ελλάδα αφού έχει πάρει δουλειά στο εξωτερικό, η γιαγιά του Σπύρου πεθαίνει, ενώ είναι άρρωστη πάνω από ένα χρόνο, κι όμως έχει αντέξει. Ο Φώτης αποχαιρετά το κανάλι για να πάρει μία συνέντευξη στη Ρόδο, αφού το κανάλι έχει πλέον μεγαλώσει. Τέλος, η Ζουμπουλία, συμφιλιωμένη με τη συμπεθέρα της, μετακομίζει σε ένα σπίτι πάνω από αυτό της Μαριλένας, ενώ αυτή νομίζει ότι θα πάει στο χωριό της. Στην πορεία, η Θεοπούλα ακολουθεί τη Σοφία και πεθαίνει, ενώ η παρέα ανακαλύπτει το μυστικό της Αμαλίας. Η Αμαλία είχε πεθάνει στο αεροπορικό δυστύχημα μαζί με τους συγγενείς και τους κοντινούς ανθρώπους της παρέας κι εμφανίστηκε ως άγγελος για να τους βοηθήσει. Μετά από καιρό, η Ντάλια έχει αποκτήσει 2 παιδιά μαζί με τον Αλέξη και παραμένει στην Ελλάδα. Η Αγγέλα πιάνει δουλειά σε εταιρία της Ντάλιας και όλοι περνούν καλά τη ζωή τους. Η ιστορία τελειώνει με την παρέα των πέντε στη θάλασσα.
Τηλεοπτικό είδος και αφηγηματική τεχνική.
Αν και έχει χαρακτηριστεί κωμική, η σειρά μπορεί να ενταχθεί στο είδος των σειρών περιπέτειας και μυστηρίου με άφθονα κωμικά στοιχεία. Το κεντρικό θέμα της σειράς είναι μια υπόθεση εξιχνίασης της δολοφονίας της φοιτήτριας Ελευθερίας Ασλάνογλου, κατά την εξέλιξη της οποίας συμβαίνουν πολλές κωμικές καταστάσεις. Η πορεία περνά προς τη λύση μέσα από διάφορα στάδια και οι βασικοί χαρακτήρες ξεπερνούν διαδοχικά εμπόδια. Η διαμόρφωση των χαρακτήρων είναι συνεπής και παρακολουθεί πιστά την εξέλιξη της υπόθεσης. 
Η αφηγηματική τεχνική της σειράς συνδυάζει αρκετές αναδρομές στο παρελθόν (φλας μπακ) και προβλέψεις για το μέλλον, οι οποίες συχνά ανακοινώνονται μέσω ενός αφηγητή. Ο αφηγητής είναι παντογνώστης και μάλιστα συμμετέχει στη δράση χωρίς να αποκαλύπτει εξ ολοκλήρου την πραγματική ταυτότητά του (Αμαλία Αντωνοπούλου - Ζέτα Μακρυπούλια). Ένα από βασικά πλεονεκτήματα της σειράς, στο οποίο πιθανότατα οφείλεται και η μεγάλη επιτυχία της, είναι το ότι κατορθώνει να εμπλέξει στον κύριο ιστό της υπόθεσης κωμικές καταστάσεις και αστείες ατάκες, η δύναμη των οποίων ενισχύεται από την κωμικότητα των ίδιων των ηρώων. Ένα ακόμη προσόν της σειράς είναι ο γόνιμος διάλογος της με την σύγχρονη ποπ κουλτούρα, τον παλιό ελληνικό κινηματογράφο, ξένες τηλεοπτικές σειρές καθώς και κόμικς. Ακόμη ο σεναριογράφος αναφέρει ότι χρησιμοποίησε παιδικές και εφηβικές του εμπειρίες για τη διαμόρφωση των αστείων διαλόγων ή γεγονότων. 
Δημιουργεί άνετα τα συναισθήματα του άγχους και της αγωνίας. Κεντρικά θέματα της σειράς είναι η διπολικότητα καλού-κακού και με βάση αυτή επεξεργάζεται θέματα όπως η φιλία, η διαφορετικότητα, η ανθρωπιά, η τρίτη ηλικία, τα άτομα με ειδικές ανάγκες, το χρήμα, η εξουσία, ο θάνατος, η μεταφυσική. Η πρωτοτυπία της σειράς εντοπίζεται στο ότι φέρνει στο προσκήνιο για πρώτη φορά τα παραπάνω θέματα, σε αντίθεση με τον συνήθως έντονο σεξισμό και την αφέλεια των ελληνικών τηλεοπτικών σειρών.
Σημασία στο σενάριο αποτελεί η σχέση με τον αριθμό 5. Εκτός από τους Πέντε, τόσοι αποκαλύπτεται ότι είναι και οι δολοφόνοι της Ελευθερίας, οι οποίοι μάλιστα φαίνεται να ήταν συμφοιτητές στη Θεσσαλονίκη. Πέντε ίσως να είναι και οι αρχικοί άνθρωποι που λίγο μετά τη δολοφονία προσπάθησαν να ξεσκεπάσουν τους ενόχους, ενώ υπάρχει και η υπόθεση ότι η Αμαλία (χαρακτήρας-αίνιγμα στη σειρά) ανήκε σε μια άλλη πεντάδα στο παρελθόν. Ο αριθμός 5, που εμφανίζεται παντού και το γεγονός αυτό κάνει τους ήρωες να προβληματιστούν και να κάνουν υποθέσεις για το τι συμβολίζει. Τελικά, μέσω μιας συζήτησης του Θωμά και της Μαριλένας (την οποία παρακολουθεί και ο Φώτης), αποκαλύπτεται ότι ο αριθμός 5 συμβολίζει τις 5 εξουσίες:
Πρόσωπα.
Σύμφωνα με τον σεναριογράφο, οδηγός για τη δημιουργία των πέντε πρωταγωνιστών αποτέλεσαν οι διαφορετικές πιθανές αντιδράσεις στον φόβο. Ο καθένας ανάλογα με το χαρακτήρα του αντιδρά ή δεν αντιδρά διαφορετικά στις δύσκολες καταστάσεις. Αυτό το στοιχείο είναι που βοήθησε καθοριστικά τους Πέντε στην εξιχνίαση του μυστηρίου. Ακολουθεί ο κατάλογος και τα βιογραφικά των φανταστικών χαρακτήρων (πρωταγωνιστών και δευτεραγωνιστών) της σειράς Στο Παρά 5.
Οι Πέντε.
"Οι πρωταγωνιστές"
Οι πέντε δολοφόνοι της Ελευθερίας.
"Η πεντάδα (οι 5 κακοί της ιστορίας) που δολοφόνησε την Ελευθερία Ασλάνογλου στις 9 Απριλίου 1975 στη Θεσσαλονίκη. Επίσης, ήταν εμπλεκόμενοι και στο οικονομικό σκάνδαλο της ΕΞΙΤΕΡ τη δεκαετία του 90".
Οι άλλοι Πέντε.
"Οι πέντε που ερευνούσαν την υπόθεση πριν την ερευνήσουν οι πρωταγωνιστές."
Οι πεθαμένοι "Επτά".
"Τα επτά αγαπημένα πρόσωπα των πρωταγωνιστών που πέθαναν στο αεροπορικό δυστύχημα (2.12.1991), που σε προχωρημένο επεισόδιο αποδεικνύεται ότι προκάλεσε ο πατέρας της Ντάλιας."
Αντιδράσεις και δημοφιλία.
Όταν ο σεναριογράφος παρέδωσε τα πρώτα κείμενα της σειράς στους υπευθύνους του καναλιού, εκείνοι δεν έμειναν ευχαριστημένοι από το πόνημα του Καπουτζίδη. Επιστρατεύθηκε άλλος γνωστός σεναριογράφος για να "χτενίσει" το σενάριο, αλλά και πάλι δεν υπήρχε μεγάλη αισιοδοξία στο κανάλι.
Επίσης, να σημειωθεί πως ο αρχικός ρόλος της Ντάλιας ήταν μια γυναίκα ηλικίας 50-55 ετών που θα υποδύονταν η Κάτια Δανδουλάκη, η οποία όμως είχε κλείσει στον ίδιο σταθμό την καθημερινή σειρά Βέρα στο δεξί. Η Σμαράγδα Καρύδη δεν ήταν επιθυμητή από τον Γιώργο Καπουτζίδη, αλλά μετάνιωσε πολύ σύντομα.
Οι πρώτοι τίτλοι της σειράς ήταν: Τα μάτια σας δεκατέσσερα, Πού μπλέξαμε..., Και τώρα τρέξτε, ώσπου να καταλήξει ο ηθοποιός Αργύρης Αγγέλου στον τελικό τίτλο.
Στις τηλεοπτικές σεζόν 2005-06 και 2006-07 καθίσταται πρώτη σε δημοφιλία και θεαματικότητα τηλεοπτική σειρά (της τάξης του 60%-65% σύμφωνα με την AGB Hellas), ξεπερνώντας ακόμα και την πρόσφατη επιτυχία του Καφέ της Χαράς.
Λόγω του σεναρίου, έχει προκαλέσει έντονο ενδιαφέρον, συζητήσεις και θεωρίες σχετικά με την εξιχνίαση του μυστηρίου, ενώ κατά την εποχή της αρχικής προβολής της είχε δημιουργηθεί μεγάλη κοινότητα πιστών τηλεθεατών, διαδικτυακές κοινότητες και ομάδες συζητήσεων, φαινόμενο γνωστό σαν cult television, που ως τότε υπήρχε κυρίως για ξένες παραγωγές.
Τελικά, η τεράστια επιτυχία της σειράς, χάρισε στον Καπουτζίδη και τη Μακρυπούλια τη θέση των παρουσιαστών για τις εκπομπές πριν του διαγωνισμού Γιουροβίζιον 2006, αλλά και τη θέση των σχολιαστών κατά τον διαγωνισμό.
Πολλοί φανατικοί τηλεθεατές, για ευνόητους λόγους, είχαν τότε αντιδράσει σχετικά αρνητικά στο γεγονός ότι η σειρά από ένα σημείο και μετά έγινε δεκαπενθήμερη από εβδομαδιαία, το οποίο εξηγήθηκε τότε από τις πρόσθετες υποχρεώσεις του σεναριογράφου-ηθοποιού κατά τον πρώτο κύκλο, αλλά και από τις συνεχιζόμενες επαναλήψεις ακόμα και στον δεύτερο.
Ηθοποιοί της σειράς, κρατώντας τα στοιχεία και την ιδιότητα του χαρακτήρα που υποδύονται, έχουν παρουσιάσει διάφορες διαφημίσεις, όπως της αλυσίδας σούπερ μάρκετ Carrefour (Ντάλια, Γιαγιάδες), της Electronet (Ντάλια) ή της εταιρείας τηλεφωνίας ΤΙΜ μετέπειτα WIND (όλη η παρέα).
Μουσική.
Η πλειονότητα των μουσικών κομματιών που ακούγονται στη σειρά, είναι από άλλες ταινίες επιτυχίες του αμερικάνικου κινηματογράφου. Παρόλο που πολλά από αυτά μουσικά κομμάτια χρησιμοποιήθηκαν, δεν έγινε ποτέ καμιά αναφορά στους τίτλους της σειράς.
Το βασικό θέμα των τίτλων αρχής της σειράς αποτελεί το τραγούδι "Ήμουν άγγελος του Τσάρλι" σε στίχους του Δημήτρη Ιατρόπουλου και μουσική του Renato Favilli το οποίο ερμηνεύει η Δανάη Φαβίλλη. Το κομμάτι, αν και του 1981, και έχοντας βραβευτεί στην γειτονική Βουλγαρία (Φεστιβάλ Σόφιας), ταυτίστηκε με την επιτυχία της σειράς, με αποτέλεσμα λίγους μήνες μετά την έναρξή της να ακούγεται σε μαγαζιά της Ελλάδας και να βρίσκεται ψηλά στις πωλήσεις των δισκοπωλείων. 
Ενδεικτικό επίσης της επιτυχίας της σειράς είναι η δημιουργία επανεκτελέσεων (remixes) από φανατικούς θαυμαστές με ατάκες αγαπημένων ηρώων της σειράς (π.χ. Θεοπούλα).
Επίσης, σε πρόσφατο επεισόδιο η Αμαλία της σειράς ηχογραφεί τραγούδι και γυρίζει βιντεοκλίπ με πρωταγωνίστριες τις γιαγιάδες Σοφία και Θεοπούλα. Το τραγούδι αυτό ("Φιλί φιλί με λυτρώνεις"), τραγουδισμένο με τη γνωστή προφορά της Αμαλίας, έχει σημειώσει μεγάλη επιτυχία στους ραδιοφωνικούς σταθμούς, ενώ κυκλοφορεί ευρέως και από εφαρμογές FTP ή σε κινητά μέσω bluetooth. Τους στίχους του τραγουδιού έχει γράψει ο Γιώργος Καπουτζίδης.

</doc>
<doc id="40522" url="https://el.wikipedia.org/wiki?curid=40522" title="Γραμμική γραφή">
Γραμμική γραφή

Ο όρος γραμμική γραφή αναφέρεται σε δύο συστήματα γραφής 

</doc>
<doc id="40523" url="https://el.wikipedia.org/wiki?curid=40523" title="Ανοιχτά πρότυπα">
Ανοιχτά πρότυπα

Ορισμός της Ευρωπαϊκής Ένωσης.
Στο Ευρωπαϊκό πλαίσιο Διαλειτουργικότητας (Version 1.0, 2004) δίνεται ο παρακατώ ορισμός για τα ανοιχτά πρότυπα:

</doc>
<doc id="40528" url="https://el.wikipedia.org/wiki?curid=40528" title="Ελληνίδα">
Ελληνίδα



</doc>
<doc id="40529" url="https://el.wikipedia.org/wiki?curid=40529" title="Κώδικας (παλαιογραφία)">
Κώδικας (παλαιογραφία)

Ο κώδικας αποτελεί τύπο συλλογής χειρογράφων από πάπυρο, περγαμηνή ή χαρτί, στερεωμένων σε ένα σώμα με τη μορφή βιβλίου, που ήταν σε χρήση κυρίως πριν από την εφεύρεση της τυπογραφίας.
Ο παλαιότερος ελληνικός κώδικας που σώζεται και ο οποίος προέρχεται από τον 4ο μ.Χ. αιώνα είναι ο Σιναϊτικός Κώδικας ("Codex Sinaiticus"), ένα χειρόγραφο της Αγίας Γραφής σε ελληνική γλώσσα. Οι άλλοι δύο από τους τρεις παλαιότερους που σώζονται, επίσης περιέχουν βιβλία της Αγίας Γραφής και είναι ο Αλεξανδρινός και ο Βατικανός.
Εισαγωγικά.
Με τη λατινική λέξη "codex" (η ελληνική αντίστοιχη είναι "σωμάτιο") χαρακτηρίζεται από το τέλος της Αρχαιότητας το βιβλίο, με μια μορφή που θυμίζει τη σημερινή. Στα παλαιότερα χρόνια, όταν ο τύπος αυτός του βιβλίου δεν ήταν ακόμη γνωστός, με τη λέξη "codex" αναφέρονταν σε μια εναλλακτική μορφή που την αποτελούσαν μικροί, ξύλινοι πίνακες γραφής, με επίστρωση κεριού, συνενωμένοι ανά δύο ή και περισσότεροι, με ιμάντα. 
Η κατασκευή αυτή πρόσφερε σταθερό υπόβαθρο για την καταγραφή επιστολών, αριθμητικών πράξεων, σχολικών ασκήσεων ή πρόχειρων σημειώσεων. Οι Ρωμαίοι επεξέτειναν τα όρια χρήσης, γράφοντας πάνω σε αυτές νομικά έγγραφα και επίσης είχαν τη σημαντική πρωτοβουλία να αντικαταστήσουν τις ξύλινες αυτές πινακίδες με φύλλα περγαμηνής.
Από τη συνένωση πολλών φύλλων προήλθε μια μορφή βιβλίου η οποία μπορούσε να περιλαμβάνει και λογοτεχνικά έργα σημαντικής έκτασης. Αρχικά παπύρινοι και περγαμηνοί κώδικες συνυπήρχαν, στο τέλος όμως επικράτησαν οι περγαμηνοί. 
Αν και οι κώδικες που περιέχουν κλασική λογοτεχνία έως το 200 μ.Χ. αποτελούν σπάνιες εξαιρέσεις, αργότερα ο αριθμός τους αυξήθηκε και από τα τέλη του 4ου αι. άρχισε ο κώδικας να γίνεται η συνηθισμένη μορφή βιβλίου για τέτοια έργα. Η μετάβαση αυτή, από τον 2ο έως τον 4ο αιώνα, περιγράφεται ενδεικτικά στον παρακάτω πίνακα:
Σε αντίθεση με την κλασική (μη χριστιανική) φιλολογία, που έφτασε στον κώδικα μέσα από μια μεταβατική διαδικασία, τα περισσότερα χριστιανικά κείμενα που χρονολογούνται πριν από τα τέλη του 4ου αιώνα μ.Χ. ήταν γραμμένα σε κώδικες με φύλλα, κυρίως, από πάπυρο. Ενώ οι μη χριστιανικοί κώδικες σπάνιζαν τον 2ο αιώνα, το σχήμα του κώδικα ήταν ήδη εκείνη την εποχή σε γενική χρήση για την αντιγραφή βιβλικών κειμένων.
Μία από τις επιστημονικές ερμηνείες που δόθηκαν για την εξήγηση του φαινομένου αυτού ήταν η υπόθεση πως εξαρχής οι ευαγγελικές διδασκαλίες του Ιησού καταγράφηκαν σε περγαμηνά σημειωματάρια και έτσι, από τη στιγμή που κυκλοφόρησε σε τέτοιο σχήμα το πρώτο ευαγγέλιο, το κύρος του άλλα και καθαρά συναισθηματικοί και συμβολικοί λόγοι καθόρισαν ότι το σχήμα στο οποίο πρέπει να γράφονται τα χριστιανικά κείμενα είναι ο κώδικας και όχι ο κύλινδρος.
Ιστορία: Από τον κύλινδρο στον κώδικα.
Όσο και αν οι ειδικοί έχουν δώσει διάφορες ερμηνείες για τους λόγους που ο περγαμηνός κώδικας επικράτησε εις βάρος του παπύρινου κυλίνδρου, η πραγματικότητα είναι πως αυτό συνέβη την ίδια εποχή που ο πάπυρος αντικαταστάθηκε από την περγαμηνή. Είναι γεγονός ότι η διάδοση της παιδείας και ο πολλαπλασιασμός των σχολείων στα πλαίσια της Ρωμαϊκής Αυτοκρατορίας, ακόμη και στις επαρχίες, οδήγησε σε σοβαρά πρακτικά προβλήματα: ο πάπυρος άρχισε να μην επαρκεί στη μεγάλη ζήτηση, ενώ οι αρχαίες μαρτυρίες μάς μιλούν για μια μεγάλη ξηρασία στα χρόνια του Τιβερίου που έκανε πιο αισθητή την έλλειψη. Αυτό ήταν ένα πρώτο βήμα για τη σταδιακή επικράτηση της περγαμηνής, η οποία στην αρχή είχε χρησιμοποιηθεί ως υποκατάστατο του παπύρου.
Αν και ο κύλινδρος από πάπυρο υπήρξε ως τα τέλη του 2ου αιώνα μ.Χ. το κυρίαρχο μέσο για τη διάδοση των κειμένων της κλασικής φιλολογίας, από την εποχή αυτή και ύστερα, τα φύλλα από πάπυρο ή και περγαμηνή, αντί να τα συγκολλούν και να σχηματίζουν μεγάλους ρόλους, άρχισαν σταδιακά να τα διπλώνουν και να συγκροτούν τεύχη, όπως στα σύγχρονα βιβλία. Η περγαμηνή μάλιστα ήταν υλικό πιο εύκολο στο δίπλωμα για τον σχηματισμό των φύλλων του κώδικα.
Πλέον, η λέξη "codex" χρησιμοποιήθηκε όχι για τους συνενωμένους ξύλινους πίνακες γραφής, αλλά για να δηλώσει τα φύλλα ή τα τεύχη που δεν ήταν τυλιγμένα σε ρόλο αλλά ήταν τοποθετημένα απλωτά ανάμεσα σε εξώφυλλα από ξύλο ή άλλο υλικό. Αυτό το σχήμα αρχικά χρησιμοποιήθηκε ως βοήθημα για πρόχειρες σημειώσεις και καταγραφή σχολικών ασκήσεων.
Είναι γεγονός ότι την πρώτη (και μεμονωμένη) παραπομπή σε λογοτεχνικά έργα με τη μορφή κώδικα προσφέρει αρκετά νωρίς ο Λατίνος επιγραμματοποιός Μάρκος Βαλέριος Μαρτιάλης ("Marcus Valerius Martialis", Βίλβιλις, Ισπανία 40;–104;):
Το λατινικό κείμενο έχει ως εξής:
Σύμφωνα με τη μαρτυρία αυτή που ανάγεται στο τέλος του 1ου αιώνα μ.Χ., ο ποιητής προτείνει την αγορά των ποιημάτων του σε μια έκδοση με τη μορφή κώδικα με μικρά φύλλα ("brevibus tabellis") από περγαμηνή ("membrana"), που λόγω του μικρού του σχήματος, μπορεί εύκολα κάποιος να παίρνει μαζί του στο ταξίδι.
Πάντως, παρ' όλη την προσπάθεια του Μαρτιάλη και ελάχιστων άλλων, (όπως είδαμε και στον παραπάνω πίνακα) οι κώδικες που αποδεδειγμένα περιέχουν κλασική γραμματεία (Πίνδαρο, Ξενοφώντα, Πλάτωνα) στο διάστημα μεταξύ 2ου και αρχών 3ου αιώνα είναι ελάχιστοι. Αντίθετα, πολλά άλλα δείγματα κωδίκων που περιείχαν μή χριστιανικά συγγράμματα είχαν ως περιεχόμενο κείμενα κατώτερης ποιότητας κατά την έννοια εκείνης της εποχής (μαντικούς στίχους, ομηρικά αποσπάσματα για σχολική χρήση, τεχνικο-ιατρικά και μυθιστορήματα περιορισμένα στην αγοραία γραμματεία). 
Ο λόγος μπορεί να έγκειται στο γεγονός ότι τα συντηρητικά στρώματα των αναγνωστών, των κοινωνικά ανεβασμένων, συνέδεαν σε μεγάλο βαθμό τη νέα μορφή του βιβλίου με το απλό "σημειωματάριο" που χρησίμευε για καταγραφή του καθημερινού και του παροδικού και τελικά την έβλεπαν ως μη αξιοπρεπή λύση για απαιτητική, κλασική γραμματεία.
Σε σχέση με τη διαπίστωση αυτή, μερικοί μελετητές προσθέτουν μία ακόμη λύση στο ζήτημα της επικράτησης του κώδικα για τα χριστιανικά συγγράμματα: καθώς οι πρώτοι χριστιανοί συνειδητά κρατούσαν απόσταση από την τότε κοινωνική ελίτ, έκαναν αμέσως τον κώδικα δικό τους αφού αποτελούσε μια μορφή βιβλίου προορισμένη για τον απλούστερο λαό. Έγινε έτσι το βιβλίο και η γραφή μέσον και έκφραση κοινωνικής χειραφέτησης.
Το βέβαιο είναι πως στην καινοτομία αυτή της μετάβασης από τον κύλινδρο στον κώδικα έπαιξε σημαντικό ρόλο η διάδοση του Χριστιανισμού. Η Βίβλος ήταν σε ευρεία χρήση στις διάφορες εκκλησίες και ανάμεσα στους πιστούς, όχι σε μορφή κυλίνδρων από πάπυρο (που επιπλέον ήταν φορείς και των "ειδωλολατρικών" συγγραμμάτων), αλλά σε περγαμηνούς κώδικες. Έτσι μπορούσε να διαβάζεται με μεγαλύτερη ευκολία το κείμενο και δεν χρειαζόταν να ξετυλίξει κανείς πολλά μέτρα παπύρου για να βρει ένα χωρίο. Αυτό ήταν άλλωστε ένα από τα μεγάλα προβλήματα του κυλίνδρου: ο έλεγχος των παραπομπών ήταν δύσκολος, καθώς σε πολλές περιπτώσεις έπρεπε να ξετυλιχτεί ολόκληρος ο κύλινδρος, ενώ η συνεχής χρήση του έφθειρε το υλικό. Εύκολα κατανοεί κανείς για ποιον λόγο οι συγγραφείς συνήθιζαν να αντλούν τα μετρικά ή γραμματικά παραδείγματά τους από τους πρώτους μόνο στίχους των συγγραφέων της κλασικής γραμματείας.
Ο κώδικας, αντίθετα, πιο εύκολος στην ανάγνωση, δεν απασχολούσε και τα δύο χέρια για να ξετυλιχθεί, ενώ μπορούσε να τοποθετηθεί πάνω σε αναλόγιο ώστε να μην κρατιέται με τα χέρια. Είχε μεγαλύτερη αντοχή και διάρκεια από τον κύλινδρο (που, όπως ελέχθη, καταστρεφόταν ευκολότερα με το συνεχές ξετύλιγμα και τύλιγμα), επέτρεπε τη χρήση ενός στερεού δεσίματος που τον προστάτευε και προσφερόταν καλύτερα για διακόσμηση με μικρογραφίες ή κοσμήματα. Επιπλέον, κάθε φύλλο μπορούσε να γραφτεί και στις δύο πλευρές, με σημαντική οικονομία υλικών γραφής και χώρου για τη φύλαξή του, ενώ μπορούσε να ξεπλυθεί και να ξαναγραφτεί.
Για δύο περίπου αιώνες, ο πάπυρος και η περγαμηνή είχαν τη μορφή είτε του κυλίνδρου είτε του κώδικα και μόνο από τα τέλη του 4ου αιώνα και μετά επικράτησε κατά τρόπο οριστικό η περγαμηνή διπλωμένη σε τεύχη.
Το πέρασμα από τον κύλινδρο στον κώδικα είχε ως συνέπεια ολόκληρη η αρχαία λογοτεχνία να μεταφερθεί σταδιακά από τους κυλίνδρους σε κώδικες, γεγονός που απετέλεσε την πρώτη κρίσιμη δοκιμασία της κλασικής λογοτεχνίας. Η διαδικασία αυτή στάθηκε αιτία να χαθούν αρκετά κείμενα, είναι όμως δύσκολο να υπολογιστούν ή να εντοπιστούν οι απώλειες αυτές. Πολλές φορές, αν συνέβαινε να μην είναι πρόχειροι μερικοί από τους κυλίνδρους που αποτελούσαν το πολύτομο έργο κάποιου συγγραφέα, ήταν ενδεχόμενο οι τόμοι που έλειπαν να μη βρεθούν ποτέ και έτσι το έργο του συγγραφέα να μείνει για πάντα λειψό.
Η κατασκευή του κώδικα.
Η μορφή του κώδικα είχε δύο βασικούς τύπους: 
Μετά τη συγκρότηση των τευχών, ακολουθούσε η χαράκωση της περγαμηνής με τη δημιουργία κάθετων και οριζόντιων γραμμών, που καθόριζαν το χώρο της κάθε στήλης κειμένου και των περιθωρίων, δηλ. την ακριβή επιφάνεια μέσα στην οποία ο αντιγραφέας έπρεπε να περιορίσει τη γραφή, τα σχόλια και τους τίτλους. Στους περισσότερους κώδικες κάθε φύλλο περιελάμβανε μία ή δύο στήλες κειμένου και, κατ' εξαίρεση, τρεις ή τέσσερις.
Το γράψιμο του κώδικα κανονικά γινόταν πριν από τη βιβλιοδεσία. Ο γραφέας, προτού ξεκινήσει την εργασία του, έπρεπε να υπολογίσει με βάση το κείμενο τη γραφική του ύλη και να τη διατάξει κατά τεύχη. Ο αριθμός των φύλλων ανά τεύχος έπρεπε να καθορίζεται από πριν, διότι μετά το ξεκίνημα του γραψίματος ήταν πλέον αδύνατον να μεταβληθεί ο αριθμός των σελίδων. 
Συχνά στους κώδικες βρίσκουμε αρίθμηση των σελίδων, συνήθως στο μέσον του άνω άκρου της σελίδας. Αρχικά πιστευόταν ότι η αρίθμηση αυτή γινόταν για τον προσανατολισμό του γραφέα. Η έρευνα όμως έδειξε ότι σε πολλές περιπτώσεις η σελιδαρίθμηση έγινε μετά το δέσιμο του κώδικα, το οποίο σημαίνει ότι ο κύριος σκοπός της ήταν η διευκόλυνση του αναγνώστη, ώστε να βρίσκει γρηγορότερα και ευκολότερα κάποιο χωρίο του κειμένου.
Αντίθετα προς τους παπύρινους κυλίνδρους που εξωτερικά ήταν απροστάτευτοι, ο κώδικας είχε στερεό κάλυμμα. Η εύρεση δεκατριών παπύρινων κωδίκων του 4ου αιώνα με κείμενα Γνωστικών, που βρέθηκαν το 1945/1946 κοντά στο Nag Hammadi (Ναγκ Χαμαντί) στην Αίγυπτο, πλούτισαν τις γνώσεις των ειδικών για τα περικαλύμματα των κωδίκων. Στην απλούστερη μορφή τους ακολουθούσαν ένα σχήμα από δύο λεπτές ορθογώνιες ξύλινες πλάκες, οι οποίες συγκρατούνταν με ένα επικολλημένο δερμάτινο λουρί, που σχημάτιζε τη ράχη του βιβλίου. Οι πλάκες αυτές, επενδεδυμένες με δέρμα, συχνά έφεραν κοσμήματα και παραστάσεις.
Το μέγεθος του κώδικα, για όσο διάστημα το υλικό γραφής ήταν η περγαμηνή, ποίκιλλε, καθώς το δέρμα του ζώου μπορούσε να είναι σε διάφορα μεγέθη και από αυτό έκοβαν τα μεμονωμένα φύλλα και σχημάτιζαν τα τεύχη στο μέγεθος που ήθελαν. Δίπλα σε κώδικες με μεσαίο ή μεγάλο σχήμα υπάρχουν ακόμη και μικροσκοπικοί, όπως ο κώδικας του "Μάνεντα" ("Manicodex") του Πανεπιστημίου της Κολωνίας (4ος- 6ος αι.) με διαστάσεις 4,5 x 3,8 εκ. που περιγράφει τη ζωή του Πέρση ιδρυτή της θρησκείας του μανιχαϊσμού, Μάνη. Ο Αλεξανδρινός Κώδικας ("Codex Alexandrinus"), μια Βίβλος του 5ου αι., που αρχικά περιείχε τουλάχιστον 1640 σελίδες, έχει σελίδες διαστάσεων 26,4 Χ 31,6 εκ., ενώ του Σιναϊτικού κώδικα ("Codex Sinaiticus") έχουν διαστάσεις 35 Χ 40 εκ.
Όταν η διάδοση του χαρτιού ως γραφικής ύλης άρχισε να επικρατεί, οι διαστάσεις έγιναν πιο συγκεκριμένες. Το μεγαλύτερο σε μέγεθος φύλλο, που το έλεγαν "αυτοκρατορικό", είχε διαστάσεις 70 x 50 εκατοστά. Τα φύλλα που προορίζονταν να χρησιμοποιηθούν σε βιβλία είχαν συνήθως διαστάσεις 56 x 44 εκατοστά. Ανάλογα με το δίπλωμα του φύλλου, προέκυπταν βιβλία με τις παρακάτω διαστάσεις:
Μετά την τελειοποίηση των μηχανημάτων χαρτοποιίας, οι διαστάσεις αυτές έπαψαν να είναι σταθερές και ίσχυαν μόνο κατά προσέγγιση. Παρ' όλα αυτά, ως τα τέλη του 19ου αιώνα για την περιγραφή του μεγέθους των χειρογράφων χρησιμοποιούσαν στους καταλόγους τις παραπάνω εκφράσεις ("in folio", "in quarto" κ.λπ.) αν το μέγεθος του κώδικα πλησίαζε τα παραπάνω μεγέθη.
Όσον αφορά στην εικονογράφηση των κωδίκων, παρατηρούμε διαφορετική αντιμετώπιση ανάμεσα στα λογοτεχνικά κείμενα και στα φυσιογνωστικά, μαθηματικά και τεχνολογικά έργα. Ανάμεσα στα διασωθέντα χειρόγραφα, ο αριθμός των εικονογραφημένων δειγμάτων της καλλιτεχνικής γραμματείας είναι πολύ μικρός και πρέπει να αποτελούσαν μάλλον εξαίρεση. Στις εξαιρέσεις αυτές ανήκουν και οι πολυτελείς κώδικες που τοποθετούνται χρονικά στο τέλος της Αρχαιότητας. Προφανώς, σε ένα τέτοιο κείμενο δινόταν προτεραιότητα στη φαντασία του αναγνώστη, που ήταν και είναι απαραίτητη, εντελώς διαφορετικά από ό,τι συμβαίνει σε έργα επιστημονικού χαρακτήρα, που σε πολλές περιπτώσεις χρειάζονται τις εικονογραφίες για την καλύτερη κατανόηση του περιεχομένου.

</doc>
<doc id="40534" url="https://el.wikipedia.org/wiki?curid=40534" title="Κουζίνα (χώρος)">
Κουζίνα (χώρος)

"* Αυτό το λήμμα αναφέρεται στο χώρο της κουζίνας. Για τη τέχνη της ετοιμασίας και μαγειρικής των τροφών δείτε Κουζίνα. Για άλλες χρήσεις, δείτε Κουζίνα (αποσαφήνιση)."
Η κουζίνα είναι ένας χώρος όπου προετοιμάζονται και μαγειρεύονται τα φαγητά. Έχει την προέλευσή της στην οικιακή εστία. Η εξέλιξη της κουζίνας έχει συνδεθεί με την ανάπτυξη της μαγειρικής και της τεχνολογίας. Μέχρι τον 18ο αιώνα, η ανοικτή εστία ήταν ο μόνος τρόπος μαγειρέματος. Αν και η κουζίνα είναι χώρος μαγειρικής, μπορεί να είναι και το κέντρο άλλων δραστηριοτήτων, όπως το πλύσιμο των ρούχων. Μερικές φορές, είναι επίσης το καθιστικό ή η τραπεζαρία του σπιτιού. Η επίπλωση είναι συνήθως εντοιχισμένη κουζίνα.
Ανοιχτή κουζίνα.
Στις αρχές του 1980, η εξέλιξη της τεχνολογίας του απορροφητήρα επέτρεψε την ανοιχτή κουζίνα, ενσωματωμένη λίγο πολύ στο σαλόνι χωρίς να προκαλεί οσμή σε ολόκληρο το διαμέρισμα ή το σπίτι. Πριν από αυτήν την εξέλιξη, μόνο σε μερικές πειραματικές καταστάσεις, συνήθως σε νεόκτιστα σπίτια ανώτερης μεσαίας τάξης, είχαν ανοιχτές κουζίνες. Παραδείγματα είναι οι Frank Lloyd Wright's House Willey (1934) και House Jacobs (1936). Και οι δύο είχαν ανοιχτές κουζίνες, με ψηλά ταβάνια (μέχρι την οροφή) και ο εξαερισμός γινόταν από φεγγίτες. Ο απορροφητήρας κατέστησε δυνατή την κατασκευή ανοιχτών κουζινών και στα διαμερίσματα, όπου δεν είναι εφικτές οι πολύ ψηλές οροφές ή οι φεγγίτες.
Άλλοι τύποι κουζίνας.
Το εστιατόριο και την καντίνα από τα ξενοδοχεία και τα νοσοκομεία, εκπαιδευτικός και εργασίας χορών, στρατώνες, και άλλοι παρόμοιοι χοροί υπόκεινται σε δημόσια νόμους.
Αρχαία Ελλάδα.
Τα σπίτια στην αρχαία Ελλάδα ήταν συνήθως του τύπου αίθριο: τα δωμάτια ήταν γύρω από ένα κεντρικό προαύλιο. Σε πολλά το ανοικτό αίθριο χρησίμευε και ως κουζίνα. Τα σπίτια των πλούσιων είχαν την κουζίνα ως ξεχωριστό δωμάτιο, συνήθως δίπλα σε ένα λουτρό (έτσι ώστε και τα δύο δωμάτια να μπορούν να θερμανθούν από την φωτιά της κουζίνας). Σε τέτοια σπίτια, υπήρχε συχνά ένας ξεχωριστός μικρός χώρος αποθήκευσης στο πίσω μέρος της κουζίνας που χρησιμοποιούνταν για την αποθήκευση των εργαλείων και των τροφίμων της κουζίνας.Επίσης το συχνότερο μέρος επικοινωνίας ήταν εκεί εφόσον ήταν ένα μέρος συγκέντρωσης όλης της οικογένειας.
Ρωμαϊκή Αυτοκρατορία.
Στη ρωμαϊκή αυτοκρατορία, ο κοινός λαός στις πόλεις δεν είχε συχνά καμία δική του κουζίνα. Μαγείρευαν στις μεγάλες δημόσιες κουζίνες. Μερικοί είχαν μικρές κινητές σόμπες χαλκού.
Οι πλούσιοι Ρωμαίοι είχαν σχετικά καλά εξοπλισμένες κουζίνες. Στη ρωμαϊκή βίλα, η κουζίνα ενσωματώθηκε στο κύριο κτήριο ως ξεχωριστό δωμάτιο. Η εστία ήταν κοντα στο πάτωμα, έτσι ώστε κάποιος έπρεπε να γονατίσει στο μάγειρα. Δεν υπήρχε καπνοδόχος.
Μεσαίωνας.
Τα μεσαιωνικά ευρωπαϊκά σπίτια είχαν μια ανοικτή εστία κάτω από το υψηλότερο σημείο του κτηρίου. Η «κουζίνα» βρισκόταν μεταξύ της εισόδου και της εστίας. Αντί για καπνοδόχο, αυτά τα κτήρια είχαν μια τρύπα στη στέγη μέσω της οποίας ο καπνός μπορούσε να φύγει. Εκτός από το μαγείρεμα, ήταν επίσης μια πηγή θερμότητας. Στα ιαπωνικά σπίτια, η κουζίνα άρχισε να γίνεται ένα ξεχωριστό δωμάτιο μέσα στο κύριο κτήριο εκείνη την περίοδο.

</doc>
<doc id="40537" url="https://el.wikipedia.org/wiki?curid=40537" title="Κουζίνα (δωμάτιο)">
Κουζίνα (δωμάτιο)



</doc>
<doc id="40540" url="https://el.wikipedia.org/wiki?curid=40540" title="Κουζίνα (αποσαφήνιση)">
Κουζίνα (αποσαφήνιση)

Η λέξη κουζίνα μπορεί να αναφέρεται:

</doc>
<doc id="40541" url="https://el.wikipedia.org/wiki?curid=40541" title="Πληθοπορισμός">
Πληθοπορισμός

Crowdsourcing ή πληθοπορισμός είναι η πράξη της εξωτερικής ανάθεσης καθηκόντων, που παραδοσιακά εκτελούνταν από υπάλληλο ή εργολάβο, σε μια μεγάλη ομάδα εθελοντών ή μία κοινότητα, μέσω ανοικτής πρόσκλησης.
Οι Estellés-Arolas και González Ladrón-de- Guevara έδωσαν τον εξής ορισμό για τον πληθοπορισμό:
Ο Jeff Howe, ένας από τους πρώτους που χρησιμοποίησαν τον όρο, καθόρισε πως η έννοια του crowdsourcing εξαρτάται ουσιαστικά από το γεγονός πως εφόσον πρόκειται για ανοικτή πρόσκληση σε ένα άγνωστο πλήθος ατόμων, συγκεντρώνει αυτούς που είναι οι πιο ικανοί για να αναλάβουν καθήκοντα, να λύσουν πολύπλοκα προβλήματα και να συνεισφέρουν με τις πλέον σχετικές και φρέσκες ιδέες.
Για παράδειγμα, το κοινό μπορεί να προσκληθεί να αναπτύξει μια νέα τεχνολογία, να αναλάβει μια εργασία σχεδίασης (γνωστό και ως συνεργατικός σχεδιασμός ή "δημοκρατικός σχεδιασμός" και "κατανεμημένος συνεργατικός σχεδιασμός", να εξειδικεύσει ή να υλοποιήσει τα βήματα ενός αλγορίθμου ("ανθρωπογενής υπολογιστική"), ή να βοηθήσει στην αποτύπωση, συστηματοποίηση ή ανάλυση δεδομένων μεγάλου μεγέθους.
Ο όρος έχει γίνει δημοφιλής στις επιχειρήσεις, συγγραφείς και δημοσιογράφους, ως μια συντόμευση της τάσης για την ανάδειξη της μαζικής συνεργασίας που προσφέρουν οι τεχνολογίες του Web 2.0, προκειμένου να επιτευχθούν συγκεκριμένοι επιχειρηματικοί στόχοι. Πρόσφατα, ο πληθοπορισμός αξιοποιείται από κυβερνήσεις και μη κερδοσκοπικούς οργανισμούς για κοινωφελείς λόγους, διευρύνοντας τη συμμετοχικότητα και ενισχύοντας την κοινωνική συνοχή.
Ιστορία.
Ο όρος "crowdsourcing" προέρχεται από την ένωση των λέξεων crowd (πλήθος) και outsourcing (εξωτερική ανάθεση εργασιών) και χρησιμοποιήθηκε για πρώτη φορά από τον Jeff Howe τον Ιούνιο του 2006 στην έκδοση του "Wired" με τίτλο "The Rise of Crowdsourcing".. Ο Howe εξηγεί πως επειδή η εξέλιξη της τεχνολογίας έχει οδηγήσει σε φθηνότερες καταναλωτικές ηλεκτρονικές συσκευές, η απόσταση μεταξύ επαγγελματιών και ερασιτεχνών έχει ελαχιστοποιηθεί. Οι εταιρείες μπορούν πλέον να αξιοποιήσουν τα ταλέντα του κοινού και ο Howe σημειώνει πως «δεν πρόκειται για outsourcing; είναι crowdsourcing.» 
Μια λιγότερο εμπορική προσέγγιση δόθηκε από τον Henk van Ess το Σεπτέμβριο του 2010: “Το Crowdsourcing είναι η δρομολόγηση της επιθυμίας των ειδικών να λύσουν ένα πρόβλημα και να μοιραστούν ελεύθερα την απάντησή του με όλους”.
Τα έργα που χρησιμοποιούν τη συλλογική ευφυΐα, όπως το LazyWeb ή το ESP Game του Luis von Ahn, προηγούνται του όρου crowdsourcing για πάρα πολλά χρόνια. Πρόσφατα, το Διαδίκτυο χρησιμοποιείται για τη δημοσίευση και διαχείριση έργων crowdsourcing.
Επισκόπηση.
Ο πληθοπορισμός είναι ένα μοντέλο κατανεμημένης επίλυσης προβλημάτων και λειτουργίας. Με την τυπική έννοια του όρου, τα προβλήματα δημοσιεύονται σε ένα άγνωστο πλήθος χρηστών, μέσω μιας ανοικτής πρόσκλησης για την παροχή λύσεων. Οι χρήστες - οι οποίοι αναφέρονται και ως το πλήθος, δηλαδή crowd - σχηματίζουν κοινότητες στο Διαδίκτυο και υποβάλουν λύσεις. Το πλήθος αξιολογεί επίσης τις λύσεις, επιλέγοντας τις καλύτερες. Αυτές οι λύσεις επιλέγονται από την αρχική οντότητα που έθεσε το πρόβλημα, ενώ τα φυσικά πρόσωπα που της πρότειναν, ανταμείβονται κάποιες φορές. Σε ορισμένες περιπτώσεις, αυτή η εργασία ανταμείβεται είτε χρηματικά, είτε με βραβεία, είτε με αναγνώριση. Σε κάποιες άλλες περιπτώσεις, η ανταμοιβή είναι απλά η φήμη, είτε η διανοητική ικανοποίηση. Ο πληθοπορισμός μπορεί να παράγει λύσεις από ερασιτέχνες ή εθελοντές που δουλεύουν στον ελεύθερο χρόνο τους, ή από ειδικούς και μικρές επιχειρήσεις που είναι άγνωστες στο διοργανωτή. Ο Jeff Howe έχει διακρίνει τέσσερις τύπους στρατηγικών για crowdsourcing:
Τα πλεονεκτήματα του crowdsourcing είναι τα παρακάτω:
Ο πληθοπορισμός έχει δεχθεί κριτική για διάφορους λόγους, όπως για το ότι δεν παράγει πάντα ποιοτικά αποτελέσματα, ή επειδή χρησιμοποιείται για την ανάθεση φθηνής - ή ακόμη δωρεάν - εργασίας. Όταν το Facebook ξεκίνησε το πρόγραμμα προσαρμογής του σε τοπικές γλώσσες το 2008, αντιμετώπισε και τα δύο είδη κριτικής.
Η διαφορά μεταξύ του crowdsourcing και του τυπικού outsourcing είναι πως το πρόβλημα ανατίθεται σε ένα αδιευκρίνιστο κοινό, αντί σε έναν συγκεκριμένο οργανισμό. Η διαφορά μεταξύ του πληθοπορισμού και του ανοικτού λογισμικού είναι πως η παραγωγή ανοικτού λογισμικού είναι μια συνεργατική διαδικασία που εκκινείται και αναλαμβάνεται εθελοντικά από μέλη του κοινού. Στο crowdsourcing η δραστηριότητα ξεκινά από έναν οργανισμό και η δουλειά μπορεί να αναληφθεί από ένα άτομο ή μια ομάδα.
Θεωρητικές προσεγγίσεις.
Η θεωρητική προσέγγιση Crowd Capital εξηγεί πώς και γιατί οι οργανισμοί εμπλέκουν το πλήθος μέσω των ΤΠΕ για να παράγουν ετερογενείς πληροφορίες. Η προσέγγιση Crowd Capital επίσης γενικεύει τις δυναμικές αρκετών σημαντικών ερευνητικών περιοχών που δίνουν έμφαση σε IT-mediated Crowds including; Crowdsourcing, Citizen Science, Prediction Markets, Open Innovation platforms, Crowdfunding και Wikis.
Χτίζοντας στις εργασίες του Friedrich Hayek, η προσέγγιση Crowd Capital προσεγγίζει  την κατανεμημένη γνώση ως μια προηγούμενη κατασκευή της έννοιας που αντιπροσωπεύει πλέον τους πόρους που μπορεί να συγκεντρωθούν από το πλήθος. Τα πλήθη εμπλέκονται και ενεργοποιούνται συνήθως μέσα από την ικανότητα ενός οργανισμού να τα κινητοποιήσει (Crowd Capability).
Η νέα εννοιολόγηση περιλαμβάνει τρεις διαστάσεις: τη δομή, το περιεχόμενο και τη διαδικασία, ως ένα σύνολο που αναπαριστά τα συστατικά ενεργοποίησης του πλήθους. Η προσέγγιση Crowd Capital είναι το αποτέλεσμα της συγκεκριμένης σύλληψης και αναπαριστά τους δυνητικούς πόρους που παράγονται όταν ένας οργανισμός εμπλέκει πλήθη μέσα από την Ικανότητα Κινητοποίησης Πλήθους (Crowd Capability).
Η προσέγγιση Crowd Capital είναι πάντα μια διαδικασία που διαμεσολαβείται από απο τις ΤΠΕ και χωρίς αυτές δεν είναι δυνατόν να ενεργοποιηθεί. Κατά συνέπεια, η ενεργοποίηση του πλήθους δεν μπορεί να ενεργοποιήσει Κεφάλαιο Πλήθους (Crowd Capital).
Ικανότητα Κινητοποίησης Πλήθους
Η Ικανότητα Κινητοποίησης Πλήθους (Crowd Capability) περιέχει τρεις διαστάσεις: τη δομή, το περιεχόμενο και τη διαδικασία, ως ένα σύνολο που αναπαριστά τα συστατικά ενεργοποίησης του πλήθους. Η δομή αναπαριστά τις ΤΠΕ που χρησιμοποιούνται για να ενεργοποιήσουν ένα πλήθος. Το περιεχόμενο αναπαριστά τον τύπο της εισροής που επιδιώκεται από ένα πλήθος, ενώ η διάσταση της διαδικασίας αποτυπώνει την οργάνωση που αξιοποιείται.  Οι τρεις διαστάσεις πρέπει να εφαρμοστούν ταυτόχρονα από έναν οργανισμό προκειμένου να κινητοποιηθούν ετερογενείς πόροι από κατανεμημένη γνώση.
Υποδομές ΤΠΕ 
Η προσέγγιση Crowd Capital αναγνωρίζει μια διάκριση στη διάσταση της δομής, η οποία μπορεί να πάρει δυο μορφές: Τμηματοποιημένη ή Συνεργατική Δομή (Episodic or Collaborative). Οι Τμηματοποιημένες δομές αναφέρονται σε διαδικασίες όπου οι συμμετέχοντες δεν αλληλεπιδρούν μέσω μιας συγκεκριμένης διαδικασίας ήη δομής ΤΠΕ. Στις συνεργατικές δομές αντίθετα, οι συμμετέχοντες αλληλεπιδρούν μέσω σχετικών δομών. Παραδείγματα Τμηματοποιημένων δομών είναι οι εφαρμογές reCAPTCHA και Foldit, ενώ το Enterprise wikis και η χρήση των κοινωνικών μέσων δικτύωσης αποτελούν Συνεργατικές δομές.
Ιστορικά Παραδείγματα.
Παρότι η έννοια του πληθοπορισμού έγινε γνωστή για σχετικές διαδικασίες μέσω διαδικτύου, υπάρχουν πολλές προσπάθειες που αναδρομικά θα μπορούσαν να χαρακτηριστούν ώς τέτοιες.   
The Oxford English Dictionary
To "Oxford English Dictionary" ("OED") αποτυπώνει ένα από τα πιο παλιά παραδείγματα πληθοπορισμού. Στα μέσα του 19ου αιώνα, μια ανοικτή πρόσκληση προς εθελοντές δημοσιοποιήθηκε, με σκοπό τη συγκέντρωση όλων των λέξεων στην Αγγλική γλώσσα με συνοδεία παραδείγματων χρήσης.[24] Συνολικά, συγκεντρώθηκαν πάνω από έξι εκατομμύρια στοιχεία σε μια περίοδο διάρκειας 70 ετών. Η δημιουργία του OED περιγράφεται στο"The Surgeon of Crowthorne" (το οποίο δημοιεύθηκε στις ΗΠΑ με τον τίτλο "The Professor and the Madman"""), από τον Simon Winchester.
Παραδείγματα.
Σήμερα, ο πληθοπορισμός έχει μεταφερθεί σε επίπεδο διαδικτύου. Το διαδίκτυο προσφέρει περισσότερες δυνατότητες ανάπτυξης του πληθοπορισμού καθότι τα άτομα είναι περισσότερο πρόθυμα να συμβάλλουν σε διαδικτυακά projects.
Σύγχρονα παραδείγματα πληθοπορισμού
Υπάρχουν ορισμένες κατηγορίες που έχουν κατά καιρούς χρησιμοποιηθεί αποτελεσματικά στον εμπορικό κόσμο. Κάποιες από τις διαδικτυακές προσπάθειες περιλαμβάνουν: crowdvoting, crowdfunding, microwork, creative crowdsourcing, Crowdsource Workforce Management και inducement prize contests. Παρότι εντοπίζονται κι άλλες μορφές, αυτές αποτελούν ορισμένες από τις πιο χαρακτηριστικές κατηγορίες μέσα από τις οποίες το πλήθος επιτελεί δραστηριότητες. 
Το Amazon Mechanical Turk είναι μία διαδικτυακή αγορά η οποία δίνει την ευκαιρία σε προγραμματιστές να συντονίσουν την ανθρώπινη ευφυΐα ώστε να λύσουν προβλήματα τα οποία δεν μπορούν να λυθούν από υπολογιστή.
Το «2009 DARPA Network challenge» ήταν ένας διαγωνισμός που έγινε στις ΗΠΑ. Ο διαγωνισμός χορηγήθηκε από το Defense Advanced Research Projects Agency (DARPA). Οι ομάδες που συμμετείχαν στο διαγωνισμό έπρεπε να εντοπίσουν 10 κόκκινα μετεωρολογικά μπαλόνια τα οποία τοποθετήθηκαν σε 10 σημεία στις ΗΠΑ. Οι ομάδες χρησιμοποίησαν τα κοινωνικά δίκτυα για να εντοπίσουν τα μπαλόνια.
Το Johnny Cash Project είναι ένα συλλογικό έργο τέχνης. Οποιοσδήποτε μπορεί να λάβει μέρος σχεδιάζοντας ένα πλαίσιο από ένα video clip του Johnny Cash.
Σύγχρονες μέθοδοι
Στις μέρες μας, ο πληθοπορισμός έχει μεταφερθεί κυρίως σε δραστηριότητες μέσω διαδικτύου (Internet). Το Internet αποτελεί μια καλή δίοδο για τον πληθοπορισμό, δεδομένουν ότι τα άτομα φαίνεται να αισθάνονται καλύτερα στο να συμμετέχουν σε web-based projects. Σε μια διαδικτυακή ατμόσφαιρα, περισσότερη προσοχή δίνεται συνήθως στις ανάγκες της προσπάθειας, παρά στην επικοινωνία με τους υπόλοιπους συμμετέχοντες.
Ο πληθοπορισμός μπορεί να λάβει μια ρητή ή άρρητη μορφή. Αυτό που ρητά ορίζεται ως πληθοπορισμός (explicit crowdsourcing) επιτρέπει στους χρήστες να εργαστούν από κοινού με σκοπό να αξιολογήσουν, να διαμοιραστούν και να χτίσουν διαφορετικά εργασίες, ενώ οι έμμεσες μορφές πληθοπορισμού (implicit crowdsourcing) αφορούν σε περιπτώσεις όπου οι χρήστες λύνουν ένα πρόβλημα ως παράπλευρη δραστηριότητα μιας κάποιας άλλης προσπάθειας. 
Μέσω της ρητής μορφής του πληθοπορισμού, οι χρήστες αξιολογούν ή μοιράζονται αντικείμενα. Οι χρήστες μπορούν επίσης να διαμορφώσουν αντικείμενα προωθώντας πληροφορία και διορθώνοντας διαθέσιμες εργασίες άλλων.
Οι έμμεσες μορφές πληθοπορισμού μπορούν να πάρουν δυο διαστάσεις: οι απομονωμένες (standalone) και οι περισσότερο συνεργατικές (piggyback) που αξιοποιούν διαθέσιμη πληροφορία.
Στο βιβλιο του (2013), "Crowdsourcing", ο Daren C. Brabham αποτυπώνει μια τυπολογία για τις μορφές πληθοπορισμού:
Άλλα παραδείγματα
Υπάρχουν κάποιες κοινές κατηγορίες του πληθοπορισμού που μπορεί να χρησιμοποιηθούν αποτελεσματικά στην εμπορική και οικονομική δραστηριότητα. Μερικές από αυτές αφορούν σε web-based προσπάθειες πληθοπορισμού και περιλαμβάνουν τα: crowdvoting, crowdfunding, δημιουργικό crowdsourcing, διαχείριση ανθρώπινου δυναμικού (Crowdsource Workforce Management) κ.α. Παρά το γεγονός ότι τα παραδείγματα αυτά δεν μπορούν να εξαντλήσουν όλες τις χαρακτηριστικές περιπτώσεις, είναι ενδεικτικές κατηγορίες των μεθόδων που μπορούν να επιστρατευθούν για να υλοποιηθούν σήμερα δράσεις πληθοπορισμού. 
Ψηφοφορία από το πλήθος (Crowdvoting)
Η ψηφοφορία από το πλήθος λαμβάνει χώρα όταν μια ιστοσελίδα συγκεντρώνει τις απόψεις και την κρίση μια μεγάλη ομάδα για ένα συγκεκριμένο θέμα. Η Αγορά Iowa Electronic είναι μια προνοητική αγορά που συγκεντρώνει απόψεις από το πλήθος για την πολιτική και προσπαθεί να εξασφαλίσει ακρίβεια, έχοντας συμμετέχοντες που διατίθενται να αγοράσουν και να πωλήσουν συμβόλαια που βασίζονται σε πολιτικά αποτελέσματα.
Μερικά από τα πιο γνωστά παραδείγματα που έχουν κάνει χρήση των κοινωνικών μέσων μαζικής ενημέρωσης: Domino's Pizza, Coca Cola, Heineken και Sam Adams έχουν αναπτύξει με αυτό τον τρόπο μια νέα πίτσα, το σχεδιασμό ενός νέου μπουκαλιού, μια μπύρα και ένα τραγούδι, αντίστοιχα. Παρομοίως, το Threadless.com επιλέγει τα T-shirts που πωλεί μέσα από την συμμετοχή των χρηστών και την συνεισφορά σχεδίων καθώς και την ψηφοφορία για τα σχέδια που τους αρέσουν, και τα οποία σχέδια στη συνέχεια εκτυπώνονται και είναι διαθέσιμα για αγορά.
Το California Report Card (CRC), είναι ένα πρόγραμμα που ξεκίνησε από κοινού, τον Ιανουάριο του 2014, με το Center for Information Technology Research in the Interest of Society και τον Κυβερνήτη Gavin Newsom, είναι ένα παράδειγμα της σύγχρονης ψήφου από το πλήθος. Οι συμμετέχοντες έχουν πρόσβαση στο CRC on line, όπου είναι δυνατή η ψηφοφορία επί έξι επίκαιρων θεμάτων. Μέσα από ανάλυση σε κύριες συνιστώσες (principal component analysis), οι χρήστες στη συνέχεια τοποθετούνται σε ένα online "καφέ" στο οποίο μπορούν να παρουσιάσουν τις δικές τους πολιτικές απόψεις και να βαθμολογήσουν τις προτάσεις ποιότητας των άλλων συμμετεχόντων. Το σύστημα αυτό στοχεύει να εμπλέξει αποτελεσματικά το μεγαλύτερο κοινό σε σχετικές πολιτικές συζητήσεις και να τονίσει τα συγκεκριμένα θέματα με τα οποία Καλιφορνέζοι είναι πιο εξοικειωμένοι.
Δημιουργικός πληθοπορισμός (Crowdsourcing creative work)
Ο δημιουργικός πληθοπορισμός εκτείνεται από θέματα δημιουργικών έργων, όπως γραφιστική, αρχιτεκτονική, έως και σχεδιασμό ενδυμάτων, συγγραφή γραφή κ.α.
Πληθοπορισμός σχετικά με τη συλλογή δεδομένων για τη γλώσσα (Crowdsourcing language-related data collection)
Η έννοια του πληθοπορισμού έχει επίσης χρησιμοποιηθεί για τη συλλογή δεδομένων σχετικά με τη γλώσσα. Για εργασίες δημιουργίας λεξικού, χρησιμοποιήθηκε πάνω από εκατό χρόνια πριν, από τους συντάκτες του αγγλικού λεξικού Oxford English Dictionary, χρησιμοποιώντας χαρτί και τα ταχυδρομικά τέλη. Πολύ αργότερα, ένα κάλεσμα για τη συλλογή παραδειγμάτων παροιμιών σε ένα συγκεκριμένο θέμα (θρησκευτικό πλουραλισμό) τυπώθηκε σε ένα περιοδικό. Σήμερα, ο πληθοπορισμός έχει την εγγενή σύνδεση του με ζητήματα διαδικτύου (web-based) και συνεπώς η συλλογή των δεδομένων διεξάγεται στο διαδίκτυο με μεθόδους συμμετοχής του πλήθους. Επί του παρόντος, υπάρχει μια σειρά από εγχειρήματα δημιουργίας λεξικών που διεξάγονται στο διαδίκτυο, ιδιαίτερα για τις γλώσσες που δεν είναι ιδιαίτερα ακαδημαϊκά τεκμηριωμένες, όπως για την Oromo language. Ειδικά προγράμματα λογισμικού έχουν μάλιστα αναπτυχθεί για λεξικά που δημιουργούνται με πληθοπορισμό, όπως το WeSay. Μια ελαφρώς διαφορετική μορφή του πληθοπορισμού για τα δεδομένα γλώσσας υπήρξε η ηλεκτρονική δημιουργία της επιστημονικής και μαθηματικής ορολογίας για την αμερικανική νοηματική γλώσσα (American Sign Language). Παροιμία συλλογή επίσης υλοποιείται μέσω πληθοπορισμού στο διαδίκτυο για την γλώσσα (Pashto language) του Αφγανιστάν και Πακιστάν. Ο πληθοπορισμός έχει χρησιμοποιηθεί εκτεταμένα για να συλλέγουν υψηλής ποιότητας δεδομένα για τη δημιουργία αυτόματων συστημάτων στην επεξεργασία φυσικής γλώσσας (π.χ. named entity recognition, entity linking).
Διερεύνηση από το πλήθος (Crowdsearching)
Η νεοφυής επιχείρηση crowdfynd, με έδρα το Σικάγο, χρησιμοποιεί μια έκδοση του πληθοπορισμού που μπορεί καλύτερα να ονομαστεί ως διερεύνηση από το πλήθος (crowdsearching), η οποία δεν περιλαμβάνει υποχρέωση πληρωμής για τη συμμετοχή του πλήθους στην αναζήτηση. Η πλατφόρμα της επιχείρησης, μέσω της αναγνώρισης γεωγραφικής θέσης, χτίζει μια εικονική αναζήτηση σε smartphone και χρήστες του διαδικτύου, με σκοπό την αναζήτηση ενός χαμένου αντικειμένου, κατοικίδιου ζώου ή προσώπου, καθώς και την επιστροφή ενός στοιχείου που εντοπίστηκε, κατοικίδιων ζώων ή περιουσιακού στοιχείου.
Χρηματοδότηση από το πλήθος (Crowdfunding)
Η χρηματοδότηση από το πλήθος είναι μια διαδικασία για τη χρηματοδότηση έργων και εγχειρημάτων, μέσα από ένα πλήθος μεμονωμένων ατόμων που συνεισφέρουν ένα μικρό ποσό, προκειμένου να επιτευχθεί ένας συγκεκριμένος οικονομικός στόχος. Η διαδικασία επιτελείται συνήθως μέσω του Διαδικτύου. Υπάρχουν δύο βασικά μοντέλα χρηματοδότησης από το πλήθος. Το πιο διαδεδομένο μοντέλο είναι αυτό που βασίζεται στις ανταμοιβές (reward-based). Σε αυτήν την περίπτωση, οι συμμετέχοντες μπορούν να προ-αγοράσουν τα προϊόντα, να αγοράσουν εμπειρίες ή απλά να δωρίσουν. Ενώ η χρηματοδότηση αυτή μπορεί σε ορισμένες περιπτώσεις να βοηθήσει τις δραστηριότητες μιας επιχείρησης, οι χρηματοδότες δεν επιτρέπεται να επενδύουν και να γίνουν μέτοχοι μέσω του μοντέλου που βασίζεται σε ανταμοιβές.
Τα άτομα, οι επιχειρήσεις, και οι επιχειρηματίες μπορούν να παρουσιάσουν τις επιχειρήσεις και τα εγχειρήματα τους σε ολόκληρο τον κόσμο δημιουργώντας ένα προφίλ, που συνήθως περιλαμβάνει ένα σύντομο βίντεο, εισάγοντας το έργο τους, μια λίστα με τα οφέλη ανά κατηγορία συνδρομής, και αναπαραστάσεις μέσα από εικόνες. Οι χρηματοδότες κάνουν οικονομική συμβολή για πολλούς λόγους:
Ενδεικτικοί δικτυακοί τόποι χρηματοδότησης από το πλήθος:
Πληθοπορισμός εν κινήσει (Mobile Crowdsourcing)
Ο πληθοπορισμός εν κινήσει περιλαμβάνει δραστηριότητες που λαμβάνουν χώρα σε επίπεδο smartphones ή πλατφόρμες (mobile platforms) που συχνά χαρακτηρίζονται από τεχνολογίες GPS. Το γεγονός αυτό επιτρέπει συλλογή πληροφοριών σε πραγματικό χρόνο (real-time data gathering) και αυτό προσφέρει στα εγχειρήματα περισσότερη δημοσιότητα και στο πλήθος μεγαλύτερη πρόσβαση σε αυτά. Παρολαυτά, ο πληθοπορισμός εν κινήσει μπορεί να οδηγήσει σε ζητήματα αστικής ασφάλειας και ιδιωτικότητας. Μερικά παραδείγματα του μοντέλου είναι τα TaskRabbit, Gigwalk και Uber.
Πληθοπορισμός σε θέματα Πολιτικών (Policy Crowdsourcing) 
Σήμερα, πραγματοποιείται εκτεταμένη έρευνα που εστιάζει στη χρήση της πληροφορικής με τη μεσολάβηση του πλήθους για τους σκοπούς της πολιτικής, συμπεριλαμβανομένης της αξιοποίησης τέτοιων μεθόδων για Εικονικές Αγορές Εργασίας (Virtual Labor Markets), υπό το πρίσμα της αξιολόγησης πολιτικών. Επιπλέον, το πρώτο συνέδριο που εστιάζει στο θέμα πραγματοποιήθηκε στο Πανεπιστήμιο της Οξφόρδης, υπό την αιγίδα του Oxford Internet Institute το 2014.
Ένα παράδειγμα της χρήσης του πληθοπορισμού σε θέματα πολιτικής είναι μια μελέτη που πραγματοποιήθηκε στη Βόρεια Καρολίνα την περιόδο 2003-2005. Ο Steve Wing καθοδήγησε μια μελέτη σχετικά με τις επιπτώσεις στην υγεία από τη δραστηριότητα μιας μονάδας επεξεργασίας χοιρινού ("hog factory"). Αυτός και η ομάδα του αξιοποίησαν αυτόματους αισθητήρες της ποιότητας του αέρα σε 16 κοινότητες για τη μέτρηση της συγκέντρωσης του υδρόθειου και άλλων υποπροϊόντων. Επίσης, σε αυτές τις κοινότητες, οι πολίτες μπορούσαν να μετρήσουν τα δικά τους στατιστικά στοιχεία για την υγεία,  τυχόν ασθένεις, αλλαγές στη διάθεση κ.α. Οι κοινότητες υπέβαλαν τα δεδομένα και η κυβέρνηση τα έλαβε υπόψιν της και τροποποίησε αναλόγως τις κατευθυντήριες γραμμές της πολιτικής.
Κυβερνήσεις και Μη Κερδοσκοπική Χρήση.
Ο πληθοπορισμός προσφέρει επιπλέον τη δυνατότητα να αποτελέσει ένα μηχανισμό επίλυσης προβλημάτων για κυβερνήσεις και μη κερδοσκοπική χρήση. Η διαφορά σε σχέση με την αξιοποίηση του crowdsourcing για επιχειρηματικούς σκοπούς είναι πως ο αρχικός δημιουργός της διαδικασίας επίλυσης του προβλήματος (κυβέρνηση, μη κερδοσκοπικοί οργανισμοί) και οι συμμετέχοντες στη διαδικασία (πολίτες), έχουν αμοιβαία και κοινά οφέλη. Για παράδειγμα, ένα έργο πληθοπορισμού για την καταγραφή των παράνομων διαφημιστικών πινακίδων, βοηθά την κυβέρνηση να εντοπίσει το πρόβλημα άμεσα, με μικρό κόστος και να το λύσει. Κατά συνέπεια, οι πολίτες έχουν συνεισφέρει τη συλλογική εθελοντική εργασία τους και ωφελούνται οι ίδιοι βελτιώνοντας την ποιότητα ζωής τους, καθώς βοηθούν στην επίλυση του προβλήματος και στην αποφυγή των τροχαίων ατυχημάτων.
Αντίστοιχα, η εθελοντική συνεισφορά και τα εργαλεία του crowdsourcing μπορούν να προσφέρουν άμεσες λύσεις σε περιπτώσεις κρίσεων και φυσικών καταστροφών, σε παγκόσμιο επίπεδο. Στην περίπτωση του σεισμού της Αϊτής στις 12 Ιανουαρίου 2010, τα σωστικά συνεργεία άλλων χωρών, αντιμετώπισαν δύο πρακτικά και κρίσιμα προβλήματα. Αφενός δεν υπήρχε διαθέσιμο σε ψηφιακή μορφή το οδικό δίκτυο της Αϊτής, αφετέρου δεν υπήρχε τρόπος ενημέρωσης των σωστικών συνεργείων και του γενικού πληθυσμού για τις περιοχές με πόσιμο νερό, στέγη, φαγητό. Τη λύση έδωσαν εθελοντές από όλο τον κόσμο, μέσω της κοινότητας του OpenStreetMap.
Γενικότερα, η ανάπτυξη των συνεργατικών υπηρεσιών στο Διαδίκτυο, η κουλτούρα της εθελοντικής συμμετοχής, τα κοινωνικά δίκτυα και τα έργα ανοικτού περιεχομένου και δεδομένων, οδηγούν σε μια νέα συλλογική πραγματικότητα στο Διαδίκτυο. Εθελοντές, αναλαμβάνουν συλλογικά να εκτελέσουν ένα έργο ή να προσφέρουν μια υπηρεσία, μοιράζοντας μεταξύ τους την προσπάθεια και προσφέροντας ελεύθερα τα αποτελέσματά της. Δηλαδή το πλήθος μπορεί να προσφέρει τη συλλογική εμπειρία και ευφυΐα για το κοινό καλό. Αυτή η παγκόσμια δυναμική συμμετοχής και αλληλοβοήθειας, είναι ευκαιρία για να παρακαμφθούν αργοκίνητες και πολύπλοκες γραφειοκρατικές διαδικασίες ή/και να αντιμετωπιστεί η έλλειψη πόρων, ώστε να δοθούν άμεσες λύσεις σε σημαντικά προβλήματα, ενισχύοντας παράλληλα την αλληλεγγύη και την κοινωνική συνοχή.
Άλλα παραδείγματα crowdsourcing στην Ελλάδα είναι:

</doc>
<doc id="40543" url="https://el.wikipedia.org/wiki?curid=40543" title="Μαργαριτόνε">
Μαργαριτόνε

Ο Μαργαριτόνε ("Margarito di Brindisi", 1149 - 1197), ο αποκαλούμενος νέος Ποσειδώνας, ήταν ο τελευταίος μέγας ναύαρχος της Σικελίας. Ήταν επίσης ο πρώτος Παλατινός Κόμης Κεφαλληνίας και Ζακύνθου (1185-1197) και πρώτος κόμης της Μάλτας (1192-1197). Αναφέρεται επίσης ως πρίγκιπας του Τάραντο και δούκας του Δυρραχίου.
Ο ίδιος υπογράφει σε ελληνική γλώσσα ως «Μαργαρίτος Βρεντεσίνος αμιράς κόμης Μελιτήιος» (Μαργαρίτος του Μπρίντιζι, κυβερνήτης, κόμης της Μάλτας), σε λατινικά έγγραφα του 1192 και 1193.
Οικογένεια.
Καταγόταν από το Μπρίντιζι, όπως φαίνεται από το όνομά του. Αναφέρεται ότι είναι πιθανό να είχε ελληνική καταγωγή.
Παντρεύτηκε την Μαρίνα, νόθη κόρη του Γουλιέλμου Α΄ του "κακού" βασιλιά της Σικελίας (ετεροθαλή αδελφή του Γουλιέλμου Β΄ του "καλού", στην υπηρεσία του οποίου ο Μαργαριτώνης ήταν Ναύαρχος).
Γνωρίζουμε για δύο παιδιά: 
Η υπόθεση του Καρλ Χοπφ ότι ο Γουλιέλμος του Μπρίντιζι ο Χοντρός (Guglielmo da Brindisi "Il Grasso") και ο οποίος πήρε την Κομητεία του στη Μάλτα ήταν γιος του, έχει σήμερα εγκαταλειφθεί.
Μέγας Ναύαρχος του Βασιλείου της Σικελίας.
Ο Μαργαριτώνη ήταν ο τελευταίος Μέγας ammiratus ammiratorum (κυβερνήτης των κυβερνητών, δεδομένου ότι εδώ αναφερόμαστε σε στόλο, ναύαρχος των ναυάρχων) της Σικελίας και ακολούθησε τα βήματα του Γεωργίου της Αντιόχειας και του Μάϊο του Μπάρι. Ξεκίνησε σαν πειρατής και έγινε Ναύαρχος του Σικελικού στόλου την περίοδο βασιλείας του Γουλιέλμου Β΄ (1166 – 1189) και του Τανκρέδου (1189 – 1194).
Το 1185 υπήρξε συγκυβερνήτης του στόλου (μαζί με τον Τανκρέδο που τότε ήταν Δούκας του Λέτσε -αργότερα έγινε Βασιλιάς της Σικελίας-) τον οποίο έστειλε ο Βασιλιάς της Σικελίας Γουλιέλμος Β΄ εναντίον του Βυζαντίου και κυρίευσε το Δυρράχιο (11 Ιουνίου 1185), την Κέρκυρα, την Κεφαλλονιά και τη Ζάκυνθο. Στη συνέχεια κατευθύνθηκε με το στόλο προς τη Θεσσαλονίκη, όπου και διακρίθηκε κατά την άλωση της, τον Αύγουστο του 1185.
Μετά την κατάληψη των νησιών του Ιονίου πελάγους (Ιούνιος-Ιούλιος 1185) από τους Νορμανδούς της Σικελίας και την απόσπασή τους από την Βυζαντινή Αυτοκρατορία (τον αυτοκράτορα Ισαάκιο Β΄ Άγγελο), η Κεφαλλονιά και η Ζάκυνθος παραχωρήθηκαν από τον Βασιλιά της Σικελίας Γουλιέλμο Β΄ στο Μαργαριτώνη σε αναγνώριση των υπηρεσιών του, ο οποίος έγινε ο πρώτος Κόμης της Παλατινής Κομητείας Κεφαλληνίας και Ζακύνθου.
Το 1187 βοήθησε τον Ισαάκιο Κομνηνό της Κύπρου ο οποίος είχε αποσπάσει την Κύπρο από τη Βυζαντινή Αυτοκρατορία, κυριεύοντας είκοσι από τα πλοία του στόλου του Αυτοκράτορα Ισαάκιου Β΄ Αγγέλου τον οποίο είχε στείλει για να ανακτήσει την Κύπρο και τα οδήγησε στην Σικελία.
Το φθινόπωρο του 1187 ο Γουλιέλμος Β΄ της Σικελίας τον έστειλε με εξήντα πλοία και διακόσιους ιππότες να περιπολεί τα παράλια της Παλαιστίνης συστηματικά για να μην επιτρέψει στον Σαλλαδίνο, ο οποίος στις 2 Οκτωβρίου είχε κυριέψει την Ιερουσαλήμ, να κατακτήσει κανένα από τα λιμάνια τα τόσο ζωτικής σημασίας για το Λατινικό Βασίλειο της Ιερουσαλήμ. Το 1188 υποχρέωσε τον Σαλλαδίνο να λύσει την πολιορκία του κάστρου Κρακ των Ιπποτών των Ιπποτών του Αγίου Ιωάννη, κοντά στην Τρίπολη της Συρίας. Τον επόμενο χρόνο έλυσε πολιορκίες στο κάστρο του Μαργκάτ, στη Λαττάκια και στην Τύρο. Για τα κατορθώματά του ο Ριχάρδος της Αγίας Τριάδας, αναφέρει ότι οι ευγνώμονες πολίτες της Αντιόχειας, της Τρίπολης και της Τύρου τον αποκαλούσαν Βασιλιά της Θάλασσας και άλλοι Νέο Ποσειδώνα. Στις 11 Νοεμβρίου του 1189 πέθανε ο Γουλιέλμος Β’ και ο στόλος του επέστρεψε στη Σικελία. 
Ο Μαργαριτώνης συνέχισε να διοικεί το στόλο, στην υπηρεσία του νέου Βασιλιά της Σικελίας (και πρώην συγκυβερνήτη του στόλου) Τανκρέδου. Τον Οκτώβριο του 1190 ο Μαργαριτώνης και άλλοι ευγενείς δραπέτευσαν από την Μεσσίνα λίγο πριν την καταστρέψει ο Ριχάρδος Α΄ ο Λεοντόκαρδος. Το 1192 ο Βασιλιάς Τανκρέδος του παραχώρησε την Μάλτα η οποία προσαρτήθηκε στην κομητεία του.
Το τέλος του Μαργαριτώνη.
Όταν ο Γερμανός αυτοκράτορας Ερρίκος ΣΤ’ πολιόρκησε την Νάπολη ο Μαργαριτώνη ήταν εκεί για να την υπερασπιστεί. Στις 25 Νοεμβρίου 1194 η Νάπολη παραδόθηκε και ο Μαργαριτώνη μαζί με τον κόμη Ριχάρδο μετά την ενθρόνιση του Γουλιέλμου Γ’ συνελήφθησαν γιατί ο Ερρίκος τους υποπτεύθηκε ότι συνωμοτούσαν εναντίον του. Αφού τον τύφλωσε, τον έστειλε στη Γερμανία, σε φυλακή στο Trifels, όπου και πέθανε το 1197.
Στην παλατινή κομητεία Κεφαλληνίας και Ζακύνθου τον διαδέχτηκε ο εγγονός του Ματθαίος ή Μάιος Ορσίνι.
Στην κομητεία της Μάλτας τον διαδέχτηκε ο γιος του Γουλιέλμος του Μπρίντιζι ο Χοντρός (Guglielmo da Brindisi "Il Grasso") από το 1197 μέχρι το 1204.
Στην Κέρκυρα, τον διαδέχτηκε ο γαμπρός του Leone Vetrano.
Η οικονομική κατάσταση του Μαργαριτόνε - ακίνητα.
Στο Μπρίντιζι, είχε μεγάλο και πολυτελές παλάτι με το όνομα Domus Margariti. Στη θέση του χτίστηκε η εκκλησία του Αγίου Παύλου.
Σύμφωνα με την ιστορία του εκκλησιαστικού συμπλέγματος στο Μπρίντιζι, το οποίο ο αρχιστράτηγος Γερβάσιος ονόμασε το 1216 Monasticon Praemonstratense, ο Μαργαριτώνης κόμητας της Μάλτας ολοκλήρωσε γύρω στο 1180 την εκκλησία της Παναγίας της μικρής γέφυρας του Μπρίντιζι (Sta. Maria in parvo Ponte Brundusii) ή της Παναγίας της Γέφυρας (della Madonna del Ponte), ένα μοναστήρι και δυο παρεκκλήσια, της Αγίας Μαργαρίτας και του Αγίου Δημητρίου. 
Αναφορές.
&lt;br&gt;

</doc>
<doc id="40544" url="https://el.wikipedia.org/wiki?curid=40544" title="Μαγειρική">
Μαγειρική

Μαγειρική είναι η διαδικασία της προετοιμασίας τροφίμων με τη χρήση της θερμότητας. Οι τεχνικές μαγειρέματος και τα συστατικά ποικίλλουν ευρέως σε όλο τον κόσμο, γεγονός που αντανακλά τις μοναδικές περιβαλλοντικές, οικονομικές, και πολιτιστικές παραδόσεις. Οι ίδιοι οι μάγειροι, επίσης, διαφέρουν σε μεγάλο βαθμό στην ικανότητα και την κατάρτιση τους. Η μαγειρική μπορεί επίσης να πραγματοποιηθεί μέσω χημικών αντιδράσεων χωρίς την παρουσία της θερμότητας, όπως στο Ceviche, ένα παραδοσιακό ισπανικό πιάτο όπου τα ψάρια ψήνονται από τα οξέα στο λεμόνι ή χυμό γλυκολέμονο. Το σούσι χρησιμοποιεί επίσης μια παρόμοια χημική αντίδραση μεταξύ των ψαριών και του όξινου περιεχόμενου του ρυζιού κεραμωμένου με ξύδι.
Η προετοιμασία τροφίμων με θερμότητα ή φωτιά είναι μια δραστηριότητα μοναδική για τον άνθρωπο, και μερικοί επιστήμονες πιστεύουν ότι η έλευση του μαγειρέματος έπαιξε σημαντικό ρόλο στην ανθρώπινη εξέλιξη.. Οι περισσότεροι ανθρωπολόγοι πιστεύουν ότι το μαγείρεμα στην φωτιά αναπτύχθηκε για πρώτη φορά πριν 250.000 χρόνια περίπου. Η ανάπτυξη της γεωργίας, του εμπορίου και των μεταφορών μεταξύ των πολιτισμών σε διαφορετικές περιοχές πρόσφεραν πολλά νέα συστατικά στους μάγειρες. Νέες εφευρέσεις και τεχνολογίες, όπως η αγγειοπλαστική για τη αποθήκευση και το βράσιμο του νερού, επέκτεινα τις τεχνικές μαγειρικής. Μερικοί σύγχρονοι μάγειρες εφαρμόζουν νέες τεχνολογίες για την παρασκευή τροφίμων.
Ιστορία.
Δεν υπάρχει σαφής ένδειξη ως προς το πότε ανακαλύφθηκε η πρακτική του μαγειρέματος τροφίμων. Οι περισσότεροι ανθρωπολόγοι πιστεύουν ότι το μαγείρεμα στην φωτιά άρχισε μόλις πριν 250.000 χρόνια περίπου, όταν άρχισαν να εμφανίζονται οι μαγειρικές εστίες. Ο ανθρωπολόγος Richard Wrangham πρότεινε ότι το μαγείρεμα εφευρέθηκε ήδη από 1.800.000 έως 2.300.000 χρόνια πριν. Άλλοι ερευνητές πιστεύουν ότι το μαγείρεμα εφευρέθηκε μόλις 40.000 ή 10.000 χρόνια πριν. Τα στοιχεία της φωτιάς είναι ασαφή, καθώς πυρκαγιές που ανάβουν από κεραυνό εξακολουθούν να είναι κοινές στην Ανατολική Αφρική και σε άλλες άγριες περιοχές, και είναι δύσκολο να καθοριστεί πότε η φωτιά χρησιμοποιήθηκε για πρώτη φορά για το μαγείρεμα, σε αντίθεση με χρήση μόνο για ζεστασιά ή για τη απομάκρυνση των θηρίων.
Συστατικά.
Τα φυσικά συστατικά περιέχουν διάφορες ποσότητες χρήσιμων μορίων για τον άνθρωπο, που ονομάζονται θρεπτικά συστατικά. Η μαγειρική περιλαμβάνει μια χειραγώγηση των χημικών ιδιοτήτων αυτών των μορίων. Τα περισσότερα συστατικά στην παραδοσιακή μαγειρική προέρχονται από ζωντανούς οργανισμούς:
Επίσης χρησιμοποιούνται νερό και μέταλλα, όπως το αλάτι. Εκτός από φυσικά συστατικά ή συστατικά προερχόμενα από απλές χημικές αντιδράσεις στη φύση, γίνεται συχνά χρήση και επεξεργασμένων ή συνθετικών προϊόντων, όπως λ.χ. προϊόντων με χαμηλά λιπαρά, γλυκαντικών ουσιών ή συντηρητικών.
Υδατάνθρακες.
Η αλληλεπίδραση της θερμότητας και των υδατανθράκων είναι πολύπλοκη. Μακράς αλυσίδας σάκχαρα, όπως το άμυλο έχουν την τάση να διασπαστούν σε απλούστερα σάκχαρα όταν μαγειρεύονται, ενώ απλά σάκχαρα σχηματίζουν σιρόπια. Όταν θερμαίνεται η ζάχαρη, τόσο ώστε απάγεται όλο το νερό της κρυστάλλωσης, ξεκινά καραμελοποίηση. Κατά τη διάρκειά της η ζάχαρη υποβάλλεται σε θερμική αποσύνθεση με το σχηματισμό του διοξειδίου του άνθρακα, και άλλα διεπόμενα προϊόντα και παράγεται καραμέλα. Παρομοίως, η θέρμανση των σακχάρων και των πρωτεϊνών προκαλεί την αντίδραση Maillard, .
Το γαλάκτωμα αμύλου με λίπος ή νερό μπορεί, όταν θερμαίνεται ήπια, να πυκνώνει τα υγρά του φαγητού που μαγειρεύεται. Στην ευρωπαϊκή κουζίνα χρησιμοποιείται το "ρου" (roux), ένα μείγμα από βούτυρο και αλεύρι, για να πυκνώσει τα υγρά σε φαγητά κατσαρόλας ή σάλτσες. Στην ασιατική κουζίνα, ένα παρόμοιο αποτέλεσμα παράγεται με άμυλο καλαμποκιού ή ρύζι διαλυμένο σε νερό. Οι τεχνικές αυτές βασίζονται στις ιδιότητες των αμύλων που δημιουργούν απλούστερα κολλώδη σάκχαρα κατά το μαγείρεμα, τα οποία προκαλούν το γνωστό "δέσιμο" των σαλτσών. Ωστόσο, με επιπλέον θερμότητα οι δεσμοί που αναπτύσσονται ανάμεσα στα μόρια σπάνε.
Η θέρμανση σακχάρων με λιπαρά ή πρωτεΐνες μπορεί να επιφέρει τη δημιουργία γλυκοτοξινών ("Τελικά Προϊόντα Προχωρημένης Γλυκοζυλίωσης"), τα οποία σχετίζονται με τη γήρανση και διάφορες παθήσεις, όπως ο διαβήτης. Ειδικά σε αμυλούχα τρόφιμα, μέχρι να διαμορφωθεί η φρυγανισμένη κρούστα κατά το ψήσιμο, δημιουργούνται σημαντικές συγκεντρώσεις ακρυλαμιδίου, το οποίο κατηγοριοποιείται ως πιθανή καρκινογόνος ουσία.
Λίπη.
Τα λίπη περιλαμβάνουν τα φυτικά έλαια και τα ζωικά προϊόντα, όπως το ελαιόλαδο, το βούτυρο και λαρδί. Τα λίπη μπορεί να φθάνουν σε θερμοκρασίες υψηλότερες από το σημείο βρασμού του νερού, και συχνά χρησιμοποιούνται για τη διεξαγωγή υψηλής θερμότητας για άλλα συστατικά, όπως το τηγάνισμα ή σοτάρισμα.
Το μαγείρεμα γαλακτοκομικών προϊόντων μπορεί να μειώσει μια προστατευτική επίδραση έναντι του καρκίνου του παχέος εντέρου. Ερευνητές από το Πανεπιστήμιο του Τορόντο έδειξαν ότι η λήψη άψητων ή μη παστεριωμένων γαλακτοκομικών προϊόντων μπορεί να μειώσει τον κίνδυνο καρκίνου του παχέος εντέρου.colorectal cancer.Ποντίκια και οι αρουραίοι που τρέφονταν άψητα σακχαρόζη, καζεΐνη, και βόειο λίπος είχε το ένα τρίτο έως το ένα πέμπτο της συχνότητας των μικροαδενώματα σε σύγκριση με ποντίκια και αρουραίους που τρέφονταν με τα ίδια συστατικά μαγειρεμένα. Αυτός ο ισχυρισμός, ωστόσο, είναι αμφιλεγόμενος. Σύμφωνα με την Υπηρεσία Τροφίμων και Φαρμάκων των Ηνωμένων Πολιτειών, τα οφέλη για την υγεία που προβάλλουν οι υποστηρικτές του νωπού γάλακτος δεν υπάρχουν. , λέει η Barbara Ingham, Ph.D., αναπληρωτής καθηγητής και επιστήμονας επέκτασης τροφίμων στο Πανεπιστήμιο του Wisconsin-Madison. .
Αρκετές μελέτες που δημοσιεύθηκαν από το 1990 δείχνουν ότι το μαγείρεμα του κρέατος των μυών δημιουργεί ετεροκυκλικές αμίνες (HCAs), οι οποίες πιστεύεται ότι αυξάνουν τον κίνδυνο καρκίνου στον άνθρωπο. Ερευνητές από το Εθνικό Ινστιτούτο Καρκίνου διαπίστωσαν ότι άτομα που κατανάλωναν βοδινό κρέας ολίγο ή μέτρια ολίγο είχαν λιγότερο από το ένα τρίτο τον κίνδυνο καρκίνου του στομάχου από εκείνους που κατανάλωναν βοδινό μεσαίου καλά ή καλά ψημένου. Ενώ η κατανάλωση νωπού κρέατος μπορεί να είναι ο μόνος τρόπος για να αποφευχθεί HCAs πλήρως, το Εθνικό Ινστιτούτο Καρκίνου αναφέρει ότι το μαγείρεμα του κρέατος κάτω από 212 ° F (100 ° C) δημιουργεί "αμελητέες ποσότητες" του HCAs. Επίσης, στο φούρνο μικροκυμάτων το κρέας πριν το μαγείρεμα μπορεί να μειώσει HCAs κατά 90%. Νιτροζαμινών, που περιέχεται στην επεξεργασμένα και μαγειρεμένα τρόφιμα, έχουν επίσης σημειωθεί ως καρκινογόνες, που συνδέονται με τον καρκίνο του παχέος εντέρου.
Έρευνα έχει δείξει ότι το ψήσιμο στη σχάρα ή μπάρμπεκιου κρεάτων και ψαριών αυξάνει τα επίπεδα των καρκινογόνων πολυκυκλικών αρωματικών υδρογονανθράκων (PAH). Ωστόσο, το κρέας και τα ψάρια συνεισφέρουν μόνο ένα μικρό ποσοστό της διαιτητικής πρόσληψης PAH – η μεγαλύτερη πρόσληψη προέρχεται από έλαια, δημητριακά και λίπη.
Πρωτεΐνες.
Βρώσιμα ζωικά υλικά, που συμπεριλαμβάνουν τους μυς, τα εντόσθια, το γάλα, τα αυγά (κυρίως τα ασπράδια των αυγών), περιέχουν σημαντικές ποσότητες πρωτεΐνης. Σχεδόν όλες οι φυτικές ύλες (κυρίως όσπρια και σπόροι) επίσης περιέχουν πρωτεΐνες, αν και γενικά σε μικρότερα ποσά. Τα μανιτάρια έχουν υψηλή περιεκτικότητα σε πρωτεΐνες. Οποιαδήποτε από αυτές μπορεί να είναι πηγή των απαραίτητων αμινοξέων.
Όταν οι πρωτεΐνες θερμαίνονται μετουσιώνονται και αλλάζουν υφή. Σε πολλές περιπτώσεις, αυτό κάνει τη δομή του υλικού να γίνει πιο μαλακή ή πιο εύθραυστη - το κρέας μαγειρεύεται και γίνεται πιο εύθραυστο και λιγότερο ευέλικτο. Σε ορισμένες περιπτώσεις, οι πρωτεΐνες μπορούν να αποτελέσουν πιο άκαμπτες δομές, όπως είναι η πήξη στα ασπράδια αυγών. Ο σχηματισμός μιας σχετικά άκαμπτης, αλλά ευέλικτης μήτρας από ασπράδι αυγού παρέχει ένα σημαντικό συστατικό της μαγειρικής κέικ και επίσης στηρίζει πολλά γλυκά με βάση τη μαρέγκα.
Βιταμίνες και μέταλλα.
Οι βιταμίνες είναι τα υλικά που απαιτούνται για κανονικό μεταβολισμό, αλλά τα οποία το σώμα δεν μπορεί να παραγάγει από μόνο του και επομένως πρέπει να προέρχονται από το έδαφος. Οι βιταμίνες προέρχονται από διάφορες πηγές, συμπεριλαμβανομένων των νωπών φρούτων και λαχανικών (βιταμίνη C), καρότα, συκώτι (βιταμίνη Α), πίτουρο δημητριακά, ψωμί, ήπαρ (βιταμίνες του συμπλέγματος Β), λάδι από το συκώτι ψαριών (βιταμίνη D) και τα φρέσκα πράσινα λαχανικά (βιταμίνη K). Πολλά μέταλλα είναι επίσης απαραίτητα σε μικρές ποσότητες, συμπεριλαμβανομένων του σιδήρου, ασβεστίου, μαγνησίου και θείου, και σε πολύ μικρές ποσότητες χαλκού, ψευδαργύρου και σεληνίου. Τα ιχνοστοιχεία, μέταλλα και βιταμίνες στα φρούτα και τα λαχανικά μπορούν να καταστραφούν ή να έχει διαλυθούν κατά το μαγείρεμα. Η βιταμίνη C είναι ιδιαίτερα επιρρεπή στην οξείδωση κατά τη διάρκεια του μαγειρέματος και μπορεί να καταστραφεί ολοσχερώς από παρατεταμένο μαγείρεμα..
Νερό.
Η μαγειρική περιλαμβάνει συχνά το νερό, συνήθως υπό μορφή άλλων διαλυμάτων, καθώς προστίθενται υγρά (συνήθως νερό, ζωμός ή κρασί) για να βυθίσουν τις ουσίες που μαγειρεύονται, ή ελευθερώνεται από τις ίδιες τις ουσίες. Τα υγρά είναι τόσο σημαντικά για το μαγείρεμα, ώστε το όνομα της μεθόδου μαγειρέματος βασίζεται συχνά στον τρόπο συνδυασμού τους με τα τρόφιμα, όπως το "μαγείρεμα στον ατμό", "βράσιμο". Η θέρμανση υγρού σε ένα ανοικτό δοχείο δημιουργεί ταχεία αύξηση της εξάτμισης, η οποία συμπυκνώνει τα υπόλοιπα συστατικά - αυτό είναι ένα κρίσιμο βήμα κατά την προετοιμασία γιαχνί ή σαλτσών.
Μέθοδοι.
Υπάρχουν πάρα πολλοί μέθοδοι μαγειρέματος, οι περισσότερες εκ των οποίων ήταν γνωστές από την αρχαιότητα. Ανάμεσα σε αυτές συμπεριλαμβάνονται το βράσιμο, το τηγάνισμα, το ψήσιμο σε σχάρα, γκριλ, μπάρμπεκιου και τα καπνιστά. Νεώτερη μέθοδος σε σχέση με τις προηγούμενες είναι το μαγείρεμα στο φούρνο μικροκυμάτων.
Διάφορες μέθοδοι που χρησιμοποιούν διαφορετικά επίπεδα της θερμότητας και υγρασίας και ποικίλλουν σε χρόνο μαγειρέματος. Η μέθοδος που επιλέγεται επηρεάζει σε μεγάλο βαθμό το τελικό αποτέλεσμα. Μερικά τρόφιμα είναι πιο κατάλληλη για ορισμένες μεθόδους από άλλες. Μερικές κύριες τεχνικές μαγειρέματος περιλαμβάνουν: 
Προεπεξεργασία.
μαρινάρισμα, σίτεμα
Επεξεργασία με υψηλή θερμοκρασία.
ψήσιμο, ψήσιμο στα κάρβουνα, ψήσιμο σε σούβλα, πλακί, ταντούρι, ψήσιμο σε φόρμα
Επεξεργασία με αλάτι ή ξύδι.
τουρσί, παστό
Άλλες μέθοδοι.
δέσιμο, πουρές, γλασάρισμα, κάπνισμα τροφίμων
Κριτική.
Οι υποστηρικτές του raw foodism υποστηρίζουν ότι το μαγείρεμα των τροφίμων αυξάνει τον κίνδυνο κάποιων αρνητικών συνεπειών στα τρόφιμα και στην υγεία. Επισημαίνεται ότι το μαγείρεμα των λαχανικών και των φρούτων που περιέχουν βιταμίνη C διαλύει τις βιταμίνες στο νερό και τις υποβαθμίζει μέσω της οξείδωσης. Γερμανική έρευνα το 2003 έδειξε σημαντικά οφέλη στη μείωση κινδύνου καρκίνου του μαστού όταν μεγάλες ποσότητες φρέσκων λαχανικών περιλαμβάνονται στη διατροφή. Οι συγγραφείς αποδίδουν μερικά από αυτό το αποτέλεσμα σε θερμο-ευαίσθητα φυτοθρεπτικά συστατικά. Το ξεφλούδισμα λαχανικών μπορεί επίσης να μειώσει σημαντικά την περιεκτικότητα σε βιταμίνη C, ειδικά στην περίπτωση της πατάτας όπου το μεγαλύτερο μέρος της βιταμίνης C είναι στο δέρμα. Ωστόσο, έρευνα που χρησιμοποιεί τεχνητό έντερο έχει δείξει ότι στη συγκεκριμένη περίπτωση των καροτενοειδών το μεγαλύτερο ποσοστό απορροφάται από μαγειρεμένα λαχανικά, παρά από ωμά λαχανικά.
Ασφάλεια τροφίμων.
Όταν η θερμότητα χρησιμοποιείται για την παρασκευή των τροφίμων, μπορεί να σκοτώσει ή να αδρανοποιήσει πιθανούς επιβλαβές οργανισμούς, συμπεριλαμβανομένων βακτηρίων και ιών.
Το αποτέλεσμα θα εξαρτηθεί από την θερμοκρασία, χρόνο μαγειρέματος, καθώς και την τεχνική που χρησιμοποιείται. Η θερμοκρασία από 41 ° F έως 135 ° F (5 ° C έως 57 ° C) είναι η επικίνδυνη ζώνη.. Αυτό έχει συζητηθεί, και μερικές έρευνες έχουν δείξει ξύλινες σανίδες είναι πολύ καλύτερες. Το πλύσιμο και η απολύμανση των σανίδων κοπής συνιστάται ιδιαίτερα, ειδικά μετά τη χρήση με ωμό κρέας, πουλερικά, ή θαλασσινά. Ζεστό νερό και σαπούνι, ακολούθως ένα ξέβγαλμα με αντιβακτηριακό καθαριστικό (αραιό λευκαντικό είναι κοινό σε ένα μείγμα από 1 κουταλιά της σούπας ανά γαλόνι του νερού, καθώς αυτή η αραίωση θεωρείται ασφαλής για τα τρόφιμα, αν και μερικοί επαγγελματίες επιλέγουν να μη χρησιμοποιούν αυτή τη μέθοδο, επειδή πιστεύουν ότι θα μπορούσε να μολύνει κάποια τρόφιμα), ή ένα κύκλο μέσα από ένα πλυντήριο πιάτων με κύκλο «αποστείρωσης», είναι αποτελεσματικές μέθοδοι για την μείωση των κινδύνων νόσων που οφείλονται σε μολυσμένα εργαλεία μαγειρικής.
Μοριακή γαστρονομία.
Η εφαρμογή της επιστημονικής γνώσης για την μαγειρική και τη γαστρονομία έχει γίνει γνωστή ως μοριακή γαστρονομία. Αυτή είναι ένας υποτομέας της επιστήμης των τροφίμων. Σημαντική συνεισφορά έχουν γίνει από τους σεφ επιστήμονες και συγγραφείς όπως ο Herve Αυτό (χημικός), Νίκολας Κούρτι (φυσικός), Peter Barham (φυσικός), ο Harold McGee (συγγραφέας), Shirley Corriher (βιοχημικός, συγγραφέας), Heston Blumenthal (σεφ) , Ferran Adria (σεφ), Robert Wolke (χημικός, συγγραφέας) και Pierre Gagnaire (σεφ).
Χημικές διεργασίες κεντρικής σημασίας για το μαγείρεμα περιλαμβάνει η αντίδραση Maillard - μια μορφή μη-ενζυματική αμαύρωση που περιλαμβάνει ένα αμινοξύ, αναγωγικό σάκχαρο και τη θερμότητα.

</doc>
<doc id="40545" url="https://el.wikipedia.org/wiki?curid=40545" title="Ζαποτέκοι">
Ζαποτέκοι

Οι Ζαποτέκοι ήταν ιθαγενής προκολομβιανός πολιτισμός που άνθησε στην Κοιλάδα της Οαχάκα, στη Νότια Κεντρική Αμερική. Κατά την προκολομβιανή περίοδο αποτέλεσαν έναν από τους κύριους πολιτισμούς της Κεντρικής και της Νότιας Αμερικής. Τα αρχαιολογικά ευρήματα αποδεικνύουν την ύπαρξη του πολιτισμού τους πριν τουλάχιστον 2500 χρόνια. ενδείξεις δείχνουν ότι ο πολιτισμός τους άρχισε πριν πάνω από 2.500 χρόνια. Άφησαν αρχαιολογικές ενδείξεις στην αρχαία πόλη του Μόντε Αλμπάν με τη μορφή κτιρίων, γηπέδων, θαυμάσιων τάφων και κτερισμάτων, που περιλαμβάνουν καλοδουλεμένα χρυσά κοσμήματα. Η Μόντε Αλμπάν είναι μια από τις πρώτες (γνωστές) μεγάλες πόλεις της Κεντρικής Αμερικής και η πρωτεύουσα του κράτους των Ζαποτέκων, που είχε κυριαρχήσει μεγάλο ποσοστό από τη σημερινή Οαχάκα, που είναι Πολιτεία του Μεξικού. Σήμερα υπάρχουν ακόμη απόγονοι λαοί στην περιοχή που φέρουν ακόμη αυτό το όνομα και ιδιαίτερες παραδόσεις.
Ετυμολογία.
Η ονομασία «Ζαποτέκοι» προέρχεται από το εξελληνισμένο εξωνύμιο «Ζαποτέκος» (ισπ. Zapoteca, αγγλ. Zapotec) που προήλθε από τη Ναουατλική «tzapotēcah» (τζαποτέκα), που σημαίνει «οι κάτοικοι της περιοχής του σαπότε». Οι ίδιοι Ζαποτέκοι αυτοαποκαλούνταν με κάποια παραλλαγή του όρου «Be'ena'a» (Μπεέναα), που σημαίνει «Ο Λαός».
Τεχνολογία.
Οι Ζαποτέκοι είχαν κατασκευάσει ημερολόγιο κι ένα σύστημα γραφής, που χρησιμοποιούσε διαφορετικά σύμβολα για κάθε συλλαβή της γλώσσας. Το συγκεκριμένο σύστημα γραφής θεωρείται ότι αποτέλεσε τη βάση των συστημάτων γραφής και άλλων πολιτισμών της Κεντρικής και Νότιας Αμερικής, όπως οι Μάγια κι οι Αζτέκοι.
Στην Τενοτστιτλάν, την πρωτεύουσα των Αζτέκων, υπήρχαν Ζαποτέκοι και Μιξτέκοι τεχνίτες κοσμημάτων, που προορίζονταν για τους Αζτέκους αρχηγούς. Ωστόσο, θεωρούνται πολύ παλαιότερες οι σχέσεις των Ζαποτέκων με το κεντρικό Μεξικό, όπως μαρτυρείται από τα αρχαιολογικά ερείπια συνοικίας των Ζαποτέκων στην πόλη Τεοτιουακάν και κατοικίας στο στυλ της πόλης Τεοτιουακάν στο Μόντε Αλμπάν. Ο πολιτισμός τους ήταν προηγμένος: ζούσαν σε μεγάλα χωριά και πόλεις και οι κατοικίες τους ήταν κυρίως από πέτρα, ενώ στις ένοπλες συρράξεις χρησιμοποιούσαν πανοπλία από βαμβάκι. 
Οι Ζαποτέκοι λένε ότι οι πρόγονοί τους βγήκαν από τη γη κι από σπηλιές. Άλλοτε, λένε ότι αρχικά είχαν τη μορφή δέντρων ή ιαγουάρων και μεταμορφώθηκαν σε ανθρώπους, ενώ πίστευαν για τους αρχηγούς τους ότι κατάγονταν από υπερφυσικά όντα που ζούσαν στα σύννεφα, όπου και θα επέστρεφαν μετά το θάνατό τους.
Θρησκεία.
Οι Ζαποτέκοι είχαν θρησκευτικό σύστημα κι έδιναν ιδιαίτερη σημασία στο θρησκευτικό τους ημερολόγιο, όπυο 26 έτη αποτελούσαν ένα "κύκλο". Δεν υπάρχουν ενδείξεις για ανθρωποθυσίες, ενώ η θρησκεία τους ήταν καθαρά πολυθεϊστική. Κύριες θεότητες ήταν ο θεός της βροχής Κοτσίγιο, αντίστοιχος του Τλάλοκ των Αζτέκων κι ο Κοκιάνι (ισπ. Coquihani), θεός του φωτός.
Πολεμικές διαμάχες.
Η τελευταία μάχη μεταξύ Αζτέκων και Ζαποτέκων πραγματοποιήθηκε ανάμεσα στα έτη 1497 και 1502. Την περίοδο της ισπανικής εισβολής στο Μεξικό, όταν μαθεύτηκε ότι οι Αζτέκοι ηττήθηκαν από τους Ισπανούς, ο βασιλιάς των Ζαποτέκων Cosijoeza έδωσε διαταγή στο λαό του να μη φέρει αντίσταση στους κατακτητές, για να μην έχουν την ίδια μοίρα με τους Αζτέκους. Νικήθηκαν τελικά από τους Ισπανούς σε εκστρατείες μεταξύ του 1522 και του 1527, ενώ υπήρξαν αρκετές εξεγέρσεις κατά των αποικιακών αρχών το 1550, το 1660 και το 1715.
Σύγχρονη εποχή.
Σήμερα, στο Μεξικό ο πληθυσμός των Ζαποτέκων φτάνει τους 400.000 κατοίκους, κάποιοι από τους οποίους μιλούν ακόμα την τοπική τους γλώσσα. Παρά το γεγονός ότι η πλειοψηφία είναι Καθολικοί, διασώζονται ακόμη αρχαίες δοξασίες κι έθιμα, όπως η ταφή των νεκρών με χρήματα. Η πιο γνωστή σύγχρονη προσωπικότητα των Ζαποτέκων ήταν ο Μπενίτο Χουάρες, πρόεδρος του Μεξικού.

</doc>
<doc id="40551" url="https://el.wikipedia.org/wiki?curid=40551" title="Αγγελόκαστρο Κορινθίας">
Αγγελόκαστρο Κορινθίας

Το Αγγελόκαστρο είναι χωριό στα νοτιοανατολικά του Νομού Κορινθίας και έδρα της ομώνυμης τοπικής κοινότητας. Διοικητικά ανήκει στο Δήμο Κορινθίων, 
Γεωγραφία.
Το Αγγελόκαστρο βρίσκεται στη ΝΑ. Κορινθία, σε ορεινή περιοχή μεταξύ των κορυφών «Πολίτης» στα ΒΑ και «Τραπεζώνα» στα ΝΔ., που αποτελούν κατ’ ουσίαν βορινές απολήξεις του Αραχναίου Όρους. Βρίσκεται πάνω στην ορεινή επαρχιακή οδό που συνδέει το Σοφικό με το Άργος και το Ναύπλιο, αλλά από τη διάβαση του Αραχναίου. Η κοινότητα είναι χαρακτηρισμένη ως αγροτικός ορεινός οικισμός, σε μέσο σταθμικό υψόμετρο 780 και έχει έκταση 55,037 χμ² . Απέχει από την Κόρινθο 38 χλμ. περίπου, προς τα ΝΑ. 
Πληθυσμιακά στοιχεία.
Η εξέλιξη πληθυσμού του Αγγελοκάστρου έχει ως εξής: κάτοικοι 697 (1961), 688 (1971), 669 (1991), 505 (2001), 376 (2011).
Διοικητικές μεταβολές μέχρι τον «Καλλικράτη».
Ο οικισμός ορίζεται έδρα του δήμου Υρνηθίου 
Ο οικισμός αποσπάται από το δήμο Υρνηθίου και προσαρτάται στο δήμο Σολυγείας 
Ο οικισμός αποσπάται από το νομό Αργολίδος και Κορινθίας και υπάγεται στο νομό Κορινθίας 
Ο οικισμός αποσπάται από το νομό Κορινθίας και υπάγεται στο νομό Αργολίδος και Κορινθίας 
Ο οικισμός αποσπάται από το δήμο Σολυγείας και ορίζεται έδρα της κοινότητας Αγγελοκάστρου 
Ο οικισμός αποσπάται από το νομό Αργολίδος και Κορινθίας και υπάγεται στο νομό Κορινθίας 
Αγγελόκαστρον Ν. Κορινθίας
Ο οικισμός αποσπάσθηκε στο νομό Κορινθίας από το νομό Αργολίδος και Κορινθίας 
Ο οικισμός αποσπάται από την κοινότητα Αγγελοκάστρου και προσαρτάται στο δήμο Σολυγείας 
Ο οικισμός αποσπάται από το δήμο Σολυγείας και προσαρτάται στο δήμο Κορινθίων 
Ιστορικά στοιχεία.
Από αρχαιολογικά ευρήματα γίνεται εμφανές ότι ο τόπος κατοικείται από τη νεολιθική εποχή. Κατά την αρχαία εποχή, πιθανόν να ονομαζόταν "Ερνιθεία" από τη μυθική ηρωίδα "Ερνιθώ", η οποία φέρεται να έχει ταφεί στην περιοχή. Στους χωρογραφικούς χάρτες του Hopf (Χοπφ) του 1364, το κάστρο αναφέρεται στα χέρια του Νικολό Ατζαγιόλι. Αργότερα πέρασε στα χέρια του Δεσπότη του Μυστρά Θεόδωρου Α΄ Παλαιολόγου. Το 1467 το κάστρο αναφέρεται ως ερειπωμένο.
Αξιοθέατα.
Δυτικά του χωριού βρίσκονται τα ερείπια βυζαντινού κάστρου, το οποίο κτίστηκε πιθανόν επί αυτοκράτορος Αγγέλου Κομνηνού, από τον οποίο πήρε και την ονομασία του το χωριό. Τα τείχη του κάστρου είναι κατασκευασμένα από μικρές πέτρες που από μέσα συνδέονται με κονίαμα, γεγονός που δείχνει βιαστική και πρόχειρη κατασκευή. Έχει έκταση 4 στρεμμάτων περίπου. Αποτελείται από ακρόπολη με πύργο κατοπτεύσεως και αυλή από πύργους και οικίσκους, καθώς και σκεπαστούς δρόμους, ενώ έξω από την αυλή υπάρχουν ερείπια ρωμαϊκού οικίσκου. Το πάχος του τείχους είναι 1-1,2μ.
Στην περιοχή βρίσκεται και η βυζαντινή εκκλησία του Αγίου Νικολάου, με τοιχογραφίες των 10ου-12ου αιώνων.

</doc>
<doc id="40559" url="https://el.wikipedia.org/wiki?curid=40559" title="Tool">
Tool

Οι Tool είναι αμερικανικό ροκ συγκρότημα από το Λος Άντζελες της Καλιφόρνια, το οποίο δημιουργήθηκε το 1989 και αποτελείται από τους Maynard James Keenan (φωνητικά), Adam Jones (κιθάρα), Danny Carey (τύμπανα) και Justin Chancellor (μπάσο). Η μουσική τους χαρακτηρίζεται ως progressive rock, art rock και alternative metal από τους περισσότερους αλλά γενικά είναι δύσκολο να καταταγούν σε μια μόνο κατηγορία μουσικής. Οι πωλήσεις τους μόνο στις Η.Π.Α. έχουν φτάσει τα 9,25 εκατομμύρια δίσκους.
Οι Tool ξεχωρίζουν για τα μοναδικά οπτικά εφέ (όπως στο άλμπουμ "10,000 days" με το καταπληκτικό τρισδιάστατο εφέ) αλλά και γενικότερα για την αρκετά ξεχωριστή μουσική τους η οποία βασίζεται περισσότερο στο ρυθμικό κομμάτι παρά στη μελωδία.
Αξίζει επίσης να αναφερθεί και το στιχουργικό κομμάτι της μουσικής τους στο οποίο υπάρχουν πολλές αναφορές στον σύγχρονο τρόπο ζωής, στην πολιτική, στην εξέλιξη του ατόμου, στις ανθρώπινες σχέσεις και γενικότερα σε όποια κατάσταση αποχαυνώνει τον άνθρωπο σήμερα.
Ιστορία.
Πρώιμα χρόνια.
Οι Tool ιδρύθηκαν το 1989 από τους Μέιναρντ Τζέιμς Κίναν και Άνταμ Τζόουνς στα φωνητικά και στην κιθάρα αντίστοιχα. Ξεκίνησαν πρόβες αναζητώντας παράλληλα μπασίστα και ντράμερ. Ο Τομ Μορέλλο, ο οποίος αργότερα ίδρυσε τους Rage Against the Machine, έφερε σε επαφή τον ντράμερ Ντάνι Κάρεϊ με τον Τζόουνς, έτσι η μπάντα πλέον αναζητούσε μόνο μπασίστα. Τη θέση του κάλυψε ο Πολ Ντ'Αμουρ, έτσι η μπάντα ξεκίνησε τις ζωντανές εμφανίσεις. Σε μικρό χρονικό διάστημα, υπέγραψαν το πρώτο τους δισκογραφικό συμβόλαιο, έτσι κυκλοφόρησαν το EP Opiate το 1992. Το Opiate έχει πουλήσει μέχρι σήμερα πάνω από 1 εκατομμύριο αντίτυπα. Παράλληλα, γυρίστηκε και το πρώτο video clip της μπάντας για το τραγούδι Hush. Η μπάντα ξεκίνησε να περιοδεύει, προετοιμάζοντας παράλληλα το πρώτο studio album της.
"Undertow".
Το "Undertow" κυκλοφόρησε το 1993 και περιείχε υλικό που δεν είχε κυκλοφορήσει με το Opiate. Η περιοδεία περιλάμβανε εμφανίσεις της μπάντας στο περιοδεύουν φεστιβάλ Lollapalooza στις Η.Π.Α. Η μπάντα από τη δεύτερη σκηνή του φεστιβάλ που έπαιζε, μεταφέρθηκε στην κεντρική. Στο Lollapalooza του Λος Άντζελες, της έδρας των Tool, η μπάντα παρουσιάστηκε στο κοινό από τον κωμικό Μπιλ Χικς, που ήταν φίλος της μπάντας. Όλα αυτά ανέβασαν τη δημοτικότητα της μπάντας, έτσι το Undertow έγινε χρυσό το Σεπτέμβριο του 1993 και πλατινένιο το 1995.
Ωστόσο, η μπάντα αντιμετώπισε προβλήματα, καθώς το αυθεντικό εξώφυλλο του δίσκου κρίθηκε ως ακατάλληλο και αντικαταστάθηκε από ορισμένους διανομείς του. Επίσης, σύντομα το video clip για το τραγούδι Prison Sex έπαψε να προβάλλεται, καθώς κρίθηκε ανήθικο και άσεμνο.
Ο μπασίστας της μπάντας, Ντ'Αμουρ, αποχώρησε και τη θέση του διαδέχτηκε ο Τζάστιν Κάνσελλορ, συμπληρώνοντας την σύνθεση που υπάρχει μέχρι σήμερα. Η νέα αυτή σύνθεση μπήκε στο studio για να ηχογραφήσει το δεύτερο studio album της.
"Ænima".
Το 1996 κυκλοφόρησε το υπερεπιτυχημένο "Ænima". Ο δίσκος μέχρι το 2003 έγινε τρεις φορές πλατινένιος και περιείχε επιτυχίες της μπάντας όπως το Stinkfist, το Ænima και το Forty Six &amp; 2, τα οποία, μαζί με το H., αποτελούν τα singles του δίσκου. Μάλιστα, η μπάντα έλαβε το πρώτο της βραβείο Grammy για το τραγούδι Ænima. Η περιοδεία για την προώθηση του δίσκου περιλάμβανε και headline εμφανίσεις της μπάντας στο φεστιβάλ Lollapalooza στην Αμερική, για τις οποίες έλαβαν καλές κριτικές από τον τύπο. Η μπάντα αφιέρωσε το δίσκο στον κωμικό Μπιλ Χικς, που πέθανε πριν από δυόμιση χρόνια. Ο κωμικός ήταν φίλος της μπάντας και αποτελούσε πηγή έμπνευσης για αυτήν. Το 1997 ξεκίνησε μια νομική διαμάχη ανάμεσα στη μπάντα και στη δισκογραφική της εταιρεία. Η εταιρεία υποστήριξε πως η μπάντα παραβίαζε το συμβόλαιό της και λάμβανε προσφορές από άλλες δισκογραφικές εταιρείες. Η μπάντα, από τη μεριά της, ισχυρίστηκε πως η εταιρεία δεν παραχωρούσε προτάσεις για ανανέωση του συμβολαίου που είχαν υπογράψει. Τελικά, το 1998 η μπάντα υπέγραψε νέο τριετές συμβόλαιο. Τότε, τα μέλη της μπάντας ασχολήθηκαν με άλλα projects, δίνοντας αφορμή για να δημιουργηθούν φήμες για διάλυση των Tool. Οι φήμες διαψεύσθηκαν σύντομα με την κυκλοφορία της συλλογής "Salival" το 2000, που περιλάμβανε τα video clips της μπάντας και μερικές ζωντανές ηχογραφήσεις. Παράλληλα, η μπάντα ανακοίνωσαν πως συνθέτουν υλικό για τον τρίτο δίσκο της μπάντας.
"Lateralus".
Το 2001 κυκλοφόρησε το "Lateralus", το οποίο γνώρισε επίσης μεγάλη εμπορική επιτυχία. Οι πωλήσεις του ξεπέρασαν τα 2.600.000 αντίτυπα, ενώ την πρώτη εβδομάδα κυκλοφορίας του βρέθηκε στην πρώτη θέση του Billboard 200. Οι συνθέσεις ήταν πιο μεγάλες σε διάρκεια και πιο πολύπλοκες, ενώ τραγούδια όπως το βραβευμένο με βραβείο Grammy Schism, το Lateralus, που αναδείχτηκε το 2011 ως το καλύτερο τραγούδι των Tool, το Parabola, με το δεκάλεπτο video clip, και το εναρκτήριο Grudge ανέβασαν κι άλλο τη δημοτικότητα της μπάντας. Το artwork της μπάντας επίσης εντυπωσίασε, δείχνοντας τον art rock χαρακτήρα της μπάντας. Τα singles του Lateralus ήταν τα Schism, Parabola και Lateralus. 
"10,000 Days".
Το 2006 η μπάντα κυκλοφόρησε το "10,000 Days". Ο χαρακτήρας του δίσκου παρέμεινε στα πολύπλοκα και μεγάλα σε διάρκεια κομμάτια, αν και οι κριτικές τον χαρακτηρίζουν υποδεέστερο του Lateralus. Τα singles του δίσκου ήταν τα The Pot, Jambi και το Vicarious. Το Vicarious είχε διαρρεύσει μέσω του Διαδικτύου μάλιστα, λίγες εβδομάδες πριν την κυκλοφορία του δίσκου. Ήταν επίσης υποψήφιο για βραβείο Grammy, χάνοντας όμως από το Woman των Wolfmother. Ωστόσο, στην ίδια τελετή, η μπάντα έλαβε το τρίτο βραβείο Grammy της, για το artwork του δίσκου. Πράγματι, το εξώφυλλο εντυπωσίασε με την τρισδιάστατη απεικόνισή του. Το 2008 κυκλοφόρησε το βιντεοπαιχνίδι το οποίο περιλάμβανε ένα ειδικό επίπεδο σχεδιασμένο με βάση τα εξώφυλλα των δίσκων των Tool, ενώ περιλάμβανε και τα τραγούδια Schism, Parabola και Vicarious.
Δισκογραφία.
Άλμπουμ
!Έξώφυλλο
!Ημερομηνία Κυκλοφορίας
!width="100"|Όνομα

</doc>
<doc id="40562" url="https://el.wikipedia.org/wiki?curid=40562" title="Μαργαριτώνη">
Μαργαριτώνη



</doc>
<doc id="40563" url="https://el.wikipedia.org/wiki?curid=40563" title="Καλημέρα Ζωή">
Καλημέρα Ζωή

Το Καλημέρα Ζωή ήταν μία ελληνική καθημερινή τηλεοπτική σειρά που δημιουργήθηκε από τον Νίκο Φώσκολο για τον τηλεοπτικό σταθμό ΑΝΤ1. Η σειρά έκανε πρεμιέρα στις 26 Νοεμβρίου 1993 και αποτελεί την δεύτερη καθημερινή τηλεοπτική σειρά του Νίκου Φώσκολου μετά την Λάμψη, που είχε ξεκινήσει να προβάλλεται το 1991, με τις δύο σειρές να μοιράζονται κοινά στοιχεία. Η σειρά παρουσιάζει την παράλληλη ζωή δυο οικογενειών, της πλούσιας και ισχυρής οικογένειας Άρχου, και της οικογένειας του αστυνόμου Στάθη Θεοχάρη. Από το 2000 η οικογένεια Άρχου παύει να υπάρχει πλέον στη σειρά και το περιεχόμενο εστιάζει περισσότερο σε αστυνομικές και κοινωνικές ιστορίες, με τα μέλη της οικογένειας Θεοχάρη να παραμένουν στη σειρά μέχρι το τέλος της.
Σκηνοθέτες της σειράς υπήρξαν οι Λίνος Χριστοδούλου, Νίκος Φώσκολος και Γιώργος Βουτσίνος, ενώ σεναριογράφοι ήταν οι Νίκος Φώσκολος και Ντέλλα Φώσκολου. Το τελευταίο επεισόδιο της σειράς προβλήθηκε στις 31 Μαρτίου του 2006. Η σειρά έφτασε συνολικά τα 3.093 επεισόδια, το δεύτερο μεγαλύτερο νούμερο στην ιστορία της ελληνικής τηλεόρασης μετά τη Λάμψη (1991 - 2005), η οποία έφτασε τα 3.457 επεισόδια.
Κατά τη διάρκεια των 13 χρόνων προβολής της σειράς, περισσότεροι από 1.000 ηθοποιοί έλαβαν μέρος σε αυτή. Αυτοί με την μακροβιότερη παρουσία στη σειρά ήταν η Μυρτώ Πισπινή που συμμετείχε στην σειρά από το πρώτο μέχρι το τελευταίο επεισόδιό της, η Μίνα Χειμωνά που συμμετείχε στη σειρά από το 1993 μέχρι το 2005, ο Γιώργος Βασιλείου στο ρόλο του Στάθη Θεοχάρη που συμμετείχε από το 1993 μέχρι το 2004, ενώ εξίσου μεγάλους ρόλους από άποψη χρονικής παρουσίας είχαν οι ηθοποιοί Μάρθα Κουμπάρου, Βίκυ Καπετάνη, Δημήτρης Αρώνης, Γιώργος Ματαράγκας, Γιάννης Ευαγγελίδης, Σπύρος Μισθός και Μαίρη Βιδάλη.
Τον Μάρτιο του 2006, ο τηλεοπτικός σταθμός ANT1 αποφάσισε να ολοκληρώσει τη σειρά πριν ακόμα λήξει η 13η σεζόν, διότι η τηλεθέαση δεν ήταν η ίδια με τους προηγούμενους κύκλους της σειράς.
Σχεδιασμός.
Πλοκή και εξέλιξη.
Το "Καλημέρα Ζωή" έκανε πρεμιέρα στις 26 Νοεμβρίου 1993. Η πλοκή της σειράς επικεντρωνόταν στην προσωπική και επαγγελματική ζωή των οικογενειών Άρχου και Θεοχάρη. Σε σχέση με άλλες καθημερινές σειρές όπως "Η Λάμψη", το "Καλημέρα Ζωή" εστίαζε σεναριακά κυρίως σε διαχρονικά κοινωνικά θέματα και όχι τόσο σε θέματα ερωτικών σχέσεων μεταξύ των μελών των δύο οικογενειών. 
Ακολουθώντας τη βάση των καθημερινών σήριαλ ανά τον κόσμο, οι δύο οικογένειες ανήκαν σε διαφορετικές κοινωνικές τάξεις, δημιουργώντας κόντρες μεταξύ τους εξαιτίας των κοινωνικών διαφορών τους. Από τη μία η οικογένεια του μεγιστάνα "Λεωνίδα Άρχου (Φαίδωνα Γεωργίτση)" που καθρέπτιζε την υψηλή κοινωνία με μεγάλη οικονομική επιφάνεια, ερχόταν σε αντίθεση με την λαϊκή οικογένεια του αστυνόμου "Στάθη Θεοχάρη (Γιώργου Βασιλείου)", που τα μέλη της ήταν πιο κοντά στην ελληνική πραγματικότητα της μικρομεσαίας τάξης. Η πρώτη μεγάλη έριδα μεταξύ των δύο αντίπαλων οικογενειών παρουσιάζεται στο πρώτο επεισόδιο της σειράς, όταν η αδερφή του Στάθη Θεοχάρη, "Αγάπη (Ελένη Κούρκουλα)", κατηγορείται ότι σκότωσε με έναν λάθος ιατρικό χειρισμό την κόρη του Λεωνίδα Άρχου, "Ολίνα", εξαιτίας μίας παλαιότερης μεταξύ τους διαμάχης για το πρόσωπο ενός άνδρα. Ο Λεωνίδας Άρχος ορκίζεται εκδίκηση κατά της οικογένειας Θεοχάρη, με έναν φαύλο κύκλο γεγονότων να συνεχίζεται για τα επόμενα πέντε χρόνια. 
Το 1998, μετά την αποχώρηση των ηθοποιών Φαίδωνα Γεωργίτση και Χριστίνας Θεοδωροπούλου, που υποδυόταν το ζεύγος των Άρχων, το "Καλημέρα Ζωή" άρχισε να επικεντρώνεται κυρίως σε αστυνομικές και κοινωνικές ιστορίες όπως δολοφονίες, εμπόριο ναρκωτικών, βιασμοί, εμπόριο οργάνων και γενικότερα ιστορίες με διάφορους κακοποιούς που απασχολούσαν το σώμα της Αστυνομίας που δούλευε ο ταξίαρχος πλέον Στάθης Θεοχάρης.
Νίκος Φώσκολος.
Μετά την μεγάλη επιτυχία της καθημερινής σειράς "Η Λάμψη" τις σεζόν 1991-1992 και 1992-1993, οδήγησε τον τηλεοπτικό σταθμό ANT1 να δώσει έγκριση στον Νίκο Φώσκολο για την δημιουργία μίας δεύτερης καθημερινής τηλεοπτικής σειράς. Το "Καλημέρα Ζωή" άρχισε την προετοιμασία του το 1993, με την πρεμιέρα του να πραγματοποιείται το φθινόπωρο του 1993. Η προβολή των επεισοδίων της σειράς γινόταν πάντοτε πριν από αυτά της πρώτης καθημερινής σειράς του Φώσκολου, δημιουργώντας έτσι μία ζώνη καθημερινών σειρών στον ANT1 από τις 18:00 το απόγευμα μέχρι τις 20:30 το βράδυ. Από το 1993 μέχρι το 2004 η ζώνη αυτή ήταν πρώτη σε τηλεθέαση, μη δίνοντας κανένα περιθώριο σε αντίπαλα κανάλια να στήσουν επιτυχημένα προγράμματα απέναντι από αυτή. Κάποιες φορές μάλιστα το "Καλημέρα Ζωή" ξεπερνούσε σε θεαματικότητα τη "Λάμψη", ενώ ήταν η σειρά με τον υψηλότερο δείκτη τηλεθέασης στην ώρα προβολής της, για πολλά χρόνια.
Τερματισμός της σειράς.
Στις αρχές του 2004, με την ανακοίνωση των βουλευτικών εκλογών στην Ελλάδα, ο ηθοποιός Γιώργος Βασιλείου ανακοίνωσε πως αποχωρεί από τη σειρά καθώς ήταν υποψήφιος βουλευτής με το κόμμα της Νέας Δημοκρατίας. Ο σκηνοθέτης της σειράς αντικατέστησε τον Βασιλείου, που ερμήνευε το ρόλο του Στάθη Θεοχάρη, με τον ηθοποιό Νίκο Βερλέκη από τον Φεβρουάριο του ίδιου έτους. Από εκείνη την περίοδο η τηλεθέαση της σειράς άρχισε να μειώνεται, καθώς οι τηλεθεατές δεν μπόρεσαν να συνηθίσουν την αλλαγή στον βασικό ήρωα της σειράς. Έτσι, λίγους μήνες μετά, οι υπεύθυνοι του "Καλημέρα Ζωή" αποφάσισαν να βγάλουν εντελώς τον χαρακτήρα του Θεοχάρη από το καστ της σειράς. Η ολοκλήρωση αυτής της ιστορίας πραγματοποιήθηκε τον Απρίλιο 2004 στα τέλη του ενδέκατου κύκλου της σειράς. 
Από εκεί και μετά, η σειρά δεν είχε πλέον την ίδια δυναμική. Παρόλες τις προσθήκες νέων ηθοποιών στο καστ, η σειρά δεν κέντριζε το ενδιαφέρον του τηλεοπτικού κοινού. Το 2005, στο τέλος του δωδέκατου κύκλου της σειράς αποχώρησε από το πρωταγωνιστικό καστ ένας ακόμη αγαπημένος χαρακτήρας του τηλεοπτικού κοινού αυτός της Ηλέκτρας Θεοχάρη που ερμήνευε η ηθοποιός Μίνα Χειμωνά. Παρά τις αλλαγές αυτές, ο ANT1 ανανέωσε τη σειρά για 13η σεζόν, την περίοδο 2005-2006. Στο πρωταγωνιστικό καστ αυτής συμμετείχαν αρκετοί από τους παλιούς χαρακτήρες της σειράς με μακροβιότερους αυτούς των "Μαριάννα Θεοχάρη (Μυρτώ Πισπινή)", "Βασίλη Λεβένταγα (Δημήτρη Αρώνη)" και "Πάρη Βελίδη (Γιώργο Ματαράγκα)", ενώ υπήρξαν νέες προσθήκες ηθοποιών όπως η Χριστίνα Παππά, ο Στέλιος Δαλέζιος, η Ευδοκία Σουβατζή, ο Νίκος Απέργης και ο Βασίλης Κούκουρας. Η πρεμιέρα της 13ης σεζόν πραγματοποιήθηκε στις 29 Αυγούστου του 2005. 
Τον Μάρτιο του 2006, και ενώ η σειρά δεν κατάφερε να ανεβάσει τα ποσοστά τηλεθέασής της, ο Νίκος Φώσκολος και ο τηλεοπτικός σταθμός ANT1 αποφάσισαν από κοινού την ολοκλήρωση της σειράς μετά από 13 χρόνια προβολής. Το τέλος της σειράς προοριζόταν για τις 30 Ιουνίου 2006,στα τέλη Ιουλίου της ίδιας χρονιάς ή στις 25 Αυγούστου. Τελικά η σειρά τελείωσε πολύ νωρίτερα, την Παρασκευή 31 Μαρτίου 2006. Η τελευταία σκηνή της σειράς παρουσίαζε τη ζωή όλων των ηρώων δύο χρόνια μετά, σε ένα πάρτι γενεθλίων, με τη σειρά να ολοκληρώνεται με το τραγούδι του Μιχάλη Χατζηγιάννη «Χωρίς Αναπνοή». Από εκεί και μετά οι 2 σειρές Λάμψη και Καλημέρα Ζωή επαναλήφθηκαν 3 φορές στην Ελλάδα. Τις περιόδους 1993-2006-1991-2005 όταν τελείωναν οι σεζόν το καλοκαίρι και γινόταν επανάληψη των επεισοδίων που πρωτοπροβλήθηκαν την ίδια χρονιά, στο ant1 gold το 2002-2007 και στο ant1 prime το 2011-2013 ενώ μέχρι και σήμερα προβάλλονται στις χώρες του εξωτερικού. 
Μουσική.
Οι τίτλοι αρχής της σειράς συνοδεύονται από δύο διαφορετικά μουσικά κομμάτια. Πιο συγκεκριμένα την περίοδο 1993-2000 τους τίτλους συνοδεύει το κομμάτι «Καλημέρα Ζωή» που συνέθεσε ο Σάκης Τσιλίκης, ενώ ερμήνευσε και έγραψε τους στίχους ο Δημήτρης Ψαριανός αποκλειστικά για τη σειρά. Το 2000, μετά την αλλαγές στο σενάριο της σειράς υπήρξε αλλαγή και στο θέμα των τίτλων. Το νέο κομμάτι ήταν το «Κόκκινο Γαρύφαλλο» που ερμήνευσαν ο Γιάννης Πάριος και η Χαρούλα Αλεξίου το 1985, ενώ τους στίχους και τη μουσική έγραψε ο Νίκος Ιγνατιάδης. Το δεύτερο μουσικό θέμα παρέμεινε το ίδιο μέχρι το τέλος της σειράς το 2006.
Χαρακτήρες.
Κύριοι.
Οικογένεια Άρχου
Λεωνίδας Άρχος | Φαίδων Γεωργίτσης: Ο πατέρας και αρχηγός της οικογένειας Άρχου, μεγιστάνας. Το 1996-97 ερμηνεύει το ρόλο του "Μεγάλου Κλόουν" έναν μεγαλοέμπορο ναρκωτικών ουσιών που συνεργάζεται μαζί του ο Στάθης Θεοχάρης. Ποτέ όμως δεν ήθελε τα λεφτά του,μόνο να τον αποκαλύψει. Η μάσκα πέφτει τον Ιανουάριο του 1997 και αποκαλύπτεται ότι είναι αυτός. Μετά την αποφυλακίση του γίνεται ένας καλός άνθρωπος που πεθαίνει 1 χρόνο μετά, το 1998 στην Αμερική όταν το αυτοκίνητο που οδηγούσε πέφτει στο ποτάμι χωρίς να προλάβει να βγει έξω. Το επεισόδιο θανάτου του Άρχου προβλήθηκε την Παρασκευή 16 Οκτωβρίου 1998.
Αντιγόνη Άρχου | Χριστίνα Θεοδωροπούλου: Η σύζυγος του Λεωνίδα Άρχου. Η Αντιγόνη είναι η δεύτερη σύζυγος του Άρχου που αρχικά μένει μαζί του χωρίς τη θέλησή της εξαιτίας των εκβιασμών που δέχεται από τον Λεωνίδα. Μετά το θάνατο του συζύγου της παντρεύεται τον μεγιστάνα Γιάγκο Δράκο και εντάσσεται στο καστ της σειράς Η Λάμψη.
Χριστόφορος Άρχος | Νίκος Παπαδόπουλος: Ο γιος του Λεωνίδα Άρχου από τον πρώτο του γάμο και αργότερα το μοναδικό μέλος της οικογένειας που παραμένει στη σειρά μεχρι το 2000.
Ξένια Άρχου | Ελίνα Ακριτίδου: Κόρη του μεγιστάνα Λεωνίδα Άρχου από τον πρώτο του γάμο. Ο ρόλος της Ξένιας παραμένει στη σειρά μέχρι το 1997.
Ολίνα Άρχου | Ελίνα Ακριτίδου: Η δεύτερη κόρη του μεγιστάνα Λεωνίδα Άρχου που δολοφονείται από τον Πάρη Βελλίδη,στα πρώτα επεισόδια της σειράς στο νοσοκομείο όταν ο Πάρης της κλείνει το οξυγόνο. 
Οικογένεια Θεοχάρη 
Στάθης Θεοχάρης | Γιώργος Βασιλείου, Νίκος Βερλέκης: Αστυνομικός. Στην αρχή ήταν αστυνόμος Β, μετέπειτα ταξίαρχος, στη συνέχεια υποστράτηγος και Β' Υπαρχηγός της Αστυνομίας και πριν το θάνατό του αντιστράτηγος και 2ος αρχηγός της Αστυνομίας. Μέχρι τον Φεβρουάριο-Μάρτιο του 2004 τον ρόλο ερμήνευε ο Γιώργος Βασιλείου, ενώ στη συνέχεια και για λίγους μήνες τον ρόλο ανέλαβε ο Νίκος Βερλέκης, διότι ο Βασιλείου ήταν βουλευτής της ΝΔ και τότε ο νόμος δεν επέτρεπε σε έναν βουλευτή να κάνει 2η δουλειά. Στα μέσα Απριλίου του ίδιου έτους, ο χαρακτήρας αυτός δολοφονείται από τον Μάχο Καβάγια (ο οποίος δεν εμφανίστηκε ποτέ στη σειρά), έναν ορκισμένο εχθρό του, όταν ο Θεοχάρης έκανε το τραπέζι στον Γιώτη Φωτεινό,πεθαίνει στο νοσοκομείο και παύει να υπάρχει στη σειρά.
Μαριάννα Θεοχάρη | Μυρτώ Πισπινή, Ιφιγένεια Στάικου: Η σύζυγος του Στάθη και μετά το θάνατό του, σύζυγος του Γιώτη Φωτεινού. Τον ρόλο της Μαριάννας Θεοχάρη ερμήνευσε η Μυρτώ Πισπινή από την αρχή μέχρι το τέλος της σειράς, με εξαίρεση κάποιο χρονικό διάστημα το 2005 που το ρόλο ερμήνευσε για αρκετους μηνες η Ιφιγένεια Στάικου, εξαιτίας της προσωρινής αποχώρησης της Πισπινή.
Βάσος Θεοχάρης | Βασίλης Βασιλειάδης, Παναγιώτης Φιλιππαίος, Χρήστος Σπανός: Ο γιος του Στάθη και της Μαριάννας και μετά το θάνατο του Θεοχάρη, θετό παιδί Γιώτη Φωτεινού. Ο ρόλος άλλαξε αρκετούς ηθοποιούς καθώς τη δεκαετία του 1990 τον είχε ο Βασίλης Βασιλειάδης, από το 2000 μέχρι το 2002 ο Παναγιώτης Φιλιππαίος ενώ στους τελευταίους τρεις κύκλους της σειράς τον ρόλο έπαιξε ο Χρήστος Σπανός.
Ηλέκτρα Θεοχάρη Παλαιολόγου | Μίνα Χειμώνα: Η μεγάλη αδερφή του Στάθη, προϊσταμένη νοσοκόμα. Σύντροφος του Ανθρώπου σκιά το 1997 που ήταν ένας παιδεραστής που στο επεισόδιο 904 τον δολοφονεί. Αργότερα δολοφονεί το 1999 στο επεισόδιο 1341 τον Ρένο έναν τοξικομανή βιαστή της κόρης της και δολοφόνο,η ιστορία βασίζεται σε αληθινό γεγονός,όταν το 1998 βρέθηκε νεκρή μια νεαρή κοπέλα όπου όλα εξ-αρχής έδειχναν ότι πέθανε από υπερβολική δόση ναρκωτικών,και τελικά η μητέρα της βρήκε τους δολοφόνους της,παριστάνοντας μια πόρνη και συλλέγοντας πληροφορίες σε ένα μαγνητόφωνο τσέπης. Φεύγει από την σειρά στο επεισόδιο 2927 την Πέμπτη 28 Ιουλίου 2005,μια μέρα πριν το οριστικό φινάλε της "Λάμψης" και βάσει σεναρίου φεύγει στην Αμερική για να συναντήσει τον χαμένο γιο της τον Ζήση.
Αγάπη Θεοχάρη | Ελένη Κούρκουλα, Νικολέτα Σέρρα, Βίκυ Κουλιανού: Δεύτερη αδερφή του Στάθη και πρώτη γυναίκα του Χριστόφορου Άρχου, γιατρός. Ο χαρακτήρας της Αγάπης Θεοχάρη ήταν ένας από τους πρωταγωνιστικούς κατά τις δύο πρώτες σεζόν της σειράς(1993-1995) και τον ερμήνευσε η Ελένη Κούρκουλα. Πολλά χρόνια αργότερα, το 2001 ο ρολος της Αγάπης επιστρεφει για λιγο και το ρόλο κρατά η ηθοποιός Νικολέτα Σέρρα μεχρι το τελος του 2001. Και παλι πολλα χρονια αργότερα, το 2005, ο χαρακτήρας της Αγάπης επιστρέφει στο καστ μέχρι και το τέλος της σειράς(2006), με την Βίκυ Κουλιανού να αναλαμβάνει το ρόλο.
Σαββίνα Θεοχάρη | Ελευθερία Βιδάκη: Μικρότερη αδερφή του Στάθη Θεοχάρη και σύζυγος του Πάρη. Παραμένει στη σειρά μέχρι το 1998,όπου εθίζεται στα ναρκωτικά,και αυτοκτονεί, πέφτοντας στις ράγες του τρένου.
Νάκος Στεφανίδης | Θάνος Καληώρας, Σωτήρης Βάγιας: Μικρότερος αδερφός του Στάθη Θεοχάρη, αστυνομικός. Ο Νάκος Στεφανίδης ήταν ένας από τους βασικούς χαρακτήρες της σειράς που εμφανίζεται στο επεισόδιο 154 το 1994 όπου ήταν ο Δράκος με την χακί κουκούλα (βιαστής).Τον ρόλο αυτό έπαιξε ο Θάνος Καληώρας, φεύγει το 2000 στις υποθέσεις Δραγουμάνου-Δεσπύρη και από τότε μέχρι το τελευταίο επεισόδιο τον ρόλο ερμήνευσε ο ηθοποιός Σωτήρης Βάγιας.
Άλλοι χαρακτήρες.
 Βασίλης Λεβένταγας | Δημήτρης Αρώνης: Αρχηγός της ΕΛ.ΑΣ (αντιστράτηγος), μετά την αποχώρηση του Χρυσολωρά προϊστάμενος και κολλητός φίλος του Θεοχάρη. Άλλες ιδιότητες Ταξίαρχος, Α' Υπαρχηγός και υποστράτηγος. Η μακροβιότερη παρουσία ηθοποιού στη σειρά, καθώς ο χαρακτήρας του "Βασίλη Λεβένταγα" συμμετείχε από το πρώτο μέχρι το τελευταίο επεισόδιο.
Γιάννης Χρυσολωράς | Γιάννης Ευαγγελίδης: Αρχηγός της ΕΛ.ΑΣ και αντιστράτηγος. Συμμετέχει στη σειρά από το 1994 μέχρι το 2003.
Χάρης Βεργίτσης | Σπύρος Μισθός: Αστυνόμος Β', υφιστάμενος Θεοχάρη, υποδιοικητής Λεβένταγα. Εντάσσεται στη σειρά το 1995 και παραμένει μέχρι το τέλος της σειράς το 2006.
Ελευθερία Χρυσολωρά | Ειρήνη Βελιμαχίτη, Ανθή Ιακωβίδου: Κόρη του Αρχηγού της Αστυνομίας. Εντάσσεται στο καστ το 1998 και παραμένει μέχρι το 2002.
Κατερίνα Βεΐκου Χρυσολωρά | Κατερίνα Γαβαλλά: Σύζυγος του Αρχηγού.
Πάρης Βελίδης | Γιώργος Ματαράγκας: Σύζυγος της Σαββίνας Θεοχάρη, διευθυντής της Κλινικής και μετά σύζυγος της Τόνιας. Ο δεύτερος σε μακροβιότερη παρουσία χαρακτήρας της σειράς καθώς συμμετείχε σε αυτή για 13 ολόκληρα χρόνια.
Τόνια Παλαιολόγου | Σταματίνα Στουραΐτη, Επιστήμη Αρετάκη: Κόρη της Ηλέκτρας Θεοχάρη και μετέπειτα σύζυγος του Πάρη.
Μάρκος Παλαιολόγος | Ζαχαρίας Ρόχας: Καπετάνιος, πρώτος σύζυγος της Ηλέκτρας Θεοχάρη.
Κλώντια Άρχου Κάρπεντερ | Μάνια Τεχριτζόγλου: Αδελφή του Λεωνίδα Άρχου. Συμμετείχε στην σειρά για μία σεζόν (1995).
Σέσυ Αρμάγου| Χριστίνα Παππά: Γραμματέας του Λεωνίδα Άρχου. 
Έλενα Ρωσσίδη | Μαίρη Βιδάλη: Αστυνομικός και μετέπειτα σύζυγος του Χριστόφορου Άρχου. Παραμένει στην σειρά για 8 χρόνια,από το 1996-1997 μέχρι το 2005.
Βίκυ Σαχτούρη | Βίκυ Καπετάνη: Η φίλη του Στάθη και μετέπειτα του Χριστόφορου Άρχου.
Ζέτα Στεφανίδη | Μαίρη Βλουτή: Η σύζυγος του Νάκου, συμμετέχει στην σειρά από το 1998 μέχρι το 2002.
Όλγα Τσακίρη| Βάνα Στεργίου: Αστυνομικός, φεύγει από την σειρά το καλοκαίρι του 1997.
Φίλιππος Αλβέρτης, Γιώτης Φωτεινός | Νίκος Δαδινόπουλος: Δεύτερος σύζυγος Ηλέκτρας Παλαιολόγου ως φαρμακοβιομήχανος (Φίλιππος Αλβέρτης-που πεθαίνει το 2003) και Αστυνομικός, υπαρχηγός της Αστυνομίας, σύζυγος της Μαριάννας ως Γιώτης Φωτεινός και μετά το θάνατο του Στάθη Θεοχάρη και πατριός του Βασίλη Θεοχάρη. (Παραμένει στην σειρά μέχρι το τέλος της.)
Βιργινία Θέου | Ειρήνη Κακαβούλη: Εισαγγελέας (1998-2004)- Ελίνα Δραγουμάνου (2000).
Στάσα Φωτεινού | Λίνα Μαρκάκη: Αστυνομικός, ανιψιά Γιώτη Φωτεινού. Εντάσσεται στη σειρά το 2004 και παραμένει μέχρι το τέλος της.
Ελπίδα Παράσχου Άρχου| Μαρία Αλιφέρη: Δεύτερη σύζυγος του Χριστόφορου Αρχου.
Μάχος Υψηλάντης | Αλμπέρτο Εσκενάζυ: Πρώτος σύζυγος της Αγάπης Θεοχάρη και μετέπειτα της Ολίνας Άρχου. Δεν συμμετέχει στην σειρά για πολύ.Σκοτώνεται σε ένα τροχαίο.
Κρητικάκης | Γιώργος Αρμαδώρος: Δικηγόρος του Άρχου- Μικρός Κλόουν.
Φώτης Παρθένης, Βίκτορας Τσέρβος, Μάχος Χαρατσάρης, Χάμος,Ντερτιλής | Κώστας Τσάκωνας (ο νεότερος): Έμπορος ναρκωτικών. Παίζει διάφορους ρόλους στην σειρά από το 1996 μέχρι το 2003.
Ρόρρης Καβάγιας, Βάσος, Βάγιας ο Νεκροθάφτης | Βαγγέλης Δρούγκας: (1993-1994) Φορτηγατζής-δολοφόνος Μάκης Σαλιάρης, (1997)Έμπορος ζωτικών οργάνων (τσιράκι), (1999) Βάγιας ο Νεκροθάφτης, (2002) Βάσος. Συμμετείχε στην σειρά παίζοντας διάφορους ρόλους από το 1993 μέχρι το 2001-2002.
Θεοφίλη Κομνηνού | Τόνια Καζιάνη: (2001) Υποστράτηγος και υπαρχηγός της Ελληνικής Αστυνομίας, πρώην σύζυγος Υπουργού Δημοσίας Τάξεως και μητέρα του ναρκομανή Ιάσονα. Αυτοκτονεί με δηλητήριο όταν αποκαλύπτονται τα εγκλήματα της.
Λάμπης Δενδρινός | Σπύρος Μαβίδης: Αστυνόμος Α', συμμαθητής &amp; υποψήφιος γαμπρός Στάθη Θεοχάρη– Άνθρωπος Σκιά (εγκέφαλος συμμορίας παιδεραστών) Δολοφονείται από την Ηλέκτρα το 1997.
Νικήτας Κάραλης | Απόστολος Σφακιανάκης: Γιατρός, εραστής Ηλέκτρας Θεοχάρη.
Ντέλλα Φαρμάκη | Μάρθα Κουμπάρου: Νοσοκόμα,παραμένει όλα τα χρόνια προβολής της σειράς στο καστ. 
Σέβος Δράκος, Υπουργός Δημοσίας Τάξεως | Νίκος Απέργης: Υπουργός Δημοσίας Τάξεως, όταν ο Θεοχάρης προήχθη σε Ταξίαρχο. 
Μπάμπης Δαμασιώτης, Μάκης Βερεκύρης | Μπάμπης Κλαλιώτης: Αστυνόμος-Ταξίαρχος Μπάμπης Δαμασιώτης (συμμετέχει από το 1999 μέχρι το 2005)- Εγκέφαλος συμμορίας σωματεμπόρων (1999)
Λίζα Βεργίτση | Φαίδρα Τριπόδη, Τάνια Λιάπη, Βασιλική Αγιαννοπούλου: Κόρη του Χάρη Βεργίτση και σύζυγος του Νάκου.
Ρικάρντο-Ντιέγκο (Κολομβιανός μαφιόζος), Αχιλλέας (δολοφόνος-τσιράκι Θεοφίλης Κομνηνού), Μάρκος (Αστυνομικός), Χιώτης | Γιώργος Μακρής: Ερμηνεύει διάφορους ρόλους εγκληματιών- εντάσσεται στο καστ το 2000 και τελευταία συμμετοχή του ως Χιώτης το 2005. 

</doc>
<doc id="40570" url="https://el.wikipedia.org/wiki?curid=40570" title="Σαμπί">
Σαμπί

Το σαμπί (Ͳ ͳ σε αρχαίες επιγραφές, μεταγενέστερα Ϡ ϡ μόνο ως αριθμός), είναι παλαιό και παρωχημένο πλέον γράμμα του ελληνικού αλφαβήτου, που εμφανιζόταν σαν γράμμα μόνο σε μερικές τοπικές παραλλαγές του αλφαβήτου στην αρχαία Ιωνία, και παρέμεινε σε χρήση αργότερα στην μετακλασσική Ελληνική μόνο σαν αριθμητικό σύμβολο για τον αριθμό 900. 
Σαν χαρακτήρας του αλφαβήτου, με την πρωτότυπη μορφή του που έμοιαζε με "Τ" (), χρησιμοποιόταν στην γραφή της Μιλήτου, της Εφέσου, της Αλικαρνασσού και άλλων πόλεων της Μικράς Ασίας, όπως επίσης και στην Μιλησιακή αποικία της Κυζίκου. Εμφανίζεται σε λέξεις όπου άλλες διάλεκτοι έχουν ή διπλό "σ" ή διπλό "τ", όπως στη λέξη "τέσσαρα"/"τέτταρα", που σε ιωνικές επιγραφές εμφανίζεται ως "τέαρα". Πιθανολογείται ότι δήλωνε φθόγγο παρόμοιο με διπλό [ss] ή [ts]. Αργότερα εισήχθη στο μιλησιακό σύστημα αρίθμησης, όπου χρησιμοποιήθηκε ως σύμβολο του αριθμού 900. 
Η αρχική ονομασία του γράμματος είναι άγνωστη. Πιθανολογείται ότι προήλθε από παραλλαγή του αρχαϊκού γράμματος "σαν", και ενίοτε ονομάζεται "σαν" και σήμερα. Η σημερινή ονομασία "σαμπί" είναι επίσης μεταγενέστερη, των όψιμων βυζαντινών χρόνων. Φέρεται να προέρχεται ως σύνθετη λέξη Ὡσὰν πῖ (σαν - το γράμμα - πι), και βασίζεται στη σημερινή μορφή κεκλιμένου Π (Ϡ), που εξελίχθηκε κατά τα βυζαντινά χρόνια, με ενδιάμεσες μορφές το και .
Στη νεότερη εποχή χρησιμοποιούταν επίσημα στη γραμματαρίθμηση ελληνικών νόμων και διαταγμάτων όπως δημοσιεύονταν παλαιότερα σε ΦΕΚ.

</doc>
<doc id="40571" url="https://el.wikipedia.org/wiki?curid=40571" title="Ναργιλές">
Ναργιλές

Ο ναργιλές ή αργιλές είναι συσκευή καπνίσματος της Μέσης Ανατολής, στον οποίο ο καπνός αντλείται μέσω του νερού πριν φτάσει στα χείλη.
Προέλευση.
Ο ναργιλές, ένας σωλήνας νερού, προέρχεται από την Ινδία, όπου και ασκείται περισσότερο από 400 χρόνια, και έγινε δημοφιλής για το κάπνισμα καπνού. Η χρήση του ναργιλέ για κάπνισμα προήλθε από την αυλή του αυτοκράτορα Ακμπάρ του Μέγα στα τέλη του 16ου αιώνα, ως τρόπος μείωσης των πιθανών βλαβών από το κάπνισμα, σχετικά με την πρόταση των βασιλικών ιατρών, λόγω της επιβάρυνσης της υγείας του. Καθώς η χρήση του καπνού εξαπλώθηκε στην Ινδία, ο ναργιλές έγινε η πιο διαδεδομένη μορφή καπνίσματος (επίσης χρησιμοποιούνταν από μερικούς ανθρώπους για κάπνισμα οπίου και χασίς). Δημιουργήθηκαν διάφορες μορφές ναργιλέ που ταίριαζαν σε όλα τις κοινωνικά τάξεις. Χρησιμοποιούνταν τόσο από άνδρες όσο και από γυναίκες. Η πρακτική του καπνίσματος ναργιλέ έγινε δημοφιλής σε περιοχές όπου οι Mughals είχαν ισχυρή επιρροή και έγινε μέρος του πολιτισμού τους.
Περιγραφή.
Τα βασικά μέρη του ναργιλέ είναι τα ακόλουθα:
Η γυάλινη φιάλη φέρει καθαρό νερό συνήθως μέχρι τη μέση. Μετά την αεροστεγή σύνδεση με τον κατακόρυφο σωλήνα τοποθετείται στη πάνω κατάληξή του το χαρμάνι καπνού. Στη συνέχεια, με μια μεταλλική μικρή τσιμπίδα τοποθετούνται πάνω στο χαρμάνι, που προηγουμένως έχει συμπιεσθεί ελαφρά με το χέρι, τεμάχια αναμμένου κάρβουνου. Έτσι μόλις ο καπνιστής αρχίζει να ρουφά, μειώνεται η ποσότητα του εντός της φιάλης αέρα, δημιουργείται υποπίεση, και ο καπνός από τον καιόμενο καπνό μαζί με αέρα εισέρχεται δια του κατακόρυφου σωλήνα στη φιάλη προκαλώντας φυσαλίδες και αναταραχή στο νερό με υπόκωφο θόρυβο. Το πέρασμα αυτό του καπνού μέσα από το νερό που τον φιλτράρει τον ψύχει και αποτελεί το βασικό χαρακτηριστικό το οποίο διαφοροποιεί τον ναργιλέ από άλλες συσκευές καπνίσματος.
Διάδοση.
Όταν οι Βρετανοί ήρθαν στην Ινδία με την East India Company, ορισμένοι από αυτούς υιοθέτησαν την πρακτική καπνίσματος αυτή, για κοινωνική αποδοχή. Από την Ινδία, ο ναργιλές εξαπλώθηκε πρώτα στην Περσία, όπου όπου και υιοθετήθηκε η ονομασία "ναργιλές"(= λέξη "ναργκίλ", είδος καρύδας που εντοπίζεται στην περιοχή Λιανάμμο Πετριών από την οποία στην αρχή κατασκευαζόταν πριν χρησιμοποιηθεί αργότερα γυάλινη σφαίρα) και αργότερα, εξαπλώθηκε στην Τουρκία στις αρχές του 17ου αιώνα, τότε το κέντρο της Οθωμανικής Αυτοκρατορίας. Τελικά, έκανε την εμφάνιση του το Narghile Café, όπου σερβίρονταν επίσης τσάι και καφές. Αυτή η μόδα είδε τελικά μια πτώση, αλλά αναβιώνει αργά σε νέα φόρμες. Ο ναργιλές εξαπλώθηκε, επίσης, στη Βόρεια Αφρική και στη Σαουδική Αραβία, όπου ονομάστηκε shisha (γυάλινο μπουκάλι) ή goza, και στην Άπω Ανατολή, ειδικά στην Κίνα και στις Φιλιππίνες. Ο ναργιλές ήταν συνηθισμένος στα μουσουλμανικά κράτη. Στην Ελλάδα η χρήση του ήταν διαδεδομένη κατά την εποχή της Τουρκοκρατίας, ενώ συνεχίστηκε και στις αρχές του 20ού αιώνα. Τα τελευταία χρόνια παρουσιάζεται μια αύξηση στα μαγαζιά που προσφέρουν ναργιλέ τόσο στην Ελλάδα όσο και στην Ευρώπη με τους νέους να δείχνουν ιδιαίτερη προτίμηση στην τεχνική καπνίσματος αυτή.
Ο βαθμός επικινδυνότητας του.
Σύμφωνα με την επιστημονική κοινότητα, ο καπνός του ναργιλέ περιέχει πάνω από 4800 διαφορετικές χημικές ουσίες, εκ των οποίων οι 69 είναι καρκινογόνες ενώ πολλές άλλες είναι υποκινητές όγκων. Είναι δημοφιλές λόγω της κοινής εσφαλμένης αντίληψης ότι η περιεκτικότητα σε νικοτίνη είναι χαμηλότερη από εκείνη των τσιγάρων και ότι το νερό που χρησιμοποιείται σε αυτή τη μορφή πρόσληψης καπνού λειτουργεί ως φίλτρο, αφαιρώντας όλες τις επικίνδυνες χημικές ουσίες όπως CO, νικοτίνη και πίσσα. Αυτές οι κοινές παρερμηνείες οδηγούν το κοινό να πιστεύει ότι το κάπνισμα ναργιλέ δεν αποτελεί κίνδυνο για την υγεία και τους άλλους.
Μία μελέτη της ομάδας για τον κανονισμό σχετικά με τα προϊόντα καπνού (TobReg) του Παγκόσμιου Οργανισμού Υγείας υπέβαλε συμβουλευτικό σημείωμα το 2005 για το σωλήνα νερού (ναργιλέ) και συμπέρανε ότι η χρήση του συνδέεται με πολλούς από τους ίδιους κινδύνους που διατρέχει η υγεία ενός καπνιστή, και συνιστά ότι ο καπνός πρέπει να υποβληθεί στον ίδιο κανονισμό με τσιγάρα και άλλα προϊόντα καπνού. Σύμφωνα με την έρευνα, σε μία συνεδρία καπνίσματος ναργιλέ, ο μέσος χρήστης εισπνέει καπνό ισοδύναμο περίπου με 100 τσιγάρα.
Παράδοση.
Το κάπνισμα του ναργιλέ έχει περάσει στην ελληνική παράδοση μέσα από τραγούδια, κυρίως ρεμπέτικα.

</doc>
<doc id="40572" url="https://el.wikipedia.org/wiki?curid=40572" title="Αρχύτας">
Αρχύτας



</doc>
<doc id="40573" url="https://el.wikipedia.org/wiki?curid=40573" title="Οκτωβριανή επανάσταση">
Οκτωβριανή επανάσταση



</doc>
<doc id="40574" url="https://el.wikipedia.org/wiki?curid=40574" title="Μονή Προυσού">
Μονή Προυσού

Η Μονή Προυσού είναι μοναστήρι του Νομού Ευρυτανίας. Βρίσκεται 31 χιλιόμετρα νότια του Καρπενησίου και 53 βορειοανατολικά του Αγρινίου, 2 χιλιόμετρα από το ομώνυμο χωριό και αποτελεί πνευματικό και προσκυνηματικό κέντρο ολόκληρης της περιοχής. Είναι χτισμένη σε απόκρημνη, βραχώδη περιοχή μεταξύ των βουνών Χελιδώνα, Καλιακούδα και της οροσειράς του Παναιτωλικού, η οποία είναι κατάφυτη με έλατα.
Η Ιερά Μονή Προυσού είναι αφιερωμένη στην Παναγία και εορτάζει στις 23 Αυγούστου (στην Απόδοση της Κοίμησης).
Ιστορία.
Τον 10ο αιώνα εντάθηκαν οι προσπάθειες της Βυζαντινής Αυτοκρατορίας για εκχριστιανισμό και αφομοίωση των βαρβαρικών λαών της αυτοκρατορίας. Δύο ριψοκίνδυνοι μοναχοί ο Διονύσιος και ο Τιμόθεος, ακολουθώντας τις εντολές του αυτοκράτορα και του πατριαρχείου, έφτασαν στον άγριο αυτό τόπο με τους σκόρπιους ποιμενικούς πληθυσμούς, ενθουσιώδεις και με σκοπό της ζωής τους να κάνουν τους κατοίκους χριστιανούς. Για να μπορέσει να γίνει αποδεκτή η νέα θρησκεία, έστησαν προσκυνητάρι και εγκαταστάθηκαν στην περιοχή, όπου υπήρχε για πολλούς αιώνες, το ανύπαρκτο πια Μαντείο του Οδυσσέα. Όντας εκεί άναψαν μόνιμα έναν πυρσό. 
Εξαιτίας του πυρσού αυτού το μοναστήρι που χτίστηκε εκεί τον 12ο αιώνα πήρε το όνομα «Μονή Πυρσού» ("Ορθόδοξος Συναξαριστής": Σύναξη της Παναγίας η «ἐν τῷ Πυρσῷ τῆς Εὐρυτανίας» στις 22-23 Αυγούστου). Το 1587 το καθολικό καταστράφηκε από πυρκαγιά. Αμέσως μετά ξαναχτίστηκε και διακοσμήθηκε με τοιχογραφίες. Τότε, περί το 1600, φιλοτεχνήθηκε και η εικόνα της Παναγίας.
Επειδή με τους αιώνες το όνομα έγινε από «Πυρσού», «Μπουρσού» που ακούγονταν κακόηχο, το 1845 επίσημα πλέον το μοναστήρι και το χωριό μετονομάστηκαν σε Μονή Προυσού και Προυσός αντίστοιχα (ΦΕΚ, Νόμος ΚΕ’ της 5ης Δεκεμβρίου 1845).
Η Μονή παρέμεινε ενεργή όλα τα χρόνια που ακολούθησαν, αν και η φήμη της δεν ήταν πολύ μεγάλη, λόγω και του δύσβατου της περιοχής. Το 1748 η Μονή έγινε Σταυροπηγιακή.
Επανάσταση του 1821.
Λίγα χρόνια πριν την εθνεγερσία του 1821 στάλθηκε στο μοναστήρι ως ηγούμενος, ο αγιορείτης πνευματικός Κύριλλος Καστανοφύλλης. Ήταν μέλος της Φιλικής Εταιρίας και η πρόφαση ήταν να διορθώσει τη δήθεν πνευματική και ηθική παρακμή του. Αμέσως και βάση σχεδίου οργάνωσε και λειτούργησε τη «Σχολή Ελληνικών Γραμμάτων» (1818-1828).
Η Μονή αποτέλεσε κέντρο πολιτικής καθοδήγησης του απελευθερωτικού αγώνα (υπάρχουν επιστολές του Μαυροκορδάτου κ.α). Έπαιξε δε κρίσιμο ρόλο στην όλη διαχείριση της πολιορκίας του Μεσολογγίου αλλά και στη σωτηρία πολλών μετά την καταστροφή της «Εξόδου». Λειτούργησε δε καθ' όλη τη διάρκεια του αγώνα σαν θεραπευτήριο και αναρρωτήριο τραυματιών.
Ο Καραϊσκάκης είχε το στρατηγείο του στη μονή. Μάλιστα ο στρατηγός Καραϊσκάκης δώρισε το ασημένιο κάλυμμα της εικόνας σε ένδειξη ευγνωμοσύνης για τη θέρμη, η οποία τον ταλαιπωρούσε και από την οποία γιατρεύτηκε κατά την παραμονή του στη Μονή. Το Σκευοφυλάκιο της Μονής διαθέτει σήμερα τα όπλα του Καραϊσκάκη. Κατά την Επανάσταση το 1824 ο Γεώργιος Καραϊσκάκης, εκείνος βρήκε καταφύγιο στη Μονή της Παναγίας στον Προυσό Ευρυτανίας και μάλιστα ως ανταπόδοση έντυσε την εικόνα με χρυσάφι κι ασήμι όπως είναι σήμερα. 
Μεγάλο μέρος της Μονής κάηκε από τους Γερμανούς στις 16 Αυγούστου του 1944, γιατί αυτή αποτελούσε κέντρο στήριξης των ανταρτών της Αντίστασης. Καταστράφηκαν πολλά κειμήλια, σκεύη, χειρόγραφα και βιβλία, αλλά όχι η πολύτιμη εικόνα της Παναγίας, η οποία είχε τοποθετηθεί σε κρύπτη. 
Μετά τον Εμφύλιο Πόλεμο ξεκίνησε εκ νέου η ανοικοδόμηση της Μονής από τον ηγούμενο Γερμανό, η οποία συνεχίστηκε και στη δεκαετία του 1970 από τον τότε ηγούμενο της μονής και μετέπειτα ηγούμενο της Ιεράς Μονής Δοχειαρίου του Αγίου Όρους Γρηγόριο.
Παράδοση.
Κατά την παράδοση το όνομα της Μονής οφείλεται στη θαυματουργή εικόνα της «Παναγίας Προυσιώτισσας». Η εικόνα αυτή κατάγεται από την Προύσα της Μικράς Ασίας και εικάζεται ότι είναι έργο του Ευαγγελιστή Λουκά.
Η Μονή στην Προύσα ιδρύθηκε τον 9ο αιώνα. Την εποχή εκείνη αυτοκράτορας του Βυζαντίου ήταν ο Θεόφιλος (829-842), ο οποίος ήταν εικονομάχος. Η εικόνα της Παναγίας βρισκόταν σε ναό της Προύσας, αλλά υπό τον φόβο ότι θα καταστραφεί βάσει διατάγματος του αυτοκράτορα, φυγαδεύτηκε στη Στερεά Ελλάδα.
Η παράδοση συνδέει το καταφύγιο της εικόνας, τη σημερινή τοποθεσία της Μονής, με θαύματα που συνέβησαν κατά τη μεταφορά της εικόνας εκεί. Ο νέος που τη μετέφερε, μαζί με κάποιον υπηρέτη του, αποφάσισαν να ιδρύσουν μοναστήρι στο σημείο αυτό καθώς διαπίστωσαν ότι ήταν αδύνατο να μετακινήσουν την εικόνα από εκεί. Οι ίδιοι έγιναν οι πρώτοι μοναχοί, με τα ονόματα Διονύσιος και Τιμόθεος.
Αξιοθέατα.
Η Ιερά Μονή Προυσού είναι ένα από τα λίγα μοναστήρια που σώζονται στην Ευρυτανία. Το καθολικό της είναι ενδιαφέρων ναΐσκος, σταυροειδής με τρούλο. Στα δυτικά του, στη ρίζα του βράχου, υπάρχει κρύπτη διαμορφωμένη σε παρεκκλήσι. Οι σήμερα σωζόμενες τοιχογραφίες φιλοτεχνήθηκαν γύρω στο 1785. Μέσα στην κρύπτη διασώζονται στην εξωτερική πλευρά τοιχογραφίες του 13ου αιώνα, ενώ εσωτερικά υπάρχουν δύο στρώματα, από τα οποία το ένα χρονολογείται στα 1518. Πολύ αξιόλογο είναι και το ξυλόγλυπτο τέμπλο της κρύπτης, που χρονολογείται στα 1810.
Το Σκευοφυλακίου της Μονής περιέχει πλήθος πολύτιμων χειρόγραφων Κωδίκων, εικόνες, ιερά σκεύη, λειψανοθήκες και βιβλία. Στη Μονή λειτουργεί ενδιαφέρον μουσείο με μέρος των θησαυρών, όπως εικόνες από το 15ο και 16ο αιώνα, ιερά άμφια, αργυρά και χρυσά δισκοπότηρα, χειρόγραφοι κώδικες, τυπογραφημένα βιβλία και το σπαθί του Καραϊσκάκη.
Έξω από τη Μονή υπάρχουν δύο κάστρα αριστερά και δεξιά, οι «πύργοι του Καραϊσκάκη». Υπάρχει επίσης εκκλησάκι των Αγίων Πάντων, που κτίστηκε το 1754. Τέλος, σώζεται, πλήρως αναστηλωμένο το κτήριο που στέγασε επί Τουρκοκρατίας τη «Σχολή Ελληνικών Γραμμάτων» που λειτούργησε στη Μονή.

</doc>
<doc id="40576" url="https://el.wikipedia.org/wiki?curid=40576" title="Μονή Προυσσού">
Μονή Προυσσού



</doc>
<doc id="40587" url="https://el.wikipedia.org/wiki?curid=40587" title="Σοφία Μάιλς">
Σοφία Μάιλς

Η Σοφία Μάιλς ("Sophia Jane Myles", 18 Μαρτίου 1980) είναι Αγγλίδα ηθοποιός.
Βιογραφία.
Τα Πρώτα Χρόνια.
Η Σοφία γεννήθηκε στο Λονδίνο. Ο πατέρας της, Πήτερ Μάιλς, είναι εφημέριος στο Isleworth, του δυτικού Λονδίνου και η μητέρα της, Τζέην, δουλεύει σε εκπαιδευτικές εκδόσεις. Η γιαγιά της (απ' την πλευρά του πατέρα της) ήταν Ρωσίδα. Η καριέρα της σαν ηθοποιός άρχισε όταν κάποιος την πρόσεξε σε μια σχολική παράσταση. Πριν από αυτό σκόπευε να σπουδάσει φιλοσοφία στο Πανεπιστήμιο του Καίμπριτζ.
Σταδιοδρομία.
Από το 1996, η Σοφία Μάιλς έχει εμφανιστεί σε μια σειρά ταινιών και τηλεοπτικών παραγωγών Αμερικανικής και Αγγλικής παραγωγής. Είχε ένα μικρό ρόλο στην ταινία του 2003 "Underworld", αλλά και στη συνέχεια του (σε μία σκηνή flashback), "". Το 2006, συμπρωταγωνίστησε μαζί με τον Τζέιμς Φράνκο στο αισθηματικό δράμα "Τριστάνος και Ιζόλδη", ερμηνεύοντας το ρόλο της Ιζόλδης.
Εμφανίστηκε ως Madame de Pompadour σε ένα επεισόδιο της σειράς "Doctor Who" ενώ πρόσφατα ολοκλήρωσε τα γυρίσματα μιας τηλεοπτικής μεταφοράς του "Δράκουλα" (για λογαριασμό του BBC) όπου ερμηνεύει το ρόλο της Lucy Westenra. Τέλος πρωταγωνίστησε στην κωμωδία "Art School Confidential" όπου ερμηνεύει την αγαπημένη του πρωταγωνιστή Max Minghella, και που προβλήθηκε στις Αμερικανικές αίθουσες το Μάιο του 2006.
Προσωπική Ζώη.
Η Σοφία μένει στο Green Park και λατρεύει την ιππασία, το σκι, τις παγοδρομίες και το κολύμπι. Από το 2006 έχει σχέση με τον Σκωτσέζο ηθοποιό David Tennant, τον οποίο και γνώρισε στα γυρίσματα της τηλεοπτικής σειράς "Doctor Who". Παλιότερα είχε σχέση με τον κατά πολύ μεγαλύτερο της, ηθοποιό Τσαρλς Ντανς.

</doc>
<doc id="40592" url="https://el.wikipedia.org/wiki?curid=40592" title="887 Αλίντα">
887 Αλίντα

Η Αλίντα ή Αλίνδα είναι μικρός πλανήτης αστεροειδής με αύξοντα αριθμό 887 και με απόλυτο μέγεθος (όπως ορίζεται για το Ηλιακό Σύστημα) 13,76. Ανακαλύφθηκε στις 3 Ιανουαρίου 1918 από τον Γερμανό αστρονόμο Μαξ Βολφ, που παρατηρούσε από τη Χαϊδελβέργη. Η Αλίντα περιφέρεται περί τον Ήλιο σε μέση απόσταση (μεγάλος ημιάξονας της τροχιάς της) 2,479 αστρονομικών μονάδων. Η εκκεντρότητα όμως της τροχιάς της είναι τεράστια, e = 0,553, με αποτέλεσμα να πλησιάζει τον Ήλιο κατά το περιήλιο στα 160,58 εκατομμύρια km. Η Αλίντα πήρε το όνομά της είτε από την αρχαία πόλη Άλινδα της δυτικής Μικράς Ασίας, είτε από μία μορφή της μυθολογίας των Αυστραλών ιθαγενών (Αβοριγίνων) (βλ. Πρόσωπο στη Σελήνη). Με τη σειρά της η Αλίντα έδωσε το όνομά της στην Οικογένεια αστεροειδών της Αλίντας, στην οποία και ανήκει.
Παρότι δεν πλησιάζει πολύ στον Δία, οι παρέλξεις του γιγάντιου πλανήτη έχουν «κλειδώσει» την Αλίντα σε τροχιακό συντονισμό 1:3 με αυτόν, δηλαδή η Αλίντα συμπληρώνει τρεις περιφορές γύρω από τον `Ηλιο στο ίδιο χρονικό διάστημα που ο Δίας συμπληρώνει μία.
Η Αλίντα, αν ήταν μεγαλυτέρων διαστάσεων, θα μπορούσε να χρησιμεύσει στην ακριβή μέτρηση της απόστασης Ηλίου-Γης, διότι πλησιάζει τη Γη πολύ στην περί τον Ήλιο κίνησή της, περισσότερο από τον αστεροειδή Έρωτα με τον οποίο και υπολογίζεται η απόσταση αυτή.
Φυσικά χαρακτηριστικά.
Πρόκειται περί ουράνιου σώματος ελάχιστων διαστάσεων, αφού η διάμετρός της δεν υπερβαίνει τα 4-5 χιλιόμετρα, ενώ το φαινόμενο μέγεθος αυτής κατά τη μέση αντίθεσή της φθάνει το 17. Ο φασματικός τύπος της είναι S (λιθώδης), ενώ το άλβεδό της είναι 0,31. Η Αλίντα περιστρέφεται γύρω από τον εαυτό της μία φορά κάθε 73 ώρες και 58 λεπτά, μία εξαιρετικά αργή περιστροφή για αστεροειδή.

</doc>
<doc id="40593" url="https://el.wikipedia.org/wiki?curid=40593" title="266 Αλίνη">
266 Αλίνη

Η Αλίνη ("Aline") είναι μικρός πλανήτης (αστεροειδής), που φέρεται στους καταλόγους των αστεροειδών με αύξοντα αριθμό 266 και ανακαλύφθηκε στις 17 Μαΐου 1887 από τον Αυστριακό αστρονόμο Γιόχαν Παλίζα, ο οποίος παρατηρούσε από τη Βιέννη. Ο αστεροειδής αυτός πιστεύεται ότι πήρε το όνομά του από μία κόρη του αστρονόμου Έντμουντ Βάις (Edmund Weiss). Περιφέρεται περί τον Ήλιο σε μέση απόσταση (μεγάλο ημιάξονα της τροχιάς) 2,804 αστρονομικών μονάδων ή 419,5 εκατομμυρίων χιλιομέτρων. Η απόσταση αυτή κυμαίνεται από 354 ως 485 εκατομμύρια χλμ., αφού η εκκεντρότητα της τροχιάς της είναι σημαντική (e = 0,156). Μία περιφορά περί τον Ήλιο συμπληρώνεται σε 1715,0 ημέρες. Η κλίση της τροχιάς της Αλίνης ως προς την εκλειπτική είναι i = 13,39 μοίρες. Είναι σκουρόχρωμος αστεροειδής τύπου C, με άλβεδο 0,059.
Η «μέση διάμετρος» της Αλίνης είναι 109 χλμ. Η μάζα της είναι άγνωστη, ενώ περιστρέφεται γύρω από τον εαυτό της σε 12,3 ώρες.

</doc>
<doc id="40595" url="https://el.wikipedia.org/wiki?curid=40595" title="Άλιοθ">
Άλιοθ

Με το όνομα Άλιοθ ονόμαζαν οι Άραβες τον αστέρα ε (έψιλον) του αστερισμού της Μεγάλης Άρκτου, ο οποίος κατά τους αρχαίους Έλληνες αστρονόμους (Ίππαρχο και Πτολεμαίο) προσδιοριζόταν ως "«ο μετά την έκφυσιν πρώτος των επί της ουράς τριών αστέρων»" (της Μ. Άρκτου). Είναι ένας φωτεινός αστέρας, ο φωτεινότερος του μεγάλου αυτού αστερισμού.
Το παραδοσιακό όνομα Άλιοθ προέρχεται από την αραβική λέξη "alyat", που σημαίνει «(χονδρή) ουρά προβάτου». Ιστορικά, τον αστέρα χρησιμοποιούσαν οι ναυτικοί στη ναυσιπλοΐα.
Αστροφυσικά χαρακτηριστικά.
Ο Άλιοθ έχει μάζα σχεδόν τριπλάσια της μάζας του Ηλίου (2,91 φορές μεγαλύτερη) και διάμετρο 4,2 ± 0,2 φορές μεγαλύτερη της ηλιακής. Η πραγματική του λαμπρότητα είναι 108 φορές μεγαλύτερη της ηλιακής, ποσότητα που αντιστοιχεί σε απόλυτο μέγεθος −0,2. Η μέση θερμοκρασία της επιφάνειάς του είναι 10.800 K. Ο αστέρας πλησιάζει το Ηλιακό Σύστημα με ταχύτητα 9,3 χιλιόμετρα ανά δευτερόλεπτο (33.500 χιλιόμετρα την ώρα).
Παρότι η μεταλλικότητά του είναι ίδια με αυτή του Ηλίου, το φάσμα του Άλιοθ είναι ιδιόμορφο (το "«p»" στον φασματικό τύπο), όμοιο με το χαρακτηριστικό φάσμα των μεταβλητών τύπου α2 CVn: Το ισχυρό μαγνητικό πεδίο του αστέρα διαχωρίζει τα διάφορα χημικά στοιχεία, και επειδή ο μαγνητικός άξονας διαφέρει από τον άξονα περιστροφής (κατά σχεδόν 90° στον συγκεκριμένο αστέρα), οι φασματικές γραμμές τους παρεμβάλλονται διαδοχικά στο φως που φθάνει ως εμάς με περίοδο 5,1 ημέρες. Ξεχωρίζουν οι φασματικές γραμμές του χρωμίου. Μία πρόσφατη μελέτη προτείνει ότι η περίοδος των 5,1 ημερών ίσως να οφείλεται στην ύπαρξη ενός υποαστρικού σώματος, ενός πλανήτη με μάζα περίπου 14,7 φορές μεγαλύτερη από τη μάζα του Δία σε τροχιά μεγάλης εκκεντρότητας (e = 0,5), σε μέση απόσταση από τον αστέρα 0,055 AU (8,2 εκατομμύρια χιλιόμετρα).

</doc>
<doc id="40596" url="https://el.wikipedia.org/wiki?curid=40596" title="Βρίκιον">
Βρίκιον

Το Βρίκιον (ή Μπρίκι) είναι ονομασία παλαιότερου ιστιοφόρου δίστηλου (δικάταρτου) εμπορικού ή Πολεμικού πλοίου, ίδιο με Πάρωνα.
Αυτός ο τύπος ιστιοφόρου έφερε στη πλώρη «πρόβολο» (το κοινώς λεγόμενο "μπαστούνι" ή "μπαμπρέσο") για τους τρεις "αρτέμωνές" του (3 κατάπλωρα τριγωνικά ιστία), "ακάτιο ιστό" και τον "μέγα ιστό" (δεύτερος από πλώρη και ψηλότερος) για τα "τετράγωνα" ιστία, τα τριγωνικά (λεγόμενα και "προίστια") και για τον "επίδρομο" (πρυμναίο τραπεζοειδές ιστίο). Ήταν πανομοιότυπος με τον εμπορικό Δρόμωνα ή "νάβα" και του εμπορικού Μυοδρόμωνα (Μπάρκου ή Γαβάρας) αν λογισθεί ο τρίτος και πρυμναίος ιστός τους ως να μη υπάρχει. 
Το αντίστοιχο πολεμικό πλοίο του τύπου αυτού λέγεται Πάρων.
Μέχρι το 1849 καμία διαφορά μεταξύ του Βρίκιου και του Πάρωνα δεν υπήρχε, όταν εμφανίσθηκαν το έτος εκείνο οι "διπλοί δόλωνες" και άλλες συναφείς διευκολύνσεις τις οποίες και εκολπώθηκαν τα εμπορικά Βρίκια, όχι όμως και οι πολεμικοί Πάρωνες όπου η μεταξύ τους διαφορά έγινε πλέον αισθητή, όταν ακόμη πρώτοι οι Ιταλοί, (και τελικά μόνο αυτοί), ναυπήγησαν το 1891 δύο θαυμάσιους εκπαιδευτικούς σιδερένιους πάρωνες τους ""Παλινούρο" και "Μιζένο"".
Πρόδρομος του Βρικίου υπήρξε το Βριγαντίνο που όταν αυτό τελειοποιήθηκε η διαφορά τους ήταν πολύ δυσδιάκριτη για κάθε "στεριανό" μάτι.
Τα Βρίκια λόγω των ναυτικών αρετών τους θεωρήθηκαν τα προσφιλέστερα των Ελλήνων ναυμάχων πλοία κατά την διάρκεια του Αγώνα της Ανεξαρτησίας. Επειδή κατά την Εθνεγερσία βρέθηκαν τα περισσότερα με πλείστα πυροβόλα λόγω των πολύ συχνών μικροναυμαχιών με πειρατές, καμία διαφορά ουσιαστική, ακόμα και τυπική δεν υπήρχε μεταξύ του Βρικίου και του πολεμικού Βρικίου δηλαδή του Πάρωνα, που πρόσθετα έφερε 12 - 18 πυροβόλα (κανόνια) στο κατάστρωμα και πλήρωμα 100 άνδρες.
Πολεμικά πλοία τύπου "βρίκια" (Πάρωνες) του Ελληνικού Πολεμικού Ναυτικού ήταν τα:

</doc>
<doc id="40599" url="https://el.wikipedia.org/wiki?curid=40599" title="Πυρηνική σύντηξη">
Πυρηνική σύντηξη

Πυρηνική σύντηξη ("συν" + "τήξη") ονομάζεται η συνένωση ελαφρών πυρήνων σε βαρύτερους με ταυτόχρονη απελευθέρωση ενέργειας, δηλαδή πρόκειται για εξώθερμη αντίδραση. Βέβαια για να θεωρηθεί εξώθερμη αναφερόμαστε σε σύντηξη ελαφρών πυρήνων μέχρι το σίδηρο-56 ή νικέλιο-62. Κατά τη σύντηξη βαρύτερων πυρήνων από αυτούς υπάρχει ενεργειακό έλλειμμα και η αντίδραση γίνεται ενδόθερμη.
Ο μηχανισμός παραγωγής ενέργειας.
Η ενέργεια που απελευθερώνεται, οφείλεται στο γεγονός ότι η ενέργεια σύνδεσης ανά νουκλεόνιο στα αντιδρώντα της σύντηξης (ή καλύτερα το άθροισμα των ενεργειών αυτών), είναι μικρότερη από την ενέργεια σύνδεσης ανά νουκλεόνιο που χαρακτηρίζει τον πυρήνα που δημιουργείται. Λόγου χάρη, στο διάγραμμα (βλ.Σχήμα 1) θεωρούμε ως τον πυρήνα που παράγεται λόγω σύντηξης το 4He το οποίο έχει μεγαλύτερη ενέργεια σύνδεσης ανά νουκλεόνιο από το άθροισμα των αντίστοιχων ενεργειών σύνδεσης του ²H(δευτερίου) και ³H(τριτίου). Οπότε με τη δημιουργία των προϊόντων στη διαδικασία της σύντηξης, υπάρχει ένα "περίσσευμα" ενέργειας, που οφείλεται στη διαφορά των ενεργειών σύνδεσης και αυτή απελευθερώνεται στο περιβάλλον με μορφή κινητικής ενέργειας στα παραπροϊόντα (π.χ. σωματίδια β ή νετρίνα ηλεκτρονίου) και με τη μορφή ακτινοβολίας γάμμα.
Ποια στοιχεία μπορούν να κάνουν σύντηξη.
Πυρηνική σύντηξη μπορούν να κάνουν μόνον ελαφρά στοιχεία, όπως τα ισότοπα του υδρογόνου. Με την θέρμανση αερίου υδρογόνου σε υψηλές θερμοκρασίες, προκαλούνται συγκρούσεις των πυρήνων των ατόμων του υδρογόνου, τόσο ορμητικές και βίαιες που τελικά αυτοί συνενώνονται δημιουργώντας σταδιακά, πυρήνες ενός άλλου στοιχείου (μεταστοιχείωση), του ηλίου, εκλύοντας ταυτόχρονα θερμική ενέργεια.
Είδη πυρηνικών αντιδράσεων.
Οι πυρηνικές αντιδράσεις που περιγράφουν την εξώθερμη σύντηξη υδρογόνου, αρχικά σε δευτέριο και τελικά σε ήλιο είναι οι ακόλουθες:
Όπου, formula_4 ο πυρήνας του υδρογόνου, formula_5 ο πυρήνας του δευτερίου, formula_6 το ελαφρύ ισότοπο 3 2 του ηλίου και formula_7 το ισότοπο 4 2 του ηλίου που συναντάμε και πιο συχνά στο περιβάλλον. Το β+ είναι ένα σωματίδιο β (εν προκειμένω ποζιτρόνιο), το "ν"e είναι το νετρίνο ηλεκτρονίου και "γ" η ακτινοβολία γάμμα.

</doc>
<doc id="40600" url="https://el.wikipedia.org/wiki?curid=40600" title="Πυραμίδα του Ελληνικού">
Πυραμίδα του Ελληνικού

Με τον όρο Πυραμίδα του Ελληνικού αποκαλείται μνημείο στην περιοχή του Άργους, κτισμένο πάνω στην οδική αρτηρία που ένωνε το Άργος με την Τεγέα. Η ονομασία του προέρχεται από τη χαρακτηριστική πυραμιδοειδή μορφή του. Η χρονολόγηση του κτίσματος είναι αντικείμενο διαφωνιών, με την αρχική και πιο διαδεδομένη εκτίμηση να την τοποθετεί στον 4ο π.Χ. αιώνα. Για την πιθανή χρήση του έχουν διατυπωθεί διάφορες θεωρίες, π.χ. ότι χρησίμευε ως τύμβος, οχυρό, ή φρυκτωρία.. 
Ο Παυσανίας (2ος αι. μ.Χ.) στο έργο του "Ἑλλάδος περιήγησις" στο δεύτερο βιβλίο, (XXV, 7), αναφέρεται σε πυραμιδοειδές οικοδόμημα, χωρίς να είναι σαφές αν αυτό πρόκειται για την πυραμίδα του Ελληνικού ή τη γειτονική Πυραμίδα του Λυγουριού:
«Δεξιά καθώς κανείς πηγαίνει από το Αργος προς την Επιδαυρία υπάρχει οικοδόμημα που μοιάζει πολύ με πυραμίδα και έχει απεικονισμένες ανάγλυφες ασπίδες του σχήματος των αργολικών ασπίδων. Αυτού είχε πολεμήσει ο Προίτος εναντίον του Ακρισίου για την βασιλεία, και λένε πως ο αγώνας έληξε ισόπαλος και γι' αυτό αργότερα συμφιλιώθηκαν, αφού ούτε ο ένας ούτε ο άλλος μπόρεσε να πετύχει αποφασιστική νίκη. Λένε πως τότε πρώτη φορά συγκρούστηκαν οπλισμένοι με ασπίδες και οι ίδιοι και το στράτευμά τους. Για όσους εκατέρωθεν έπεσαν, επειδή ήταν συμπολίτες και συγγενείς, έγινε σ' αυτό το μέρος κοινός τάφος». (Μετάφραση Νικολάου Παπαχατζή)
Όπως φαίνεται από το κείμενο, κατά την εποχή του Παυσανία το αναφερθέν οικοδόμημα ήταν διακοσμημένο με αργολικές ασπίδες και θεωρείτο, κατά τον ίδιο, τάφος (τύμβος) των πολιτών και συγγενών που έπεσαν σε μάχη πολεμώντας για την εξουσία. Χαρακτηριστικό της παλαιότητας της κατασκευής, σύμφωνα με τον Παυσανία, είναι ότι πρώτη φορά τότε είχαν χρησιμοποιηθεί ασπίδες σε μάχη.
Το 1991 η επιστημονική ομάδα του καθηγητή Ιωάννη Λυριτζή, διεξήγαγε έρευνα εφαρμόζοντας μία νέα μέθοδο χρονολόγησης. Τα αποτελέσματα της έρευνας αυτής ήρθαν σε ευθεία σύγκρουση με προηγούμενα πορίσματα αρχαιολόγου της αμερικανικής αποστολής του 1938, αφού η νέα ηλικία των κτισμάτων τοποθετείται στα μέσα προς το τέλος της 3ης χιλιετίας π.Χ. αντί του μόλις 3ου-4ου αιώνα π.Χ.
Η καθηγήτρια Μέρι Λέφκοβιτς (Mary Lefkowitz) έχει διαφωνήσει με τα παραπάνω συμπεράσματα, αναφέροντας μεταξύ άλλων ότι πέτρες που μετρήθηκαν μπορεί να ήταν ανακυκλωμένες από παλαιότερα κτίσματα, και ότι προηγούμενες έρευνες κατά τη δεκαετία του 1930, που επιβεβαιώθηκαν τη δεκαετία του 1980 από την αρχαιολόγο Helena Fracchia, αγνοήθηκαν. Ο Λυριτζής απάντησε σε άρθρο του σε επιστημονικό περιοδικό ότι η Λέφκοβιτς δεν κατανόησε και ερμήνευσε λανθασμένα την επιστημονική μέθοδο που ακολουθήθηκε.
Ο αρχαιολόγος καθηγητής Αδαμάντιος Σάμψων έγραψε πως έχει ήδη αποδειχθεί ότι το μνημείο χτίστηκε πάνω σε θεμέλια κτιρίου της Πρωτοελλαδικής εποχής, συνεπώς χτίστηκε σε κατοπινό από αυτή χρόνο. Εκτός αυτού, η τοιχοποιία της πυραμίδας, παρόμοια με εκείνη του Λυγουριού, καταδεικνύει την Κλασική ή Ύστερη Κλασική περίοδο. Κατά τον Σάμψων, η χρονολόγηση που έδωσε η ομάδα Λυριτζή δεν μπορεί να γίνει αποδεκτή..

</doc>
<doc id="40601" url="https://el.wikipedia.org/wiki?curid=40601" title="Ατμόπλοιο">
Ατμόπλοιο

Ατμόπλοιο Α/Π (Steam ship S/S ή Steamer) ονομάζεται το πλοίο που χρησιμοποιεί, για τη πρόωσή του, ατμομηχανή.
Τα ατμόπλοια αντικατέστησαν τα σκάφη που κινούνταν με ιστία, τα ιστιοφόρα. Το πρώτο πλοίο που κατασκευάστηκε να κινείται με ατμομηχανή ήταν το τροχήλατο πλοίο «Κλερμόντ» το 1807, κατασκευαστής του οποίου ήταν ο Ροβέρτος Φούλτον. Το 1820 η χρήση του ατμού στα πλοία άρχισε να γενικεύεται. Από δε το 1850 που άρχισε η ευρύτερη εφαρμογή (εγκατάσταση) του διαμήκη ελικοφόρου άξονα, αντί του εγκάρσιου των τροχήλατων, ο εκτοπισμός των ιστιοφόρων αφενός αλλά και αυτών των ατμοκίνητων τροχήλατων αφετέρου διαγράφονταν πλέον ως δεδομένος. Οι πρώτες ατμοτουρμπίνες (ατμοστρόβιλοι) που τοποθετήθηκαν σε πλοίο ήταν το 1907, στο αγγλικό υπερωκεάνειο «Μαυριτάνια».
Από ναυπηγικής πλευράς η εμφάνιση των ατμόπλοιων οδήγησε στο διαχωρισμό ναυπήγησης φορτηγών πλοίων και επιβατηγών πλοίων που αποτέλεσαν έκτοτε τους δύο βασικούς κλάδους στη ναυτιλία.

</doc>
<doc id="40602" url="https://el.wikipedia.org/wiki?curid=40602" title="Ατμοπλοίο">
Ατμοπλοίο



</doc>
<doc id="40603" url="https://el.wikipedia.org/wiki?curid=40603" title="Αθήναι Ι (ατμόπλοιο)">
Αθήναι Ι (ατμόπλοιο)

Το ξύλινο τροχήλατο ατμόπλοιο Αθήναι, εκτοπίσματος 430 τόνων και δυνατότητας μεταφοράς φορτίου 100 τόνων ναυπηγήθηκε τον Οκτώβριο του 1837 στον τότε ναύσταθμο του Πόρου από τον ναυπηγό Γ. Τομπάζη και έφερε αρχικά το όνομα Όθων. Χρησιμοποιήθηκε ως βασιλική θαλαμηγός για τα ταξίδια εσωτερικού–εξωτερικού του βασιλικού ζεύγους Αμαλία και Όθωνα, συγχρόνως δε και ως κρατικό φορτηγό.
Το 1845 πραγματοποίησε γενική επισκευή και αναλεβήτωση στον λιμένα Τουλόν της Γαλλίας. Στις 28 Σεπτεμβρίου 1845, κατά την επιστροφή του στην Ελλάδα, λόγω απροσεξίας του αξιωματικού φυλακής, προσάραξε στις ακτές της Νάπολης (Ιταλία). Ο εκεί ναύσταθμος του βασιλείου των δύο Σικελιών βοήθησε την επισκευή του και μετά από 7 εβδομάδες απέπλευσε.
Από τις 6 Ιανουαρίου έως τις 17 Απριλίου 1850 κατασχέθηκε από τους Άγγλους για την υπόθεση Πατσίφικου. Το 1851 επαναλήφθηκε γενική επισκευή και αναλεβήτωση στην Τουλόν, η οποία διήρκεσε ένα περίπου χρόνο. Κατασχέθηκε για δεύτερη φορά μαζί με τον υπόλοιπο ελληνικό στόλο από τους Γάλλους, τον Μάιο του 1854 στη διάρκεια του Κριμαϊκού Πολέμου. Το 1854 διατέθηκε για τη μεταφορά κατοίκων της Αθήνας στα νησιά του Σαρωνικού και του Αργολικού λόγω της επιδημίας της χολέρας που ενέκηψε τότε.
Το 1860 επαναλήφθηκε τρίτη αναλεβήτωση αυτή τη φορά στην Ελλάδα (Ν. Πόρου), οι δε λέβητες μεταφέρθηκαν από τη Γαλλία με το "Αθήνα". Το 1862 συμμετείχε στον αποκλεισμό του Ναυπλίου και στην καταστολή της Ναυπλιακής στάσης. Στη διάρκεια της Μεταπολίτευσης του 1862 μετονομάστηκε σε "Αθήναι". Παρέμεινε σε υπηρεσία μέχρι το 1864 όπου αναφέρεται στην μεταφορά αγημάτων του Ελληνικού Στρατού στην Κέρκυρα για τους εορτασμούς της ένωσης της Επτανήσου.

</doc>
<doc id="40604" url="https://el.wikipedia.org/wiki?curid=40604" title="Αθήναι ΙΙ (εύδρομο)">
Αθήναι ΙΙ (εύδρομο)

Το εύδρομο Αθήναι ήταν επίτακτο πλοίο του Ελληνικού Βασιλικού Ναυτικού. Εντάχθηκε στον Στόλο το 1912. Αρχικά ήταν Υπερωκεάνιο της Εθνικής Ατμοπλοΐας Ελλάδος στη γραμμή Πειραιάς–Πάτρα–Νέα Υόρκη. Χρησιμοποιήθηκε κατά τους Βαλκανικούς πολέμους 1912-1913. Μετά τους πολέμους, δόθηκε πίσω στους ιδιοκτήτες του. Καταστράφηκε από πυρκαγιά στο Βόρειο Ατλαντικό στις 19 Σεπτεμβρίου 1915.

</doc>
<doc id="40605" url="https://el.wikipedia.org/wiki?curid=40605" title="Θερμοδυναμική">
Θερμοδυναμική

Η Θερμοδυναμική είναι η μελέτη της μετατροπής της ενέργειας από μηχανική ενέργεια -έργο- σε θερμότητα και αντίστροφα, μέσα από τη μελέτη των θερμικών διεργασιών. Με τον όρο διεργασία εννοούμε την μετάβαση από τη μια κατάσταση ενός συστήματος σε μια άλλη. Η Θερμοδυναμική ασχολείται μόνο με την μακροσκοπική απόκριση των συστημάτων που την αποτελούν, την οποία και μπορούμε να υπολογίσουμε πειραματικά. Η Θερμοδυναμική σήμερα αποτελεί έναν πολύ βασικό κλάδο της Φυσικής, με πολλές εφαρμογές σε άλλες επιστήμες, και διδάσκεται ως προπτυχιακό μάθημα σε επιστήμονες και μηχανικούς σε όλο τον κόσμο.
Η λέξη «Θερμοδυναμική» έχει το εξής νόημα: 
Θερμοδυναμική = «θερμο» + «δυναμική», δηλαδή ο τομέας της Φυσικής που ασχολείται με την δυναμική (μεταφορά και μετατροπή σε άλλη μορφή ενέργειας) της θερμότητας
Θερμότητα: μορφή της ενέργειας που μεταφέρεται από ένα σώμα σε ένα άλλο λόγω διαφοράς θερμοκρασίας μεταξύ τους (μάλιστα η κατεύθυνση της αυθόρμητης μεταφοράς της θερμότητας είναι από το θερμότερο προς το ψυχρότερο αντικείμενο) 
Εισαγωγή.
Η επιστήμη της Θερμοδυναμικής έχει τη βάση της σε τρεις θεμελιώδεις νόμους. Μέσα από τους νόμους εισάγονται δύο κεντρικές της έννοιες, η ενέργεια και η εντροπία. Κεντρικές στη μελέτη της Θερμοδυναμικής είναι οι έννοιες του συστήματος και του περιβάλλοντος. Αν και η συστηματική μελέτη της Θερμοδυναμικής ξεκίνησε από την κατασκευή των πρώτων κινητήρων στα τέλη του 17ου αιώνα, σήμερα έχει αποκτήσει ένα ευρύ φάσμα εφαρμογών σε άλλες επιστήμες πλην της μηχανικής και των εφαρμογών της όπως η χημεία, η βιολογία και η επιστήμη υλικών 
Ιστορία και εξέλιξη.
Η ιδέα για τη χρήση της θερμότητας για τη μετάδοση κίνησης υπάρχει από την αρχαιότητα, εντούτοις οι θερμικές μηχανές εκείνης της περιόδου δεν είχαν πρακτική χρήση. Η πρώτη θερμική μηχανή είναι ο "αιολικός κινητήρας" του Ήρωνα. Ο Ήρωνας περιγράφει και ένα σύστημα που έκλεινε τις πόρτες ενός ναού με χρήση της θερμότητας από τη φωτιά που άναβε το βωμό του ναού. Το μοντέρνο ενδιαφέρον για τη Θερμοδυναμική σαν επιστήμη ξεκινά με την κατασκευή του πρώτου κινητήρα ατμού από τον Τόμας Σέιβερι (Thomas Savery) το 1697 και τον Τόμας Νιουκόμεν (Thomas Newcomen) στην Αγγλία το 1712. Έκτοτε, η ιστορία της Θερμοδυναμικής είναι άρρηκτα συνδεδεμένη με την εικόνα που είχε ο άνθρωπος για τη θερμότητα. Αρχικά υπήρχε η αντίληψη ότι η θερμότητα ήταν ένα είδος ρευστού, και η θέρμανση ενός σώματος δεν ήταν παρά η μεταφορά αυτού του ρευστού από το ένα σώμα στο άλλο. Εντούτοις, αυτή η αντίληψη δεν απέτρεψε τον Σαντί Καρνό (Sadi Carnot), τον "πατέρα της Θερμοδυναμικής" να αντιληφθεί τους φυσικούς περιορισμούς της μετατροπής αυτού του "θερμικού ρευστού" σε έργο, και να διατυπώσει, μόλις το 1824, αυτό που σήμερα αποκαλούμε δεύτερο νόμο της Θερμοδυναμικής. Θα έπρεπε να περάσουν άλλα 18 χρόνια μέχρι να ανακαλύψει ο R. J. Mayer την ισοδυναμία έργου και θερμότητας, και να διατυπώσει την αρχή διατήρησης της ενέργειας. Ο όρος Θερμοδυναμική χρησιμοποιήθηκε για πρώτη φορά το 1849 από τον λόρδο Κέλβιν, ενώ το πρώτο σύγγραμμα πάνω στο αντικείμενο γράφτηκε το 1859 από τον καθηγητή Ουίλιαμ Ράνκιν (William Rankine).
Νόμοι της Θερμοδυναμικής.
Ο πρώτος νόμος της Θερμοδυναμικής είναι μια διατύπωση της αρχής διατήρησης της ενέργειας, και ορίζει την ενέργεια σαν μια ακόμα θερμοδυναμική ιδιότητα. Δηλώνει ότι η ενέργεια δεν μπορεί να δημιουργηθεί, ούτε να καταστραφεί, μπορεί μόνο να μετατραπεί από τη μια μορφή στην άλλη.
Για το δεύτερο νόμο της Θερμοδυναμικής υπάρχουν διάφορες διατυπώσεις. Μια από τις πρώτες προήλθε από τον Ρούντολφ Κλαούζιους, ο οποίος είπε ότι "είναι αδύνατο να κατασκευαστεί μια συσκευή η οποία να λειτουργεί σε κύκλο και να έχει ως μοναδικό αποτέλεσμα την αφαίρεση θερμότητας από ένα σώμα σε μια θερμοκρασία και την απορρόφηση ίσης ποσότητας θερμότητας από ένα σώμα υψηλότερης θερμοκρασίας", δηλαδή υπαγορεύει το αδύνατο κατασκευής ενός αεικίνητου.
Ο τρίτος νόμος της Θερμοδυναμικής ορίζει ότι η εντροπία ενός συστήματος σε απόλυτη θερμοκρασία (Τ = 0 Κ) είναι μηδέν (δηλαδή S = 0). Η φυσική ερμηνεία αυτού του νόμου, υποδεικνύει ότι είναι αδύνατον η θερμοκρασία ενός συστήματος να φτάσει μέσω μιας διεργασίας στο απόλυτο μηδέν της κλίμακας Κέλβιν σε πεπερασμένο αριθμό βημάτων.

</doc>
<doc id="40609" url="https://el.wikipedia.org/wiki?curid=40609" title="Επίχαρμος">
Επίχαρμος

Ο Επίχαρμος (5ος π.Χ. αι.) ήταν κωμωδιογράφος και φιλόσοφος από την Κω. Αναδείχθηκε ένας από τους μεγαλύτερους ποιητές της αρχαίας Ελλάδας. 
Από μικρή ηλικία μετανάστευσε στις Συρακούσες ενώ έζησε και στην Σικελία. Ελάχιστα έργα του έχουν διασωθεί , όχι ολόκληρα, και αυτά από άλλους συγγραφείς όπως ο Διογένης ο Λαέρτιος , ο Πλάτων κ.α. 
Για τον τόπο γέννησής του ερίζουν πολλές πόλεις, Ο Διογένης ο Λαέρτιος αναφέρει ότι γεννήθηκε στην Αστυπάλαια της Κω, το Λεξικό της Σούδας στις Συρακούσες ή στην Σικελική πόλη Κράστος. Ο Διογένης ο Λαέρτιος μάλιστα αναφέρει ότι ο πατέρας του μετακόμισε με την οικογένεια του στα Μέγαρα και από εκεί μετά στη Σικελία. Όταν μεγάλωσε ο Επίχαρμος εγκαταστάθηκε στις Συρακούσες και εργάστηκε για τους τυράννους Γέλωνα και Ιέρωνα. 
Πέθανε 90 ετών ή κατά άλλους 97. Ο Διογένης ο Λαέρτιος αναφέρει ότι οι Συρακούσιοι είχαν στήσει μπρούτζινο ανδριάντα του .
Είχε γράψει 32 ή 52 κωμωδίες οι περισσότερες έχουν χαθεί ή έχουν διασωθεί μικρά τμήματά τους. Έργα του αναφέρονται τα "Κύκλωψ, Προμηθεύς, Αγρωστίνος" κ.α.

</doc>
<doc id="40610" url="https://el.wikipedia.org/wiki?curid=40610" title="Ανάχαρσις">
Ανάχαρσις

Ο Ανάχαρσις ήταν Σκύθης ηγεμόνας και σοφός του 6ου αιώνα π.Χ., γιος του Γνούρου, θαυμαστής του ελληνικού πολιτισμού επηρεασμένος από την μητέρα του, ελληνικής καταγωγής. 
Η ζωη του.
Το 589 π.Χ. πήγε στην Αθήνα επί Σόλωνος, του οποίου έγινε φίλος. Όταν επέστρεψε στην πατρίδα του επιχείρησε να εισαγάγει τον ελληνικό πολιτισμό, ώς και την λατρεία της θεάς Δήμητρας. Δολοφονήθηκε από τον αδερφό του με ένα τόξο, ο οποίος για να δικαιολογηθεί είπε ότι ο Ανάχαρσις ήθελε να εισάγει στη Σκυθία τα Ελευσίνια Μυστήρια. Δεν έχει διασωθεί κανένα συγγραφικό του έργο. Λέγεται ότι είχε γράψει ένα έργο που σύγκρινε τους νόμους των Σκυθών με τους νόμους των Ελλήνων, καθώς κι ένα ακόμη για την τέχνη του πολέμου. Έγινε γνωστός για την απλότητα του τρόπου ζωής του και για τις ακριβείς παρατηρήσεις του επάνω στα έθιμα και τα μορφώματα των Ελλήνων. Όταν κάποτε ένας, ονόματι Άττικος, τον κορόϊδευε για την Σκυθική καταγωγή του, σε απάντηση ο Ανάχαρσις του είπε το γνωστό: 
"Ἐμοὶ μὲν ἡ πατρὶς ὄνειδος, σὺ δὲ τῇ πατρίδι·", δηλαδή: "`Εμένα μεν η πατρίδα μου με ντροπιάζει, ενώ εσύ (με τον τρόπο σου αυτό) ντροπιάζεις την πατρίδα σου".
Ο Ανάχαρσις του Λουκιανού.
Ήταν ο πρώτος μέτοικος που έλαβε δικαιώματα Αθηναίου πολίτη. Ο Λουκιανός έγραψε δύο διαλόγους για τον Ανάχαρση, τον "Ανάχαρσιν" και τον "Σκύθην", 
Το διήγημα του Ζαν-Ζακ Μπαρτελεμύ.
Ο Γάλλος αρχαιοδίφης του 18ου αιώνα Ζαν-Ζακ Μπαρτελεμύ έγραψε ένα τετράτομο μυθιστορηματικό έργο σχετικά με έναν απόγονο του Ανάχαρση ο οποίος πραγματοποίησε παρόμοια περιήγηση στην αρχαία Ελλάδα. Ο Ανάχαρσις είχε πεί και την σοφή φράση: "Πολέμιον ανθρώποις αυτοί εαυτοίς." Πού σημαίνει: "Ο εχθρός του ανθρώπου είναι ο ίδιος ο εαυτός του."
Δείτε επίσης.
Ανάχαρσις ή Περί γυμνασίων

</doc>
<doc id="40611" url="https://el.wikipedia.org/wiki?curid=40611" title="Αργιλέ">
Αργιλέ



</doc>
<doc id="40612" url="https://el.wikipedia.org/wiki?curid=40612" title="Λάσος ο Ερμιονεύς">
Λάσος ο Ερμιονεύς

Ο Λάσος ο Ερμιονεύς ήταν λυρικός ποιητής και μουσικός (6ος αιώνας π.Χ.). Γεννήθηκε στην Ερμιόνη. Έζησε και έδρασε στα χρόνια του Σιμωνίδη του Κείου κυρίως στην Αθήνα, στην αυλή του Ιππάρχου (527 - 510 π. Χ.) γιου του τυράννου των Αθηνών Πεισιστράτου, όπως αναφέρει ο Αριστοφάνης στις Σφήκες (1410 κ. ε.) και τα αρχαία Σχόλια στον Αριστοφάνη. Από κάποιους κατατάσσεται στους επτά σοφούς της αρχαιότητας, αντί του Περιάνδρου. Γιος του Χαρβίνου ή Χαβρίνου, ήταν μαθητής του Αργείου Σακάδα. Όταν εγκαταστάθηκε στην Αθήνα ίδρυσε Μουσική Σχολή και ασχολήθηκε με τη λυρική ποίηση. 
Θεωρείται ο μεγάλος μεταρρυθμιστής του διθυράμβου, ύστερα από τον Αρίωνα. Τελειοποίησε τον διθύραμβο, τους εγκυκλίους χορούς και ήταν ο πρώτος που έγραψε θεωρία της μουσικής. Ο Πλούταρχος (Περί Μουσικής 29) λέει, ότι ο Λάσος προσπάθησε να προσδώσει στο διθύραμβο μεγάλη μουσική ποικιλία, επιτρέποντας πέρασμα από μια μελωδία στην άλλη, και χρησιμοποιούσε τον ηχητικό πλούτο των αυλών, έτσι, που πέτυχε ανατροπή στη σύγχρονη μουσική. Ο Ησύχιος αναφέρει, ότι του Λάσου του άρεσαν διάφορα ηχητικά αποτελέσματα, που από το όνομά του ονομάστηκαν λασίσματα. Ο Λάσος εκτός από τους διθυράμβους συνέταξε και το πρώτο στην ελληνική γραμματεία εγχειρίδιο περί μουσικής.
Το ταλέντο του ανθούσε κατά την 64-η Ολυμπιάδα (524 - 521 π. Χ.). Λέγεται ότι δίδαξε τον Πίνδαρο. Σε αγώνα διθυραμβοποιών που οργανώθηκε στην Αθήνα το 508 π.Χ., κατόπιν εισήγησής του, διαγωνίσθηκε με τον Σιμωνίδη τον Κείο, βάση αναφορών του Αριστοφάνη.
Υπάρχει αναφορά του Ηροδότου όZ 61) τι συνέλαβε τον εταίρο χρησμοδότη ποιητή της αυλής του Ίππαρχου, τον Ονομάκριτο, να κατασκευάζει ψεύτικους χρησμούς στα ποιήματα του Μουσαίου, τον κατήγγειλε για κατάχρηση εμπιστοσύνης του τυράννου και πέτυχε την εξορία του.
Λέγεται ότι ο Λάσος έγραψε δύο ποιήματα, τους «Κενταύρους» και τον ύμνο στη θεά Δήμητρα, ως λειπογράμματα δίχως το γράμμα σίγμα (ἄσιγμος ᾠδή). Αυτό το έκανε γιατί είχε δυσκολία στην προφορά του συμφώνου.
Από τα έργα του μόνο ελάχιστοι στίχοι διασώθηκαν. Οι στίχοι που διασώζονται από τον ύμνο προς την Δήμητρα είναι:

</doc>
<doc id="40613" url="https://el.wikipedia.org/wiki?curid=40613" title="Ατμοημιολία">
Ατμοημιολία



</doc>
<doc id="40614" url="https://el.wikipedia.org/wiki?curid=40614" title="Αηδών Ι (ατμοημιολία)">
Αηδών Ι (ατμοημιολία)

Η ατμοημιολία Αηδών κατασκευάστηκε το 1884 στην Αγγλία, στα ναυπηγεία Blackwall. Ήταν σιδηρά ατμοημιολία τύπου "Κίσσα", εκτοπίσματος 86 τόνων, αδελφό πλοίο με τα ιδίου τύπου "Κίσσα Ι" και "Κίχλη Ι". Είχε διαστάσεις 23/5/1,2 μ., πρόωση από μια ατμομηχανή 160 hp και μέγιστη ταχύτητα 9 κόμβους
Χρησιμοποιήθηκε σε διάφορες υπηρεσίες, κυρίως δε στην δίωξη του λαθρεμπορίου. Συμμετείχε στους πολέμους του 1897 και του 1912-1913, κατόπιν δε με αφαίρεση του οπλισμού του μετατράπηκε σε βοηθητικό πλοίο και χρησιμοποιήθηκε για τις ανάγκες του υποναύαρχου επόπτη εκπαιδεύσεως που έδρευε στο ναύσταθμο Πόρου. Προσάραξε το καλοκαίρι του 1924 στο ακρωτήριο Τούρλος της Αίγινας και βυθίστηκε. Δεν μνημονεύεται αιτία του ναυαγίου, ούτε αν υπήρξαν ανθρώπινες απώλειες. Κάποιες πληροφορίες κάνουν λόγο για ιδιότυπη στάση αξιωματικών εκείνη την περίοδο και πιθανόν το γεγονός να σχετίζεται με αυτή, καταπώς σημειώνει ο Στ. Χαρατσής (Ναυτική Ελλάς, τ. 895, Απρίλιος 2008).

</doc>
<doc id="40615" url="https://el.wikipedia.org/wiki?curid=40615" title="Αηδών (ναρκαλιευτικό)">
Αηδών (ναρκαλιευτικό)

Το ναρκαλιευτικό Αηδών Μ-248 (πρώην "USS MSC 310") κατασκευάστηκε στις Η.Π.Α. στον Ναύσταθμο της Βοστόνης. Παραχωρήθηκε στο Ελληνικό Πολεμικό Ναυτικό στις 13 Νοεμβρίου 1964 και είναι ένα από τα 6 ναρκαλιευτικά που παραχωρήθηκαν από τις Η.Π.Α. στα πλαίσια Στρατιωτικής βοήθειας. Όμοιου τύπου πλοία Αίγλη ΙΙ, Αύρα ΙV, Αλκυών, Δωρίς ΙΙ, Δάφνη ΙΙΙ, Αηδών ΙΙ, Κλειώ ΙΙΙ, Κίχλη ΙΙ, Κίσσα ΙΙ και Πλειάς ΙΙ
Είναι κατασκευασμένο από ξύλο και αντιμαγνητικά υλικά. Έχει πλήρες εκτόπισμα 370 τόνους, μήκος 144 πόδια, πλάτος 28 και βύθισμα 8,5 πόδια. Για την πρόωση του χρησιμοποιεί δύο μηχανές ντίζελ, ισχύος 380 ίππων. Ο οπλισμός του αποτελείται από 2 πυροβόλα των 20 χιλιοστών και έχει πλήρωμα 39 άνδρες.

</doc>
<doc id="40619" url="https://el.wikipedia.org/wiki?curid=40619" title="Οπλιταγωγό">
Οπλιταγωγό

Πολεμικό πλοίο μεταγωγικό οπλιτών, συνήθως μετασκευασμένο ή επίτακτο επιβατηγό.
Τα οπλιταγωγά του Ελληνικού Πολεμικού Ναυτικού είναι:
 

</doc>
<doc id="40621" url="https://el.wikipedia.org/wiki?curid=40621" title="Αιγαίον Ι (οπλιταγωγό)">
Αιγαίον Ι (οπλιταγωγό)

Το οπλιταγωγό Αιγαίον ήταν σκάφος του Πολεμικού Ναυτικού της Ελλάδος. Ναυπηγήθηκε το 1906 στα Γερμανικά Ναυπηγεία "Φλένσμπουρκ", και υπηρέτησε στο Γερμανικό Πολεμικό Ναυτικό με το όνομα "MV Hagen" και το χαρακτηρισμό "4210 ΤV". Μετά το πέρας του Α’ Παγκοσμίου πολέμου, παραχωρήθηκε από την Γερμανία στην Μεγάλη Βρετανία το 1919 ως μέρος των επανορθώσεων.
Το 1921 πουλήθηκε στην Ελλάδα οπότε και μετονομάστηκε σε "Αιγαίο". Άλλα πλοία του ιδίου τύπου που υπηρέτησαν στο Ελληνικό Πολεμικό Ναυτικό ήταν τα: Λέσβος, ‘Κωνσταντινούπολη, Καβάλα, Χίος (μετέπειτα πλωτό συνεργείο) και Ήφαιστος. Το πλοίο χρησιμοποιήθηκε σαν οπλιταγωγό σε όλη την διάρκεια της Μικρασιατικής εκστρατείας, και στη συνέχεια αξιοποιήθηκε για μεταφορά υλικού του Πολεμικού Ναυτικού και ως ναυτικά κρατητήρια. Διαγράφηκε από τη δύναμη του στόλου το 1935.
Το πλοίο είχε διαστάσεις 388x51x25 πόδια και κινούνταν με ταχύτητα 10,5 κόμβων αξιοποιώντας σύστημα πρόωσης 2800 BHP.

</doc>
<doc id="40622" url="https://el.wikipedia.org/wiki?curid=40622" title="Αιγαίον ΙΙ (αντιτορπιλικό)">
Αιγαίον ΙΙ (αντιτορπιλικό)

Το Αιγαίον ΙΙ ήταν αντιτορπιλικό τύπου HUNT II ("07, 03, D-11"), πρώην "HMS Lauderdale (L-95)"), κλάσης HUNT II. 
Η έναρξη ναυπήγησης του έγινε στα ναυπηγεία "J.S. THORNYCROFT" το 1941. Στις 20 Μαΐου 1946 παραχωρήθηκε στο Ελληνικό Πολεμικό Ναυτικό από το Βρετανικό Ναυτικό. Όμοιου τύπου πλοία : Αιγαίον ΙΙ, ‘ΘΕΜΙΣΤΟΚΛΗΣ II’ και ‘Κρήτη ΙV’. Συμμετείχε στις επιχειρήσεις του εμφυλίου. Επεστράφη στις 12 Δεκεμβρίου 1959 και το 1960 παροπλίστηκε.

</doc>
<doc id="40625" url="https://el.wikipedia.org/wiki?curid=40625" title="Αιγαίον ΙΙΙ (αντιτορπιλικό)">
Αιγαίον ΙΙΙ (αντιτορπιλικό)

Το Αντιτορπιλικό Συνοδείας Αιγαίον, D-03 / Α-215 (πρώην "Weser A-62"), τύπου "Rhein" ναυπηγήθηκε μεταξύ 1961 – 1963 στο "Elsfletherwerk" της τότε Δυτικής Γερμανίας. Παραχωρήθηκε στο Ελληνικό Πολεμικό Ναυτικό στις 6 Ιουνίου 1976 από την Γερμανία, στα πλαίσια της Στρατιωτικής βοήθειας, και κατέπλευσε στην Ελλάδα στις 14 Αυγούστου του ίδιου έτους. Παροπλίστηκε το 1991.
Διέθετε επιπρόσθετες ενδιαιτήσεις για περίπου 80 άτομα.
Παραχωρήθηκε στο Ελληνικό Ναυτικό στο Πλαίσιο της γερμανικής στρατιωτικής βοήθειας και παρελήφθη από τον Ανπχο. Ι. Φωκά στις 6 Ιουνίου 1976. Κατέπλευσε στη Ελλάδα στις 14 Αυγούστου 1976. 
Ανήκε στη δύναμη Διοικήσεως Αντιτορπιλικών και ήταν η έδρα του επιτελείου της Διοίκησης Αντιτορπιλικών. 
Παροπλίσθηκε στις 15 Φεβρουαρίου 1991.

</doc>
<doc id="40626" url="https://el.wikipedia.org/wiki?curid=40626" title="Αιγαίον IV (φρεγάτα)">
Αιγαίον IV (φρεγάτα)

Με το όνομα Αιγαίον φέρεται μια από τις κύριες μονάδες επιφανείας του Ελληνικού Πολεμικού Ναυτικού, με χαρακτηριστικό (νατοϊκό) αριθμό F-460. Είναι φρεγάτα τύπου 'S', όμοια με τις φρεγάτες ‘Αδρίας III’ και ‘Ναβαρίνο ΙΙΙ’
Δράση.
Η φρεγάτα ΑΙΓΑΙΟΝ, καθελκύστηκε στο Ναυπηγείο 'Koninlijke Maatschappij de Shelde' (Royal Shelde) στο Vlissingen της Ολλανδίας την 13η Ιουλίου 1978, σε εκτέλεση παραγγελίας του Βασιλικού Ναυτικού της χώρας. Εντάχθηκε στο Ολλανδικό Ναυτικό στις 29 Οκτωβρίου 1980, με την ονομασία BANKERT (F810). 
Όταν οι φρεγάτες τύπου S αποσύρθηκαν από το Ολλανδικό Ναυτικό, το Ελληνικό Πολεμικό Ναυτικό ενδιαφέρθηκε να τις αποκτήσει ώστε να αντικαταστήσει τον στόλο των αντιτορπιλικών του, λόγω της μεγάλης ηλικίας και των υψηλών αναγκών επάνδρωσης που είχαν τα τελευταία. Η ύψωση της Ελληνικής Σημαίας στη φρεγάτα πραγματοποιήθηκε στις 14 Μαΐου 1993 στο Ντεν Χέλντερ. Το σκάφος κατέπλευσε στην Ελλάδα στις 19 Ιουλίου 1993.
Χαρακτηριστικά.
 Όπως όλες οι φρεγάτες τύπου S, η φρεγάτα ΑΙΓΑΙΟΝ έχει ολικό μήκος 130μ., μέγιστο πλάτος 14,6 και μέγιστο βύθισμα 6μ. Με πλήρες φορτίο, το σκάφος έχει εκτόπισμα 3.600 τόνων. Την κίνηση εξασφαλίζουν 2 κινητήρες Rolce Royce OLYMPUS (56.800 HΡ) και δύο κινητήρες Rolce Royce TYNE 10, μέσω των οποίων επιτυγχάνεται μέγιστη ταχύτητα 30 κόμβων (αν και η συνήθης επιχειρησιακή ταχύτητα είναι 20 κόμβοι).
Στη φρεγάτα υπάρχει υποδομή για την ενδιαίτηση 198 ατόμων.
Η φρεγάτα ΑΙΓΑΙΟΝ δύναται να πλήξει εγγείς στόχους επιφανείας με το πυροβόλο 76 χιλιοστών (ΟΤΟ ΜΕLARA), και απομακρυσμένες μονάδες επιφανείας με κατευθυνόμενα βλήματα HARPOON (δύο συστοιχίες των τεσσάρων βλημάτων). Η αντιαεροπορική άμυνα της φρεγάτας εξασφαλίζεται με το σύστημα κατευθυνομένων βλημάτων SEA SPARROW. Επίσης η φρεγάτα είναι σε θέση να αναλάβει ανθυποβρυχιακές αποστολές χρησιμοποιώντας τορπίλες 324 χιλιοστών. Για την άμυνα του σκάφους, διατίθεται σύστημα ηλεκτρονικών αντίμετρων (SUPER R.B.O.C.) και πυροβόλο Phalanx Mk15 CIWS 20 χιλιοστών. Τέλος, το πλοίο δύναται να μεταφέρει δύο ελικόπτερα και να τα χρησιμοποιεί εναλλάξ ή ταυτόχρονα σε διάφορες αποστολές. 

</doc>
<doc id="40627" url="https://el.wikipedia.org/wiki?curid=40627" title="Βοηθητικό Βάσης">
Βοηθητικό Βάσης

Το Βοηθητικό Βάσης (ΒΒ, ή Ναυστάθμου) είναι διάφοροι τύποι μεταφοράς προσωπικού. Αυτό το είδος πλοίου χρησιμοποιείται στο Ελληνικό Πολεμικό Ναυτικό. 
Τα βοηθητικά βάσης του Ελληνικού Πολεμικού Ναυτικού είναι:

</doc>
<doc id="40630" url="https://el.wikipedia.org/wiki?curid=40630" title="Δημοτικό σχολείο">
Δημοτικό σχολείο

Το δημοτικό σχολείο είναι μαζί με το νηπιαγωγείο μέρος της βασικής, υποχρεωτικής, πρωτοβάθμιας εκπαίδευσης. Στην Ελλάδα σήμερα αποτελείται από έξι τάξεις και είναι εξαετούς διάρκειας (Α' - ΣΤ' Δημοτικού). Η φοίτηση στο δημοτικό σχολείο αρχίζει συνήθως στην ηλικία των έξι ετών. Μετά την παρακολούθηση του Δημοτικού, η υποχρεωτική εκπαίδευση συνεχίζεται με το τριετές Γυμνάσιο, το οποίο μαζί με το Λύκειο αποτελεί μέρος της δευτεροβάθμιας εκπαίδευσης.
Ηνωμένο Βασίλειο.
Στο Ηνωμένο Βασίλειο τα δημόσια σχολεία πρωτοβάθμιας εκπαίδευσης είναι γνωστά ως primary schools. Σε αυτά φοιτούν γενικά παιδιά ηλικίας από 4 ως 11 ετών. Συχνά υποδιαιρούνται σε νηπιαγωγεία (infant schools), για παιδιά ηλικίας από 4 ως 7 ετών και σε junior schools για παιδιά από 7 ως 11 (με εξαίρεση τη Σκωτία, όπου όλα τα παιδιά ηλικίας 4-12 ετών φοιτούν σε ένα εκπαιδευτικό ίδρυμα.)
Στον ιδιωτικό τομέα τα σχολεία πρωτοβάθμιας εκπαίδευσης καλούνται "προπαρασκευαστικά σχολεία" (Preparatory schools) και σε αυτά γίνεται καταβολή διδάκτρων. Εκεί φοιτούν παιδιά ηλικίας μέχρι και 13 ετών. Όπως υποδηλώνεται και από την ονομασία τους, τα εν λόγω σχολεία είναι σχεδιασμένα με σκοπό να προετοιμάσουν τους μαθητές και τις μαθήτριες για τις εξετάσεις για εισαγωγή στα ιδιωτικά ανεξάρτητα σχολεία (Independent schools).
Ελλάδα.
Στην Ελλάδα οι τάξεις του δημοτικού είναι έξι, που μπορούν να χωρίζονται σε τμήματα ανάλογα με τον αριθμό των μαθητών.

</doc>
<doc id="40632" url="https://el.wikipedia.org/wiki?curid=40632" title="Αιγιαλεία Ι (ναρκοθέτις)">
Αιγιαλεία Ι (ναρκοθέτις)

Αιγιαλεία Ι (Ναρκοθέτις)
Σιδηρά Ναρκοθέτις
Ιδίου τύπου και τα ‘Μονεμβασιά’ και ‘Ναυπλία ΙΙ’. Αγοράστηκε το 1881 από την Αγγλία.
Συμμετείχε στον πολέμο του 1897 και στους Βαλκανικούς (1912-13) για την πόντιση και ανέλκυση ναρκών.
Στη συνέχεια χρησιμοποιήθηκε για τη συγκοινωνία Σαλαμίνας – Πειραιά και σε βοηθητικές υπηρεσίες του Α.Σ. (Αρχηγείου Στόλου). Παροπλίστηκε το 1933.

</doc>
<doc id="40633" url="https://el.wikipedia.org/wiki?curid=40633" title="Αιγιαλεία (ναρκαλιευτικό)">
Αιγιαλεία (ναρκαλιευτικό)

Το επίτακτο ναρκαλιευτικό Αιγιαλεία ναυπηγήθηκε στο Λίβανο και ήταν ξύλινο ρυμουλκό με βοηθητική μηχανή. Το 1943 επιτάχθηκε και παραδόθηκε στο Ελληνικό Πολεμικό Ναυτικό. Την περίοδο του Β’ Παγκοσμίου Πολέμου (1943-1944) χρησιμοποιήθηκε στη περιοχή της Αλεξάνδρειας. Το 1944 με τη αναχώρηση του Στόλου από την Μέση Ανατολή παραδόθηκε στους ιδιοκτήτες του.

</doc>
<doc id="40639" url="https://el.wikipedia.org/wiki?curid=40639" title="Λαός (εφημερίδα)">
Λαός (εφημερίδα)

Ο Λαός είναι καθημερινή εφημερίδα της Βέροιας και αποτελεί τη μακροβιότερη εφημερίδα της Ημαθίας. Το πρώτο φύλλο της εφημερίδας εκδόθηκε στις 18 Ιανουαρίου 1965 με ιδρυτή τον Ζήση Χ. Πατσίκα. Η εφημερίδα υπήρξε σε σχετική σφυγμομέτρηση πρώτη σε αναγνωσιμότητα στη Μακεδονία και σε ολόκληρη τη Βόρεια Ελλάδα. Εκδίδεται πέντε ημέρες την εβδομάδα σε σχήμα ταμπλόιντ και είναι μέλος της Ένωσης Ιδιοκτητών Ημερησίων Επαρχιακών Εφημερίδων.

</doc>
<doc id="40640" url="https://el.wikipedia.org/wiki?curid=40640" title="Ημερήσια">
Ημερήσια



</doc>
<doc id="40643" url="https://el.wikipedia.org/wiki?curid=40643" title="Γαλαξίδι">
Γαλαξίδι

Το Γαλαξίδι (ή Γαλαξείδι) είναι παραθαλάσσια κωμόπολη της τέως επαρχίας Παρνασσίδας του Νομού Φωκίδας και υπάγεται στον διευρυμένο Δήμο Δελφών. Βρίσκεται στη βόρεια ακτή του Κορινθιακού κόλπου και, συγκεκριμένα, στη δυτική πλευρά του κόλπου της Ιτέας. Είναι αρκετά γνωστό για τη ναυτιλία που είχε αναπτύξει τον προηγούμενο αιώνα καθώς και για τη γραφικότητα του, λόγοι για τους οποίους προσελκύει αρκετούς επισκέπτες, κυρίως κατά τους θερινούς μήνες. Ο μόνιμος πληθυσμός του, σύμφωνα με την Απογραφή του 2011, ανέρχεται σε 2.011 κατοίκους.
Ιστορία.
Ονομασία.
Η ονομασία "Γαλαξ(ε)ίδι" πρωτοεμφανίστηκε στο χρονικό διάστημα μεταξύ 6ου και 9ου αιώνα μ.Χ. Υπάρχουν πολλές εκδοχές σχετικά με την προέλευση του ονόματος. Οι γλωσσολογικές μελέτες συγκλίνουν στην άποψη ότι το τοπωνύμιο προέρχεται από το μεσαιωνικό φυτωνύμιο "γαλατσίδα" (ποώδες φυτό που αφθονεί στην περιοχή), το οποίο ανάγεται στον μεταγενέστερο τύπο "γαλακτίς, -ίδος" και επομένως ετυμολογικά ορθή είναι η γραφή με -ι-: Γαλαξίδι. Ο περιηγητής Dodwell ισχυρίστηκε ότι η ονομασία προερχόταν από τις λέξεις "γάλα" και "οξώδης" («όμοιος με το όξος, ξινός»). Δεν ευσταθεί μορφολογικά η άποψη ότι προέρχεται από τις λέξεις "γάλα" και "ιξός" (από τον γαλακτώδη παχύρρευστο κολλώδη χυμό που εκρέει, όταν τραυματιστεί ο κορμός του). Διαδεδομένη είναι η υστερογενής άποψη ότι το τοπωνύμιο προέρχεται από την οικογένεια "Γαλαξείδη" που είχε εκτάσεις στην περιοχή. Διαδιδόταν μάλιστα ότι ο Γαλαξείδης ήταν ο Βυζαντινός τοπάρχης του μικρού αυτού θέματος και αυτός που ανακατασκεύασε την ερειπωμένη πόλη. Στην πραγματικότητα, όμως, το επώνυμο "Γαλαξείδης" προέρχεται από το τοπωνύμιο "Γαλαξίδι". Σχετικά με την προέλευση του ονόματος υπάρχει και ένας μύθος για μια γοργόνα ονόματι Γάλαξα.Ο Προμηθέας την είχε ερωτευτεί γι' αυτό και την έκλεψε.
Κατά την αρχαιότητα.
Κατά την περίοδο της αρχαιότητας, η περιοχή του Γαλαξιδίου κατοικήθηκε από τους Οζολούς ή Εσπέριους Λοκρούς τον 8ο αιώνα π.Χ. Στη συγκεκριμένη θέση υπήρχε η αρχαία πόλη Χάλαιον ή Χάλειον. Το Χάλειον ήταν μια από τις σημαντικότερες πόλεις αφού εκεί υπήρχε το ιερό του Απόλλωνα. Οι κάτοικοι του ασχολούνταν κυρίως με τη ναυτιλία και συνεπώς με το εμπόριο.
Αξίζει να σημειωθεί ότι μέχρι πρόσφατα οι μελετητές πίστευαν ότι το Γαλαξείδι ήταν συνέχεια της Οιάνθης ή Οιάνθειας. Αυτή βέβαια η άποψη σήμερα δεν θεωρείται αποδεκτή αφού ο Παυσανίας αναφέρει ότι η Οιάνθη βρισκόταν στην περιοχή της Ναυπάκτου. Επίσης και ο Πολύβιος την συγκαταλέγει ανάμεσα στις πόλεις της Αιτωλίας.
Η περιοχή χαρακτηρίζεται από συνεχή παρουσία με σημαντικά ευρήματα ήδη από τη Πρωτοελλαδική περίοδο (Ανεμοκάμπι, Πελεκάρης, Κεφαλάρι, νησάκι Αψηφιά). Σημαντικός είναι ο μυκηναϊκός οικισμός στη θέση Βίλλα καθώς και ο οχυρωμένος γεωμετρικός οικισμός στο λόφο του Αγίου Αθανασίου (περίπου 700 π.Χ.). Στην αρχαϊκή και κλασική εποχή (7ος-4ος αι. π.Χ.), παράλληλα με τον οικισμό στη θέση Βίλλα, αναπτύχθηκε στον Άγιο Βλάση το θρησκευτικό και διοικητικό κέντρο της πόλης. Γύρω στο 300 π.Χ. κατοικήθηκε η σημερινή θέση και οικοδομήθηκε το οχυρωματικό τείχος της. Ίσως την εποχή εκείνη τον έλεγχο είχε ήδη αποκτήσει το Κοινό των Αιτωλών, το οποίο και οχύρωσε την πόλη. Το Χάλειον συνέχισε να κατοικείται γνωρίζοντας ιδιαίτερη ακμή μέχρι το 2ο αι. μ.Χ. 
Στο Βρετανικό μουσείο υπάρχουν δύο χάλκινες επιγραφές του 5ου αιώνα π.Χ. όπου αναγράφεται η συνθήκη μεταξύ Οιάνθειας και Χαλείου. Επίσης στο ίδιο μουσείο φιλοξενούνται άλλα 97 χάλκινα αγγεία και σκεύη, ενώ αρχαιολογικά αντικείμενα από το Γαλαξείδι φυλάσσονται σήμερα σε 15 μουσεία ανά τον κόσμο.
Στο Αρχαιολογικό Μουσείο Γαλαξειδίου μπορεί κανείς να δει ευρήματα από το Χάλειον αλλά και την ευρύτερη περιοχή.
Βυζαντινή Εποχή.
Το Γαλαξίδι τεκμηριώνεται για πρώτη φορά τον 10ο αιώνα. Κατά την περίοδο της βασιλείας του Βασιλείου Β΄, το 981 είτε το 996, το Γαλαξίδι κυριεύτηκε, με δραματικές συνέπειες για τους κατοίκους, από τους Βούλγαρους του τσάρου Σαμουήλ. Οι κάτοικοι εγκατέλειψαν την πόλη και εγκαταστάθηκαν στα νησιά του Κόλπου της Ιτέας, και το Γαλαξίδι δεν κατοικήθηκε για τα επόμενα 50 χρόνια. Οι συμφορές για την πόλη του Γαλαξιδίου δεν τελειώνουν εδώ. Το 1054 μια επιδημία αφάνισε πολλούς κατοίκους ενώ το 1064 μια επιδρομή των Ούζων είχε ως αποτέλεσμα τη βίαιη εκδίωξη τους από την πόλη για δύο ολόκληρα χρόνια. 
Το Γαλαξίδι λεηλατήθηκε ξανά το 1081 και το 1147 από τους Νορμανδούς. Μετά την Δ΄ Σταυροφορία το Γαλαξίδι αποτέλεσε αρχικά τμήμα της Αυθεντίας των Σαλώνων, αλλά ανακτήθηκε περί το 1211 από το Δεσποτάτο της Ηπείρου. Μετά το 1269 πέρασε υπό τον έλεγχο των αρχόντων της Θεσσαλίας, που είχαν την έδρα τους στην Υπάτη. Το 1311 η πόλη κυριεύτηκε από τους Καταλανούς και πέρασε υπό την εξουσία του Δουκάτου των Αθηνών.
Η πόλη καταλήφθηκε για πρώτη φορά από τους Οθωμανούς το 1394, αλλά ανακτήθηκε από τον Θεόδωρο Α΄ Παλαιολόγο μετά από λίγο καιρό. Περιήλθε για σύντομο χρονικό διάστημα στα χέρια των Ιωαννιτών το 1403/04. Το κάστρο της πόλης, από το οποίο ούτε ίχνη δεν σώζονται σήμερα, ενισχύθηκε το 1447/48 από τον Κωνσταντίνο Καντακουζηνό, αλλά αυτό δεν απέτρεψε την τελική κατάληψή του από τους Οθωμανούς λίγο αργότερα.
Τουρκοκρατία.
Η εποχή της Τουρκοκρατίας άρχισε το 1446. Το 1494 μεταφέρθηκε η έδρα του Μπέη από τα Σάλωνα στο Γαλαξίδι. Πρώτος Μπέης που διορίστηκε ήταν ο Χατζή-Μπαμπας. Τελικά το 1502, ύστερα από εντολή της Υψηλής Πύλης, η έδρα επανήλθε στα Σάλωνα. Αξίζει να σημειωθεί ότι σε όλη τη περίοδο της Τουρκικής Κατοχής, κανένας Τούρκος δεν κατοικούσε στο Γαλαξίδι.
Το 1655 τον Κορινθιακό και Πατραϊκό κόλπο λυμαινόταν ο Ντουρατζίμπεης, ο οποίος ήρθε σε σύγκρουση με τους Γαλαξιδιώτες για ασήμαντη αφορμή. Η ναυμαχία που ακολούθησε κατέληξε στη συντριβή του Ντουρατζίμπεη, ο οποίος ορκίστηκε όμως να πάρει εκδίκηση. Το Πάσχα του ίδιου χρόνου επιτέθηκε αιφνιδιαστικά και κυρίευσε το Γαλαξίδι. Αυτή η συμφορά είχε ως αποτέλεσμα την φυγή των κατοίκων του Γαλαξιδίου στα βουνά και συγκεκριμένα στα Πεντεόρια. Επέστρεψαν στο ερειπωμένο Γαλαξίδι μόνο μετά τον θάνατο του Ντουρατζίμπεη το 1669.
Η ακμή του γαλαξιδιώτικου ναυτικού ξεκίνησε την περίοδο 1720-1730, δηλαδή αμέσως μετά τη συνθήκη του Πασάροβιτς (1718). Το 1774, ύστερα από την Συνθήκη Κιουτσούκ-Καϊναρτζή, τα περισσότερα Γαλαξιδιώτικα πλοία σήκωσαν Ρώσικη σημαία. Μία μεγάλη μορφή του αγώνα της Ανεξαρτησίας διαδραμάτισε εξέχοντα ρόλο στην ανάπτυξη της ναυτιλίας, ο Ιωάννης Παπαδιαμαντόπουλος. Ο Παπαδιαμαντόπουλος είχε συγκεντρώσει τη διακίνηση του εμπορίου της Πελοποννήσου και όλης της Δυτικής Ελλάδας. Για να απελευθερωθεί από το μεσολογγίτικο ναυτικό άρχισε τη ναυπήγηση πλοίων στο Γαλαξίδι. Το 1803 ο γαλαξιδιώτικος στόλος αριθμούσε 50 πλοία. Τα συνηθέστερα εμπορικά λιμάνια των γαλαξιδιώτικων πλοίων ήταν: η Μασσαλία, η Κωνσταντινούπολη και διάφορα άλλα λιμάνια της Ισπανίας και της Ιταλίας.
Επανάσταση του 1821.
Οι πρώτες διαβουλεύσεις για την έναρξη της Επανάστασης στο Γαλαξίδι είχαν ξεκινήσει από τις αρχές Μαρτίου, ύστερα από πρωτοβουλία του Ιωάννη Παπαδιαμαντόπουλου. Σε αυτή πήραν μέρος, ο επίσκοπος Σαλώνων Ησαΐας, ο Οδυσσέας Ανδρούτσος, ο Πανουργιάς, ο Γιάννης Γκούρας και οι πρόκριτοι της περιοχής. Στις 26 Μαρτίου σώμα 300 ανδρών αναχώρησε για την Άμφισσα. Αξίζει να σημειωθεί ότι ήταν η πρώτη πόλη της Στερεάς Ελλάδας που ύψωσε τη σημαία της Απελευθέρωσης. Οι πλοίαρχοι και οι έμποροι προσέφεραν αμέσως τα πλοία τους υπέρ της πατρίδος ενώ πολλοί Γαλαξιδιώτες έσπευσαν να πολεμήσουν στο Χάνι της Γραβιάς. Μάλιστα για να ενισχύσουν περισσότερο την επανάσταση εξέδωσαν ένα είδος εφημερίδας, την πρώτη της επανάστασης, η οποία αργότερα ονομάστηκε ψευτοεφημερίδα λόγω των υπερβολών της. Το σίγουρο είναι ότι η προσφορά της πόλης του Γαλαξιδίου στον απελευθερωτικό αγώνα του 1821 δεν μπορεί να αμφισβητηθεί από κανέναν.
Οι καταστροφές του Γαλαξιδίου.
Το Γαλαξίδι κατά τη διάρκεια της Απελευθερωτικού αγώνα γνώρισε τρεις μεγάλες καταστροφές.
Η πρώτη καταστροφή
Στις 8 Σεπτεμβρίου 1821 απέπλευσε για τον Κορινθιακό κόλπο ο στόλος του Ισμαήλ Μπέη Γιβραλτάρ με 30 οπλισμένα μπρίκια και 2 φρεγάτες. Στις 22 Σεπτεμβρίου, ένα αγγλικό πλοίο οδήγησε στο Γαλαξίδι τον τούρκικο στόλο. Οι Γαλαξιδιώτες μαζί με 200 άντρες του Πανουργιά αμύνονταν σθεναρά. Τη νύχτα όμως οι άντρες του Πανουργιά υποχώρησαν αφού δεν είχαν την απαραίτητη εμπειρία να αντιμετωπίσουν τους ναυτικούς κανονιοβολισμούς. Οι κάτοικοι βλέποντας το ρήγμα στην άμυνα της πόλης αλλά και την ανεπάρκεια των μαχητών εγκατέλειψαν το Γαλαξίδι. Το πρωί της 23ης Σεπτεμβρίου οι Τούρκοι εισέβαλαν στην πόλη και την κατέστρεψαν. Μέσα στο λιμάνι βρήκαν 90 πλοία, τα 13 από αυτά ήταν πολεμικά ενώ τα υπόλοιπα μικρά εμπορικά. Σύμφωνα με τους ιστορικούς οι πιθανότητες να σωθεί το Γαλαξίδι ήταν ελάχιστες αφού έπεσε θύμα των πρώτων πολιτικών διενέξεων. Η καταστροφή οφείλεται στην αδράνεια των Γαλαξιδιωτών αλλά και στη συμφεροντολογική τακτική των πολιτικών της εποχής.
Η δεύτερη &amp; τρίτη καταστροφή
Τον Μάιο του 1825 ο Κιουταχής προκειμένου να εξασφαλίσει τα νώτα του έτσι ώστε να πολιορκήσει με ασφάλεια το Μεσολόγγι επιτέθηκε στο Γαλαξίδι και το κατέστρεψε. Βέβαια η δεύτερη αυτή καταστροφή ήταν λιγότερο επώδυνη αφού τα γαλαξιδιώτικα πλοία δεν ήταν αγκυροβολημένα στο λιμάνι. Όμως ακολούθησε χειρότερη καταστροφή, τον Νοέμβριο του ίδιου χρόνου, αυτή την φορά από τον Ιμπραήμ, ο οποίος κατάφερε να αρπάξει πλοία και να αιχμαλωτίσει πολλά γυναικόπαιδα, τα οποία στάλθηκαν ως σκλάβοι στην Αίγυπτο. Ύστερα από αυτή την καταστροφή, οι κάτοικοι έφυγαν και εγκαταστάθηκαν στην Ύδρα, στην Κόρινθο, στο Λουτράκι κ.α. Πολύ αργότερα η κυβέρνηση κατάφερε να επαναφέρει μερικούς Έλληνες αιχμαλώτους από την Αίγυπτο.
1940-1944.
Το Γαλαξίδι, όπως και οι άλλες ελληνικές πόλεις, απέστειλε πολλούς νέους στο μέτωπο. Τα πρώτα κατοχικά στρατεύματα εγκαταστάθηκαν στις 15 Μαΐου του 1941 και γρήγορα κατέλαβαν το παρθεναγωγείο, το δημοτικό σχολείο, την οικία Κουτσουλιέρη, την οικία Δροσοπούλου καθώς και την οικία Πλατώνη. Στην πλειονότητα τους οι στρατιώτες ήταν Ιταλοί αφού τη διοίκηση της Στερεάς Ελλάδας είχαν αναλάβει οι Ιταλικές αρχές. Τις επόμενες μέρες συνελήφθησαν οι εν ενεργεία αξιωματικοί του στρατού ενώ οι Ιταλοί απαίτησαν από τους κατοίκους να παραδώσουν τα όπλα τους. Τον Ιανουαρίου του 1942 οι Ιταλοί μετεγκαταστάθηκαν στην Ιτέα. Τον Μάρτιο του ίδιου χρόνου οι δύο Ιταλοί κατάσκοποι εξαφανίστηκαν με αποτέλεσμα να επέμβει ο Ιταλός διοικητής και να δώσει 48ωρο τελεσίγραφο στους κατοίκους του Γαλαξίδιου για να επιστραφούν πίσω σώοι. Το τελεσίγραφο έληξε και έτσι οι Ιταλοί απείλησαν την πόλη με εμπρησμό. Παρ' όλα αυτά η έγκαιρη επέμβαση του κοινοτάρχη Λουκά Πλατώνη καθώς και του πλοιάρχου Ιωάννη Ανδρεόπουλου έσωσε την πόλη από βέβαιη καταστροφή. Τα επόμενα χρόνια ήταν εξαιρετικά δύσκολα για τους Γαλαξιδιώτες αφού η πείνα τους είχε εξαθλιώσει.
Το δυστυχέστερο έτος για το Γαλαξίδι ήταν αυτό του 1944. Στις 7 Φεβρουαρίου του 1944 οι Γερμανοί κινήθηκαν απειλητικά προς τη βίλα Ζαχαριά, όπου διέμεναν μερικοί Άγγλοι αξιωματικοί. Παράλληλα συνελάμβαναν κάθε περαστικό που συναντούσαν. Στον αναβρασμό που ακολούθησε έπεσε νεκρός, ο δεκαεπτάχρονος Θεόδωρος Μπαρλιακός. Αφού καταδίωξαν τους Άγγλους αξιωματικούς, χωρίς επιτυχία, κατευθύνθηκαν στην αγορά όπου είχαν συγκεντρώσει περί τους εκατό Γαλαξειδιώτες. Από αυτούς συνέλαβαν έντεκα άτομα, τα οποία στάλθηκαν στην Αθήνα, πλην τριών όπου στάλθηκαν στη Γερμανία. Δύο ακόμα περιστατικά συνέβησαν το 1944, στα οποία απειλήθηκε το Γαλαξίδι. Το πρώτο έγινε στις 13 Μαρτίου, όταν αντάρτες κατέλαβαν ένα γερμανικό πλοίο με εφόδια, το οποίο ήταν αγκυροβολημένο στο λιμάνι λόγω κακοκαιρίας και αιχμαλώτισαν τους δύο Γερμανούς συνοδούς του. Ο διοικητής απείλησε με ολική καταστροφή της πόλης τους κατοίκους του αν δεν επέστρεφαν εντός τριών ημερών τους αιχμαλώτους. Όμως ένας τυχαίος τραυματισμός του διοικητή οδήγησε στην αντικατάσταση του και συνεπώς στη σωτηρία της πόλης. Μερικούς μήνες αργότερα, και συγκεκριμένα τον Ιουλίου, 800 περίπου Γερμανοί περικύκλωσαν την πόλη με σκοπό να συλλάβουν τους Άγγλους αξιωματικούς. Τελικά απέτυχαν αλλά για εκδίκηση συνέλαβαν 15 Γαλαξιδιώτες, οι οποίοι ύστερα από παρέμβαση του κοινοτάρχη αποφυλακίστηκαν ύστερα από 2-3 μήνες. Το τελευταίο περιστατικό συνέβη τον Αύγουστο του 1944, όταν οι Γερμανοί απέκλεισαν το Γαλαξίδι από την τροφοδοσία του Ερυθρού Σταυρού.
Το τέλος του Δευτέρου Παγκοσμίου πολέμου βρήκε το Γαλαξίδι να μετρά 421 νεκρούς.
Ναυτική πολιτεία.
Η χρυσή περίοδος ακμής για το Γαλαξίδι ήταν μεταξύ 1829 και 1912. Βέβαια από την εποχή της Τουρκοκρατίας οι Γαλαξιδιώτες είχαν αρχίσει να ασχολούνται με μεγάλη επιτυχία με τη ναυτιλία. Ως αφετηρία της εποχής της ναυτιλιακής ανάπτυξης μπορεί να αναφερθεί το 1774, όταν έγινε η συνθήκη Κιουτσούκ-Καϊναρτζή. Σημαντικό ρόλο διαδραμάτισε ο Ιωάννης Παπαδιαμαντόπουλος. Το 1803 το Γαλαξίδι αριθμούσε 50 πλοία και συγκαταλεγόταν στις πέντε πόλεις με τα περισσότερα πλοία στον ελλαδικό χώρο.
Μετά την επανάσταση και αφού η πόλη συνήλθε από τις καταστροφές, η ναυτιλία άρχισε πάλι να αναπτύσσεται. Την τριετία 1838-1840 το Γαλαξίδι είχε μέσο όρο 21 ναυπηγήσεις τον χρόνο. Το ναυπηγείο της πόλης μπορούσε να συναγωνιστεί επάξια τα ξένα ενώ συνέφερε περισσότερο αφού η κατασκευή ενός πλοίου κόστιζε τα μισά σε σχέση με τα ξένα ναυπηγεία. Τα εμπορικά πλοία κινούνταν στην περιοχή της Μαύρης θάλασσας, της Αζοφικής, του Δούναβη, της Μεσογείου, της Αγγλίας κ.α. Η τοπική κοινότητα με κατάλληλες ενέργειες προσπάθησε να ενθαρρύνει τους νέους να ασχοληθούν με το εμπόριο και τη ναυτιλία γι'αυτό και ίδρυσε Ναυτικό σχολείο, στο οποίο δίδαξαν σπουδαίες προσωπικότητες όπως ο Ευθύμιος Καβάσιλας. Στα μεγάλα λιμάνια της Ευρώπης δηλαδή στο Λιβόρνο, στην Οδησσό, στην Τεργέστη, στη Μασσαλία, στη Νίκαια κ.α. ήταν εγκαταστημένοι πολλοί Γαλαξιδιώτες ναυτιλιακοί πράκτορες έτσι ώστε να συντονίζουν τις επιχειρήσεις τους. Όσο η ζήτηση αυξανόταν, τόσα περισσότερα ναυπηγεία δημιουργούνταν. Το 1860 υπολογίζεται ότι τα γαλαξιδιώτικα πλοία έφταναν τα 300. Μέχρι το 1900 υπήρξε συνεχής ανάπτυξη της ναυτιλίας αλλά στις αρχές το 1900 παρατηρήθηκε μείωση των εμπορικών πλοίων. Χαρακτηριστικό παράδειγμα είναι ότι ενώ το 1892 το Γαλαξίδι είχε 126 ιστιοφόρα, το 1903 είχαν μειωθεί σε 92. Σε αντίθεση με την παρακμή του εμπορίου, τα ατμόπλοια των Γαλαξιδιωτών κατάφεραν να διατηρηθούν μέχρι τη δεκαετία του 1930.
Την παρακμή της ναυτιλίας ακολούθησε το δημογραφικό πρόβλημα το οποίο παρουσιάστηκε σχεδόν αμέσως. Ο κύριος λόγος ήταν γιατί λόγω των λιγοστών δουλειών οι Γαλαξιδιώτες, οι οποίοι συνήθως δούλευαν ως καπετάνιοι ή μούτσοι σε ξένα καράβια, έπρεπε να μετακομίζουν στον Πειραιά όπου είχαν συγκεντρωθεί όλες οι ναυτιλιακές εταιρίες.
Πνευματική ανάπτυξη.
Εκπαίδευση.
Με την κήρυξη της ανεξαρτησίας του Ελληνικούς Έθνους οι Γαλαξιδιώτες ανέλαβαν τα έξοδα για την κατασκευή σχολικού κτιρίου. Το σχολείο άρχισε να λειτουργεί την περίοδο 1830-1831. Στη συνέχεια το ενιαίο σχολείο χωρίστηκε σε αρρένων και κορασίδων. Το 1880 με πρωτοβουλία του δημάρχου Λουκέρη κατασκευάστηκε το παρθεναγωγείο. Το 1850, περίπου, ιδρύθηκε στο Γαλαξίδι «Ελληνικόν σχολαρχείον», το οποίο προσέφερε καλύτερης ποιότητας εκπαίδευση. Μέχρι τότε οι κάτοικοι αναγκάζονταν να στέλνουν τα παιδιά τους στην Άμφισσα. Τελικά αυτού του είδους τα σχολεία καταργήθηκαν το 1929. Σήμερα λειτουργεί κανονικά δημοτικό, γυμνάσιο και λύκειο.
Ιδιαίτερη προσοχή έδωσαν οι Γαλαξιδιώτες στις ναυτικές σπουδές αφού ήταν και η κυρίως ασχολία τους. Έτσι με διάταγμα της κυβέρνησης το 1867 ιδρύθηκε ναυτικό σχολείο στην πόλη του Γαλαξειδίου καθώς και στην Ύδρα, Σπέτζα, Σύρο και στο Αργοστόλι. Πρώτος καθηγητής ήταν ο Ευθύμιος Καβάσιλας, στου οποίου το σπίτι στεγαζόταν η ναυτική σχολή. Στη συνέχεια η σχολή απέκτησε ιδιόκτητο κτίριο. Το 1885 έπαψε να λειτουργεί η σχολή. Το 1963 με διάταγμα ιδρύθηκε ναυτικό λύκειο το οποίο μετατράπηκε σε Γενικό Λύκειο το 1980 και ύστερα από απαιτήσεις των κατοίκων. Επίσης μέχρι το 1990 λειτουργούσε η «Ανωτέρα δημόσια σχολή εμπορικού ναυτικού Γαλαξειδίου-Πλοιάρχων», η οποία όμως συγχωνεύτηκε με αυτήν της Πρέβεζας. Στη θέση της λειτουργεί σήμερα η «Σχολή Τουριστικών Επαγγελμάτων Γαλαξιδίου».
Αποκριές
Η εβδομάδα της Αποκριάς στο Γαλαξίδι έχει ιδιαίτερη σημασία, ειδικά την καθαρά Δευτέρα όπου λαμβάνει χώρα το έθιμο του αλευρομουτζουρώματος. Το έθιμο είναι σχετικά απλό. Οι κάτοικοι μαζεύονται στο λιμάνι το μεσημέρι της Δευτέρας και εφοδιασμένοι με σακούλες αλευριού και μπογιάς. Στη συνέχεια επιδίδονται σε «επικές» μάχες, οι οποίες κρατάνε για ώρες. Το έθιμο έχει τις ρίζες του στην εποχή του Βυζαντινής Αυτοκρατορίας που οι παλιάτσοι των ιπποδρόμων χρωμάτιζαν τα πρόσωπα τους. Τη σημερινή του μορφή την έλαβε την εποχή της ιστιοφόρου Ναυτιλίας, δηλαδή από το 1840 και μετά, οπότε η γιορτή αυτή πήρε μεγάλες διαστάσεις αφού ήταν η τελευταία και αποχαιρετιστήρια πριν από την αναχώρηση των ναυτικών.
Γραπτός τύπος.
Η πρώτη εφημερίδα που εκδόθηκε στο Γαλαξίδι ήταν χειρόγραφη και επονομάστηκε ψευτοεφημερίδα λόγω των υπερβολών της. Εκδόθηκε το 1821 για να εμψυχώσει τους αγωνιστές της Στερεάς Ελλάδας και γι' αυτό δεν συνεχίστηκε η έκδοση της. Πολύ αργότερα, το 1925 έγινε μια προσπάθεια από φοιτητές για την έκδοση φιλολογικού περιοδικού με το όνομα «Φοιτητική συντροφιά», η οποία εκδόθηκε μόνο τους μήνες του καλοκαιριού της περιόδου 1925-1926. Η πρώτη σοβαρή προσπάθεια πραγματοποιήθηκε από τον Γαλαξιδιώτη δικηγόρο Ιωάννη Μητρόπουλο, κάτοικο Πειραιά, το 1929 με την εφημερίδα «η Γαλαξειδιώτικη». Ήταν μηνιαία και ασχολείτο με τοπικά ζητήματα της περιοχής του Γαλαξιδίου αλλά κυκλοφορούσε κυρίως στον Πειραιά. Η έκδοση της διακόπηκε το 1933. Την ίδια εποχή, συγκεκριμένα την 1η Νοεμβρίου του 1930, κυκλοφόρησε μια δεκαπενθήμερη εφημερίδα, η οποία στη συνέχεια έγινε μηνιαία. Λεγόταν «Οιάνθη» και καταπιανόταν με τοπικά προβλήματα καθώς και με λογοτεχνικές αναζητήσεις. Η σημαντικότερη εφημερίδα, η οποία επιβιώνει μέχρι τις μέρες μας, είναι «το Γαλαξείδι». Υπεύθυνοι για την έκδοσή της είναι τα μέλη του συλλόγου των Γαλαξιδιωτών του Πειραιά. Η συγκεκριμένη εφημερίδα κυκλοφορεί κάθε μήνα ακατάπαυστα από το 1947. Επίσης κατά καιρούς είχαν εκδοθεί και άλλες εφημερίδες όπως «ο Γαλαξειδιώτης», «Τα Γαλαξειδιώτικα», ο «Γαλαξειδιώτικος τύπος» και το «Γαλαξειδιώτικο Βήμα».
Κληροδοτήματα-δωρεές.
Το Γαλαξίδι χρωστάει πολλά στους ευεργέτες του. Σημαντικοί ευεργέτες ήταν οι Νικόλαος Μάμας, Ευθυμία &amp; Παναγιώτης Κουλομπούρου, οικογένεια Αγγελή, Ευσταθία Τσαλαγκύρα-Ρέλλα, Ιωάννης Μιχαλόπουλος κ.α. 
Ο Νικόλαος Μάμας με τη διαθήκη του κληροδότησε στην κοινότητα Γαλαξιδίου, το 1939, ένα πολυκατάστημα στον Πειραιά, αποτελούμενο από οκτώ καταστήματα και μία αίθουσα κινηματογράφου. Με τα έσοδα του συγκεκριμένου ακινήτου χρηματοδοτούνται τα ομώνυμα βραβεία σε μαθητές καθώς και διάφορες οικονομικές ενισχύσεις σε απόρους. Επίσης ενίσχυσε οικονομικά τις ανασκαφές του αρχαιολογικού μουσείου.
Το κτίριο στο οποίο στεγάζεται το δημαρχείο ανήκε αρχικώς στην οικογένεια Τσαλαγκύρα. Το 1957 η Ευσταθία Τσαλαγκύρα - Ρέλλα δώρισε με τη διαθήκη της το συγκεκριμένο οίκημα με σκοπό τη στέγαση του δημαρχείου. Σήμερα μαζί με το δημαρχείο στεγάζεται και η δημοτική βιβλιοθήκη.
Το λαογραφικό μουσείο στεγάζεται στην άλλοτε οικία της οικογένειας Αγγελή. Οι απόγονοι του Παναγιώτη Αγγελή (1814 - 1897) δώρισαν το οίκημα το 1955, το οποίο βρίσκεται στη συνοικία Χηρόλακα, στην κοινότητα Γαλαξιδίου με σκοπό τη στέγαση σχολείου ή μουσείου. Αρχικά στεγάστηκε το σχολείο του Γαλαξιδίου και στη συνέχεια μετατράπηκε σε λαογραφικό μουσείο. Το διοικητικό συμβούλιο είναι πενταμελές και πρόεδρος αυτής είναι ο εκάστοτε δήμαρχος.
Αξιοθέατα.
Τα κυριότερα αξιοθέατα της ιστορικής πόλης του Γαλαξιδίου:
Ο σημερινός ναός του Αγίου Νικολάου είναι χτισμένος πάνω σε ειδωλολατρικό ιερό. Τον 7ο αιώνα χτίστηκε ο πρώτος ναός, αφιερωμένος στον Άγιο Νικόλαο ενώ το 1800 οι Γαλαξιδιώτες με δικά τους έξοδα άρχισαν τις εργασίες για την κατασκευή μεγαλύτερου ναού. Το 1900 χτίστηκε η σημερινή εκκλησία. Η απόφαση πάρθηκε από τον δήμαρχο Κωνσταντίνο Παπαπέτρο το 1896. Αρχιτέκτονες ήταν ο Γερμανός Χάγερ και ο Κωνσταντίνος Παπαπέτρος. Η εκκλησία είναι Βυζαντινού ρυθμού με δύο καμπαναριά και τρούλο. Είναι τρίκλιτος ενώ στο καμπαναριό υπάρχει το μεγάλο ωρολόγιο της πόλης, το οποίο δωρήθηκε το 1908 από τους αδερφούς Νικόλαο &amp; Παύλο Σιδηρόπουλο. Χαρακτηριστικό δείγμα ομορφιάς είναι το ξύλινο τέμπλο του ναού. Κατασκευάστηκε τη δεκαετία 1840-1850 και είναι τεχνοτροπίας «μπαρόκ».
Το μοναστήρι βρίσκεται σε υψόμετρο 300 μέτρων σε έναν κοντινό λόφο, νότια του Γαλαξιδίου. Η εκκλησία υπήρχε από τα πρώτα χρόνια της χριστιανοσύνης αλλά ένας καταστροφικός σεισμός στις αρχές του 13ου αιώνα το κατέστρεψε. Ύστερα από παρακλήσεις των κατοίκων ο Δεσπότης της Ηπείρου Δούκας Μιχαήλ Β΄ Άγγελος Κομνηνός έκτισε καινούριο, γύρω στο 1250 μ.Χ. Το εκκλησάκι είναι αφιερωμένο στη Μεταμόρφωση του Σωτήρος Χριστού. Ο ναΐσκος είναι μονόκλιτος, σταυρεπίστεγος με ορθογώνια κάτοψη. Το 1750 ιδρύθηκε ανδρικό μοναστήρι αλλά ο σεισμός του 1756 γκρέμισε το καθολικό της μονής και έκοψε την παροχή νερού με αποτέλεσμα να ερημωθεί. Το 1927 εγκαταστάθηκαν μερικοί μοναχοί, οι οποίοι όμως έφυγαν 5 χρόνια αργότερα. Η ουσιαστική ανασυγκρότηση της μονής έγινε το 1989, ύστερα από ενέργειες του μητροπολίτη Φωκίδος Αθηναγόρα. Το 1990 εγκαταστάθηκε η μοναχή Ισιδώρα, η οποία επιμελείται το μοναστήρι και τον γύρω χώρο. Σε μια κρύπτη της ερειπωμένης εκκλησίας του Αγίου Σωτήρος βρέθηκε το «Χρονικό του Γαλαξειδίου» από τον Κωνσταντίνο Σάθα το 1864, το οποίο είχε γραφτεί από τον ιερομόναχο Ευθύμιο το 1703.
Βρίσκεται στη θέση Κούκουνας και είναι ένα από τα παλαιότερα σχολεία. Κατασκευάστηκε επί Ιωάννη Καποδίστρια με δαπάνες της κοινότητας, η οποία προσέφερε 4.389 γρόσια, και της κυβέρνησης. Μέχρι το 1932 λειτούργησε ως δημοτικό σχολείο και στη συνέχεια εγκαταλείφθηκε με αποτέλεσμα να πουληθεί από τη σχολική εφορία. Με υπουργική απόφαση έχει κηρυχθεί διατηρητέο.
Το Ναυτικό και Εθνολογικό Μουσείο στεγάζεται σε ένα κτίριο που κατασκευάστηκε επί δημαρχία Χαρδαβέλλα το 1870. Από το 1932 στεγάζει τη ναυτική πινακοθήκη. Το Ναυτικό και Εθνολογικό Μουσείο φιλοξενεί, εκτός από τη ναυτική πινακοθήκη, αρχαιολογικά ευρήματα της περιοχής. Η αρχαιολογική αυτή συλλογή δημιουργήθηκε το 1932 αλλά πολλά κομμάτια χάθηκαν την περίοδο της κατοχής. Σήμερα η συλλογή περιέχει περι τα 300 εκθέματα. Σπουδαίο ρόλο στη δημιουργία αυτής διαδραμάτισαν ο Νικόλαος Μάμας, ο οποίος στήριξε οικονομικά τις ανασκαφές του μουσείου, ο Ιωάννης Θρεψιάδης, ο οποίος πραγματοποίησε πολλές ανασκαφές, ο Πέτρος Θέμελης, έφορος αρχαιοτήτων Δελφών κ.α.
Η ναυτική πινακοθήκη δημιουργήθηκε από τον δήμαρχο Ευθύμιο Βλάμη και συγκέντρωσε πίνακες ιστιοφόρων, ημερολόγια ναυτικών, ναυτικά όργανα κ.λπ. Η συλλογή εμπλουτίστηκε αρκετά επί προεδρίας της Ζωής Τσιγγούνη ενώ σημαντικός ήταν και ο ρόλος του επιμελητή της συλλογής πλοιάρχου Αθανασίου Μπομπογιάννη. Σήμερα φιλοξενούνται νηολόγια ναυτικών, ναυτικά όργανα, πίνακες ιστιοφόρων, πολλοί από τους οποίους είναι σχεδιασμένοι στην Ιταλία, πίνακες του ζωγράφου Πέτρου Πετραντζά, καθώς και το Χρονικό του Γαλαξειδίου. Η συλλογή συντηρείται από το Ίδρυμα "Σταύρος Σ. Νιάρχος".
Το παρθεναγωγείο κατασκευάστηκε το 1880 επί δημαρχίας Νικολάου Λουκέρη. Χρησιμοποιήθηκε ως σχολείο θηλέων μέχρι το 1929 και από τότε χρησιμοποιείτο ως θέατρο. Για πολλά χρόνια εγκαταλείφθηκε και μάλιστα προκειμένου να μην καταρρεύσει η σχολική εφορεία το δημοπράτησε (1949). Το ζεύγος Ευθυμία και Παναγιώτης Κουλομπούρου το αγόρασε και με τη σειρά του το δώρισε στην κοινότητα Γαλαξιδίου. Από το 1992 το Υπουργείο Πολιτισμού το έχει ανακηρύξει διατηρητέο μνημείο λόγω της αρχιτεκτονικής και της ιστορικής σημασίας του.
Το μεγαλύτερο μέρος της πόλης αποτελείται από πλιθόχτιστα αρχοντικά τα οποία υπενθυμίζουν το θαυμαστό παρελθόν της πόλης. Η αρχιτεκτονική έκφραση επηρεάστηκε από το ναυτικό επάγγελμα των κατοίκων που σαν κοσμογυρισμένοι φέρνανε οικοδομικά υλικά και τεχνίτες από το εξωτερικό. Τα πρώτα αρχοντικά χτίστηκαν το 1850 ενώ η ευρωπαϊκή επίδραση είναι φανερή. Πολλά σπίτια μάλιστα έχουν ταβάνια σχεδιασμένα από Ιταλούς ζωγράφους. Μερικά από τα αρχοντικά που ξεχωρίζουν για την τεχνοτροπία τους είναι το "Μπουρζέϊκο" του Κατσούλη, το "Δεδουσαίϊκο" του καραβοκύρη Δεδούση, το "Μοσχολαίϊκο", το "Νινέϊκο" του Π. Τσούνα κ.α.

</doc>
<doc id="40651" url="https://el.wikipedia.org/wiki?curid=40651" title="Κατερίνα Ανδρεάδη">
Κατερίνα Ανδρεάδη

Η Κατερίνα Ανδρεάδη (1903 – 1 Μαΐου 1993), πιο γνωστή ως «κυρία Κατερίνα», ήταν Ελληνίδα ηθοποιός.
Βιογραφία.
Γεννήθηκε στην Αθήνα. Το πατρικό της όνομα ήταν Καρύδα. Διακρίθηκε κυρίως στο θέατρο στο οποίο ήταν γνωστή με το όνομα "κυρία Κατερίνα". Έκανε σπουδές στην Επαγγελματική Σχολή Θεάτρου και στη Σχολή Ράινχαρτ της Βιέννης. Η πρώτη της εμφάνιση έγινε στο έργο "Ο δύσκολος", στις διεθνείς γιορτές του Σάλτσμπουργκ. Στην Αθήνα το ντεμπούτο της στο Εθνικό Θέατρο ήταν στο έργο "Η άμαξα", το 1932. 
Έπαιξε στα έργα "Η λοκαντιέρα", "Ο Έμπορος της Βενετίας" και για πρώτη φορά στην Ελλάδα παρουσίασε έργα πολλών ξένων συγγραφέων. Το 1936 συγκρότησε το δικό της θίασο, όπου συνεργάστηκαν κατά καιρούς ο Αιμίλιος Βεάκης, η Κυβέλη, ο Μάνος Κατράκης, ο Θάνος Κωτσόπουλος, ο Σπύρος Ολύμπιος και άλλοι. Στις αρχές του 1949 ταξίδεψε στη Μεγάλη Βρετανία όπου της επιφυλάχθηκε τιμητική υποδοχή και μάλιστα παρουσιάστηκε στην Αγγλική τηλεόραση, μιλώντας για το έργο της.
Στέγη του θιάσου της υπήρξε για σειρά ετών το θερινό θέατρο "ΚΑΤΕΡΙΝΑ", επί της οδού 3ης Σεπτεμβρίου, έναντι της πλατείας Βικτωρίας. Κατεδαφίστηκε στα μέσα της δεκαετίας του 60' ώστε να ανεγερθεί στη θέση του το μέγαρο ΟΤΕ.
Διάκριση.
Της απονεμήθηκε το παράσημο του Ταξιάρχη της Ευποιίας.

</doc>
<doc id="40652" url="https://el.wikipedia.org/wiki?curid=40652" title="Μιράντα Μυράτ">
Μιράντα Μυράτ

Η Μιράντα Μυράτ (Αθήνα 1906 - 27 Ιανουαρίου 1994) ήταν Ελληνίδα ηθοποιός.
Βιογραφία.
Ήταν κόρη του Μήτσου Μυράτ και της Κυβέλης, αδελφή του αρχιτέκτονα Αλέξανδρου Μυράτ και ετεροθαλής αδελφή του Δημήτρη και της Ρίτας Μυράτ. Υπήρξε πρωταγωνίστρια του Νεοελληνικού θεάτρου.
Από το 1921 μέχρι το 1923 παρακολούθησε μαθήματα στο Κολλέγιο Σεβινιέ στο Παρίσι. Την πρώτη εμφάνιση στη θεατρική σκηνή έκανε το 1919 με το θίασο της Μαρίκας Κοτοπούλη, στο έργο "Δύο Λεονόρες", του Paul Lindau. Το επόμενο έτος εμφανίστηκε στον "Πρίγκιπα φοιτητή".
Το 1923 επέστρεψε από το Παρίσι και άρχιζε να παίζει με το θίασο της μητέρας της Κυβέλης μέχρι το 1932, οπότε και προσλήφθηκε από το Εθνικό Θέατρο στο οποίο πρωταγωνίστησε μέχρι το 1938. Το 1939 και το 1940 συνεργάσθηκε με το θίασο της Μαρίκας Κοτοπούλη. Το 1940 ίδρυσε δικό της θίασο σε συνεργασία με τον Κώστα Μουσούρη τον Μαυρέα και τον Ορέστη Μακρή. Το επόμενο έτος ο θίασος αυτός διαλύθηκε και δημιουργήθηκε άλλος με τον τίτλο "Θίασος Μιράντας και Γιώργου Παππά", που έδωσε διάφορες παραστάσεις μέχρι το καλοκαίρι του 1942, οπότε η Μιράντα ξεκίνησε νέο θίασο που συμμετείχε πρόσθετα και η Μαίρη Αρώνη. Η Μιράντα σταμάτησε τη θεατρική της καριέρα στη δεκαετία του 1960.
Ιδιαίτερη λαμπρή επιτυχία είχε στα έργα «Το Μελτεμάκι» του Παντελή Χορν και "Δεσποινίς Δικηγόρος" του Θεόδωρου Συναδινού. Από το ξένο ρεπερτόριο ιδιαίτερη επιτυχία σημείωσε στο έργο "Ηδονή της τιμιότητος" του Πιραντέλλο.
Η Μιράντα υπήρξε επίσης σημαντική συνεργάτρια του Εθνικού Ιδρύματος Ραδιοφωνίας όπου λόγω της μόρφωσής της, της ορθοφωνίας της και της φωνητικής της χροιάς θεωρείτο ως ειδική στην απαγγελία ποιημάτων και στην ανάγνωση λογοτεχνικών κειμένω, ιδιαίτερα σε λογοτεχνικές εορτές. Στον κινηματογράφο εμφανίστηκε σε περισσότερες από 40 ταινίες ενώ συμμετείχε και σε κάποιες τηλεοπτικές σειρές.

</doc>
<doc id="40653" url="https://el.wikipedia.org/wiki?curid=40653" title="Περιτομή">
Περιτομή

Περιτομή ονομάζεται ο περιορισμένος ακρωτηριασμός της φυσικής διαμόρφωσης του ανδρικού μορίου, συγκεκριμένα είναι η αποκοπή (αφαίρεση) της πόσθης ή ακροποσθίας (αρχ. ακροβυστίας), της πτύχωσης δηλαδή του δέρματος που καλύπτει τη βάλανο του πέους, του εξωτερικού ανδρικού γεννητικού οργάνου. Η περιτομή εξυπηρετεί κατά μία άποψη λόγους υγιεινής: με την αφαίρεση της πόσθης μειώνονται οι πιθανότητες μόλυνσης από τη συσσώρευση μικροοργανισμών ή ξένων σωμάτων (σκόνης, σμήγματος κλπ.). Αν και η περιτομή δε συνδέεται μόνο με τη θρησκεία και σε χώρες όπως οι ΗΠΑ,οι Φιλλιπινες και πολλές κατά πλειοψηφία χριστιανικές χώρες της Υποσαχάριας Αφρικής και της Καραϊβικής εφαρμόζεται σε πολλά νεογέννητα άσχετα με το θρήσκευμα, στην εβραϊκή και στη μουσουλμανική θρησκεία οι γονείς οφείλουν να περιτέμνουν τα άρρενα βρέφη τους (σουνέτι στα τουρκικά), σύμφωνα με τους θρησκευτικούς κανόνες. Η συμβολική αυτή πράξη συνδέεται άμεσα με την κοινωνική σημασία του πέους, κατά το δόγμα των παραπάνω θρησκειών.
Βιβλική χρήση και πρακτικές.
Στην Παλαιά Διαθήκη ο Θεός ζητά από τον Αβραάμ να περιτμηθεί και να περιτμήσει τους απογόνους και τους δούλους του ως απόδειξη της συμφωνίας που συνάπτει ο Θεός με τον Ισραήλ:
καὶ περιτμηθήσεσθε τὴν σάρκα τῆς ἀκροβυστίας ὑμῶν, καὶ ἔσται εἰς σημεῖον διαθήκης ἀνὰ μέσον ἐμοῦ καὶ ὑμῶν [...] καὶ ἀπερίτμητος ἄρσην, ὃς οὐ περιτμηθήσεται τὴν σάρκα τῆς ἀκροβυστίας αὐτοῦ τῇ ἡμέρᾳ τῇ ὀγδόῃ, ἐξολοθρευθήσεται ἡ ψυχὴ ἐκείνη ἐκ τοῦ γένους αὐτῆς, ὅτι τὴν διαθήκην μου διεσκέδασε (Γεν. 17:11, 14, Ο')
Μια εξήγηση αυτής της απαίτησης συνδέεται με τη συμβολική σημασία του πέους. Το πέος είναι η απόδειξη του ανδρισμού, από μία άποψη και η πηγή δύναμης του άνδρα. Με την περιτομή ο άνδρας συμβολικά αποκόπτει ένα τμήμα του υπέρ του Θεού, αναγνωρίζει δηλαδή ότι η ισχύς του είναι πεπερασμένη και ότι υπάρχει κάποιος πιο ισχυρός και πιο τέλειος από αυτόν. Ο άνδρας εφαρμόζει τη διείσδυση ως μέσο υποταγής, ο Θεός την περιτομή. Η διαφορά από τη διείσδυση είναι ότι η περιτομή γίνεται από τον ίδιο τον περιτεμνόμενο (το ανθρώπινο γένος) ως ίδια επιλογή χωρίς συμμετοχή του Θεού.
Στον Χριστιανισμό δε διατηρείται η παράδοση της περιτομής, αφού θεωρείται ότι η αναγκαιότητά της καταργείται με την εκούσια σταυρική θυσία του Ιησού και αντικαθίσταται από το βάπτισμα. Ο θεϊκός νόμος δεν απαιτεί πλέον κατά τους Χριστιανούς τη συμβολική περικοπή του πέους, την αναγνώριση δηλαδή με αυτόν τον τρόπο της παντοδυναμίας του Θεού, αλλά εισάγεται μια πιο ισότιμη σχέση που στηρίζεται στην αγάπη. Ο Απόστολος Παύλος αναφέρει σχετικά στις επιστολές του:
ἐν ᾧ [Χριστῷ] καὶ περιετμήθητε περιτομῇ ἀχειροποιήτῳ ἐν τῇ ἀπεκδύσει τοῦ σώματος τῶν ἁμαρτιῶν τῆς σαρκός, ἐν τῇ περιτομῇ τοῦ Χριστοῦ (Κολ. 2:11).
ἐγὼ δέ, ἀδελφοί, εἰ περιτομὴν ἔτι κηρύσσω, τί ἔτι διώκομαι; ἄρα κατήργηται τὸ σκάνδαλον τοῦ σταυροῦ [...] ὁ γὰρ πᾶς νόμος ἐν ἑνὶ λόγῳ πληροῦται, ἐν τῷ ἀγαπήσεις τὸν πλησίον σου ὡς σεαυτόν (Γαλ. 5:11, 14)
Όταν παρουσιάζεται φίμωση του πέους, συνήθως λόγω κλειστής/στενής ακροποσθίας, απαραίτητη είναι η διάνοιξη του πέους. Η διαδικασία αυτή μοιάζει με την περιτομή αλλά μπορεί να μην περιλαμβάνει ολική τομή .
Παραφίμωση.
Στη προσπάθεια διάνοιξης της φίμωσης παραμένει η πόσθη πάνω από τη στεφάνη της βαλάνου με αποτέλεσμα την παραφίμωση. Για να αποφευχθεί πρέπει πάντα να τραβιέται η πόσθη ξανά στην αρχική της θέση.
Η περιτομή και ο μύθος για τον HIV/AIDS.
Ο ισχυρισμός ότι η περιτομή μειώνει τον HIV/AIDS είναι λανθασμένος. Το μόνο πράγμα που μειώνει η περιτομή είναι τη σεξουαλική ευχαρίστηση.

</doc>
<doc id="40656" url="https://el.wikipedia.org/wiki?curid=40656" title="Ελευθέριος Μουζάκης">
Ελευθέριος Μουζάκης

Ο Ελευθέριος Μουζάκης (1913 - 28 Σεπτεμβρίου 2006) ήταν Έλληνας επιχειρηματίας, γνωστός ως ο "πατέρας της κλωστοϋφαντουργίας", τελευταίος εν ζωή παραδοσιακός κλωστοβιομήχανος. Ήταν ιδρυτής και πρόεδρος των εταιρειών του ομώνυμου ομίλου. 
Ξεκίνησε το 1933, ως υπάλληλος μιας εμπορικής εταιρείας κλωστών.Το 1944 ίδρυσε μία μικρή επιχείρηση, την “Κλωσταί Πεταλούδας-Μουζάκης", ενώ το 1952 ανέλαβε την αποκλειστική εισαγωγή και διάθεση των προϊόντων DMC – Γαλλίας. Το 1957 μαζί με την “Κλωσταί Κιθαρας”, συγκροτεί την “Κλωστοβιομηχανίαι Ελλάδος Α.E.", στην οποία περιέρχονται οι εν τω μεταξύ εξαγορασθείσες εταιρείες και τα σήματά τους. Απέκτησε έτσι το μεγαλύτερο μερίδιο της ελληνικής αγοράς σε κλωστές ραφής και κεντήματος.
Το 1991 η εταιρεία του εισήχθη στο Χρηματιστήριο και υπέγραψε συμβόλαιο με την Madeira Γερμανίας για την αποκλειστική εισαγωγή και διάθεση των προϊόντων της στην Ελλάδα. 
Το 1995 ίδρυσε την εταιρεία “Ελ. Δ. Μουζάκης – Εκκοκκιστήρια Σερρών Α.Ε.", στην οποία η “Ελ. Δ. Μουζάκης Α.Ε.Β.Ε.Μ.Ε.", συμμετέχει στο κεφάλαιο της κατά 51%. 
Το 1998 υπέγραψε συμβόλαιο με γερμανική εταιρεία για την αποκλειστική εισαγωγή και διάθεση των προϊόντων της στην ελληνική αγορά. 
Το 1999 η εταιρεία εισήλθε στο κεφάλαιο της εταιρείας “Ήλιος Α.Ε.Β.Ε." και συμμετέχει κατά 50%, και στο κεφάλαιο της εταιρείας “Robert Matra” με συμμετοχή 60%. 
Ο Μουζάκης απεβίωσε το 2006.

</doc>
<doc id="40658" url="https://el.wikipedia.org/wiki?curid=40658" title="Μπάιρον Νέλσον">
Μπάιρον Νέλσον

Ο Μπάιρον Νέλσον (4 Φεβρουαρίου 1912- 26 Σεπτεμβρίου 2006) ήταν κορυφαίος Αμερικανός γκόλφερ, που διακρίθηκε από το 1935 μέχρι το 1946. Ήταν ο μόνος που κατέκτησε 11 διαδοχικά τουρνουά και συνολικά 18 τουρνουά το 1945. Αποχώρησε από το γκολφ σε ηλικία 34 ετών και αποσύρθηκε στο ράντσο του. Ήταν επίσης γνωστός για την ιπποτική συμπεριφορά του, που του είχε χαρίσει το προσωνύμιο «Λόρδος Βύρων». 

</doc>
<doc id="40659" url="https://el.wikipedia.org/wiki?curid=40659" title="The Pink Spiders">
The Pink Spiders

Οι Pink Spiders είναι ένα αμερικανικό μουσικό συγκρότημα της power pop από το Νάσβιλ του Τενεσί.
Το συγκρότημα δημιουργήθηκε το 2003 και αποτελείται από τους Matt Friction (κιθάρα και τραγούδι, 2 Αυγούστου 1981-), Jon Decious και Bob Ferrari. Ο Friction ήταν αρχικά μέλος στο συγκρότημα "Silent Friction" και συνδημιούργησε τους Pink Spiders στα τέλη του 2002.

</doc>
<doc id="40660" url="https://el.wikipedia.org/wiki?curid=40660" title="Πολ Βανς">
Πολ Βανς

&lt;br&gt;
Ο Πολ Βανς ("Paul Vance", 4 Νοεμβρίου 1929 - ...) είναι Αμερικανός τραγουδοποιός. 
Μαζί με τον Λι Πόκρις (Lee Pockriss), ο Βανς έγραψε επιτυχίες, όπως το «"Itsy Bitsy Teenie Weenie Yellow Polka Dot Bikini"», το 1960, που τραγούδησε ο Μπράιαν Χάιλαντ (Brian Hyland). Το ιδιαίτερα καλοκαιρινό και δροσερό τραγούδι βρέθηκε μέσα σε μια νύχτα στην κορυφή των αμερικανικών τσαρτ, τον Αύγουστο του 1960, και εξελίχθηκε σε καλτ μελωδία με το πέρασμα των δεκαετιών, χωρίς να σταματήσει να παίζει στο ραδιόφωνο και στις σύγχρονες συλλογές των δισκογραφικών εταιρειών.
Ο Πολ Βανς συνέθεσε επίσης με τον μουσικό του συνεργάτη το «"Catch a falling star"», επιτυχία που ερμήνευσε το 1958 ο Πέρι Κόμο. 
Σε συνέντευξή του τη δεκαετία του ’60 είχε πει πως είχε γράψει το σάουντρακ του μπικίνι σε 25 μόλις λεπτά και το ηχογράφησε σε μια βδομάδα. Το κομμάτι ακούγεται σε δεκάδες ταινίες και ξαναηχογραφήθηκε το 1990 από Βρετανό τηλεπαρουσιαστή. Στην Αμερική συνόδευσε πρόσφατα διαφήμιση γιαουρτιού.
Λανθασμένη είδηση θανάτου.
Το Ασσοσιέιτεντ Πρες μετέδωσε ότι ο συνθέτης πέθανε στο σπίτι του στη Φλόριντα στις 6 Σεπτεμβρίου 2006 ύστερα από πολύχρονη αντιμετώπιση του καρκίνου του πνεύμονα. Ωστόσο η είδηση θανάτου αφορούσε τον "Paul Van Valkenburgh", ο οποίος μέχρι το θάνατό του ισχυριζόταν ότι εκείνος είχε γράψει το τραγούδι. Ο Πολ Βανς εμφανίστηκε και διέψευσε την είδηση του θανάτου του.

</doc>
<doc id="40661" url="https://el.wikipedia.org/wiki?curid=40661" title="Αμμόβουνο Έβρου">
Αμμόβουνο Έβρου

Το Αμμόβουνο είναι ένας πεδινός οικισμός (υψόμετρο 70 μέτρα) του νομού Έβρου, στην πρώην Επαρχία Ορεστιάδας. Βρίσκεται στο βόρειο τμήμα του νομού, στην δεξιά όχθη του ποταμού Άρδα, αριστερού παραποτάμου του ποταμού Έβρου. Η απόστασή του από την πρωτεύουσα του νομού Αλεξανδρούπολη είναι 141 χιλιόμετρα. Έχει πληθυσμό 113 κατοίκους (2011). 
Διοικητικά υπάγεται στον Δήμο Ορεστιάδας και στο Δημοτικό Διαμέρισμα Φυλακίου, που περιλαμβάνει επίσης το "Φυλάκιο" (έδρα) και τον οικισμό "Κέραμος". Παλαιότερα ονομαζόταν Κούμτεπε. Το 2001 στο Αμμόβουνο απογράφηκαν 184 κάτοικοι σε 70 νοικοκυριά (1991: 205 κατ., 70 νοικ.), ενώ μόνιμοι κάτοικοι δήλωσαν 179 (1991: 199), καθώς το 2011 στην απογραφή δηλώθηκαν 113 μόνιμοι κάτοικοι ενώ 254 είναι εγγεγραμμένοι στα μητρώα του δήμου. Στο Αμμόβουνο ο πληθυσμός κατά την δεκαετία 1950-1960 έφτασε περίπου στους 600 μόνιμους κατοίκους, αλλά αργότερα άρχισε η συρρίκνωση του πληθυσμού και το πρώτο μεταναστευτικό κύμα. Πολλοί κάτοικοι αναγκάστηκαν να μεταναστεύσουν σε διάφορες χώρες κυρίως της Ευρώπης με τον μεγαλύτερο όγκο να είναι εγκατεστημένος στη Γερμανία, καθώς και σε άλλες χώρες όπως Αυστρία, Ολλανδία, Γαλλία, Ελβετία. 
Στο Αμμόβουνο λειτουργούσε 2/θέσιο Δημοτικό σχολείο έως το 1991 το οποίο έκλεισε με απόφαση του Συλλόγου γονέων και κηδεμόνων και τα παιδιά συνέχισαν την φοίτηση τους στο Δημοτικό Σχολείο Φυλακίου. Το κτήριο έχει ανακαινιστεί και χρησιμοποιήθηκε ως έδρα του Συλλόγου γυναικών Αμμοβούνου καθώς επίσης και σαν εκλογικό τμήμα. Σήμερα χρησιμοποιείται σαν έδρα του Πολιτιστικού Συλλόγου Αμμοβούνου που ιδρύθηκε το έτος 2018. 
Η συντριπτική πλειοψηφία των κατοίκων είναι Γκαγκαβούζηδες πρόσφυγες από την Ανατολική Θράκη. Ο σύλλογος γυναικών έχει φιλοξενήσει πολλές φορές συγκροτήματα και συλλόγους Γκαγκαούζων από τη Μολδαβία σε διάφορες εκδηλώσεις. Για την ιστορία των Γκαγκαβούζηδων και τις ρίζες τους έχει εκδώσει το βιβλίο "Εμείς οι Γκαγκαβούζηδες " ο Κοζαρίδης Χρήστος με καταγωγή από το Αμμόβουνο Ορεστιάδας. 
Στο χωριό γίνονταν αγώνες πάλης επί Τουρκοκρατίας. 
Στο χωριό υπήρχε βυζαντινό κάστρο, τόπος γέννησης του Σεΐχη Μπεντρεντίν. Μετά την Άλωση του κάστρου από τους Οθωμανούς ο πατέρας του Μπεντρεντίν παντρεύτηκε την κόρη του φρούραρχου, η οποία ήταν χριστιανή, και απέκτησε μαζί της έναν γιο, τον Σεΐχη Μπεντρεντίν. Τριακόσια άτομα από το σόι της μητέρας του άλλαξαν θρησκεία και έγιναν μουσουλμάνοι.
Η εκκλησία που υπήρχε μέσα στον περίβολο του κάστρου μετατράπηκε σε τζαμί. 
Από ιστορικές καθώς και προφορικές μαρτυρίες των κατοίκων, η θέση του κάστρου είναι στον λόφο Χισάρ Τεπέ, όπου ακόμη υπάρχουν κεραμικοί σωλήνες αριστερά του δρόμου που προφανώς μετέφεραν πόσιμο νερό στον οικισμό, καθώς και μεγάλα κομμάτια μαρμάρου σε ορθογώνιο σχήμα. 
Στις όχθες του ποταμού Άρδα έχουν βρεθεί δεκάδες ταφόπλακες τις περιόδου ( 1200-1300 μ.χ ) , περίοδος που συμπίπτει με την ημερομηνία γέννησης του Σεΐχη Μπεντρεντίν, στην οποία ιστορικά τοποθετείται και η άλωση της Αδριανούπολης. Αυτά τα ευρήματα μαρτυρούν ότι το Αμμόβουνο είναι ένα από τα παλαιότερα χωρία του Βορείου Έβρου. 
Η εκκλησία του χωριού χτίστηκε από τους ίδιους τους κατοίκους την δεκατία του 1960 στην θέση της παλιάς εκκλησίας και γιορτάζει την ημέρα του Αγίου Πνεύματος. 
Στο αγροτικό ιατρείο του χωριού υπάρχει ιατρός κάθε εβδομάδα για την εξυπηρέτηση των κατοίκων. 
Στο χωριό δεν λειτουργούν πολλές επιχειρήσεις καθώς οι κάτοικοι του είναι σε μεγάλο ποσοστό αγρότες και υπάλληλοι. Οι αγρότες καλλιεργούν καλαμπόκι, σιτάρι, ηλίανθο, σπαράγγια, παντζάρια, βαμβάκι, καθώς και λιγότεροι ασχολούνται με καλλιέργειες όπως σουσάμι, ρεβίθια, φακές.

</doc>
<doc id="40662" url="https://el.wikipedia.org/wiki?curid=40662" title="Μπράιαν Χάιλαντ">
Μπράιαν Χάιλαντ

Ο Μπράιαν Χάιλαντ (γεννήθηκε στις 12 Νοεμβρίου 1943) είναι Αμερικανός τραγουδιστής της ποπ. Έγινε διάσημος στις αρχές της δεκαετίας του ' 60. Το τραγούδι που τον έκανε γνωστό ήταν το "Itsy Bitsy Teenie Weenie Yellow Polka Dot Bikini", που κυκλοφόρησε στις 8 Αυγούστου 1960 και έλεγε για ένα ντροπαλό κορίτσι που ήταν βυθισμένο στο νερό και
δεν ήθελε να βγει, για να μη φανεί το μικροσκοπικό της μαγιό.

</doc>
<doc id="40663" url="https://el.wikipedia.org/wiki?curid=40663" title="Τζουζέπε Μπενάτι">
Τζουζέπε Μπενάτι



</doc>
<doc id="40666" url="https://el.wikipedia.org/wiki?curid=40666" title="Φέρεντς Γκιουρτσάνι">
Φέρεντς Γκιουρτσάνι

Ο Φέρεντς Γκιουρτσάνι ("Ferenc Gyurcsány", 4 Ιουνίου 1961-) είναι πολιτικός από την Ουγγαρία και έκτος πρωθυπουργός της τρίτης Ουγγρικής Δημοκρατίας. Έγινε πρωθυπουργός επίσημα στις 29 Σεπτεμβρίου του 2004 και παραιτήθηκε τον Μάρτιο του 2009. Υπηρέτησε στην πρωθυπουργία ως τις 14 Απριλίου του 2009.
Βιογραφία.
Γεννήθηκε στην πόλη Πάπα (Pápa) στις 4 Ιουνίου 1961. Σπούδασε στο Πανεπιστήμιο του Πετς. Στη συνέχεια σπούδασε Οικονομικές Επιστήμες και δραστηριοποιήθηκε σε κομμουνιστικές νεολαίες. Έπειτα εργάστηκε σε εταιρείες και επέστρεψε στην πολιτική το 2002. Είναι σύζυγος της Κλάρα Ντόμπρεβ, νομικού που διδάσκει στο Πανεπιστήμιο Βουδαπέστης (ELTE) και πατέρας 4 παιδιών. 
Άνοδος στην πρωθυπουργία.
Ανήκει στο Σοσιαλδημοκρατικό Κόμμα MSZP. Το κόμμα του τον έχρισε πρωθυπουργό στις 25 Αυγούστου 2004, μετά την παραίτηση του Πέτερ Μέντγκιεσι. Στις 29 Σεπτεμβρίου 2004 το Κοινοβούλιο ψήφισε τον Γκιουρτσάνι στην πρωθυπουργία, με 197 υπέρ, 12 κατά και αποχή από το μεγαλύτερο κόμμα της Αντιπολίτευσης. Το Σοσιαλιστικό Κόμμα του κέρδισε και τις εκλογές της 9ης και 23ης Απριλίου 2006, με 210 από τις 386 κοινοβουλευτικές έδρες. Έτσι, η κυβέρνησή του έγινε η πρώτη στη χώρα που επανεξελέγη, από το 1990. 
Η Κρίση του Σεπτεμβρίου του 2006.
Το φθινόπωρο του 2006 αντιμετώπισε εσωτερική κρίση στη χώρα του. Οι δρόμοι της Βουδαπέστης μετατράπηκαν σε πεδίο μάχης λίγο μετά τα μεσάνυχτα της 18 Σεπτεμβρίου του 2006. Η ειρηνική πορεία χιλιάδων διαδηλωτών που ζητούσαν την παραίτηση του Φέρεντς Γκιουρτσάνι, αφότου αποκαλύφθηκε ότι η σοσιαλιστική κυβέρνηση είπε ψέματα για να κερδίσει τις εκλογές, έδωσε τη θέση της σε μεγάλης έκτασης επεισόδια. Στις ταραχές που ξέσπασαν στα κεντρικά γραφεία της ουγγρικής κρατικής τηλεόρασης τραυματίστηκαν 150 άτομα, εκ των οποίων οι 120 αστυνομικοί. Η αστυνομία χρειάστηκε πέντε ώρες για να θέσει υπό τον έλεγχό της την κατάσταση. Ο Φέρεντς Γκιουρτσάνι μίλησε για την «πιο μακρά και σκοτεινή νύχτα» της Ουγγαρίας από την πτώση του κομμουνισμού το 1989. Ως προς το ενδεχόμενο παραίτησης, ξεκαθάρισε πως δεν έχει καμία τέτοια πρόθεση. Στις 27 Σεπτεμβρίου 2006 ο Γκιουρτσάνι δήλωσε δημοσίως συγγνώμη από τους συμπολίτες του για τα ψεύδη σχετικά με την οικονομία της χώρας. Ο πρωθυπουργός σε κάθε περίπτωση δήλωσε ανυποχώρητος, απορρίπτοντας το αίτημα των κομμάτων της αντιπολίτευσης να παραιτηθεί.
Οικονομική κρίση.
Στον απόηχο της οικονομικής ύφεσης, που έφτασε και στην Ουγγαρία, ο πρωθυπουργός κινήθηκε σε άλλη τροχιά. Ο Γκιουρτσάνι προσφέρθηκε να παραιτηθεί από την πρωθυπουργία μιλώντας στο συνέδριο του κόμματός του, στις 21 Μαρτίου του 2009, με την ελπίδα να βγει η χώρα από την οικονομική κρίση μέσω του σχηματισμού νέας κυβέρνησης. Παράλληλα,παραιτήθηκε και από την ηγεσία του Σοσιαλιστικού Κόμματος της Ουγγαρίας. Τον διαδέχθηκε στην πρωθυπουργία ο Γκόρντον Μπάιναϊ.

</doc>
<doc id="40667" url="https://el.wikipedia.org/wiki?curid=40667" title="Έρικ Μορίλο">
Έρικ Μορίλο

Ο Έρικ Μορίλο ("Erick Morillo", 26 Μαρτίου 1971 - 1 Σεπτεμβρίου 2020) ήταν Αμερικανός μουσικός παραγωγός και DJ. Ανάμεσα στα ψευδώνυμα που χρησιμοποιούσε ήταν "Ministers De la Funk, The Dronez, RAW, Smooth Touch, RBM, Deep Soul, Club Ultimate" και "Li'l Mo Ying Yang". Ο Μορίλο ήταν περισσότερο γνωστός για την επιτυχία του 1993 "I Like to Move It", της οποίας ήταν παραγωγός με το ψευδώνυμο "Reel 2 Real" και συμπεριλήφθηκε στο σάουντρακ της παιδικής ταινίας "Μαδαγασκάρη" (2005).

</doc>
<doc id="40668" url="https://el.wikipedia.org/wiki?curid=40668" title="Γιαγοβί Αγκμπογιμπό">
Γιαγοβί Αγκμπογιμπό

Ο Γιαγοβί Αγκμπογιμπό ("Yawovi Agboyibo", 1943-2020) ήταν Τογκολέζος δικηγόρος, ακτιβιστής των ανθρώπινων δικαιωμάτων και πολιτικός, ο οποίος χρημάτισε πρωθυπουργός της χώρας του για έναν χρόνο, από το 2006 ως το 2007.
Βιογραφικά στοιχεία.
Πρώτα χρόνια και δράση στον τομέα των ανθρώπινων δικαιωμάτων.
Γεννήθηκε στις 31 Δεκεμβρίου 1943 στο Κούνι της επαρχίας Γιότο 
Εξελέγη βουλευτής το 1985, ως ανεξάρτητος και επανεξελέγη το 1990. 
Το 1987 ο πρόεδρος Γκνασινγκμπέ Εγιαντεμά διόρισε τον Αγκμπιγιμπό ως πρόεδρο της Εθνικής Επιτροπής για τα Ανθρώπινα Δικαιώματα.
 Η εν λόγω επιτροπή συστάθηκε στις 9 Ιουνίου 1987 και τα μέλη της ανέλαβαν καθήκοντα στις 21 Οκτωβρίου 1987. Υπηρέτησε στη θέση εκείνη ως το 1990.
Εκείνη την περίοδο ανέλαβε την ηγεσία του Μετώπου Ενώσεων για την Ανανέωση (FAR), το οποίο μετεξελίχθηκε σε πολιτικό κόμμα, με την ονομασία Επιτροπή Δράσης για την Ανανέωση (CAR). Με την CAR αρχικά θα ήταν υποψήφιος στις προεδρικές εκλογές του 1993, όμως αποσύρθηκε μαζί με τον Εντέμ Κότζο, καταγγέλλοντας νοθεία υπέρ του προέδρου, ο οποίος επανεξελέγη. 
Πριν την πρωθυπουργία.
Ο Αγκμπογιμπό εξελε΄γη βουλευτής το 1994 με το κόμμα CAR στην Α΄ εκλογική οεριφέρεια Γιοτό- Κέντρο. 
Το 1998 ήταν ξανά υποψήφιος στις προεδρικές εκλογές και ήρθε 3ος στον 1ο γύρο με ποσοστό 9,54% των ψήφων.
Στις 3 Αυγούστου 2001 καταδικάστηκε σε φυλάκιση 6 μηνών και πρόστιμο 100.000 φράγκων για συκοφαντική δυσφήμηση του πρωθυπουργού Κότζο. Οργανώσεις για τα ανθρώπινα δικαιώματα ζήτησαν την απελευθέρωσή του, ανάμεσα στις οποίες και η Διεθνής Αμνηστία, χωρίς αποτέλεσμα. Παρά τη θετική πρόταση του εφετείου για την αποφυλάκισή του, ο πολιτικός δεν αποφυλακίστηκε , λόγω της συνενοχής του για διασυνδέσεις με παράνομες οργανώσεις στη Σιντόμ, κατηγορία που του είε προσαφθεί λίγο μετά την καταδίκη του για τη δυσφήμηση.
Ήταν ξανά υποψήφιος με το CAR στις προεδρικές εκλογές που διενεργήθηκαν το 2003 και ήθρε πάλι 3ος με ποσοστό 5,12%. 
Πρωθυπουργία.
Έγινε πρωθυπουργός της χώρας στις 16 Σεπτεμβρίου του 2006, καθώς διορίστηκε από τον πρόεδρο Φόρε Γκνασίγκμπε. Στις 20 του ιδίου μήνα εγκρίθηκε η κυβέρνησή του. Το 1993 κατήλθε υποψήφιος στις προεδρικές εκλογές εκείνης της χρονιάς, χωρίς όμως επιτυχία.
Ο ίδιος παραιτήθηκε στις 13 Νοεμβρίου του 2007. Τον διαδέχθηκε στην πρωθυπουργία ο Κομλάν Μαλί.
Μετέπειτα πολιτική δράση.
Στις βουλευτικές εκλογές του 2007 ο Αγκμπιγιμπό επανεξελέγη βουλευτής. Το 2008 αποχώρησε από την ηγεσία του CAR και αντικαταστάθηκε. Ωστόσο, ανακηρύχθηκε επίτιμος πρόεδρός του και ειλέχθηκε ως υποψήφιος για τις προεδρικές εκλογές του 2010. Στις προεδρικές εκλογές που διεξήχθησαν τον Μάρτιο του 2010 ήρθε πάλι τρίτος με ποσοστό 2,96% των ψήφων.
Θάνατος.
Απεβίωσε στη Γαλλία στις 30 Μαΐου 2020 σε ηλικία 76 ετών. Η αιτία του θανάτου του ήταν η ολιγοήμερη ασθένεια.

</doc>
<doc id="40669" url="https://el.wikipedia.org/wiki?curid=40669" title="Λεαμπούα Τζόναθαν">
Λεαμπούα Τζόναθαν

Ο Λεαμπούα Τζόναθαν (Leabua Jonathan, 1914-1987) ήταν πρωθυπουργός του Λεσότο από το 1965 ως το 1970 και στη συνέχεια ως το 1986 , οπότε και η κυβέρνησή του ανατράπηκε από στρατιωτικούς.
Βιογραφία.
Γεννήθηκε στις 30 Οκτωβρίου του 1914. Ήταν δισέγγονος του βασιλέα Μοσεσόε Α΄.
Πρωθυπουργός και ισχυρός άνδρας.
Το 1965 κέρδισε με μειοψηφία τις εκλογές και τελικά ανέλαβε πρωθυπουργός στις 7 Ιουλίου του 1965. Όταν η Μπασουτολάνδη έγινε ανεξάρτητη, το 1966 με την ονομασία Λεσότο, η εξουσία πέρασε από το βασιλέα στον πρωθυπουργό. Ο Τζόναθαν αποκατέστησε τις διπλωματικές σχέσεις με τη Νότια Αφρική και το 1970, στις πρώτες εκλογές από την ανεξαρτησία, το κόμμα του, Εθνικό Κόμμα των Μπασότο (BNP) κέρδισε 23 έδρες, με το κόμμα της Αντιπολίτευσης (BCP) να κερδίζει 36. Στη συνέχεια κήρυξε στρατιωτικό νόμο, ανέλαβε ειδικές εξουσίες και φυλάκισε τους πολιτικούς της Αντιπολίτευσης. Οι εκλογές ακυρώθηκαν και ο ίδιος επεχείρησε μάταια να αυτοανακηρυχθεί βασιλιάς.
Ανατροπή και θάνατος.
Ανατράπηκε με στρατιωτικό πραξικόπημα στις 20 Ιανουαρίου του 1986, από το στρατιωτικό Τζάστιν Μετσίνγκ Λεχάνια (Justin Metsing Lekhanya) και ετέθη σε κατ' οίκον περιορισμό, τον Αύγουστο του 1986. Πέθανε σε ηλικία 72 ετών, στις 5 Απριλίου του 1987.

</doc>
<doc id="40670" url="https://el.wikipedia.org/wiki?curid=40670" title="Ντέιβιντ Κολ">
Ντέιβιντ Κολ

Ο Ντέιβιντ Κολ ("David Bryon Cole", 3 Ιουνίου 1962 - 24 Ιανουαρίου 1995) ήταν Αμερικανός δισκογραφικός παραγωγός. Ήταν η "ψυχή" του συγκροτήματος C+C Music Factory, μαζί με τον Ρόμπερτ Κλιβιγιέ. Το συγκρότημα έκανε μεγάλη επιτυχία το 1990 με το τραγούδι Gonna make u sweat ή "Everybody dance now". Πέθανε από μηνιγγίτιδα της σπονδυλικής στήλης. Το album των C+C Music Factory "Gonna Make You Sweat" έγινε 5 φορές πλατινένιο.

</doc>
<doc id="40671" url="https://el.wikipedia.org/wiki?curid=40671" title="Σίνζο Άμπε">
Σίνζο Άμπε

Ο Σίνζο Άμπε (ακριβέστερα: Σίνζοου Άμπε, , 1954-) είναι Ιάπωνας πολιτικός, πρόεδρος του Φιλελεύθερου Δημοκρατικού Κόμματος και δύο φορές πρωθυπουργός της Ιαπωνίας από τις 26 Δεκεμβρίου 2012 ως τον Σεπτέμβριο του 2020 και νωρίτερα από το 2006 μέχρι το 2007. 
Οικογένεια και σπουδές.
Γεννήθηκε στις 21 Σεπτεμβρίου του 1954 στην πόλη Ναγκάτο της περιφέρειας Γιαμαγκούτσι, αλλά σύντομα η οικογένειά του μετακόμισε στο Τόκιο. Η οικογένεια του Σίνζο Άμπε είχε σημαντική παρουσία στην πολιτική σκηνή της Ιαπωνίας. Ο παππούς του Καν Άμπε (安倍 寛 Abe Kan) και ο πατέρας του Σίνταροου Άμπε (安倍 晋太郎 - Abe Shintarō) υπήρξαν βουλευτές, ενώ η μητέρα του, Γιόκο Κίσι, ήταν κόρη του Πρωθυπουργού της Ιαπωνία Νομπουσούκε Κίσι (岸 信介 - Kishi Nobusuke).
Σπούδασε Πολιτική Επιστήμη στο ιδιωτικό Πανεπιστήμιο Σεϊκέι (成蹊大学 - Seikei daigaku), απ' όπου αποφοίτησε το 1977. Αργότερα εγκαταστάθηκε στην Αμερική όπου συνέχισε τις σπουδές του στις Πολιτικές Επιστήμες στο Πανεπιστήμιο της Βόρειας Καλιφόρνιας (University of Southern California). 
Τον Απρίλιο του 1979 ξεκίνησε να δουλεύει για λογαριασμό της βιομηχανίας παραγωγής χάλυβα Kobe Steel (株式会社神戸製鋼所 - Kabushiki-gaisha Kōbe Seikō-sho). Το 1982 παραιτήθηκε και ακολούθησε μια καριέρα σε κυβερνητικές και κομματικές θέσεις, όπως εκτελεστικός γραμματέας του Υπουργού Εξωτερικών, ιδιαίτερος γραμματέας του προέδρου του Γενικού Συμβουλίου του Φιλελεύθερου Δημοκρατικού Κόμματος, και ιδιαίτερος του γενικού γραμματέα του Κόμματος. Το 1993, μετά τον θάνατο του πατέρα του 2 χρόνια πριν, εκλέχθηκε για πρώτη φορά βουλευτής, στην περιφέρεια Γιαμαγκούτσι.
Ο Σίνζο Άμπε είναι παντρεμένος με την Άκιε Ματσουζάκι (松崎 昭恵 - Matsuzaki Akie) από το 1987, χωρίς να έχουν αποκτήσει παιδιά.
Πρωθυπουργός.
Στις 20 Σεπτεμβρίου 2006, ο Άμπε εξελέγη Πρόεδρος του κυβερνώντος Φιλελεύθερου Δημοκρατικού Κόμματος (LDP). Ως αποτέλεσμα, διαδέχθηκε τον Γιουνισίρο Κοϊζούμι στην πρωθυπουργία στις 26 Σεπτεμβρίου 2006 και έγινε ο νεότερος Πρωθυπουργός της χώρας και ο πρώτος που γεννήθηκε μετά τον Δεύτερο Παγκόσμιο Πόλεμο . Με 339 ψήφους επί συνόλου 475 στην Κάτω Βουλή και 136 επί συνόλου 240 στην Άνω Βουλή, ο συντηρητικός Άμπε εξελέγη πανηγυρικά πρωθυπουργός της Ιαπωνίας, διαδεχόμενος τον Κοϊζούμι. 
Ο νέος Ιάπωνας πρωθυπουργός προχώρησε στη θεσμοθέτηση ενός νέου υπουργείου, με αρμοδιότητα τις διαπραγματεύσεις με τη Βόρειο Κορέα σχετικά με τις απαγωγές Ιαπώνων πολιτών στις δεκαετίες του 1970 και του 1980. Τον Ιανουάριο του 2007 όρκισε τον πρώτο μεταπολεμικό Υπουργό Άμυνας. 
Υπέβαλε ξαφνικά την παραίτησή του στις 12 Σεπτεμβρίου 2007 έπειτα από τη συνεχιζόμενη πολιτική κρίση Διάδοχός του στην πρωθυπουργία εξελέγη στις 23 Σεπτεμβρίου 2007 ο Γιασούο Φουκούντα.
Μετά τη συντριπτική νίκη του Φιλελεύθερου Δημοκρατικού Κόμματος στις εκλογές της 16ης Δεκεμβρίου 2012, έγινε εκ νέου πρωθυπουργός στις 26 Δεκεμβρίου. Ο κυβερνών συνασπισμός κατήγαγε νίκη και στις εκλογές για την ανάδειξη των μελών της Γερουσίας, οι οποίες διεξήχθησαν στις 21 Ιουλίου 2013.
Ο Άμπε κέρδισε και τις πρόωρες γενικές εκλογές του 2014 και εξελέγη ξανά πρωθυπουργός το Δεκέμβριο του 2014. Το κόμμα του διατήρησε την πλειοψηφία των δύο τρίτων στην Κάτω Βουλή, μαζί με τον εταίρο του, το Νέο Κόμμα Κομέιτο.
Στις 24 Δεκεμβρίου 2014 ο Άμπε επανεξελέγη πρωθυπουργός για 3η φορά από τη Βουλή των Αντιπροσώπων, με 328 ψήφος επί συνόλου 470 ψηφισάντων.
Τον Σεπτέμβριο του 2015 επανεξελέγη στην ηγεσία του κόμματός του χωρίς αντίπαλο.
Έπειτα από τις πρόωρες γενικές εκλογές του 2017 στις 22 Οκτωβρίου, εν μέσω της κρίσης στη Βόρεια Κορέα, ο Σίνζο Άμπε διατήρησε τον αριθμό των εδρών για το κόμμα του στο κοινοβούλιο. Εξελέγη ξανά πρωθυπουργός (για 4η φορά) την 1η Νοεμβρίου 2017.
Στις 20 Σεπτεμβρίου 2018 ο Άμπε επανεξελέγη αρχηγός του Φιλελεύθερου Δημοκρατικού Κόμματος, προαλείφοντας την μακροβιότερη πρωθυπουργία στην ιαπωνική ιστορία.
Τον Ιούλιο του 2019 το Φιλελεύθερο Δημοκρατικό Κόμμα του Άμπε κέρδισε την πλειοψηφία στις εκλογές για την Βουλή των Συμβούλων.
Στις 28 Αυγούστου του 2020 ανακοίνωσε πως αποφάσισε να παραιτηθεί από τη θέση του πρωθυπουργού για λόγους υγείας. Ο Άμπε έπασχε από ελκώδη κολίτιδα, ενώ λίγες ημέρες πριν την ανακοίνωση του είχε επισκεφθεί το νοσοκομείο, δύο φορές σε διάστημα μιας εβδομάδας. Ο Άμπε παρέμεινε στη θέση μέχρι την εκλογή του αντικαταστάτη του από το κόμμα.

</doc>
<doc id="40672" url="https://el.wikipedia.org/wiki?curid=40672" title="Τόμας Χέντρικ Ίλβες">
Τόμας Χέντρικ Ίλβες

Ο Τόμας Χέντρικ Ίλβες ("Toomas Hendrik Ilves", 26 Δεκεμβρίου 1953) είναι Εσθονός πολιτικός και δημοσιογράφος, πρόεδρος της χώρας από το 2006 ως το 2016. Έχει παντρευτεί δύο φορές και έχει τρία παιδιά, ένα γιο και μία κόρη από τον πρώτο γάμο και μία κόρη από τον δεύτερο.
Καριέρα.
Γεννήθηκε στη Στοκχόλμη στις 26 Δεκεμβρίου του 1953 από γονείς Εσθονούς πρόσφυγες . Μεγάλωσε στις ΗΠΑ και ολοκλήρωσε τη δευτεροβάθμια εκπαίδευση στο Νιου Τζέρσεϊ. Εργάστηκε ως δημοσιογράφος στο Radio Free Europe και υπηρέτησε επί σειρά ετών ως πρεσβευτής στο Μεξικό, στον Καναδά και στις ΗΠΑ (1993). Το 1996 έγινε υπουργός Εξωτερικών και διατήρησε το αξίωμα μέχρι την παραίτησή του, το 1998. Την ίδια χρονιά εξελέγη πρόεδρος του Κόμματος του Λαού και δημιούργησε συμμαχία με τους Μετριοπαθείς.
Το 1999 έγινε ξανά υπουργός Εξωτερικών μέχρι το 2002, οπότε και διαλύθηκε ο λεγόμενος «Τριπλός συνασπισμός». Εξελέγη ευρωβουλευτής το 2004 με το Σοσιαλδημοκρατικό Κόμμα της Εσθονίας, κόμμα που δημιουργήθηκε ως εξέλιξη του παλαιού Κόμματος των Μετριοπαθών. 
Πρόεδρος.
Εξελέγη από εκλογική επιτροπή πρόεδρος της χώρας στις 23 Σεπτεμβρίου του 2006, με 174 ψήφους στον πρώτο γύρο. Ανέλαβε πρόεδρος στις 9 Οκτωβρίου του 2006 σε ηλικία 52 ετών έγινε την περίοδο της εκλογής του ο νεότερος εκλεγμένος αρχηγός κράτους στην Ευρώπη.
Επανεκλογή 2011.
Στις 29 Αυγούστου 2011 ο Ίλβες επανεξελέγη Πρόεδρος από το Κοινοβούλιο (που απαρτίζεται από 101 μέλη) για δεύτερη συνεχόμενη θητεία 5 ετών. Υποστηρίχτηκε από 73 βουλευτές και έγινε ο πρώτος υποψήφιος για την προεδρία που εξελέγη από τον πρώτο γύρο από το 1991, όταν η Εσθονία ανέκτησε την ανεξαρτησία της.

</doc>
<doc id="40673" url="https://el.wikipedia.org/wiki?curid=40673" title="Τόμι Ολιβένσια">
Τόμι Ολιβένσια

Ο Τόμι Ολιβένσια ("Tommy Olivencia", 15 Μαΐου 1938 - 23 Σεπτεμβρίου 2006) ήταν διάσημος Πορτορικανός τραγουδιστής και μπαντλίντερ της σάλσα.
Βιογραφία.
Γεννήθηκε στις 15 Μαΐου του 1938 ως Angel Tomas Olivencia Pagan και οργάνωσε την πρώτη του ορχήστρα το 1960, η οποία ονομαζόταν "Tommy Olivencia y La Primerísima Orquesta de Puerto Rico". Η ορχήστρα του συνδύαζε σουίνγκ και μελωδικούς ρυθμούς. Ο συνδυασμός αυτός έγινε το σήμα κατατεθέν της μουσικής του. Υπέγραψε συμβόλαιο με την "Inca Records" και παρέμεινε σε αυτήν ως το 1978. Το 1972 έκανε την πρώτη του επιτυχία με το "Secuestro" και ακολούθησε το "Juntos de Nuevo" (Together Again) το 1974 και το 'Planté Bandera" το 1975.
Η ορχήστρα του ήταν επίσης γνωστή ως "Tommy Olivencia School", επειδή από αυτήν αναδείχθηκαν οι πλέον ταλαντούχοι καλλιτέχνες της σάλσα στο Πουέρτο Ρίκο. Πέθανε από επιπλοκές του διαβήτη (που τον ταλάνιζε σε όλη του τη ζωή), στις 23 Σεπτεμβρίου του 2006, σε ηλικία 68 ετών.
Albums.
Μεταξύ των άλμπουμ που ηχογράφησε η ορχήστρα του είναι:
Τα ακόλουθα συγκαταλέγονται στα 100 καλύτερα τραγούδια της σάλσα
Βραβεία.
Ο Ολιβένσια τιμήθηκε με πλήθος βραβείων, μεταξύ των οποίων το Χρυσό Αμνό και τη Χρυσή Κουκουβάγια από τον Παναμά, για την καλύτερη ξένη ορχήστρα, αλλά και το κολομβιανό βραβείο 11ης Νοεμβρίου. Σε εθνικό επίπεδο τιμήθηκε από την πορτορικανή Γερουσία και με το βραβείο Χρυσή "Agueybana".

</doc>
<doc id="40674" url="https://el.wikipedia.org/wiki?curid=40674" title="Μποζ Μπάρελ">
Μποζ Μπάρελ

Ο Μποζ Μπάρελ ("Raymond "Boz" Burrell", 1 Αυγούστου 1946 - 21 Σεπτεμβρίου 2006) ήταν Άγγλος κιθαρίστας και μπασίστας. Συνεργάστηκε με τα συγκροτήματα King Crimson και Bad Company. Πέθανε από καρδιακή προσβολή στην Ισπανία.

</doc>
<doc id="40675" url="https://el.wikipedia.org/wiki?curid=40675" title="Πίτερ Κλέντζος">
Πίτερ Κλέντζος

Ο Πίτερ Κλέντζος (Peter Clentzos) ή Παναγιώτης Χλέντζος (15 Ιουνίου 1909 - 11 Σεπτεμβρίου 2006) ήταν Ελληνοαμερικανός επικοντιστής που έλαβε μέρος στην Ολυμπιάδα του 1932 στο Λος Άντζελες. Επίσης, εργάστηκε πολλά χρόνια σε σχολεία ως καθηγητής και γυμναστής.
Βιογραφικές πληροφορίες.
Ο Πίτερ Κλέντζος (Παναγιώτης Χλέντζος) γεννήθηκε στις 15 Ιουνίου 1909 στο Όκλαντ της Καλιφόρνια. Ήταν γιος Ελλήνων μεταναστών. Ο πατέρας του, που ήταν ξυλουργός και η μητέρα του είχαν έρθει από τα Κύθηρα. Ο Κλέντζος φοίτησε στο Πανεπιστήμιο της Νότιας Καλιφόρνια (University of Southern California), όπου ήταν μέλος της ομάδας στίβου. Επί τρία χρόνια μετείχε στην ομάδα στίβου του Πανεπιστημίου, η οποία υπό τον κόουτς Ντιν Κρόμγουελ (Dean Cromwell) κατέκτησε δυο φορές τον εθνικό κολεγιακό τίτλο του NCAA, το 1930 και το 1931.
Ως αθλητής του επί κοντώ προσπάθησε να μπει στην Ομάδα των ΗΠΑ για τους Ολυμπιακούς Αγώνες του 1932, αλλά δεν τα κατάφερε. Όμως, η ελληνική του ιθαγένεια του επέτρεψε να συμμετάσχει ως ένα από τα 16 μέλη της ελληνικής αποστολής. Κατέλαβε την 7η θέση με άλμα 12 πόδια και 3,5 ίντσες. Το προσωπικό του ρεκόρ ήταν 13 πόδια και 9 ίντσες (3,75μ). Ήταν ο πρώτος Έλληνας αθλητής που έσπασε το φράγμα των 4μ, το 1935 με 4,015μ ως αθλητής του Πανιωνίου Γ.Σ. 
Μετά την αποφοίτησή του από το πανεπιστήμιο, δίδαξε ιστορία και ξυλουργική, την οποία είχε μάθει από τον πατέρα του, στο Γυμνάσιο του Μπάρστοου (Barstow) της Καλιφόρνια. Επίσης, εργάστηκε ως προπονητής σε ομάδες στίβου και αμερικανικού ποδοσφαίρου. 
Στο Β΄ Παγκόσμιο Πόλεμο υπηρέτησε στον αμερικανικό στρατό στην Αεροπορική Βάση της Σάντα Άνα (Santa Ana Army Air Base) στην Καλιφόρνια ως προπαιδευτής και γυμναστής νεοσυλλέκτων. Μετά τον πόλεμο εγκαταστάθηκε στην Πασαντίνα (Pasadena) της Καλιφόρνια, μαζί με τη σύζυγό του, Έλεν, όπου εργάστηκε ως δάσκαλος και προπονητής στο Γυμνάσιο Ρούσβελτ (Roosevelt High School). Αργότερα, υπηρέτησε ως διαχειριστής (administrator) στο Γυμνάσιο Ναρμπόν (Narbonne High School) και ως υποδιευθυντής αρρένων στο Γυμνάσιο Φράνκλιν (Franklin High School) στο βορειοανατολικόΛος Άντζελες.
Το 2004, σε ηλικία 95 ετών, παρακολούθησε τους Ολυμπιακούς Αγώνες στην Αθήνα, ως επίσημος καλεσμένος της ελληνικής κυβέρνησης. Την ίδια χρονιά ήταν λαμπαδηδρόμος στη μεταφορά της ολυμπιακής φλόγας. Εθεωρείτο ο γηραιότερος εν ζωή Έλληνας που είχε λάβει μέρος σε Ολυμπιάδα.
Πέθανε στις 11 Σεπτεμβρίου 2006 σε ηλικία 97 ετών, στο νοσοκομείο του Ράντσο Μιράζ (Rancho Mirage) της Καλιφόρνια, από επιπλοκές σε εγχείρηση αποκατάστασης εξάρθρωσης. Άφησε ένα γιο, τον Πίτερ τζούνιορ.

</doc>
<doc id="40676" url="https://el.wikipedia.org/wiki?curid=40676" title="Αλί Αμπντουλάχ Σαλέχ">
Αλί Αμπντουλάχ Σαλέχ

Ο Αλί Αμπντουλάχ Σαλέχ (21 Μαρτίου 1942 - 4 Δεκεμβρίου 2017) ήταν πολιτικός, που υπηρέτησε ως ο 1ος πρόεδρος της Υεμένης από τις 22 Μαΐου 1990 ως τις 27 Φεβρουαρίου 2012. Άνηκε στο Γενικό Λαϊκό Κογκρέσο.
Πολιτική άνοδος.
Γεννήθηκε στις 21 Μαρτίου του 1942. Ήταν Πρόεδρος της Βόρειας Υεμένης από το 1978 μέχρι το 1990 και έγινε Πρόεδρος του ενιαίου κράτους στις 22 Μαΐου του 1990. Έγινε ο πρώτος απευθείας εκλεγμένος Πρόεδρος το 1999, με 91,2% των ψήφων. Με δημοψήφισμα, το 2001 η προεδρική θητεία του παρατάθηκε κατά 7 έτη. Παράλληλα συστάθηκε συμβούλιο από ειδικούς με νομοθετική εξουσία και 111 μέλη. Εξαιτίας της κίνησης αυτής το Freedom House κατέταξε πιο χαμηλά την Υεμένη από 5 σε 6 αναφορικά με τις πολιτικές ελευθερίες.
Επανεκλογή με τραγωδία.
Τον Ιούλιο του 2002 ο Σαλέχ ανακοίνωσε ότι δε θα ήταν υποψήφιος στις επόμενες προεδρικές εκλογές. Ωστόσο, τον Ιούνιο του 2006 άλλαξε τη γνώμη του και αποδέχτηκε το χρίσμα για να είναι υποψήφιος του κόμματος GPC.
Στις 12 Σεπτεμβρίου του 2006, τουλάχιστον 51 άτομα ποδοπατήθηκαν μέχρι θανάτου και περισσότεροι από 230 τραυματίστηκαν σε στάδιο της Υεμένης όπου πραγματοποιούσε προεκλογική συγκέντρωση ο πρόεδρος Σαλέχ. Το περιστατικό στην περιοχή Ιμπ, 192 χιλιόμετρα νότια της πρωτεύουσας Σαναά, σημειώθηκε λίγα λεπτά αφότου ο πρόεδρος ολοκλήρωσε την ομιλία του και αναχώρησε από το στάδιο όπου είχαν συγκεντρωθεί περίπου 100.000 άνθρωποι.
Πολλοί είχαν μείνει έξω από το στάδιο πριν αρχίσει η συγκέντρωση και όταν οι πόρτες άνοιξαν προσπάθησαν να εισέλθουν, θεωρώντας ότι ο πρόεδρος συνεχίζει την ομιλία, με αποτέλεσμα πολλοί από αυτούς να ποδοπατηθούν. ο Σαλέχ επανεξελέγη με ποσοστό 77,2%, στις 20 Σεπτεμβρίου του 2006. Από την τελική καταμέτρηση των ψήφων προέκυψε ότι ο αντίπαλός του, Φαϊζάλ μπίν Σαλμάν, συγκέντρωσε ποσοστό 21,8% στις προεδρικές εκλογές. Ο Σαλέχ ορκίστηκε πρόεδρος για μια ακόμη θητεία στις 27 Σεπτεμβρίου.
Εξέγερση 2011.
Ο Σαλέχ ήρθε αντιμέτωπος με μία μεγάλη εξέγερση του λαού το 2011. Στις 2 Φεβρουαρίου 2011 ανακοίνωσε την παραίτησή του σε ισχύ το 2013. Αργότερα, στις 23 Απριλίου 2011, ανακοίνωσε την προθυμία του να παραιτηθεί με αντάλλαγμα να του δοθεί ασυλία και να μην παραπεμφθεί σε δίκη. Στις 18 Μαΐου 2011 συμφώνησε να υπογράψει συμφωνία με την αντιπολίτευση, υπαινισσόμενος ότι θα υπέβαλλε την παραίτησή του σε έναν μήνα. Ωστόσο, αργότερα αθέτησε την δέσμευσή του.
Στις 3 Ιουνίου ο Σαλέχ τραυματίστηκε σε επίθεση με χειροβομβίδα που εκτοξεύτηκε με ρουκέτα στην προεδρική του κατοικία. Την επομένη μετήχθη σε στρατιωτικό νοσοκομείο στην Σαουδική Αραβία όπου υποβλήθηκε σε θεραπεία. Υπηρεσιακός πρόεδρος ανέλαβε στη θέση του Σαλέχ ο αντιπρόεδρος Αμπντ αλ-Ραμπ Μανσούρ αλ-Χαντί.

</doc>
<doc id="40677" url="https://el.wikipedia.org/wiki?curid=40677" title="Αλί Αμπντουλά Σαλέχ">
Αλί Αμπντουλά Σαλέχ



</doc>
<doc id="40678" url="https://el.wikipedia.org/wiki?curid=40678" title="Σόντι Μπουνγιαρατγκλίν">
Σόντι Μπουνγιαρατγκλίν



</doc>
<doc id="40679" url="https://el.wikipedia.org/wiki?curid=40679" title="Σβεν Νίκβιστ">
Σβεν Νίκβιστ

Ο Σβεν Νίκβιστ (Sven Vilhem Nykvist, 3 Δεκεμβρίου 1922 – 20 Σεπτεμβρίου 2006) ήταν Σουηδός διευθυντής φωτογραφίας, βραβευμένος δύο φορές με Όσκαρ. Γεννήθηκε στη Μουχέντα και συνεργάστηκε ανάμεσα σε άλλους και με τον μεγάλο σκηνοθέτη Ίνγκμαρ Μπέργκμαν. Κέρδισε δύο βραβεία Όσκαρ Φωτογραφίας για τις ταινίες "Κραυγές και Ψίθυροι" (1973) και "Φάνι και Αλέξανδρος" (1982), αμφότερες ταινίες του Μπέργκμαν ενώ προτάθηκε επίσης για τις ταινίες "Η αβάσταχτη ελαφρότητα του είναι" (1988) και για το "Βόδι" (1991), ταινία την οποία σκηνοθέτησε ο ίδιος και διαγωνίστηκε στην κατηγορία καλύτερης ξενόγλωσσης ταινίας.

</doc>
<doc id="40680" url="https://el.wikipedia.org/wiki?curid=40680" title="Μίκι Χάργκιτεϊ">
Μίκι Χάργκιτεϊ

Ο Μίκλος ("Μίκι") Χάργκιτεϊ ("Hargitay Miklós", 6 Ιανουαρίου 1926 - 14 Σεπτεμβρίου 2006) ήταν Ούγγρος ηθοποιός και μίστερ Υφήλιος το 1955. Υπήρξε σύζυγος της ηθοποιού Τζέιν Μάνσφιλντ, με την οποία απέκτησε τρία παιδιά.
Βιογραφία.
Γεννήθηκε το 1926 στην Ουγγαρία και έπειτα από τον Β' Παγκόσμιο Πόλεμο, εγκαταστάθηκε στις ΗΠΑ. Το 1955 απέκτησε τους τίτλους Mr. Universe, Mr. America και Mr. Olympia.
Το 1957 πραγματοποίησε την πρώτη του κινηματογραφική εμφάνιση. Έπαιξε σε πολλές ταινίες στο πλευρό της Μάνσφιλντ ("Οι έρωτες του Ηρακλή" "Υποσχέσεις !Υποσχέσεις!"). Τον Οκτώβριο του 1960 επισκέφτηκε μαζί με την Τζέιν Μάνσφιλντ την Ελλάδα, καθώς η Μάνσφσιλντ ανέλαβε να υποδυθεί το ρόλο Ελληνίδας ηθοποιού στην ταινία "Συνέβη στην Αθήνα". Πήραν διαζύγιο το 1964. Αργότερα έπαιξε σε ιταλικές ταινίες και ταινίες τρόμου.

</doc>
<doc id="40681" url="https://el.wikipedia.org/wiki?curid=40681" title="Φρέντρικ Ράινφελτ">
Φρέντρικ Ράινφελτ



</doc>
<doc id="40682" url="https://el.wikipedia.org/wiki?curid=40682" title="Πατρίσια Κένεντι Λόφορντ">
Πατρίσια Κένεντι Λόφορντ

Η Πατρίσια Κένεντι Λόφορντ (6 Μαΐου 1924- 17 Σεπτεμβρίου 2006) ήταν αδερφή του Τζον Φιτζέραλντ Κένεντι και σύζυγος του βρετανού ηθοποιού Πίτερ Λόφορντ, η οποία υποστήριξε και βοήθησε τους αδελφούς της στην πολιτική τους καριέρα . Ήταν το 6ο παιδί του Joseph P. Kennedy, Sr. και της Rose Elizabeth Fitzgerald. Παντρεύτηκε τον ηθοποιό Πίτερ Λόφορντ στις 23 Απριλίου 1954. Απέκτησαν 4 παιδιά αλλά χώρισαν λίγο μετά τη δολοφονία του Τζον Φ. Κένεντι (1963).

</doc>
<doc id="40683" url="https://el.wikipedia.org/wiki?curid=40683" title="Λορέντσο Γκιμπέρτι">
Λορέντσο Γκιμπέρτι

Ο Λορέντσο Γκιμπέρτι ("Lorenzo Ghiberti", 1378 – 1 Δεκεμβρίου 1455) ήταν Ιταλός καλλιτέχνης της πρώιμης αναγέννησης, πιο γνωστός ως ο δημιουργός των χάλκινων θυρών του Βαπτιστηρίου της Φλωρεντίας, τις οποίες ο Μιχαήλ Άγγελος αποκάλεσε «Πύλες του Παραδείσου». 
Ήταν γιος του Τσιόνε Γκιμπέρτι (Cione Ghiberti) ή του χρυσοτέχνη Μπάρτολο ντι Μικέλε. Ο ίδιος στα νεανικά του χρόνια ανέφερε ως πατέρα του τον Μπάρτολο, κάτω από την επίβλεψη του οποίου εκπαιδεύτηκε ως χρυσοτέχνης στη Φλωρεντία, ωστόσο σε άλλη χρονική περίοδο ισχυρίστηκε το ίδιο και για τον Γκιμπέρτι, με αποτέλεσμα να παραμένει αβέβαιο ποιος από τους δύο ήταν πραγματικά ο πατέρας του. Το 1401 συμμετέσχε και κέρδισε σε καλλιτεχνικό διαγωνισμό για την ανάληψη του έργου κατασκευής δύο μπρούντζινων πυλών, για το βαπτιστήριο του καθεδρικού ναού της Φλωρεντίας. Σώζονται μέχρι σήμερα στο μουσείο Μπαρτζέλλο της Φλωρεντίας τα ορειχάλκινα ανάγλυφα του Γκιμπέρτι και του Φιλίππο Μπρουνελέσκι, ο οποίος συμμετείχε στο διαγωνισμό που είχε θέμα την θυσία του Ισαάκ. 
Η εργασία του για την ολοκλήρωση του έργου για το βαπτιστήριο του καθεδρικού ναού διήρκεσε μέχρι το 1424 περιλαμβάνοντας επίσης το σχεδιασμό ορισμένων βιτρώ, ενώ παράλληλα ο Γκιμπέρτι ανέλαβε και άλλες παραγγελίες, τις οποίες διεκπεραίωνε το εργαστήριό του, με πλήθος βοηθών καλλιτεχνών, μεταξύ των οποίων διακεκριμένες μορφές όπως ο Ντονατέλο και ο Πάολο Ουτσέλλο. Στη διάρκεια της ζωής του, ο Γκιμπέρτι έδειξε ενδιαφέρον για το έργο άλλων καλλιτεχνών, συνεισφέροντας σε αυτό με τον δικό του τρόπο. Χαρακτηριστικό δείγμα αποτελεί η συνεργασία του με τον Φρα Αντζέλικο, στα πλαίσια της οποίας σχεδίασε το περίβλημα της εικόνας βωμού (ρετάμπλ) που φιλοτέχνησε ο τελευταίος για τη συντεχνία των εμπόρων λινών ("Arte dei Linaiuoli"). Στα αυτοβιογραφικά του γραπτά, ο Γκιμπέρτι ισχυρίστηκε πως μόνο σε λίγα από τα σημαντικά έργα της πόλης του δεν είχε ο ίδιος συμμετοχή. Αν και πιθανώς η δήλωση αυτή ενέχει το στοιχείο της υπερβολής, ο Γκιμπέρτι θεωρείται από τους καλλιτέχνες που μοιράστηκαν τις γνώσεις και το ταλέντο τους. 
Μετά την ολοκλήρωση του έργου του για τον καθεδρικό ναό της Φλωρεντίας, ξεκίνησε να εργάζεται πάνω στην κατασκευή μίας ακόμα πύλης εισόδου, αυτή τη φορά για την ανατολική πλευρά του βαπτιστηρίου του ναού. To έργο αυτό, το οποίο ο Μιχαήλ Άγγελος ονόμασε "Η Πόρτα του Παραδείσου" (ιταλ. "Porta del Paradiso"), ολοκληρώθηκε το 1452 και περιείχε δέκα βιβλικές σκηνές που φιλοτέχνησε ο Γκιμπέρτι.
Ιδιαίτερη θέση κατέχουν επίσης τα γραπτά κείμενα του Γκιμπέρτι, τα οποία συγκέντρωσε σε τρεις ημιτελείς τόμους, με τον γενικό τίτλο "I Commentarii" και αποτελούν σημαντική πηγή για την αναγεννησιακή τέχνη. Το πρώτο μέρος του έργου πραγματεύεται την ιστορία της τέχνης των αρχαίων χρόνων, ενώ στο δεύτερο βιβλίο ο Γκιμπέρτι μελετά τα καλλιτεχνικά έργα του κοντινού παρελθόντος του, περιλαμβάνοντας επίσης μία αυτοβιογραφία. Από τον τρίτο τόμο διασώζονται μόνο αποσπάσματα, σύμφωνα με τα οποία επρόκειτο πιθανά για ένα αμιγώς θεωρητικό κείμενο.
Απεβίωσε την 1η Δεκεμβρίου του 1455 στη Φλωρεντία.

</doc>
<doc id="40684" url="https://el.wikipedia.org/wiki?curid=40684" title="ΟΟΣΑ">
ΟΟΣΑ



</doc>
<doc id="40685" url="https://el.wikipedia.org/wiki?curid=40685" title="Ανουσέχ Ανσαρί">
Ανουσέχ Ανσαρί

Η Ανουσέχ Ανσαρί (γενν. 12 Σεπτεμβρίου 1966), είναι Αμερικανίδα-Ιρανή επιχειρηματίας, η οποία έγινε η πρώτη γυναίκα-τουρίστρια στο Διάστημα, επιβαίνοντας στο ρωσικό διαστημόπλοιο Soyuz, το οποίο εκτοξεύθηκε από το κοσμοδρόμιο Μπαϊκονούρ με προορισμό τον Διεθνή Διαστημικό Σταθμό.
Το "Soyuz ΤΜΑ-9" εκτοξεύθηκε στις 18 Σεπτεμβρίου 2006, μεταφέροντας εκτός της Ανσαρί τον Ρώσο κοσμοναύτη Μιχαήλ Τιούριν και τον Αμερικανό αστροναύτη Μάικλ Λόπεζ-Αλέγκρια. Η Ανουσέχ Ανσαρί μάλιστα, δεν έγινε απλώς η πρώτη γυναίκα διαστημική τουρίστρια, αλλά και η πρώτη μουσουλμάνα και Ιρανή που ταξιδεύει στο Διάστημα. Η Ανσαρί επέστρεψε στη Γη μετά από 10 ημέρες ενώ ο Τιούριν και ο Λόπεζ-Αλέγκρια παρέμειναν στον Διεθνή Διαστημικό Σταθμό για έξι μήνες.
Η Ανσαρί, που μένει στο Ντάλας και είναι επιχειρηματίας στον τομέα των τηλεπικοινωνιών, έφυγε από το Ιράν το 1984. Είναι συνιδρύτρια και Πρόεδρος της εταιρείας Prodea Systems, Inc..

</doc>
<doc id="40686" url="https://el.wikipedia.org/wiki?curid=40686" title="Ζούζα Κορμότσι">
Ζούζα Κορμότσι

Η Ζούζα Κορμότσι (Zsuzsa Körmöczy, 25 Αυγούστου 1924 - 16 Σεπτεμβρίου 2006) ήταν αθλήτρια της αντισφαίρισης από την Ουγγαρία. 
Είναι περισσότερο γνωστή για τις επιτυχίες της το 1958. Κατέκτησε το Γαλλικό Όπεν το 1958 στο απλό γυναικών, την τρίτη θέση στο απλό του Ουίμπλεντον και τη 2η στο ατομικό στην παγκόσμια κατάταξη στις γυναίκες. Αποχώρησε το 1964 και ανέλαβε την προπόνηση του συλλόγου "Βάσας". Η καλύτερη θέση στην καριέρα της που είχε φτάσει είναι η No. 2 στον κόσμο το 1958.

</doc>
<doc id="40688" url="https://el.wikipedia.org/wiki?curid=40688" title="Ενρίκε Γκοριαράν Μέρλο">
Ενρίκε Γκοριαράν Μέρλο

Ο Ενρίκε Γκοριαράν Μέρλο (18 Οκτωβρίου 1941- 22 Σεπτεμβρίου 2006) ήταν πρώην αριστερός αντάρτης που ηγήθηκε της οργάνωσης που δολοφόνησε τον πρώην δικτάτορα της Νικαράγουας, Αναστάσιο Σομόσα, το 1980.
Βιογραφία.
Ο Γκοριαράν, ο οποίος υπήρξε στην εποχή του ψυχρού πολέμου ένας από τους πλέον καταζητούμενους ανθρώπους στη Λατινική Αμερική, τις δεκαετίες του 1970 και του 1980, πρόσφατα είχε δηλώσει ότι πλέον υιοθετεί τον κοινοβουλευτισμό και είχε ανακοινώσει ότι θα έθετε υποψηφιότητα για την προεδρία της Αργεντινής. Είχε ιδρύσει τον Μαρξιστικό Λαϊκό Απελευθερωτικό Στρατό, που είχε προβεί σε ένοπλες επιθέσεις και απαγωγές τη δεκαετία του 1970 στην Αργεντινή. Στελέχη της οργάνωσης πολέμησαν επίσης στο πλευρό των Σαντινίστας στη Νικαράγουα.
Το 1989, όταν είχε αποκατασταθεί η δημοκρατία στην Αργεντινή, ο Γκοριαράν ηγήθηκε μιας ένοπλης επίθεσης σε στρατόπεδο των ενόπλων δυνάμεων από την οποία βρήκαν το θάνατο 39 άνθρωποι. Αιτιολόγησε την ενέργεια λέγοντας ότι επιχείρησε να αποτρέψει ένα επαπειλούμενο πραξικόπημα. Εγκατέλειψε την Αργεντινή και μετά από χρόνια ζωής στην παρανομία συνελήφθη σε ένα δρόμο του Μεξικού. Ισχυρίσθηκε ότι απήχθη από μυστικούς πράκτορες και μεταφέρθηκε στην Αργεντινή παράνομα, χωρίς να μεσολαβήσουν διαδικασίες έκδοσης. Στην Αργεντινή δικάσθηκε το 1997 και καταδικάσθηκε σε ποινή ισόβιας κάθειρξης. Πραγματοποίησε πολλές απεργίες πείνας πριν του αποδοθεί χάρη από τον τότε πρόεδρο Εδουάρδο Ντουάλντε και απελευθερωθεί το 2003.
Στην διάρκεια της δίκης του, το 1997, ο Γκοριαράν δεν έδειξε ίχνος μεταμέλειας και ζήτησε να του επιβληθεί η σκληρότερη ποινή, λέγοντας πως οτιδήποτε άλλο θα αποτελούσε ταπείνωση για τον ίδιο. Αργότερα, ενόσω ήταν στη φυλακή, αναθεώρησε την θέση του. Εκτίμησε ότι μπορούσε να υπάρξει απάντηση διαμέσου της δημοκρατίας και δοθεισών των συνθηκών στη Λατινική Αμερική θεώρησε ότι η επανάσταση δια των όπλων δεν είχε πια νόημα.
Ο Ενρίκε Γκοριαράν Μέρλο πέθανε στην Αργεντινή, στις 22 Σεπτεμβρίου του 2006, από ανακοπή της καρδιάς.

</doc>
<doc id="40689" url="https://el.wikipedia.org/wiki?curid=40689" title="Πάμπλο Σάντος">
Πάμπλο Σάντος

Ο Πάμπλο Σάντος ("Pablo Santos Williams", 9 Ιανουαρίου 1987 – 15 Σεπτεμβρίου 2006) ήταν Μεξικανός ηθοποιός. Έγινε γνωστός τόσο μέσα από τον κινηματογράφο όσο και από τη συμμετοχή του σε τηλεοπτικές σειρές. Σκοτώθηκε σε ηλικία 19 ετών, σε αεροπορικό δυστύχημα, ενώ μετέβαινε στο Ακαπούλκο με φίλους. Το ιδιωτικό του αεροσκάφος "Πάιπερ" παρουσίασε τεχνικά προβλήματα και συνετρίβη στο αεροδρόμιο της Τολούκας και ο Σάντος βρήκε τραγικό θάνατο.
Φιλμογραφία.
Crash Boom Love: Part 2 (2002) TV επεισόδιο

</doc>
<doc id="40690" url="https://el.wikipedia.org/wiki?curid=40690" title="Φορ Γκνασινγκμπέ">
Φορ Γκνασινγκμπέ

Ο Φωρ Εσοζιμνά Γκνασινγκμπέ ("Faure Essozimna Gnassingbé", 6 Ιουνίου 1966-) είναι Τογκολέζος πολιτικός, πρόεδρος της αφρικανικής χώρας από το 2005. Διαδέχθηκε στο αξίωμα τον αποβιώσαντα πατέρα του, Γκνασινγκμπέ Εγιαντεμά και επανεξελέγη το 2005, το 2010, το 2015 και το 2020.
Καριέρα.
Γεννήθηκε στις 6 Ιουνίου του 1966. Υπηρέτησε ως υπουργός Δημοσίων έργων, Ορυχείων και Τηλεπικοινωνιών, την περίοδο 2003-05. Ήταν Πρόεδρος του Τόγκο επί 20 ημέρες, από τις 5 Φεβρουαρίου ως τις 25 Φεβρουαρίου 2005. Διορίστηκε πρόεδρος αμέσως μετά το θάνατο του ηγέτη πατέρα του. Παραιτήθηκε αργότερα και εξελέγη στις προεδρικές εκλογές της 26ης Απριλίου 2005. Ωστόσο, η Αντιπολίτευση έκανε λόγο για νοθεία. Ορκίστηκε πρόεδρος στις 4 Μαΐου του 2005.
Φόβοι για επίθεση.
Τα μεσάνυχτα στις 13 Απριλίου του 2009 έγινε γνωστό ότι ανακρίθηκαν πέντε ανώτατοι αξιωματικοί του στρατού για φερόμενη επίθεση που σχεδίαζαν εναντίον του προέδρου. Οι δυνάμεις ασφαλείας επέδραμαν και στην οικία του πρώην υπουργού και αδερφού του Γκνασινγκμπέ, Κπάτσα. Για λόγους ασφαλείας ο Φωρ είχε αναβάλει το ταξίδι του στην Κίνα την προηγούμενη ημέρα. Ο αδερφός του Γκνασινγκμπέ συνελήφθη στις 15 Απριλίου και αρνήθηκε τις κατηγορίες περί συνωμοσίας για ανατροπή του αδερφού του.
Επανεκλογές 2010, 2015 και 2020.
Στις προεδρικές εκλογές, οι οποίες διεξήχθησαν στις 4 Μαρτίου 2010 και αμφισβητήθηκαν από την αντιπολίτευση ο πρόεδρος Εγιαντεμά επανεξελέγη με ποσοστό 60,9% έναντι 33,94% για τον αντίπαλό του, Ζαν Πιερ Φαμπρ από την Ένωση των Δυνάμεων για την Αλλαγή (UFC). Ορκίστηκε για δεύτερη προεδρική θητεία στις 3 Μαΐου του 2010.
Ο Φωρ επανεκλέχθηκε στις εκλογές του Απριλίου του 2015, με ποσοστό 58,7%. Έτσι, ξεκίνησε μια 3η θητεία στο ύπατο αξίωμα της χώρας.
Στις προεδρικές εκλογές του Φεβρουαρίου του 2020 κέρδισε από τον 1ο γύρο και τέταρτη προεδρική θητεία.. Ο Γκνασινγκμπέ κέρδισε γύρω στο 72% των ψήφων, επικρατώντας του πλησιέστερου αντιπάλου του, Αγκμπεγιομέ Κότζο, ο οποίος έλαβε το 18% των ψήφων.

</doc>
<doc id="40691" url="https://el.wikipedia.org/wiki?curid=40691" title="Γκνασινγκμπέ Εγιαντεμά">
Γκνασινγκμπέ Εγιαντεμά

Ο Γκνασινγκμπέ Εγιαντεμά (ή και Εγιαντέμα) ("Gnassingbé Eyadema", 26 Δεκεμβρίου 1935 - 5 Φεβρουαρίου 2005) ήταν Πρόεδρος του Τόγκο από το 1967 έως τον θάνατό του.
Ηγέτης του Τόγκο.
Πήρε μέρος σε δύο επιτυχή στρατιωτικά πραξικοπήματα, τον Ιανουάριο του 1963 και τον Ιανουάριο του 1967 και έγινε πρόεδρος στις 14 Απριλίου του 1967.
Κέρδισε 3 προεδρικές εκλογές και κατάφερε να παραμείνει στην εξουσία.
Το αρχικό του όνομα ήταν Ετιέν αλλά το άλλαξε αργότερα. Υπηρέτησε στο γαλλικό στρατό (1953–1961), στην Αλγερία και την Ινδοκίνα. Στις 13 Ιανουαρίου 1963 ανέτρεψε σε πραξικόπημα τον Πρόεδρο Σιλβάνους Ολίμπιο και φέρεται ο ίδιος να έριξε τη φονική σφαίρα σε αυτόν.
Τότε διορίστηκε αρχηγός του Στρατού.
Στην επέτειο του πραξικοπήματος του 1963, ο Εγιαντέμα έκανε νέο πραξικόπημα (1967) και έγινε πρόεδρος. Κέρδισε τις εκλογές του 1972, 1979 και 1986, χωρίς αντίπαλο. Το 1991 εξουδετερώθηκε απόπειρα πραξικοπήματος και ανατροπής του.
Αργότερα, προέβη σε νέο Σύνταγμα και τη διεξαγωγή φερόμενων δημοκρατικών εκλογών, το 1993, στις οποίες εξελέγη με μεγάλο ποσοστό, σε αντίθεση με το 1998, που επανεξελέγη με ελάχιστη διαφορά, εν μέσω κατηγοριών για δολοφονίες πολιτικών του αντιπάλων.
Το Δεκέμβριο του 2002 με αναθεώρηση του Συντάγματος η θητεία του Προέδρου έγινε χωρίς όρια και ο Εγιαντέμα επετράπη να διεκδικήσει και νέα θητεία- ρεκόρ. Την 1η Ιουνίου του 2003 επανεξελέγη με 57,2%.
Ήταν πρόεδρος του Οργανισμού Αφρικανικής Ενότητας την περίοδο 2000-2001 και βοήθησε ως μεσολαβητής στον τερματισμό του εμφυλίου πολέμου στην Ακτή Ελεφαντοστού, το 2002.
Επιζήσας αεροπορικής τραγωδίας.
Ο Εγιαντεμά ήταν το μοναδικό πρόσωπο που επέζησε όταν ένα αεροσκάφος στο οποίο επέβαιναν πολιτικοί συνετρίβη στις 24 Ιανουαρίου του 1974 σε απομακρυσμένη τοποθεσία στα βόρεια του Τόγκο. Ο πρόεδρος ήταν μέσα στο αεροπλάνο, αλλά σώθηκε. Το γεγονός της συντριβής αποδόθηκε σε δολιοφθορά και περιγράφηκε ως απόπειρα δολοφονίας του Εγιαντεμά. Έπειτα από το ατύχημα, ο Εγιαντεμά άλλαξε το όνομά του από Ετιέν σε Γκνασινγκμπέ, για να θυμίζει την ημερομηνία της συντριβής που έγινε με το αεροπλάνο και του γεγονότος ότι ήταν ο μοναδικός επιζήσας. Στο χώρο του δυστυχήματος τοποθετήθηκε μνημείο που εικονίζει όρθιο τον Εγιαντεμά.
Θάνατος.
Πέθανε ενώ μεταφερόταν για επείγουσα νοσηλεία, από καρδιακή προσβολή, το 2005. Την περίοδο του θανάτου του, ήταν ο μακροβιότερος ηγέτης της Αφρικής.
Ο γιος του, Φωρ Γκνασινγκμπέ, τον διαδέχτηκε στην προεδρία του Τόγκο.

</doc>
<doc id="40692" url="https://el.wikipedia.org/wiki?curid=40692" title="Ίνγκμαρ Μπέργκμαν">
Ίνγκμαρ Μπέργκμαν

Ο Ερνστ Ίνγκμαρ Μπέργκμαν (, 14 Ιουλίου 1918 - 30 Ιουλίου 2007) ήταν Σουηδός σκηνοθέτης και σεναριογράφος. 
Βιογραφία.
Γεννήθηκε στις 14 Ιουλίου 1918 στην Ουψάλα, μεγάλωσε όμως στη Στοκχόλμη. Κατά τη διάρκεια των σπουδών του στο Τμήμα Ιστορίας και Φιλολογίας του πανεπιστημίου της πόλης άρχισε να ασχολείται με τη σκηνοθεσία, πρώτα στο θέατρο και στη συνέχεια στον κινηματογράφο. Εργάστηκε στα σημαντικότερα θέατρα της Σουηδίας ανεβάζοντας έργα των Στρίντμπεργκ, Σαίξπηρ, Λουίτζι Πιραντέλο, Αλμπέρ Καμύ, Τένεσι Ουίλιαμς, Ζαν Ανούιγ, Μπέρτολντ Μπρεχτ, Άντον Τσέχοφ, αλλά και δικά του. Παράλληλα σκηνοθέτησε μεγάλο αριθμό ταινιών με σενάρια που έγραψε ο ίδιος, με τις οποίες αναδείχτηκε διεθνώς ως ένας από τους σημαντικότερους σκηνοθέτες του κινηματογράφου. Κύρια θέματα των ταινιών του είναι η αδυναμία ουσιαστικής επικοινωνίας μεταξύ των ανθρώπων, η αντιπαράθεση του ανθρώπου με τον εαυτό του και με τον Θεό και η αμφισβήτηση του τελευταίου, η ανάλυση των διαπροσωπικών σχέσεων και κυρίως των σχέσεων μεταξύ των δύο φύλων και η αναζήτηση του νοήματος της ζωής. Από τα μέσα της δεκαετίας του 1960 και μετά εγκαταλείπει τη χρήση συμβολισμών και αλληγοριών που κυριαρχούσαν σε παλαιότερες ταινίες του (Η Έβδομη Σφραγίδα, Άγριες φράουλες, Η τριλογία της Σιωπής) και περνά σε περισσότερο λιτές σκηνοθεσίες, ερευνώντας κυρίως τη γυναικεία ψυχοσύνθεση και την προσπάθεια του ανθρώπου να γνωρίσει του εαυτό του.
Από το 1970 και μετά γύρισε τις ταινίες "Η επαφή" (1970), "Κραυγές και ψίθυροι" (1972), "Πρόσωπο με πρόσωπο" (1976), "Το αβγό του φιδιού" (1977), "Φθινοπωρινή σονάτα" (1978) και "Οι μαριονέτες" (1980). Σε αντίθεση με άλλους μεγάλους σκηνοθέτες που τήρησαν αρνητική στάση απέναντι στην τηλεόραση, σκηνοθέτησε πολλές τηλεοπτικές διασκευές θεατρικών έργων, αλλά και σειρές ή ταινίες για την τηλεόραση που μεταφέρθηκαν και στον κινηματογράφο, συχνά σε συντομότερες εκδοχές, όπως "Σκηνές από έναν γάμο" (1973), "Ο μαγεμένος αυλός" (1974), το ντοκιμαντέρ "Οι άνθρωποι του Φάρο" (1979), το αυτοβιογραφικό "Φάνι και Αλέξανδρος" (1983), που απέσπασε πολλά βραβεία σε διεθνή φεστιβάλ, μεταξύ των οποίων και Όσκαρ καλύτερης ξενόγλωσσης ταινίας το 1984, και το "Μετά την πρόβα" (1984).
Μετά το γύρισμα της τελευταίας του ταινίας, συνέχισε να ασχολείται με τη σκηνοθεσία στο θέατρο και με τη συγγραφή σεναρίων, κάποια από τα οποία γυρίστηκαν ταινίες, όπως "Οι καλύτερες προθέσεις" (1991) του Μπιλ Άουγκουστ και "Το παιδί της Κυριακής" (1992) του γιου του Ντάνιελ Μπέργκμαν. Το 1987 εξέδωσε την αυτοβιογραφία του με τον τίτλο "Η μαγική κάμερα" και το 1990 μια συλλογή από σκέψεις του με τον τίτλο "Εικόνες".
Για το συνολικό του έργο έχει τιμηθεί με πολλές διακρίσεις, όπως το Μεγάλο Χρυσό Παράσημο της Σουηδικής Ακαδημίας Γραμμάτων και Τεχνών (1977), το Βραβείο της Βρετανικής Ακαδημίας Κινηματογράφου και Τηλεόρασης (1987), το Ειδικό Βραβείο Φελίξ (1988) και το Βραβείο Ζόνινγκ του Πανεπιστημίου της Κοπεγχάγης (1989). Επίσης, από το 1978 έχει θεσμοθετηθεί κινηματογραφικό βραβείο με το όνομά του από το Σουηδικό Ινστιτούτο Κινηματογράφου.
Πέθανε στις 30 Ιουλίου 2007.

</doc>
<doc id="40694" url="https://el.wikipedia.org/wiki?curid=40694" title="Σουλέικα Ριβέρα Μεντόσα">
Σουλέικα Ριβέρα Μεντόσα

Η Σουλέικα Ριβέρα Μεντόσα ("Zuleyka Rivera Mendoza", ισπανική : [suˈleika riˈβeɾa], 3 Οκτωβρίου 1987) είναι Πορτορικανή ηθοποιός και μοντέλο.
Γεννήθηκε στις . Στέφθηκε Μις Υφήλιος το βράδυ της 23 Ιουλίου 2006 στο Λος Άντζελες. Η 18χρονη λιποθύμησε, κατά τη διάρκεια συνέντευξης Τύπου, λίγο μετά τη στέψη της, προκαλώντας αναστάτωση στους διοργανωτές και το συμβάν αποδόθηκε στο φόρεμα που φορούσε. Η Μεντόσα ήταν η νεαρότερη ανάμεσα στις 86 υποψήφιες των καλλιστείων που πραγματοποιήθηκαν στο Σράιν Οντιτόριουμ. Το 2007 παρέδωσε το στέμμα της στη Μις Ιαπωνία, η οποία κέρδισε τον τίτλο εκείνη τη χρονιά. Σήμερα είναι ηθοποιός σε τηλεοπτική σειρά ("telenovela").

</doc>
<doc id="40695" url="https://el.wikipedia.org/wiki?curid=40695" title="Ζωρζ Ζακ Νταντόν">
Ζωρζ Ζακ Νταντόν

Ο Ζωρζ Ζακ Νταντόν ("Georges Danton", 26 Οκτωβρίου 1759 - 5 Απριλίου 1794) ήταν ένας από τους σημαντικότερους ηγέτες της Γαλλικής Επανάστασης. Γιος εισαγγελέα, ο Δαντών, όπως επικράτησε να γράφεται στην ελληνική, σπούδασε νομικά και εργάστηκε ως δικηγόρος. Πήρε μέρος στην επανάσταση του 1789, αρχικά ως επικεφαλής της περιοχής των Κορδελιέρων και στη συνέχεια ως πρόεδρος της ομώνυμης ριζοσπαστικής λέσχης. Το 1791, ύστερα από την αποτυχία μιας εξέγερσης, που ακολούθησε την αναχώρηση του Λουδοβίκου ΙΣΤ', κατέφυγε στο Λονδίνο. Σύντομα όμως επέστρεψε και αμέσως ασχολήθηκε με την οργάνωση της επανάστασης του Αυγούστου 1792, που οδήγησε στην ανατροπή της δυναστείας. Ύστερα από την επιτυχία αυτή της εξέγερσης, διορίστηκε υπουργός Δικαιοσύνης. 
Στη γαλλική επανάσταση.
Υπήρξε μέλος της επαναστατικής κομμούνας και του επαναστατικού συμβουλίου. Αναδείχτηκε σε πραγματική ψυχή της Γαλλικής επανάστασης, όταν αυτή κινδύνεψε να καταπνιγεί ύστερα από την εισβολή των Πρώσων. Στις κρίσιμες εκείνες περιστάσεις, έχοντας ως σύνθημά του πως για να σωθεί η επανάσταση «χρειάζεται τόλμη και περισσότερη τόλμη», αντιτάχτηκε στη μεταφορά της κυβέρνησης από το Παρίσι σε άλλη ασφαλέστερη περιοχή. Όπλισε τους αγρότες και τους εργάτες, πήρε δραστικά μέτρα εναντίον των εσωτερικών εχθρών της επανάστασης και ανέλαβε έντονες διπλωματικές πρωτοβουλίες, για να σπάσει το μέτωπο των εχθρών στο εξωτερικό.
Περίφημος ρήτορας και ευέλικτος πολιτικός ο Νταντόν υπήρξε εμπνευστής της Επιτροπής Κοινής Σωτηρίας και ηγέτης της ως τον Ιούλιο του 1793. Την επόμενη χρονιά θεωρήθηκε ύποπτος συμβιβαστικών τάσεων και κατηγορήθηκε για οικονομικά σκάνδαλα, με αποτέλεσμα να καταδικαστεί και να εκτελεστεί στις 5 Απριλίου 1794, μαζί με τους κυριότερους οπαδούς του, στην γκιλοτίνα. Τα τελευταία λόγια του Νταντόν λίγο πριν την καρατόμησή του ήταν: "Σε λίγο θα περάσω στην ανυπαρξία, όμως το όνομά μου θα ζήσει στο Πάνθεο της Ιστορίας".
Εξωτερικοί σύνδεσμοι.
 

</doc>
<doc id="40696" url="https://el.wikipedia.org/wiki?curid=40696" title="Λεγεώνα των Ξένων">
Λεγεώνα των Ξένων

Η Λεγεώνα των Ξένων (γαλλικά: Légion étrangère) είναι στρατιωτικό σώμα στην υπηρεσία της Γαλλίας. Ιδρύθηκε στις 9 Μαρτίου 1831, με διάταγμα του Γάλλου βασιλιά Λουδοβίκου-Φίλιππου, κατόπιν παρότρυνσης του τότε υπουργού των Στρατιωτικών Ζαν Σουλτ. Στο διάταγμα αναφερόταν ότι η Λεγεώνα θα πολεμούσε έξω από το έδαφος της Γαλλίας. Αποτελείται από ξένους διαφόρων εθνικοτήτων· συνήθως στη Λεγεώνα κατατάσσονται άνθρωποι που, για διάφορους λόγους, διώκονται από τη χώρα τους. Χαρακτηριστικό γνώρισμα της Λεγεώνας είναι η σιδερένια πειθαρχία της.
Ιστορικό.
Η πρώτη πολεμική επιχείρηση της Λεγεώνας των Ξένων έγινε τον Απρίλιο του 1832 στην τοποθεσία Μαιζόν Καρέ της Αλγερίας. Η Αλγερία έγινε για μεγάλο χρονικό διάστημα έδρα της Λεγεώνας. Το 1835 στάλθηκε στην Ισπανία για να πολεμήσει στο πλευρό της βασίλισσας Ισαβέλλας εναντίον των Βάσκων οπαδών του διεκδικητή του θρόνου Ντον Κάρλος. Η Λεγεώνα τότε απέκτησε το έμβλημά της: "Ηοnneur et Fidelite" ("Τιμή και Πίστη"). Ο πόλεμος κράτησε μέχρι το 1839 και στη διάρκειά του η Λεγεώνα είχε μεγάλες απώλειες. Από τους 5.000 λεγεωνάριους, που είχαν ξεκινήσει, απέμειναν μόνο 500.
Από το 1839 και μετά η Λεγεώνα των Ξένων αναδιοργανώθηκε και πήρε μέρος σε όλες τις υπερπόντιες επιχειρήσεις της Γαλλίας. Το 1854 - 56 πήρε μέρος στον πόλεμο της Κριμαίας. Το 1859 πολέμησε στη Ματζέντα της Ιταλίας εναντίον των Αυστριακών. Λίγα χρόνια αργότερα μεταφέρθηκε στο Μεξικό, για να στηρίξει το βασιλιά Μαξιμιλιανό, όπου διακρίθηκε στη μάχη του Καμερόνε (30 Απριλίου 1863). Το 1870 η Λεγεώνα πολέμησε στο πλευρό του τακτικού στρατού του Ναπολέοντα Γ΄ εναντίον των Πρώσων. Στα κατοπινά χρόνια πήρε μέρος στους νέους αποικιακούς πολέμους της Γαλλίας, ιδιαίτερα στην Ινδοκίνα.
Στον Α΄ Παγκόσμιο πόλεμο πολέμησε στο πλευρό του γαλλικού στρατού. Με τη λήξη του μεταφέρθηκε στο Μαρόκο, για να αντιμετωπίσει την εξέγερση του Αμπντ Ελ Κριμ. Η έκρηξη του Β΄ Παγκόσμιου πολέμου προκάλεσε συρροή ξένων εθελοντών. Το 1941 η Λεγεώνα πολέμησε στη Συρία με τις δυνάμεις του Ντε Γκολ και το 1942 στις ερήμους της Λιβύης και της Αιγύπτου εναντίον του Ρόμελ. Πήρε μέρος στην απόβαση στην Προβηγκία τον Αύγουστο του 1944. Στο τέλος του Β΄ Παγκόσμιου πολέμου οι δυνάμεις της Λεγεώνας έφταναν τους 20.000 άντρες. Οι εθελοντές που κατατάχτηκαν εκείνη την εποχή προέρχονταν κυρίως από τη Γερμανία. Αρκετοί απ' αυτούς ανήκαν προηγούμενα στα Ες-Ες.
Η Γαλλία χρησιμοποίησε τη Λεγεώνα των Ξένων εναντίον των λαών των αποικιών της, που εξεγέρθηκαν μετά το Β΄ Παγκόσμιο πόλεμο. Η Λεγεώνα πολέμησε εναντίον των ιθαγενών της Μαδαγασκάρης, της Ινδοκίνας, της Αλγερίας. Η αναγνώριση της ανεξαρτησίας της Αλγερίας (1962) σήμανε και το τέλος της δράσης της Λεγεώνας ως αποικιοκρατικού στρατού. Σήμερα η έδρα της Λεγεώνας βρίσκεται στην Ωμπάνι της Γαλλίας, στις εκβολές του Ροδανού. Ο κύριος όγκος των δυνάμεών της στρατοπεδεύει στην Κορσική. Μπορεί να καταταγεί στη Λεγεώνα οποιοσδήποτε, για περίοδο τουλάχιστον 5 χρόνων. Οι αξιωματικοί είναι συνήθως Γάλλοι.

</doc>
<doc id="40697" url="https://el.wikipedia.org/wiki?curid=40697" title="Άλεν Στακ">
Άλεν Στακ

&lt;br&gt;
Ο Άλεν Στακ ("Allen McIntyre Stack", 23 Ιανουαρίου 1928 - 12 Σεπτεμβρίου 1999) ήταν Αμερικανός κολυμβητής, ολυμπιονίκης στα 100μ. ύπτιο.
Βιογραφία.
Γεννήθηκε στο Κονέκτικατ και στους Ολυμπιακούς Αγώνες του 1948 στο Λονδίνο κατέκτησε χρυσό μετάλλιο στα 100μ. ύπτιο της κολύμβησης. Από το 1948 μέχρι το 1951, πέτυχε 6 παγκόσμια ρεκόρ στο ύπτιο και 22 εθνικά. Μπήκε στο International Swimming Hall of Fame το 1979.Το 1952,ο Stack προσπάθησε να διατηρήσει τον ολυμπιακό τίτλο του, όμως λίγο πριν τη διεξαγωγή του αγώνα έπεσε από τη μοτοσικλέτα του και κολύμπησε με δεμένο χέρι, με αποτέλεσμα να αρκεστεί στην 4η θέση. Παντρεύτηκε την Elizabeth Loy Marks και πέθανε από καρκίνο των οστών, το 1999.

</doc>
<doc id="40702" url="https://el.wikipedia.org/wiki?curid=40702" title="Buffy the Vampire Slayer">
Buffy the Vampire Slayer

Το Buffy the Vampire Slayer είναι αμερικάνικη τηλεοπτική σειρά που έκανε πρεμιέρα στις 10 Μαρτίου 1997 και ολοκληρώθηκε στις 20 Μαΐου 2003, με πρωταγωνίστρια την Σάρα Μισέλ Γκέλαρ. Δημιουργήθηκε από τον συγγραφέα και σκηνοθέτη Τζος Ουέντον με την προσωπική εταιρεία παραγωγής του, Mutant Enemy Productions.

</doc>
<doc id="40715" url="https://el.wikipedia.org/wiki?curid=40715" title="Μεγάλη Παναγία Χαλκιδικής">
Μεγάλη Παναγία Χαλκιδικής

Η Μεγάλη Παναγία (προηγούμενο όνομα Ρεβενίκια) είναι κωμόπολη της Χαλκιδικής η οποία βρίσκεται στις υπώρειες του όρους Χτίκελα, μεταξύ των χερσονήσων Σιθωνίας και Αγίου Όρους, σε απόσταση 16 χλμ. από τη θάλασσα. Η απόστασή της από το κέντρο της Θεσσαλονίκης είναι περίπου 80 χιλιόμετρα. Αποτελεί την έδρα του δήμου Παναγίας. Από το 942 μ.Χ. έχουμε τις πρώτες γραπτές μαρτυρίες για την Αραβενίκαια ή Αραβενίκεια. Οι κάτοικοι ασχολούνται με την κτηνοτροφία, υλοτομία, γεωργία και τα μεταλλεία. Στην απογραφή του 2001 είχε πληθυσμό 2.728 κατοίκων.
Υποδομή.
Στον οικισμό υπάρχει 12θέσιο Δημοτικό Σχολείο, 2/θ νηπιαγωγείο, Γυμνάσιο, ποδοσφαιρική ομάδα (αγωνίζεται στο βόρειο όμιλο στη β΄ κατηγορία του τοπικού πρωταθλήματος), αγροτικό ιατρείο, δημαρχείο, Κ.Α.Π.Η, Κ.Δ.Α.Π, πολιτιστικός σύλλογος, και σύλλογος γυναικών. 
Στη Μεγάλη Παναγία υπάρχουν πολλοί ναοί και εξωκλήσια, με σημαντικότερο αυτόν της Κοίμησης της Θεοτόκου, που βρίσκεται 2 χιλιόμετρα από το χωριό, η Παναγούδα, που χρονολογείται από τις αρχές του 11ου αιώνα και ο Ναός του Αγίου Βασιλείου (1955). 
Τα τελευταία χρόνια παρατηρείται στο χωριό αρκετά οργανωμένη προσπάθεια για την ανάπτυξη του αγροτουρισμού .Υπάρχουν ήδη 3 οργανωμένα καταλύμματα που προσφέρουν τις υπηρεσίες τους.
Ιστορία.
Ο οικισμός υπήρχε από τα βυζαντινά χρόνια με το όνομα Ρεβενίκια. Από το 942 μ.Χ. έχουμε τις πρώτες γραπτές μαρτυρίες για την Αραβενίκαια ή Αραβενίκεια. Η ονομασία αυτή δόθηκε στην περιοχή προς τιμή της νίκης των ντόπιων κατοίκων κατά των Αράβων το 904 μ.Χ. Μάλιστα για άγνωστη χρονική περίοδο στις πηγές αναφέρεται το Καπετανίκιον της Αραβενικείας. Το χωριό μετονομάστηκε το 1926 σύμφωνα με την παράδοση που μιλά για ένα όραμα που είδε μια γιαγιά. Στο όραμα είδε μια μαυροφορεμένη γυναίκα που της υπέδειξε να αναφέρει στους προύχοντες του χωριού να σκάψουν σε ένα συγκεκριμμένο χώρο.Η γιαγιά φοβήθηκε να το αναφέρει για να μην την περιγελάσουν.Το όνειρο επαναλήφτηκε και δεύτερη και τρίτη φορά.Όταν το ανέφερε, οι προύχοντες του χωριού την κορόιδεψαν κατ'αρχήν αλλά μετά το θανατικό που έπεσε στα ζώα τους φοβήθηκαν, έσκαψαν και βρήκαν θαμμένη την εικόνα.
Μετά την ανακάλυψη στο σημείο εκείνο χτίστηκε το Ιερό Προσκύνημα το οποίο υπάρχει μέχρι και σήμερα. Η εικόνα εκλάπει το 1978.
Η Μεγάλη Παναγία υπήρξε ένα από τα μεγαλύτερα χωριά των Μαδεμοχωρίων, ή κατά άλλους του Κοινού του Μαδεμίου, συνεταιρισμού που υπήρξε στη Χαλκιδική από την Τουρκοκρατία και αποτελούσε μορφή συνεταιρισμού εργατών στο Μαντέμ λάκο, Μεταλλείων Κασσάνδρας. Οι κάτοικοι της Μεγάλης Παναγίας συμμετείχαν στην επανάσταση του 1821, μεταξύ αυτών ξεχωρίζει ο Θεόδωρος Αγγέλου.

</doc>
<doc id="40717" url="https://el.wikipedia.org/wiki?curid=40717" title="Άντριεν ντε Βρις">
Άντριεν ντε Βρις

Ο Άντριεν ντε Βρις ("Adriaen de Vries", περ. 1545 - [15 Δεκεμβρίου] [1626], ορθή προφορά Άντριεν ντε Φρις) ήταν Φλαμανδός γλύπτης, εκπρόσωπος του μανιερισμού, που έζησε κυρίως στην Ιταλία και την κεντρική Ευρώπη. 
Γεννήθηκε περίπου το 1545 στη Χάγη ωστόσο δεν γνωρίζουμε περισσότερες πληροφορίες για τα νεανικά του χρόνια ή την εκπαίδευση του στη γλυπτική. Σύμφωνα με έγγραφα της εποχής, υπήρξε βοηθός στο εργαστήριο του Τζιαμπολόνια στη Φλωρεντία, ενώ την περίοδο από το 1586 έως το 1588 εργάστηκε μαζί με τον Πομπέο Λεόνι στο Μιλάνο. Στη συνέχεια πρόσφερε τις υπηρεσίες του ως γλύπτης στην αυλή του δούκα της Σαβοΐας Κάρολου Εμμανουήλ Α' και περίπου το 1593 εγκαταστάθηκε στην Πράγα, όπου εργάστηκε στην αυλή του προστάτη των τεχνών, αυτοκράτορα Ροδόλφου Β'. Παρέμεινε στην Πράγα μέχρι το θάνατό του, το 1626. 
Στα σημαντικότερα έργα του ντε Βρις περιλαμβάνεται το "Συντριβάνι του Ηρακλή" (1596-1602) στο Άουγκσμπουργκ και τα γλυπτά "Ψυχή με το κουτί της Πανδώρας" (1593), "Ερμής και Ψυχή" (π. 1593, Μουσείο Λούβρου) και "Ο Χριστός στον στύλο", 1613, Βιέννη, Μουσείο Ιστορίας της Τέχνης 

</doc>
<doc id="40718" url="https://el.wikipedia.org/wiki?curid=40718" title="Μαγκούστα">
Μαγκούστα

Οι μαγκούστες ή Ερπηστίδες ("Herpestidae") είναι οικογένεια μικρών θηλαστικών σαρκοφάγων ζώων της υποτάξης των Αιλουρόμορφων. Υπάρχουν τριάντα οκτώ είδη μαγκούστας.
Πού και πώς ζουν.
Μαγκούστες υπάρχουν στην Ασία, Αφρική, Καραϊβική και Νότια Ευρώπη. Ζουν 12 περίπου χρόνια ανά ζεύγη, και κυνηγούν κατά ομάδες. Έχουν οξύτατη όσφρηση και ακοή, καθώς και την ικανότητα να κάνουν άλματα και να σκαρφαλώνουν σε δέντρα. Μπορούν να εξημερωθούν.
Μερικά είδη μπορούν, χάρη στην πονηριά και την ταχύτητά τους, να νικήσουν και να σκοτώσουν γρήγορα φίδια όπως οι κόμπρες.
Εμφάνιση.
Η μαγκούστα έχει μήκος 50-60 εκατοστά χωρίς όμως την ουρά της, η οποία είναι μακριά και φουντωτή και μπορεί να ξεπεράσει τα 50 εκατοστά. Το σώμα της είναι λεπτό και καλύπτεται από μακρύ τρίχωμα που μπορεί να είναι από γκρίζο ως καστανοκόκκινο, και συχνά παρουσιάζει καφετιές κηλίδες. Σε μερικά είδη το τρίχωμα σηκώνεται όταν τσακώνονται κι έτσι το ζώο φαίνεται πιο μεγάλο. Τα πόδια της είναι κοντά, με πέντε δάχτυλα που διαθέτουν κυρτά νύχια και είναι έτσι κατάλληλα για σκάψιμο. Γύρω από τα μεγάλα μάτια της υπάρχει λεπτή λωρίδα άτριχου δέρματος.
Διατροφή.
Η μαγκούστα τρέφεται κυρίως με έντομα, σκουλήκια, σαύρες, φίδια και άλλα μικρά ζώα, αλλά και με πτώματα ζώων, φρούτα και αυγά. Για να φάει αυγά τα πετάει με τα πίσω πόδια της σε βράχους, ώστε να σπάσουν.
Η μαγκούστα στην Ιστορία.
Η αιγυπτιακή μαγκούστα εθεωρείτο ζώο ιερό. Συχνά ζούσε μέσα σε ναούς και αγωνιζόταν σε αρένες με φίδια.
Η ινδική μαγκούστα έχει χρησιμοποιηθεί για βιολογικό έλεγχο. Στις αρχές του 1870 την έφεραν στα νησιά της Καραϊβικής και το 1883 στη Χαβάη, με σκοπό να περιορίσει τους αρουραίους. Τελικά ο αριθμός των αρουραίων δεν μειώθηκε πολύ, αλλά οι μαγκούστες προκάλεσαν διάφορες καταστροφές.
Η μαγκούστα χρησιμοποιείται μέχρι σήμερα σε φιδομαχίες στο νησί Οκινάουα. Την τοποθετούν σε κλουβί μαζί με φίδι και βάζουν στοιχήματα για το ποιος θα νικήσει. Τα τελευταία χρόνια οι φιδομαχίες αυτές έχουν περιοριστεί λόγω αντιδράσεων των οικολογικών οργανώσεων.

</doc>
<doc id="40719" url="https://el.wikipedia.org/wiki?curid=40719" title="Βεσελίν Τοπάλοφ">
Βεσελίν Τοπάλοφ

Ο Βεσελίν Τοπάλοφ ("Веселин Александров Топалов", Ρούσε, Βουλγαρία, 15 Μαρτίου 1975) είναι Βούλγαρος γκρανμαίτρ στο σκάκι και πρώην Παγκόσμιος Πρωταθλητής Σκακιού της FIDE κερδίζοντας το Παγκόσμιο Σκακιστικό Πρωτάθλημα της FIDE το 2005. Στη λίστα ΕΛΟ της FIDE τον Ιανουάριο του 2007, ο Τοπάλοφ ήταν το νούμερο ένα στον κόσμο με 2783 βαθμούς.
Σκακιστική καριέρα.
Τις πρώτες γνώσεις στο σκάκι τις απέκτησε από τον πατέρα του όταν ήταν οκτώ ετών. Το 1989 κέρδισε το Παγκόσμιο Πρωτάθλημα Σκακιού κάτω των 14 ετών στην Αγουαδίγια του Πουέρτο Ρίκο, και το 1990 κέρδισε το ασημένιο μετάλλιο στο Παγκόσμιο κάτω των 16 ετών στην Σιγκαπούρη. Έγινε διεθνής γκρανμαίτρ το 1992. Προπονητής και μάνατζέρ του είναι ο διεθνής μαιτρ Σίλβιο Νταναΐλοβ.
Ο Τοπάλοφ διεκδίκησε ανεπιτυχώς τον τίτλο του αδιαφιλονίκητου Παγκόσμιου Πρωταθλητή σε μία αναμέτρηση με τον "Κλασικό" Παγκόσμιο Πρωταθλητή Βλαντίμιρ Κράμνικ με σκοπό την επανένωσης των τίτλων τον Οκτώβριο του 2006, η οποία έλαβε χώρα στην Ελίστα, πρωτεύουσα της ρωσικής Καλμίκιας. Σε ματς 12 παρτίδων, οι παίκτες αναδείχθηκαν ισόπαλοι 6-6 και ακολούθησαν 4 παρτίδες "τάι-μπρείκ" γρήγορου (ράπιντ) σκακιού, στις οποίες επικράτησε ο Κράμνικ με σκορ 2,5-1,5 και αναδείχθηκε ως ο Επίσημος (Αδιαφιλονίκητος) Παγκόσμιος Πρωταθλητής Σκακιού.
Το Μάιο του 2010 στη Σόφια διεκδίκησε για δεύτερη φορά τον τίτλο, αλλά ηττήθηκε και πάλι στον τελικό του παγκοσμίου πρωταθλήματος από τον Ινδό Βισβανάθαν Άναντ με σκορ 6½–5½.
Αξιοσημείωτες παρτίδες.
Κατά τη διάρκεια του τουρνουά Κόρους το 2008, ο Τοπάλοφ εξαπολύει μια καλά μελετημένη θυσία ίππου εναντίον του Κράμνικ στην 12η κίνηση μιας άκρως θεωρητικής γραμμής και έκτοτε η ρωσική βαριάντα έμεινε σταθερά ]στο προσκήνιο.
1. δ4 δ5 2. γ4 γ6 3. Ιζ3 Ιζ6 4. Ιγ3 ε6 5. Αη5 θ6 6. Αθ4 δ:γ4 7. ε4 η5 8. Αη3 β5 9. Αε2 Αβ7 10. 0-0 Ιβδ7 11. Ιε5 Αη7 12. Ι:ζ7
12... Ρ:ζ7 13. ε5 Ιδ5 14. Ιε4 Ρε7 15. Ιδ6 Ββ6 16. Αη4 Παζ8 17. Βγ2 Β:δ4 18. Βη6 Β:η4 19. Β:η7+ Ρδ8 20. Ι:β7+ Ργ8 21. α4 β4 22. Παγ1 γ3 23. β:γ3 β3 24. γ4 Πζη8 25. Ιδ6+ Ργ7 26. Βζ7 Πζ8 27. γ:δ5 Π:ζ7 28. Π:γ6+ Ρβ8 29. Ι:ζ7 Πε8 30. Ιδ6 Πθ8 31. Πγ4 Βε2 32. δ:ε6 Ιβ6 33. Πβ4 Ρα8 34. ε7 Ιδ5 35. Π:β3 Ι:ε7 36. Πζβ1 Ιδ5 37. θ3 θ5 38. Ιζ7 Πγ8 39. ε6 α6 40. Ι:η5 θ4 41. Αδ6 Πη8 42. Π3β2 Βδ3 43. ε7 Ιζ6 44. Αε5 Ιδ7 45. Ιε6 1–0

</doc>
<doc id="40721" url="https://el.wikipedia.org/wiki?curid=40721" title="Άλι Λάρτερ">
Άλι Λάρτερ

Η Άλισον Ελίζαμπεθ "Άλι" Λάρτερ ("Alison Elizabeth "Ali" Larter", 28 Φεβρουαρίου 1976) είναι Αμερικανίδα ηθοποιός και πρώην μοντέλο. Γεννήθηκε και μεγάλωσε στο Τσέρι Χιλ του Νιού Τζέρσεϊ.
Σταδιοδρομία.
Η Άλι ξεκίνησε την καριέρα της στο μόντελινγκ με το γνωστό πρακτορείο μοντέλων Ford σε ηλικία 13 ετών. Στα 17 της, εγκαταστάθηκε προσωρινά στην Ιαπωνία. Ένα χρόνο αργότερα, το 1995, ακολούθησε τον τότε φίλο της στο Λος Άντζελες. Σύντομα άρχισε μαθήματα υποκριτικής ακολουθώντας τη συμβουλή ενός φίλου.
Ο πρώτος της επαγγελματικός ρόλος ήρθε το 1997, στην τηλεοπτική σειρά "Chicago Sons". Αργότερα ακολούθησαν εμφανίσεις σε διάφορες άλλες τηλεοπτικές παραγωγές μεταξύ των οποίων τα "Dawson's Creek", "Chicago Hope" και "Just Shoot Me".
Η πρώτη της κινηματογραφική εμφάνιση έγινε το 1999 με τις ταινίες "Varsity Blues" και "House on Haunted Hill" (ελλ. τίτλος "Το Σπίτι στο στοιχειωμένο Λόφο"). Τα επόμενα χρόνια συμμετείχε σε μια σειρά ταινιών απευθυνόμενων κυρίως σε νεανικό κοινό, μεταξύ των οποίων οι εμπορικές επιτυχίες "Legally Blonde" (ελλ. τίτλος "Η Εκδίκηση της Ξανθιάς") και "Final Destination" (ελλ. τίτλος "Βλέπω το Θάνατο σου"). Το 2001, η Άλι εμφανίστηκε στο θεατρικό έργο "The Vagina Monologues" (ελλ. τίτλος "Μονόλογοι Αιδοίων") στη Νέα Υόρκη.
Το 2002, κατετάχθει 40η στη λίστα του περιοδικού "Stuff" με τις "102 Πιο Σέξι Γυναίκες στον Κόσμο".
Το φθινόπωρο του 2006 θα υποδύθηκε τη Niki Sanders στην τηλεοπτική σειρά του NBC "Heroes", ενώ πρωταγωνίστησε και στην ταινία "Resident Evil: Extinction ("Σεπτέμβριος 2007).ψ
Προσωπική Ζωή.
Η Άλι είναι για πολλά χρόνια φίλη (και για κάποιο διάστημα και συγκάτοικος) με την επίσης ηθοποιό Έιμι Σμαρτ, με την οποία συμπρωταγωνίστησε στην ταινία "Varsity Blues". Κατοικούσε για κάποια χρόνια στο Μαϊάμι της Φλόριντα. Από την άνοιξη του 2002 μετακόμησε και παραμένει στη Νέα Υόρκη.

</doc>
<doc id="40723" url="https://el.wikipedia.org/wiki?curid=40723" title="ΕΛΟ">
ΕΛΟ



</doc>
<doc id="40725" url="https://el.wikipedia.org/wiki?curid=40725" title="Κινητική θεωρία">
Κινητική θεωρία

Η κινητική θεωρία είναι η θεωρία εκείνη που εξηγεί τη θερμοδυναμική συμπεριφορά των ατόμων της ύλης και ειδικότερα εκείνης των αερίων, αντιμετωπίζοντάς τα ως σύνολα μεγάλου πλήθους σωματιδίων, τα οποία υπακούν στους νόμους της κλασικής μηχανικής του Νεύτωνα.
Γενικά.
Σύμφωνα με την κινητική θεωρία, η θερμική ενέργεια ενός συστήματος είναι το άθροισμα της κινητικής ενέργειας των σωματιδίων που το αποτελούν. Συνεπώς η θερμοκρασία ενός σώματος εκφράζει το μέτρο της μέσης κινητικής ενέργειας των σωματιδίων που το απαρτίζουν. Όταν ένα σύστημα προσλαμβάνει θερμότητα, ουσιαστικά προσλαμβάνει ενέργεια και τα σωματίδιά του κινούνται ταχύτερα, οπότε η θερμοκρασία του ανεβαίνει.
Η μεγάλη αξία της κινητικής θεωρίας έγκειται στο γεγονός πως κατάφερε να ερμηνεύσεις τους Νόμους των αερίων, οι οποίοι είχαν διατυπωθεί από πειραματικά δεδομένα έναν και πλέον αιώνα νωρίτερα. Αρχικά έδωσε απαντήσεις για το μοντέλο που αποκαλούμε "ιδανικό αέριο" και συνεχίζει με πιο περίπλοκα μοντέλα της ύλης, εκμεταλλευόμενη την ισχύ που διαθέτουμε με τα σημερινά υπολογιστικά συστήματα.
Η Συνάρτηση Πυκνότητας Πιθανότητας.
Η γενική συνάρτηση της πυκνότητας πιθανότητας σε ένα σύστημα θερμοκρασίας Τ εκφράζει το πλήθος formula_1 σωματίδια να έχουν ταχύτητες στο διάστημα formula_2 ως:
formula_3
όπου η αντίστοιχη συνάρτηση πιθανότητας είναι:
formula_4
Ο σημερινός της ορισμός προϋποθέτει ικανό στατιστικό υπόβαθρο αλλά μια απλούστερη και πιο κατανοητή παρουσίαση μπορεί να βρει κανείς σε πρωτότυπες εργασίες του Maxwell, οι οποίες διατυπώθηκαν για πρώτη φορά το 1859, χρησιμοποιώντας απλή άλγεβρα και στοιχειώδη γεωμετρικά επιχειρήματα.

</doc>
<doc id="40726" url="https://el.wikipedia.org/wiki?curid=40726" title="Paramount Classics">
Paramount Classics



</doc>
<doc id="40727" url="https://el.wikipedia.org/wiki?curid=40727" title="Νόμοι των αερίων">
Νόμοι των αερίων

Στη Φυσική ως νόμοι των αερίων χαρακτηρίζονται όλοι εκείνοι οι φυσικοί νόμοι που έχουν διατυπωθεί και που αφορούν στη συμπεριφορά των αερίων στη φύση.
Οι νόμοι αυτοί περιγράφουν τη συμπεριφορά των αερίων λαμβάνοντας υπ' όψη τρεις βασικές παραμέτρους: τη θερμοκρασία, τον όγκο και την πίεση ενός ιδανικού αερίου.
Πρόκειται για τους νόμους των Μπόιλ, Γκαι-Λυσάκ και του Σαρλ. Και οι τρεις αυτοί νόμοι αποτελούν ειδικές περιπτώσεις της καταστατικής εξίσωσης των αερίων.
Ως "ιδανικά αέρια" ή "τέλεια αέρια" χαρακτηρίζονται τα αέρια που ακολουθούν επ' ακριβώς τους νόμους των αερίων. Τέτοια όμως αέρια είναι μόνο υποθετικά, αφού τα αέρια στη φύση αποκλίνουν λιγότερο ή περισσότερο από τα χαρακτηριστικά των ιδανικών αερίων, κι έτσι χαρακτηρίζονται πραγματικά αέρια. Η συμπεριφορά τους περιγράφεται από την καταστατική εξίσωση των πραγματικών αερίων ή εξίσωση της κατάστασης αερίου, που αποτελεί επέκταση αυτής των ιδανικών με τη χρήση προσεγγιστικών μεθόδων.
Οι νόμοι των αερίων ερμηνεύονται από την κινητική θεωρία. Αν θερμανθεί ένα αέριο, τα μόριά του θα κινηθούν ταχύτερα. Έτσι αν αυτό βρίσκεται σ΄ ένα δοχείο, οι συγκρούσεις των μορίων στα τοιχώματα του δοχείου θα γίνουν πιο συχνές με επακόλουθο την αύξηση της πίεσης, του όγκου ή και των δύο μαζί. Αν μειωθεί ο όγκος του δοχείου (περιοριστεί έτσι ο χώρος) οι κρούσεις των μορίων με τα τοιχώματα θα γίνουν συχνότερες και επομένως θα μεγαλώσει η πίεση.

</doc>
<doc id="40728" url="https://el.wikipedia.org/wiki?curid=40728" title="Αλκατράζ">
Αλκατράζ

Το Αλκατράζ είναι μια μικρή νησίδα και η επιτόπου ομώνυμη φυλακή στη είσοδο του Κόλπου του Σαν Φρανσίσκο στις ΗΠΑ. 
Η νησίδα αυτή μικρής σχετικής έκτασης, μήκους 530 μέτρων, είναι αρκετά υπερυψωμένη (περίπου 40 μ.) και στο ψηλότερο σημείο της υπήρχαν οι εγκαταστάσεις των άλλοτε ομώνυμων περίφημων ομοσπονδιακών φυλακών από τις οποίες η όποια απόδραση θεωρούταν αδύνατη. Σε μια πλευρά των κτιρίων των φυλακών βρίσκεται εγκατεστημένος ο ομώνυμος φάρος ύψους 70 μέτρων από επιφάνεια θαλάσσης.
Στις 4 Μαΐου του 1946 σημειώθηκε σοβαρότατη εξέγερση των κρατουμένων που εξελίχθηκε σε διήμερη μάχη, η οποία τελικά κατεστάλη από επέμβαση μονάδων του αμερικανικού πολεμικού ναυτικού με αποτέλεσμα 3 κρατούμενοι και 2 φύλακες να χάσουν τη ζωή τους και να τραυματιστούν περισσότερα από 15 άτομα. 
Στις 11 Ιουνίου του 1962 από τις εν λόγω φυλακές κατάφεραν να δραπετεύσουν οι Φρανκ Μόρρις, Τζον Άγκλιν και Κλάρενς Άγκλιν που θεωρείται πως ήταν και οι μοναδικοί που κατάφεραν ποτέ να αποδράσουν, στην ιστορία των φυλακών αυτών. Η ιστορία αυτής της απόδρασης έχει μεταφερθεί και στη κινηματογραφική σκηνή με τον τίτλο "Escape from Alcatraz" (Απόδραση από το Αλκατράζ).
Από τις 21 Μαρτίου του 1963 οι ομοσπονδιακές αυτές φυλακές έπαψαν να λειτουργούν, όχι όμως και ο φάρος.
Τοπογραφική ομοιότητα με τις φυλακές Αλκατράζ παρουσίαζαν και οι ελληνικές πρώην ναυτικές φυλακές της Ψυτάλλειας, έναντι της εισόδου του λιμένα Πειραιώς.
Ιστορία.
Την νήσο Αλκατράζ φέρεται πως πρώτος την ανακάλυψε ο Ισπανός Πλοίαρχος Χουάν Μανoυέλ ντε Αγιάλα ("Juan Manuel de Ayala") το 1775 και την ονόμασε "Isla de los Alcatraces" ("Η Νήσος των Πελεκάνων") από ένα πτηνό αυτού του είδους που είδε στο νησί. Το Υπουργείο Δικαιοσύνης των ΗΠΑ χρησιμοποίησε το νησί αρχικά για να κτίσει στρατιωτικές φυλακές που λειτούργησαν κατά την περίοδο 1868-1933. Από το 1934 στο νησί κρατούνταν εγκληματίες του κοινού ποινικού δικαίου. Ως φυλακές έπαψαν να λειτουργούν το 1963 (επίσημως 23 Μαΐου). Μετά από κινητοποιήσεις φυσιολατρικών οργανώσεων που ξεκίνησαν το 1969 και αργότερα κατέλαβαν τη νήσο το 1971 αποφασίστηκε τελικά από το 1972 ν΄ αποτελέσει τμήμα του Εθνικού Ψυχαγωγικού Πάρκου της περιοχής όπου και παραμένει σήμερα ως επισκέψιμος χώρος. από το 1868 ως το 1963 στα 95 χρόνια λειτουργείας οι φυλακές του βράχου να θεωρούνται ως οι μοναδικές στην Αμερική που δεν έγινε απόδραση (πολλές απόπειρες καμία όμως επιβεβαιωμένη)
οι εγκαταστάσεις έχουν γίνει πολλές φορές τόπος γυρισμάτων ταινιών όπως π.χ The Rock (Ο Βράχος) με τον Σον Κόνερι το 1996...

</doc>
<doc id="40731" url="https://el.wikipedia.org/wiki?curid=40731" title="Όλα του γάμου δύσκολα (σειρά)">
Όλα του γάμου δύσκολα (σειρά)

Το Όλα του γάμου δύσκολα (αγγλ. τίτλος Dharma &amp; Greg) ήταν μια Αμερικανική κωμική τηλεοπτική σειρά. Μεταδίδονταν μεταξύ 1997 και 2002 από το τηλεοπτικό δίκτυο ABC. Στην Ελλάδα προβλήθηκε από την τηλεόραση του ΑΝΤ1.
Το σεναριακό εύρημα της σειράς ήταν η σχέση μεταξύ δυο αταίριαστων χαρακτήρων. Η Ντάρμα (Τζένα Έλφμαν) μεγαλωμένη από χίπιδες γονείς ήταν δασκάλα γιόγκα και υπέρμαχος της Ανατολικής φιλοσοφίας. Ο Γκρεγκ (Τόμας Γκίμπσον) μεγαλωμένος σε μια πλούσια και συντηρητική οικογένεια της ανώτερης τάξης ήταν εισαγγελέας. Παντρεύτηκαν στο πρώτο τους ραντεβού. Η σειρά επικεντρώθηκε στην έγγαμη ζωή των δυο χαρακτήρων και όλα όσα συνεπάγεται μια τέτοια σχέση μεταξύ τόσο διαφορετικών ανθρώπων. Αν και συχνά χρειαζόταν συμβιβασμοί μεταξύ τους, τόσο η Ντάρμα όσο και ο Γκρεγκ ήταν σαφώς πιο μετριοπαθείς από τους ακραίους (συχνά στα όρια της καρικατούρας) χαρακτήρες των γονιών τους. Τα περισσότερα επεισόδια διαδραματίζονταν στο Σαν Φρανσίσκο, την πόλη που κατοικούσαν οι ήρωες της σειράς.
Η σειρά τέλειωσε το 2002, μετά από 5 κύκλους, λόγω χαμηλής τηλεθέασης της τελευταίας σαιζόν και αλλαγής του κοινού στο οποίο απευθυνόταν.
Βασικοί Χαρακτήρες.
Ντάρμα.
Η Ντάρμα "Φρίντομ" Φίνκλεστιν Μοντγκόμερυ είναι ένα "παιδί των λουλουδιών" και σύζυγος του Γκρεγκ. Είναι πολύ ζωηρή, χαρούμενη και αυθόρμητη αλλά και πολύ πιο συμπονετική και καλή απ' ότι οι περισσότεροι άνθρωποι. Ενθαρρύνει τον Γκρεγκ να βρει την ευτυχία παρά να ανησυχεί για πρακτικά θέματα όπως η δουλειά και τα χρήματα. Μην έχοντας φοιτήσει σε κάποιο συμβατικό σχολείο (έχει διδαχθεί κατ' οίκον από τους γονείς της, Άμπυ και Λάρυ) έχει περιορισμένη αντίληψη και κατανόηση της Δυτικής κουλτούρας και είναι αρκετά ευκολόπιστη ακόμα και με τους ξένους. Το όνομα της προέρχεται από μια θεμελιώδη αρχή της Ινδικής φιλοσοφίας, το Ντάρμα ή αλλιώς "Νόμος της Φύσης".
Σύμφωνα με σημείωση του δημιουργού της σειράς, Chuck Lorre, αυτός και η Dottie Dartland αρχικά συνέλαβαν τη σειρά "σαν την ιστορία μιας γυναίκας, της οποίας η προσωπικότητα δεν είναι ένα νευρωτικό παράγωγο της κοινωνικής και οικογενειακής καταπίεσης, αλλά αποτέλεσμα ελεύθερης βούλησης και συμπόνιας". Όταν βέβαια σχεδόν απατάει τον Γκρεγκ, η σειρά παίρνει μια πολύ πιο δραματική τροπή.
Γκρεγκ.
Ο δικηγόρος Γκρέγκορυ "Γκρεγκ" Κλίφορντ Μοντγκόμερυ είναι ο σύζυγος της Ντάρμα. Είναι ένας έντιμος, ευυπόληπτος, ευθυτενής και καθωσπρέπει άντρας, εντούτοις πολλές φορές φαίνεται εξαιρετικά ανοιχτόμυαλος. Η ζωή του υπήρξε πολύ βαρετή και ήρεμη πριν γνωρίσει και παντρευτεί τη Ντάρμα από το πρώτο τους κιόλας ραντεβού. Από τότε έγινε το αντίβαρο στον εκκεντρικό χαρακτήρα της γυναίκας του. Παρόλο που η σχέση τους υπήρξε περιπετειώδης, δεν έδειξε ποτέ να μετανιώνει για το γάμο τους. 

</doc>
<doc id="40732" url="https://el.wikipedia.org/wiki?curid=40732" title="Μαστός">
Μαστός

Ο μαστός (ή αλλιώς στήθος ή βυζί στην καθομιλουμένη) αποτελεί ημισφαιρική λιπώδη πτυχή του δέρματος στο πρόσθιο θωρακικό τοίχωμα, ο οποίος περιέχει τον μαστικό ή μαζικό αδένα και είναι ιδιαίτερα ανεπτυγμένος στις γυναίκες μετά την εφηβεία (Η περιγραφή που ακολουθεί αφορά το γυναικείο πλήρως ανεπτυγμένο μαστό).
Ανατομία.
Η εξωτερική μορφολογία του μαστού περιλαμβάνει τη θηλή, τη θηλαία άλω και τα αλωαία οζίδια.
Η θηλή αποτελεί έπαρμα του δέρματος του μαστού που βρίσκεται λίγο πιο κάτω και έξω από το μέσο του μαστού. Στην κορυφή της υπάρχουν 15-20 στόμια όπου καταλήγουν οι γαλακτοφόροι πόροι. Το ύψος της θηλής είναι περίπου 1-1,5 εκατοστά και αυξάνει κατά τη γαλουχία (θηλασμός). Το καστανέρυθρο χρώμα της θηλής οφείλεται στην άφθονη παρουσία μελανίνης.
Η θηλαία άλως αποτελεί υποστρόγγυλη και ελαφρά επηρμένη περιοχή γύρω από τη θηλή με διάμετρο 1,5–6 εκατοστά. Στην επιφάνεια της θηλαίας άλω υπάρχουν μικρά επάρματα, τα "θηλαία οζίδια" τα οποία έχουν ως υπόθεμα τους αλωαίους αδένες. Οι "αλωαίοι αδένες" είναι κυρίως οσμηγόνοι, αλλά και σμηγματογόνοι και υποτυπώδεις γαλακτικοί αδένες.
Εσωτερικά ο μαστός αποτελείται από τον μαστικό ή μαζικό αδένα και το περιμαστικό λίπος. Το "περιμαστικό λίπος" είναι συνέχεια του υποδόριου λίπους το οποίο όμως είναι αφθονότερο στην πρόσθια περιοχή του μαστού, ανάμεσα στο δέρμα και τον μαστικό αδένα.
Ο μαστικός αδένας σε μία γυναίκα μη κυοφορούσα βρίσκεται πίσω από τη θηλαία άλω και μόλις που υπερβαίνει τα όριά της. Ο μαστικός αδένας αποτελείται από τους λοβούς όπου παράγεται το γάλα και τους "γαλακτοφόρους πόρους" που μεταφέρουν το γάλα στους γαλακτοφόρους κόλπους. Οι "γαλακτοφόροι κόλποι" είναι ανευρύσματα των πόρων τα οποία λειτουργούν ως αποθήκη του γάλακτος, το οποίο και απελευθερώνουν μετά από πίεση της θηλής από το βρέφος.
Αλλαγές κατά την κύηση και γαλουχία.
Ο μαστικός αδένας είναι ορμονοεξαρτώμενο όργανο, δηλαδή η μορφολογία του αλλάζει ανάλογα με τις ορμονικές μεταβολές που παρατηρούνται κατά την ήβη, τις φάσεις του καταμήνιου κύκλου (περίοδος), την κύηση και τη γαλουχία.
Έτσι, κατά το δεύτερο μήνα της κύησης το μέγεθος του μαστού, της θηλής και της θηλαίας άλω αυξάνει. Ο μαστικός αδένας υπερπλάσσεται και οι γαλακτοφόροι πόροι επιμηκύνονται. Τις 2-3 πρώτες ημέρες μετά τον τοκετό παράγεται από τον αδένα το πύαρ ή αλλιώς πρωτόγαλα. Μετά την τρίτη μέρα αρχίζει η παραγωγή του γάλακτος, η οποία ρυθμίζεται από την ορμόνη "προλακτίνη". Μετά το τέλος της γαλουχίας ο μαστός υποστρέφει και επανέρχεται στο φυσιολογικό μέγεθός του.
Κατά τη μετακλιμακτηριακή ηλικία ο γυναικείος μαστός ατροφεί.
Κοινωνία και κουλτούρα.
Εικόνα σώματος.
Πολλές γυναίκες θεωρούν τους μαστούς τους σημαντικούς για τη σεξουαλική τους ελκυστικότητα, ως σύμβολο της θηλυκότητας το οποίο είναι σημαντικό για την αυτοεικόνα τους. 
Ρουχισμός.
Επειδή οι μαστοί είναι κυρίως λιπώδης ιστός, το σχήμα τους είναι ικανό – εντός ορίων – να μορφοποιείται από τα ρούχα, όπως τα ενδύματα θεμελίωσης. Οι στηθόδεσμοι φοριούνται περίπου από το 90% των Δυτικών γυναικών, συνήθως για υποστήριξη. Η κοινωνική νόρμα στις περισσότερες δυτικές κουλτούρες είναι να καλύπτονται οι μαστοί σε δημόσιο χώρο, αν και ο βαθμός της κάλυψης ποικίλλει ανάλογα με τις κοινωνικές συνθήκες. 
Πολλές κουλτούρες, συμπεριλαμβανομένου τις δυτικές κουλτούρες στην βόρεια Αμερική, συσχετίζουν τους μαστούς με τη σεξουαλικότητα και τείνουν να θεωρούν τα γυμνά στήθη ως κάτι το άσεμνο και αναιδές. Σε κάποιες κουλτούρες, όπως αυτή της Χίμπα στη βόρεια Ναμίμπια, οι γυμνόστηθες γυναίκες είναι κάτι το φυσιολογικό. Σε ορισμένες αφρικανικές κουλτούρες για παράδειγμα, ο μηρός είναι έντονα σεξουαλικοποιημένος και δεν εκτίθεται ποτέ δημόσια, αλλά η έκθεση των μαστών δεν αποτελεί ταμπού. Σε ελάχιστες δυτικές κουλτούρες και περιοχές, η θηλυκη γυμνοστηθία είναι αποδεχτή σε παραλίες, αν και μπορεί να μην είναι αποδεχτή σε αστικά κέντρα. 
Σεξουαλικός συμβολισμός.
Σε κάποιες κουλτούρες, οι μαστοί παίζουν ρόλο στην ανθρώπινη σεξουαλική δραστηριότητα. Στη δυτική κουλτούρα, τα στήθη έχουν μία "... αγιοποιημένη σεξουαλική υπόληψη, πιο φετιχοποιημένη από τα ίδια τα γεννητικά όργανα". 
Πολλοί άνθρωποι θεωρούν τα γυμνά στήθη αισθητικά ευχάριστα ή ερωτικά και μπορούν να προκαλέσουν οξυμένη σεξουαλική επιθυμία σε άνδρες και γυναίκες διαφόρων κουλτουρών. 
Κάποιες γυναίκες έχουν αναφερθεί στην επίτευξη οργασμού από τον ερεθισμό των θηλών, αλλά αυτό είναι σπάνιο. 

</doc>
<doc id="40740" url="https://el.wikipedia.org/wiki?curid=40740" title="Λιμάνι">
Λιμάνι



</doc>
<doc id="40741" url="https://el.wikipedia.org/wiki?curid=40741" title="Ε της Μεγάλης Άρκτου">
Ε της Μεγάλης Άρκτου



</doc>
<doc id="40744" url="https://el.wikipedia.org/wiki?curid=40744" title="Εντροπία πληροφοριών">
Εντροπία πληροφοριών

Η εντροπία στη θεωρία πληροφορίας είναι ένα «μέτρο αβεβαιότητας» που διακατέχει ένα σύστημα.
Ο όρος "εντροπία" χρησιμοποιήθηκε αρχικά στη θερμοδυναμική (βλ. εντροπία).
Στη θεωρία πληροφορίας εισήχθη από τον Κλωντ Σάνον το 1948 και γι' αυτό ονομάζεται και "εντροπία του Σάννον". Η χρήση του ίδιου όρου με τη θερμοδυναμική εντροπία, παρότι μπορεί να προκαλέσει σύγχυση, υιοθετήθηκε από τον Σάνον μετά και από παρότρυνση ενός άλλου σπουδαίου μαθηματικού, του Τζον φον Νόιμαν, ο οποίος φέρεται ότι είχε πει στον Σάνον:
Η εντροπία της θερμοδυναμικής μπορεί να αντιστοιχιστεί με την εντροπία στη θεωρία πληροφορίας.
Ορισμός.
Έστω ένα πείραμα τύχης με n πιθανά αποτελέσματα. Θεωρούμε την τυχαία μεταβλητή "X" και τα απλά ενδεχόμενα "x"1..."x"n που πραγματοποιούνται με πιθανότητες "p"1..."p"n formula_1 αντίστοιχα. 
Η εντροπία ορίζεται ως:
με την σύμβαση formula_3.
Παραδείγματα.
Δοκιμή Bernoulli.
Έστω μία δοκιμή Bernoulli με πιθανότητα επιτυχίας "p". Συγκεκριμένα μπορούμε να θεωρήσουμε ένα δοχείο με "Ν" μπάλες, "Νp" από τις οποίες είναι λευκές και "Ν(1-p)" μαύρες από το οποίο επιλέγουμε τυχαία μία μπάλα. Αν όλες οι μπάλες είναι λευκές ή όλες είναι μαύρες ("p=1" ή "p=0" αντίστοιχα), τότε ξέρουμε με σιγουριά το αποτέλεσμα του πειράματος και η εντροπία είναι 0. Τη μέγιστη αβεβαιότητα για το αποτέλεσμα την έχουμε όταν οι μισές μπάλες είναι λευκές και οι μισές μαύρες, "p=0,5".
Ισοπίθανα γεγονότα.
'Εστω η τυχαία μεταβλητή "Χ" μπορεί να πάρει "n" τιμές που είναι ισοπίθανες μεταξύ τους, "p=1/n". Η εντροπία τότε είναι:
Έτσι σε μια πηγή πληροφορίας χωρίς μνήμη(η εμφάνιση ενός συμβόλου δεν εξαρτάται από την εμφάνιση κάποιου άλλου συμβόλου) και στην οποία όλα της τα σύμβολα είναι ισοπίθανα τότε έχουμε μέγιστη τιμή εντροπίας Hmax .
Παρατηρούμε ότι η εντροπία αυξάνει με τον αριθμό των καταστάσεων.

</doc>
<doc id="40750" url="https://el.wikipedia.org/wiki?curid=40750" title="Ροβανιέμι">
Ροβανιέμι

Το Ρόβανιεμι (φινλανδικά: "Rovaniemi" ), γνωστό ως Ροβανιέμι, είναι πόλη της Φινλανδίας και πρωτεύουσα της περιφέρειας της Λαπωνίας. Έχει 60.592 κατοίκους (2011), και στο Ρόβανιεμι βρίσκεται η έδρα του πανεπιστημίου της Λαπωνίας, στο οποίο φοιτούν περίπου 10.000 φοιτητές. Βρίσκεται κοντά στον Αρκτικό Κύκλο.
Αδελφοποιημένες πόλεις.
Το Ρόβανιεμι έχει αδερφοποιηθεί με τις παρακάτω πόλεις:

</doc>
<doc id="40755" url="https://el.wikipedia.org/wiki?curid=40755" title="Dhrama &amp; Greg">
Dhrama &amp; Greg



</doc>
<doc id="40756" url="https://el.wikipedia.org/wiki?curid=40756" title="Dharma &amp; Greg">
Dharma &amp; Greg



</doc>
<doc id="40758" url="https://el.wikipedia.org/wiki?curid=40758" title=".lt">
.lt

.lt είναι ο κωδικός top-level domain της Λιθουανίας στο διαδίκτυο.

</doc>
<doc id="40765" url="https://el.wikipedia.org/wiki?curid=40765" title="Δίκτυα ευρείας περιοχής">
Δίκτυα ευρείας περιοχής



</doc>
<doc id="40766" url="https://el.wikipedia.org/wiki?curid=40766" title="Wide area network">
Wide area network



</doc>
<doc id="40767" url="https://el.wikipedia.org/wiki?curid=40767" title="Υπολογιστής">
Υπολογιστής



</doc>
<doc id="40769" url="https://el.wikipedia.org/wiki?curid=40769" title="Η/Υ">
Η/Υ



</doc>
<doc id="40770" url="https://el.wikipedia.org/wiki?curid=40770" title=".gr">
.gr

.gr είναι ο top-level domain κωδικός χώρας για την Ελλάδα στο διαδίκτυο. Εισήχθη στις 19 Φεβρουαρίου 1989 και ο ανάδοχος είναι το ΙΤΕ.
Ιδιότητες.
Συνολικά, ένας τομέας .gr μπορεί να έχει μήκος μεταξύ τριών και 60 χαρακτήρων και να περιέχει μόνο αλφαριθμητικούς χαρακτήρες. Η χρήση διεθνισμένων ονομάτων τομέα, όπως είναι οι χαρακτήρες από το ελληνικό αλφάβητο, είναι καταρχήν δυνατή, αλλά δεν υποστηρίζεται ακόμη από όλους τους καταχωρητές. Εισήχθη στις 4 Ιουλίου 2005, πολύ νωρίτερα από πολλά άλλα ccTLD. Η σύνδεση ενός τομέα .gr διαρκεί συνήθως μεταξύ δύο και έξι ημερών.
Μέχρι τον Αύγουστο του 2004, η αναθέτουσα αρχή χορήγησε μόνο περιοχών .gr σε άτομα ή εταιρείες από την Ελλάδα και έχει χορηγήσει σε κάθε ιδιώτη μόνο δύο ή περισσότερες από δέκα διευθύνσεις. Εν τω μεταξύ, οι περιορισμοί αυτοί έχουν εξαλειφθεί χωρίς αντικατάσταση, διότι η .gr δεν είναι απαραίτητη για την Ελλάδα. Η διοικητική επαφή (Admin-C) μπορεί επίσης να είναι κάτοικος σε οποιαδήποτε χώρα. Η αναθέτουσα αρχή είναι γνωστή για τις γραφειοκρατικές δομές της. Επομένως, η σειρά τομέων είναι πράγματι δυνατή από τον Οκτώβριο του 2010 χωρίς γραπτή αίτηση με ηλεκτρονικά μέσα, η επεξεργασία εξακολουθεί να γίνεται σε χαρτί.
Οι εγγραφές είναι δυνατές τόσο στο δεύτερο όσο και στο τρίτο επίπεδο. Υπάρχουν αρκετοί τομείς δευτέρου επιπέδου, για παράδειγμα com.gr για εμπορικούς οργανισμούς, edu.gr για εκπαιδευτικά ιδρύματα, net.gr για παροχείς υπηρεσιών διαδικτύου ή gov.gr για την κυβέρνηση της Ελλάδας.
Εναλλακτικά top domains.
.el και .ελ.
Η Ελλάδα υπέβαλε αίτηση για διεθνοποιημένο κωδικό .ελ. Αυτό απορρίφθηκε από τον ICANN τον Απρίλιο του 2011 επειδή ήταν πολύ παρόμοιο οπτικά με το .EA. Ο ICANN εξέφρασε ανησυχίες ότι οι χρήστες του Διαδικτύου που δεν είναι εξοικειωμένοι με το ελληνικό αλφάβητο θα μπορούσαν να εξαπατηθούν για να επισκεφθούν μια Web τοποθεσία που μεταμφιέζεται ως ιστότοπος στο TLD στο .ea. Επομένως, δεν επιτρέπονται δύο γράμματα κώδικες οπτικά παρόμοια με τα λατινικά γράμματα, επιτρέπονται όμως κωδικοί τριών γραμμάτων, όπως το .укр για την Ουκρανία. Από το 2012, ο τομέας ανωτάτου επιπέδου .ea δεν έχει κατανεμηθεί, αλλά το EA είναι ένα εξαιρετικά προστατευμένο στοιχείο κωδικού ISO 3166-1 alpha-2 (Θέουτα και Μελίγια).
Το 2014, το ICANN αποφάσισε να επιτρέψει στην Ελλάδα να έχει τον τομέα .el. Τον Οκτώβριο του 2015 το δικαίωμα σε αυτόν τον κορυφαίο τομέα παραδόθηκε στην Ελλάδα. Με νεότερη προσαρμογή του Κανονισμού Διαχείρισης και Εκχώρησης Domain Names από την Εθνική Επιτροπή Τηλεπικοινωνιών και Ταχυδρομείων τον Μάρτιο του 2018 είναι πλέον δυνατή η χρήση και της κατάληξης .ελ.. Αυτό το top-level domain έγινε λειτουργικό στο Διαδίκτυο από τις 10 Ιουλίου του 2018.
Τους πρώτους τρεις μήνες, τα domains υπό το .gr είτε είναι με λατινικά ή ελληνικά γράμματα είτε μεταγραμμένα σε ελληνικά, μπορούν να αποκτηθούν για το .ελ μόνο από τον κάτοχο αυτού του .gr domain. Έπειτα από τρεις μήνες (Οκτώβριος 2018) αυτοί οι περιορισμοί παύουν να ισχύουν.
.ευ και .εε.
Υπάρχει επίσης ελληνικό σχέδιο για τη χρήση του domain .ευ για την Ευρωπαϊκή Ένωση. Το 2016 έγινε το αίτημα, αλλά απορρίφθηκε επειδή είναι πολύ οπτικά παρόμοιο με το .eu, το domain της Ευρωπαϊκής Ένωσης. Το ίδιο ισχύει και για το domain .εε, καθώς είναι πολύ οπτικά παρόμοιο με το .ee, το top-level domain της Εσθονίας.
Το 2019 έγιναν βήματα για την έγκριση του .ευ ως domain. Η πρόταση ήταν να υπάρχει ένας ενιαίος διαχειριστής μητρώου για τα .eu, .eю και .ευ, συγκεκριμένα ο EURid, ο οποίος θα επιβεβαίωνε ότι τα second-level domains δεν είναι οπτικά παρόμοια και μακροπρόθεσμα να αναθέσει όλα τα Κυριλλικά domains του .eu στο .eю και όλα τα Ελληνικά domains στο .ευ. Το .ευ domain βγήκε επίσημα στην κυκλοφορία στις 14 Νοεμβρίου του 2019.

</doc>
<doc id="40771" url="https://el.wikipedia.org/wiki?curid=40771" title=".cy">
.cy

.cy είναι ο top-level domain κωδικός για την Κύπρο στο διαδίκτυο.

</doc>
<doc id="40772" url="https://el.wikipedia.org/wiki?curid=40772" title=".tr">
.tr

.tr είναι ο top-level domain κωδικός για την Τουρκία στο διαδίκτυο. Η Τουρκική Δημοκρατία της Βόρειας Κύπρου λόγω μη διεθνούς αναγνώρισης της δεν έχει δικό της top-level domain και χρησιμοποιεί το 2ου επιπέδου domain .nc.tr.
Δείτε επίσης: Κατάλογος top-level domains.

</doc>
<doc id="40773" url="https://el.wikipedia.org/wiki?curid=40773" title="Σαράντα Εκκλησιές (αποσαφήνιση)">
Σαράντα Εκκλησιές (αποσαφήνιση)

Το τοπωνύμιο Σαράντα Εκκλησιές μπορεί να αναφέρεται:

</doc>
<doc id="40774" url="https://el.wikipedia.org/wiki?curid=40774" title="Kirklareli">
Kirklareli



</doc>
<doc id="40775" url="https://el.wikipedia.org/wiki?curid=40775" title="Κιρκλάρελι">
Κιρκλάρελι

Το Κιρκλάρελι, γνωστό στα ελληνικά ως Σαράντα Εκκλησιές (τουρκ. "Kırklareli", αρχικά "Kırkkilise" (Σαράντα Εκκλησιές), βουλγ. "Лозенград, Λόζενγκραντ"), είναι πόλη της Τουρκίας, πρωτεύουσα της ομώνυμης (μεγαλύτερης) επαρχίας του ομώνυμου νομού, στην Ανατολική Θράκη, επί της Ευρωπαϊκής Τουρκίας, ανατολικά της Αδριανούπολης. 
Πιθανολογείται ότι βρίσκεται στη θέση που ήταν κατά τη αρχαιότητα η ελληνική πόλη "Καρπούδαιμον", όπως αναφέρει ο Πτολεμαίος. Στο αρχείο του Σαραντακκλησιώτη δικηγόρου και πρώην βουλευτή Ροδόπης υπάρχει σημείωμα με το ακόλουθο περιεχόμενο ως προς την ονομασία της τοποθεσίας: «Καρποδαίμων- Ταρπόδιζος- Ηράκλεια- Τζόϊδος = 40 Εκκλησίαι». (Επικρατέστερον το "Καρποδαίμων").
Ο πληθυσμός της αριθμεί περίπου 53.000 κατοίκους, με σημαντικό ποσοστό τσιγγάνων, οι οποίοι υπολογίζονται μεταξύ 15.000 και 25.000.
Όνομα.
Αρχικά οι Τούρκοι ονόμασαν τη πόλη Κιρκ-Κλισέ (= Σαράντα Εκκλησίες), πιθανόν από κάποια εκκλησία που υπήρχε στη περιοχή. Πιθανολογείται όμως, πως όταν καταλήφθηκε από τους Οθωμανούς το 1372, ονομάσθηκε Κιρ-Κλισέ (=Εκκλησία εξοχική). Έτσι από τις διασωθείσες παραδόσεις από παρανόηση ή παράφραση το κιρ-κλισέ μεταβλήθηκε σε κιρκ-κλισέ με απόδοση διαφορετικής έννοιας. Κατά τον γεννηθέντα στις Σαράντα Εκκλησίες δικηγόρο και πρώην Βουλευτή Ροδόπης Σπύρο Σγουρόγλου οι πιθανότερες εκδοχές της ονομασίας είναι τέσσερις. Πρώτη εκδοχή:Η ονομασία Κίρκ Κιλίσε προέρχεται εκ του Κιρκλάρ-Τεκεσί. Σαράντα (40) δερβίσιδες διεσπάσθησαν για τη διάδοση της μουσουλμανικής πίστης, και δεν επανήλθαν, προς τιμήν τους δε η πόλη ονομάσθηκε «Κίρκ-Κίμσε» και κατά παραφθορά «Κιρκ - Κιλίσε». Δεύτερη εκδοχή: Κατά την κατάκτηση της πόλης από τους Τούρκους, υπήρχε ερειπωμένη εκκλησία (τουρκιστί Κιρίκ - Κιλίσε) και κατά παραφθορά «Κίρκ-Κιλίσε». Τρίτη εκδοχή: Υπήρχε εξοχική εκκλησία (τουρκιστί Κίρ-Κιλίσε) και ατά παραφθορά έγινε «Κίρκ-Κιλίσε». Τέταρτη εκδοχή:Υπήρχε μεγάλη εκκλησία και οι κατακτητές ονόμασαν την πόλη «Κίρκ-Κινίσε» που αραβιστί σημαίνει 40 εκκλησίαι (Κινίσε=αραβιστί εκκλησία). Το «Κίρκ» εν προκειμένω δε σημαίνει τον αριθμό 40, αλλά το μεγάλο το πολύ, όπως π.χ. «Κιρκγιαλάν» αποκαλείται ο λέγων μεγάλα ψεύδη και όχι 4 ψέμματα, «Κίρκαγάτς» σημαίνει μεγάλο δένδρο και όχι 40 δένδρα και «Κίρκ-Μπουνάρ» σημαίνει μεγάλα φρέατα και όχι 40 φρέατα. Κατά τον αρχιμανδρίτη Χριστόφουλο Μελισσηνό «Η Θράκη και αι Σαράντα Εκκλησίαι» έκδκ.1897, πιθανότερη φαίνεται να είναι η τέταρτη εκδοχή. Σύμφωνα με μαρτυρίες η εκκλησία που αναφέρεται τιμάται στους Αγίους Τεσσεράκοντα Μάρτυρες.
Ο Σαραντακκλησιώτης αρχιμανδρίτης Μελισσηνός Χριστοδούλου, που εκ προφανούς γραφικής παραδρομής γράφηκε &lt;Χριστόφουλο(ς) έγινε αρχικά επίσκοπος Παμφφίλου και στη συνέχεια Μητροπολίτης Μαρωνείας το 1914 όταν ο τότε μητροπολίτης Μαρωνείας Νικόλαος μετατέθηκε τιμητικά στην πρωτόθρονη μητρόπολη Καισαρείας. Ο μητροπολίτης Μελισσηνός λόγω της απαγορεύσεως των βουλγαρικών αρχών που κατείχαν τότα την Δυτική Θράκη, να εγκατασταθεί στην έδρα του Γκιουμουλτζίνα (Κομοτηνή) εγκαταστάθηκε στο νησί της Θάσου που τότε εκκλησιαστικά υπαγόταν στη μητρόπολη Μαρωνείας.Στην έδρα του Κομοτηνή πήγε το 1919 επί Διασυμμαχικής κατοχής της Θράκης αλλά τα σοβαρά προβλήματα υγείας που είχε τον έκαναν να διαμένει στη Θάσο. Απεβίωσε στις 2 Οκτωβρίου 1920 στην γενέτειρά του Σαράντα Εκκλησιές.
Ιστορία.
Κατά τον 17ο αιώνα το, μέχρι τότε, χωριό άρχισε ν' αναπτύσσεται με ταχύτητα από πολυάριθμους έποικους Εβραίους και Σπαχήδες στρατιωτικούς, προερχόμενους από τη Βεσσαραβία. Στη συνέχεια προστέθηκαν σ΄ αυτούς Έλληνες και Τούρκοι από τις γύρω περιοχές. Η ελληνική κοινότητα που δημιουργήθηκε έφθασε τους 10.000 διατηρώντας και ημιγυμνάσιο. Ο Άγγλος περιηγητής Robert Walsh που πέρασε από την πόλη το 1827 αναφέρει την ύπαρξη αλληλοδιδακτικής σχολής, σαν την οποία υπάρχει μόνο άλλη μία στην Τουρκία. Αναφέρει επίσης ότι αν και ο ελληνικός πληθυσμός είναι πολυάριθμος, δεν έχει εκκλησία γιατί δεν κατάφερε ύστερα από απανωτές αιτήσεις να πάρει άδεια.
Πριν το 1918 οι Σαράντα Εκκλησιές αποτελούσαν σαντζάκι (επαρχία), που ανήκε στο βιλαέτι (νομό) της Αδριανούπολης, και κατά την ελληνική διοίκηση που ακολούθησε αποτέλεσε πρωτεύουσα ιδίου ομώνυμου νομού.
Με την ανταλλαγή πληθυσμών οι περισσότεροι κάτοικοι εγκαταστάθηκαν στην Κεντρική Μακεδονία και τη Δυτική Θράκη ενώ πολλοί μετανάστευσαν στην Αμερική. Στη Θεσσαλονική οι πρόσφυγες ίδρυσαν συνοικισμό τον οποίο ονόμασαν Σαράντα Εκκλησιές.
Κλίμα.
Το κλίμα της πόλης είναι ηπειρωτικό. Οι χειμερινές θερμοκρασίες είναι συχνά κάτω από 0 °C και χαρακτηρίζεται από πολλές χιονοπτώσεις, ακόμα κι αν μειώνονται σπάνια κάτω από -10 °C. Οι χειμώνες κρατούν από τον Νοέμβριο έως τα μέσα Μαρτίου. Το καλοκαίρι, η μέση θερμοκρασία είναι περίπου 24 °C (ο μέσος όρος για τον Ιούλιο και τον Αύγουστο), παρά το γεγονός ότι οι θερμοκρασίες φθάνουν μερικές φορές σε 35-40 °C στο κέντρο της πόλης. Τα καλοκαίρια κρατούν από τον Ιούνιο έως τα μέσα του Σεπτέμβρη. Κατά τη διάρκεια της άνοιξης και του φθινοπώρου, οι θερμοκρασίες ποικίλλουν μεταξύ 12-24 °C. Το ετήσιο ύψος βροχής φθάνει τα 585 mm.&lt;br&gt;
Γενικά η Κιρκλάρελι έχει υγρό υποτροπικό κλίμα (Κλιματική ταξινόμηση Κέππεν: "Cfa"), με μακρά, ζεστά καλοκαίρια και κρύους χειμώνες με σπραδικές χιονοπτώσεις.

</doc>
<doc id="40776" url="https://el.wikipedia.org/wiki?curid=40776" title=".lv">
.lv

.lv είναι ο top-level domain κωδικός για τη Λετονία στο Διαδίκτυο.
Δείτε επίσης: Κατάλογος top-level domains.

</doc>
<doc id="40777" url="https://el.wikipedia.org/wiki?curid=40777" title=".ru">
.ru

.ru είναι ο top-level domain κωδικός για την Ρωσία στο Διαδίκτυο από τις 7 Απριλίου 1994.
Δείτε επίσης: Κατάλογος top-level domains.

</doc>
<doc id="40780" url="https://el.wikipedia.org/wiki?curid=40780" title=".ee">
.ee

.ее είναι ο top-level domain κωδικός για την Εσθονία στο διαδίκτυο.

</doc>
<doc id="40781" url="https://el.wikipedia.org/wiki?curid=40781" title="Εκτιμήτρια συνάρτηση">
Εκτιμήτρια συνάρτηση

Εκτιμήτρια συνάρτηση ή εκτιμητής στη στατιστική ονομάζεται μία συνάρτηση του τυχαίου δείγματος που χρησιμοποιείται για την εκτίμηση μίας άγνωστης παραμέτρου μίας συνάρτησης κατανομής.
Επιθυμητές ιδιότητες.
Έστω θ η παράμετρος που θέλουμε να εκτιμήσουμε, formula_1 το τυχαίο δείγμα από κοινή συνάρτηση κατανομής και Τ(Χ) ο εκτιμητής.
Αμεροληψία.
Ένας εκτιμητής λέγεται "αμερόληπτος (unbiased)", αν ισχύει
"Mέσο σφάλμα (bias)" ονομάζεται η τιμή
Αν το μέσο σφάλμα είναι διάφορο του μηδενός, ο εκτιμητής λέγεται "μεροληπτικός (biased)".
Αποτελεσματικότητα.
Ένας εκτιμητής λέγεται "αποτελεσματικός (efficient)", αν έχει την ελάχιστη διασπορά μεταξύ των αμερόληπτων εκτιμητών. Εάν υπάρχει τέτοιος εκτιμητής, είναι και μοναδικός.
Συνέπεια.
Έστω formula_4 το τυχαίο δείγμα. Ένας εκτιμητής λέγεται "συνεπής (consistent)", αν συγκλίνει κατά μέτρο στην θ, δηλαδή:
Ο εκτιμητής λέγεται "ισχυρά συνεπής (strongly consistent)", αν συγκλίνει σχεδόν βέβαια στην θ, δηλαδή:
Ελαχιστοποίηση μέσου τετραγωνικού σφάλματος.
Ένα περαιτέρω κριτήριο εκτιμητή είναι το μέσο τετραγωνικό σφάλμα (mean squared error) MSE 
Αυτό χρησιμοποιείται κυρίως για μεροληπτικούς εκτιμητές. Για αμεροληπτούς το μέσο σφάλμα (bias) ισούται με μηδέν, οπότε το μέσο τετραγωνικό σφάλμα είναι ίσο με τη διασπορά του εκτιμητή. Επομένως για έναν αμερόληπτο εκτιμητή η ελαχιστοποίηση του μέσου τετραγωνικού σφάλματος ταυτίζεται με την αποτελεσματικότητα.
Εφαρμογές.
Μέση τιμή.
Έστω formula_1 ένα τυχαίο δείγμα από κοινή συνάρτηση κατανομής μέσω του οποίου θέλουμε να εκτιμήσουμε τη μέση τιμή μ της κατανομής αυτής.
Θεωρούμε ως εκτιμήτρια συνάρτηση τον αριθμητικό μέσο όρο
Όταν οι τυχαίες μεταβλητές παίρνουν τις τιμές formula_10 η συνάρτηση ονομάζεται "δειγματική μέση τιμή"
Ο εκτιμητής αυτός είναι αμερόληπτος αφού
Σύμφωνα με το κεντρικό οριακό θεώρημα για μεγάλο αριθμό παρατηρήσεων και για οποιαδήποτε κατανομή των formula_13 το formula_14 είναι κανονικά κατανεμημένο σύμφωνα με
όπου σ2 η διακύμανση της κατανομής των formula_13.
Για τον λόγο αυτό ο εκτιμητής είναι συνεπής.
ΚΑΝΟΝΙΚΟΠΟΙΗΣΗ 
Σε περίπτωση που η δειγματικη μέση τιμή
formula_15
Έχω οτι η formula_18. Αυτή η μέθοδος καλείται Κανονικοποίηση.

</doc>
<doc id="40782" url="https://el.wikipedia.org/wiki?curid=40782" title=".sk">
.sk

.sk είναι ο top-level domain κωδικός για την Σλοβακία στο Διαδίκτυο.
Δείτε επίσης: Κατάλογος top-level domains.

</doc>
<doc id="40783" url="https://el.wikipedia.org/wiki?curid=40783" title=".uk">
.uk

.uk είναι ο top-level domain κωδικός για τo Ηνωμένο Βασίλειο στο Διαδίκτυο. Πρωτοκυκλοφόρησε τον Ιούλιο του 1985, επτά μήνες μετά τα λανσαρίσματα των γενικών top-level domains όπως το .com.
Τον Φεβρουάριο του 2016, έγινε ο πέμπτος πιο δημοφιλής top-level domain σε ολόκληρο τον κόσμο (μετά το .com, το .cn, το .de και το .net) με παραπάνω από 10 εκατομμύρια εγγραφές.
Δείτε επίσης.
Κατάλογος top-level domains.

</doc>
<doc id="40785" url="https://el.wikipedia.org/wiki?curid=40785" title="Kırklareli">
Kırklareli



</doc>
<doc id="40788" url="https://el.wikipedia.org/wiki?curid=40788" title="Λόζενγκραντ">
Λόζενγκραντ



</doc>
<doc id="40791" url="https://el.wikipedia.org/wiki?curid=40791" title="Λοζεγκράντ">
Λοζεγκράντ



</doc>
<doc id="40792" url="https://el.wikipedia.org/wiki?curid=40792" title=".be">
.be

.be είναι ο top-level domain κωδικός για το Βέλγιο στο διαδίκτυο.
Δείτε επίσης: Κατάλογος top-level domains.

</doc>
<doc id="40794" url="https://el.wikipedia.org/wiki?curid=40794" title="Τζέιμι Λιν">
Τζέιμι Λιν

Η Τζέιμι Λιν (αγγλικά:"Jamie Lynn", 25 Φεβρουαρίου 1981) είναι Αμερικανίδα ηθοποιός ερωτικών ταινιών και μοντέλο. 
Βιογραφία-Καριέρα.
Η Τζέιμι γεννήθηκε στο Νόρθριτζ του Λος Άντζελες στην πολιτεία της Καλιφόρνια. Έχει ύψος 1,73 μ. καστανά μαλλιά και καφετί μάτια. Έχει μια εμφανή ομοιότητα με την γνωστή ηθοποιό Τζίνα Γκρέσον και το σήμα κατατεθέν της είναι το μεγάλο φυσικό της στήθος (διαστάσεις 34b-25-36). 
Ήταν η "Pet of the Month" του μήνα Ιανουαρίου 2005 για το περιοδικό Penthouse και "Penthouse Pet of the Year" για το έτος 2006. Στο τεύχος Αυγούστου 2006 για το περιοδικό High Times κέρδισε το βραβείο "Ganja Goddess". Ξεκίνησε την καριέρα της στο FTV (First Time Videos) ενώ στο διάστημα 2003-2006 έχει εμφανιστεί σε περισσότερες από 20 ταινίες ερωτικού περιεχομένου. Από το Σεπτέμβριο του 2006 εμφανίζεται σαν χορεύτρια στο club "Niagara Falls" στο Οντάριο του Καναδά.

</doc>
<doc id="40795" url="https://el.wikipedia.org/wiki?curid=40795" title=".ua">
.ua

.ua είναι ο top-level domain κωδικός για την Ουκρανία στο διαδίκτυο.
Δείτε επίσης: Κατάλογος top-level domains.

</doc>
<doc id="40796" url="https://el.wikipedia.org/wiki?curid=40796" title=".es">
.es

.es είναι ο top-level domain κωδικός για την Ισπανία στο διαδίκτυο.
Δείτε επίσης: Κατάλογος top-level domains.

</doc>
<doc id="40797" url="https://el.wikipedia.org/wiki?curid=40797" title=".ro">
.ro

.ro είναι ο top-level domain κωδικός για την Ρουμανία στο διαδίκτυο.
Δείτε επίσης: Κατάλογος top-level domains.

</doc>
<doc id="40799" url="https://el.wikipedia.org/wiki?curid=40799" title=".no">
.no

.no είναι ο top-level domain κωδικός για την Νορβηγία στο Διαδίκτυο.

</doc>
<doc id="40800" url="https://el.wikipedia.org/wiki?curid=40800" title=".pt">
.pt

.pt είναι ο top-level domain κωδικός για την Πορτογαλία στο διαδίκτυο.
Δείτε επίσης: Κατάλογος top-level domains.

</doc>
<doc id="40801" url="https://el.wikipedia.org/wiki?curid=40801" title=".de">
.de

.de είναι ο top-level domain κωδικός για την Γερμανία στο διαδίκτυο.
Δείτε επίσης: Κατάλογος top-level domains.

</doc>
<doc id="40802" url="https://el.wikipedia.org/wiki?curid=40802" title=".dk">
.dk

.dk είναι ο top-level domain κωδικός για την Δανία στο διαδίκτυο.
Δείτε επίσης: Κατάλογος top-level domains.

</doc>
<doc id="40803" url="https://el.wikipedia.org/wiki?curid=40803" title=".bg">
.bg

.bg είναι ο top-level domain κωδικός για την Βουλγαρία στο διαδίκτυο.
Δείτε επίσης: Κατάλογος top-level domains.

</doc>
<doc id="40804" url="https://el.wikipedia.org/wiki?curid=40804" title=".ca">
.ca

.ca είναι ο top-level domain κωδικός για τον Καναδά στο διαδίκτυο.
Δείτε επίσης.
Κατάλογος top-level domains

</doc>
<doc id="40805" url="https://el.wikipedia.org/wiki?curid=40805" title=".fr">
.fr

.fr είναι ο top-level domain κωδικός για τη Γαλλία στο διαδίκτυο.
Δείτε επίσης.
Κατάλογος top-level domains

</doc>
<doc id="40806" url="https://el.wikipedia.org/wiki?curid=40806" title=".am">
.am

.am είναι ο top-level domain κωδικός για την Αρμενία στο διαδίκτυο.

</doc>
<doc id="40807" url="https://el.wikipedia.org/wiki?curid=40807" title=".at">
.at

.at είναι ο top-level domain κωδικός για την Αυστρία στο Διαδίκτυο.
Δείτε επίσης: Κατάλογος top-level domains.

</doc>
<doc id="40808" url="https://el.wikipedia.org/wiki?curid=40808" title=".au">
.au

.au είναι ο top-level domain κωδικός για την Αυστραλία στο Διαδίκτυο.
Δείτε επίσης: Κατάλογος top-level domains.

</doc>
<doc id="40809" url="https://el.wikipedia.org/wiki?curid=40809" title=".sv">
.sv

.sv είναι ο top-level domain κωδικός για το Ελ Σαλβαδόρ στο διαδίκτυο.
Δείτε επίσης: Κατάλογος top-level domains.

</doc>
<doc id="40810" url="https://el.wikipedia.org/wiki?curid=40810" title=".eu">
.eu

.eu είναι ο top-level domain κωδικός για την Ευρωπαϊκή Ένωση στο διαδίκτυο.
Εναλλακτικοί TLD κωδικοί.
.ею είναι η παραλλαγή του .eu domain στα Κυριλλικά. Κυκλοφόρησε τον Ιούνιο του 2016.
.ευ είναι η παραλλαγή του .eu domain στα Ελληνικά. Κυκλοφόρησε τον Νοέμβριο του 2019.

</doc>
<doc id="40811" url="https://el.wikipedia.org/wiki?curid=40811" title=".se">
.se

.se είναι ο top-level domain κωδικός για τη Σουηδία στο διαδίκτυο.

</doc>
<doc id="40813" url="https://el.wikipedia.org/wiki?curid=40813" title=".fi">
.fi

.fi είναι ο top-level domain κωδικός για τη Φινλανδία στο διαδίκτυο. Διαχειρίζεται από την TRAFICOM, τη Φινλανδική Υπηρεσία Μεταφορών και Επικοινωνιών.

</doc>
<doc id="40814" url="https://el.wikipedia.org/wiki?curid=40814" title=".si">
.si

.si είναι ο top-level domain κωδικός για τη Σλοβενία στο διαδίκτυο.
Δείτε επίσης: Κατάλογος top-level domains.

</doc>
<doc id="40815" url="https://el.wikipedia.org/wiki?curid=40815" title=".jp">
.jp

.jp είναι ο top-level domain κωδικός για την Ιαπωνία στο διαδίκτυο.
Δείτε επίσης: Κατάλογος top-level domains.

</doc>
<doc id="40816" url="https://el.wikipedia.org/wiki?curid=40816" title=".ar">
.ar

.ar είναι ο top-level domain κωδικός για τη Αργεντινή στο διαδίκτυο.
Δείτε επίσης: Κατάλογος top-level domains.

</doc>
<doc id="40817" url="https://el.wikipedia.org/wiki?curid=40817" title=".it">
.it

.it είναι ο top-level domain κωδικός για την Ιταλία στο διαδίκτυο.
Δείτε επίσης: Κατάλογος top-level domains.

</doc>
<doc id="40818" url="https://el.wikipedia.org/wiki?curid=40818" title=".hu">
.hu

.hu είναι ο top-level domain κωδικός για την Ουγγαρία στο διαδίκτυο.
Δείτε επίσης: Κατάλογος top-level domains.

</doc>
<doc id="40819" url="https://el.wikipedia.org/wiki?curid=40819" title=".br">
.br

.br είναι ο top-level domain κωδικός για τη Βραζιλία στο διαδίκτυο.
Δείτε επίσης: Κατάλογος top-level domains.

</doc>
<doc id="40820" url="https://el.wikipedia.org/wiki?curid=40820" title="Sic">
Sic

Η λέξη sic είναι λατινική, είναι τροπικό επίρρημα και σημαίνει έτσι (ούτως). Χρησιμοποιείται συχνά μέσα σε παρένθεση, όταν μεταφέρεται κείμενο ή λόγος τρίτου για να τονίσει ότι η μεταφορά είναι πιστή. Χρησιμοποιείται για ιδιαιτερότητες ή λάθη, γλωσσικά ή νοηματικά, του πρωτοτύπου, προκειμένου να τονιστεί ότι τα λάθη ή οι ιδιαιτερότητες προέρχονται από τον αρχικό συγγραφέα και όχι από αυτόν που τα αναπαράγει. Συχνά χρησιμοποιείται ειρωνικά, όταν πρόκειται για ιδιαιτερότητα που ο αναμεταδίδων θεωρεί λάθος (π.χ. ανορθογραφία), για να επιστήσει την προσοχή του αναγνώστη στο λάθος. Για επίταση της ειρωνείας μπορεί να συνοδεύεται και από θαυμαστικό (sic!). Πολλές φορές όμως χρησιμοποιείται χωρίς αξιολογικό χρωματισμό, ιδιαίτερα κατά την αναπαραγωγή λογοτεχνικών κειμένων ή κειμένων με παλαιά ορθογραφία, για να διαλύσει τυχόν αμφιβολίες του αναγνώστη αν πρόκειται για αβλεψία του αντιγράφοντος ή για ιδιαιτερότητα του πρωτοτύπου. Καμιά φορά χρησιμοποιείται λανθασμένα ως σημείο ειρωνείας για απόψεις τρίτου ακόμα κι όταν δεν αφορά πιστή μεταφορά άλλου κειμένου.
Η λέξη sic χρησιμοποιείται τόσο στα ελληνικά όσο και σε άλλες γλώσσες με παρόμοιο τρόπο.
Παραδείγματα:
Εδώ χρησιμοποιείται ειρωνικά για να τονίσει τη λανθασμένη ορθογραφία της λέξης «αγαπιτέ» αντί του σωστού «αγαπητέ».
Εδώ χρησιμοποιείται ουδέτερα για να δείξει ότι η ιδιαιτερότητα της λ. «πολληώρα» (αντί του αναμενόμενου «πολλή ώρα») προέρχεται από το πρωτότυπο και δεν είναι αβλεψία αυτού που το αναπαράγει.
Εδώ χρησιμοποιείται για να τονίσει ότι η ενδεχομένως απροσδόκητη «λαϊκή» λέξη «κουμπαριλίκια» χρησιμοποιήθηκε αυτούσια από τον ΠτΔ.
Εδώ χρησιμοποιείται και για να δείξει ότι η λ. «νησί» χρησιμοποιήθηκε από τον ίδιο τον Περιφερειάρχη αλλά και για να επιστήσει την προσοχή του αναγνώστη στη χρήση της λ. «νησί» ως προς την Πελοπόννησο, για να ειρωνευτεί δηλαδή το λάθος.

</doc>
<doc id="40821" url="https://el.wikipedia.org/wiki?curid=40821" title=".et">
.et

.et είναι ο top-level domain κωδικός για την Αιθιοπία στο διαδίκτυο. Δημιουργήθηκε το 1995. 
Οι υπηρεσίες εγγραφής παρέχουν τομείς δεύτερου και τρίτου επιπέδου.
Τομείς δευτέρου επιπέδου.
Υπάρχει ένας αριθμός τομέων δευτέρου επιπέδου για την Αιθιοπία.

</doc>
<doc id="40822" url="https://el.wikipedia.org/wiki?curid=40822" title=".ie">
.ie

.ie είναι ο top-level domain κωδικός για τη Ιρλανδία στο διαδίκτυο.
Δείτε επίσης: Κατάλογος top-level domains.

</doc>
<doc id="40823" url="https://el.wikipedia.org/wiki?curid=40823" title=".er">
.er

.er είναι ο top-level domain κωδικός για την Ερυθραία στο διαδίκτυο.
Δείτε επίσης: Κατάλογος top-level domains.

</doc>
<doc id="40824" url="https://el.wikipedia.org/wiki?curid=40824" title=".lu">
.lu

.lu είναι ο top-level domain κωδικός για το Λουξεμβούργο στο διαδίκτυο.
Δείτε επίσης: Κατάλογος top-level domains.

</doc>
<doc id="40825" url="https://el.wikipedia.org/wiki?curid=40825" title=".gl">
.gl

.gl είναι ο top-level domain κωδικός για τη Γροιλανδία στο διαδίκτυο.
Δείτε επίσης: Κατάλογος top-level domains.

</doc>
<doc id="40826" url="https://el.wikipedia.org/wiki?curid=40826" title=".ga">
.ga

.ga είναι ο top-level domain κωδικός για το Γκαμπόν στο διαδίκτυο.
Δείτε επίσης: Κατάλογος top-level domains.

</doc>
<doc id="40827" url="https://el.wikipedia.org/wiki?curid=40827" title=".sg">
.sg

.sg είναι ο top-level domain κωδικός για τη Σιγκαπούρη στο διαδίκτυο. Διαχειρίζεται από το Κέντρο Πληροφοριών Δικτύου της Σιγκαπούρης. Οι εγγραφές λαμβάνουν χώρα μέσω διαπιστευμένων εγγραφόντων. 
Το 2011, δύο διεθνοποιημένοι τομείς κορυφαίου επιπέδου εγγράφηκαν για τη Σιγκαπούρη, στοχεύοντας ονόματα τομέων σε τοπικές γλώσσες. Αυτά είναι τα (κωδικοποιείται ως .xn--yfro4i67o) και (κωδικοποιείται ως .xn--clchc0ea0b2g2a9gcd).
Στατιστικά τομέα .sg.
Τον Ιανουάριο του 2017, υπήρχαν 175.563 εγγεγραμμένοι τομείς .sg.

</doc>
<doc id="40829" url="https://el.wikipedia.org/wiki?curid=40829" title=".az">
.az

.az είναι ο top-level domain κωδικός για το Αζερμπαϊτζάν στο Διαδίκτυο. Τον διαχειρίζεται η Azerbaijan Communications. Είναι δημοφιλές στο Αζερμπαϊτζάν και λαμβάνει μερική χρήση στην αμερικανική πολιτεία της Αριζόνα.
Τομείς δευτέρου επιπέδου.
Μερικοί τομείς δευτέρου επιπέδου υπό τον τομέα .az είναι οι com.az, net.az, int.az, gov.az, org.az, edu.az, info.az, pp.az, mil.az, name.az, pro.az, biz.az και co.az.

</doc>
<doc id="40830" url="https://el.wikipedia.org/wiki?curid=40830" title=".mk">
.mk

.mk είναι ο top-level domain κωδικός για τη Βόρεια Μακεδονία στο διαδίκτυο. Διαχειρίζεται από το Μακεδονικό Ακαδημαϊκό Ερευνητικό Δίκτυο.
Δεύτερου επιπέδου domain.
Διαθέσιμα domain:

</doc>
<doc id="40831" url="https://el.wikipedia.org/wiki?curid=40831" title=".al">
.al

.al είναι ο top-level domain κωδικός για την Αλβανία στο διαδίκτυο.
Δείτε επίσης: Κατάλογος top-level domains.

</doc>
<doc id="40832" url="https://el.wikipedia.org/wiki?curid=40832" title=".ad">
.ad

.ad είναι ο top-level domain κωδικός για την Ανδόρρα στο διαδίκτυο.
Δείτε επίσης: Κατάλογος top-level domains.

</doc>
<doc id="40833" url="https://el.wikipedia.org/wiki?curid=40833" title=".hr">
.hr

.hr είναι ο top-level domain κωδικός για την Κροατία στο διαδίκτυο.
Δείτε επίσης: Κατάλογος top-level domains.

</doc>
<doc id="40834" url="https://el.wikipedia.org/wiki?curid=40834" title=".md">
.md

.md είναι ο top-level domain κωδικός για τη Μολδαβία στο διαδίκτυο, το οποίο εισήχθη στις 24 Μαρτίου 1994.
Η τιμή εγγραφής ενός τομέα είναι 39 δολάρια ανά έτος (39 δολάρια συμπεριλαμβανομένου ΦΠΑ).
Η τιμή της εγγραφής τρίτου επιπέδου είναι περίπου 10 δολάρια ανά έτος (120 λέι).
Η μολδαβική κρατική εταιρεία MoldData έχει υπογράψει αποκλειστική συμφωνία για διαχείριση και διανομή ονομάτων τομέα εντός του τομέα .MD. Είναι πολύ δημοφιλές στην Μολδαβία και απολαμβάνει περιορισμένη χρήση από δόκτορες ιατρικής.
Ως τις 27 Νοεμβρίου, υπήρχαν 23.306 ιστοσελίδες με αυτό το τομέα.

</doc>
<doc id="40835" url="https://el.wikipedia.org/wiki?curid=40835" title=".mo">
.mo

.mo είναι ο top-level domain κωδικός για το Μακάου στο διαδίκτυο.
Δείτε επίσης: Κατάλογος top-level domains.

</doc>
<doc id="40836" url="https://el.wikipedia.org/wiki?curid=40836" title=".us">
.us

.us είναι ο top-level domain κωδικός για τις Ηνωμένες Πολιτείες Αμερικής στο διαδίκτυο. Εισήχθη στις αρχές του 1985, μέλη του μπορούν να είναι κάτοικοι και πολίτες των ΗΠΑ ή εταιρίες με έδρα την χώρα αυτή.
Δείτε επίσης: Κατάλογος top-level domains.

</doc>
<doc id="40837" url="https://el.wikipedia.org/wiki?curid=40837" title=".rw">
.rw

.rw είναι ο top-level domain κωδικός για τη Ρουάντα στο διαδίκτυο.
Δείτε επίσης: Κατάλογος top-level domains.

</doc>
<doc id="40838" url="https://el.wikipedia.org/wiki?curid=40838" title=".va">
.va

.va είναι ο top-level domain κωδικός για το Βατικανό στο διαδίκτυο.
Δείτε επίσης: Κατάλογος top-level domains.

</doc>
<doc id="40839" url="https://el.wikipedia.org/wiki?curid=40839" title=".ye">
.ye

.ye είναι ο top-level domain κωδικός για την Υεμένη στο διαδίκτυο. Δημιουργήθηκε το 1996.
Κανονισμοί .ye.
Για να εγγραφεί ένας τομέας .ye, η κατοχή μιας τοπικά εγγεγραμμένης εταιρείας είναι απαραίτητη. Ωστόσο, μερικές υπηρεσίες εγγραφής παρέχουν τοπική παρουσία για μη Υεμενίτες πελάτες. Τα ονόματα τομέα πρέπει να φιλοξενούνται στην Υεμένη.
Τομείς δευτέρου επιπέδου.
Υπάρχουν οχτώ τομείς δευτέρου επιπέδου:
Δεύτερος τομέας κορυφαίου επιπέδου.
Ένας δεύτερος τομέας κορυφαίου επιπέδου θα χρησιμοποιηθεί για την Υεμένη, προοριζόμενος για ονόματα τομέα στην τοπική γλώσσα. Η συμβολοσειρά اليمن. (al-Yaman) καταχωρήθηκε και εγκρίθηκε για το σκοπό αυτό τον Μάρτιο του 2011, αλλά δεν έχει ενεργοποιηθεί και οι τομείς δευτέρου επιπέδου δεν χορηγήθηκαν εκείνη την εποχή.

</doc>
<doc id="40842" url="https://el.wikipedia.org/wiki?curid=40842" title=".om">
.om

.om είναι ο top-level domain κωδικός για τo Ομάν στο διαδίκτυο.
Δείτε επίσης: Κατάλογος top-level domains.

</doc>
<doc id="40843" url="https://el.wikipedia.org/wiki?curid=40843" title=".nl">
.nl

.nl είναι ο top-level domain κωδικός για την Ολλανδία στο διαδίκτυο.
Δείτε επίσης: Κατάλογος top-level domains.

</doc>
<doc id="40845" url="https://el.wikipedia.org/wiki?curid=40845" title=".by">
.by

.by είναι ο top-level domain κωδικός για την Λευκορωσία στο διαδίκτυο.
Δείτε επίσης: Κατάλογος top-level domains.

</doc>
<doc id="40847" url="https://el.wikipedia.org/wiki?curid=40847" title=".an">
.an

.an είναι ο top-level domain κωδικός για τις Ολλανδικές Αντίλλες στο διαδίκτυο.
Δείτε επίσης: Κατάλογος top-level domains.

</doc>
<doc id="40848" url="https://el.wikipedia.org/wiki?curid=40848" title=".ug">
.ug

.ug είναι ο top-level domain κωδικός για την Ουγκάντα στο Διαδίκτυο.
Δείτε επίσης: Κατάλογος top-level domains.

</doc>
<doc id="40849" url="https://el.wikipedia.org/wiki?curid=40849" title=".ac">
.ac

.ac είναι ο top-level domain κωδικός για τη Νήσο Αναλήψεως στο διαδίκτυο. 
Διοικείται από την NIC.AC, θυγατρική του Γραφείο Υπολογιστών Διαδικτύου που εδρεύει στο Ηνωμένο Βασίλειο.
Η εγγραφή για αυτόν τον τομέα είναι ανοιχτή σε οποιονδήποτε. Το μητρώο δέχεται καταχωρίσεις διεθνοποιημένων ονομάτων τομέα.
Ο .ac χρησιμοποιείται από μερικά άτομα ως τομέας της πόλης του Άαχεν στη Γερμανία, χρησιμοποιώντας την αναλογία με τον κωδικό πινακίδας αυτοκινήτου ("AC") για την πόλη.
Χρήση ως συντομογραφία για το "academic".
Λόγω της ομοιότητάς με τον τομέα δευτέρου επιπέδου .ac (academic, μτφρ. "ακαδημαϊκός") που χρησιμοποιείται σε ορισμένους τομείς ανώτατου επιπέδου, ορισμένα εκπαιδευτικά ιδρύματα χρησιμοποιούν τον τομέα ανώτατου επιπέδου. ac:

</doc>
<doc id="40850" url="https://el.wikipedia.org/wiki?curid=40850" title=".la">
.la

.la είναι ο top-level domain κωδικός για τo Λάος στο διαδίκτυο.
Δείτε επίσης: Κατάλογος top-level domains.

</doc>
<doc id="40851" url="https://el.wikipedia.org/wiki?curid=40851" title=".lb">
.lb

.lb είναι ο top-level domain κωδικός για τoν Λίβανο στο διαδίκτυο.
Δείτε επίσης: Κατάλογος top-level domains.

</doc>
<doc id="40852" url="https://el.wikipedia.org/wiki?curid=40852" title=".ae">
.ae

.ae είναι ο top-level domain κωδικός για τα Ηνωμένα Αραβικά Εμιράτα στο διαδίκτυο.
Δείτε επίσης: Κατάλογος top-level domains.

</doc>
<doc id="40853" url="https://el.wikipedia.org/wiki?curid=40853" title=".af">
.af

.af είναι ο top-level domain κωδικός για το Αφγανιστάν στο διαδίκτυο.
Δείτε επίσης: Κατάλογος top-level domains.

</doc>
<doc id="40854" url="https://el.wikipedia.org/wiki?curid=40854" title=".cz">
.cz

.cz είναι ο top-level domain κωδικός για τη Τσεχία στο Διαδίκτυο. Ο κωδικός αυτός χρησιμοποιήθηκε από την Τσεχοσλοβακία μέχρι τη διάσπασή της σε Τσεχία και Σλοβακία.
Δείτε επίσης: Κατάλογος top-level domains.

</doc>
<doc id="40855" url="https://el.wikipedia.org/wiki?curid=40855" title=".my">
.my

.my είναι ο top-level domain κωδικός για τη Μαλαισία στο διαδίκτυο.
Δείτε επίσης: Κατάλογος top-level domains.

</doc>
<doc id="40856" url="https://el.wikipedia.org/wiki?curid=40856" title=".ag">
.ag

.ag είναι ο top-level domain κωδικός για την Αντίγκουα και Μπαρμπούντα στο Διαδίκτυο.
Δείτε επίσης: Κατάλογος top-level domains.

</doc>
<doc id="40858" url="https://el.wikipedia.org/wiki?curid=40858" title=".uy">
.uy

.uy είναι ο top-level domain κωδικός για τη Ουρουγουάη στο Διαδίκτυο.
Δείτε επίσης: Κατάλογος top-level domains.

</doc>
<doc id="40859" url="https://el.wikipedia.org/wiki?curid=40859" title=".ai">
.ai

.ai είναι ο top-level domain κωδικός για την Ανγκουίλα στο Διαδίκτυο.
Δείτε επίσης: Κατάλογος top-level domains.

</doc>
<doc id="40860" url="https://el.wikipedia.org/wiki?curid=40860" title=".uz">
.uz

.uz είναι ο top-level domain κωδικός για το Ουζμπεκιστάν στο διαδίκτυο. Οι υπηρεσίες εγγραφής λειτουργούνταν παλαιότερα από την Euracom GmBH, αλλά αργότερα η ευθύνη περάστηκε στην UZINFOCOM. Οι εγγραφές γίνονται απευθείας στο δεύτερο επίπεδο, αλλά μπορούν να γίνουν καταχωρήσεις και στο τρίτο επίπεδο υπό τους τομείς co.uz και com.uz, ενώ υπάρχουν και κάποιοι τομείς υπό τον τομέα org.uz.
Στη Λετονία, ο τομέας .uz χρησιμοποιείται ως διεύθυνση βραχυπρόθεσμου συνδέσμου, όπως στη σελίδα ej.uz που σημαίνει "πήγαινε σε". 

</doc>
<doc id="40861" url="https://el.wikipedia.org/wiki?curid=40861" title=".lr">
.lr

.lr είναι ο top-level domain κωδικός για τη Λιβερία στο διαδίκτυο.
Δείτε επίσης: Κατάλογος top-level domains.

</doc>
<doc id="40862" url="https://el.wikipedia.org/wiki?curid=40862" title=".ao">
.ao

.ao είναι ο top-level domain κωδικός για την Ανγκόλα στο Διαδίκτυο.
Δείτε επίσης: Κατάλογος top-level domains.

</doc>
<doc id="40863" url="https://el.wikipedia.org/wiki?curid=40863" title=".nz">
.nz

.nz είναι ο top-level domain κωδικός για τη Νέα Ζηλανδία στο διαδίκτυο.
Δείτε επίσης: Κατάλογος top-level domains.

</doc>
<doc id="40864" url="https://el.wikipedia.org/wiki?curid=40864" title=".aq">
.aq

.aq είναι ο top-level domain κωδικός για την Ανταρκτική στο Διαδίκτυο. Κρατείται για οργανισμούς που εργάζονται στην περιοχή της Ανταρκτικής και του Νότιου Ωκεανού. Διαχειρίζεται από τον Πήτερ Μοντ της Antarctica Network Information Centre Limited που εδρεύει στο Ράσελ της Νέας Ζηλανδίας. Δημιουργήθηκε το 1992.

</doc>
<doc id="40865" url="https://el.wikipedia.org/wiki?curid=40865" title=".as">
.as

.as είναι ο top-level domain κωδικός για την Αμερικανική Σαμόα στο Διαδίκτυο.
Δείτε επίσης: Κατάλογος top-level domains.

</doc>
<doc id="40866" url="https://el.wikipedia.org/wiki?curid=40866" title=".aw">
.aw

.aw είναι ο top-level domain κωδικός για την Αρούμπα στο Διαδίκτυο.
Δείτε επίσης: Κατάλογος top-level domains.

</doc>
<doc id="40867" url="https://el.wikipedia.org/wiki?curid=40867" title=".ax">
.ax

.ax είναι ο top-level domain κωδικός για τα Νησιά Ώλαντ στο Διαδίκτυο. Ο κωδικός εισήχθη το 2006. Προηγουμένως, οι περισσότεροι ιστότοποι υπάγονταν στον υποτομέα .aland.fi.
Ιστορία.
Στις 17 Φεβρουαρίου 2006, το φινλανδικό κοινοβούλιο ενέκρινε τροποποίηση των νόμων που ρυθμίζουν τα φινλανδικά ονόματα τομέα ώστε να συμπεριλάβει τον τομέα ανώτατου επιπέδου .ax. Κατά τη διάρκεια μιας περιόδου τριών ετών, ο υποτομέας aland.fi καταργήθηκε ενώ το .ax χρησιμοποιούνταν παράλληλα. Καμία νέα εγγραφή στον υποτομέα aland.fi δεν θα γινόταν αποδεκτή και όλοι οι πάροχοι στον υποτομέα aland.fi θα λάμβαναν εγγραφές για τον αντίστοιχο τομέα .ax.
Στις 17 Μαρτίου 2006, η πρόεδρος της Filand;iaw Τάρια Χάλονεν υπέγραψε το νομοσχέδιο με ισχύ από τις 27 Μαρτίου 2006. Η κυβέρνηση του Åland άρχισε να δέχεται εγγραφές αμέσως μετά την αλλαγή του νόμου.
Από τις 5 Σεπτεμβρίου 2016, οποιοσδήποτε στον κόσμο επιτρέπεται να καταχωρεί ονόματα τομέα με το .ax TLD.

</doc>
<doc id="40868" url="https://el.wikipedia.org/wiki?curid=40868" title=".lc">
.lc

.lc είναι ο top-level domain κωδικός για την Αγία Λουκία στο Διαδίκτυο.
Δείτε επίσης: Κατάλογος top-level domains.

</doc>
<doc id="40869" url="https://el.wikipedia.org/wiki?curid=40869" title=".ba">
.ba

.ba είναι ο top-level domain κωδικός για την Βοσνία και Ερζεγοβίνη στο Διαδίκτυο.
Δείτε επίσης: Κατάλογος top-level domains.

</doc>
<doc id="40870" url="https://el.wikipedia.org/wiki?curid=40870" title=".za">
.za

.za είναι ο top-level domain κωδικός για την Νότια Αφρική στο Διαδίκτυο.
Δείτε επίσης: Κατάλογος top-level domains.

</doc>
<doc id="40871" url="https://el.wikipedia.org/wiki?curid=40871" title=".bb">
.bb

.bb είναι ο top-level domain κωδικός για τα Μπαρμπάντος στο Διαδίκτυο.
Δείτε επίσης: Κατάλογος top-level domains.

</doc>
<doc id="40872" url="https://el.wikipedia.org/wiki?curid=40872" title=".li">
.li

.li είναι ο top-level domain κωδικός για το Λίχτενσταϊν στο Διαδίκτυο.
Δείτε επίσης: Κατάλογος top-level domains.

</doc>
<doc id="40873" url="https://el.wikipedia.org/wiki?curid=40873" title=".bd">
.bd

.bd είναι ο top-level domain κωδικός για το Μπανγκλαντές στο Διαδίκτυο.
Δείτε επίσης: Κατάλογος top-level domains.

</doc>
<doc id="40874" url="https://el.wikipedia.org/wiki?curid=40874" title=".lk">
.lk

.lk είναι ο top-level domain κωδικός για το Σρι Λάνκα στο Διαδίκτυο.
Δείτε επίσης: Κατάλογος top-level domains.

</doc>
<doc id="40875" url="https://el.wikipedia.org/wiki?curid=40875" title=".bf">
.bf

.bf είναι ο top-level domain κωδικός για τη Μπουρκίνα Φάσο στο Διαδίκτυο.

</doc>
<doc id="40876" url="https://el.wikipedia.org/wiki?curid=40876" title=".ls">
.ls

.ls είναι ο top-level domain κωδικός για το Λεσότο στο Διαδίκτυο.
Δείτε επίσης: Κατάλογος top-level domains.

</doc>
<doc id="40877" url="https://el.wikipedia.org/wiki?curid=40877" title=".ly">
.ly

.ly είναι ο top-level domain κωδικός για το Λιβύη στο Διαδίκτυο.
Δείτε επίσης: Κατάλογος top-level domains.

</doc>
<doc id="40878" url="https://el.wikipedia.org/wiki?curid=40878" title=".ma">
.ma

.ma είναι ο top-level domain κωδικός για το Μαρόκο στο Διαδίκτυο.
Δείτε επίσης: Κατάλογος top-level domains.

</doc>
<doc id="40879" url="https://el.wikipedia.org/wiki?curid=40879" title=".mc">
.mc

.mc είναι ο top-level domain κωδικός για το Μονακό στο Διαδίκτυο. Δημιουργήθηκε το 1995. 
Τομείς δεύτερου επιπέδου.
Οι εγγραφές γίνονται άμεσα στο δεύτερο επίπεδο, ή υπό αυτά τα ονόματα δευτέρου επιπέδου:
Οι εγγραφές δευτέρου επιπέδου απαιτούν εγγραφή εταιρείας στο Μονακό.

</doc>
<doc id="40880" url="https://el.wikipedia.org/wiki?curid=40880" title=".mz">
.mz

.mz είναι ο top-level domain κωδικός για τη Μοζαμβίκη στο Διαδίκτυο.
Δείτε επίσης: Κατάλογος top-level domains.

</doc>
<doc id="40881" url="https://el.wikipedia.org/wiki?curid=40881" title=".na">
.na

.na είναι ο top-level domain κωδικός για τη Ναμίμπια στο Διαδίκτυο.
Δείτε επίσης: Κατάλογος top-level domains.

</doc>
<doc id="40882" url="https://el.wikipedia.org/wiki?curid=40882" title=".nc">
.nc

.nc είναι ο top-level domain κωδικός για τη Νέα Καληδονία στο Διαδίκτυο.
Δείτε επίσης: Κατάλογος top-level domains.

</doc>
<doc id="40883" url="https://el.wikipedia.org/wiki?curid=40883" title=".bh">
.bh

.bh είναι ο top-level domain κωδικός για το Μπαχρέιν στο Διαδίκτυο. Διαχειρίζεται από την Εταιρεία Τηλεπικοινωνιών του Μπαχρέιν (BATELCO). Ο τομέας δημιουργήθηκε το 1994.

</doc>
<doc id="40884" url="https://el.wikipedia.org/wiki?curid=40884" title=".ne">
.ne

.ne είναι ο top-level domain κωδικός για τo Νίγηρα στο Διαδίκτυο.
Δείτε επίσης: Κατάλογος top-level domains.

</doc>
<doc id="40885" url="https://el.wikipedia.org/wiki?curid=40885" title=".nf">
.nf

.nf είναι ο top-level domain κωδικός για τo Νησί Νόρφολκ στο Διαδίκτυο.
Δείτε επίσης: Κατάλογος top-level domains.

</doc>
<doc id="40886" url="https://el.wikipedia.org/wiki?curid=40886" title=".bi">
.bi

.bi είναι ο top-level domain κωδικός για τη Μπουρούντι στο Διαδίκτυο.

</doc>
<doc id="40887" url="https://el.wikipedia.org/wiki?curid=40887" title=".ng">
.ng

.ng είναι ο top-level domain κωδικός για τη Νιγηρία στο Διαδίκτυο.
Δείτε επίσης: Κατάλογος top-level domains.

</doc>
<doc id="40888" url="https://el.wikipedia.org/wiki?curid=40888" title=".bj">
.bj

.bj είναι ο top-level domain κωδικός για το Μπενίν στο Διαδίκτυο.
Δείτε επίσης: Κατάλογος top-level domains.

</doc>
<doc id="40889" url="https://el.wikipedia.org/wiki?curid=40889" title=".ni">
.ni

.ni είναι ο top-level domain κωδικός για τη Νικαράγουα στο Διαδίκτυο.
Δείτε επίσης: Κατάλογος top-level domains.

</doc>
<doc id="40890" url="https://el.wikipedia.org/wiki?curid=40890" title=".np">
.np

.np είναι ο top-level domain κωδικός για το Νεπάλ στο Διαδίκτυο. Η κατοχύρωση ενός domain απαιτεί φυσική παρουσία στη χώρα.

</doc>
<doc id="40891" url="https://el.wikipedia.org/wiki?curid=40891" title=".nr">
.nr

.nr είναι ο top-level domain κωδικός για το Ναουρού στο Διαδίκτυο.
Δείτε επίσης: Κατάλογος top-level domains.

</doc>
<doc id="40892" url="https://el.wikipedia.org/wiki?curid=40892" title=".nu">
.nu

.nu είναι ο top-level domain κωδικός για το Νιούε στο Διαδίκτυο. 

</doc>
<doc id="40893" url="https://el.wikipedia.org/wiki?curid=40893" title=".pa">
.pa

.pa είναι ο top-level domain κωδικός για τον Παναμά στο Διαδίκτυο.
Δείτε επίσης: Κατάλογος top-level domains.

</doc>
<doc id="40894" url="https://el.wikipedia.org/wiki?curid=40894" title=".pe">
.pe

.pe είναι ο top-level domain κωδικός για το Περού στο Διαδίκτυο.
Δείτε επίσης: Κατάλογος top-level domains.

</doc>
<doc id="40895" url="https://el.wikipedia.org/wiki?curid=40895" title=".pf">
.pf

.pf είναι ο top-level domain κωδικός για τη Γαλλική Πολυνησία στο Διαδίκτυο.
Δείτε επίσης: Κατάλογος top-level domains.

</doc>
<doc id="40896" url="https://el.wikipedia.org/wiki?curid=40896" title=".pg">
.pg

.pg είναι ο top-level domain κωδικός για τη Παπούα Νέα Γουινέα στο Διαδίκτυο.
Οι εγγραφές γίνονται υπό τους τομείς δευτέρου επιπέδου .com.pg, .net.pg, .ac.pg, .gov.pg, .mil.pg και .org.pg.
Η πολιτική επίλυσης αμφισβητήσεων είναι παρόμοια με αυτή της Network Solutions πριν την δημιουργία της UDRP το 2000. Ο κάτοχος εμπορικού σήματος μπορεί να αντιταχθεί σε καταχώριση τομέα και αυτό οδηγεί στην αναμονή του τομέα, εκτός εάν ο καταχωρίζων μπορεί επίσης να αποδείξει δικαιώματα εμπορικού σήματος (και μετά την επιβολή εγγύησης για αποζημίωση του μητρώου), ή να λάβει δικαστική απόφαση προς όφελός τους.
Στις 10 Μαΐου 2013, ο κωδικός ISO 3166-1 της Παπούα Νέας Γουινέας άλλαξε σε PG για να αντανακλήσει τον τομέα κορυφαίου επιπέδου της χώρας.

</doc>
<doc id="40897" url="https://el.wikipedia.org/wiki?curid=40897" title=".ph">
.ph

.ph είναι ο top-level domain κωδικός για τις Φιλιππίνες στο Διαδίκτυο.
Δείτε επίσης: Κατάλογος top-level domains.

</doc>
<doc id="40899" url="https://el.wikipedia.org/wiki?curid=40899" title=".pk">
.pk

.pk είναι ο top-level domain κωδικός για το Πακιστάν στο Διαδίκτυο. Ο μη κερδοσκοπικός οργανισμός PKNIC, αποτελεί το μόνο εξουσιοδοτημένο από την Κυβέρνηση του Πακιστάν φορέα, ο οποίος μπορεί να διαχιερίζεται τους κωδικούς .pk.

</doc>
<doc id="40900" url="https://el.wikipedia.org/wiki?curid=40900" title=".pm">
.pm

.pm είναι ο top-level domain κωδικός για το Σαιν Πιερ και Μικελόν στο Διαδίκτυο.
Δείτε επίσης: Κατάλογος top-level domains.

</doc>
<doc id="40902" url="https://el.wikipedia.org/wiki?curid=40902" title=".pn">
.pn

.pn είναι ο top-level domain κωδικός για τους Νήσους Πίτκαιρν στο Διαδίκτυο. Εισήχθη το 1997. 
Δείτε επίσης.
Εξωτερικοί σύνδεσμοι.
Επίσημη ιστοσελίδα του .pn: http://www.government.pn/PnRegistry/PnRegistry.htm

</doc>
<doc id="40903" url="https://el.wikipedia.org/wiki?curid=40903" title=".pr">
.pr

.pr είναι ο top-level domain κωδικός για το Πουέρτο Ρίκο στο Διαδίκτυο.
Δείτε επίσης: Κατάλογος top-level domains.

</doc>
<doc id="40904" url="https://el.wikipedia.org/wiki?curid=40904" title=".ps">
.ps

.ps είναι ο κωδικός χώρας ανώτερου επιπέδου του Διαδικτύου ccTLD που έχει επίσημα εκχωρηθεί στο Κράτος της Παλαιστίνης.Διαχιερίζεται από την Παλαιστινιακή Εθνική Αρχή Ονομασίας Διαδικτύου.
Εγγραφές πραγματοποιούνται μόνο από πιστοποιημένους χρήστες.

</doc>
<doc id="40905" url="https://el.wikipedia.org/wiki?curid=40905" title=".pw">
.pw

.pw είναι ο top-level domain κωδικός για το Παλάου στο Διαδίκτυο.
Δείτε επίσης: Κατάλογος top-level domains.

</doc>
<doc id="40906" url="https://el.wikipedia.org/wiki?curid=40906" title=".py">
.py

.py είναι ο top-level domain κωδικός για την Παραγουάη στο Διαδίκτυο.
Δείτε επίσης: Κατάλογος top-level domains.

</doc>
<doc id="40907" url="https://el.wikipedia.org/wiki?curid=40907" title=".qa">
.qa

.qa είναι ο top-level domain κωδικός για το Κατάρ στο Διαδίκτυο. Από τον Σεπτέμβριο του 2011, οι πολίτες μπορούν να χρησιμοποιήσουν ονόματα τομέα διαδικτύου του Κατάρ (.qa) που είναι διαθέσιμα μέσω διαπιστευμένων καταχωρητών.

</doc>
<doc id="40908" url="https://el.wikipedia.org/wiki?curid=40908" title=".re">
.re

.re είναι ο top-level domain κωδικός για το Ρεϋνιόν στο Διαδίκτυο.
Δείτε επίσης: Κατάλογος top-level domains.

</doc>
<doc id="40909" url="https://el.wikipedia.org/wiki?curid=40909" title=".rs">
.rs

.rs είναι ο top-level domain κωδικός για τη Σερβία στο Διαδίκτυο.
Δείτε επίσης.
Κατάλογος top-level domains

</doc>
<doc id="40911" url="https://el.wikipedia.org/wiki?curid=40911" title=".sa">
.sa

.sa είναι ο top-level domain κωδικός για τη Σαουδική Αραβία στο Διαδίκτυο. 
Τομείς αυτού του τύπου μπορούν να καταχωρηθούν μέσω του SaudiNIC, ενός τμήματος της Επιτροπής Επικοινωνιών και Πληροφορικής της Σαουδικής Αραβίας. Ο αντίστοιχος κωδικός στο αραβικό αλφάβητο είναι ο السعودية.
Οι τομείς δεύτερου επιπέδου που είναι επίσημα ανοιχτοί για εγγραφές τρίτου επιπέδου είναι: 
Διεθνοποιημένος τομέας κορυφαίου επιπέδου.
Η Σαουδική Αραβία ήταν μία από τις πρώτες χώρες που αιτήθηκαν τους νέους κώδικες κορυφαίου επιπέδου διεθνοποιημένου ονόματος τομέα από την Εταιρεία Διαδικτύου για Ανατεθειμένα Ονόματα και Αριθμούς (ICANN) το 2009. Τον Ιανουάριο του 2010, ο ICANN ανακοίνωσε ότι ο διεθνοποιημένος σαουδικός τομέας (xn--mgberp4a5d4ar, السعودية) είναι ένας από τους πρώτους τέσσερις διεθνοποιημένους τομείς που έχουν περάσει την Αξιολόγηση Ταχείας Ακολουθίας Συμβολοσειρών εντός της διεργασίας εφαρμογής τομέα.

</doc>
<doc id="40912" url="https://el.wikipedia.org/wiki?curid=40912" title=".sb">
.sb

.sb είναι ο top-level domain κωδικός για τους Νήσους Σολομώντα στο Διαδίκτυο.
Δείτε επίσης: Κατάλογος top-level domains.

</doc>
<doc id="40913" url="https://el.wikipedia.org/wiki?curid=40913" title=".sc">
.sc

.sc είναι ο top-level domain κωδικός για τις Σεϋχέλλες στο Διαδίκτυο.
Δείτε επίσης: Κατάλογος top-level domains.

</doc>
<doc id="40914" url="https://el.wikipedia.org/wiki?curid=40914" title=".sd">
.sd

.sd είναι ο top-level domain κωδικός για το Σουδάν στο Διαδίκτυο.
Δείτε επίσης: Κατάλογος top-level domains.

</doc>
<doc id="40915" url="https://el.wikipedia.org/wiki?curid=40915" title=".sh">
.sh

.sh είναι ο top-level domain κωδικός για τη Αγία Ελένη, Ασενσιόν και Τριστάν ντα Κούνια στο Διαδίκτυο.

</doc>
<doc id="40916" url="https://el.wikipedia.org/wiki?curid=40916" title=".sl">
.sl

.sl είναι ο top-level domain κωδικός για τη Σιέρρα Λεόνε στο Διαδίκτυο.

</doc>
<doc id="40917" url="https://el.wikipedia.org/wiki?curid=40917" title=".sm">
.sm

.sm είναι ο top-level domain κωδικός για τον Άγιο Μαρίνο στο Διαδίκτυο.
Δείτε επίσης: Κατάλογος top-level domains.

</doc>
<doc id="40918" url="https://el.wikipedia.org/wiki?curid=40918" title=".sn">
.sn

.sn είναι ο top-level domain κωδικός για τη Σενεγάλη στο Διαδίκτυο.
Δείτε επίσης: Κατάλογος top-level domains.

</doc>
<doc id="40919" url="https://el.wikipedia.org/wiki?curid=40919" title=".sr">
.sr

.sr είναι ο top-level domain κωδικός για το Σουρινάμ στο Διαδίκτυο. To top-level domain χορηγείται από τον Telesur, ο οποίος είναι ο τοπικός οργανισμός τηλεποικοινωνιών.
Δείτε επίσης: Κατάλογος top-level domains.

</doc>
<doc id="40922" url="https://el.wikipedia.org/wiki?curid=40922" title=".st">
.st

.st είναι ο top-level domain κωδικός για τον Σάο Τομέ και Πρίνσιπε στο Διαδίκτυο. 
Δείτε επίσης: Κατάλογος top-level domains.

</doc>
<doc id="40924" url="https://el.wikipedia.org/wiki?curid=40924" title=".sy">
.sy

.sy είναι ο top-level domain κωδικός για τη Συρία στο Διαδίκτυο. 
Δείτε επίσης: Κατάλογος top-level domains.

</doc>
<doc id="40927" url="https://el.wikipedia.org/wiki?curid=40927" title=".sz">
.sz

.sz είναι ο top-level domain κωδικός για το Εσουατίνι (πρώην Σουαζιλάνδη) στο Διαδίκτυο. 
Δείτε επίσης: Κατάλογος top-level domains.

</doc>
<doc id="40928" url="https://el.wikipedia.org/wiki?curid=40928" title="Κάρμεν Λουβάνα">
Κάρμεν Λουβάνα

Η Κάρμεν Λουβάνα ("Carmen Luvana", 23 Αυγούστου 1981) είναι Αμερικανίδα πορνογραφική ηθοποιός. 
Βιογραφία-Καριέρα.
Η μικροσκοπική Κάρμεν αν και γεννήθηκε στη Νέα Υόρκη μεγάλωσε στο Πουέρτο Ρίκο. Σε ηλικία 18 ετών μετακόμισε στο Μαϊάμι της Φλόριντα και άρχισε να εργάζεται σαν χορεύτρια σε strip clubs του South Beach. Στο χώρο του πορνό εμφανίστηκε το 2001. Έχει ύψος μόλις 1,52 μ. καστανά μάτια και καστανά μαλιά (βαμμένα ξανθά). Ζυγίζει 42 κιλά και έχει καθαρά χαρακτηριστικά Λατίνας. Όπως και η πλειονότητα των συναδέλφων της, έχει κάνει προσθετική στήθους.
Η πρώτη της εμφάνιση έγινε στην ταινία "More Dirty Debutantes #211". Πρόσφατα υπέγραψε συμβόλαιο αποκλειστικής συνεργασίας με την εταιρεία Adam &amp; Eve. Είναι κυρίως γνωστή για τις σκηνές στοματικού έρωτα στις οποίες χρησιμοποιεί μια ιδιαίτερη τεχνική. Το 2005 γύρισε την πρώτη της σκηνή πρωκτικού σεξ στην ταινία "The Perfect Secretary". Ο μεγαλύτερος μέχρι στιγμής ρόλος της ήταν στην ταινία Pirates όπου υποδύθηκε την Izabella.
Στις 15 Ιουνίου 2006 η Κάρμεν κέρδισε τον "διαγωνισμό ομορφιάς πορνοστάρ" που διοργάνωσε ο αμφιλεγόμενος ραδιοφωνικός παραγωγός Χάουαρντ Στερν στην εκπομπή του.

</doc>
<doc id="40929" url="https://el.wikipedia.org/wiki?curid=40929" title="Ο Χρόνος">
Ο Χρόνος

Η εφημερίδα "Ο Χρόνος" ιδρύθηκε στις 4 Σεπτεμβρίου του 1964 από τον Αλέξανδρο Φανφάνη, και έκτοτε κυκλοφορεί αδιαλείπτως αποτελώντας και την πρώτη καθημερινή εφημερίδα του Ν. Ροδόπης. 
Ο «Χ» και όσοι εργάζονται σε αυτόν, ζουν, αναπνέουν και πορεύονται στην Κομοτηνή, συνεχίζοντας το ιστορικό της έργο, την αποτύπωση και τον σχολιασμό της καθημερινότητας.
Η εξέλιξη της εφημερίδας έφερε το Ράδιο Χρόνος 87,5 το 1999, ενώ ο «Χ» ήταν η πρώτη επαρχιακή εφημερίδα πανελλαδικά που απέκτησε διαδικτυακό χώρο, το www.xronos.gr.
Μας βρίσκετε στα Facebook, Twitter, Soundcloud, Youtube και Instagram μας διαβάζετε σε ηλεκτρονική και έντυπη μορφή και μας ακούτε μέσω του Ράδιο Χρόνος 87,5fm.
Δημοσιογραφικός Οργανισμός "Ο ΧΡΟΝΟΣ" Μ.Ι.Κ.Ε.

</doc>
<doc id="40931" url="https://el.wikipedia.org/wiki?curid=40931" title="Παρατηρητής της Θράκης">
Παρατηρητής της Θράκης

__ΕΥΡΕΤΗΡΙΟ__
__ΔΕΣΜΟΣΝΕΑΣΕΝΟΤΗΤΑΣ__
Η εφημερίδα «Παρατηρητής της Θράκης» είναι καθημερινή εφημερίδα της Θράκης, με έδρα την Κομοτηνή, που ιδρύθηκε στις 5 Σεπτεμβρίου του 1990. Σήμερα εκδίδεται από την εταιρία 2K Project Ε.Π.Ε. Κυκλοφορεί και στους τρεις νομούς της Θράκης με δικό της δίκτυο διανομής. Απευθύνεται στο σύνολο των πληθυσμιακών ομάδων της Θράκης, εφόσον καθημερινά φιλοξενεί τις ειδήσεις και στα τουρκικά, συγκεφαλαιώνει τη θρακική δημοσιογραφία, εφόσον διαθέτει δημοσιογράφους στους νομούς Ξάνθης και Έβρου, ενώ έχει και συνεργάτες κύρους, σε πανελλήνιο επίπεδο.

</doc>
<doc id="40932" url="https://el.wikipedia.org/wiki?curid=40932" title="Θρακική Αγορά">
Θρακική Αγορά



</doc>
<doc id="40940" url="https://el.wikipedia.org/wiki?curid=40940" title="Ηχώ (αποσαφήνιση)">
Ηχώ (αποσαφήνιση)

Ο όρος Ηχώ μπορεί να αναφέρεται:

</doc>
<doc id="40941" url="https://el.wikipedia.org/wiki?curid=40941" title="Νέα Φλογητά Χαλκιδικής">
Νέα Φλογητά Χαλκιδικής

Τα Νέα Φλογητά, γνωστά κυρίως ως Φλογητά, ανήκουν στον Νομό Χαλκιδικής και βρίσκονται 52 χλμ. από τη Θεσσαλονίκη και 6 χλμ. από τα Νέα Μουδανιά. Ο παραθαλάσσιος αυτός οικισμός, που ανήκει στον Δήμο Νέας Προποντίδας, είναι χτισμένος σε έναν λόφο 500 μέτρα από τη θάλασσα. Στο χωριό υπάρχει μεταξύ άλλων Δημοτικό σχολείο και νηπιαγωγείο.
Τα Φλογητά έχουν 1.604 (απογραφή 2011) μόνιμους κατοίκους, με τον αριθμό των επισκεπτών να αυξάνεται κατακόρυφα τους καλοκαιρινούς μήνες.Στην παραλία υπάρχουν ξενοδοχεία και ενοικιαζόμενα δωμάτια και πληθώρα από ταβέρνες, ταχυφαγεία, ζαχαροπλαστεία, καφετέριες, μπαρ και κλαμπ.
Η παραλία των Φλογητών είναι αμμώδης, με μήκος περίπου ένα χιλιόμετρο, οργανωμένη με ναυαγοσωστική κάλυψη, η οποία έχει αποσπάσει Γαλάζια Σημαία επί σειρά ετών. Η θάλασσα, η οποία είναι μια από τις καθαρότερες θάλασσες του νομού, είναι ιδιαίτερα ζεστή και το βάθος της αυξάνεται ομαλά, κάνοντάς τη ιδανική για όλες τις ηλικίες, ενώ υπάρχει και δυνατότητα για θαλάσσια σπορ.
Η ιστορία των Φλογητών ξεκινάει από τη Μικρασιατική καταστροφή. Το 1923, πρόσφυγες από τα Φλογητά ή Φλοϊτά (σημερινή ονομασία Suvermez) από την Καππαδοκία της Μ. Ασίας, συγκεντρώθηκαν και ίδρυσαν τα Νέα Φλογητά. 
Αξιοθέατο είναι το μετόχι των Φλογητών, το οποίο στον Δεύτερο Παγκόσμιο Πόλεμο λειτούργησε ως νοσοκομείο. Σήμερα λειτουργεί σαν μουσείο αφού πρώτα έχει αναστυλωθεί.
Εκπαίδευση και πολιτισμός.
Στα Νέα Φλογητά λειτουργεί 6θέσιο Δημοτικό Σχολείο καθώς και νηπιαγωγείο. Εκτός αυτού υπάρχει χορευτικός σύλλογος καθώς και ποδοσφαιρικός σύλλογος με το όνομα "Θερμαϊκός Φλογητών."
Γλωσσικό Ιδίωμα.
Το γλωσσικό ιδίωμα που μιλούσαν οι Μικρασιάτες πρόσφυγες κάτοικοι των Φλογητών, το οποίο ακόμα ομιλείται και είναι ευρέως γνωστό ως Καππαδοκική διάλεκτος, είναι ελληνικής προέλευσης με ευδιάκριτα στοιχεία αρχαίας ελληνικής διαλέκτου, και επιδράσεις της τουρκικής. Το γλωσσικό αυτό ιδίωμα περιγράφεται στο βιβλίο "Modern Greek in Asia Minor: a study of the dialects of Siĺli, Cappadocia and Phárasa, with grammar, texts, translations and glossary".

</doc>
<doc id="40942" url="https://el.wikipedia.org/wiki?curid=40942" title="Ηχώ (εφημερίδα)">
Ηχώ (εφημερίδα)

Η ονομασία "Ηχώ" σε εφημερίδα μπορεί να αναφέρεται στην:

</doc>
<doc id="40946" url="https://el.wikipedia.org/wiki?curid=40946" title="Χρονικά της Δράμας">
Χρονικά της Δράμας



</doc>
<doc id="40949" url="https://el.wikipedia.org/wiki?curid=40949" title="Νέα των Κυργίων">
Νέα των Κυργίων



</doc>
<doc id="40950" url="https://el.wikipedia.org/wiki?curid=40950" title="Αγώνας - Καθημερινή Εφημερίδα Θράκης">
Αγώνας - Καθημερινή Εφημερίδα Θράκης



</doc>
<doc id="40953" url="https://el.wikipedia.org/wiki?curid=40953" title="Μακεδονικά Νέα">
Μακεδονικά Νέα



</doc>
<doc id="40954" url="https://el.wikipedia.org/wiki?curid=40954" title="Επίκαιρα">
Επίκαιρα

Το Επίκαιρα είναι όνομα εφημερίδων ή περιοδικών:

</doc>
<doc id="40955" url="https://el.wikipedia.org/wiki?curid=40955" title="Νόμος του Μπόιλ">
Νόμος του Μπόιλ

Στη θερμοδυναμική ο Νόμος του Μπόιλ είναι ένας από τους τρεις νόμους των αερίων.
Ιστορικό.
Ο Νόμος του Μπόιλ, γνωστός και σαν "νόμος Μπόιλ-Μαριότ", πήρε το όνομά του αρχικά από τον Ιρλανδό φυσικό φιλόσοφο Ρόμπερτ Μπόιλ ("Robert Boyle"), (1627-1691), που πρώτος τον διατύπωσε και δημοσίευσε το 1662. Τον ίδιο νόμο διατύπωσε 14 χρόνια αργότερα και ο Γάλλος φυσικός Εντμέ Μαριότ (Edme Mariotte) (1620–1684), εξ ου και η διπλή ονομασία.
Ορισμός.
Σύμφωνα με αυτό το νόμο:
Για τις μεταβολές πίεσης και θερμοκρασίας αν P1 η αρχική πίεση του αερίου, V1 ο αρχικός ειδικός όγκος του και T η σταθερή θερμοκρασία του και προκληθεί μεταβολή της πίεσης και του όγκου του σε P2 και V2 κατά τρόπο που η θερμοκρασία μείνει αμετάβλητη, τότε μεταξύ των παραπάνω στοιχείων του αερίου θα ισχύει η μαθηματική σχέση:
formula_1 ή και ακόμη formula_2
Το γινόμενο επομένως formula_3 είναι σταθερό και ισούται με formula_4
όπου formula_5 ο αριθμός των γραμμομορίων τού αερίου και formula_6 η παγκόσμια σταθερά των ιδανικών αερίων που στο διεθνές σύστημα μονάδων (S.I) έχει τιμή
formula_7
Αυτό σημαίνει πως αν διπλασιαστεί η πίεση ενός αερίου ο όγκος του θα υποδιπλασιαστεί και αντίστροφα, φθάνει μόνο η θερμοκρασία του να παραμένει σταθερή. Σύμφωνα με τον νόμο αυτό όταν σπρώχνεται η λαβή της αεραντλίας ποδηλάτου προς τα μέσα, μειώνεται ο όγκος του αέρα με αποτέλεσμα ν΄ αυξάνεται η πίεσή του και να διοχετεύεται πλέον με πίεση στο λάστιχο του ποδηλάτου ώστε να το αναγκάζει τούτο να φουσκώνει.
Επομένως "όταν η θερμοκρασία αερίου παραμένει σταθερά το γινόμενο μιας πίεσης του αερίου επί του αντίστοιχου ειδικού όγκου του είναι πάντοτε σταθερός αριθμός". Η δε μαθηματική διατύπωση αυτού είναι:
formula_8
Οι παραπάνω σχέσεις ισχύουν προφανώς για 1 kg αερίου, δεδομένου ότι σ΄ αυτές υπεισέρχεται ο ειδικός όγκος του V, που παριστά τον όγκο στη μονάδα μέτρησης 1 kg αερίου. Εφαρμόζονται όμως και για περισσότερα του ενός χιλιόγραμμα με την διαφορά μόνο ότι αντί ειδικού όγκου v τοποθετείται τότε ο ολικός όγκος V του αερίου.
Αν τώρα ληφθεί υπόψη ότι ειδικός όγκος και ειδικό βάρος είναι μεγέθη αντίστροφα μεταξύ τους τότε εύκολα συνάγεται ότι η σχέση μεταξύ πιέσεων και ειδικών βαρών του αερίου θα παρίσταται από τον μαθηματικό τύπο:
Ο τελευταίος παραπάνω τύπος αποτελεί μια άλλη έκφραση του Νόμου Boyle - Mariotte κατά την οποία: "υπό σταθερή θερμοκρασία τα ειδικά βάρη του αερίου είναι κατ΄ ευθεία ανάλογα προς τις αντίστοιχες πιέσεις αυτού".
Ο νόμος των Boyle και Mariotte όπως και οι άλλοι νόμοι των αερίων, ισχύει επακριβώς για ιδανικά αέρια. Οι νόμοι όμως μπορούν να εφαρμοστούν σαν καλή προσέγγιση και σε πραγματικά αέρια.

</doc>
<doc id="40956" url="https://el.wikipedia.org/wiki?curid=40956" title="Επίκαιρα Ημαθίας">
Επίκαιρα Ημαθίας



</doc>
<doc id="40957" url="https://el.wikipedia.org/wiki?curid=40957" title=".bm">
.bm

.bm είναι ο κωδικός top-level domain για τις Βερμούδες στο Διαδίκτυο. Τον διαχειρίζεται ο οργανισμός Bermuda College.
Δείτε επίσης: Κατάλογος top-level domains.

</doc>
<doc id="40960" url="https://el.wikipedia.org/wiki?curid=40960" title="Επτά Ημαθίας">
Επτά Ημαθίας



</doc>
<doc id="40961" url="https://el.wikipedia.org/wiki?curid=40961" title="Τορπιλοβόλο">
Τορπιλοβόλο

Το Τορπιλοβόλο (Τ/Β), και παλαιότερα ναυκλαστροβόλο, είναι είδος πολεμικού πλοίου, μεγαλύτερο της τορπιλακάτου με κύριο οπλισμό τορπίλες. Ο τύπος αυτός δημιουργήθηκε στο τελευταίο τέταρτο του 19ου αι. και χρησιμοποιήθηκε στις πρώτες δεκαετίες του 20ου αι. με εκτόπισμα 150-300 τον. Στην αρχή ήταν μικρότερο. Σήμερα έχει εκλείψει.
Τα τορπιλλοβόλα του Ελληνικοκύ Πολεμικού Ναυτικού ήταν:

</doc>
<doc id="40962" url="https://el.wikipedia.org/wiki?curid=40962" title="Αίγλη Ι (τορπιλοβόλο)">
Αίγλη Ι (τορπιλοβόλο)

Αίγλη Ι (Τορπιλοβόλο) / 60, 02
Το Β.Π. Τ/Β ΑΙΓΛΗ 60, 02 ήταν ένα από τα έξι ομοίου τύπου τορπιλλοβόλα πλοία που παραγγέλθηκαν από την Ελληνική Κυβέρνηση στα ναυπηγεία VULCAN του Στετίνου της Γερμανίας το 1912 αντί του ποσού των 500.000 φράγκων έκαστο και ναυπηγήθηκε 1912-1914. Κατέπλευσε στην Ελλάδα τον Μάιο του 1914.
Το 1916 με τον αποκλεισμό κατασχέθηκε από τους Γάλλους και χρησιμοποιήθηκε στον Α' Παγκόσμιο Πόλεμο με γαλλικό πλήρωμα. Επεστράφη σε άθλια κατάσταση το 1917 όταν συμμάχησε η Ελλάδα με την Αντάντ. Το υπόλοιπο χρονικό διάστημα χρησιμοποιήθηκε εντατικά σε πολλές επιχειρήσεις συνοδείας νηοπομπών στο Αιγαίο για προστασία από Γερμανικά υποβρύχια. Το 1919 στη Μικρασιατική Εκστρατεία προσκολλήθηκε στην Ελληνική μοίρα Κωνσταντινούπολης, έλαβε μέρος σε πλείστες επιχειρήσεις κατά την εκστρατεία αυτή καθώς και στην (αρχική) εκκένωση του Ελληνικού πληθυσμού από τη Σμύρνη. Στο διάστημα του μεσοπολέμου χρησιμοποιήθηκε σε βοηθητικές υπηρεσίες. Με την έναρξη του Β' Παγκόσμιου Πολέμου έλαβε αμέσως μέρος σε επιχειρήσεις στο Αιγαίο με Κυβερνήτη τον Αντιπλοίαρχο Ι. Ναξάκη. Στις 21 Απριλίου 1941 αναφέρθηκε κατάρριψη Γερμανικού αεροσκάφους. Τρεις μέρες μετά, στις 24 Απριλίου του 1941 διατάχθηκε η αυτοβύθισή του κοντά στις νήσους Φλέβες του Σαρωνικού μετά από ανεπανόρθωτες ζημιές που είχε υποστεί σε αεροπορική επιδρομή.
Τα άλλα πλοία ομοίου τύπου που παραγγέλθηκαν στη Γερμανία ήταν τα: Αλκυόνη Ι, Αρέθουσα, Δάφνη ΙΙ, Δωρίς Ι, και Θέτις ΙΙ.
Μετά τη μετασκευή το 1926 έφερε μηχανή παλινδρομική 2600 ΒΗΡ, 2 Τ/Σ των 45εκ. και μεγ. ταχύτητα 21 κόμβοι. Το δε 1940 η μέγιστη ταχύτητά του ήταν 19 κόμβοι.

</doc>
<doc id="40963" url="https://el.wikipedia.org/wiki?curid=40963" title="Αίγλη (ναρκαλιευτικό)">
Αίγλη (ναρκαλιευτικό)

Το ναρκαλιευτικό Αίγλη Μ-246 (πρώην "USS MSC 299") κατασκευάστηκε στις Η.Π.Α. στα ναυπηγεία "USA Tacota Boat Building Co Inc. Tacota Wash" και είναι ένα από τα ναρκαλιευτικά που παραχωρήθηκαν στο Ελληνικό Πολεμικό Ναυτικό από τις Η.Π.Α. στα πλαίσια της Στρατιωτικής βοήθειας. Παραληφθεί στο Σιάτλ τις 21 Ιανουαρίου 1965. Όμοιου τύπου πλοία Αίγλη ΙΙ, Αύρα ΙV, Αλκυών, Δωρίς ΙΙ, Δάφνη ΙΙΙ, Αηδών ΙΙ, Κλειώ ΙΙΙ, Κίχλη ΙΙ, Κίσσα ΙΙ και Πλειάς ΙΙ. Εντάχθηκε στο Στολίσκο Ναρκαλιευτικών την 1 Μαΐου του 1977. Από τις 23 Αυγούστου 1995 τελεί υπό την διοίκηση της Διοίκησης Ναυτικής Εκπαίδευσης και χρησιμοποιείται ως εκπαιδευτικό.
Είναι κατασκευασμένο από ξύλο και αντιμαγνητικά υλικά. Έχει πλήρες εκτόπισμα 370 τόνους, μήκος 144 πόδια, πλάτος 28 και βύθισμα 8,5 πόδια. Για την πρόωση του χρησιμοποιεί δύο μηχανές ντίζελ, ισχύος 380 ίππων. Ο οπλισμός του αποτελείται από 2 πυροβόλα των 20 χιλιοστών και έχει πλήρωμα 39 άνδρες.
Αιφνιδιαστική εκτόξευση βλήματος εδάφους-επιφανείας ΜΜ-38 Exocet από ερημική παραλία της ανατολικής Κρήτης, είχαμε πριν λίγες ώρες από το Πολεμικό Ναυτικό. Είναι η πρώτη φορά που εκτοξεύεται τέτοιο βλήμα από τότε που εντάχθηκαν σε υπηρεσία οι δύο πυροβολαρχίες από το 1993. Το συγκεκριμένο όπλο θεωρείται κρίσιμης στρατηγικής σημασίας για την Ελλάδα, καθώς είναι τοποθετημένο σε τρία νησιά του Αρχιπελάγους και «κλειδώνει» ισάριθμους διαύλους με μέγιστη εμβέλεια 38 χλμ.
Το γεγονός ότι η εκτόξευση γίνεται σήμερα αιφνιδιαστικά, σε ερημική περιοχή και όχι στο Πεδίο Βολής Κρήτης, με κατεύθυνση την ευρύτερη περιοχή της τουρκοαιγυπτιακής άσκησης , μπορεί αν εκληφθεί και ως «ιδιαίτερης βαρύτητας».
Είναι άλλωστε η πρώτη φορά που το Πολεμικό Ναυτικό προβαίνει σε μία τέτοια ενέργεια για ένα όπλο που θεωρείται το πλέον «απόρρητο» του ελληνικού οπλοστασίου. Το βλήμα έπληξε το παλαιό ναρκαλιευτικό Ν/Α ΑΙΓΛΗ σε απόσταση 31 χλμ!
Το σύστημα είναι πλήρως αυτοκινούμενο. Δύο ή τέσσερις εκτοξευτές σε φορτηγό όχημα, μπορούν να πλήξουν με ισάριθμα βλήματα σκάφη επιφανείας με εντυπωσιακή ακρίβεια, αφού πετάξουν το μεγαλύτερο μέρος της πτήσης τους σε ύψος μέχρι και δύο μέτρων πάνω από την επιφάνεια της θάλασσας (sea skimming).
Επίκειται ο εκσυγχρονισμός του βλήματος σε επίπεδο MM-40 Block II όμοιων με τα βλήματα που επιχειρούν στη Κύπρο. Στο ΜΜ-40 Block II εμβέλεια αυξάνεται στα 60 χλμ.. Οι Κύπριοι έχουν τρεις τετραπλούς εκτοξευτές και 24 βλήματα.
Οι Εxocet είχαν σπείρει τον όλεθρο στην βρετανική αρμάδα το 1982 στα Φώκλαντς. Λιγότερο από οκτώ βλήματα είχαν στην διάθεσή τους οι Αργεντινοί και βύθισαν τέσσερα εμπορικά και πολεμικά σκάφη.
Ιδού οι φωτό από την ακολουθία εκτόξευσης.

</doc>
<doc id="40965" url="https://el.wikipedia.org/wiki?curid=40965" title="Αιμιλία (Ημιολία)">
Αιμιλία (Ημιολία)



</doc>
<doc id="40968" url="https://el.wikipedia.org/wiki?curid=40968" title="Λάνι Μπάρμπι">
Λάνι Μπάρμπι

Η Λάνι Μπάρμπι ("Lanny Barbie", 29 Αυγούστου 1981) είναι Καναδή πορνογραφική ηθοποιός και μοντέλο. 
Βιογραφία.
Η Λάνι γεννήθηκε στη πόλη Μόντρεαλ της επαρχίας του Κεμπέκ. Ξεκίνησε να εμφανίζεται σε πορνογραφικές ταινίες από την ηλικία των 18 ετών. Έχει ύψος 1,68 μ. καστανά μαλιά και πράσινα μάτια. Το Μάρτιο του 2005 παντρεύτηκε τον, επίσης πορνοστάρ, Τζούλιαν Αντρέτι. Η ετεροθαλής αδερφή της είναι πρώην πορνοστάρ (αποσύρθηκε το 2004) και χρησιμοποιούσε το ψευδώνυμο "Κίμπερλι Φράνκλιν". Έχει φανατικό κοινό που την ακολουθεί κυρίως μέσω του διαδικτύου. 
Έχει εμφανιστεί σε εξώφυλλα πολλών δημοφιλών ανδρικών περιοδικών, μεταξύ των οποίων τα Hustler, Club και Penthouse, στο οποίο υπήρξε και "Pet of the Month" τον Ιούνιο του 2003. Τον Απρίλιο του 2005 υπέγραψε αποκλειστικό συμβόλαιο συνεργασίας (διάρκειας πολλών ετών) με την εταιρεία Vivid και έτσι έγινε το πρώτο "κορίτσι της Vivid" από το Μόντρεαλ. Υπήρξε επίσης φιναλίστ στα πρώτα βραβεία F.A.M.E. (Fans of Adult Media Entertainment). Μεταξύ των κατηγοριών στις οποίες ήταν υποψήφια ήταν αυτές για την "Αγαπημένη Ηθοποιό" και το "Καλύτερο Σώμα".
Από το 2001 μέχρι και σήμερα έχει εμφανιστεί σε περισσότερες από 65 ταινίες ενώ συμμετέχει σε ιδιαίτερα σκληρές σκηνές που περιλαμβάνουν πρωκτικό και ομαδικό σεξ, διπλή διείσδυση και λεσβιακό έρωτα. 

</doc>
<doc id="40969" url="https://el.wikipedia.org/wiki?curid=40969" title="Malleus Maleficarum">
Malleus Maleficarum

Το Malleus Maleficarum («Σφύρα Κακοποιών», «Σφυρί Μαγισσών» ή "Hexenhammer") είναι η πιο γνωστή και σημαντική πραγματεία σχετικά με τον διωγμό των μαγισσών που προήλθε από την υστερία κατά των μαγισσών στη διάρκεια της Αναγέννησης. Αποτελεί ένα περιεκτικό εγχειρίδιο κυνηγού μαγισσών, το οποίο εκδόθηκε για πρώτη φορά στην Γερμανία το 1487 και γνώρισε επανειλημμένες επανεκδόσεις σε όλη την Ευρώπη. Έπαιξε βασικό ρόλο στις δίκες μαγισσών στην Ευρώπη για πάνω από 200 χρόνια. Το βιβλίο αυτό έγινε διαβόητο λόγω της χρήσης του κατά τη διάρκεια της υστερίας του κυνηγιού μαγισσών, η οποία έφτασε στο αποκορύφωμά της την περίοδο από τα μέσα του 16ου έως τα μέσα του 17ου αιώνα.
Ιστορία.
Το έργο αυτό συντάχθηκε από δύο Δομινικανούς μοναχούς-ιεροεξεταστές, τον Χάινριχ Κράμερ (ή Ερρίκο Κραίμερς, Heinrich Kramer) και τον Γιάκομπ Σπρένγκερ (ή Ιάκωβος Σπρέγκερ, Jacob Sprenger), οι οποίοι ισχυρίζονταν μέσα στο βιβλίο ότι είχαν εξουσιοδοτηθεί από τον Πάπα Ιννοκέντιο Η΄ να ασκήσουν διώξεις κατά των μαγισσών σε όλη τη Γερμανία μέσω ενός παπικού διατάγματος της 5ης Δεκεμβρίου 1484· αυτό όμως το διάταγμα είχε εκδοθεί πριν τη συγγραφή του βιβλίου και πριν γίνουν γνωστές οι σχεδιαζόμενες μέθοδοι τους.
Οι Κράμερ και Σπρένγκερ υπέβαλλαν το "Malleus Maleficarum" στην Σχολή Θεολογίας του Πανεπιστημίου της Κολωνίας στις 9 Μαΐου 1487, ελπίζοντας ότι θα εγκριθεί. Αντ' αυτού, ο κλήρος και το Πανεπιστήμιο το καταδίκασαν ως παράνομο και αντιδεοντολογικό. Ο Κράμερ παρ' όλα αυτά εισήγαγε ένα πλαστογραφημένο ισχυρισμό υποστήριξης από το Πανεπιστήμιο σε μεταγενέστερες τυπωμένες εκδόσεις του βιβλίου. Το 1487 είναι γενικώς αποδεκτό ως η ημερομηνία δημοσίευσης, μολονότι πρώιμες εκδόσεις μπορεί να είχαν παραχθεί το 1485 ή το 1486. Η Καθολική Εκκλησία απαγόρευσε το βιβλίο λίγο αργότερα, τοποθετώντας το στο "Index Librorum Prohibitorum". Μολαταύτα, μεταξύ των ετών 1487 και 1520, το έργο δημοσιεύθηκε δεκατρείς φορές. Μετά από πενήντα χρόνια, αναδημοσιεύτηκε δεκαέξι φορές κατά το χρονικό διάστημα μεταξύ του 1574 και της έκδοσης της Λυών του 1669. Ο ψευδής ισχυρισμός ότι είχε λάβει έγκριση ο οποίος εμφανιζόταν στην αρχή του βιβλίου συνέβαλλαν στη δημοτικότητά του.
Το κείμενο ήταν τόσο δημοφιλές ώστε πούλησε περισσότερα αντίτυπα από οποιοδήποτε άλλο έργο, εκτός της Βίβλου, μέχρι την έκδοση του "The Pilgrim's Progress" του Τζον Μπάνιγιαν (John Bunyan) το 1678.
Οι επιδράσεις του Malleus Maleficarum εξαπλώθηκαν πολύ πέρα από τη Γερμανία, επηρεάζοντας πολύ την Γαλλία και την Ιταλία και, σε μικρότερο βαθμό, την Αγγλία.
Παρ' όλη την δημοφιλή αντίληψη ότι το "Malleus Maleficarum" ήταν το κλασσικό Ρωμαιοκαθολικό κείμενο για τη μαγεία, δεν χρησιμοποιήθηκε ποτέ επίσημα από την Καθολική Εκκλησία και μάλιστα καταδικάστηκε από την Ιερά Εξέταση το 1490. Επιπρόσθετα, χρησιμοποιήθηκε και από τους Προτεστάντες σε κάποιες από τις δίκες τους κατά των μαγισσών.
Πλαστογραφίες και μεταφράσεις.
Το "Malleus Maleficarum" περιλάμβανε αρχικά στον πρόλογό του την παπική βούλα την παπική βούλα "Summis desiderantes", την οποία είχε εκδώσει ο Πάπας Ιννοκέντιος Η' στις 5 Δεκεμβρίου του 1484, και η οποία αποτελούσε το βασικό παπικό έγγραφο σχετικά με τη μαγεία. Αναφέρει ονομαστικά τούς Σπρένγκερ και Κράμερ (ως Γιάκομπους Σπρένγκερ [Iacobus Sprenger] και Ενρίκι Ινστιτόρις [Henrici Institoris]) και τούς καθοδηγεί στην καταπολέμηση της μαγείας στη βόρεια Γερμανία.
Το βιβλίο αυτό καθαυτό δεν έγινε κατόπιν εντολής της Ρωμαιοκαθολικής Εκκλησίας. Οι συγγραφείς είχαν επισυνάψει μια επιστολή έγκρισης από το Πανεπιστήμιο της Κολωνίας, η οποία φαινομενικά είχε υπογραφεί από τέσσερις καθηγητές εκεί. Ωστόσο, η επιστολή ήταν πλαστή. Το Πανεπιστήμιο όχι μόνο δεν είχε εγκρίνει το βιβλίο αλλά μάλιστα το είχε καταδικάσει λόγω της χρήσης αντιδεοντολογικών νομικών διαδικασιών και λόγω του ότι η δαιμονολογία του δεν ήταν σύμφωνη με το Καθολικό δόγμα. Αν και ο Κράμερ καταδικάστηκε από την Ιερά Εξέταση το 1490, το βιβλίο συνέχισε να εκδίδεται, προωθούμενο από την αυξανόμενη λαϊκή δίψα για γιατροσόφια κατά της μαγείας.
Σύγχρονες ξενόγλωσσες μεταφράσεις αυτών των έργων περιλαμβάνουν μια γερμανική μετάφραση του 2000 από τους καθηγητές Γιέρουσεκ (Jerouscheck) και Μπέρινγκερ (Behringer), με τίτλο "Der Hexenhammer" (η μετάφραση του 1906 από τον Σμιτ (Schmidt) θεωρείται πολύ χαμηλής ποιότητας), και μια αγγλική μετάφραση του Μόνταγκ Σάμερς (Montague Summers) το 1928, η οποία ανατυπώθηκε το 1948 και είναι και σήμερα διαθέσιμη ως ανατύπωση τού 1971 από τις εκδόσεις "Dover Publications" (ISBN 0-486-22802-9). Υπάρχει ακόμα και μία ελληνική έκδοση του 2006 (Λιακόπουλος), χωρίς να αναφέρεται μεταφραστής.
Περιεχόμενο.
Το βιβλίο χωρίζεται σε τρεις ενότητες, καθεμιά από τις οποίες εγείρει ερωτήματα και φέρεται να τα απαντάει μέσω αντεπιχειρημάτων. Υπάρχει ελάχιστο πρωτότυπο υλικό στο βιβλίο· αποτελεί βασικά μια κωδικοποίηση υπαρχόντων πεποιθήσεων και πρακτικών. Σημαντικά μέρη του βιβλίου λήφθηκαν από προγενέστερα έργα, όπως το "Directorium Inquisitorum" (1376) του Νικολάου Άιμεριχ (Nicolau Aymerich) ή το "Formicarius" (1435) του Γιοχάνες Νίντερ (Johannes Nider).
Το πρώτο μέρος αποσκοπεί στο να αποδείξει ότι υφίσταται η μαγική τέχνη ή η μαγγανεία. Περιγράφει με λεπτομέρεια πως ο Διάβολος και οι ακόλουθοί του, οι μάγισσες, διαπράττουν μια ποικιλία ανομιών με «την άδεια του Παντοδύναμου Θεού». Αντί να ερμηνευθεί αυτό ως τιμωρία, όπως έκαναν πολλές εκκλησιαστικές αρχές της εποχής, οι συγγραφείς του βιβλίου αξιώνουν ότι ο Θεός επιτρέπει αυτές τις πράξεις ώστε ο Διάβολος να μην αποκτήσει απεριόριστη εξουσία και καταστρέψει τον κόσμο.
Ένα μέρος αυτής της ενότητας εξηγεί γιατί οι γυναίκες, λόγω της πιο αδύναμης φύσης και της κατώτερης νοημοσύνης τους, υποτίθεται ότι είναι από τη φύση τους πιο επιρρεπείς στις παγίδες του Σατανά απ' ό,τι οι άνδρες. Ο ίδιος ο τίτλος του βιβλίου περιέχει το ουσιαστικό "maleficarum" στο θηλυκό γένος και οι συγγραφείς διατείνονται (λανθασμένα) ότι η λέξη "femina" (γυναίκα) ετυμολογείται από το "fe"+"minus", δηλαδή «άπιστος».
Το δεύτερο μέρος του "Malleus Maleficarum" περιγράφει τις μορφές της μαγικής τέχνης καθαυτές. Αυτή η ενότητα εκθέτει λεπτομερώς πώς οι μάγισσες δένουν με μάγια και τους τρόπους με τους οποίους αυτές οι πράξεις μπορούν να προληφθούν ή να θεραπευθούν. Σημαντική έμφαση δίνεται στη Συμφωνία με το Διάβολο, ενώ η ύπαρξη των μαγισσών παρουσιάζεται ως γεγονός. Πολλές από τις αναφορές του βιβλίου σε ξόρκια, συμφωνίες, θυσίες και συνουσία με το Διάβολο αποκτήθηκαν από ιεροεξεταστικές ανακρίσεις εκτελεσμένες από τους Σπρένγκερ και Κράμερ.
Το τρίτο μέρος περιγράφει με λεπτομέρεια τις μεθόδους για τον εντοπισμό, τις δοκιμασίες και την καταδίκη ή την εξόντωση μαγισσών. Τα βασανιστήρια για τον εντοπισμό των μαγισσών θεωρούνται αυτονόητα· αν η κατηγορούμενη μάγισσα δεν ομολογούσε με τη θέλησή της την ενοχή της, θα έπρεπε να βασανιστεί ώστε τελικά να ομολογήσει. Δίνεται στους δικαστές η οδηγία να παροδηγούν την κατηγορούμενη αν είναι απαραίτητο, υποσχόμενοι έλεος σε αν το θύμα ομολογούσε.
Αυτή η ενότητα καλύπτει επίσης το πόσο έγκυρες θα πρέπει να θεωρούνται οι καταθέσεις μαρτύρων και την ανάγκη για την εξαφάνιση των κακόβουλων κατηγοριών. Δηλώνει, όμως ταυτόχρονα, ότι οι φήμες αρκούν για να οδηγήσουν ένα άτομο σε δίκη και ότι αν ο κατηγορούμενο υπεράσπιζε σθεναρά τον εαυτό του αυτό θα αποτελούσε ένδειξη ότι βρισκόταν κάτω από μαγική επιρροή. Αναφέρονται κανόνες για να αποτρέπεται η μαγική επιρροή των αρχών και δίνεται η διαβεβαίωση ότι, ως αντιπρόσωποι του Θεού, οι ιεροεξεταστές είναι θωρακισμένοι από όλες τις μαγικές δυνάμεις.
Σύνοψη των πεποιθήσεων.
Αμφότεροι οι Κράμερ και Σπρένγκερ ήταν πολυγραφότατοι συγγραφείς, και μέρος του "Malleus Maleficarum" ενσωματώνει ένα περιεκτικό χειρόγραφο σχετικά με την μαγική τέχνη, το οποίο είχε γράψει ο Κράμερ το 1485. Βασισμένο γενικά στην Βιβλική δήλωση, «Καμία μάγισσα (γυναίκα που κάνει μαγγανείες, "ΜΝΚ") δεν πρέπει να αφήνεις να ζει» ( [18], "ΝΜΒ"), το βιβλίο παίρνει κάποια στοιχεία από τις Γραφές και από έργα του Αριστοτέλη, του Αυγουστίνου και του Θωμά Ακινάτη για να υποστηρίξει τους ισχυρισμούς του. Ο σεξισμός που εμφανίζεται στο έργο αυτό είναι αναμφισβήτητος· η πεποίθηση των συγγραφέων ότι οι γυναίκες είναι πλάσματα κατώτερα, αδύναμα, που εύκολα διαφθείρονται, τονίζεται συχνά από την αρχή ως το τέλος του κειμένου αυτού.
Συνολικά, το "Malleus Maleficarum" διακηρύττει ότι μερικά πράγματα τα οποία ισχυρίζονται οι μάγισσες, όπως οι μεταμορφώσεις ζώων, ήταν απλές οφθαλμαπάτες προκαλούμενες από τον Διάβολο για να τις παγιδέψει, ενώ άλλες πράξεις, όπως η πτήση, η πρόκληση καταιγίδων και η καταστροφή σοδειών, ήταν πραγματικές. Το βιβλίο πραγματεύεται σε βάθος τις έκλυτες πράξεις των μαγισσών, την ικανότητά τους να δημιουργούν ανικανότητα στους άνδρες και ακόμα αφήνει περιθώριο στον ισχυρισμό ότι οι δαίμονες θα μπορούσαν να είναι οι πατέρες παιδιών μαγισσών. Το ύφος του κειμένου είναι άκρως σοβαρό —ακόμη και οι πιο απίστευτες δηλώσεις παρουσιάζονται ως αξιόπιστες πληροφορίες.
Κληρονομιά.
Μια αντικληρική ιστορία η οποία περιέχεται στο βιβλίο ήταν η βάση για τη νορβηγική και βρετανική όπερα-μιούζικαλ "Which Witch". Το έργο περιγράφει την δίκη και την δίωξη μιας αθώας Ιταλίδας, η οποία καίγεται δεμένη σε έναν πάσσαλο από συνωμότες στην Γερμανία, εξαιτίας των σχέσεών της με ένα σημαίνοντα Γερμανό επίσκοπο. Κάνει νύξη στην πρωτότυπη πηγή του στο καυστικό εναρκτήριο νούμερο, με τίτλο "Malleus Maleficarum". Το έργο έλαβε από χλιαρές μέχρι σκληρές κριτικές, και έχει κατηγορηθεί ως «το χειρότερο μιούζικαλ όλων των εποχών», παρά την αυξανόμενη καλτ μόδα στο Ηνωμένο Βασίλειο. Η μουσική σύνθεση έγινε από τους Μπένεντικτ Αντριάν (Benedicte Adrian) και τον Ίνγκριντ Μπιόρνοβ (Ingrid Bjørnov), ενώ ο Αντριάν συμμετέχει και με έναν ρόλο.
Το 1963 ο Τσέχος συγγραφέας Βάτσλαβ Καπλίτσκι (Václav Kaplický) έγραψε μια νουβέλα αποκαλούμενη "Kladivo na čarodějnice" (η φράση "Malleus maleficarum" στα Τσέχικα) και το 1969 (ένα χρόνο μετά την σοβιετική κατάληψη της Τσεχοσλοβακίας) ο Οτακάρ Βάβρα (Otakar Vávra) γύρισε μια ταινία βασισμένη στη νουβέλα, η οποία έγινε σύμβολο τής εποχής τής ομαλοποίησης και σύντομα απαγορεύτηκε.

</doc>
<doc id="40971" url="https://el.wikipedia.org/wiki?curid=40971" title="Παραστατική γεωμετρία">
Παραστατική γεωμετρία

Η Παραστατική Γεωμετρία αποτελεί κλάδο των εφαρμοσμένων Μαθηματικών που σκοπό έχει τη γραφική επίλυση (με κανόνα και διαβήτη) προβλημάτων που ανάγονται σε στερεά σχήματα. Ακολουθεί την εξής μέθοδο: αντικαθιστά τα στερεά σχήματα με τις προβολές τους σε δύο ή τρία επίπεδα, καλούμενα προβολικά, εις τρόπον ώστε, αναγόμενα στο χώρο, να χρησιμοποιούνται επ΄ αυτών γνωστές γραφικές μέθοδοι.
Από καθαρή μαθηματική άποψη η παραστατική γεωμετρία δεν παρουσιάζει ιδιαίτερο ενδιαφέρον. Αντίθετα όμως είναι πάρα πολύ χρήσιμη αφού αποτελεί τη βάση όλων των τεχνικών σχεδιάσεων ιδιαίτερα στην αρχιτεκτονική, μηχανολογία, ναυπηγική και αεροναυπηγική.

</doc>
<doc id="40972" url="https://el.wikipedia.org/wiki?curid=40972" title="Ροιώ">
Ροιώ

Με το όνομα Ροιώ είναι γνωστές δύο γυναίκες της ελληνικής μυθολογίας

</doc>
<doc id="40973" url="https://el.wikipedia.org/wiki?curid=40973" title="Ραμαζάνι">
Ραμαζάνι

Το Ραμαζάνι, εκ τoυ τουρκικού "ραμαζάν" και του αραβικού "ραμαντάν", είναι θρησκευτική μουσουλμανική εορτή νηστείας. Αποτελεί ονομασία του ένατου μήνα του μουσουλμανικού έτους, κατά τον οποίο, σύμφωνα με την παράδοση, δόθηκε το Κοράνι στους ανθρώπους προκειμένου οι κανόνες του να αποτελέσουν οδηγό της ζωής τους. Έτσι το Ραμαζάνι χαρακτηρίζεται ως ένας από τους «πέντε στύλους» του Ισλάμ με χαρακτήρα υπακοής, εξιλασμού και προσευχής προς τον Θεό.
Σε όλο το χρονικό διάστημα του Ραμαζανιού, διάρκειας ενός μηνός, οι μουσουλμάνοι απέχουν υποχρεωτικά, από ανατολής μέχρι δύσεως του ηλίου, από κάθε είδους τροφή, ακόμη και νερό, πολύ δε περισσότερο από κάπνισμα, ποτό, αρώματα και σεξουαλικές επαφές, όχι όμως στο υπόλοιπο διάστημα μέχρι την ανατολή του ηλίου. Το Ραμαζάνι τελειώνει με τριήμερη γιορτή που αραβικά ονομάζεται "άιντ-αλ-φιτρ" (= εορτή τέλους νηστείας) ή "άιντ-αλ-σαγίρ" (= μικρή εορτή).
Η λέξη Ραμαντάν (Ramadan), ή Ραμαζάνι, προέρχεται από την αραβική ρίζα "αλ-ραμάντ" που σημαίνει «καψαλίζω τη ζέστη ή την ξηρασία». Αποτελεί έναν από τους πέντε πυλώνες όπου στηρίζεται το Ισλάμ. Οι υπόλοιποι είναι η Πίστη, η Προσευχή, η Ελεημοσύνη και το Ιερό Προσκύνημα Χατζ. Ο μήνας Ραμαντάν είναι ο ένατος μήνας του Ισλαμικού σεληνιακού ημερολογίου και ο ιερότερος από τους τέσσερις ιερούς μήνες. Ξεκινά με τη Νέα Σελήνη και κατά τη διάρκειά του όλοι οι ενήλικες και υγιείς μουσουλμάνοι είναι υποχρεωμένοι να απέχουν από κάθε τροφή, νερό, τσίχλες, κάθε είδους καπνό, οποιαδήποτε ερωτική επαφή, από την ανατολή ως τη δύση του ηλίου. Ωστόσο αυτό είναι το καθαρά εξωτερικό, πρακτικό μέρος της νηστείας. Η πνευματική όψη της νηστείας ορίζει απαγόρευση του ψέματος, του κουτσομπολιού, της εξαπάτησης και γενικά όλων των αρνητικών χαρακτηριστικών των ανθρώπων. Όπως ορίζεται στο Κοράνι, η νηστεία είναι μια αυστηρή πράξη βαθιάς προσωπικής λατρείας κατά την οποία οι μουσουλμάνοι επιδιώκουν το υψηλότερο επίπεδο συνειδητοποίησης του Θείου. 
Ο μήνας Ραμαντάν είναι μία χρονική περίοδος κατάλληλη για προσευχή, για καλές πράξεις, για περισσότερο χρόνο με την οικογένεια και τους φίλους. Η νηστεία έχει σκοπό να βοηθήσει τους μουσουλμάνους να μάθουν την αυτοπειθαρχία, την εγκράτεια, τη γενναιοδωρία αλλά και την υπομονή. Τους θυμίζει επίσης το πόσο υποφέρουν οι φτωχοί, εκείνοι που σπάνια τρέφονται καλά ή δεν βρίσκουν το κατάλληλο φαγητό. 
Το Ραμαζάνι περιλαμβάνει δύο κύρια γεύματα: το Σουχούρ, πριν από την ανατολή, και το Ιφτάρ, μετά από τη δύση. Τα γεύματα αυτά περιλαμβάνουν χουρμάδες ακολουθώντας το παράδειγμα του Προφήτη Μωάμεθ. Μετά από το Ιφτάρ και μέχρι το Σοχούρ την άλλη μέρα, ο καθένας μπορεί να φάει ό, τι επιθυμεί από φαγητό, γλυκά και ποτά, εκτός από αλκοόλ και χοιρινό κρέας (είναι απαγορευμένα από τον Θεό και αναφέρονται στο Κοράνι).
Μία άλλη όψη στο Ραμαντάν είναι μία από τις τελευταίες μονές νύχτες του μήνα, η Λεϊλάτ αλ Καντρ ή Νύχτα του Πεπρωμένου. Είναι η ιερότερη νύχτα του μήνα. Είναι η νύχτα κατά την οποία ο Θεός άρχισε να αποκαλύπτει το Κοράνι στον Προφήτη Μωάμεθ μέσω του αρχάγγελου Γαβριήλ. Οι Μουσουλμάνοι μαθαίνουν στο Κοράνι πως να προσεύχονται κατά τη διάρκεια της νύχτας αυτής, αφού τότε είναι καλύτερα από χίλιους μήνες προσευχής. Επιπλέον, οι πιστοί ενθαρρύνονται να διαβάσουν ολόκληρο το Κοράνι κατά τη διάρκεια του μήνα και για αυτό έχει χωριστεί σε 30 ίσα μέρη, όσες και οι 30 μέρες του Ραμαζανίου. Όταν η πρώτη φλούδα από τη Νέα Σελήνη γίνει ορατή, λήγει ο μήνας του Ραμαντάν και ξεκινά ο μήνας Σαουάλ. Με το τέλος του Ραμαντάν ξεκινά μία τριήμερη περίοδος που ονομάζεται Ιντ αλ Φιτρ, δηλαδή Γιορτή της διακοπής της Νηστείας. Είναι μια χαρούμενη περίοδος, η οποία ξεκινάει με μια ειδική προσευχή νωρίς το πρωί, και αργότερα ακολουθούν εορτασμοί, τραπέζια και μοίρασμα δώρων και χρημάτων στα παιδιά.
Όταν το Ραμαντάν τελειώνει, οι μουσουλμάνοι δίνουν ως ελεημοσύνη ένα συγκεκριμένο ποσό, που έχει υπολογιστεί ώστε να είναι ικανό να ταΐσει έναν φτωχό της περιοχής για μία ημέρα. Αυτό είναι γνωστό ως «φίτρα» και η σημασία του είναι η υπενθύμιση ότι υπάρχουν άνθρωποι που υποφέρουν και πρέπει να τους βοηθήσουμε. Πολλοί επίσης με αφορμή τη γιορτή πληρώνουν την ετήσια Ζακάτ τους (υποχρεωτική ελεημοσύνη) στους έχοντες ανάγκη, που είναι το 2,5% επί των ετήσιων σταθερών αποταμιεύσεων. 
Από την άλλη πλευρά, θα πρέπει να αναφερθεί πως ο Θεός εξαιρεί κάποια άτομα από τη νηστεία. Ο άρρωστος και ο ταξιδιώτης είναι από αυτούς που εξαιρούνται, αλλά πρέπει μετά τη θεραπεία τους ή το ταξίδι να νηστέψουν τις μέρες που χάσανε. Θα πρέπει να τονιστεί ότι η εξαίρεση περιλαμβάνει και τις γυναίκες οι οποίες έχουν τη μηνιαία τους περίοδο, καθώς και τις γυναίκες οι οποίες κυοφορούν. Επίσης κάθε ένας που αντιμετωπίζει σοβαρό πρόβλημα υγείας (διαβήτης, καρδιά) δικαιολογείται να απέχει όλο τον μήνα.
Το Ραμαζάνι, λοιπόν, ένας μήνας πολύ σημαντικός για όλους τους μουσουλμάνους. Είναι ο μήνας της αγάπης και της ένωσης όλων των μουσουλμάνων. 

</doc>
<doc id="40974" url="https://el.wikipedia.org/wiki?curid=40974" title="Γουλιέλμο Μαρκόνι">
Γουλιέλμο Μαρκόνι

Ο Γουλιέλμο Μαρκόνι ("Guglielmo Marconi", 25 Απριλίου 1874 – 20 Ιουλίου 1937) ήταν Ιταλός εφευρέτης, γνωστός ως ο πατέρας της εκπομπής ραδιοκυμάτων σε μεγάλη απόσταση, και για την ανάπτυξη του Νόμου του Μαρκόνι και ενός ραδιοτηλεγραφικού συστήματος. Ο Μαρκόνι συχνά πιστώνεται ως ο εφευρέτης του ραδιοφώνου, και το 1909 μοιράστηκε το Βραβείο Νόμπελ Φυσικής με τον Καρλ Φέρντιναντ Μπράουν για τη συμβολή τους στην ανάπτυξη της ασύρματης τηλεγραφίας. 
Βιογραφία.
Ο μαρκήσιος Γουλιέλμο Μαρκόνι γεννήθηκε στη Μπολόνια της Ιταλίας, στις 25 Απριλίου 1874, από πατέρα Ιταλό (τον Τζιουζέπε Μαρκόνι) και μητέρα Ιρλανδέζα (την Άννι Τζέιμσον). Η οικονομική ευμάρεια του πατέρα του επέτρεψε στον νεαρό Γουλιέλμο να κάνει ιδιωτικές σπουδές στη Μπολόνια, στη Φλωρεντία και αργότερα στο Λιβόρνο. Ως παιδί δεν τα πήγαινε καλά στο σχολείο. Όμως έδειξε ξεχωριστό ενδιαφέρον για τις φυσικές επιστήμες και ιδιαίτερα για τις έρευνες πάνω στον ηλεκτρισμό, πειραματιζόμενος στην κατασκευή μίας συσκευής που θα μετέτρεπε τα ηλεκτρομαγνητικά κύματα σε ηλεκτρική ενέργεια.
Ο Μαρκόνι διάβασε με πολύ ενδιαφέρον τις θεωρίες του Τζέιμς Κλερκ Μάξγουελ ότι υπήρχαν ηλεκτρομαγνητικά κύματα, γεγονός που επιβεβαίωσαν αργότερα, το 1887, οι έρευνες του διάσημου Γερμανού φυσικού Χάινριχ Χερτς, που πραγματοποίησε σειρά από σχετικά πειράματα στην Καρλσρούη. Εκείνη την εποχή ο Μαρκόνι ήταν μαθητής του Ιταλού επιστήμονα Αουγκούστο Ρίγκι, καθηγητή της φυσικής στο Πανεπιστήμιο της Μπολόνια. Ο Μαρκόνι -όπως έλεγε αργότερα- έκανε τότε τη σκέψη ότι δεν θα περνούσε πολύς καιρός και τα κύματα αυτά θα προίκιζαν την ανθρωπότητα με ένα καινούργιο και ισχυρό μέσο επικοινωνίας. 
Έτσι, το 1895, σε ηλικία 21 ετών, άρχισε στη Μπολόνια τα πειράματά του στην ασύρματη τηλεγραφία. Ο Μαρκόνι δεν ανακάλυψε καμία νέα ή επαναστατική αρχή στο σύστημα ασύρματης τηλεγραφίας αλλά περισσότερο συναρμολόγησε και βελτίωσε μία σειρά από παράγοντες, που ενοποίησε και προσάρμοσε στο δικό του σύστημα. Κατασκευάζοντας και θέτοντας σε λειτουργία απλές συσκευές αποτελούμενες από επαγωγικά πηνία και πρόχειρους αναμεταδότες, ο Μαρκόνι σημείωσε επιτυχία από την αρχή. Η πρωτόγονη συσκευή του αποτελείτο από ένα σύρμα επαγωγής και από ένα κλειδί του Μορς που έδινε σήματα. Ο πομπός του ήταν ένα συνεχώς διακοπτόμενο κύκλωμα, που παρήγε σπινθήρες, σαν αυτό δηλαδή που χρησιμοποιούσε ο καθηγητής του, Αουγκούστο Ρίγκι, ενώ ο δέκτης του ήταν μία βελτιωμένη έκδοση του δέκτη του Εντουάρ Μπρανλύ, το τοπικό κύκλωμα του οποίου κλεινόταν από έναν διακόπτη.
Προς το τέλος αυτών των πειραμάτων του ο Μαρκόνι καινοτόμησε, συνδέοντας τη μία άκρη του διακοπτόμενου κυκλώματος σε μια κεραία, και την άλλη στη γη, φτιάχνοντας έτσι για πρώτη φορά ένα πρακτικό σύστημα ασύρματου σηματοδότη. Μ' αυτό πέτυχε να μεταδώσει μηνύματα σε απόσταση μεγαλύτερη των 1.500 μέτρων.
Το 1896 είχε αυξήσει την απόσταση στα 2,4 χιλιόμετρα. Τον Φεβρουάριο του 1896 ο Μαρκόνι έκανε αίτηση στο υπουργείο Επικοινωνιών της Ιταλίας θέλοντας να παρουσιάσει την εφεύρεσή του, αλλά οι υπεύθυνοι τον αγνόησαν. Τον ίδιο χρόνο πήγε τη συσκευή του στην Αγγλία, όπου υπέβαλε αίτηση να του χορηγηθεί δίπλωμα ευρεσιτεχνίας. Το 1897 ο Μαρκόνι έκανε στην Αγγλία αρκετές δημόσιες επιδείξεις τής ολοένα και πιο βελτιωμένης συσκευής του. Τον ίδιο χρόνο ο ασύρματος έγινε εμπορική πραγματικότητα με την ίδρυση της εταιρείας Wireless Telegraph &amp; Signal Company, που αργότερα πήρε στην επωνυμία της το όνομα του Μαρκόνι.
Τον Ιούλιο του 1897 ο Μαρκόνι δημιούργησε έναν ασύρματο σταθμό στη Λα Σπέτσια της Ιταλία, για την ιταλική κυβέρνηση και στις 27 Μαρτίου 1899 εξέπεμψε για πρώτη φορά σήματα πάνω από τη Μάγχη, από το Βιμερό της Γαλλίας ως το φάρο του Νότιου Φόρλαντ στην Αγγλία. Το ίδιο καλοκαίρι τα σήματά του ταξίδευαν σε απόσταση άνω των 100 χιλιομέτρων, στέλνοντας μηνύματα σε πολεμικά πλοία που έκαναν γυμνάσια. Χρησιμοποιώντας ψηλότερες κεραίες και μεγαλύτερο μήκος κύματος ο Μαρκόνι πέτυχε να μεγαλώσει πιο πολύ τις αποστάσεις μεταδόσεως, με όλα αυτά όμως οι επιστήμονες εκείνης της εποχής τον κορόιδευαν όταν έλεγε ότι θα κατάφερνε να περάσει με τα κύματα της συσκευής του τον Ατλαντικό, να τον "ζεύξει" κατά την έκφρασή του.
Το φθινόπωρο του 1899 έλαβαν χώρα οι πρώτες επιδείξεις στις Η.Π.Α., με τη μετάδοση των αγώνων ιστιοπλοΐας του Κυπέλλου Αμερικής. Ο Μαρκόνι έπλευσε προς τις Η.Π.Α. μετά από πρόσκληση της εφημερίδας New York Herald για την κάλυψη των αγώνων, οι οποίοι διεξάγονταν έξω από το Σάντι Χουκ στο Νιού Τζέρσεϊ. Η μετάδοση έγινε από το κατάστρωμα του επιβατηγού πλοίου SS Ponce.
Το 1900, ο Αλέξανδρος Ποπόφ δήλωσε ότι: "...η εκπομπή και η λήψη σημάτων από τον Μαρκόνι μέσω ηλεκτρικών ταλαντώσεων δεν ήταν κάτι καινούργιο. Στην Αμερική, ο διάσημος μηχανικός Νίκολα Τέσλα πραγματοποίησε τα ίδια πειράματα το 1893."".
Τον Οκτώβριο του 1900 ο Μαρκόνι έκανε στην Κορνουάλη την εγκατάσταση του πρώτου σταθμού ασυρμάτου μεγάλων αποστάσεων. Οι κεραίες του είχαν ύψος 70 μέτρα, όμως επειδή μία ανεμοθύελλα τις έσπασε, αναγκάστηκε να τις κατεβάσει 10 μέτρα χαμηλότερα. Έπειτα από τον σταθμό εκπομπής ήρθε η σειρά του σταθμού λήψεως, πέραν του Ατλαντικού. Πράγματι ο Μαρκόνι εγκατέστησε έναν τέτοιο σταθμό στη Νέα Γη. Οι κεραίες του, με τη βοήθεια χαρταετών, έφταναν στο ύψος των 140 μέτρων. Έτσι, τον Δεκέμβριο του 1901, από την Κορνουάλη μετέδωσε στη Νέα Γη μία σειρά από σήματα. Με την πρώτη προσπάθεια ο Μαρκόνι είχε γεφυρώσει τον Ατλαντικό. Όταν μαθεύτηκε το νέο, ο Νίκολα Τέσλα, ανταγωνιστής του Μαρκόνι στις υπερατλαντικές μεταδόσεις σημάτων, δήλωσε: ""Ο Μαρκόνι είναι καλός συνάδελφος. Αφήστε τον να συνεχίσει. Χρησιμοποιεί δεκαεπτά από τις πατέντες μου".
Το 1903 ο Μαρκόνι ίδρυσε στο Μόντρεαλ την Marconi's Wireless Telegraph Company of Canada (το 1925 μετονομάστηκε σε Canadian Marconi Company, η οποία εξαγοράστηκε το 1953 από την English Electric, και το 2001 άλλαξε ξανά το όνομά της σε CMC Electronics). 
Στις 17 Οκτωβρίου 1907 ξεκίνησε η τακτική υπερατλαντική ραδιοτηλεγραφική υπηρεσία μεταξύ του Κλίφντεν στην Ιρλανδία και του Γκλέις Μπέι στη Νέα Σκωτία, αλλά ακόμη και μετά απ' αυτό η εταιρεία του Μαρκόνι αγωνίστηκε πολλά χρόνια για να παρέχει αξιόπιστη επικοινωνία.
Το 1909, ο Γουλιέλμο Μαρκόνι και ο Καρλ Φέρντιναντ Μπράουν βραβεύτηκαν με Νόμπελ Φυσικής για τη συμβολή τους στην ανάπτυξη της ασύρματης τηλεγραφίας. Εντούτοις, επειδή ο Μαρκόνι δεν διέθετε πανεπιστημιακούς τίτλους σπουδών, συνήθιζε να λέει σεμνά για τον εαυτό του ότι είναι πάντα ένας ερασιτέχνης.
Τρία χρόνια αργότερα, η εφεύρεση του Μαρκόνι αποδείχθηκε σωτήρια για τους επιζώντες από το ναυάγιο του Τιτανικού. Οι δύο χειριστές ασυρμάτου στο υπερωκεάνιο, ο Τζακ Φίλιπς και ο Χάρολντ Μπράιντ, δεν ήταν υπάλληλοι της White Star Line αλλά της Marconi International Marine Communication Company. Κατά τη διάρκεια της βύθισης του σκάφους, οι δύο ασυρματιστές εργάστηκαν ακούραστα μέχρι την τελευταία στιγμή στέλνοντας μηνύματα σε άλλα πλοία και ζητώντας τη συνδρομή τους στη διάσωση των επιβατών και του πληρώματος. Χάρις στις ακατάπαυστες προσπάθειές τους, οι επιζώντες περισυνελέγησαν από το RMS Carpathia. Από τους δυο ασυρματιστές μόνον ο Χέραντ Μπράιντ διασώθηκε και, παρόλο που ήταν τραυματισμένος, βοήθησε τον ασυρματιστή του Carpathia να μεταδώσουν τη λίστα των επιβατών καθώς και προσωπικά μηνύματα. Επίσης υπάλληλος της εταιρείας του Μαρκόνι ήταν ο Δαβίδ Σαρνόφ, το μοναδικό πρόσωπο που μέσω της ασύρματης τεχνολογίας έλαβε τα ονόματα των επιζώντων αμέσως μετά την καταστροφή. Αναφέρεται ότι ο Σαρνόφ ήταν σε διαρκή επικοινωνία με το Carpathia επί 72 ώρες, αν και η συμμετοχή του έχει αμφισβητηθεί από ορισμένους σύγχρονους ιστορικούς. Όταν το Carpathia ελλιμενίστηκε στη Νέα Υόρκη, ο Μαρκόνι ανέβηκε στο κατάστρωμα μ' ένα δημοσιογράφο των New York Times για να μιλήσει με τον Μπράιντ, τον επιζώντα ασυρματιστή. Στις 18 Ιουνίου 1912, ο Μαρκόνι κατέθεσε στο Δικαστήριο για το ναυάγιο του Τιτανικού δίνοντας στοιχεία που αφορούσαν τη λειτουργία της θαλάσσιας τηλεγραφίας και τις διαδικασίες σε περιπτώσεις έκτακτης ανάγκης. 
Το 1919, στο σταθμό του στο Κλίφντεν, ο Μαρκόνι έλαβε ένα μήνυμα από το Μπουένος Άιρες, από απόσταση δηλαδή μεγαλύτερη των 9.000 χιλιομέτρων, ενώ την ίδια χρονιά η εταιρία του ίδρυσε τον πρώτο ραδιοσταθμό του κόσμου. Έτσι άρχισε από την Κορνουάλη μία σειρά από δοκιμαστικές εκπομπές σε βραχέα κύματα. Το 1923, ο Μαρκόνι έκανε με τη θαλαμηγό του ένα ταξίδι στις Δυτικές Ινδίες λαμβάνοντας συνεχώς από την Κορνουάλη μηνύματα σε βραχέα κύματα. 
Στις 26 Μαρτίου 1930 κατάφερε να ανάψει τα φώτα του δημαρχείου του Σίδνεϊ από απόσταση 16.500 χιλιομέτρων καθώς ο ίδιος βρισκόταν στη θαλαμηγό «Elettra» που ήταν αγκυροβολημένη στο λιμάνι της Γένοβας. 
Στις 12 Φεβρουαρίου 1931, ο Μαρκόνι έκανε την εισαγωγή στην πρώτη ραδιοφωνική εκπομπή από Πάπα, του Πίου ΙΑ΄, ανακοινώνοντας από το μικρόφωνο: "Με τη βοήθεια του Θεού, ο οποίος διαθέτει τόσες πολλές μυστηριώδεις δυνάμεις της φύσης στη διάθεση του ανθρώπου, είχα τη δυνατότητα να προετοιμάσω αυτό το μέσο που θα δώσει στους πιστούς όλου του κόσμου τη χαρά να ακούσουν τη φωνή του Άγιου Πατέρα". 
Το 1932 ο Μαρκόνι εγκατέστησε ένα πρόδρομο σύστημα κινητού τηλεφώνου ανάμεσα στην πόλη του Βατικανού και στο ανάκτορο Καστέλ Γκαντόλφο, ώστε να μπορούν οι καρδινάλιοι να επικοινωνούν άμεσα με την κατοικία του πάπα. 
Η μεγαλοφυία του Μαρκόνι φάνηκε πολύ χρήσιμη στην ανθρωπότητα και όταν ο μεγάλος εφευρέτης πέθανε στη Ρώμη, στις 20 Ιουλίου 1937, έφυγε από τη ζωή γεμάτος δόξα και τιμές. 
Ο αληθινός εφευρέτης του ραδιοφώνου.
Αν και ο Μαρκόνι θεωρήθηκε ευρέως ως ο εφευρέτης του ραδιοφώνου, το γεγονός αμφισβητήθηκε από πολλούς επιστήμονες, καθώς το σύνολο σχεδόν των πατεντών που είχε χρησιμοποιήσει ήταν του Νίκολα Τέσλα. Προκλήθηκαν έντονες διαμάχες και η υπόθεση κατέληξε το 1943 στο Ανώτατο Δικαστήριο των Ηνωμένων Πολιτειών, το οποίο και δικαίωσε τον Τέσλα.
Προσωπική ζωή.
Ο Γουλιέλμο Μαρκόνι παντρεύτηκε δύο φορές. Από την πρώτη του σύζυγο απέκτησε τρεις κόρες και από τη δεύτερη άλλη μία. Στο δεύτερο γάμο του, τον Ιούνιο του 1927, κουμπάρος του ήταν ο Μπενίτο Μουσολίνι. 
Για ανεξήγητους λόγους, ο Μαρκόνι άφησε όλη του την περιουσία στη δεύτερη σύζυγό του και στο μοναδικό τους παιδί, και τίποτα στα παιδιά από τον πρώτο του γάμο. 
Ο Μαρκόνι ήταν ενεργό μέλος του Ιταλικού Φασιστικού Κόμματος και απολογητής της ιδεολογίας των φασιστών και των ενεργειών τους, όπως η επίθεση των ιταλικών δυνάμεων στην Αιθιοπία.

</doc>
<doc id="40975" url="https://el.wikipedia.org/wiki?curid=40975" title="Σαν">
Σαν

Το σαν (κεφαλαίο Ϻ, πεζό ϻ) ήταν γράμμα σε πρώιμες μορφές του ελληνικού αλφάβητου, το οποίο χρησιμοποιήθηκε ιδιαίτερα στη γραφή συγκεκριμένων Δωρικών διαλέκτων για να αποδώσει πιθανώς μια μορφή συρριστικού συμφώνου που φωνητικά προσέγγιζε το /ts/ ή το /s/. 
Τὸ Δωριέες μὲν σὰν καλέουσι, Ἴωνες δὲ σίγμα. Ἡρόδοτος.
Ακόμα και ο όρος σαμφορά (ενν. ίππος) πλάστηκε (πρβλ. "Αριστοφ. Ιππ 603") για να χαρακτηρίσει τους ίππους της Σικυώνος (Ϻικύων) που έφεραν Ϻ) ήταν δηλαδή στιγματισμένοι με το γράμμα σαν, εν αντιθέσει προς τους ίππους της Κορίνθου (Ϙόρινθος) που έφεραν το χαρακτηριστικό του γράμματος κόππα (εξ ου και κοππατίαι).
Στο ίδιο αλφάβητο δεν συνυπήρχαν σίγμα και σαν.

</doc>
<doc id="40977" url="https://el.wikipedia.org/wiki?curid=40977" title="Με λένε Στέλιο">
Με λένε Στέλιο

Η ταινία Με λένε Στέλιο (σουηδικά "Jag heter Stelios") είναι ταινία - κοινωνικό δράμα, βασισμένο στο μυθιστόρημα του Θεόδωρου Καλλιφατίδη "Μετανάστες", όπου παρουσιάζονται η ζωή και τα προβλήματα των Ελλήνων μεταναστών στη Σουηδία του 1970.
Υπόθεση.
Ο Στέλιος έχει μεταναστεύσει από την Ελλάδα στη Σουηδία κατά την περίοδο της χούντας και μοιράζεται ένα μικρό διαμέρισμα με το θείο του Θωμά, τη Μαρία, το Δημήτρη και τον Κώστα. Ο θείος του είναι άρρωστος και ζει με το φόβο ότι θα πεθάνει στα ξένα, ενώ οι υπόλοιποι συγκάτοικοι δουλεύουν σκληρά για το μεροκάματό τους. Ο Στέλιος βρίσκει δουλειά σε ένα εργοστάσιο, παράλληλα όμως βιώνει τη μοναξιά, το ρατσισμό και την ανασφάλεια του μετανάστη. Προσπαθώντας να λύσει το πρόβλημα της κοινωνικής του αποδοχής, φτιάχνει ένα πρόσκαιρο δεσμό με μια Σουηδέζα. Σύντομα όμως θα ξαναβρεθεί μόνος και άνεργος σε μια αλλοτριωμένη κοινωνία.
Πηγές.
Internet movie Database

</doc>
<doc id="40978" url="https://el.wikipedia.org/wiki?curid=40978" title="Κόππα">
Κόππα

Το κόππα (Ϙ ϙ σε αρχαίες επιγραφές, μεταγενέστερα Ϟ ϟ μόνο ως αριθμός) ή ϙόππα είναι γράμμα των πρώιμων ελληνικών αλφαβήτων μεταξύ του π και του ρ, που ισοδυναμούσε ηχητικά με το κ. Ενώ το γράμμα κάππα (κ) χρησιμοποιήθηκε στην ελληνική για να δηλώσει στη γραφή, ως τα μέσα περίπου του 6ου π.Χ. αιώνα το άηχο κλειστό ουρανικό σύμφωνο που προφέρουμε π.χ. στα νεοελληνικά "κυρία" ή "και", την ίδια περίοδο για την απόδοση του άηχου κλειστού υπερωικού συμφώνου πρό των ο και υ, αυτού που προφέρουμε σήμερα στις λέξεις "κόσμος" ή "ακούω" χρησιμοποιήθηκε το γράμμα κόππα (ϙ). Έτσι στα αρχαϊκά ελληνικά αλφάβητα βρίσκουμε να γράφονται ΔΙΚΕ (δίκη), ΚΑΛΟΣ (καλός), ΑΛΚΙΒΙΑΔΕΣ (Αλκιβιάδης), αλλά ϘΑϘΟΣ (κακός), ϘΟΡΕ (κόρη), ΛΕϘΥΘΟΣ (λήκυθος), ϘΟΡΙΝΘΟΣ (Κόρινθος).
Φωνολογικώς η χρήση δύο διαφορετικών γραμμάτων στις αρχαϊκές, κυρίως, επιγραφές σημαίνει ότι το φωνολογικό σύστημα της Ελληνικής διέθετε δύο αλλόφωνα του κ: ένα ουρανικό και ένα υπερωικό, κάτι αντίστοιχο δηλαδή στην προφορά -αλλά όχι στη γραφή- με αυτό που συμβαίνει στη νέα Ελληνική. Η γενικευμένη χρήση ενός μόνο κ (του κάππα) από τα μέσα του 6ου π.Χ. αιώνα σημαίνει είτε ότι η διαφορά αυτή στην προφορά έπαψε από τότε να υπάρχει είτε ότι έπαψε απλώς να δηλώνεται στη γραφή.
Ενώ για τη γραφή λέξεων χρησιμοποιήθηκε η μορφή του αρχαϊκού κόππα ( Ϙ ϙ ), στο ελληνικό σύστημα αρίθμησης το κόππα χρησιμοποιείται μέχρι και σήμερα με τη μορφή του κεραυνόμορφου κόππα ( Ϟ ϟ )για να δηλώσει τον αριθμό 90.
Στο λατινικό αλφάβητο το γράμμα κόππα αντιστοιχεί στο γράμμα Q.
Η παροιμία "Οὐδὲ ϙόππα γιγνώσκων" λέγονταν για εντελώς αδαή άνθρωπο.

</doc>
<doc id="40979" url="https://el.wikipedia.org/wiki?curid=40979" title="Πάμπτωχοι Α.Ε.">
Πάμπτωχοι Α.Ε.

Η "Πάμπτωχοι Α.Ε. είναι ο τίτλος μιας ελληνικής κωμικής ταινίας του 2000, σε παραγωγή Αναστασίου Βασιλείου και Διονύση Σαμιώτη και σε σκηνοθεσία του Αντώνη Κόκκινου. Η ταινία αγγίζει θέματα προς κοινό προβληματισμό, όπως η αξία και το που ανήκουν τα σκουπίδια (δικαιοδοσία των απορριμάτων),η επινοητικότητα για την επίλυση κοινωνικών προβλημάτων (σκουπίδια, ανεργία) και η χαλάρωση της οικογενειακής συνοχής λόγω εργασιακού φορτίου.
Πλοκή.
Τρεις άνθρωποι διαφορετικών κοινωνικών στρωμάτων συναντιούνται στο κρατητήριο. Ο Οδυσσέας, είναι ένας ευσυνείδητος υπάλληλος στην επιχείρηση διαχείρισης απορριμμάτων "Χαράμης", ο οποίος παραμελεί την οικογένειά του προκειμένου να είναι αφοσιωμένος στην δουλειά του και ως "ανταμοιβή" οδηγείται στη φυλακή για παρανομίες που έχει διαπράξει το αφεντικό του. Εκεί γνωρίζει τον Νώντα, ένα μικροαπατεώνα παλιατζή από τα Λιόσια και τον Χλωρίδη, έναν Ρωσοπόντιο μαθηματικό που αναγκάζεται να πουλά λαθραία πούρα στους δρόμους. Με τη γνωριμία και την συναναστροφή των τριών "φίλων" γεννιέται η ιδέα και η ελπίδα ότι θα μπορέσουν να συνδυάσουν τις ειδικότητές τους για να υλοποιήσουν μια μέθοδο ανακύκλωσης σκουπιδιών που είχε σχεδιάσει ο Οδυσσέας, κάτι που θα αλλάξει τη ζωή τους προς το καλύτερο. Ο Νώντας διαθέτει την ιδιοκτησία του, ο Χλωρίδης κατασκευάζει την εγκατάσταση παραγωγής μεθανίου και ο Οδυσσέας οργανώνει και συντονίζει την επιχείρηση "ΠΑΜΠΤΩΧΟΙ Α.Ε.". Στην προσπάθειά τους, εκτός από τα μέλη της οικογένειάς τους, προσλαμβάνουν πληθώρα ανέργων, αλλοδαπών, ζητιάνων και διαφόρων περιθωριοποιημένων ατόμων, προσφέροντάς τους την ευκαιρία να κερδίσουν τίμια τα προς το ζην. Το εγχείρημά τους στέφεται με επιτυχία και σύντομα θα βρεθούν αντιμέτωποι με το πρώην αφεντικό του Οδυσσέα τον Χαράμη, που αισθάνεται να απειλείται η κυριαρχία του σε αυτόν τον τομέα και προσπαθεί με αθέμιτα μέσα να τους σταματήσει. 

</doc>
<doc id="40981" url="https://el.wikipedia.org/wiki?curid=40981" title="Σουλτανάτο του Μπρουνέι">
Σουλτανάτο του Μπρουνέι



</doc>
<doc id="40982" url="https://el.wikipedia.org/wiki?curid=40982" title="Negara Brunei Darussalam">
Negara Brunei Darussalam



</doc>
<doc id="40983" url="https://el.wikipedia.org/wiki?curid=40983" title="Brunei Darussalam">
Brunei Darussalam



</doc>
<doc id="40985" url="https://el.wikipedia.org/wiki?curid=40985" title=".bn">
.bn

.bn είναι ο κωδικός top-level domain για το Μπρουνέι στο Διαδίκτυο. Τον διαχειρίζεται ο οργανισμός Jabatan Telekom Brunei.

</doc>
<doc id="40987" url="https://el.wikipedia.org/wiki?curid=40987" title=".bo">
.bo

.bo είναι ο κωδικός top-level domain για τη Βολιβία στο Διαδίκτυο. Τον διαχειρίζεται ο οργανισμός BolNet.
Δείτε επίσης: Κατάλογος top-level domains.

</doc>
<doc id="40995" url="https://el.wikipedia.org/wiki?curid=40995" title="Νικόλαος Ζαχαριάδης">
Νικόλαος Ζαχαριάδης



</doc>
<doc id="40999" url="https://el.wikipedia.org/wiki?curid=40999" title="Penthouse">
Penthouse

Το Penthouse είναι ένα ανδρικό περιοδικό που ίδρυσε ο Μπομπ Γκουτσιόνε (αγγλ. Bob Guccione) το 1965. Συνδύαζε άρθρα επικαιρότητας και lifestyle με ερωτικές φωτογραφίσεις μοντέλων, οι όποιες στη διάρκεια της δεκαετίας του '90 εξελίχθηκαν σε πορνογραφικές. Αν και ο Γκουτσιόνε είναι Αμερικανός η ίδρυση και πρώτη έκδοση του 
περιοδικού έγινε στην Αγγλία, σύντομα όμως άρχισε να πωλείται και στις Η.Π.Α. Στο απόγειο της επιτυχίας του ο Γκουτσιόνε 
εθεωρείτο ένας από τους πλουσιότερους ανθρώπους στις Η.Π.Α.
Καινοτομίες.
Για πολλά χρόνια το Πέντχαουζ βρισκόταν κάπου ανάμεσα στο Πλέιμποϊ (αγγλ. Playboy) και το Χάστλερ (αγγλ. Hustler) όσον αφορά την απεικόνιση του γυμνού και τις γενικότερες απόψεις περί σεξ, με το Πλέιμποϊ να είναι πιο μαλακό και να επικεντρώνεται πολύ λιγότερο στα γυναικεία γεννητικά όργανα, και το Χάστλερ να έχει σαφώς πιο προκλητική εικόνα και χυδαίο χιούμορ. Οι φωτογραφίσεις του Πέντχαουζ σχεδόν από τις πρώτες μέρες απεικόνιζαν τα γυναικεία γεννητικά όργανα και τις τρίχες του εφηβαίου σε μια εποχή που κάτι τέτοιο θεωρούνταν από πολλούς χυδαίο. Αργότερα ακολούθησαν (εικονικές) απεικονίσεις της σεξουαλικής πράξης χωρίς όμως να παρουσιάζεται η διείσδυση ή τα ανδρικά γεννητικά όργανα. Πολλά χρόνια μετά (τέλη δεκαετίας '90) παρουσιάστηκαν οι πρώτες φωτογραφίες όπου απεικονιζόταν και το ανδρικό μόριο ακόμα και σε στύση. Εντούτοις το περιοδικό προσπάθησε να προσφέρει και κάποιο περιεχόμενο προς ανάγνωση, επικεντρωμένο ωστόσο κυρίως σε ερωτικά ζητήματα 
Πέντχαουζ Πετ.
Το κεντρικό μοντέλο κάθε τεύχους (το κορίτσι του μήνα) αποκαλείτε "Πέντχαουζ Πετ" (αγγλ. Penthouse Pet) κατά τον ίδιο τρόπο που το κεντρικό μοντέλο κάθε τεύχους του Πλέιμποϊ ονομάζεται Πλέιμεϊτ (Playmate). Από το σύνολο των 12 κοριτσιών του κάθε χρόνου επιλέγεται η "Πετ της Χρονιάς" (Pet Of The Year) του επόμενου έτους. 
Για το έτος 2006 τα κορίτσια που επιλέχθηκαν είναι:
Αντιδράσεις.
Βανέσα Γουίλιαμς.
Το τεύχος Σεπτεμβρίου 1984 υπήρξε το δεύτερο μεγαλύτερο σε κυκλοφορία τεύχος (οποιουδήποτε) περιοδικού στις Η.Π.Α με πάνω από 5,3 εκατομμύρια αντίτυπα σε πωλή&amp;
Τρέισι Λορντς.
Αν και οι φωτογραφίες της Γουίλιαμς απασχόλησαν τότε περισσότερο την κοινή γνώμη, το τεύχος εκείνο έμελλε να προκαλέσει ακόμα μεγαλύτερες αντιδράσεις λόγω ενός από τα άλλα μοντέλα που είχαν φωτογραφηθεί. Η Τρέισι Λορντς είχε ποζάρει γυμνή στο συγκεκριμένο τεύχος όντας στο ξεκίνημα της καριέρας της ως πορνοστάρ. Αργότερα αποκαλύφθηκε ότι η Τρέισι ήταν ανήλικη κατά τη διάρκεια της συμμετοχής της σε πορνογραφικές ταινίες, και μόλις 15 ετών όταν είχε ποζάρει για τις συγκεκριμένες φωτό που δημοσίευσε το περιοδικό. Ως αποτέλεσμα το τεύχος αυτό θεωρείται παράνομο και η κατοχή του με τις φωτό της Τρέισι μέσα διώκεται ποινικά, λόγω του νόμου περί παιδικής πορνογραφίας.
Από τον ερωτισμό στην πορνογραφία.
Το 1998, το περιοδικό παγιδευμένο ανάμεσα στην εξάπλωση της πορνογραφίας μέσω του διαδικτύου και την εμφάνιση με ολοένα αυξανόμενη δημοτικότητα πιο "αθώων" ανδρικών περιοδικών (όπως το Μαξίμ), αναγκάζεται να αλλάξει κατεύθυνση. Εμφανίζονται φωτογραφίες καθαρά πορνογραφικού περιεχομένου (διείσδυση, στοματικό και πρωκτικό σεξ) αλλά οι πωλήσεις πέφτουν και οι συνδρομητές μειώνονται δραματικά. 
Η Βρετανική έκδοση ακολούθησε μια διαφορετική προσέγγιση. Το περιοδικό μετονομάστηκε σε PH.UK και διαφημίστηκε ως ένα "μέσο περιοδικό για ενήλικες". Γνωστοί φωτογράφοι μόδας προσελήφθησαν σε μια προσπάθεια να αναμιχθεί το ερωτικό/σεξουαλικό στοιχείο με τη φωτογραφία μόδας. Η ύλη περιλάμβανε ακόμα συνεντεύξεις διασημοτήτων και άρθρα γνώμης. Αν και υπήρξε ένας σχετικός θόρυβος και δημοσιότητα το εγχείρημα απέτυχε στις πωλήσεις και το περιοδικό έκλεισε στα τέλη του 1998.
Χρεωκοπία.
Στις 12 Αυγούστου του 2003 η ιδιοκτήτρια εταιρεία του περιοδικού, General Media, κήρυξε πτώχευση. Μέχρι και τον Οκτώβριο του 
ίδιου έτους το περιοδικό βρισκόταν στα ράφια χάρη σε συμφωνία που είχε επιτευχθεί με τους πιστωτές. Στις 4 Οκτωβρίου του 2004 η General Media επανήλθε από την χρεωκοπία και μετονομάστηκε σε Penthouse Media Group. Αυτή τη στιγμή ανήκει σε επενδυτές από τη Φλόριντα που δραστηριοποιούνται στα ακίνητα και στην ψυχαγωγία.
Οι νέοι ιδιοκτήτες "μαλάκωσαν" το περιεχόμενο του περιοδικού, αρχής γενομένης από το τεύχος Ιανουαρίου 2005, σε μια προσπάθεια να κερδίσουν και πάλι μέρος της διαφημιστικής πίτας και να αυξήσουν τις πωλήσεις. Παρόλα αυτά οι πωλήσεις είναι ακόμα σε πολύ χαμηλό επίπεδο, σχεδόν κάτω από 350.000 τεύχη μηνιαίως, ενώ πολλοί αναλυτές πιστεύουν ότι το περιοδικό έχει πλέον χάσει τον ξεχωριστό και μοναδικό χαρακτήρα του. Η πρόσληψη πρώην στελεχών του Πλέιμποϊ οδήγησε κάποιους στην άποψη ότι το περιοδικό θυμίζει πια πολύ το ίδιο το Πλέιμποϊ.
Διεθνείς εκδόσεις.
Μέχρι τον Απρίλιο του 2006 το Πέντχαουζ εκδιδόταν στις παρακάτω χώρες

</doc>
<doc id="41003" url="https://el.wikipedia.org/wiki?curid=41003" title="Κίνημα της 26ης Ιουλίου">
Κίνημα της 26ης Ιουλίου

Το Κίνημα της 26ης Ιουλίου (ισπανικά: "Movimiento 26 de Julio", M-26-7) ήταν μία επαναστατική ομάδα με ηγέτη τον Φιντέλ Κάστρο, που σχεδίασε και πέτυχε το 1959 την ανατροπή του δικτατορικού καθεστώτος του Φουλχένσιο Μπατίστα στην Κούβα. Η ονομασία του προήλθε μετά από μία αποτυχημένη πολεμική επιχείρηση στη Μονκάδα, η οποία έλαβε χώρα στις 26 Ιουλίου 1953. Μετά από αυτή την επίθεση, η ομάδα ανασυγκροτήθηκε στο Μεξικό, το 1955, έχοντας ως μέλη 82 εξόριστους επαναστάτες, μεταξύ αυτών ο Φιντέλ Κάστρο, ο αδελφός του Ραούλ καθώς και ο Ερνέστο Τσε Γκεβάρα, με αποστολή τον σχηματισμό ενός αντάρτικου στρατού για την ανατροπή του καθεστώτος της Κούβας. Άλλα μέλη του κινήματος, όπως ο Φρανκ Παΐς και ο Αρμάντο Χαρτ, παρέμειναν στην Κούβα, σχεδιάζοντας δολιοφθορές. Σε ό,τι αφορά στο πολιτικό του πρόγραμμα, το κίνημα της 26ης Ιουλίου ήταν υπέρ μίας γεωργικής μεταρρύθμισης αναδιανομής της γης. 
Στις 25 Νοεμβρίου του 1956, η ομάδα των ανταρτών επιβιβάστηκε στο πλοιάριο "Γκράνμα" και αποβιβάστηκε στην Κούβα στις 2 Δεκεμβρίου. Οι δυσμενείς καιρικές συνθήκες ανάγκασαν το πλήρωμα να προσαράξει στις ακτές του νησιού καθυστερημένα και σε διαφορετικό σημείο από το αρχικά συμφωνημένο. Κατά την απόβασή τους, δέχθηκαν επίθεση από τα στρατεύματα του καθεστώτος του Μπατίστα, από την οποία επέζησαν τελικά 15-20 αντάρτες. Η ολιγάριθμη αυτή ομάδα ανασυντάχθηκε καταφεύγοντας στα βουνά της Σιέρρα Μαέστρα και αποτέλεσε τον πρώτο πυρήνα της Κουβανικής Επανάστασης, που διήρκεσε για τα επόμενα δύο περίπου χρόνια και οδήγησε τελικά στην ανατροπή του Μπατίστα. Μετά την επιτυχία της επανάστασης, το κίνημα της 26ης Ιουλίου συνενώθηκε με άλλες πολιτικές ομάδες, σχηματίζοντας τον Ιούλιο του 1961 ένα νέο πολιτικό κόμμα, τις "Ενωμένες Επαναστατικές Οργανώσεις" ("Organizaciones Revolucionarias Integradas", ORI), οι οποίες μετεξελίχθηκαν το 1965 στο Κομμουνιστικό Κόμμα της Κούβας.

</doc>
<doc id="41005" url="https://el.wikipedia.org/wiki?curid=41005" title="Τυχαίο δείγμα">
Τυχαίο δείγμα

Στη στατιστική συχνά θέλουμε να εκτιμήσουμε την τιμή μίας παραμέτρου ενός πληθυσμού.
Επειδή πρακτικά είναι δύσκολο ή και αδύνατο να έχουμε στοιχεία για όλο τον πληθυσμό, 
καταφεύγουμε στην επιλογή ενός πεπερασμένου υποσυνόλου του.
Το υποσύνολο αυτό ονομάζεται τυχαίο δείγμα.
Η διαδικασία επιλογής του τυχαίου δείγματος ονομάζεται δειγματοληψία.
Έστω η τυχαία μεταβλητή formula_1 που περιγράφει το χαρακτηριστικό που ερευνούμε.
Επιλέγουμε με τυχαίο τρόπο formula_2 στοιχεία του πληθυσμού και συμβολίζουμε με formula_3 την τιμή που παίρνει η τυχαία μεταβλητή για το στοιχείο αυτό.
Το διάνυσμα formula_4 ονομάζεται "τυχαίο δείγμα μεγέθους formula_2".
Ο όρος "τυχαίο δείγμα" χρησιμοποιείται και για την αντίστοιχη τυχαία μεταβλητή formula_6,
όπου οι τυχαίες μεταβλητές formula_7 θεωρούνται ανεξάρτητες και ισόνομες 
(έχουν δηλαδή την ίδια συνάρτηση κατανομής).

</doc>
<doc id="41006" url="https://el.wikipedia.org/wiki?curid=41006" title="Berkeley Software Distribution">
Berkeley Software Distribution

To BSD (Berkeley Software Distribution - μερικές φορές αναφέρεται και "Berkeley Unix") είναι ένα σύστημα προερχόμενο από το Unix, που διανέμεται από το πανεπιστήμιο του Μπέρκλεϊ της Καλιφόρνιας. Η ανάπτυξη του BSD ξεκίνησε τη δεκαετία του '70. Το όνομα χρησιμοποιείται επίσης για να περιγράψει το σύνολο των σύγχρονων διανομών που προέρχονται από τις αρχικές διανομές του BSD.
Το BSD έτυχε ευρείας αναγνώρισης με τις εκδόσεις Unix που ήταν διαθέσιμες για "workstation-class" συστήματα. Αυτό μπορεί να αποδοθεί στην ευκολία με την οποία μπορούσε να χορηγηθεί άδεια για χρήση και την οικειότητα που είχαν με το σύστημα οι ιδρυτές πολλών τεχνολογικών επιχειρήσεων κατά τη δεκαετία του '80. Αυτή η οικειότητα κυρίως προήλθε από τη χρήση παρόμοιων συστημάτων κατά τη διάρκεια των σπουδών τους - όπως το Ultrix της DEC και το SunOS της SUN. Ενώ το ίδιο το BSD εκτοπίστηκε κατά ένα μεγάλο μέρος από τα συστήματα System V Release 4 και OSF/1 τη δεκαετία του '90 (από τα οποία και τα δύο ενσωμάτωσαν κώδικα του BSD), τα τελευταία χρόνια τροποποιημένες εκδόσεις ανοιχτού κώδικα του κυρίως κώδικα (προερχόμενες συνήθως από την έκδοση 4.4BSDlite) χρησιμοποιούνται και αναπτύσσονται συνεχώς.
Το 1995 εκδόθηκε η τελευταία έκδοση του 4.4BSD, η 4.4BSD-Lite Release 2. Μετά από αυτή το Computer Systems Research Group (CSRG) του Berkeley διαλύθηκε και η ανάπτυξη του BSD στο Berkeley σταμάτησε. Από τότε, διατηρούνται διάφορες διανομές βασισμένες στο 4.4BSD (όπως FreeBSD, OpenBSD, και NetBSD), γνωστές ως BSD flavors (παραλλαγές του BSD).
Δείτε επίσης.
BSD flavors: οι διάφορες "γεύσεις" (παραλλαγές) του BSD.
Το λειτουργικό σύστημα Mac OS X επίσης χρησιμοποιεί πυρήνα βασισμένο στο BSD και μεγάλο τμήμα των εργαλείων του (userland).

</doc>
<doc id="41008" url="https://el.wikipedia.org/wiki?curid=41008" title="Απόδραση από το Αλκατράζ">
Απόδραση από το Αλκατράζ

Η Απόδραση από το Αλκατράζ (πρωτότυπος τίτλος: Escape from Alkatraz) είναι Αμερικανική ταινία δράσης παραγωγής 1979, η οποία διαδραματίζεται σε φυλακή, και σκηνοθετήθηκε από τον Ντον Σίγκελ. Αποτελεί προσαρμογή του ομώνυμου βιβλίου του Τζ. Κάμπελ Μπρους που κυκλοφόρησε το 1963, στο οποίο δραματοποιεί την απόδραση κρατούμενου από τις φυλακές υψίστης ασφαλείας της νήσου Αλκατράζ το 1962.
Στην ταινία πρωταγωνιστει ο Κλιντ Ίστγουντ πλαισιωμένος από τους Πάτρικ ΜακΓκούχαν, Φρεντ Γουόρντ, Τζακ Τιμπό και Λάρι Χάνκιν. Στην ταινία κάνει επίσης το κινηματογραφικό του ντεμπούτο ο Ντάνι Γκλόβερ. Η "Απόδραση από το Αλκατράζ" αποτελεί την πέμπτη και τελευταία συνεργασία ανάμεσα στους Σίγκελ και Ίστγουντ, μετά τη συνεργασία τους στις ταινίες "Το δίκιο σου το παίρνεις με αίμα" (1968), "Οι γύπες πετούν χαμηλά" (1970), "Ο προδότης" (1971) και "Ο επιθεωρητής Κάλαχαν" (1971).
Πλοκή.
Στις αρχές του 1960, ο Φρανκ Μόρις, ένας κρατούμενος με εξαιρετικό δείκτη νοημοσύνης (I.Q.) ο οποίος έχει καταφέρει να αποδράσει αρκετές φορές από άλλες εγκαταστάσεις, μεταφέρεται στις ομοσπονδιακές φυλακές υψίστης ασφαλείας που είναι χτισμένες στο νησί Αλκατράζ. Σύντομα μετά την άφιξή του, καλείται στο γραφείο του αρχιφύλακα των φυλακών, ο οποίος τον ενημερώνει κοφτά πως το Αλκατράζ είναι μοναδικό στο αμερικανικό σύστημα φυλάκισης για το εξαιρετικά υψηλό επίπεδο ασφάλειάς του και κανένας κρατούμενος δεν έχει καταφέρει να αποδράσει από εκεί επιτυχώς.
Κατά τις επόμενες μέρες, ο Μόρις γνωρίζεται με μερικούς άλλους κρατούμενους, συμπεριλαμβανομένων και του εκκεντρικού Λίτμους, του Ίνγκλις, ενός μαύρου κρατούμενου που εκτίει ποινή δις ισόβια για τη δολοφονία δύο λευκών αντρών ενώ βρισκόταν σε αυτοάμυνα, και του ηλικιωμένου Ντοκ, ο οποίος ζωγραφίζει πορτραίτα και καλλιεργεί χρυσάνθεμα. Πέραν όμως των φίλων, ο Μόρις αποκτά κι έναν εχθρό, τον Γουλφ, ο οποίος είναι βιαστής κι επιχειρεί να παρενοχλήσει τον Μόρις στο μπάνιο χωρίς επιτυχία, με αποτέλεσμα να του επιτεθεί αργότερα με ένα μαχαίρι στο προαύλιο. Εξαιτίας αυτού του περιστατικού, και οι δύο άντρες μεταφέρονται στην απομόνωση.
Ο Μόρις βγαίνει από την απομόνωση νωρίτερα από τον Γουλφ, ενώ ο αρχιφύλακας ανακαλύπτει πως ο Ντοκ ζωγράφισε μία άκομψη καρικατούρα τόσο εκείνου όσο και άλλων φυλάκων του νησιού, με αποτέλεσμα να διατάξει να του αφαιρεθούν τα δικαιώματα ζωγραφικής. Ο Ντοκ πέφτει σε κατάθλιψη και ως αντίποινα, κατά τη διάρκεια των εργασιών σε ένα εργαστήρι των φυλακών, και κόβει τα δάχτυλά του με ένα τσεκούρι και απομακρύνεται από τους φύλακες.
Ο Μόρις συναντά τα αδέλφια Τζον και Κλάρενς Άνγκλιν, οι οποίοι είναι ληστές τραπεζών και παλιοί του γνώριμοι και φίλοι από άλλες φυλακές, αλλά και τον κρατούμενο Τσάρλι Μπατς. Ο Μόρις παρατηρεί πως το τσιμέντο που βρίσκεται γύρω από τη σχάρα εξαερισμού στο κελί του έχει διαβρωθεί και μπορεί να αφαιρεθεί εύκολα, κάτι που τον κάνει να αρχίσει να στήνει το σχέδιο απόδρασής του. Έτσι, κατά τη διάρκεια των επόμενων μηνών, μαζί με τους Άνγκλιν και τον Μπατς, σκάβουν τους τοίχους των κελιών τους με κουτάλια (τα οποία είχαν συγκολλήσει με κασσίτερο φτιάχνοντας μικρά αυτοσχέδια φτυάρια), φτιάχνουν ψεύτικα κεφάλια τα οποία χρησιμοποιούν ως δόλωμα και κατασκευάζουν μία σχεδία από αδιάβροχα παλτά.
Στο μεταξύ, μία μέρα κατά τη διάρκεια του μεσημεριαού, ο Μόρις τοποθετεί ένα χρυσάνθεμο στο τραπέζι τους προς τιμή του Ντοκ, αλλά ο αρχιφύλακας που περνάει από εκεί το βλέπει και το συνθλίβει, λέγοντας πως τα λουλούδια είναι ενάντια στους κανονισμούς. Αυτό εξαγριώνει τον Λίτμους ο οποίος στην προσπάθειά του να επιτεθεί στον αρχιφύλακα, παθαίνει καρδιακή ανακοπή και πεθαίνει. Αργότερα, υποψιαζόμενος πως ο Μόρις κατι κρύβει, ο αρχιφύλακας διατάζει εξονυχιστικό έλεγχο του κελιού του αλλά δεν βρίσκει τίποτα ασυνήθιστο. Παρόλα αυτά, διατάζει τη μεταφορά του Μόρις σε άλλο κελί το συντομότερο δυνατό.
Εκείνο το βράδυ, οι κρατούμενοι αποφασίζουν πως είναι έτοιμοι για να αποδράσουν. Ο Μόρις, οι Άνγκλιν και ο Μπατς κανονίζουν, αφού βγουν από τα κελιά τους, να συναντηθούν στον διάδρομο από όπου και θα συνεχίσουν από κοινού. Ο Μπατς όμως χάνει την ψυχραιμία του και δυσκολεύεται να αφαιρέσει τη σχάρα του κελιού του, με αποτέλεσμα να τα παρατήσει. Αργότερα αλλάζει γνώμη και προσπαθεί εκ νέου, αλλά δεν φτάνει εγκαίρως στο σημείο συνάντησης με αποτέλεσμα οι άλλοι τρεις να φύγουν χωρίς εκείνον. Έτσι, επιστρέφει στο κελί του και κλαίει για την ευκαιρία που μόλις έχασε.
Στο μεσοδιάστημα, οι Μόρις και Άνγκλιν κουβαλώντας τον εξοπλισμό της αυτοσχέδιας σχεδίας που κατασκεύασαν, καταφέρνουν να φτάσουν στην οροφή και να αποφύγουν τους προβολείς αναζήτησης της φυλακής. Έπειτα, κατεβαίνουν από το πλαί του κτιρίου στην αυλή της φυλακής, σκαρφαλώνουν πάνω από τον φράκτη συρματοπλέγματος και φτάνουν στην ακτή του νησιού. Εκεί, φουσκώνουν τη σχεδία και αναχωρούν από το Αλκατράζ μερικώς βυθισμένοι στο νερό και προσκολλημένοι στη σχεδία, χρησιμοποιώντας τα πόδια τους για προώθηση.
Το επόμενο πρωί, η απόδραση γίνεται αντιληπτή και ξεκινάει ένα μεγάλο ανθρωποκυνηγητό. Κομμάτια από αδιάβροχο υλικό με το οποίο ήταν κατασκευασμένη η σχεδία, συμπεριλαμβανομένων και προσωπικών αντικειμένων των ανδρών, ανευρίσκονται να επιπλέουν στον κόλπο. Ψάχνοντας το κοντινό νησί Έιντζελ, ο αρχιφύλακας επιμένει πεισματικά πως τα προσωπικά αντικείμενα που βρήκαν είναι σημαντικά για τους τρεις άντρες και δεν θα τα άφηναν πίσω, οπότε συμπεραίνει πως πνίγηκαν. Ωστόσο, ένας άλλος φύλακας έχει τις αμφιβολίες του για αυτό, επισημαίνοντας πως μπορεί να τα άφησαν επίτηδες πίσω ώστε να φαίνεται σαν να είχαν πνιγεί. Ο αρχιφύλακας πληροφορείται από τον βοηθό του πως τον έχουν καλέσει να παρουσιαστεί στους ανωτέρους του στην Ουάσιγκτον, με την προοπτική να αποδεχτεί πρόωρη αφυπηρέτηση για την αποτυχία του να αποτρέψει την απόδραση. Σε έναν βράχο, ο αρχιφύλακας βρίσκει ένα χρυσάνθεμο και ρωτώντας αν καλλιεργούνται χρυσάνθεμα στο νησί Έιντζελ, ο βοηθός του του λέει πως όχι.
Η ταινία κλείνει με ένα κείμενο το οποίο αναφέρει πως οι φυγάδες δεν εντοπίστηκαν ποτέ και πως οι φυλακές του Αλκατράζ έκλεισαν μέσα στην επόμενη χρονιά.
Παραγωγή.
Το Αλκατράζ έκλεισε λίγο μετά την πραγματοποίηση των πραγματικών γεγονότων στα οποία βασίστηκε η ταινία. Ο σεναριογράφος Ρίτσαρντ Ταγκλ πέρασε έξι μήνες ερευνώντας και γράφοντας ένα σενάριο το οποίο βασίστηκε στο βιβλίο του Τζ. Κάμπελ Μπρους που κυκλοφόρησε το 1963 και δραματοποιούσε την απόδραση από τις φυλακές. Πήγε στη Συντεχνία των Σεναριογράφων Αμερικής και έλαβε μία λίστα λογοτεχνικών πρακτόρων, οι οποίοι αποδέχονταν αυτόκλητα χειρόγραφα. Παρέδωσε στον καθένα από αυτούς από ένα αντίγραφο του σεναρίου του, αλλά και σε οποιονδήποτε άλλον που βρισκόταν στον χώρο και που θα μπορούσε να τον δελεάσει για να το διαβάσει. Όλοι το απέρριψαν λέγοντας πως το σενάριο περιείχε φτωχούς διαλόγους και χαρακτήρες, πως δεν υπήρχε ρομαντική ιστορία και πως το κοινό δεν ενδιαφερόταν για ιστορίες φυλακής. Τότε, ο Ταγκλ αποφάσισε να παρακάμψει τους παραγωγούς και να απευθυνθεί απευθείας σε σκηνοθέτες. Κάλεσε τον ατζέντη του σκηνοθέτη Ντον Σίγκελ λέγοντας ψέματα πως είχε συναντήσει τον σκηνοθέτη σε ένα πάρτι κι εκείνος είχε δείξει ενδιαφέρον στο να διαβάσει το σενάριό του. Ο ατζέντης προώθησε το σενάριο στον Σίγκελ, ο οποίος το διάβασε, του άρεσε και το προώθησε στον Κλιντ Ίστγουντ.
Στον Ίστγουντ άρεσε ο ρόλος του αρχηγού της συμμορίας, Φρανκ Μόρις, και δέχθηκε να πρωταγωνιστήσει, παρέχοντας στον Σίγκελ τη δυνατότητα να σκηνοθετήσει κάτω από τη σημαία της εταιρίας παραγωγής Malpaso. Ο Σίγκελ επέμεινε πως το πρότζεκτ θα ήταν μία ταινία Ντον Σίγκελ, κινήθηκε στρατηγικά αποφεύγοντας τον Ίστγουντ και αγόρασε τα δικαιώματα της ταινίας για $100,000. Αυτό δημιούργησε ένα ρήγμα στη φιλία των δύο αντρών και παρόλο που ο Σίγκελ συμφώνησε η παραγωγή να είναι από κοινού, Malpaso-Siegel, αργότερα εργάστηκε στην Paramount Pictures, ένα αντίπαλο στούντιο, και δεν σκηνοθέτησε ποτέ ξανά ταινία του Ίστγουντ.
Παρόλο που το Αλκατράζ είχε δικό του σταθμό παραγωγής ενέργειας, ο σταθμός αυτός δεν λειτουργούσε πια και έτσι χρησιμοποιήθηκε ένα καλώδιο 15 μιλίων για να συνδεθεί ηλεκτρικά το νησί με το Σαν Φρανσίσκο. Καθώς οι Σίγκελ και Ταγκλ εργάζονταν πάνω στο σενάριο, οι παραγωγοί πλήρωσαν $500.000 για να αποκαταστήσουν την εγκαταλελημμένη φυλακή και να επαναδημιουργήσουν την ψυχρή της ατμόσφαιρα. Ωστόσο, κάποιοι εσωτερικοί χώροι έπρεπε να αναδημιουργηθούν σε στούντιο. Αρκετές από τις βελτιώσεις διατηρήθηκαν ανέπαφες μετά την ολοκλήρωση της ταινίας.
Το αρχικό τέλος που είχε δώσει ο Σίγκελ ήταν η σκηνή όπου οι φρουροί ανακαλύπτουν το ψεύτικο κεφάλι στο κρεβάτι του Μόρις, αφήνοντας το γεγονός για το αν η απόδραση ήταν επιτυχής ή όχι ασαφές. Αυτό δεν άρεσε στον Ίστγουντ και επέκτεινε το τέλος, βάζοντας τον αρχιφύλακα να ψάχνει τους φυγάδες στο νησί Έιντζελ και να ανακαλύπτει στα βράχια ένα χρυσάνθεμο, ένα είδος λουλουδιού που δεν ευδοκιμούσε στην περιοχή αλλά το καλλιεργούσε ο Ντοκ στις φυλακές, και το οποίο χρησιμοποιήθηκε αργότερα από τον Μόρις. Ωστόσο, δεν διευκρινίζεται αν το χρυσάνθεμο βρέθηκε εκεί επειδή το άφησε ο Μόρις βγαίνοντας από τη θάλασσα μετά την απόδραση, άρα επέζησε, ή αν απλά ξεβράστηκε στα βράχια επειδή ο Μόρις πνίγηκε. Οπότε, το αν οι τρεις άντρες επέζησαν ή όχι, είναι κάτι το οποίο αφήνεται ανοικτό στο κοινό να το αποφασίσει.
Υποδοχή.
Box Office.
Η ταινία κατά το πρώτο Σαββατοκύριακο προβολής στις Ηνωμένες Πολιτείες είχε έσοδα $5,306,354. Συνολικά, η ταινία είχε έσοδα $43 εκατομμύρια στις Ηνωμένες Πολιτείες, τερματίζοντας στη 15η θέση της λίστας των ταινιών με τις περισσότερες εισπράξεις για το 1979.
Κριτική υποδοχή.
Η "Απόδραση από το Αλκατράζ" έλαβε θετικές κριτικές από τους κριτικούς και θεωρείται από πολλούς ως μία από τις καλύτερες ταινίες του 1979. Η σελίδα συλλογής κριτικών Rotten Tomatoes δίνει ποσοστό αποδοχής 96% βασισμένο σε 27 κριτικές, ενώ στο τμήμα ομοφωνίας αναφέρεται: «Η "Απόδραση από το Αλκατράζ" χρησιμοποιεί λαμπρά την τεταμένη κλειστοφοβία του περιβόητου σκηνικού της, καθώς και τη θρυλική, φλογερή αποφασιστικότητα του πρωταγωνιστή της».
Ο Φρανκ Ριτς από το περιοδικό "Time" περιγράφει την ταινία ως «άνετη, κινηματογραφική χάρη», ενώ ο Στάνλεϊ Κόφμαν από το περιοδικό "The New Republic" την αποκάλεσε «κρυσταλλικό κινηματογράφο». Ο Βίνσεντ Κάνμπι από την εφημερίδα "The New York Times" την αποκάλεσε «μία πρώτης τάξεως ταινία δράσης», σημειώνοντας: «Ο κύριος Ίστγουντ εκπληρώνει τις απαιτήσεις του ρόλου της ταινίας όπως πιθανότατα κανένας άλλος ηθοποιός θα μπορούσε. Είναι υποκριτική; Δεν ξέρω, αλλά αποτελεί την πιο ψηλή φιγούρα στο τοπίο της ταινίας». Στην κριτική του περιοδικού "Variety" η ταινία αναφέρεται ως «μία από τις καλύτερες ταινίες με φυλακές που γυρίστηκαν ποτέ». 
Ο Ρότζερ Ίμπερτ βαθμολόγησε την ταινία με 3,5/4 γράφοντας: «Για σχεδόν όλη τη διάρκειά της, η "Απόδραση από το Αλκατράζ" είναι μία τεταμένη και σκληρή απεικόνιση της ζωής στη φυλακή. Είναι επίσης ένα αριστουργηματικό κομμάτι αφήγησης, στο οποίο οι χαρακτήρες δε λένε πολλά και αφήνουν την κάμερα να εξηγήσει τη δράση». Ο Τζιν Σίσκελ της εφημερίδας "Chicago Tribune" βαθμολόγησε την ταινία με 3/4, αποκαλώντας την «πολύ διασκεδαστική και καλοφτιαγμένη. Το βασικό πρόβλημα είναι το πολύ γρήγορο τέλος της το οποίο μας αιφνιδιάζει». Ο Κέβιν Τόμας από την εφημερίδα "Los Angeles Times" έγραψε: «Απόλαυση για τους σινεφίλ, η "Απόδραση από το Αλκατράζ" θα μπορούσε να αποτελέσει ένα παράδειγμα εγχειριδίου σε εκπληκτικά οικονομική, γρήγορη και κομψή αφήγηση ιστορίας στην οθόνη».
Ο Κουέντιν Ταραντίνο την αποκάλεσε «τόσο μαγευτική όσο και συναρπαστική... κινηματογραφικά μιλώντας, αποτελεί την πιο εκφραστική ταινία του Σίγκελ».
Κληρονομιά.
Το 2001, το Αμερικανικό Ινστιτούτο Κινηματογράφου είχε συμπεριλάβει την ταινία ανάμεσα στις υποψηφιότητες για τη λίστα AFI 100 Χρόνια... 100 Τρόμοι.
Ιστορική ακρίβεια.
Η τελευταία σκηνή της ταινίας υπονόησε κάποια ένδειξη πως η απόδραση ήταν επιτυχημένη, αλλά στην πραγματικότητα παραμένει μυστήριο το αν οι φυγάδες τα κατάφεραν ή όχι. Έμμεσα αποδεικτικά στοιχεία τα οποία αποκαλύφθηκαν στις αρχές της δεκαετίας του 2010, φάνηκε να δείχνουν πως οι άντρες επέζησαν και πως μία σχεδία ανακαλύφτηκε κοντά στο νησί Έιντζελ με πατημασίες να οδηγούν μακριά από αυτήν (παρόμοια με τη φανταστική σκηνή της ταινίας όπου ο Αρχιφύλακας βρίσκει ένα χρυσάνθεμο και το οποίο πιθανότατα άφησαν εκεί επίτηδες οι φυγάδες), ενώ μετά την απόδραση κλάπηκε ένα μπλε Chevrolet από τρεις άντρες, οι οποίοι μπορεί να ήταν ο Μόρις και οι Άνγκλιν. Αυτό έρχεται σε αντίθεση με την επίσημη αναφορά του FBI η οποία αναφέρει πως η σχεδία των φυγάδων δεν ανευρέθηκε ποτέ και πως δεν υπήρξε καμία κλοπή αυτοκινήτου μετά την απόδραση.
Ο χαρακτήρας του Τσάρλι Μπατς βασίστηκε στον τέταρτο κρατούμενο, Άλεν Γουέστ, ο οποίος συμμετείχε στο σχέδιο της απόδρασης, αλλά ξέμεινε πίσω όταν δεν μπόρεσε να αφαιρέσει τη σχάρα του εξαερισμού από το κελί του το βράδυ της απόδρασης. Στη συνέχεια, βοήθησε στην επίσημη έρευνα του FBI για την απόδραση.
Ο αρχιφύλακας στην ταινία παραμένει ανώνυμος και αποτελεί φανταστικό χαρακτήρα. Η ταινία τοποθετείται χρονικά ανάμεσα στην άφιξη του Μόρις στο Αλκατράζ τον Ιανουάριο του 1960 και στην απόδρασή του τον Ιούνιο του 1962. Λίγο μετά την άφιξή του, ο Μόρις συναντά τον αρχιφύλακα, ο οποίος παραμένει στη θέση του καθόλη τη διάρκεια της ταινίας. Στην πραγματικότητα όμως, ο αρχιφύλακας Πολ Τζ. Μαντίγκαν αντικαταστάθηκε από τον Όλιν Τζ. Μπλάκγουελ το 1961. Ο χαρακτήρας του αρχιφύλακα αναφέρει τους προκατόχους του, Τζέιμς Α. Τζόνστον (1934–48) και (λανθασμένα) τον Μπλάκγουελ (1961–63). Ο Μπλάκγουελ υπηρέτησε ως αρχιφύλακας στο Αλκατράζ την πιο δύσκολη περίοδο των φυλακών από το 1961 μέχρι το 1963, όταν οι φυλακές ήρθαν αντιμέτωπες με το κλείσιμό τους ως μία αποσυντιθέμενη φυλακή με αρκετά προβλήματα χρηματοδότησης, αλλά και κατά την περίοδο που έλαβε χώρα η απόδραση. Τη στιγμή της απόδρασης, ο Μπλάκγουελ βρισκόταν σε διακοπές στη λίμνη Μπεριέσσα, στην κομητεία Νάπα της Καλιφόρνιας.
Το περιστατικό όπου ο Ντοκ κόβει τα δάχτυλά του με ένα τσεκούρι βασίστηκε σε πραγματικό περιστατικό, το οποίο όμως συνέβη το 1937. Ο κρατούμενος Ρούφε Πέρσφουλ, τρελαμένος από την τότε πολιτική της αυστηρής ησυχίας όλη την ημέρα, έκοψε τέσσερα από τα δάχτυλά του με ένα τσεκούρι με απώτερο σκοπό να μεταφερθεί από το Αλκατράζ σε άλλες φυλακές.

</doc>
<doc id="41010" url="https://el.wikipedia.org/wiki?curid=41010" title="Φωτακάδο Χανίων">
Φωτακάδο Χανίων

Το Φωτακάδο είναι ημιορεινό χωριό της Δημοτικής Κοινότητας Βουκολιών του Δήμου Πλατανιά του Νομού Χανίων. Πριν τους καποδιστριακούς δήμους ανήκε διοικητικά στη κοινότητα Βουκολιών. Eίχε 83 κάτοικους στην απογραφή του 2011 και 65 περίπου μόνιμους κατοίκους.
Τοποθεσία.
Βρίσκεται σε υψόμετρο 330 μέτρων. Είναι αγροτική περιοχή με σημαντική παραγωγή ελαιόλαδου, εσπεριδοειδών και κάστανων. Οι κάτοικοι ασχολούνται επίσης με την αμπελουργία, την κτηνοτροφία και τη μελισσοκομεία.
Απέχει 35 χιλιόμετρα από τη πρωτεύουσα του νομού και έχει αμφιθεατρική θέση πάνω από τη κοιλάδα του Ταυρωνίτη.
Το Φωτακάδο γειτονεύει: 
Χαρακτηριστικά.
Έχει πέντε εκκλησίες με ισάριθμα πανηγύρια:
Ο τελευταίος ναός είναι κτισμένος στη θέση τούρκικου πυργίσκου, όπου είχε γίνει σημαντικότατη μάχη (μάχη του Δρομονέρου) με την επικράτηση των Κρητών κατά την τελευταία Κρητική Επανάσταση εναντίον τον τουρκικού ζυγού.
Το χωριό είναι σχετικά δύσβατο και απόκρημνο στα σημεία, όπου το διασχίζει ο ποταμός Ταυρωνίτης. Είναι μεγάλο σε έκταση και αποτελείται από μικρές γειτονιές: τη Λαγουδιανά, που θεωρείται η κεντρική γειτονιά, το Έξω χωριό (Αλιμπεγιανά), Σαψιανά, Παρτσαλιανά, Χατζιανά, Κολύμπα (Μαραγκιάνα), Μπουλταδιανά (ερημωμένη γειτονιά), Σταυρουλιανά, και τη Διακλάδωση.
Χαρακτηριστικά σημεία του χωριού είναι τα κάτωθι:

</doc>
<doc id="41012" url="https://el.wikipedia.org/wiki?curid=41012" title="Φιόντορ Τιούτσεφ">
Φιόντορ Τιούτσεφ

Ο Φιόντορ Ιβάνοβιτς Τιούτσεφ (, προφορά: [ˈfʲɵdər ɪˈvanəvʲɪt͡ɕ ˈtʲʉt͡ɕəf] ) (5 Δεκεμβρίου 1803 - 27 Ιουλίου 1873). Διακεκριμένος Ρώσος ποιητής και διπλωμάτης. Έμεινε στο Μόναχο και στο Τουρίνο, όπου γνώρισε τον Friedrich Wilhelm Joseph Schelling και τον Χάινριχ Χάινε. Δεν συμμετείχε στην λογοτεχνική ζωή ούτε θεωρούσε τον εαυτό του λογοτέχνη. Έχουν διατηρηθεί 400 περίπου ποιήματά του αποσπάσματα των οποίων έγιναν δημοφιλή και πέρασαν στο στόμα του ρώσικου λαού ως παροιμίες. 
Τα πρώτα ποιήματά του βασίζονται στην ποιητική παράδοση του 18ου αιώνα. Από το 1830 τα έργα του υφίστανται την επίδραση του Ευρωπαϊκού (προπαντώς Γερμανικού) ρομαντισμού. Αποτελούν φιλοσοφικά, στοχαστικά ποιήματα με βασικά θέματα την Κτίση, την φύση, την ανθρώπινη μοίρα. Το 1840 δημοσιεύει μερικά πολιτικά άρθρα πάνω στο πρόβλημα της αλληλεπίδρασης της Ρωσίας με τον Δυτικό πολιτισμό. Τη δεκαετία του 1850 ο Τιούτσεφ δημιουργεί μίαν σειρά ερωτικών ποιημάτων γεμάτη διαπεραστικό αίσθημα αγάπης και καημού. Τα ποιήματα αυτά αργότερα ενώθηκαν στο λεγόμενο «Κύκλο Ντενίσιεφσκι» ("Денисьевский цикл": Ο κύκλος της Ντενίσιεβα)), αφιερωμένο στην ερωμένη του ποιητή Ελένα Ντενίσιεβα ("Елена Александровна Денисьева"). Τις επόμενες δεκαετίες του 1860 και 1870 στα έργα του κυριαρχούν πολιτικά θέματα.
Το πιο γνωστό ποίημα του Τιούτσεφ «Silentium!» είναι πικρό προσκλητήριο στην σιωπή, παράπονο για την ακατανοησία των ανθρώπων. Συχνά παραθέτωνται οι παρακάτω αφορισμοί του ποιητή: «ο λόγος που το είπανε είναι ψέμα», «η Ρωσία δεν κατανοείται από νου» και «δεν μας βολεί να προβλέπουμε πως θ’αντηχούν τα λόγια μας».

</doc>
<doc id="41015" url="https://el.wikipedia.org/wiki?curid=41015" title="Α' Οικουμενική Σύνοδος">
Α' Οικουμενική Σύνοδος



</doc>
<doc id="41021" url="https://el.wikipedia.org/wiki?curid=41021" title="Βιομηχανικά ορυκτά">
Βιομηχανικά ορυκτά

Βιομηχανικά ορυκτά είναι υλικά τα οποία εξορύσσονται για την εμπορική τους αξία και τα οποία δεν είναι καύσιμα («ορυκτά καύσιμα») ούτε πρώτες ύλες για μέταλλα. Χρησιμοποιούνται στη φυσική τους μορφή, ή μετά από εμπλουτισμό, είτε σαν πρώτες ύλες είτε σαν πρόσθετα σε μεγάλη ποικιλία εφαρμογών.
Σημειώνεται ότι τα βιομηχανικά ορυκτά συνήθως είναι μίγματα ορυκτών και σπάνια είναι καθαρά ορυκτά.
Σύμφωνα με τα άρθρα 1 και 2 του Ν. 669/77: Στην κατηγορία των βιομηχανικών ορυκτών μπορούν να υπαχθούν όλα τα λατομικά ορυκτά εκτός των κατηγοριών των μαρμάρων και των αδρανών υλικών . Αναφέρονται ιδιαιτέρως ως βιομηχανικά ορυκτά ο καολίνης, ο μπεντονίτης, η κιμωλία, ο γύψος, ο περλίτης, η κίσσηρις, η θηραϊκή, γη, ο χαλαζίας, η χαλαζιακή άμμος, αι άργιλοι και οι μάργες πλινθοποιίας, κεραμοποιίας, τσιμεντοβιομηχανίας, ως και εν γένει τα αργιλικά και μαργαϊκά πετρώματα που χρησιμοποιούνται στην τσιμεντοβιομηχανία. 
Τα λατομεία βιομηχανικών ορυκτών, τόσο η αδειοδότησή τους όσο και η λειτουργία τους, διέπονται από ειδικό νομοθετικό καθεστώς, ανάλογο με εκείνο των λατομείων μαρμάρων. 
Βιομηχανικά ορυκτά στην Ελλάδα.
Η Ελλάδα είναι σημαντική παραγωγός βιομηχανικών ορυκτών, ορισμένων με μεγέθη αποθεμάτων και ύψη παραγωγής που κατέχουν υψηλότατη θέση στη παγκόσμια κατάταξη. Ενδεικτικά αναφέρεται ότι η Ελλάδα, σε παγκόσμια κλίμακα, είναι η μοναδική χώρα παραγωγής χουντίτη-υδρομαγνησίτη, πρώτη χώρα παραγωγής περλίτη, δεύτερη χώρα παραγωγής κίσσηρης (ελαφρόπετρας) και μπεντονίτη καθώς και πρώτη στην εξαγωγή προϊόντων λευκόλιθου/μαγνησίτη στην ΕΕ. Όλα τα παραπάνω ορυκτά είναι μοναδικά σε ποιότητα, με ευρεία χρήση σε πολλές βιομηχανικές εφαρμογές. Πολλά από τα ελληνικά βιομηχανικά ορυκτά αξιοποιούνται σε καινοτόμες εφαρμογές, εξειδικευμένες χρήσεις με υψηλή προστιθέμενη αξία και ακόμη έχουν περιβαλλοντικό προσανατολισμό δηλ. χρησιμοποιούνται με σκοπό την προστασία του περιβάλλοντος (π.χ. ατταπουλγίτης, αμφιβολίτης, ολιβινίτης, μπεντονίτης, περλίτης, ζεόλιθος, διατομίτης, ελαφρόπετρα, ανθρακικό ασβέστιο, βιομηχανικοί άργιλοι ειδικών χρήσεων κλπ).

</doc>
<doc id="41026" url="https://el.wikipedia.org/wiki?curid=41026" title="Κατελειός Κεφαλλονιάς">
Κατελειός Κεφαλλονιάς



</doc>
<doc id="41039" url="https://el.wikipedia.org/wiki?curid=41039" title="Τζέννα Τζέημσον">
Τζέννα Τζέημσον

Η Τζέννα Τζέημσον ("Jenna Jameson", πραγματικό όνομα Τζέννιφερ Μαρί Μασσόλι, "Jennifer Marie Massoli", 9 Απριλίου 1974) είναι Αμερικανίδα πορνοστάρ και επιχειρηματίας, η οποία έχει εκλεγεί «η διασημότερη πορνοστάρ του κόσμου», και «η Βασίλισσα του Πορνό». Η εταιρεία της που δραστηριοποιείται στη διαχείριση πορνογραφικού υλικού, η Club Jenna, είχε το 2005 έσοδα 30 εκατομμυρίων δολλαρίων, με τα κέρδη της να εκτιμώνται στο ήμισυ αυτού του ποσού. Η αυτοβιογραφία της που εκδόθηκε το 2004 παρέμεινε επί έξι μήνες στη Λίστα Μπεστ Σέλλερ των "New York Times". Έχει κερδίσει πάνω από 20 βραβεία πορνογραφικού κινηματογράφου και έχει ενταχθεί στα Hall of Fame της XRCO και του AVN.
Βιογραφία.
Γεννήθηκε στο Λας Βέγκας της Νεβάδα. Πατέρας της ήταν ο Λώρενς Μασσόλι, διευθυντής προγράμματος για έναν θυγατρικό τηλεοπτικό σταθμό του NBC και αστυνομικός, ιταλικής καταγωγής. Μητέρα της ήταν η Τζούντηθ Μπρουκ Χαντ Μασσόλι, χορεύτρια (showgirl) στο Λας Βέγκας, η οποία χόρευε στο Tropicana και το Folies-Bergère. Μετά τον θάνατο της μητέρας της από καρκίνο του δέρματος στις 20 Φεβρουαρίου 1976, όταν η Τζέννα ήταν δύο ετών, η Τζέννα ήρθε πολύ κοντά στον αδερφό της, τον Τόνυ Μασσόλι. Στην παιδική της ηλικία παρακολούθησε μαθήματα μπαλέτου, τα οποία τη βοήθησαν στη μελλοντική της καριέρα ως στριπτιζέζ, ενώ συμμετείχε συχνά σε διαγωνισμούς ομορφιάς.
Το 1990, σε ηλικία 16 ετών, η Τζέννα εκδιώχθηκε από το σπίτι της και συγκατοίκησε με το αγόρι της, έναν καλλιτέχνη του τατουάζ και πρώτο σοβαρό δεσμό της. Το αγόρι της ζωγράφισε αυτό που θα γινόταν το χαρακτηριστικό της τατουάζ, τις διπλές καρδιές, στον δεξιό γλουτό της, στο οποίο ο αδερφός της, που έγινε ο ίδιος καλλιτέχνης του τατουάζ, αργότερα προσέθεσε την επιγραφή "HEART BREAKER". Αναζήτησε εργασία ως χορεύτρια στο Λας Βέγκας και το 1991 ξεκίνησε να χορεύει σε στριπ κλαμπ, έχοντας παραποιήσει τα στοιχεία ταυτότητάς της. Ενώ αρχικά απερρίφθη ως χορεύτρια στο στριπ κλαμπ Crazy Horse Too επειδή φορούσε σιδεράκια στα δόντια της, πέτυχε να προσληφθεί αφού τα είχε αφαιρέσει με τη βοήθεια του αδερφού της και μίας λαβίδας. Σύντομα κέρδιζε $2.000 τη βραδιά, προτού τελειώσει το λύκειο.
Αργότερα το 1991, επέλεξε το όνομα «Τζέννα Τζέημσον» ("Jenna Jameson") ψάχνοντας στον τηλεφωνικό κατάλογο για ένα επώνυμο που θα ταίριαζε με το όνομά της και τελικά επέλεξε το Τζέημσον από το Ουίσκυ Jameson, το οποίο πίνει.
Στις αρχές της δεκαετίας του 1990, ξεκίνησε τη χρήση ναρκωτικών ουσιών, συγκεκριμένα κοκαΐνης, LSD και μεθαμφεταμίνης και πάλι συνοδευόμενη από τον αδερφό της, ο οποίος ήταν εθισμένος στην ηρωίνη. Ο πατέρας της τη βοήθησε ν' αποτοξινωθεί σε ένα ταξίδι της στην Καλιφόρνια. Μετά την αποτοξίνωσή της ήταν υπερβολικά λεπτή για να ποζάρει ως μοντέλο.
Σε ηλικία 20 ετών, με τη στήριξη του πατέρα της, πόζαρε γυμνή σε περιοδικά όπως τα "Hustler, Penthouse" και "Chéri" και το 1993 ξεκίνησε την καριέρα της στις πορνογραφικές ταινίες. Το 1994 και μετά από πόλεμο πλειοδοσίας, η εταιρεία παραγωγής πορνογραφικών ταινιών Wicked Pictures απέσπασε την υπογραφή της Τζέημσον για συμβόλαιο αποκλειστικής συνεργασίας. Μετά από λίγες μόνο ταινίες έφτασε ταχέως τη γενική αναγνώριση στον χώρο και επιτυχημένες κριτικές και το 1996 κέρδισε τα κορυφαία βραβεία τριών σημαντικών οργανισμών του χώρου, της Καλύτερης Νέας Στάρλετ του XRCO, επίσης το Βραβείο Καλύτερης Νέας Στάρλετ της AVN και το βραβείο Video Vixen της F.O.X.E.. Ήταν η πρώτη ηθοποιός που κέρδισε και τα τρία αυτά βραβεία.
Οι πρώτες εμφανίσεις της Τζέημσον σε ταινίες ήταν λεσβιακές σκηνές χωρίς άνδρες, μαζί με την τότε κοπέλα της, Νίκκι Τάιλερ. Η πρώτη της ετεροφυλοφυλική σκηνή ήταν με τον Ράντυ Ουέστ, στο "Up and Cummers 10" (1994).
Στο ξεκίνημα της καριέρας της, η Τζέημσον υποσχέθηκε στον εαυτό της ότι δεν θα γυρίσει ποτέ σκηνές πρωκτικού σεξ ή διπλής διείσδυσης. Έχει επίσης αποφύγει επαφή με μη λευκούς πρωταγωνιστές (διαφυλετική επαφή). Αντ' αυτών, η «χαρακτηριστική της κίνηση» ήταν το στοματικό σεξ, με χρήση άφθονου σάλιου ως λιπαντικό.
Ήδη το 2001, κέρδιζε $60.000 σε μιάμιση μέρα γυρισμάτων για ένα και μόνο DVD και προσπάθησε να περιοριστεί στο γύρισμα πέντε ταινιών τον χρόνο και στον χορό σε στριπ κλαμπ για δύο εβδομάδες τον μήνα, κερδίζοντας $8.000 τη βραδιά.
Τον Οκτώβριο του 2005 ξεκίνησε την παραγωγή της ταινίας "The Provocateur", στην οποία η Τζέημσον έκανε το σκηνοθετικό της ντεμπούτο. Η ταινία αναμένεται να διανεμηθεί στα τέλη του 2006.
Από τον Νοέμβριο του 2005, είναι παρουσιάστρια της εκπομπής "Jenna's American Sex Star" στο "Playboy TV", όπου επίδοξες πορνοστάρ συναγωνίζονται σε σεξουαλικές πράξεις με έπαθλο ένα συμβόλαιο με την εταιρεία της.
Η Τζέημσον έχει επίσης εμφανιστεί σε μικρούς ρόλους σε κάποιες μη πορνογραφικές ταινίες, όπως το "Private Parts" του Χάουαρντ Στερν το 1997.
Στις 3 Φεβρουαρίου 2006, η Τζέημσον, η Σαβάννα Σάμσον και αρκετές άλλες φιλοξένησαν το πρώτο Πάρτυ Σούπερ Μπόουλ των Vivid και Club Jenna σε κλαμπ του Ντητρόιτ του Μίσιγκαν με τιμή εισιτηρίου $1.000, στα πλαίσια του οποίου έλαβε χώρα επίδειξη εσωρούχων. Όταν πρωτοανακοινώθηκε η διεξαγωγή του πάρτυ, προκλήθηκε αντίδραση από το NFL, το οποίο δεν το αναγνώρισε ως επίσημο γεγονός του Super Bowl. Στο φύλλο της 19ης Ιανουαρίου 2006 της εφημερίδας "The Detroit Free Press", η Τζέημσον αποπειράθηκε να δώσει κάποιο τέλος στην αντιπαράθεση διαβεβαιώνοντας ότι δεν θα υπάρξει επίδειξη γυμνού ή διεξαγωγή ερωτικών πράξεων σ' αυτό, αν και το φύλλο της 6ης Φεβρουαρίου 2006 της εφημερίδας "The Detroit News" ανέφερε ότι η Τζέημσον είχε μία προσχεδιασμένη «δυσλειτουργία γκαρνταρόμπας» ("wardrobe malfunction") κατά τη διάρκεια του πάρτυ.
Το 1997, εμφανίστηκε στο Extreme Championship Wrestling PPV σαν συνοδός των Dudley Boyz, και για λίγους μήνες στη συνέχεια έκανε συνεντεύξεις για το ECW. Επίσης γύρισε ένα στιγμιότυπο με τον Val Venis, έναν χαρακτήρα του WWE, στα τέλη της δεκαετίας το '90.
To 2002, έδωσε τη φωνή της στην Candy Suxxx στο video game .
Η Τζέημσον θα πρωταγωνιστήσει στην ταινία, Sin-Jin Smyth, η οποία αναμένεται να βγει τον Οκτώβριο του 2006. Οι πληροφορίες σχετικά με τον χαρακτήρα που υποδύεται στην ταινία παραμένουν κρυφές και τις γνωρίζει μόνο ο συγγραφέας και σκηνοθέτης της, Ethan Dettenmaier.
Αυτοβιογραφία.
Το 2004, εκδόθηκε η αυτοβιογραφία της Τζέημσον, με τίτλο "" (ISBN 0-06-053909-7). Γράφτηκε σε συνεργασία με τον Neil Strauss, συνεργάτη των New York Times και του Rolling Stone, και εκδόθηκε από την Judith Regan της ReganBooks, ένα παράρτημα του οίκου HarperCollins. Έγινε αμέσως μπεστ σέλερ, μένοντας έξι εβδομάδες στη λίστα των μπεστ σέλερ των New York Times. Η αυτοβιογραφία επίσης κέρδισε το 2004 το βραβείο "Mainstream's Adult Media Favorite" XRCO award μαζί με τη σειρά Family Business (TV series) του Seymore Butts.
Το βιβλίο που αποτελείται από περίπου 600 σελίδες χωρίζεται σε "Books" αριθμημένα με ρωμαϊκούς αριθμούς, ενώ πριν από το καθένα υπάρχει ένα επίγραμμα από τα Σονέτα του Σέξπηρ. Η ιστορία αποτελείται από μια σειρά αφηγήσεων σε πρώτο πρόσωπο, προσωπικές φωτογραφίες, αποσπάσματα ημερολογίου σε γραμματοσειρά που μοιάζει χειρόγραφη, συνεντεύξεις με την οικογένειά της, σενάρια ταινιών, and κόμικς. Καλύπτει τα πρώτα χρόνια της καριέρας της from από το ξεκίνημά της στη show business, όταν ζούσε με τον μοτοσυκλετιστή και καλλιτέχνη τατουάζ φίλο της, και τελειώνει με το απόγειο της καριέρας της, όταν έλαβε το βραβείο Hot D'Or στις Κάννες, καθώς και με γαμήλιες φωτογραφίες του δεύτερου γάμου της. Όμως δεν τσιγγουνεύεται και τις βρώμικες λεπτομέρειες. Η Τζέημσον μιλά για πολλαπλούς βιασμούς, εθισμό στα ναρκωτικά, έναν δυστυχισμένο πρώτο γάμο, και πολλές σχέσεις με άντρες και γυναίκες.
Από τις 13 Απριλίου 2005, αυτή και οι εκδόσεις ReganBooks ενεπλάκησαν σε δικαστική διαμάχη, με επίκεντρο το νέο reality show σχετικά με την καθημερινή ζωή της Τζέημσον—μια συμφωνία του συζύγου της με το A&amp;E Network. Ο εκδοτικός οίκος ισχυρίζεται ότι η συμφωνία ήταν αντίθετη με το συμβόλαιο της Τζέημσον με την ReganBooks , καθώς αυτό υπαγορεύει ότι η ReganBooks έχει μερίδιο των κερδών που θα αποδίδουν δύο πηγές: ένα αφιέρωμα μίας ώρας βασισμένο στα απομνημονεύματά της και μια σειρά τύπου reality show. Μέχρι αυτή τη στιγμή δεν έχει υπάρξει απόφαση δικαστηρίου.
Επιχειρηματικότητα.
Το 2000 η Τζέημσον και ο Grdina δημιούργησαν το Club Jenna, μία διαδικτυακή πορνογραφική εταιρεία. Το ClubJenna.com ήταν μία από τις πρώτες ιστοσελίδες ενηλίκων που περιέιχαν κάτι περισσότερο από φωτογραφίες και βίντεο: παρείχαν λεπτομερή ημερολόγια, συμβουλές σχέσων, ακόμα και πληροφορίες για μετοχές σε μέλη επί πληρωμή. Η ιστοσελίδα ήταν κερδοφόρα από την τρίτη κιόλας εβδομάδα λειτουργίας της. Η εταιρεία Club Jenna μετατράπηκε σε μία multi-media επιχείρηση διασκέδασης ενηλίκων, αρχικά διαχειριζόμενη τις ιστοσελίδες άλλων πορνοστάρ, και στη συνέχεια με την παραγωγή αισθησιακών ταινιών. Το 2005, το Club Jenna είχε εκτιμώμενα έσοδα 30 εκατομμυρίων δολλαρίων.
Στις πρώτες ταινίες του Club Jenna πρωταγωνιστούσε η ίδια η Τζέημσον, σε σκηνές σεξ με άλλες γυναίκες ή τον σύζυγό της, που εμφανιζόταν ως Justin Sterling. Το 2004, οι ταινίες του Club Jenna απέκτησαν κι άλλες πρωταγωνίστριες, όπως η Krystal Steal, η Jesse Capelli, η McKenzie Lee, η Ashton Moore και η Sophia Rossi, καθώς η Τζέημσον αποχώρησε από τους πρωταγωνιστικούς ρόλους. Οι ταινίες διανέμονταν και προωθούνταν από την Vivid Entertainment, τη μεγαλύτερη εταιρεία ταινιών για ενήλικες στον κόσμο, με πολύ υψηλά κέρδη. Για παράδειγμα, η ταινία "Briana Loves Jenna" (2001), συμπαραγωγή με την Vivid, κόστισε $280,000 για να γυριστεί, αλλά απέδωσε πάνω από ένα εκατομμύριο δολλάρια τον πρώτο χρόνο.
Άλλες εμπορικές επενδύσεις αφορούσαν την ίδια την σταρ, όπως μια σειρά sex toy της εταιρείας Doc Johnson. Υπάρχει επίσης μία "ανατομικά πιστή" φιγούρα Τζέννα Τζέημσον, που πρωτγωνιστεί στο δικό της 3D video game, που ονομάζεται "Virtually Jenna" και δημιουργήθηκε από την Thrixxx Technology. Η Jackson Guitars δημιούργησε έναν περιορισμένο αριθμό της κιθάρας Rhoads που μοιάζει στη Τζέημσον.
Η Y-Tell, η εταιρεία ασύρματης τηλεφωνίας της ClubJenna, πουλά τους "ήχους βογγητών της Τζέννα" (τηλεφωνικά ringtones), υπηρεσίες συνομιλίας και παιχνίδια σε συνεργασία με 20 παρόχους σε όλο τον κόσμο, κυρίως στην Ευρώπη και τη Νότια Αμερική.
Η Club Jenna είναι οικογενειακή επιχείρηση, με την αδερφή του Grdina επικεφαλής του εμπορικού τμήματος.
Τον Αύγουστο του 2005 η Τζέημσον παρουσίασε το Club Thrust, μία διαδραστική ιστοσελίδα για τους gay θαυμαστές της, που περιλαμβάνει βίντεο, φωτογραφίες, συμβουλές για το σεξ, κουτσομπολιά και αρχεία για κατέβασμα. Η Τζέημσον είναι μία από τις λίγες ηθοποιούς του straight πορνό με απήχηση στο gay κοινό.
Το 2005 αγόρασε το Babes Cabaret, ένα κλαμπ στριπτίζ στοScottsdale της Arizona. Το κλαμπ κινδυνεύει να κλείσει, σύμφωνα με τη νέα νομοθεσία της πόλης που περιορίζει τα έσοδα από τη διασκέδαση των ενηλίκων.
Η Τζέημσον πρωταγωνιστεί σε ένα διαφημιστικό βίντεο podcast της Adidas, όπου παίζει μια παρτίδα Whack A Mole
Τον Ιούνιο του 2006 η ετιαρεία Playboy Enterprises Inc. ανακοίνωσε την απόκτηση του Club Jenna Inc., μετά από προσωπική συμφωνία με την Τζέημσον και τον Grdina.
Των επιχειρηματικών προσπαθειών της Τζέημσον ηγείται η Wicked Cow Entertainment, Inc. στην Νέα Υόρκη.
Προσωπική Ζωή.
Η Τζέημσον έχει δηλώσει αμφιφυλόφιλη (bisexual), και ότι στη ζωή της έχει κοιμηθεί με 100 γυναίκες και 30 άντρες. Έχει δηλώσει επίσης οτι η καλύτερη σχέση που είχε ποτέ ήταν η λεσβιακή της σχέση με την πορνοστάρ Nikki Tyler, την οποία και στοιχειοθετεί στην αυτοβιογραφία της. Ζούσαν μαζί το 2000.
Στις 20 Δεκεμβρίου του 1996, η Τζέημσον παντρεύτηκε τον πορνοστάρ Brad Armstrong (το πραγματικό του όνομα ήταν Rodney Hopkins). Έμειναν μαζί μόνο για 10 εβδομάδες, χωρίζοντας άτυπα τον Μάρτιο του 1997, συνεχίζοντας όμως να παίζουν μαζί σε πορνογραφικές ταινίες. Πήραν διαζύγιο τον Μάρτιο του 2001.
Το καλοκαίρι του 1998, η Τζέημσον συνάντησε τον ιδιοκτήτη του πορνογραφικού στούντιο Jay G. Grdina, (born John George Grdina), γόνο πλούσιας οικογένειας εκτροφέων βοοειδών, ο οποίος μπήκε στο χώρο της παραγωγής πορνογραφικών ταινιών μετά το κολλέγιο. Από το 1998 έχει υπάρξει ο μόνος άνδρας παρτενέρ της Τζέημσον στην οθόνη, χρησιμοποιόντας το καλλιτεχνικό όνομα Justin Sterling. Αρραβωνιάστηκαν τον Δεκέμβριο του 2000 (πριν βγει το διαζύγιο της Τζέημσον με τον Χόπκινς) και παντρεύτηκαν στις 22 Ιουνίου του 2003 σε μία Ρωμαιοκαθολική τελετή. Προσπαθούν να αποκτήσουν παιδί, χωρίς επιτυχία, από τα μέσα του 2004. Η Τζέημσον έχει δηλώσει ότι θα σταματούσε οριστικά να πάιζει σε πορνοταινίες όταν αποκτούσε το πρώτο της παιδί.
Το ζευγάρι ζει στο Scottsdale της Arizona, σε ένα ισπανικού στυλ παλάτι έκτασης 6,700 Sq Ft, που αγοράστηκε για 2 εκατομμύρια δολλάρια το 2002.
Τον Αύγουστο του 2006, το περιοδικό "Star"και το TMZ.com, με την επιβεβαίωση του εκδότη της Τζέημσον, ανέφεραν ότι εκείνη και ο Grdina χώρισαν, και ότι η Τζέημσον βγαίνει με τον μουσικό Dave Navarro.
Υπάρχουν φήμες όμως ότι στην πραγματικότητα βγαίνει με τον mixed martial artist Tito Ortiz.

</doc>
<doc id="41042" url="https://el.wikipedia.org/wiki?curid=41042" title="Τζες Καπέλλι">
Τζες Καπέλλι

Η Τζες Καπέλι ("Jesse Capelli", 21 Μαΐου 1979) είναι Καναδή ηθοποιός πορνογραφικών ταινιών και μοντέλο.
Βιογραφικά στοιχεία.
Η Τζες γεννήθηκε στο Βανκούβερ και ξεκίνησε την καριέρα της στο μόντελινγκ σε ηλικία 14 ετών. Ήταν πολύ γυμνασμένη και συμμετείχε σε διάφορες αθλητικές δραστηριότητες όπως κολύμβηση, χορό και ενόργανη γυμναστική. Έχει ύψος 1,70 μ. καστανά μαλλιά και μπλε μάτια. Το 1998 μετακόμισε στο Λος Άντζελες προκειμένου να γίνει ηθοποιός. Πολύ σύντομα την πλησίασαν από το περιοδικό "Perfect 10" και της ζήτησαν να ποζάρει. Τελικά κατέληξε με ένα αποκλειστικό συμβόλαιο διάρκειας 3 ετών. Όταν τέλειωσε το συμβόλαιο της, άρχισε να φωτογραφίζεται σε πολλά άλλα περιοδικά, μεταξύ των οποίων τα "High Society", "Pabo", "Man's World" και "Penthouse". Τον Απρίλιο του 2004 ήταν η "Πετ του Μήνα" για το περιοδικό "Penthouse".
Η Τζέσε αυτό τον καιρό έχει αποκλειστικό συμβόλαιο συνεργασίας με την εταιρία παραγωγής ερωτικών ταινιών της Τζένα Τζέιμσον, "Club Jenna". Η πρώτη της ταινία ήταν το φιλμ "The Provocateur" στου οποίου την αφίσα απεικονίζεται και η ίδια. Αν και οι ταινίες που συμμετέχει έχουν σκληρό πορνογραφικό περιεχόμενο, η ίδια κάνει μόνο λεσβιακές σκηνές. Έκτος από τη δουλειά της στη βιομηχανία των ταινιών για ενηλίκους, η Τζέσε εμφανίστηκε σε μερικά επεισόδια της τηλεοπτικής σειράς "Battle Dome" και σε γνωστές ταινίες όπως οι "Van Wilder" και "Not Another Teen Movie".

</doc>
<doc id="41046" url="https://el.wikipedia.org/wiki?curid=41046" title="Φεντερίκο Φελίνι">
Φεντερίκο Φελίνι

Ο Φεντερίκο Φελίνι ("Federico Fellini", 20 Ιανουαρίου 1920 - 31 Οκτωβρίου 1993) ήταν Ιταλός σκηνοθέτης του κινηματογράφου.
Βιογραφία.
Γεννήθηκε στις 20 Ιανουαρίου του 1920 στο Ρίμινι. Όταν έγινε 12 ετών, το έσκασε από το σπίτι του για να ακολουθήσει ένα τσίρκο. Ένα στοιχείο που μαζί με πολλά άλλα, εξηγεί την αγάπη του για τους κλόουν που εμφανίζονται σε όλα τα έργα του. Στα 17 του εγκατέλειψε την ηρεμία της επαρχιακής λουτρόπολης, στην οποία γεννήθηκε και μεγάλωσε, για να πάει στη Ρώμη. Εκεί έζησε αρχικά σαν σκιτσογράφος και στη συνέχεια γράφοντας παρλάτες και σκετς για κομφερανσιέ και άλλους καλλιτέχνες του music hall. Το 1943, σε ηλικία 23 ετών, παντρεύτηκε την ηθοποιό Τζουλιέτα Μαζίνα, πλάι στην οποία έζησε 50 χρόνια, μέχρι το θάνατο του. Το 1946 συνεργάστηκε για πρώτη φορά με τον Ρομπέρτο Ροσελίνι. Το 1954 κέρδισε τον Χρυσό Λέοντα στο Φεστιβάλ της Βενετίας και το 1960 τον Χρυσό Φοίνικα στο Φεστιβάλ των Καννών. Το 1956, το 1961 και το 1974 κέρδισε το βραβείο της Ένωσης Κριτικών της Νέας Υόρκης. Πήρε τέσσερις φορές, το Όσκαρ Καλύτερης Ξενόγλωσσης Ταινίας: το 1956 για το "Λα Στράντα", το 1957 για το "Οι νύχτες της Καμπίρια", το 1963 για το "8 ½" και το 1974 για το "Θυμάμαι" και προτάθηκε τέσσερις φορές για Όσκαρ Σκηνοθεσίας για τις ταινίες: "Γλυκιά ζωή" το 1961, "8 ½" το 1963, "Σατυρικόν" το 1970 και "Θυμάμαι" το 1975. Το 1993 η Αμερικανική Ακαδημία Κινηματογράφου του απένειμε Τιμητικό Όσκαρ για το σύνολο του έργου του. Πέθανε στη Ρώμη στις 31 Οκτωβρίου της ίδιας χρονιάς.Ήταν αριστερός.
Φιλμογραφία.
Ως Σεναριογράφος σε έργα άλλων σκηνοθετών.
"(επιλεγμένη)"

</doc>
<doc id="41047" url="https://el.wikipedia.org/wiki?curid=41047" title="Federico Fellini">
Federico Fellini



</doc>
<doc id="41050" url="https://el.wikipedia.org/wiki?curid=41050" title="Αντόνιο Καρατόνι">
Αντόνιο Καρατόνι

Ο Αντόνιο Καρατόνι ("Antonio Carattoni", γενν. 8 Νοεμβρίου 1945) ήταν ένας από τους δύο κυβερνώντες διοικητές στον Άγιο Μαρίνο, μαζί με τον Ρομπέρτο Τζιορτζέτι, από το 2006 μέχρι το 2007. Ανέλαβε καθήκοντα την 1η Οκτωβρίου του 2006 για μία περίοδο έξι μηνών. Ο Καρατόνι ανήκει στο κόμμα PSD ("Partito dei Socialisti e dei Democratici" , Κόμμα των Σοσιαλιστών και Δημοκρατών).

</doc>
<doc id="41051" url="https://el.wikipedia.org/wiki?curid=41051" title="Ρομπέρτο Τζιορτζέτι">
Ρομπέρτο Τζιορτζέτι

Ο Ρομπέρτο Τζιορτζέτι ("Roberto Giorgetti", 4 Νοεμβρίου 1962) ήταν ένας από τους δύο κυβερνώντες διοικητές στον Άγιο Μαρίνο, από το 2006 μέχρι το 2007, μαζί με τον Αντόνιο Καρατόνι. Ανέλαβε καθήκοντα την 1η Οκτωβρίου του 2006. για μία περίοδο έξι μηνών. Το κόμμα του είναι το APDS," Alleanza Popolare dei Democratici Sammarinesi per la Repubblica" (Λαϊκή Συμμαχία των Σανμαρινέζων για τη Δημοκρατία, κεντρώο).

</doc>
<doc id="41053" url="https://el.wikipedia.org/wiki?curid=41053" title="Τζίνα Τζέημσον">
Τζίνα Τζέημσον



</doc>
<doc id="41055" url="https://el.wikipedia.org/wiki?curid=41055" title="Παράβολο">
Παράβολο

Παράβολο ονομάζεται το χρηματικό ποσό που προκαταβάλλεται στο Δημόσιο ταμείο για την άσκηση ορισμένου δικαιώματος όπως η υποβολή υποψηφιότητας σε βουλευτικές ή δημοτικές εκλογές ή για την άσκηση ένδικων μέσων σε πολιτικές, ποινικές ή διοικητικές δίκες κλπ. Το ποσόν αυτό δίδεται προς κάλυψη εξόδων ή ως εγγύηση.
Σε κερδιζόμενη δίκη το κατατιθέμενο παράβολο αποδίδεται στον καταθέτη, (επιστρέφεται).

</doc>
<doc id="41057" url="https://el.wikipedia.org/wiki?curid=41057" title="Ρόμπερτ Μπόιλ">
Ρόμπερτ Μπόιλ

Ο Ρόμπερτ Μπόιλ ("Robert William Boyle", 25 Ιανουαρίου 1627 - 31 Δεκεμβρίου 1691) ήταν Άγγλο-Ιρλανδός φιλόσοφος, χημικός, φυσικός, καθώς και εφευρέτης, μία από τις πιο εμβληματικές μορφές επιστημόνων - φιλοσόφων της νεότερης ιστορίας. 
Θεωρείται ως ο πρώτος σύγχρονος Χημικός και ένας εκ των θεμελιωτών της επιστήμης της Χημείας, στο πέρασμα της, ιστορικά, από την αλχημεία στην πειραματική χημεία. Υπήρξε πρωτοπόρος, για την εποχή του (17ο αιώνα), αφού πρώτος εφήρμοσε μοντέρνες επιστημονικές μεθόδους στα πειράματα που εκπόνησε. Μεταξύ των πολλών άλλων, ο Μπόιλ διατύπωσε τον Νόμο των αερίων, ο οποίος φέρει το όνομά του. Ο νέος για την εποχή εκείνη νόμος του Μπόιλ (σήμερα ευρύτερα γνωστός ως "Νόμος Boyle–Mariotte") καθορίζει ότι, κάτω από μία σταθερή θερμοκρασία σε ένα κλειστό σύστημα, ο όγκος συγκεκριμένης ποσότητας ενός οποιουδήποτε αερίου (δηλ. ο αριθμός μορίων του) μεταβάλλεται αντιστρόφως ανάλογα προς την πίεση. Συνεπώς, ισχύει πάντοτε: το γινόμενο της πίεσης επί τον όγκο παραμένει σταθερό επί σταθερής θερμοκρασίας. 
Ο Μπόιλ υπήρξε ο τελευταίος των αλχημιστών και ταυτόχρονα ο πρώτος των χημικών. Ήταν ο πρώτος που εισήγαγε την έννοια του ατόμου, απορρίπτοντας έτσι τα τέσσερα θεμελιώδη στοιχεία, ήτοι: γη, νερό, αέρας, και φωτιά, κατά τη θεωρία του Αριστοτέλη. Ο Μπόιλ αντιλήφθηκε τη πραγματική φύση των στοιχείων, προσδίδοντας σ΄ αυτά τη χημική έννοια και ότι οι διάφορες ουσίες αποτελούν χημικές ενώσεις από στοιχεία, όπως και το αντίστροφο, δηλ. ότι τα χημικά στοιχεία μπορούν να απομονωθούν με διάσπαση των χημικών ενώσεων. 
Το πολύ σημαντικό βιβλίο του, με τίτλο: "The Sceptical Chymist", έχει υπάρξει καθοριστικό σημείο αναφοράς στην επιστήμη της Χημείας. Ασχολήθηκε επίσης επισταμένα με τη φιλοσοφία και τη θεολογία.

</doc>
<doc id="41058" url="https://el.wikipedia.org/wiki?curid=41058" title="Παπισμός">
Παπισμός

Με τον όρο παπισμός (στα αγγλικά "papacy") περιγράφεται το σύστημα κεντρικής διακυβέρνησης της Ρωμαιοκαθολικής Εκκλησίας, η οποία βρίσκεται κάτω από την εξουσία του πάπα, του επισκόπου της Ρώμης και ειδικότερα επί δοξασιών της κοσμικής εξουσίας αυτού. Το αξίωμα του πάπα περιγράφεται με τον όρο παποσύνη.
Σύμφωνα με το παπικό σύστημα, ο πάπας ασκεί δικαστική, νομοθετική και εκτελεστική εξουσία επί της εκκλησίας ως άμεσος διάδοxος του αποστόλου Πέτρου, ο οποίος θεωρείται ότι υπήρξε η κεφαλή των αποστόλων και ο πρώτος επίσκοπος της Ρώμης.
Η σκοτεινή περίοδος που διάνυσε ο παπισμός κατά τον 10ο αιώνα φαίνεται ότι έπαιξε βασικό ρόλο στην προετοιμασία του εδάφους για το σχίσμα ανάμεσα στον Δυτικό Καθολικισμό και στον Ανατολικό Ορθόδοξο Χριστιανισμό.
Ο όρος παπικισμός (στα αγγλικά "papalism") έχει αρνητική υφή και χρησιμοποιείται για να υπογραμμίσει την εκκλησιαστική εξουσία που δίνει υπερβολική έμφαση στο παπικό πρωτείο σε σχέση με το αξίωμα των επισκόπων ή του συνοδικού συστήματος.
Ο όρος καισαροπαπισμός ("caesaro-papalism") αναφέρεται στο πολιτειακό σύστημα κατά το οποίο ο αυτοκράτορας ή ο ανώτατος άρχοντας της πολιτείας αποτελεί ουσιαστικά τον ηγέτη της εκκλησίας. Το φαινόμενο αυτό εμφανίστηκε αρχικά στην Ανατολική Ρωμαϊκή αυτοκρατορία κατά τη διάρκεια του 4ου αιώνα. Εμφανίζεται και ο όρος παποκαισαρισμός ("papal caesarism"), ο οποίος περιγράφει την υποταγή της κρατικής εξουσίας στην ιερατική εξουσία του πάπα.

</doc>
<doc id="41059" url="https://el.wikipedia.org/wiki?curid=41059" title="Παπικές διατάξεις">
Παπικές διατάξεις

Παπικές διατάξεις ή Παπικά γράμματα ονομάζονται εκείνες που περιέχουν παπικές αποφάσεις, ή διατάγματα ή επιστολές. 
Οι Παπικές διατάξεις διακρίνονται σε βούλες, βρέβια και σε αποστολικά γράμματα, υποδιαιρούμενα σε απλά (δηλαδή σε εκείνα που γράφονται κατ΄ εντολή του Πάπα, άνευ υπογραφής του), σε χειρόγραφα (δηλαδή από τον ίδιο υπογραφόμενα), σε εγκυκλίους που απευθύνονται σε διάφορες εκκλησιαστικές αρχές και στα εκ Παπικής πρωτοβουλίας συντασσόμενα Παπικά γράμματα (motuproprio) χωρίς την αυστηρή τήρηση των καθιερωμένων τύπων.

</doc>
<doc id="41060" url="https://el.wikipedia.org/wiki?curid=41060" title="Τορπιλάκατος">
Τορπιλάκατος

Η Τορπιλάκατος είναι παλαιό μικρό και ευέλικτο πολεμικό πλοίο με κύριο οπλισμό τορπίλες που φέρει στο κατάστρωμα. Μέγ. ταχ. 50 κόμβοι.
Οι τορπιλάκατοι του Ελληνικού Πολεμικού Ναυτικού ήταν:

</doc>
<doc id="41061" url="https://el.wikipedia.org/wiki?curid=41061" title="Κότερο">
Κότερο

Το κότερο (ή κόττερο) (cutter, yacht) είναι μικρό ελαφρύ ιστιοφόρο με ένα συνήθως ιστό. Αυτός ο τύπος πλοίου ακολούθησε την εξέλιξη των μηχανοκινήτων, οπότε σήμερα τα περισσότερα κότερα διαθέτουν εκτός από πανιά και κινητήρα. 
Σήμερα ως κότερο χαρακτηρίζεται αφενός μεν ιστιοφόρο σκάφος αναψυχής, αφετέρου κατ επέκτασιν οποιοδήποτε "σκάφος αναψυχής" ανεξαρτήτως μεγέθους και μέσου πρόωσης.&lt;br&gt; 
Στην ελληνική γλώσσα χρησιμοποιούνται ευρύτατα ο αγγλικός όρος "γιωτ".
Από το Ελληνικό Πολεμικό Ναυτικό ο ελαφρύς αυτός τύπος πολεμικού πλοίου χρησιμοποιείται μόνο για μετακινήσεις Αρχηγών Ναυτικού κ.ά. σημαντικών προσώπων.
Κότερα του Ελληνικού Πολεμικού Ναυτικού κατά καιρούς ήταν:

</doc>
<doc id="41062" url="https://el.wikipedia.org/wiki?curid=41062" title="Αίολος Ι (κότερο)">
Αίολος Ι (κότερο)

Το Αίολος Ι ήταν κότερο του ελληνικού πολεμικού ναυτικού. 
Εντάχθηκε στη δύναμη του στόλου το 1830. Το 1833 υπάρχει αναφορά σε αυτό ως «κότερο». Διαλύθηκε λόγω παλαιότητας στον Ναύσταθμο του Πόρου πριν το 1840. 

</doc>
<doc id="41063" url="https://el.wikipedia.org/wiki?curid=41063" title="Αίολος ΙΙ (τορπιλάκατος)">
Αίολος ΙΙ (τορπιλάκατος)

Αίολος ΙΙ (τορπιλάκατος) / Ρ-19
Τορπιλάκατος Βρετανικού τύπου ‘BRAVE’
Πρώην Γερμανικό ‘PFEIL PG 193’.
Κατασκευής VOSPER 1961 στα ναυπηγεία ‘USA Charleston Navy Yard. Chrleston S.E.’. Αρχικά αγοράστηκε από το Γερμανικό Ναυτικό (Ιούνιος 1962 – Απρίλιος 1967). Παραχωρήθηκε μαζί με το ‘ΑΣΤΡΑΠΗ’ ως στρατιωτική Γερμανική βοήθεια το 1967. Παροπλίστηκε το 1976.

</doc>
<doc id="41064" url="https://el.wikipedia.org/wiki?curid=41064" title="Ατμοκορβέττα">
Ατμοκορβέττα

Η ατμοκορβέττα είναι πολεμικό πλοίο, ιστιοφόρο με ατμομηχανή για βοηθητική πρόωση.
Οι ατμοκορβέτες του Ελληνικού Πολεμικού Ναυτικού είναι:

</doc>
<doc id="41065" url="https://el.wikipedia.org/wiki?curid=41065" title="Ακαταμάχητος (ατμοκορβέττα)">
Ακαταμάχητος (ατμοκορβέττα)

Η τροχήλατος Ατμοκορβέττα Ακαταμάχητος ήταν ένα από τα πρώτα σκάφη του Πολεμικού Ναυτικού του νεοσύστατου Ελληνικού κράτους. Το σκάφος, η ονομασία του οποίου αποτελεί μετάφραση του Αγγλικού ονόματος ‘Invincible’, αγοράσθηκε από την επιτροπή Φιλελλήνων της Μεγάλης Βρετανίας μαζί με άλλα 4 ατμοκίνητα πλοία το 1824, αξιοποιώντας δάνειο 150.000 λιρών.
Ιδίου τύπου πλοία ‘Επιχείρησις’, ‘Ακαταμάχητος’ και 'Ερμής Ι'. Ενώ τα ιδίου τύπου 'DASHER' και 'ALERT' δεν καθειλκύσθηκαν ποτέ.
Το πλοίο, είχε εκτόπισμα 400 ΤΝ, και οι διαστάσεις του ήταν 100x16,5x5 πόδια. Την κίνηση εξασφάλιζαν δύο μηχανές 50 ίππων που κατανάλωναν καθημερινά κατανάλωση 4,5 ΤΝ. Σε ό,τι αφορά τον οπλισμό του, το σκάφος έφερε 2 πυροβόλα 68 λιβρών, 4 κορρονάδες των 68 λιβρών και 1 πυροβόλο των 32 λιβρών.
Γενικά, ο Ακαταμάχητος χαρακτηριζόταν από κακή κατασκευή. Καταστράφηκε από πυρκαγιά στον Τάμεση κατά τη διάρκεια δοκιμαστικού πλου.

</doc>
<doc id="41066" url="https://el.wikipedia.org/wiki?curid=41066" title="Ατμοβάρις">
Ατμοβάρις

Η Ατμοβάρις είναι τύπος Πολεμικού πλοίου, ατμοκίνητη κανονιοφόρος με πυροβολικό σχετικά βαρύ.
Οι Ατμοβάριδες του Ελληνικού Πολεμικού Ναυτικού είναι: 

</doc>
<doc id="41067" url="https://el.wikipedia.org/wiki?curid=41067" title="Άκτιον Ι (ατμοβάρις)">
Άκτιον Ι (ατμοβάρις)

Η ατμοβάρις Άκτιον Ι ήταν σκάφος του Ελληνικού Βασιλικού Ναυτικού που έδρασε στο τέλος του 19ου και στις αρχές του 20ού αιώνα. Ναυπηγήθηκε το 1881 στα ναυπηγεία Thames Ironworks του Ηνωμένου Βασιλείου, μαζί με το ομοίου τύπου σκάφος "Αμβρακία ΙΙ" ειδικά για επιχειρήσεις στον Αμβρακικό κόλπο.
Ήταν κανονιοφόρος τύπου Rendel και διέθετε ένα σταθερό πυροβόλο Krupp 10,2in/30, η σκόπευση του οποίου γίνονταν με στροφή του πλοίου. Τον οπλισμό συμπλήρωναν ένα πυροβόλο 5,9in/30 και δύο ταχυβόλα πυροβόλα της 1 λίβρας.
Αργότερα ο οπλισμός περιελάμβανε το πυροβόλο των 10,2 ιντσών και 4 πυροβόλα των 3 λιβρών. Το 1910, μετά από τη γενική επισκευή του, το πλοίο διέθετε πλέον, αντί των πυροβόλων των 3 λιβρών, 2 πυροβόλα των 14 λιβρών και ένα ταχυβόλο της 1 λίβρας.
Εντάχθηκε στο δυναμικό του Στόλου με την ονομασία Σπέτσαι ΙΙ αλλά μετονομάσθηκε σε «Άκτιον Ι» το 1889.
Έλαβε μέρος σε επιχειρήσεις στο Ιόνιο κατά τους πολέμους του 1897 και του 1912-13, καθώς και στον Πρώτο Παγκόσμιο Πόλεμο. Κατά τη διάρκεια του τελευταίου χρησιμοποιήθηκε στην υπηρεσία φραγμάτων του Κερατσινίου και του Πειραιά. Μετά το τέλος του Α’ Παγκοσμίου Πολέμου (1919-20) παροπλίστηκε.

</doc>
<doc id="41068" url="https://el.wikipedia.org/wiki?curid=41068" title="Άκτιον ΙΙ (εύδρομο)">
Άκτιον ΙΙ (εύδρομο)

Το Άκτιον ΙΙ ήταν πολεμικό πλοίο (εύδρομο) του Ελληνικού Πολεμικού Ναυτικού . Ναυπηγήθηκε το 1915. Παραχωρήθηκε από την Γερμανία (επανόρθωση Α’ Παγκοσμίου Πολέμου) όπου χρησιμοποιούνταν ως ναρκοθετικό. Συμμετείχε στην Μικρασιατική Εκστρατεία (1920-1922).

</doc>
<doc id="41069" url="https://el.wikipedia.org/wiki?curid=41069" title="Άκτιον ΙΙΙ (ναρκοθέτις)">
Άκτιον ΙΙΙ (ναρκοθέτις)

Ν/Θ ΑΚΤΙΟΝ (Ναρκοθέτις) / Ν-04
Πρώην ‘LSM 301’.
Ιδίου τύπου πλοίo: 'Αμβρακία IV' Στις 18 Οκτωβρίου 1944 θεσπίζεται το πλοίο στα Ναυπηγεία ‘U.S. Navy Yard, Charleston, S.C.' Στις 19 Νοεμβρίου 1944 καθελκύστηκε. Στις 1 Ιανουαρίου 1945 τέθηκε σε λειτουργία. Στις 22 Δεκεμβρίου 1952 παροπλίστηκε από το ναυτικό των Η.Π.Α. στο Charleston. Το 1953 εξουσιοδοτήθηκε η εταιρεία Ira S. Bushey &amp; Sons Inc., Brooklyn, NY για μετασκευή σε ναρκοθετικό για το Ελληνικό πολεμικό ναυτικό. Στις 27 Φεβρουαρίου 1953 ξεκίνησε η μετασκευή του. Στις 20 Νοεμβρίου 1953 τελείωσε η μετασκευή του Την 1 Δεκεμβρίου 1953 παραχωρήθηκε στην Ελλάδα. Την 1 Οκτωβρίου 1960 επανα-ταξινομήθηκε από το Ναυτικό των Ηνωμένων Πολιτειών ως MMC-6. To 2000 παροπλίστηκε από το Ελληνικό Πολεμικό Ναυτικό.
Παραπομπές

</doc>
<doc id="41070" url="https://el.wikipedia.org/wiki?curid=41070" title="Αλιάκμων Ι (ναρκοθέτις)">
Αλιάκμων Ι (ναρκοθέτις)

Β.Π Ν/Κ Αλιάκμων Ι (Ναρκοθέτις) / 04
Ναρκαλιευτικό - Ναρκοθέτις τύπου "MERSEY"
Πρώην 'Lord Merrivale'.
Αγοράσθηκε από την Ελληνική Κυβέρνηση το 1938. Ναυπηγήθηκε μεταξύ 1925 – 1926. Ένα από τα 4 Αγγλικά αλιευτικά που διασκευάστηκαν σε ναρκαλιευτικά – ναρκοθετικά. Ομοίου τύπου πλοία : 'Αξιός I', ‘Αλιάκμων I’,‘Νέστος Ι’ και ‘Στρυμών Ι’. Έλαβε μέρος στον Β’ Παγκόσμιο Πόλεμο (1940-1941) αποσπασμένο στη δύναμη άμυνας της Κέρκυρας. Βυθίστηκε μετά από γερμανική αεροπορική επιδρομή στον όρμο Τριζώνια, του Κορινθιακού, αφού κατέρριψε ένα Γερμανικό αεροσκάφος, τον Απρίλιο του 1941.

</doc>
<doc id="41071" url="https://el.wikipedia.org/wiki?curid=41071" title="Αρματαγωγά Ελληνικού Πολεμικού Ναυτικού">
Αρματαγωγά Ελληνικού Πολεμικού Ναυτικού

Αρματαγωγό (Α/Γ)
Πολεμικό αποβατηγό αρμάτων με πλωριές ή και πρυμιές θύρες και καταπέλτη.
Τα Αρματαγωγά του Ελληνικού Πολεμικού Ναυτικού Είναι:

</doc>
<doc id="41072" url="https://el.wikipedia.org/wiki?curid=41072" title="Αλιάκμων ΙΙ (αρματαγωγό)">
Αλιάκμων ΙΙ (αρματαγωγό)

Το Αλιάκμων ΙΙ 3002, L-104 πρώην HMS-LST 3002 ήταν αρματαγωγό του Βρετανικού Βασιλικού Ναυτικού και του Ελληνικού Πολεμικού Ναυτικού.
Κατασκευάστηκε στα ναυπηγεία "U.K. – Vickers – Armstrongs Ltd. Naval". Παραδόθηκε από την Βρετανία στην Ελλάδα την 1η Μαΐου 1947, ενώ κατέπλευσε στην Ελλάδα στις 2 Ιουνίου 1947. Χρησιμοποιήθηκε για στρατιωτικές και κρατικές μεταφορές, ενώ συμμετείχε και ασκήσεις του πολεμικού ναυτικού. Επιστράφηκε στο Βρετανικό Βασιλικό Ναυτικό το 1964.
Ομοίου τύπου σκάφη στο Ελληνικό Πολεμικό Ναυτικό ήταν το Αχελώος ΙΙΙ, το Πηνειός ΙΙΙ, το Στρυμών ΙΙ, το Αλφειός ΙΙΙ και το Αξιός ΙΙ

</doc>
<doc id="41073" url="https://el.wikipedia.org/wiki?curid=41073" title="Συνοδό στόλου">
Συνοδό στόλου

Συνοδό στόλου
Πλοίο κατάλληλα διασκευασμένο για παροχή γενικής ή συγκεκριμένης υποστήριξης στα πλοί του στόλου π.χ. μεταφοράς πυρομαχικών, πετρελαιοφόρο, υδροφόρο, πλωτό συνεργείο, νοσοκομείο κλπ.
Τα πλοία του πολεμικού Ναυτικού Είναι:

</doc>
<doc id="41074" url="https://el.wikipedia.org/wiki?curid=41074" title="Πιέρια">
Πιέρια



</doc>
<doc id="41075" url="https://el.wikipedia.org/wiki?curid=41075" title="Αλιάκμων ΙΙΙ (συνοδό στόλου)">
Αλιάκμων ΙΙΙ (συνοδό στόλου)

ΠΓΥ Αλιάκμων ΙΙΙ (Συνοδό στόλου) Α-470
Πρώην ‘SAARBUG’. Ναυπηγήθηκε στις 1 Μαρτίου 1966 στο Ναυπηγείο ‘Blohm – Voss’ του Αμβούργου. Εντάχθηκε στο Γερμανικό Ναυτικό στις 15 Ιουλίου 1966. Ύψωση της Ελληνικής Σημαίας στις 19 Οκτωβρίου 1994 στον Ναύσταθμό Κρήτης. Ομοίου τύπου πλοίο : Αξιός ΙΙΙ
. Το πλοίο έχει μεταφορική ικανότιτα 1100 τόνους.

</doc>
<doc id="41078" url="https://el.wikipedia.org/wiki?curid=41078" title="Αλκανέτ (ναρκαλιευτικό)">
Αλκανέτ (ναρκαλιευτικό)

Το επίτακτο ναρκαλιευτικό Αλκανέτ (πρώην "Έβρος Ι") εντάχθηκε στον Στολίσκο ναρκαλιευτικών του Πολεμικού Ναυτικού στις 21 Μαρτίου 1942.
Τα επίτακτα πλοία, διαφόρων τύπων, που είχαν μετασκευαστεί για να χρησιμοποιηθούν για την αλιεία μαγνητικών ναρκών ήταν: Αλκανέτ, Χρήστος, Θάλεια Ι, Σεβαστή, Λίβανος, Άγιος Γεώργιος, Λύκος, Τασία και Παλλάς.
Έδρασε στην περιοχή των λιμένων της Βηρυτού και Αμμοχώστου. Χρησιμοποιήθηκε στις επιχειρήσεις την περίοδο του πολέμου από το 1942 έως το 1943, στις περιοχές της Αλεξάνδρειας και του Μαρέα Ματρούχ. Επιστράφηκε στους ιδιοκτήτες του το 1944.

</doc>
<doc id="41079" url="https://el.wikipedia.org/wiki?curid=41079" title="Αλκυόνη Ι (τορπιλοβόλο)">
Αλκυόνη Ι (τορπιλοβόλο)

Β.Π. Τ/Β Αλκυόνη Ι ή 58, και αργότερα 03.
Ναυπηγήθηκε κατά τα έτη 1913 – 1914 στα γερμανικά ναυπηγεία : ‘Germany – Vulkan – Werice AG, Stattin – Bradow’. Κατέπλευσε στην Ελλάδα τον Μάιο του 1914. Ομοίου τύπου πλοία ήταν: ‘Αίγλη Ι’, ‘Αρέθουσα’, ‘Δάφνη ΙΙ’, ‘ Δωρίς Ι’ και ‘Θέτις ΙΙ’. Από το 1916 έως το 1917 είχε κατασχεθεί από τους Γάλλους και έφερε γαλλική σημαία και πλήρωμα Σομαλούς. Παραδόθηκε αργότερα στην Ελλάδα σε άσχημη κατάσταση. Συμμετείχε στις επιχειρήσεις (1940-1941). Γενικά η δράση του πλοίου αυτού ήταν ανάλογη με εκείνη της Αίγλης. Αυτοβυθίστηκε στις 23 Απριλίου 1941 αφού είχε προηγηθεί γερμανική αεροπορική σφοδρή επίθεση εναντίον του στον όρμο της Βουλιαγμένης.

</doc>
<doc id="41085" url="https://el.wikipedia.org/wiki?curid=41085" title="Κάμελοτ">
Κάμελοτ

Στη μεσαιωνική λογοτεχνία και τον Αρθουριανό κύκλο, το Κάμελοτ είναι το κέντρο εξουσίας του Βασιλιά Αρθούρου. Το όνομα είναι αγνώστου προελεύσεως κι αναφέρεται στο κάστρο, αλλά και την γύρω πόλη. Το όνομα του χωριού Κάμελ προκύπτει αναφορικά με το Κάστρο Κάντμπουρι στο Σόμερσετ, ενώ και διάφορα αρχαιολογικά ευρήματα φαίνεται να υποστηρίζουν τη συσχέτιση αυτή, αν και με αβεβαιότητα.
Το Κάμελοτ φαίνεται να είναι η πρωτεύουσα του κράτους του Αρθούρου και μόνο, καθώς δεν υπάρχουν προηγούμενοι άρχοντες στην πόλη κι ο διάδοχος του Αρθούρου, Κωνσταντίνος, δεν εδρεύει εκεί. Σύμφωνα με το μύθο, λέγεται ότι το Κάμελοτ κατέρρευσε μετά τη φυγή Αρθούρου και Λάνσελοτ.
Γραπτά κείμενα.
Το Κάμελοτ εμφανίζεται για πρώτη φορά στο έργο "Λάνσελοτ" του Chrétien de Troyes, αν και προγενέστερα στο έργο του Τζέφρεϊ του Μονμάουθ "Historia Regum Britanniae" εμφανίζεται ως "Caerleon". Συγγραφείς του 13ου αιώνα περιγράφουν ένα ποτάμι, ένα δάσος και μια πεδιάδα. Το Κάμελοτ περιβάλλεται κι από μια θρησκευτική αύρα, αφού εκεί λαμβάνουν το χρίσμα οι Ιππότες κι από εκεί ξεκινούν την Αναζήτηση για το Άγιο Δισκοπότηρο. Η τοποθεσία όμως αυτού του μυθικού βασιλείου παραμένει σχεδόν άγνωστη. Ο Τόμας Μάλορι πιστεύει ότι πρόκειται για την περιοχή του Γουίντσεστερ, μάλλον επηρεασμένος από την ύπαρξη της "Στρογγυλής Τράπεζας του Γουίντσεστερ", μιας κατασκευής του 13ου αιώνα που, στον καιρό του Μάλορι, θεωρούνταν από πολλούς ως η αυθεντική Στρογγυλή Τράπεζα. Σύμφωνα με άλλους, το Κάμελοτ βρισκόταν στην περιοχή του Κάμελφορντ στην Κορνουάλη, νότια της περιοχής που ο Geoffrey of Monmouth αναφέρει σαν την τελευταία μάχη του Βασιλιά Αρθούρου.

</doc>
<doc id="41090" url="https://el.wikipedia.org/wiki?curid=41090" title="Ωκεανογραφικό">
Ωκεανογραφικό

Ωκεανογραφικό (Ω/Γ) ονομάζεται το πλοίο με κυρίως επιστημονικό εξοπλισμό για τις ερευνητικές ανάγκες της Επιστήμης της Ωκεανογραφίας και όλους τους κλάδους της (Βιολογική, Γεωλογική, Φυσική και Χημική).
Στην Ελλάδα, ωκεανογραφικά - ερευνητικά πλοία, σκάφη και βαθυσκάφη, διαθέτει η Υδρογραφική Υπηρεσία του Πολεμικού Ναυτικού, το Ελληνικό Κέντρο Θαλασσίων Ερευνών (ΕΛ.ΚΕ.Θ.Ε.), το Ινστιτούτο Αλιευτικής Έρευνας (ΙΝ.ΑΛ.Ε) και το Τμήμα Ωκεανογραφίας και Θαλασσίων Βιοεπιστημών της Σχολής Περιβάλλοντος του Πανεπιστημίου Αιγαίου.
Τα ωκεανογραφικά ή ερευνητικά πλοία έχουν τις ρίζες τους από την πρώτη περίοδο των εξερευνήσεων. Το 1766, η Βασιλική Εταιρία προσέλαβε τον Τζέιμς Κουκ για ένα ταξίδι στον Ειρηνικό Ωκεανό, προκειμένου να παρατηρήσει και να καταγράψει την κίνηση της Αφροδίτης γύρω από τον Ήλιο. To "Endeavour", το πλοίο που κατασκευάστηκε για αυτή την αποστολή, ήταν εξοπλισμένο με όλα όσα θα χρειάζονταν για τις αντίξοες συνθήκες που θα αντιμετώπιζε, και όπως γίνεται και με τα σύγχρονα ερευνητικά πλοία, διεξήγαγε παραπάνω από ένα είδη έρευνας, ανάμεσα στα οποία αναλυτική υδρογραφική έρευνα. 
Τα ωκεανογραφικά μπορούν να αναλαμβάνουν υδρογραφικές, ωκεανογραφικές, περιβαλλοντικές, αλιευτικές - ιχθυολογικές, ναυτικές υποβρύχιες έρευνες ή και έρευνες στις αρκτικές περιοχές. Στα αποτελέσματα των ερευνών που αναλαμβάνουν περιλαμβάνεται η συλλογή ωκεανογραφικών δεδομένων (φυσικές παράμετροι όπως κύματα, ρεύματα, χημικές παράμετροι όπως δείγματα νερού για ανάλυση της συγκέντρωσης οξυγόνου, αλάτων, ανάλυση pH κτλ), η κατασκευή ναυτικών χαρτών, η κατασκευή βαθυμετρικών χαρτών, η αποτύπωση υποθαλασσίων ρηγμάτων, ηφαιστείων και κατολισθήσεων, η καταγραφή σεισμικής δραστηριότητας στον θαλάσσιο πυθμένα, ο εντοπισμός υποθαλάσσιων ορυκτών πόρων, η ανάλυση αλιευτικών - ιχθυολογικών δειγμάτων (π.χ. πλαγκτόν, ψάρια), η χαρτογράφηση θαλάσσιων προσταευόμενων περιοχών και ειδών που διαβιούν σε αυτές (όπως θαλάσσια θηλαστικά), ο εντοπισμός υποβρυχίων και υποβρυχίων ναρκών, χαρτογράφηση θαλάσσιου πυθμένα για πόντιση υποθαλάσσιων αγωγών ή υποθαλάσσιων καλωδίων. 
Παλαιότερα Ωκεανογραφικά καράβια του Ελληνικού Πολεμικού Ναυτικού είναι:
Ο σημερινός Ωκεανογραφικός στόλος της Ελλάδας περιλαμβάνει:

</doc>
<doc id="41091" url="https://el.wikipedia.org/wiki?curid=41091" title="Αλκυόνη ΙΙ (ωκεανογραφικό)">
Αλκυόνη ΙΙ (ωκεανογραφικό)

Αλκυόνη ΙΙ (Ωκεανογραφικό)
Πρώην αλιευτικό "Ohio State". Αποκτήθηκε από το Ελληνικό Υδροβιολογικό Ινστιτούτο το 1948 με χρηματοδότηση από το σχέδιο Μάρσαλ για τις ανάγκες της αλιευτικής έρευνας. Διέθετε χώρους διαμονής για επιστημονική ομάδα οκτώ ατόμων. Από το 1956 στην Υδρογραφική υπηρεσία μέχρι το 1959. Διαγράφεται από την δύναμη του Πολεμικού Ναυτικού το 1961.

</doc>
<doc id="41093" url="https://el.wikipedia.org/wiki?curid=41093" title="Αλκυών (ναρκαλιευτικό)">
Αλκυών (ναρκαλιευτικό)

Το ναρκαλιευτικό Αλκυών Μ-211 (πρώην "USS MSC 319") κατασκευάστηκε στα ναυπηγεία "USA – Peterson Builders Co, Sturgeon Bay Wisc" και παραχωρήθηκε με τα "Πλειάς" και "Θάλεια" στα πλαίσια της στρατιωτικής βοήθειας από τις Η.Π.Α.. Παρελήφθη από το Ελληνικό Πολεμικό Ναυτικό στις 7 Δεκεμβρίου 1970 στο Ναύσταθμο του Τσάρλεστον της Νότιας Καρολίνας. Κατέπλευσε στην Ελλάδα στις 22 Αυγούστου 1971 και εντάχθηκε στη Διοίκηση του Στολίσκου Ναρκαλιευτικών.
Όμοιου τύπου πλοία Αίγλη ΙΙ, Αύρα ΙV, Αλκυών, Δωρίς ΙΙ, Δάφνη ΙΙΙ, Αηδών ΙΙ, Κλειώ ΙΙΙ, Κίχλη ΙΙ, Κίσσα ΙΙ και Πλειάς ΙΙ
Είναι κατασκευασμένο από ξύλο και αντιμαγνητικά υλικά. Έχει πλήρες εκτόπισμα 370 τόνους, μήκος 144 πόδια, πλάτος 28 και βύθισμα 8,5 πόδια. Για την πρόωση του χρησιμοποιεί δύο μηχανές ντίζελ, ισχύος 380 ίππων. Ο οπλισμός του αποτελείται από 2 πυροβόλα των 20 χιλιοστών και έχει πλήρωμα 39 άνδρες.

</doc>
<doc id="41095" url="https://el.wikipedia.org/wiki?curid=41095" title="Ατμομυοδρόμων">
Ατμομυοδρόμων

Ο Ατμομυοδρόμων είναι πολεμικό πλοίο με ιστιοφορία μυοδρόμωνος και με ατμομηχανή για βοηθητική πρόωση.
Τα ατμομυόδρομα του Ελληνικού Πολεμικού Ναυτικού είναι:

</doc>
<doc id="41098" url="https://el.wikipedia.org/wiki?curid=41098" title="Αλφειός Ι (ατμομυοδρόμων)">
Αλφειός Ι (ατμομυοδρόμων)

Ο ατμομυοδρόμων Αλφειός Ι, εκτοπίσματος 400 τόνων, ήταν ένα από τα λεγόμενα «"τέσσερα ποτάμια"» και αδελφό πλοίο με τα Αχελώος, Ευρώτας Ι και Πηνειός Ι, τα οποία αποτέλεσαν την περίφημη Μοίρα των «"ποταμών"». Ναυπηγήθηκε στα ναυπηγεία Thames Ironworks το 1884. Ηταν τρικάταρτο ιστιοφόρο (μπάρκο) με ατμομηχανή και έλικα. Υπέστη ανακατασκευή κατά την περίοδο 1895-97.
Κατά την Κρητική επανάσταση του 1897, με Κυβερνήτη τον Πλωτάρχη Παύλο Κουντουριώτη κάλυψε την απόβαση του εκστρατευτικού σώματος του Συνταγματάρχη Τ. Βάσσου (1 Φεβρουαρίου) στην περιοχή του Κολυμπαρίου Χανίων. Η δράση του συνεχίστηκε και κατά τον Ελληνοτουρκικό Πόλεμο. Τον Απρίλιο υποστήριξε μια αποτυχημένη επιδρομή στη Σκάλα Λεπτοκαρυάς. Στις 6 Μαϊου σταμάτησε, μαζί με το Κανάρης, το ατμόπλοιο «Minerva» (με σημαία Αυστροουγγαρίας) επειδή το τελευταίο μετέφερε Τούρκους στρατιώτες.
Παροπλίστηκε το 1909 αλλά επανενεργοποιήθηκε το 1912 και πήρε μέρος στους Βαλκανικούς Πολέμους με τη μοίρα του Ιονίου.
Το 1919 παρεδόθη στην Υδρογραφική Υπηρεσία. Το 1925 πήρε το όνομα «Ναυτίλος» και παράλληλα άλλαξε η εμφάνισή του. Το μεσαίο κατάρτι αφαιρέθηκε μαζί με όλα τα ξάρτια και την ιστιοφορία. Παροπλίστηκε το 1936.

</doc>
<doc id="41099" url="https://el.wikipedia.org/wiki?curid=41099" title="Γεγονότα Οκτωβρίου 2006">
Γεγονότα Οκτωβρίου 2006

20ός αιώνας | 21ος αιώνας | 22ος αιώνας
Δεκαετία 2000 | Δεκαετία 2010 | Δεκαετία 2020
2000 | 2001 | 2002 | 2003 | 2004 | 2005 | 2006 | 2007 | 2008 | 2009 | 2010
Ιανουάριος | Φεβρουάριος | Μάρτιος | Απρίλιος | Μάιος | Ιούνιος | Ιούλιος | Αύγουστος | Σεπτέμβριος | Οκτώβριος | Νοέμβριος | Δεκέμβριος

</doc>
<doc id="41101" url="https://el.wikipedia.org/wiki?curid=41101" title="Αλφειός (ναρκαλιευτικό)">
Αλφειός (ναρκαλιευτικό)

Αλφειός (ναρκαλιευτικό)
Τύπου ‘160’
Το ναρκαλιευτικό Αλφειός (πρώην "MacQuarie" και "John Williamson") κατασκευάστηκε στα ναυπηγεία "Norway – Kaldnes Mek Wert. Tonsberq" της Νορβηγίας, ως αλιευτικό – φαλαινοθηρικό Νορβηγικού τύπου. Από τις 8 Δεκεμβρίου 1914 έως τις 17 Αυγούστου 1915, κατά τη διάρκεια του 1ου Παγκοσμίου Πολέμου, υπηρέτησε στο Νορβηγικό Πολεμικό Ναυτικό με το όνομα "MacQuarie". Στις 21 Ιουνίου 1941 το Βρετανικό ναυτικό ζήτησε το πλοίο από Νορβηγικό ναυτικό ενώ αυτό βρίσκονταν στο Duran και στις 22 Αυγούστου 1941 εντάχθηκε στο Βρετανικό Πολεμικό Ναυτικό και κινήθηκε προς τη Μεσόγειο. Κατά τη διάρκεια του 2ου Παγκοσμίου Πολέμου υπηρέτησε στο Βρετανικό Ναυτικό με το όνομα "John Williamson", ιδιοκτησίας της εταιρείας "Union Whaling Co Ltd (E. A. Larsen), Durban". Στις 15 Ιουλίου του 1943 παραχωρήθηκε στο Ελληνικό Πολεμικό Ναυτικό και επεστράφη στην Βρετανία το 1946. Ήταν ομοίου τύπου με τα Αχελώος ΙΙ, Ευρώτας, Πηνειός ΙΙ και Σπερχειός.
Το "Αλφειός" είχε μέγιστο εκτόπισμα 255 τόνων, μέγιστη ταχύτητα 10 κόμβων και πλήρωμα 30 ανδρών. Ο οπλισμός του αποτελούνταν από 2 πυροβόλα των 20 χιλιοστών.

</doc>
