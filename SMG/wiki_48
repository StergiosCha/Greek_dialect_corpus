<doc id="68208" url="https://el.wikipedia.org/wiki?curid=68208" title="Απία">
Απία

Η Απία (αγγλικά: "Apia") είναι η πρωτεύουσα και η μεγαλύτερη πόλη του νησιωτικού κράτους των Σαμόα. Η πόλη βρίσκεται στην κεντρική βόρεια ακτή του νησιού Ουπόλου, του δεύτερο μεγαλύτερου νησιού της Σαμόα. Η Απία είναι η μόνη «πόλη» στη Σαμόα και είναι επίσης η πρωτεύουσα της περιοχής Τουαμασάγκα. Η αστική περιοχή της Απία έχει πληθυσμό 37.391 (απογραφή του 2016). Βρίσκεται στις όχθες του ποταμού Βαϊσγκάνο και βρέχεται από το νότιο Ειρηνικό ωκεανό. Αποτελεί το κυριότερο οικονομικό κέντρο, από το οποίο εξάγονται κόπρα (αποξηραμένη σάρκα καρύδας), κακάο, μπανάνες και καφές. Εκεί είναι η έδρα του Εθνικού Πανεπιστημίου των Σαμόα, το οποίο είναι παράρτημα του Πανεπιστημίου του Νοτίου Ειρηνικού.
Ιστορία.
Η Απία ήταν αρχικά ένα μικρό χωριό (ο πληθυσμός το 1800 ήταν 304 κάτοικοι), από τον οποίο πήρε το όνομά της η πρωτεύουσα της χώρας. Το χωριό Απία εξακολουθεί να υπάρχει μέσα στην ευρύτερη πρωτεύουσα, η οποία έχει εξελιχθεί σε μια ευρύτερη αστική περιοχή με πολλά χωριά. Όπως κάθε άλλος οικισμός στη χώρα, το χωριό Απία έχει τους δικούς του τοπικούς ηγέτες και φα'αλουπέγκα (γενεαλογία και συνηθισμένους χαιρετισμούς) σύμφωνα με την φα'α Σαμόα.
Η σημερινή πρωτεύουσα ιδρύθηκε τη δεκαετία του 1850 και υπήρξε επίσημη πρωτεύουσα της Σαμόα από το 1959.
Στις 15 Μαρτίου του 1889, επτά πλοία από τη Γερμανία, τις ΗΠΑ και τη Βρετανία αρνήθηκαν να φύγουν από το λιμάνι ενώ ένας τυφώνας πλησίαζε το λιμάνι, καθώς κάθε πλοίο θεωρούσε ντροπή να φύγει πρώτο από το λιμάνι. Όλα τα πλοία βυθίστηκαν, εκτός από τον βρετανικό καταδρομικό Calliope, το οποίο μόλις και κατάφερε να φύγει από το λιμάνι και να ξεφύγει από τη θύελλα. Σχεδόν 200 αμερικανικές και γερμανικές ζωές χάθηκαν, καθώς και έξι πλοία βυθίστηκαν ή υπέστησαν πολύ μεγάλες ζημιές.
Η Δυτική Σαμόα κυβερνήθηκε από τη Γερμανία ως γερμανική Σαμόα από το 1900 ως το 1914 με την Απία ως πρωτεύουσα.
Τον Αύγουστο του 1914 ξεκίνησε η Κατοχή της Γερμανικής Σαμόα από εκστρατευτική δύναμη από τη Νέα Ζηλανδία. Στη συνέχεια, η Νέα Ζηλανδία ανέλαβε τη διοίκηση των νησιών από το 1920 μέχρι την ανεξαρτησία τους το 1962.
Κατά τη διάρκεια του αγώνα της χώρας για πολιτική ανεξαρτησία στις αρχές της δεκαετίας του 1900, που οργανώθηκε στο πλαίσιο του εθνικού κινήματος Μάου, οι δρόμοι της Απία έγιναν το κέντρο μη βίαιων διαμαρτυριών και πορειών όπου συνελήφθησαν πολλοί διαμαρτυρομενοι. Στις 28 Δεκεμβρίου του 1929, σε αυτό που αργότερα έγινε γνωστό ως «Μαύρο Σάββατο», κατά τη διάρκεια μιας ειρηνικής συγκέντρωσης Μάου στην πόλη, ο στρατός της Νέας Ζηλανδίας σκότωσε τον πρωταρχικό αρχηγό, Τούπου Ταμάσσε Λεαλόφι Γ'.
Γεωγραφία.
Η Απία βρίσκεται σε φυσικό λιμάνι, στις όχθες του ποταμού Βαϊσγκάνο. Βρίσκεται πάνω σε μια παράκτια πεδιάδα και στα νότια βρίσκεται το Όρος Βάεα (472 μ.). 
Κλίμα.
Το κλίμα της Απία είναι τροπικό με πολλά τροπικά δάση. Οι ξηρότεροι μήνες είναι ο Ιούλιος και ο Αύγουστος με ύψος βροχής, κατά μέσο όρο, μέχρι 80 χιλιοστόμετρα. Οι υγρότεροι μήνες είναι ο Μάρτιος και ο Δεκέμβριος με ύψος βροχής, κατά μέσο όρο, πάνω από 300 χιλιοστόμετρα. Η μέση θερμοκρασία είναι 26 βαθμοί Κελσίου.

</doc>
<doc id="68209" url="https://el.wikipedia.org/wiki?curid=68209" title="Απία (Σαμόα)">
Απία (Σαμόα)



</doc>
<doc id="68211" url="https://el.wikipedia.org/wiki?curid=68211" title="Μπερνίνι">
Μπερνίνι

Το λήμμα Μπερνίνι μπορεί να αναφέρεται σε κάποιο από τα παρακάτω πρόσωπα:
Επίσης:

</doc>
<doc id="68212" url="https://el.wikipedia.org/wiki?curid=68212" title="Σαμπάχ αλ- Αχμάντ αλ- Τζαμπέρ αλ- Σαμπάχ">
Σαμπάχ αλ- Αχμάντ αλ- Τζαμπέρ αλ- Σαμπάχ



</doc>
<doc id="68214" url="https://el.wikipedia.org/wiki?curid=68214" title="Τζαμπέρ αλ Αχμάντ αλ Τζαμπέρ αλ Σαμπάχ">
Τζαμπέρ αλ Αχμάντ αλ Τζαμπέρ αλ Σαμπάχ



</doc>
<doc id="68217" url="https://el.wikipedia.org/wiki?curid=68217" title="Σεΐχης Νασέρ Μουχάμαντ αλ Αχμάντ αλ Σαμπάχ">
Σεΐχης Νασέρ Μουχάμαντ αλ Αχμάντ αλ Σαμπάχ



</doc>
<doc id="68218" url="https://el.wikipedia.org/wiki?curid=68218" title="Κόξαρη Ηρακλείου">
Κόξαρη Ηρακλείου

Η Κόξαρη είναι χωριό και έδρα ομώνυμης Κοινότητος του Δήμου Χερσονήσου στην Περιφερειακή Ενότητα Ηρακλείου της Κρήτης. Ανήκε στην Επαρχία Πεδιάδος. Το χωριό είναι χτισμένο σε υψόμετρο 180 μ. και απέχει από το Ηράκλειο 23,3 χλμ. και από την Θάλσσα 3χλμ. Είναι κτισμένο στην κατάπρασινη κοιλάδα του ποταμού Καρκανιά.
Κοινότητα Κόξαρης.
Εκτός από την έδρα της, η Κοινότητα Κόξαρης περιλαμβάνει και τον οικισμό Άγιος Γεώργιος. Η απογραφή του 2011 αναφέρει:
Συνολικά η κοινότητα έχει 199 κατοίκους.
Η Κοινότητα εκπροσωπείται από τον Πρόεδρο κ. Νικόλαο Κουφάκη.
Κοινοτάρχες Κόξαρης.
Οι κάτωθι εκλέχθηκαν και υπηρέτησαν (ή υπηρετούν) ως Πρόεδροι της Κοινότητος Κόξαρης.
Ιστορική αναφορά.
Αναφέρεται στην επαρχία Πεδιάδος το 1577 από το Fr. Barozzi, σαν "Coxari", από τον Καστροφύλακα, το 1583 από το Φραντσέσκο Μπαζιλικάτα το 1630, στην τουρκική απογραφή του 1671 σαν "Koksari", με 42 χαράτσα. Το όνομα του οικισμού προέρχεται από το βυζαντινό επίθετο Κόξαρης.Σε έγγραφο του 1378, του Δουκικού αρχείου του Χάνδακα αναφέρεται ο Costi Coiri, από τα Χανιά. Το χωριό Κόξαρη ήταν φέουδο της οικογένειας Grego, και δόθηκε μέρος απo αυτό, προίκα στην Έλλενα Γρέγκον , που παντρεύτηκε το 1618 τον ποιητή του «Φορτουνάτο» Μάρκο Αντώνιο Φώσκολο.
Κοντά στην Κόξαρη είναι η Μονή της Κερα- Ελεούσας. Η Κόξαρη ανήκε στο Λατινικό Πατριαρχείο της Κωνσταντινούπολης.

</doc>
<doc id="68219" url="https://el.wikipedia.org/wiki?curid=68219" title="Νασέρ Μουχάμαντ αλ Αχμάντ αλ Σαμπάχ">
Νασέρ Μουχάμαντ αλ Αχμάντ αλ Σαμπάχ



</doc>
<doc id="68220" url="https://el.wikipedia.org/wiki?curid=68220" title="Toto">
Toto

 
Οι Toto είναι αμερικανικό συγκρότημα της ποπ ροκ και χαρντ ροκ μουσικής, ενεργοί από το 1976 (δημιουργήθηκαν επίσημα το 1977). Έχουν κυκλοφορήσει 17 albums και έχουν πουλήσει 30 εκατομμύρια δίσκους μέχρι σήμερα. Στα πιο γνωστά τραγούδια τους που χρησιμοποιήθηκαν επίσης σε κινηματογραφικές ταινίες, ανήκουν τα "Hold the Line" (1978) και "Africa" (1982).

</doc>
<doc id="68222" url="https://el.wikipedia.org/wiki?curid=68222" title="Ορμή Πατρών">
Ορμή Πατρών



</doc>
<doc id="68225" url="https://el.wikipedia.org/wiki?curid=68225" title="Γιάννης Φρονιμίδης">
Γιάννης Φρονιμίδης

Ο Γιάννης Φρονιμίδης (γενν. Πειραιάς, 1937) είναι πρώην Έλληνας ποδοσφαιριστής που αγωνιζόταν ως τερματοφύλακας.
Βιογραφικό.
Ο Γιάννης Φρονιμίδης, με καταγωγή από το Φανάρι της Κωνσταντινούπολης, γεννήθηκε το 1937 στον Πειραιά. 
Ξεκίνησε να ασχολείται με τον αθλητισμό από μικρή ηλικία. Αρχικά ήταν αθλητής στην Α.Ε. Νίκαιας, στα τμήματα μπάσκετ, στίβου και πινγκ - πονγκ. Με το ποδόσφαιρο ασχολήθηκε σε μεγαλύτερη ηλικία, καθώς οι γονείς του, του είχαν απαγορεύσει να παίξει, πριν συμπληρώσει την ηλικία των 13 ετών και αυτό, εξετίας ενός τραγικού συμβάν, όπου ένας θείος ο οποίος έπαιζε ποδόσφαιρο, αρρώστησε από το κρύο και απεβίωσε. 
Μετά από χρόνια, όταν απολύθηκε από τον στρατό, τον πλησίασε ένας παράγοντας του ποδοσφαίρου και του πρότεινε να παίξει στην Α.Ε. Νίκαιας ως τερματοφύλακας, σε ένα παιχνίδι με τον Πανιώνιο στη Νέα Σμύρνη. Έτσι, το 1961 ξεκίνησε την ποδοσφαιρική καριέρα του με την Α.Ε. Νίκαιας, στην οποία καθιερώθηκε για δύο χρόνια. 
Το 1963 μεταπήδησε στην Προοδευτική, έπειτα από πρόταση του προπονητή της, Θανάση Σούλη, στην οποία καθιερώθηκε επίσης για δύο χρόνια. Αρχικά, με την φανέλα της Προοδευτικής αγωνίστηκε στην Β' Εθνική, την περίοδο 1963-64, από την οποία προβιβάστηκε και την περίοδο 1964-65 στην Α' Εθνική, ως βασικό στέλεχος της ομάδας, με 23 σύνολο συμμετοχές, η οποία εκείνη την περίοδο τερμάτισε στην 4η θέση της βαθμολογίας.
Το καλοκαίρι του 1965 μεταπήδησε στον Ολυμπιακό, όντας μέρος της συμφωνίας που έγινε μεταξύ των δύο ομάδων για ανταλλαγή έμψυχου δυναμικού. Έκανε μεγάλη καριέρα κάτω από τα δοκάρια του Ολυμπιακού και ήταν εκλεκτό μέλος της μεγάλης ομάδας του Μπούκοβι. Με τον Ολυμπιακό αγωνίστηκε δύο χρονιές στην Α' Εθνική, 1965-66 και 1966-67, με 17 συμμετοχές στην καθεμία αντίστοιχα, κατακτώντας παράλληλα ισάριθμα πρωταθλήματα. Σταμάτισε το ποδόσφαιρο ξαφνικά, το καλοκαίρι του 1967, σε ηλικία 30 ετών, λόγω επαγγελματικών υποχρεώσεων και ενώ βρισκόταν στο απόγειο της καριέρας του, την οποία ουσιαστικά έκλεισε στον Ολυμπιακό.
Ήταν διεθνής μία φορά με την Εθνική Ελλάδας στις 27 Οκτωβρίου 1965, στον αγώνα Δανία - Ελλάδα 1-1, για τα προκριματικά του Παγκόσμιου Κυπέλλου.

</doc>
<doc id="68226" url="https://el.wikipedia.org/wiki?curid=68226" title="Λι Ράιαν">
Λι Ράιαν

Ο Λι Ράιαν ("Lee Ryan", 17 Ιουνίου 1983) είναι Άγγλος τραγουδιστής.
Γεννήθηκε στο Τσάταμ του Κεντ στις 17 Ιουνίου του 1983 και είναι ενεργός από το 2001. Είναι μέλος του βρετανικού συγκροτήματος Blue και σήμερα κάνει παράλληλα σόλο καριέρα.
Οι γονείς του χώρισαν όταν εκείνος ήταν πέντε ετών. Στην ίδια ηλικία βρέθηκε ότι πάσχει από δυσλεξία. Λίγο πριν γίνει μέλος των "Blue", ο Ράιαν παρακολούθησε καλλιτεχνικά μαθήματα. Στους Blue, ο Λι αποτέλεσε αναντικατάστατο μέλος με τις φωνητικές του ικανότητες. Ακολούθησε προσωπική καριέρα, με εξίσου επιτυχία.
Το πρώτο του single "Army of Lovers" κυκλοφόρησε το 2005. Το πρώτο του album, με τίτλο Lee Ryan έκανε μεγάλη επιτυχία, ιδιαίτερα με το "Turn Your Car Around". Το 2006, ακολούθησε το "When I Think 
of You". Το τραγούδι "Real Love" χρησιμοποιήθηκε για την ταινία Ice Age 2: The Meltdown .

</doc>
<doc id="68229" url="https://el.wikipedia.org/wiki?curid=68229" title="Νικολό Παγκανίνι">
Νικολό Παγκανίνι

Ο Νικολό Παγκανίνι ("Nicolò ή Niccolò Paganini", Γένοβα, 27 Οκτωβρίου 1782 - Νίκαια, 27 Μαΐου 1840) ήταν διάσημος Ιταλός βιολιστής, κιθαρίστας και συνθέτης. Υπήρξε ένας από τους διασημότερος βιρτουόζους του βιολιού, ο οποίος ξεχώρισε για την τεχνική και τη δεξιοτεχνία του, ασκώντας επίδραση σε άλλους συνθέτες του ρομαντισμού, όπως ο Φραντς Λιστ, ειδικότερα σε ό,τι αφορά την αναγνώριση της σπουδαιότητας του στοιχείου της δεξιοτεχνίας. Οι συνθέσεις του περιέχουν κυρίως έργα για βιολί και ορχήστρα και μουσικής δωματίου. Μεταξύ αυτών ξεχωρίζουν τα "Εικοσιτέσσερα Καπρίτσια", που χαρακτηρίζονται από δυσκολίες που κατέπληξαν. Στη διάρκεια της ζωής του, ο Παγκανίνι γνώρισε το θαυμασμό αλλά και τη συκοφαντία, που οφειλόταν κυρίως σε φθόνο και στον ιδιόρρυθμο χαρακτήρα του. Οι εξαιρετικές ικανότητες του στο βιολί, η εντυπωσιακή δεξιοτεχνία και τεχνική του έλαβαν μυθικές διαστάσεις. Από το 1810 μέχρι το 1828 πραγματοποίησε μεγάλες περιοδείες σε πόλεις της Ευρώπης, αποτελώντας έναν από τους πρώτους μουσικούς που το επιχείρησε.
Βιογραφία.
Ο Παγκανίνι γεννήθηκε στη Γένοβα της Ιταλίας, γιος του λιμενεργάτη Αντόνιο Παγκανίνι και της Τερέζας Μποκιάρντο. Έλαβε τα πρώτα μαθήματα μουσικής από τον πατέρα του, ο οποίος ως ερασιτέχνης μουσικός του δίδαξε μαντολίνο και βιολί. Σε μεγαλύτερη ηλικία μαθήτευσε πιθανότατα στο πλευρό του επαγγελματία βιολιστή της θεατρικής ορχήστρας Τζιοβάνι Τσερβέτο (ή Σερβέτο), ενώ αργότερα παρακολούθησε μαθήματα βιολιού από τον Τζιάκομο Κόστα και μουσικής σύνθεσης από τον Φραντσέσκο Νιέκο (Francesco Gnecco). Ήδη από την ηλικία των δώδεκα ετών συνέθετε και έδινε συναυλίες σε εκκλησίες και ιδιωτικούς χώρους, επιδεικνύοντας αξιοσημείωτες δεξιότητες. Η πρώτη δημόσια εμφάνισή του καταγράφεται περίπου το 1793, στη Γένοβα, η οποία στέφθηκε με επιτυχία. Δύο χρόνια αργότερα εγκαταστάθηκε στην Πάρμα, προκειμένου να συνεχίσει τις σπουδές του υπό την επίβλεψη του Αλεσάντρο Ρόλα, ο οποίος εντυπωσιασμένος από την τεχνική του Παγκανίνι θεώρησε ότι δεν ήταν σε θέση να του μεταδώσει περισσότερες γνώσεις και τον προέτρεψε να παρακολουθήσει μαθήματα σύνθεσης με τον Φερντινάντο Παέρ. Στα τέλη του 1796, ο Παγκανίνι επέστρεψε στη Γένοβα ως ολοκληρωμένος πλέον μουσικός και έχοντας διευρύνει σημαντικά τις γνώσεις του στους τομείς της σύνθεσης και της ενορχήστρωσης. 
Εξαιτίας της εισβολής των ναπολεόντειων στρατευμάτων στην Ιταλία, έζησε για ένα μικρό χρονικό διάστημα στο Λιβόρνο, ακολουθώντας τον πατέρα του και οργανώνοντας εκεί μία σειρά συναυλιών. Το Σεπτέμβριο του 1801 εγκαταστάθηκε στη Λούκκα, πόλη με σημαντική μουσική παράδοση. Ο Παγκανίνι έζησε εκεί τα επόμενα δέκα χρόνια, συνεχίζοντας να δίνει συναυλίες και επιδεικνύοντας ίσως για πρώτη φορά στοιχεία του «αναρχικού» χαρακτήρα του και της ανορθόδοξης συμπεριφοράς του. Σύντομα απέκτησε σημαντική φήμη ως βιρτουόζος του βιολιού και το 1805 απέκτησε τη θέση του πρώτου βιολιστή στην ορχήστρα της Αυλής της αδελφής του Ναπολέοντα Ελίζας, μεγάλης δούκισσας της Τοσκάνης από το 1807. Αργότερα ανέλαβε διαφορετικά καθήκοντα, προσφέροντας μαθήματα μουσικής στον πρίγκηπα Φελίτσε Μπατσιόκι, σύζυγο της Ελίζας, και διευθύνοντας τη νέα αυλική ορχήστρα. Παράλληλα συνέχισε να συνθέτει, ολοκληρώνοντας αρκετές σονάτες για βιολί και κιθάρα, καθώς και το πρώτο σημαντικό έργο του για βιολί και ορχήστρα, το οποίο γράφτηκε για τον εορτασμό των γενεθλίων του Ναπολέοντα και πήρε το όνομά του.
Από το 1810, ο Παγκανίνι ακολούθησε σταδιοδρομία αυτόνομου μουσικού εγκαταλείποντας την αυτοκρατορική Αυλή και πραγματοποιώντας περιοδείες, αρχικά στις Ιταλικές επαρχίες της Ρομάνια (σημερινή περιφέρεια Εμιλία-Ρομάνια) και της Λομβαρδίας. Παρέμεινε για ένα διάστημα στο Μιλάνο, όπου προσκλήθηκε από τον Αλεσάντρο Ρόλα να συμμετάσχει ως μουσικός στο θέατρο, ενώ αργότερα επέστρεψε στη Γένοβα δίνοντας συναυλίες στην τοπική όπερα. Την ίδια περίοδο, συνήψε ερωτικές σχέσεις με την Αντζολίνα Καβανά, με την οποία εγκαταστάθηκε στην Πάρμα. Μετά το τέλος του δεσμού τους, που διήρκεσε για λίγους μήνες, ο Παγκανίνι κατηγορήθηκε από τον πατέρα της για απαγωγή της κόρης του, γεγονός που οδήγησε σε ολιγοήμερη φυλάκισή του. Τον Ιανουάριο του 1825 ξεκίνησε ένα δεύτερο κύκλο περιοδειών στην κεντρική και νότια Ιταλία, επισκεπτόμενος τη Ρώμη, τη Νάπολη και το Παλέρμο, πόλεις όπου η φήμη του είχε ήδη εδραιωθεί. Την ίδια περίπου περίοδο ολοκλήρωσε το δεύτερο κοντσέρτο για βιολί (op. 7), γνωστό κυρίως για το τελευταίο μέρος του, ένα ροντό, που ονομάστηκε "La campanella" εξαιτίας της χρήσης ενός τριγώνου για τη μίμηση του ήχου μίας καμπάνας. Το έργο ενέπνευσε αργότερα τον Φραντς Λιστ στη σύνθεση της φαντασίας "Grande fantasia de bravoure sur La clochette". Ακολούθησε το τρίτο κοντσέρτο για βιολί, που ολοκληρώθηκε το 1828, έργο που δεν συγκαταλέγεται στις σπουδαιότερες δημιουργίες του, ωστόσο είναι αξιοσημείωτο το "adagio" ως προς τη χρήση του "pizzicato" με τρόπο που τα έγχορδα της ορχήστρας να λειτουργούν ως μία κιθάρα.
Από τις αρχές του 1828, ο Παγκανίνι περιόδευσε σε χώρες εκτός των συνόρων της Ιταλίας, με πρώτο σταθμό την Αυστρία. Κατά τη διάρκεια της τρίμηνης παραμονής του στη Βιέννη, πραγματοποίησε πολυάριθμες συναυλίες σε διαφορετικά θέατρα της πόλης, ενώ σύμφωνα με την αλληλογραφία του, ενθουσιάστηκε από τη μουσική παιδεία του κοινού. Στο ίδιο διάστημα συνέθεσε τρία έργα για βιολί και ορχήστρα: ένα καπρίτσιο που δεν σώζεται, βασισμένο στο "Là ci darem la mano" του "Don Giovanni" του Μότσαρτ, τη σονάτα "Maestosa suonata sentimentale" (op. 27) που αποτελείται από παραλλαγές του εθνικού ύμνου της Αυστρίας και το έργο "La tempesta" (op. 36). Εγκατέλειψε τη Βιέννη το καλοκαίρι του ίδιου έτους και επόμενος σταθμός του υπήρξε η Πράγα. Η παραμονή του στην πρωτεύουσα της Τσεχίας αποδείχθηκε λιγότερη επιτυχημένη, καθώς οι συναυλίες του αντιμετωπίστηκαν από το κοινό με επιφύλαξη. Πιθανότερη αιτία για την κριτική που αντιμετώπισε αποτέλεσαν οι ριζικά διαφορετικές αντιλήψεις που ενσωμάτωνε η σχολή της Βοημίας, σύμφωνα με τις οποίες η τεχνική αποτελούσε περισσότερο μέσο προς την πραγμάτωση των μουσικών και εκφραστικών στόχων του ερμηνευτή και λιγότερο πεδίο επίδειξης της δεξιοτεχνίας του. Τον Ιανουάριο του 1829 και για τα επόμενα δύο χρόνια, ο Παγκανίνι περιόδευσε στη Γερμανία και στην Πολωνία, οργανώνοντας περισσότερες από εκατό συναυλίες σε συνολικά σαράντα πόλεις και ολοκληρώνοντας παράλληλα το τέταρτο κοντσέρτο για βιολί σε ρε ελάσσονα. Παρά το γεγονός πως κατόρθωσε να κερδίσει σε μεγάλο βαθμό την αναγνώριση του Γερμανικού κοινού, ορισμένοι επαγγελματίες μουσικοί και κριτικοί εστίασαν με αρνητικό τρόπο στην εκκεντρικότητα των εκτελέσεών του. Το Φεβρουάριο του 1831 ταξίδεψε στο Παρίσι όπου πραγματοποίησε την πρώτη συναυλία του επί γαλλικού εδάφους, παρουσιάζοντας το πρώτο του κοντσέρτο για βιολί και τη "Στρατιωτική σονάτα". Η υποδοχή του στη Γαλλία υπήρξε θερμή, καθώς τόσο ο τύπος όσο και οι κριτικοί εξήραν την τεχνική και την ερμηνεία του, ωστόσο η παραμονή του διήρκεσε για μικρό χρονικό διάστημα. Το Μάιο του ίδιου έτους, κατόπιν πρόσκλησης του διευθυντή τού Βασιλικού Θεάτρου του Λονδίνου, ταξίδεψε στην αγγλική πρωτεύουσα προκειμένου να δώσει συναυλίες. Η πρώτη του εμφάνιση έλαβε χώρα στις 3 Ιουνίου και σημείωσε αξιοσημείωτη επιτυχία αποσπώντας διθυραμβικές κριτικές. Πραγματοποίησε επίσης συναυλίες στην Ιρλανδία και στη Σκωτία, πριν επιστρέψει αργότερα στο Παρίσι, όπου σύμφωνα με μία επιστολή του, έδωσε 151 συναυλίες στη διάρκεια ενός έτους. 
Την περίοδο 1832-4, ο Παγκανίνι στράφηκε για πρώτη φορά στο όργανο της βιόλας, τόσο ως εκτελεστής όσο και ως συνθέτης. Ενώ βρισκόταν στο Παρίσι, ζήτησε από τον Μπερλιόζ να συνθέσει ένα κοντσέρτο για βιόλα, ωστόσο απέρριψε τα προσχέδια του έργου (αργότερα ο Μπερλιόζ βασίστηκε σε αυτά για τη συμφωνία «Ο Χάρολντ στην Ιταλία») και το 1834 ολοκλήρωσε ο ίδιος τη «Σονάτα για μεγάλη βιόλα» σε ντο μείζονα, προσαρμοσμένη στην εκτελεστική δεινότητα του ίδιου. Ο όρος «μεγάλη βιόλα» οφείλεται στον τύπο του οργάνου που χρησιμοποίησε ο Παγκανίνι, μία βιόλα μεγάλων διαστάσεων που δανείστηκε από φιλικό του πρόσωπο. Η σονάτα για βιόλα τού Παγκανίνι συγκαταλέγεται μεταξύ των σημαντικότερων συνεισφορών στο ρεπερτόριο για βιόλα του 19ου αιώνα. Στα τέλη του 1835 επέστρεψε στην Πάρμα, όπου διορίστηκε από τη Μαρία Λουίζα της Αυστρίας σύμβουλος της ορχήστρας του δούκα. Ο Παγκανίνι συνέβαλε στην αναμόρφωσή της, επωφελούμενος από τις επαφές του με τις κορυφαίες ορχήστρες της Ευρώπης, αύξησε τον αριθμό των μελών της και την κατέστησε μία από τις κορυφαίες ιταλικές ορχήστρες. Πιθανώς εξαιτίας της στάσης της Αυλής απέναντι στα σχέδιά του, ο Παγκανίνι εγκατέλειψε τη θέση του και το επόμενο διάστημα έζησε στο Τορίνο, στη Μασσαλία και στη Νίκαια, πριν επιστρέψει στη Γένοβα κατά τις αρχές του 1837. Τον ίδιο χρόνο, συμμετείχε ως μέτοχος ενός καζίνο που έφερε το όνομά του, στο Παρίσι, χώρο στον οποίο έδινε επίσης δύο συναυλίες την εβδομάδα. Η κακή κατάσταση της υγείας του δεν του επέτρεψε τελικά να είναι συνεπής στους αρχικούς του σχεδιασμούς και σύντομα η επιχείρηση αυτή απέτυχε οικονομικά. Ο Παγκανίνι αντιμετώπισε την κατηγορία της αθέτησης συμβολαίου, με αποτέλεσμα να υποχρεωθεί να καταβάλει τελικά ένα υψηλό χρηματικό πρόστιμο. Κατά την περίοδο αυτή, η σταδιοδρομία του ως εκτελεστή και βιρτουόζου του βιολιού είχε φθάσει στο τέλος της. Στα τελευταία χρόνια της ζωής του ασχολήθηκε με το εμπόριο έγχορδων οργάνων, τομέα στον οποίο φιλοδοξούσε να διακριθεί εκμεταλλευόμενος την αξιοπιστία τού ονόματός του.
Το τέλος.
Η μακάβρια εμφάνισή του περί το τέλος της ζωής του με οφθαλμούς εισερχόμενους στο οστεώδες πρόσωπό του και με τα απίθανα επιμηκυσμένα δάκτυλά του σε συνδυασμό με τη δεισιδαιμονία και το ρομαντικό πνεύμα της εποχής του στάθηκαν ικανά να τον περιβάλει η φήμη διαβολικού όντος. Όταν μάλιστα πέθαινε, στη Νίκαια, από φυματίωση του λάρυγγα, ζήτησε να κοινωνήσει των Αχράντων Μυστηρίων και λόγω της αδυναμίας κατάποσης η "όστια" της μετάληψης έπεσε από το στόμα του, με συνέπεια κανείς πλέον να μην αμφιβάλει της διαβολικής υπόστασής του. Έτσι όταν πέθανε στις 27 Μαΐου του 1840 η Εκκλησία αρνήθηκε τη ταφή του "δούλου του Σατανά" και η σορός του Παγκανίνι παρέμεινε επί μήνες στο φέρετρο στα υπόγεια του νοσοκομείου, για να αποβληθεί αργότερα από εκεί όταν άρχισε να εκδηλώνεται μεταξύ των κατοίκων σχετική αναταραχή, που έμεινε γνωστή στα χρονικά της επιστήμης ως "ψύχωση Παγκανίνι". Έτσι ο νεκρός μεταφέρθηκε σε παλαιό λεπροκομείο της Βιλλαφράνκα. Αλλά επειδή κι εκεί οι λεπροί δεν ήθελαν τη γειτονία τους, με τον "επάρατον", εγκατέλειψαν το φέρετρο στην έρημη ακτή. 
Μετά τη πάροδο ενός ακόμη μήνα τρεις Γάλλοι θαυμαστές του μεγάλου δεξιοτέχνη μεταξύ των οποίων και ο ζωγράφος Φ. Ζιέμ παρέλαβαν το φέρετρο και το μετέφεραν κρυφά στη Σαιν Ζαν όπου και το έθαψαν. Μετά τρία χρόνια ο γιος του νεκρού, Αχιλλίνος Παγκανίνι, επιτυγχάνοντας άδεια ταφής από τον Πάπα μετέφερε δια θαλάσσης το φέρετρο στη Γένοβα. Λόγω όμως της επιδημίας της πανώλης που ήδη είχε ενσκήψει απαγορεύτηκε η εκφόρτωση και το πλοίο επανέπλευσε στη Μασσαλία. Αλλά και εκεί αρνήθηκαν οι Μασσαλιώτες να προσφέρουν χώρο για τη ταφή του νεκρού που τελικά απετέθη σε μικρή Μονή της νησίδας του Αγίου Ονωρίου.
Τέλος με την επέμβαση της Μεγάλης Δούκισσας της Πάρμας, της άλλοτε Αυτοκράτειρας της Γαλλίας Μαρίας Λουίζας έληξε ο μεταθανάτιος αυτός διωγμός και το φέρετρο μετεφέρθη τελικά στη Πάρμα το 1845 όπου και τάφηκε στο ναό της Santa Maria della Steccata. Μετά τη παρέλευση 22 ακόμη ετών ο γιος του Παγκανίνι κληρονόμος της κολοσσιαίας κληρονομιάς του πατέρα του ανήγειρε περισπούδαστο τάφο στο νεκροταφείο της Πάρμας όπου και απετέθηκαν οριστικά τα πολυπαθή λείψανα.
Τεχνική.
Παρά τις ιδιαιτερότητες της τεχνικής του, ο Παγκανίνι δεν διαμόρφωσε μία νέα σχολή στον τρόπο εκτέλεσης του βιολιού, ενώ δεν διέθετε κανένα μαθητή με ανάλογη φήμη. Μεγάλο μέρος των συνθέσεών του παρέμεινε αδημοσίευτο μέχρι το 1851, καθώς ο Παγκανίνι πίστευε πως ήταν ο μόνος που είχε την ικανότητα να τις ερμηνεύσει, όντας προσαρμοσμένες στις ιδιαίτερες δεξιότητες του ίδιου. Η δεξιοτεχνία του φαίνεται πως οφειλόταν σε ένα βαθμό στον ιδιαίτερο τρόπο με τον οποίο κρατούσε το βιολί, όπως αυτός έχει αποτυπωθεί σε αρκετές λιθογραφίες ή σχέδια ζωγραφικής. Σε αντίθεση με τις σύγχρονες αντιλήψεις, ο Παγκανίνι διατηρούσε το πάνω μέρος των χεριών του κοντά στο υπόλοιπο σώμα, διατηρώντας το «λαιμό» του οργάνου με κλίση προς το έδαφος και προβάλλοντας ελαφρά το ένα πόδι μπροστά. Τα δάχτυλά του δεν ήταν ασυνήθιστου μεγέθους, διέθεταν ωστόσο μεγάλη ευλυγισία και δυνατότητα μεγάλων ανοιγμάτων που έφθαναν να καλύψουν τρεις οκτάβες του οργάνου. Έχει υποστηριχθεί πως οι δεξιότητες του οφείλονταν πιθανώς σε κάποιου τύπου διαταραχή του συνδετικού ιστού (όπως το σύνδρομο Μαρφάν ή μία ήπια παραλλαγή του συνδρόμου Ehlers-Danlos), αν και οι ισχυρισμοί αυτοί δεν επιβεβαιώνονται. Η τεχνική του αρτιότητα και η εξαιρετική δεξιοτεχνία του εξηγήθηκε στην εποχή του μέσα από διάφορους μύθους, με τον πλέον διαδεδομένο να θεωρεί πως είχε πουλήσει την ψυχή του στο διάβολο προκειμένου να αποκτήσει υπερφυσικές ικανότητες στην εκτέλεση του βιολιού. Υπερβολικές διαστάσεις έλαβαν επίσης ορισμένα στοιχεία της προσωπικής ζωής ή του χαρακτήρα του, με χαρακτηριστικό παράδειγμα τη φήμη σύμφωνα με την οποία είχε φυλακιστεί για πολλά χρόνια για το θάνατο μιας ερωμένης του, της οποίας τα εσωτερικά όργανα είχε χρησιμοποιήσει για την κατασκευή χορδών. Ως αγαπημένο όργανο του Παγκανίνι αναφέρεται ένα βιολί του κατασκευαστή Guarneri del Gesù, κατασκευασμένο το 1742, το οποίο ο ίδιος αποκαλούσε «Το κανόνι» ("Il cannone").
Εργογραφία.
Ακολουθεί κατάλογος συνθέσεων του Παγκανίνι:

</doc>
<doc id="68235" url="https://el.wikipedia.org/wiki?curid=68235" title="Μπέντριχ Σμέτανα">
Μπέντριχ Σμέτανα

Ο Μπέντριχ Σμέτανα (τσέχικα: "Bedřich Smetana," Λιτόμισλ 2 Μαρτίου 1824 - Πράγα 12 Μαΐου 1884) ήταν Τσέχος μουσικοσυνθέτης του Ρομαντισμού. 
Έργο.
Είναι γνωστός για το συμφωνικό ποίημά του "Vltava" "(Μολδάβας)", το δεύτερο από τα 6 της συλλογής "Má vlast" "("Η χώρα μου")", και για την όπερά του "Η ανταλλαγμένη νύφη". Έγραψε 8 όπερες, 6 συμφωνικά ποιήματα με τον γενικό τίτλο "Η Πατρίδα μου", ένα τρίο με πιάνο, 2 κουαρτέτα για έγχορδα, πολλά έργα για πιάνο (πόλκες και τσέχικοι χοροί), χορικά και μελωδίες.
Κατάλογος σημαντικών έργων όπερας
Βιογραφία.
Ο Σμέτανα ήταν γιος ζυθοποιού. Μελέτησε το πιάνο και το βιολί από νεαρή ηλικία, και έπαιξε σε ένα ερασιτεχνικό κουαρτέτο με άλλα μέλη της οικογένειάς του. Υπήρξε μαθητής σε γυμνάσιο του Πίλζεν το 1840-1843. Σπούδασε μουσική στην Πράγα, παρά την αρχική αντίδραση του πατέρα του. Εξασφάλισε μια θέση ως κύριος μουσικός σε μια ευγενή οικογένεια, και το 1848 έλαβε χρήματα από τον Φραντς Λιστ για να συνεχισει τις σπουδες του. 
Το 1856, ο Σμέτανα κινήθηκε προς το Γκέτεμποργκ της Σουηδίας, όπου δίδαξε και διεύθυνε. Το 1863, γύρισε πίσω στην Πράγα, άνοιξε ένα νέο σχολείο μουσικής και αφιερώθηκε στην προώθηση της τσεχικής μουσικής. Από το 1875 έζησε στο μικρό χωριό "Jabkenice". Το 1883 ο Σμέτανα εμφάνισε σταδιακή επιδείνωση της ψυχικής του υγείας, και οι ψυχικές του διαταραχές τον οδήγησαν σε ψυχιατρείο στην Πράγα, όπου πέθανε το επόμενο έτος. 
Ο Σμέτανα ήταν ο πρώτος συνθέτης που εγράψε μουσική σε συγκεκριμένα τσέχικα θέματα και χαρακτήρα. Πολλές από τις όπερές του είναι βασισμένες σε τσεχικούς μύθους, με πιο γνωστή την κωμωδία της ανταλλαγμένης νύφης (1866). Χρησιμοποίησε πολλούς τσεχικούς ρυθμούς χορού και οι μελωδίες του μερικές φορές μοιάζουν με τα λαϊκά τραγούδια της Τσεχίας. Άσκησε μεγάλη επιρροή στον Αντονίν Ντβόρζακ, ο οποίος χρησιμοποίησε επισης τσεχικά θέματα στα έργα του.
Κάθε χρόνο, στην επέτειο του θανάτου του, ξεκινάει το "Διεθνές μουσικό φεστιβάλ της Πράγας".

</doc>
<doc id="68236" url="https://el.wikipedia.org/wiki?curid=68236" title="Μενέλαος Καροτσιέρης">
Μενέλαος Καροτσιέρης

Ο Μενέλαος Καροτσιέρης, (Ταταύλα Κωνσταντινούπολη 1863 - Αθήνα 1953). Ήταν αθλητής στίβου, διαιτητής πάλης, ιδρυτικό μέλος και μέλος στο συμβούλιο της Ελληνικής παλαιστικής ομοσπονδίας.
Βιογραφικό.
Ξεκίνησε το αθλητισμό από τον Ηρακλή Ταταoύλων το 1878 και συνέχιζε να αγωνίζεται μέχρι το 1914, σε ηλικία 51 ετών. Διακρίθηκε στο στίβο, στην πάλη, στη γυμναστική και στην άρση βαρών. Το 1903 νίκησε στους αγώνες των Θεραπείων στη σφαιροβολία και στο δίζυγο. Το 1906 και το 1907 αναδείχτηκε πρωταθλητής στην άρση βαρών με δύο χέρια στους Πανιώνιους Αγώνες σηκώνοντας 111 οκάδες και 102 κιλά αντίστοιχα. Το 1912 στους Πανελλήνιους αγώνες νίκησε στην πάλη και την ίδια χρονιά στους Παναιγυπτιακούς αγώνες της Αλεξάνδρειας.
Ήταν για χρόνια παράγοντας του Ηρακλή Ταταoύλων και του Συνδέσμου Αθλητικών Σωματείων της Κωνσταντινούπολης. Ήταν ιδρυτικό μέλος του προσκοπισμού στην Πόλη και ιδρυτικό μέλος της Αθλητικής Ένωσης Κωνσταντινουπόλεως.

</doc>
<doc id="68237" url="https://el.wikipedia.org/wiki?curid=68237" title="Νήσος Αγίου Παύλου">
Νήσος Αγίου Παύλου

Η Νήσος Αγίου Παύλου (στα Γαλλικά: Île Saint-Paul) αποτελεί τμήμα των Γαλλικών Νοτίων και Ανταρκτικών Εδαφών στον Ινδικό Ωκεανό, με έκταση 6 χλμ². Βρίσκεται περίπου 85 χλμ νότια του μεγαλύτερης Νήσου Άμστερνταμ, μαζί με το οποίο αποτελεί μία από τις 5 περιοχές των Γαλλικών Νοτίων και Ανταρκτικών Εδαφών, στις γεωγραφικές συντεταγμένες 38°43′19″Ν, 77°31′44″Α. Είναι βραχώδες και ακατοίκητο νησί με μέγιστο πλάτος που δεν ξεπερνά τα 5 χλμ και δεν έχει καθόλου δένδρα.
Κατά την πλεύση πλοίων την ημέρα οι καπετάνιοι πολλές φορές χρησιμοποιούν το νησί για να ελέγξουν την πορεία τους πριν κατευθυνθούν προς τα βόρεια.
Μια επιστημονική ερευνητική καμπίνα στο νησί χρησιμοποιείται για επιστημονικές ή οικολογικές μικρές επιχειρήσεις, αλλά δεν υπάρχει μόνιμος πληθυσμός.
Ιστορία.
Τη δεκαετία του 1880 ο Τσαρλς Λαϊτόλερ ναυάγησε εδώ. Στην αυτοβιογραφία του, "ο Τιτανικός και άλλα πλοία", περιγράφει με μεγάλη ακρίβεια το νησί. Κατά τον Γαλλικό έλεγχο επί του Μαυρικίου, ο Άγιος Παύλος όπως και η Νήσος Άμστερνταμ διοικούνταν από το Πορ Λουΐ, αλλά μεταφέρθηκε στο Ρεϊνιόν πριν την Βρετανική εισβολή στον Μαυρίκιο.
Το 1928 δημιουργήθηκε στον Άγιο Παύλο κονσερβοποιια αστακού. Επτά εργαζόμενοι της κονσερβοποιίας εγκαταλείφθηκαν στην τύχη τους όταν η εταιρεία χρεωκόπησε το 1931. Αργότερα έγιναν γνωστοί ως "Les Oubliés de Saint-Paul" ("οι ξεχασμένοι του Αγίου Παύλου"). Πέντε πέθαναν, οι δύο επιζώντες τελικά διασώθηκαν το 1934.

</doc>
<doc id="68240" url="https://el.wikipedia.org/wiki?curid=68240" title="Γαλλικά Νότια Εδάφη">
Γαλλικά Νότια Εδάφη



</doc>
<doc id="68243" url="https://el.wikipedia.org/wiki?curid=68243" title="Νοσοκομείο «Ανδρέας Συγγρός»">
Νοσοκομείο «Ανδρέας Συγγρός»

Το Νοσοκομείο Συγγρού είναι ειδικό νοσηλευτικό ίδρυμα για μεταδοτικά νοσήματα στην Αθήνα, που ανεγέρθηκε από κληροδότημα του εθνικού ευεργέτη Ανδρέα Συγγρού με αυτοπρόσωπη εποπτεία της συζύγου του Ιφιγένειας, το γένος Μαυροκορδάτου.
Άρχισε η λειτουργία του το 1910 υπό την εποπτεία του Υπουργείου Υγιεινής και περιλαμβάνει πανεπιστημιακή κλινική αφροδισίων και δερματικών νοσημάτων, εξωτερικά ιατρεία, τελειότατα μικροβιολογικά εργαστήρια, φυσικοθεραπευτήριο, καθώς και το μοναδικό μουσείο προπλασμάτων των μεταδοτικών και δερματικών νόσων στην Ελλάδα. Επίσης, διαθέτει μια πλήρη βιβλιοθήκη που συνεχώς συμπληρώνεται με σχετικά βιβλία, περιοδικά και συγγράμματα, μοναδική στο είδος της. Στο υφιστάμενο αμφιθέατρο του νοσοκομείου γίνονται τακτικά σχετικές επιστημονικές ανακοινώσεις προς τους φοιτητές της Ιατρικής, Οδοντιατρικής και στις Μαίες, στους οποίους και επιδεικνύονται περιπτώσεις ασθενών. Το Νοσοκομείο διοικείται υπό ολιγομελή εφορεία με διευθυντή τον εκάστοτε τακτικό καθηγητή των αφροδισίων και δερματικών νοσημάτων του Πανεπιστημίου Αθηνών.
Ιστορία.
Ενώ ήδη από το 1850 υπήρχε κρατικό νοσοκομείο αφροδίσιων νοσημάτων, οι άθλιες συνθήκες που επικρατούσαν ώθησαν τον Συγγρό να υποστηρίξει την ανέγερση ενός σύγχρονου νοσοκομείου. Το Νοσοκομείο "Ανδρέας Συγγρός" ιδρύθηκε στις 4 Ιανουαρίου του 1910 από τη σύζυγο του Συγγρού, Ιφιγένεια, ως συνέχεια των φιλανθρωπικών δραστηριοτήτων του συζύγου της. Η έκταση 20 στρεμμάτων στην οποία ανεγέρθηκε το νοσοκομείο δωρίστηκε από τη Μονή Πετράκη, ενώ τον σχεδιασμό των εγκαταστάσεων ανέλαβε ο αρχιτέκτονας Αναστάσιος Μεταξάς. Ο πρώτος διευθυντής του νοσοκομείου ήταν ο καθηγητής Γεώργιος Φ. Φωτεινός. Αρχικά το νοσοκομείο προοριζόταν για τη νοσηλεία ανδρών, γυναικών και απόρων που έπασχαν από δερματικά και αφροδίσια νοσήματα. Επιπλέον, η Ιφιγένεια Συγγρού φρόντισε έτσι ώστε ποσό από τη διαθήκη της να διατεθεί για την διάδοση νέων πρακτικών και επιστημονικής γνώσης μέσω του ετήσιου επιστημονικού περιοδικού "Αρχεία του νοσοκομείου Ανδρέου Συγγρού" το οποίο εκδόθηκε για πρώτη φορά το 1937.
Αμέσως μετά την ίδρυσή του, μεταφέρθηκαν οι πρώτες 20 εκδιδόμενες γυναίκες που νοσηλεύονταν στο παλιό θεραπευτήριο του Πειραιά και έπασχαν από αφροδίσιο νόσημα. Τον πρώτο χρόνο της λειτουργίας του νοσοκομείου εξετάστηκαν 1.156 περιστατικά, το 49.2% των οποίων προσδιορίστηκε ως σύφιλη. 
Μουσείο προπλασμάτων.
Το 1912 δημιουργήθηκε μέσα στον χώρο του νοσοκομείου το πρώτο μουσείο προπλασμάτων με στόχο να ενημερωθεί το κοινό για τα αφροδίσια και δερματικά νοσήματα. Τα προπλάσματα αποτελούν κέρινα ομοιώματα περιοχών του σώματος που πάσχουν από κάποια δερματική εκδήλωση και στο παρελθόν χρησιμοποιούνταν ευρέως για την εκπαίδευση των φοιτητών. Τα πρώτα προπλάσματα κατασκευάστηκαν από τον ίδιο τον Φωτεινό ο οποίος κατόπιν δίδαξε την τεχνική στους αδελφούς Μητρόπουλους οι οποίοι είναι οι δημιουργοί των περισσότερων εκεθμάτων. 

</doc>
<doc id="68245" url="https://el.wikipedia.org/wiki?curid=68245" title="Τατάουλα">
Τατάουλα



</doc>
<doc id="68251" url="https://el.wikipedia.org/wiki?curid=68251" title="Παχώμιος">
Παχώμιος

Ο Παχώμιος ήταν ασκητής της Άνω Θηβαΐδας της Αιγύπτου. Γεννήθηκε το 290 στη Λατόπολις της Άνω Αιγύπτου και πέθανε στις 15 Μαΐου 348 μ.Χ.. 
Βιογραφικά στοιχεία.
Είναι ο ιδρυτής του κοινοβιακού μοναχικού βίου. Ίδρυσε το πρώτο κοινόβιο το 330 στο νησί Ταβένα στο Νείλο. Αυτό εξελίχτηκε σε συγκρότημα μοναστηριών, που περιλάμβανε εννιά μοναστήρια, δύο εκ των οποίων ήταν γυναικεία, με δυναμικό 7.000 μοναχών. Ανάμεσά τους ήταν πολλοί Έλληνες. Η μνήμη του Παχώμιου εορτάζεται στις 15 Μαΐου.

</doc>
<doc id="68255" url="https://el.wikipedia.org/wiki?curid=68255" title="Πάπας Μαρίνος Α΄">
Πάπας Μαρίνος Α΄

Ο Μαρίνος Α΄ ("Pope Marinus I", 830 - 15 Μαΐου 884) ήταν Πάπας. Είναι γνωστός και ως Μαρτίνος Β΄. Ήταν Πάπας από τις 16 Δεκεμβρίου του 882 μέχρι το θάνατό του, το Μάιο του 884.
Γεννήθηκε στη Ρώμη. Διορίστηκε αρχικά λεγάτος και υπό την ιδιότητά του αυτή στάλθηκε αρκετές φορές στο εξωτερικό. Διατέλεσε Πρόεδρος της Η΄ Οικουμενικής Συνόδου (869), επίσκοπος Καιρέας, θησαυροφύλακας της Αγίας Έδρας και λεγάτος στην Κωνσταντινούπολη. Στο θρόνο διαδέχτηκε τον Ιωάννη Η΄. Καθώς ήταν ήδη επίσκοπος, η εκλογή του προκάλεσε αντιδράσεις, καθώς εκείνη την εποχή δεν επιτρεπόταν μετάθεση επισκόπου σε άλλη έδρα.
Καταδίκασε τον Πατριάρχη της Κωνσταντινούπολης Φώτιο και αποκατέστησε τον (μετέπειτα Πάπα) Φορμόζο σε Καρδινάλιο. Η πολιτική του ήταν φιλοαγγλική. Συνδέθηκε φιλικά με τον Αλφρέδο της Αγγλίας και απήλλαξε την αγγλική αποστολή στη Ρώμη από κάθε φορολογία. Πέθανε στις 15 Μαΐου 884 και τον διαδέχθηκε ο Αδριανός Γ΄.

</doc>
<doc id="68256" url="https://el.wikipedia.org/wiki?curid=68256" title="Μπράιαν Ίνο">
Μπράιαν Ίνο

Ο Μπράιαν Ίνο ("Brian Peter George St. Jean le Baptiste de la Salle") είναι Άγγλος μουσικός, παραγωγός και θεωρητικός της ηλεκτρονικής μουσικής. Γεννήθηκε στις 15 Μαΐου 1948. Υπήρξε ιδρυτικό μέλος του συγκροτήματος Roxy Music, ενώ θεωρείται εφευρέτης της μουσικής ambient. Συνεργάστηκε με καλλιτέχνες όπως οι Ντέιβιντ Μπάουι, Talking Heads και U2. 

</doc>
<doc id="68257" url="https://el.wikipedia.org/wiki?curid=68257" title="Χέντρικ Άφερκαμπ">
Χέντρικ Άφερκαμπ

Ο Χέντρικ Άφερκαμπ ("Hendrick Avercamp", Ιανουάριος 1585 - Μάιος 1634) ήταν Ολλανδός ζωγράφος. 
Γεννήθηκε το 1585 (δεν είναι γνωστή ακριβής ημερομηνία, ξέρουμε ότι βαπτίστηκε στις 27 Ιανουαρίου 1585) στο Άμστερνταμ, όπου και σπούδασε με δάσκαλο τον Δανό Πίτερ Ίσαακς (Pieter Isaacks, 1569–1625) και πιθανόν και με τον Ντάβιντ Φίνκσμποονς (David Vinckboons). Το 1608 μετακόμισε από το Άμστερνταμ στο Κάμπεν στην περιφέρεια Οφεράισσελ. Ο Άφερκαμπ ήταν βωβός και γι' αυτό έγινε γνωστός ως "de Stomme van Kampen" (ο μουγκός του Κάμπεν).
Ήταν ένας από τους πρώτους τοπιογράφους της ολλανδικής ζωγραφικής του 16ου αιώνα και ειδικεύτηκε στη δημιουργία απεικονίσεων ολλανδικών τοπίων κατά τον χειμώνα. Οι πίνακές του είναι ζωντανοί και γεμάτοι χρώμα, με προσεκτική απεικόνιση των ανθρώπινων μορφών στο τοπίο. Πολλοί από τους πίνακές του περιλαμβάνουν ανθρώπους να κάνουν πατινάζ σε παγωμένες λίμνες. Πιθανόν η προσκόλλησή του στα χειμερινά τοπία να οφείλεται στο γεγονός ότι κατά το τελευταίο τέταρτο του 16ου αιώνα, στον οποίο γεννήθηκε, σημειώθηκαν οι ψυχρότεροι χειμώνες της "μικρής παγετωνικής εποχής" (που ακολούθησε τη "θερμή περίοδο του Μεσαίωνα").
Επηρεάστηκε σημαντικά από το έργο του Πίτερ Μπρίγκελ του πρεσβύτερου. Στα πρώτα του έργα ο ορίζοντας είναι ψηλός, αλλά με την πάροδο του χρόνου χαμηλώνει και δίνεται μεγαλύτερη έμφαση στην αποτύπωση της ατμόσφαιρας. Ζωγράφισε, επίσης, θαλασσογραφίες και τοπία με αγελάδες.
Το έργο του έτυχε μεγάλης δημοτικότητας και πωλούσε τα σχέδιά του, πολλά από τα οποία ήταν επιχρωματισμένα με υδροχρώματα, ενώ τελειοποιούσε και εικόνες για να επικολληθούν σε άλμπουμ συλλεκτών. Η Βασιλική Συλλογή της Ολλανδίας έχει αξιόλογο αριθμό έργων του. Παρήγαγε περίπου 100 πίνακες, οι περισσότεροι από τους οποίους βρίσκονται στο Ρέικσμουζεουμ του Άμστερνταμ και στο Mauritshuis της Χάγης.
Ο Άφερκαμπ απεβίωσε στο Κάμπεν και τάφηκε εκεί, στην εκκλησία του Αγίου Νικολάου (Sint Nicolaaskerk).

</doc>
<doc id="68259" url="https://el.wikipedia.org/wiki?curid=68259" title="Τρίνι Λόπεζ">
Τρίνι Λόπεζ

Ο Τρίνι Λόπεζ ("Trinidad "Trini" López ο Τρίτος", 1937-2020) ήταν Μεξικανοαμερικανός τραγουδιστής, κιθαρίστας και ηθοποιός.
Γεννήθηκε στο Ντάλας του Τέξας στις 15 Μαΐου 1937 και ανακαλύφθηκε το 1962 από το μουσικό παραγωγό Ντον Κόστα.
Το πρώτο του άλμπουμ ήταν το Trini Lopez Live at PJ's, και κυκλοφόρησε το 1963. Στο άλμπουμ συμπεριλήφθηκε το πιο γνωστό τραγούδι του Λόπεζ, το "If I Had A Hammer", το οποίο έγινε νούμερο 1 σε 36 χώρες (στην 3η θέση στις ΗΠΑ). Το 1962 το εν λόγω τραγούδι τραγουδήθηκε για πρώτη φορά από το συγκρότημα Peter, Paul and Mary. Ο πρώτος δίσκος του Λόπεζ έγινε χρυσός, πουλώντας 1 εκατ. αντίτυπα. Άλλα δημοφιλή του τραγούδια είναι "Lemon Tree" (1965), "I'm Coming Home Cindy" (1966) και "Sally Was a Good Old Girl" (1968).
Κατά τη διάρκεια της καλλιτεχνικής του καριέρας συνεργάστηκε με το Φρανκ Σινάτρα. Στη συνέχεια στράφηκε και στην ηθοποιία. Ταινίες που έπαιξε ήταν Marriage On The Rocks (1965), Τhe Dirty Dozen (1967) , Antonio (1973).
Μπήκε στο "International Latin Music Hall of Fame" το 2003 . Έλαβε μέρος σε συναυλία για την ανακούφιση των θυμάτων του τσουνάμι του 2004 στον Ινδικό Ωκεανό. Για την εταιρία μουσικών οργάνων "Gibson", ο Λόπεζ σχεδίασε δύο είδη κιθαρών, την "Trini Lopez Standard" και την "Lopez Deluxe".
Πέθανε από επιπλοκές της COVID-19 σε ηλικία 83 ετών στις 11 Αυγούστου 2020.

</doc>
<doc id="68261" url="https://el.wikipedia.org/wiki?curid=68261" title="Ξένια Σίτνικ">
Ξένια Σίτνικ

Η Ξένια Σίτνικ ("Ксенія Міхайлаўна Сітнік", 15 Μαΐου 1995) είναι Λευκορωσίδα τραγουδίστρια.
Κέρδισε στον τρίτο διαγωνισμό Eurovision Junior το 2005 ("jESC") με το τραγούδι "My Vmeste" ("Είμαστε Μαζί"), που έγραψε η ίδια. Κέρδισε με πολύ μικρή διαφορά, 3 βαθμών, από τη δεύτερη θέση, την οποία κατέλαβε ο Ισπανός Αντόνιο Χοσέ.

</doc>
<doc id="68265" url="https://el.wikipedia.org/wiki?curid=68265" title="Φρανκ Βίλτσεκ">
Φρανκ Βίλτσεκ



</doc>
<doc id="68267" url="https://el.wikipedia.org/wiki?curid=68267" title="Αλιαξάντρ Λουκασένκα">
Αλιαξάντρ Λουκασένκα



</doc>
<doc id="68268" url="https://el.wikipedia.org/wiki?curid=68268" title="Αλεξιθυμία">
Αλεξιθυμία

Η αλεξιθυμία είναι η κατάσταση που χαρακτηρίζει τους ανθρώπους που έχουν δυσκολία στην κατανόηση και έκφραση των συναισθημάτων τους. Η λέξη αυτή προέρχεται από το αρχαίο ρήμα αλέξω (απομακρύνω, απωθώ αλλά και προστατεύομαι) [πρβλ. αλεξικέραυνο, αλεξίσφαιρο κλπ.] και τον "θυμό" που σημαίνει το συναίσθημα, σημαίνει δηλαδή ότι "απωθώ το συναίσθημα". Τον όρο αυτό χρησιμοποίησε για πρώτη φορά ο ψυχίατρος Πέτρος Συφναίος το 1973 για να μπορέσει να περιγράψει την κατάσταση που παρουσίαζαν πολλοί ασθενείς του με ψυχοσωματικά προβλήματα.
Χαρακτηριστικά.
Αναγνώριση συναισθημάτων.
Οι άνθρωποι που βρίσκονται στην κατάσταση που περιγράφεται ως αλεξιθυμία έχουν τεράστια δυσκολία στο να αναγνωρίσουν συναισθηματικές καταστάσεις καθώς εκδηλώνονται. Μπορεί να έχουν μια αίσθηση, όταν βρίσκονται σε μια πολύ δυνατή συναισθηματική κατάσταση, όπως θλίψη με δάκρυα ή ασυγκράτητος θυμός, αλλά όταν προσπαθούν να καταλάβουν τι προκάλεσε αυτή την κατάσταση, δεν μπορούν να καθορίσουν τι ήταν αυτό που τους ερέθισε. Οι περισσότεροι μπορεί να αισθάνονται άβολα, σαν κάτι να αλλάζει στο σώμα τους, όπως αυξημένη καρδιακή πίεση ή πόνοι στο στομάχι, και όταν πιέζονται να εξηγήσουν τα συναισθήματα τους δεν έχουν λέξεις για να προσφέρουν. Μπορεί να προσπαθήσουν με αδέξιο τρόπο να δώσουν μια αριστοτεχνική απάντηση, ίσως να απαντήσουν αυτό που θέλουν οι άλλοι να ακούσουν, ή απλά να αλλάξουν θέμα στην κουβέντα. 
Επίσης, το άτομο με αλεξιθυμία μπορεί να παρερμηνεύσει τη σωματική έκφραση του συναισθήματος σαν σωματική έκφραση ασθενειών. Για παράδειγμα, τα δάκρυα στα μάγουλα δεν είναι έκφραση στενοχώριας, αλλά ανωμαλία στους δακρυϊκούς αδένες ή μια καρδιά που πάλλεται δυνατά και γρήγορα λόγω πάθους ερμηνεύεται ως προβληματική βαλβίδα στην καρδιά κλπ. Ανάλογα μπορούν να θεωρηθούν οι συναισθηματικές εκδηλώσεις ως αποτέλεσμα των περιβαλλοντολογικών συνθηκών (μολυσμένος αέρας, αλλαγή στην ατμοσφαιρική πίεση κλπ).
Συναισθηματική παρακίνηση.
Οι αλεξιθυμικοί είναι ανίκανοι να εκτιμήσουν την συναισθηματική παρακίνηση των άλλων και γενικά βρίσκουν τα συναισθήματα των άλλων μπερδεμένα και παράλογα. Τέτοια πρόσωπα μπορεί να είναι πολύ έξυπνα και ευχάριστα, αλλά να μη διαθέτουν αίσθηση του χιούμορ ή φαντασία και να έχουν κάποιες ασυνήθιστες προτεραιότητες στις αποφάσεις που παίρνουν. Είναι κοινώς αποδεκτό ότι τα συναισθήματα αποτελούν τον βασικό τρόπο διαχωρισμού των σημαντικών από τα ασήμαντα γεγονότα. Ό,τι μας προκαλεί λίγο ή όχι καθόλου συναίσθημα είναι ένα γεγονός το οποίο απαιτεί λίγη προσοχή, ενώ σε αντίθετη περίπτωση είναι κάτι πολύ σημαντικό. Για τους αλεξιθυμικούς όμως δεν υπάρχει η συναισθηματική παρακίνηση, ώστε να έχουν μεγάλο πρόβλημα στην λήψη σωστών αποφάσεων και στην θέσπιση ορθών προτεραιοτήτων.
Φαντασία.
Η έλλειψη φαντασίας είναι ένα άλλο σημαντικό χαρακτηριστικό που έχουν τα άτομα με αλεξιθυμία. Η φαντασία είναι ένα πολύ περίπλοκο φαινόμενο, το οποίο περιγράφεται ως η ικανότητα της δημιουργίας εικόνων στο μυαλό με βάση τις αναμνήσεις από τον υλικό κόσμο γύρω μας. Όμως με μια πιο βαθιά μελέτη και αποτίμηση της φαντασίας μπορούμε να πούμε ότι είναι κάτι πιο σύνθετο: είναι η ικανότητα δημιουργίας μυθοπλαστικών εικόνων τις οποίες δεν τις έχουμε συναντήσει στον υλικό κόσμο μας. Η φαντασία εξυπηρετεί κάποιες σημαντικές λειτουργίες, όπως την ικανότητα να φανταζόμαστε τα συναισθήματά μας, τις επιθυμίες, τα όνειρά, τις ανάγκες και το πώς θέλουμε να τα εκπληρώσουμε ή πώς φανταζόμαστε τον εαυτό μας στην θέση ενός άλλου. Το τελευταίο δε, αποτελεί και την βάση στην συναισθηματική κατανόηση (ενσυναίσθηση) και στην ικανότητα επηρεασμού των συναισθημάτων τρίτων.
Υπάρχουν δύο "τρόποι" φαντασίας: ο ελεγχόμενος και ο αυθόρμητος. Κατά τον ελεγχόμενο τρόπο φαντασίας γίνεται η προσπάθεια να χρησιμοποιηθούν οι εικόνες του μυαλού για διάφορους σκοπούς. Ο αυθόρμητος είναι το άκρως αντίθετο, καθώς εδώ υπάρχει φαντασία χωρίς περιορισμό και ενσυνείδηση. Μπορεί στην περίπτωση της αλεξιθυμίας να μην είναι τόσο εύκολο να αναγνωριστεί ποιο μέρος της φαντασίας μειονεκτεί και ποιο όχι, αλλά πολλοί αλεξιθυμικοί δείχνουν να έχουν την ικανότητα της ελεγχόμενης φαντασίας, χρησιμοποιώντας την συνειδητά για πρακτικούς σκοπούς, όπως να λύσουν ένα πρόβλημα ή να σχεδιάσουν μια χρήσιμη εφαρμογή, κάτι που υποδεικνύει ότι μάλλον λείπει η αυθόρμητη φαντασία.
Επίσης χαρακτηρίζονται από έναν εξωτερικευμένα προσανατολισμένο τρόπο ζωής. Η έννοια του Εξωτερικευμένου προσανατολισμένου τρόπου ζωής ταιριάζει πολύ με τον εξωστρεφή τύπο ανθρώπου, όπως ορίστηκε από τον Καρλ Γιουνγκ. Σύμφωνα με την περιγραφή αυτού του τύπου ανθρώπου κανείς άλλος δεν μπορεί να συγκριθεί με αυτόν στον ρεαλισμό. Η αίσθηση των υπαρκτών γεγονότων είναι υπερανεπτυγμένη.
Η ζωή του είναι συνονθύλευμα εμπειριών των υλικών πραγμάτων. Σε αρκετές περιπτώσεις τα γεγονότα της ζωής με δυσκολία μπορούν να χαρακτηριστούν σαν εμπειρίες. Ό,τι βιώνει αποτελεί οδηγό για καινούργιες αισθήσεις. Ό,τι καινούργιο περνά από την σφαίρα του ενδιαφέροντός του, αποκτάται με τρόπο καθαρά αισθητικό. Ακολουθώντας αυτόν τον τύπο συμπεριφοράς μπορεί να οδηγήσει σε κλίση προς αυστηρούς κανόνες, κανονισμούς και κοινωνική υπακοή τα οποία παρέχουν την υπαρξιακή "σιγουριά" διά μέσου των προβλέψιμων κωδίκων συμπεριφοράς, σε αντίθεση με τα συναισθήματα που για τους αλεξιθυμικούς δεν παρέχουν την ίδια σιγουριά. Τα παιδιά που έχουν στενές επαφές με αλεξιθυμικούς πολλές φορές χαρακτηρίζονται από ισχυρή ηθικολογία και σχολαστικότητα και μπορεί να αισθάνονται 
φυλακισμένα στις μονότονες ρουτίνες του καθημερινού περίγυρου. Όλα αυτά σιγουρεύουν την προβλεψιμότητα του κόσμου των αλεξιθυμικών.
Η αλεξιθυμία δεν θεωρείται διανοητική ή ψυχολογική διαταραχή. Είναι περισσότερο μια "προβληματική" ιδιαιτερότητα της προσωπικότητας η οποία διαφέρει σε σοβαρότητα από άνθρωπο σε άνθρωπο. Οι αλεξιθυμικοί πιστεύεται ότι έχουν μεγαλύτερη πιθανότητα να δημιουργήσουν προβλήματα στην προσωπικότητα τους. Επίσης η αλεξιθυμία σχετίζεται με συγκεκριμένες ασθένειες όπως υπέρταση, δυσλειτουργική δυσπεψία, σεξουαλικές διαταραχές, διαταραχές από χρήση ουσιών και κάποιες αγχώδεις διαταραχές. 
Η ανικανότητα να διεγερθούν συναισθηματικά είναι ένας λόγος για τον οποίο κάποιοι αλεξιθυμικοί τείνουν να αποβάλλουν την ένταση που προκαλείται από συναισθηματική φόρτιση διά μέσου αυθόρμητων συμπεριφορών όπως ονυχοφαγία, εξάρτηση από ουσίες, απρεπή σεξουαλική συμπεριφορά, ανορεξία κλπ. Η ανικανότητα στην διαχείριση των συναισθημάτων μπορεί να οδηγήσει σε διαταραχές του νευρικού συστήματος, που μπορεί με την σειρά τους να προκαλέσουν σωματικές διαταραχές. Τέλος οι αλεξιθυμικοί δείχνουν να έχουν μικρή ικανότητα στο να βιώνουν θετικά συναισθήματα.
Αίτια.
Τα κυριότερα αίτια της αλεξιθυμίας μπορεί να είναι:
Δεν είναι ξεκάθαρο τι προκαλεί την αλεξιθυμία. Κάποιες μελέτες στην νευροψυχολογία δείχνουν ότι η αλεξιθυμία μπορεί να προκαλείται από μια διαταραχή στο δεξί ημισφαίριο του εγκεφάλου, το οποίο είναι υπεύθυνο σε μεγάλο μέρος για την δημιουργία των συναισθημάτων. Άλλες έρευνες δείχνουν ότι υπάρχει πιθανώς ένα πρόβλημα στην διαημισφαιρική μεταφορά. Έτσι η συναισθηματική πληροφορία από το δεξί ημισφαίριο δεν μεταφέρεται σωστά στις περιοχές της γλώσσας στο αριστερό ημισφαίριο. Επιπρόσθετα ένα άλλο νευροψυχολογικό μοντέλο προτείνει ότι η αλεξιθυμία μπορεί να σχετίζεται με μια δυσλειτουργία του εγκεφαλικού φλοιού. Αυτές οι μελέτες έχουν δώσει κάποια πρώτα συμπεράσματα, αλλά τα εμπειρικά στοιχεία για τις αιτίες της αλεξιθυμίας παραμένουν ακαθόριστα.
Αν και τα ψυχολογικά αίτια είναι σημαντικά στον καθορισμό της αιτιολογίας της αλεξιθυμίας, θα πρέπει να θυμόμαστε ότι η πρώτη γλώσσα του νεογέννητου είναι η μη λεκτική γλώσσα του προσώπου. Η συναισθηματική κατάσταση της μητέρας είναι σημαντική για τον καθορισμό της εξέλιξης του παιδιού. Η αμέλεια ή αδιαφορία στις μεταβολές της έκφρασης του παιδιού χωρίς κατάλληλη ανάδραση μπορεί να προωθήσει σε ακύρωση των εκφράσεων που παρουσιάζει το παιδί. Η ικανότητα των γονιών να μεταφέρουν την αυτοεπίγνωση στο παιδί είναι άλλος ένας σημαντικός παράγοντας. Εάν ο γονιός είναι ανίκανος να αναγνωρίσει και να ξεχωρίσει τις συναισθηματικές εκφράσεις στο παιδί, μπορεί να επηρεάσει την ικανότητα του παιδιού να καταλαβαίνει τις συναισθηματικές εκφράσεις.
Πρωτογενής και δευτερογενής αλεξιθυμία.
Με σκοπό τον όσο το δυνατόν καλύτερο καθορισμό των αιτίων της αλεξιθυμίας, οι επιστήμονες έχουν διαχωρίσει την αλεξιθυμία σε δυο βασικές κατηγορίες: την "πρωτογενή" και την "δευτερογενή". Η πρωτογενής αλεξιθυμία οφείλεται στην φύση του ανθρώπου, στα γονίδιά του και δεν επιδέχεται εύκολα θεραπεία. Αντίθετα η δευτερογενής αλεξιθυμία προκαλείται είτε από αντίδραση σε ψυχολογικό τραύμα, όπου ο ασθενής καταπιέζει οδυνηρά συναισθήματα σαν μια πρόσκαιρη άμυνα εναντίον του τραύματος, είτε από κακή ανατροφή ή γενικότερα άλλες ψυχολογικές αιτίες.
Ο Πέτρος Συφναίος επαναπροσδιόρισε τις έννοιες "πρωτογενής" και "δευτερογενής", θεωρώντας ότι η βασική διαφορά είναι ότι η μια προκαλείται από νευρολογικά αίτια, ενώ η άλλη από ψυχολογικά. Έτσι η πρωτογενής αλεξιθυμία έχει εξ ορισμού αυστηρά νευρολογική βάση και σωματική αιτία, όπως γενετική ανωμαλία, ελλιπή βιολογική ανάπτυξη ή εγκεφαλική εγχείριση. Η δε δευτερογενής αλεξιθυμία είναι αποτέλεσμα ψυχολογικών αιτίων, όπως κοινωνικοπνευματική κατάσταση, άμυνα εναντίον τραύματος και νευρωτικής αντίδρασης. Η δευτερογενής αλεξιθυμία θεωρείται πιο αναστρέψιμη από την πρωτογενή και είναι πιθανότερο να είναι επιτυχής η θεραπεία της μέσω εκπαίδευσης.
Χαρακτηριστικά στην καθημερινότητα.
Εάν έχει κάποιος ανικανότητα στην συναισθηματική κατανόηση, υπάρχουν πολλά στοιχεία στην καθημερινή ζωή που μπορούν να το επιβεβαιώσουν όπως:
Οι αλεξιθυμικοί "έχουν" συναισθήματα όπως όλοι οι άλλοι άνθρωποι. Το πρόβλημα επικεντρώνεται στο ότι είτε δεν γνωρίζουν την σωματική έκφραση των συναισθημάτων (όπως ταχυπαλμία ή κοκκίνισμα) ή δεν καταλαβαίνουν την συναισθηματική σημασία τους. Όταν η αιτία και η φύση ενός συναισθήματος είναι ξεκάθαρη, οι αλεξιθυμικοί εκφράζουν πληθωρικά το συναίσθημά τους όπως όλοι οι άλλοι. Τα δυνατά συναισθήματά τους ξαφνιάζουν και μπορεί να μην είναι ικανοί να ελέγξουν την έκφρασή τους. Οι αλεξιθυμικοί τείνουν να είναι χρόνια αγχωτικοί. Αυτό συμβαίνει μερικώς λόγω της αποτυχίας στο να κατονομάσουν τα συναισθήματά τους κατάλληλα. Ακόμα και για αυτούς που δεν είναι αλεξιθυμικοί, τα συναισθήματα τα οποία δεν τα αναγνωρίζουν κατάλληλα εκφράζονται σωματικά σαν απροσδιόριστο άγχος. Αυτό συμβαίνει πιο συχνά σε αυτούς που είναι αλεξιθυμικοί. Επιπρόσθετα, η ανικανότητα στο να παίρνονται γρήγορες αποφάσεις σε μια συναισθηματική βάση οδηγεί στη δημιουργία φόβου όσον αφορά τις προσωπικές επιλογές. 
Η κατάθλιψη είναι συχνό φαινόμενο στους αλεξιθυμικούς. Οι αλεξιθυμικοί βιώνουν επιβαρυντικές καταστάσεις στην ζωή, που τους ωθούν σε πολύ αρνητικές (αν και πολύ ρεαλιστικές) σκέψεις. Αυτές οι αρνητικές σκέψεις καταπιέζουν την σωματική κατάσταση ετοιμότητας για δράση του σώματος, ενεργοποιώντας το παρασυμπαθητικό νευρικό σύστημα και προκαλώντας μειωμένη δραστηριότητα σε μέρη του εγκεφάλου που οδηγεί σε δυνατά αισθήματα νωθρότητας και αργών αντιδράσεων σε σώμα και μυαλό. Το αποτέλεσμα είναι μια πολύ σωματική μορφή κατάθλιψης, την οποία οι ασθενείς έχουν δυσκολία να επεξεργαστούν και να εξηγήσουν. Ένας έξυπνος αλεξιθυμικός μπορεί να είναι ικανός να δώσει μια αληθοφανή απάντηση.
Διάγνωση και Θεραπεία.
Η αλεξιθυμία μπορεί να διαγνωστεί επισήμως από κλινικά τεστ και ερωτηματολόγια που αποτιμούν τις απαντήσεις του ατόμου σε ερωτήσεις-κλειδιά. Το ερωτηματολόγιο Beth Israel είναι ακόμα και τώρα σημείο αναφοράς για την διάγνωση της αλεξιθυμίας σε ψυχιατρικό επίπεδο, όμως το Τεστ 20 αντικειμένων του Τορόντο είναι σίγουρα το πιο αποτελεσματικό. 
Βέβαια ύστερα από τη διάγνωση της αλεξιθυμίας σε ένα άτομο, τίθεται το ερώτημα εάν υπάρχει κάποια συγκεκριμένη θεραπεία. Επιστήμονες έχουν κατά καιρούς προσπαθήσει να βρουν μια συγκεκριμένη θεραπεία για αυτού του είδους την ψυχοσωματική διαταραχή. Οι κύριοι "αρχιτέκτονες" της θεωρίας της αλεξιθυμίας, ο Συφνέος και ο Nemiah, συμφωνούν στο ότι οι εσωτερικά, βαθύτερα προσανατολισμένες θεραπείες δεν έχουν καλά αποτελέσματα. Αυτές οι μέθοδοι προκαλούν θλίψη και δυστυχία στους αλεξιθυμικούς επειδή επικεντρώνονται στην ανικανότητά τους να καταλάβουν τα δικά τους συναισθήματα. Σε αυτές τις περιπτώσεις, είναι προτιμότερο να δοθεί προσοχή σε στρατηγικές αναγνώρισης των συναισθημάτων. 
Πολλοί ψυχολόγοι πιστεύουν ότι η αλεξιθυμία μπορεί να ανταποκριθεί
σε ψυχοθεραπευτικές μεθόδους ή λογοθεραπείες με πολύ αργούς ρυθμούς. Για παράδειγμα, ο Nemiah συνηγορεί σε μία εκπαιδευτική και παιδαγωγική προσέγγιση, όπου ο γιατρός εξηγεί στον ασθενή πώς αυτός σωματοποιεί τα συναισθήματά του και ότι αυτό είναι κάτι παροδικό στο οποίο ωστόσο πρέπει να δοθεί σημασία. Ο ασθενής ενθαρρύνεται να αναγνωρίσει και να δώσει κατάλληλα ονόματα στα συναισθήματά του. Αυτή είναι μια πολύ αργή και απογοητευτική πολλές φορές διαδικασία. Πρέπει να αφεθεί σε ειδικούς και δεν πρέπει κάποιος μη ειδικός να προσπαθήσει να την εφαρμόσει, διότι δεν υπάρχουν εγγυήσεις ότι η μέθοδος αυτή παράγει θετικά αποτελέσματα. Η διάκριση σε πρωτογενή και δευτερογενή αλεξιθυμία σχετίζεται άμεσα με τις προοπτικές για θεραπευτική επιτυχία.
Οι εσωτερικά, βαθύτερα προσανατολισμένες θεραπείες δεν πρόκειται να έχουν αποτέλεσμα εάν μονοπάτια που ενώνουν συναισθηματικές περιοχές "κλειδιά" έχουν καταστραφεί. Θα ήταν ανώφελο να προσπαθήσει κανείς να εκπαιδεύσει έναν ασθενή να αναγνωρίσει τα συναισθήματα του, εάν οι εγκεφαλικές λειτουργίες που είναι υπεύθυνες για το συναίσθημα δεν λειτουργούν σωστά. Αντιστρόφως, η μετατραυματική αλεξιθυμία είναι πιο πιθανό να ανταποκριθεί σε εξάσκηση και εκπαίδευση στα αισθήματα και τα συναισθήματα επειδή οι αναγκαίες νευρολογικές λειτουργίες υποτίθεται πως είναι ανέπαφες. 
Δεν υπάρχουν άμεσες φαρμακευτικές αγωγές για την αλεξιθυμία. Ωστόσο, επειδή η αλεξιθυμία σχετίζεται με χαμηλή διάθεση, μπορεί μερικοί ασθενείς να ωφεληθούν από την χρήση αντικαταθλιπτικών φαρμάκων. Αυτό ίσως κάνει πιο εύκολο και πιο παραγωγικό το να εστιάσει ο ασθενής στα συναισθήματα και στην μετάφραση των εσωτερικών εμπειριών. 
Επιφυλάξεις.
Πολλοί ψυχίατροι παρουσιάζουν σκεπτικισμό γύρω από το ζήτημα κι αρκετοί είναι αρνητικοί εν μέρει λόγω των συνεχών αμφιβολιών γύρω από το ζήτημα του ορισμού της αλεξιθυμίας. Η αλεξιθυμία δεν διαθέτει μια επίσημη διάγνωση και το βασικό μειονέκτημα της συναισθηματικής κατανόησης δεν θεωρείται επισήμως σαν αναγνωρισμένη ψυχιατρική διαταραχή. Έτσι πολλοί ψυχίατροι είναι αρνητικοί και δεν αναγνωρίζουν την αλεξιθυμία.

</doc>
<doc id="68269" url="https://el.wikipedia.org/wiki?curid=68269" title="Αλεξάντερ Λουκασένκο">
Αλεξάντερ Λουκασένκο

Ο Αλεξάντερ Λουκασένκο ("Алякса́ндар Рыго́равіч Лукашэ́нка", 30 Αυγούστου 1954) είναι Λευκορώσος πολιτικός, πρόεδρος της χώρας από τις 20 Ιουλίου του 1994.
Στις εκλογές για πρόεδρο στις 10 Ιουλίου του 1994 κέρδισε πάνω από 80% των ψήφων. Κατηγορήθηκε για απολυταρχία και με δημοψήφισμα το 1996 παρέτεινε τη θητεία του έως το 2001. Οι νέες εκλογές της 9 Σεπτεμβρίου του 2001 κερδήθηκαν από τον ίδιο, παρά τις καταγγελίες από την Αντιπολίτευση για νοθεία.
Στις 17 Οκτωβρίου του 2004, ταυτόχρονα με τις βουλευτικές εκλογές διεξήχθη δημοψήφισμα για νέα παράταση της θητείας του Προέδρου, που έγινε δεκτή με 79,42% των ψήφων. Στις αμφισβητούμενες από την Αντιπολίτευση εκλογές στις 19 Μαρτίου του 2006, ο Αλεξάντερ Λουκασένκο έλαβε ποσοστό 82,6% και επανεξελέγη στην προεδρία της Λευκορωσίας. Ο κυριότερος αντίπαλός του, Αλεξάντερ Μιλίνκεβιτς (Аляксандар Мілінкевіч), πήρε μόλις 6%. Ορκίστηκε για τρίτη θητεία στις 8 Απριλίου του 2006. Στις 19 Δεκεμβρίου 2010 κέρδισε ξανά τις αμφιλεγόμενες προεδρικές εκλογές και επανεξελέγη για 5η συνεχή θητεία το 2015.
Προώθησε την οικονομική ένταξη προς τη Ρωσία και συνήψε σχέσεις με ηγέτες από πρώην σοβιετικές δημοκρατίες. Η Κοντολίζα Ράις έχει χαρακτηρίσει τη χώρα ως την «τελευταία δικτατορία της Ευρώπης».
Το 2020 επανεξελέγη για μια 6η συνεχή θητεία, σε εκλογές που επισκιάστηκαν από συλλήψεις μελών της αντιπολίτευσης, συγκρούσεις διαδηλωτών με τις δυνάμεις ασφαλείας και καταγγελίες για νοθεία.
Καριέρα ως το 1994.
Ο Λουκασένκο γεννήθηκε στο Κοπίς της διοικητικής περιφέρειας Βιτέμπσκ, στις 30 Αυγούστου του 1954. Μεγάλωσε χωρίς πατέρα κατά τα παιδικά του χρόνια και για το λόγο αυτό έγινε αφορμή σχολίων από συμμαθητές του για την ανύπαντρη μητέρα του. Αποφοίτησε από το Παιδαγωγικό Ινστιτούτο Μογκίλεφ το 1975 και από τη Λευκορωσική Γεωργική Ακαδημία το 1985. Την περίοδο από το 1975 έως το 1977 υπηρέτησε ως συνοροφύλακας της ΕΣΣΔ και το 1980-82 στο σοβιετικό στρατό. Κατά τη στρατιωτική του θητεία ήταν αξιωματικός στο Μινσκ. Στη συνέχεια έγινε αντιπρόεδρος σε ένα αγρόκτημα (κολεκτίβα) το 1982 και το 1985. Στη συνέχεια ανελίχθηκε επαγγελματικά.
Το 1990 εξελέγη αντιπρόσωπος του Ανωτάτου Σοβιέτ της Δημοκρατίας της Λευκορωσίας. Ο ίδιος ισχυρίζεται ότι ήταν ο μόνος βουλευτής στη Λευκορωσία που ψήφισε κατά της επικύρωσης της συμφωνίας που οδήγησε στη διάλυση της Σοβιετικής Ένωσης και στη σύσταση της Κοινοπολιτείας Ανεξαρτήτων Κρατών.
Το 1993 εξελέγη στο τιμόνι της επιτροπής του Κοινοβουλίου της χώρας του για την πάταξη της διαφθοράς. Την ίδια χρονιά ο Λουκασένκο κατηγόρησε 70 κρατικούς αξιωματούχους για διασπάθιση δημοσίων πόρων για ίδιον όφελος. Ανάμεσα σε αυτούς που είχε κατηγορήσει ήταν ο πρόεδρος της Βουλής. Στανισλάβ Σούσκεβιτς, ο οποίος παραιτήθηκε έπειτα από πρόταση μομφής. Ορισμένοι έκαναν λόγο για προσχηματισμένες κατηγορίες εναντίον του Σούσκεβιτς, ο οποίος ήταν ανεπιθύμητος στη συντηρητική πλευρά.
Στις αρχές του 1994 ψηφίστηκε νέο Σύνταγμα, με βάση το οποίο διενεργήθηκαν οι πρώτες προεδρικές εκλογές τον Ιούλιο του ίδιου έτους. Ο ανεξάρτητος Λουκασένκο κατήλθε υποψήφιος και συνυποψήφιός του ήταν ο Σούσκεβιτς, καθώς επίσης και 4 άλλοι. Στον πρώτο γύρο, ο Λουκασένκο έλαβε 45% των ψήφων έναντι 15% για τον Κέμπιτς και 10% για τον Σούσκεβιτς. Στον δεύτερο γύρο (10 Ιουλίου) επικράτησε με περισσότερο από 80% των ψήφων.
Προεδρία.
Πρώτη θητεία (1994-2001).
Τον Μάιο του 1995 η νέα κυβέρνηση προχώρησε στην αλλαγή των εθνικών συμβόλων της χώρας και στο Λουκασένκο δόθηκε η δυνατότητα να διαλύει ο ίδιος το Ανώτατο Σοβιέτ.. Το καλοκαίρι του 1996 υπογράφηκε αίτηση από 70 βουλευτές του 199μελούς Κοινοβουλίου για την καθαίρεση του Λουκασένκο, τον οποίο κατηγορούσαν για παραβίαση του Συντάγματος. Λίγο μετά διενεργήθηκε δημοψήφισμα στις 24 Νοεμβρίου του 1996 , στο οποίο ο Λουκασένκο έθεσε τα 4 ερωτήματα και άλλα 3 τέθηκαν από ομάδα βουλευτών. Το δημοψήφισμα ήταν θετικό, ωστόσο έντονες ήταν οι επικρίσεις από τη Διεθνή Κοινότητα. Μια μέρα μετά ανακοινώθηκε ότι το 70,5% των ψηφοφόρων είχε εγκρίνει την αναθεώρηση του Συντάγματος και η συμμετοχή είχε φτάσει το 84%. Οι ΗΠΑ και η ΕΕ δεν αναγνώρισαν την εγκυρότητα του δημοψηφίσματος, με το οποίο ο Λουκασένκο απέκτησε επιπλέον εξουσίες. Με το νέο Σύνταγμα, η εξουσία του Λουκασένκο ήταν μια «νόμιμη δικτατορία».
Στις αρχές του 1998 σταμάτησαν οι συναλλαγές με το ρούβλι Λευκορωσίας από την Κεντρική Τράπεζα της χώρας και αυτό είχε αποτέλεσμα την υποτίμηση του εθνικού νομίσματος. Ο Λουκασένκο απάντησε με το να αναλάβει ο ίδιος τον έλεγχο της Τράπεζας και να απολύσει όλη την ηγεσία της. Μάλιστα κατηγόρησε τη Δύση για την ελεύθερη πτώση του ρουβλιού.
Ο πολιτικός κατηγόρησε τις ξένες κυβερνήσεις ότι συνωμοτούσαν εναντίον του και τον Απρίλιο του 1998 έδιωξε τους πρεσβευτές από την κατοικία τους στο Ντράζντι κοντά στο Μινσκ, δίνοντάς τους άλλο κτήριο. Το γεγονός αυτό προκάλεσε διεθνή κατακραυγή και είχε αποτέλεσμα την επιβολή απαγόρευσης της μετακίνησης του Λουκασένκο προς τις χώρες της ΕΕ και προς τις ΗΠΑ. Παρά την επιστροφή των πρεσβευτών μετά την επίλυση της κρίσης, ο Λουκασένκο συνέχισε τις επικρίσεις του εναντίον των κρατών της Δύσης, κατηγορώντας τα ότι προσπαθούσαν να υποβιβάσουν τη Λευκορωσία σε όλα τα επίπεδα, ακόμα και στον τομέα του αθλητισμού.
Κατά τον πόλεμο στο Κόσοβο το 1999 ο Λουκασένκο πρότεινε στον πρόεδρο Σλόμπονταν Μιλόσεβιτς να προσχωρήσει η Γιουγκοσλαβία στην Ένωση Ρωσίας και Λευκορωσίας. Οι ΗΠΑ δυσαρεστήθηκαν με το εμπόριο όπλων της Λευκορωσίας με χώρες όπως το Ιράκ και το Ιράν και οι πολιτικοί της ηγέτες συνέχισαν να αποκαλούν τη Λευκορωσία ως την «τελευταία δικτατορία της Ευρώπης». Η Ευρωπαϊκή Ένωση επίσης εξέφρασε την ανησυχία της για την ασφάλεια των παροχών φυσικού αερίου από τη Ρωσία προς τα κράτη μέλη της.
Δεύτερη θητεία (2001-2006).
Το 2001 ο Λουκασένκο επανεξελέγη άνετα στον προεδρικό θώκο, έχοντας αντίπαλο το Βλαντιμίρ Γκοντσάρικ. Οι προεδρικές εκλογές διεξήχθησαν στις 9 Σεπτεμβρίου του 2001. Κέρδισε από τον πρώτο γύρο, με 75,65% των ψήφων. Στις 17 Οκτωβρίου του 2004, σε δημοψήφισμα καταργήθηκε το όριο για θητείες του προέδρου (υπέρ με 79,4% των ψηφισάντων) και ο Λουκασένκο διεκδίκησε έτσι και τρίτη θητεία, το 2006.
Προεδρικές εκλογές 2006.
Η τρίτη συνεχής εκλογική νίκη του Λουκασένκο έγινε το 2006. Τα κόμματα της Αντιπολίτευσης όρισαν κοινό υποψήφιο, τον Αλεξάντερ Μιλινκίεβιτς. Την ημέρα των εκλογών αλλά και νωρίτερα έγιναν αντικυβερνητικές διαδηλώσεις από οπαδούς της Αντιπολίτευσης, παρά τις απειλές του απολυταρχικού καθεστώτος για καταστολή. Μάλιστα, σύμφωνα με υπολογισμούς του Ασοσιέτεντ Πρες, τουλάχιστον 10.000 άνθρωποι έλαβαν μέρος στην αντικυβερνητική διαδήλωση της ημέρας των εκλογών.
Υπήρχε διχογνωμία των διεθνών παρατηρητών για τις συνθήκες υπό τις οποίες διεξήχθησαν οι εκλογές. Ο ΟΑΣΕ δήλωσε ότι οι εκλογές δεν ήταν δημοκρατικές ούτε ελεύθερες. Αντίθετα, για διάφανη εκλογική διαδικασία έκαναν λόγο οι παρατηρητές της Κοινοπολιτείας Ανεξαρτήτων Κρατών. Ο ίδιος ο Λουκασένκο κατήγγειλε νοθεία στις εκλογές αναφορικά με το ποσοστό. Απαντώντας σε Ρώσους εθνικιστές, οι οποίοι δήλωσαν ότι θα ήθελαν να τον δουν πρόεδρο της Ρωσίας, ο Λουκασένκο αρνήθηκε και είπε ότι αν ήταν καλά θα διεκδικούσε και άλλη προεδρική θητεία το 2011.
Τρίτη θητεία (2006-2011).
Βουλευτικές εκλογές 2008.
Οι επόμενες βουλευτικές εκλογές διεξήχθησαν στις 28 Σεπτεμβρίου του 2008 για την πλήρωση 110 εδρών στην Κάτω Βουλή. Οι εκλογές αυτές θεωρήθηκαν από αναλυτές ως δοκιμασία της πολιτικής βούλησης του προέδρου Λουκασένκο να επιχειρήσει νέα προσέγγιση με τις χώρες της Δύσης. Έλαβαν μέρος 263 υποψήφιοι, μεταξύ των οποίων και 70 από το συνασπισμό της αντιπολίτευσης.
Στις εκλογές επιτράπηκε στα κόμματα της Αντιπολίτευσης να λάβουν μέρος, χωρίς όμως να έχουν πρόσβαση στα ΜΜΕ. Δεν εξελέγη κανείς υποψήφιος από την Αντιπολίτευση, όπως προέκυψε από την καταμέτρηση των 99 από τις 110 εκλογικές περιφέρειες. Η συμμετοχή ήταν της τάξης του 75,3%.
Λίγες ημέρες μετά τις εκλογές, στις 13 Οκτωβρίου του 2008, η Ευρωπαϊκή Ένωση ανέστειλε για έξι μήνες ορισμένες από τις κυρώσεις που είχαν επιβληθεί στη Λευκορωσία και επέτρεψε τη μετάβαση του Λουκασένκο στις χώρες μέλη της. Η αναστολή των κυρώσεων επανεξετάστηκε για να διαπιστωθεί αν οδήγησε σε δημοκρατικές εξελίξεις στη χώρα. Στις 16 Μαρτίου του 2009 η ΕΕ παρέτεινε την αναστολή των κυρώσεων.
Τέταρτη θητεία 2011-2015.
Στις πρόωρες προεδρικές Εκλογές στις 19 Δεκεμβρίου 2010 ο Λουκασένκο ήταν εκ νέου υποψήφιος για την θέση του προέδρου. Μετά την ανακοίνωση των δημοσκοπήσεων, που προέβλεπαν άνετη επικράτησή του, ξέσπασαν διαδηλώσεις στο κέντρο του Μινσκ από οπαδούς της αντιπολίτευσης που έκαναν λόγω για νοθεία. Οι διαδηλωτές προσπάθησαν να καταλάβουν το κεντρικό κτίριο της κυβέρνησης, αλλά έκαναν πίσω όταν ανακάλυψαν εντός του ισχυρές δυνάμεις της αστυνομίας. Η αστυνομία συνέλαβε μεταξύ άλλων και τους αντίπαλους υποψήφιους του Λουκασένκο, Νικολάι Στάτκεβιτς, Γκριγκόρι Κοστούσεφ και Αντρέι Σανίκοφ, που συμμετείχαν στις διαδηλώσεις. Η τέταρτη θητεία του Λουκασένκο ξεκίνησε με την ορκωμοσία του, στις 21 Ιανουαρίου 2011. Η ΕΕ επέβαλε κυρώσεις εναντίον του Λουκασένκο και 2 γιων του, το 2011.
Οι υποψήφιοι του Λουκασένκο κέρδισαν σαρωτική νίκη και στις βουλευτικές εκλογές που διεξήχθησαν στις 23 Σεπτεμβρίου 2012.
Πέμπτη θητεία (2015-2020).
Ο Λουκασένκο κέρδισε τις προεδρικές εκλογές που διεξήχθησαν τον Οκτώβριο του 2015, με ποσοστό 83,4%. 
Έκτη θητεία (2020-σήμερα).
Στις προεδρικές εκλογές της 9ης Αυγούστου 2020, ο Λουκασένκο κέρδισε άλλη μια εύκολη νίκη, με ποσοστό 80,2% έναντι 9,9% των ψήφων, που έλαβε η κυριότερη αντίπαλός του, Σβιατλάνα Τσιχανόφσκαγια, σύμφωνα με τα προκαταρκτικά αποτελέσματα. Επίσημα τελικά αποτελέσματα δεν έχουν ανακοινωθεί.
Κανείς από τους αντιπάλους του δεν αναγνώρισε τα αποτελέσματα, ενώ υπάρχουν συνεχείς καταγγελίες για νοθεία. Μετά τις εκλογές ξέσπασαν συνεχείς διαδηλώσεις με αίτημα την παραίτησή του.
Εσωτερική πολιτική.
Ο Λουκασένκο συχνά προβάλλει τον εαυτό του ως "άνθρωπο του λαού". Εξαιτίας της διακυβέρνησής του, ανεπίσημα αναφέρεται και ως "bat'ka" ("πατέρας"). Εξελέγη πρόεδρος της Ολυμπιακής Επιτροπής της χώρας του το 1997. .
Είναι επίσης γνωστός για τις πολύκροτες δηλώσεις του. Σε μία από αυτές, επαίνεσε τον Αδόλφο Χίτλερ.
Το 2007 κατηγορήθηκε για αντισημιτικά σχόλια.
Προσωπική ζωή.
Ο Λουκασένκο είναι διαζευγμένος από την Αλίνα Λουκασένκο.
Έχει έναν γιο, τον Νικολάι "Κόλια" Λουκασένκο ο οποίος έκανε την πρώτη του δημόσια εμφάνιση το 2008. Έχει προσελκύσει σημαντική προσοχή από τα μέσα ενημέρωσης καθώς ο πατέρας του Αλεξάντερ Λουκασένκο τον έχει πάρει σε επίσημες τελετές και κρατικές επισκέψεις, συμπεριλαμβανομένων συναντήσεων με τον πρόεδρο της Βενεζουέλας Ούγο Τσάβες, τον πρόεδρο της Ρωσίας Ντμίτρι Μεντβέντεφ και τον Πάπα Βενέδικτο ΙΣΤ΄. Δεν υπάρχει επίσημο σχόλιο σχετικά με την ταυτότητα της μητέρας του Νικολάι. Ωστόσο, σύμφωνα με μια διαδεδομένη εκδοχή, η μητέρα του είναι η Ιρίνα Αμπέλσκαγια, πρώην προσωπικός γιατρός του Αλεξάνδρου Λουκασένκο. Την ίδια στιγμή, ο Αλεξάντερ Λουκασένκο παραμένει επίσημα παντρεμένος με τη σύζυγό του Γκαλίνα Λουκασένκο, αν και πιστεύεται ότι το ζευγάρι είναι χωρισμένο. Ο Λουκασένκο δεν έχει εμφανιστεί ποτέ δημόσια με τη σύζυγό του. Το 2013, ο Κόλια έχει προσελκύσει την περαιτέρω προσοχή των μέσων ενημέρωσης, καθώς ο Αλεξάντερ Λουκασένκο δήλωσε ότι θα γίνει πρόεδρος της Λευκορωσίας, προκαλώντας πολυάριθμες εικασίες στον Τύπο.
Βραβεία.
Μεταξύ άλλων, ο Λουκασένκο έχει τιμηθεί με ειδικό βραβείο από τη ΔΟΕ, με το βραβείο Χοσέ Μαρτί της Κούβας και του Τάγματος της Επανάστασης της Λιβύης.

</doc>
<doc id="68270" url="https://el.wikipedia.org/wiki?curid=68270" title="Σεργκέι Σιντόρσκι">
Σεργκέι Σιντόρσκι



</doc>
<doc id="68271" url="https://el.wikipedia.org/wiki?curid=68271" title="Σιαρέι Σιντόρσκι">
Σιαρέι Σιντόρσκι

Ο Σεργκέι Σιντόρσκι ("Сяргей Сяргеевіч Сідорскі", 13 Μαρτίου 1954) είναι Λευκορώσος πολιτικός. Ονομάζεται και "Σιαρέι Σιντόρσκι". Είναι παντρεμένος και ομιλεί γερμανικά.
Πρωθυπουργία.
Γεννήθηκε στο Χόμελ στις 13 Μαρτίου 1954. Διορίστηκε προσωρινός Πρωθυπουργός στις 10 Ιουλίου 2003 και εγκρίθηκε ο διορισμός του μόνιμα στις 19 Δεκεμβρίου 2003. Στο πρωθυπουργικό αξίωμα παρέμεινε ως τις 28 Δεκεμβρίου 2010, οπότε και αντικαταστάθηκε, έπειτα από τις αμφιλεγόμενες προεδρικές εκλογές που διενεργήθηκαν στις 19 Δεκεμβρίου. Τον διαδέχθηκε στην πρωθυπουργία ο Μιχαήλ Μιασνίκοβιτς.

</doc>
<doc id="68272" url="https://el.wikipedia.org/wiki?curid=68272" title="Σαβκάτ Μιρζιγιάγιεφ">
Σαβκάτ Μιρζιγιάγιεφ

Ο Σαβκάτ Μιρζιγιάγιεφ ("Mirziyoyev Shavkat Miromonovich", 24 Ιουλίου 1957) είναι Ουζμπέκος πολιτικός, Πρόεδρος από τον Σεπτέμβριο του 2016 και πρωθυπουργός της ασιατικής χώρας από το 2003 ως τον Δεκέμβριο του 2016. Τον Οκτώβριο του 2021, ο Shavkat Mirziyoyev επανεξελέγη Πρόεδρος του Ουζμπεκιστάν.
Προφίλ.
Γεννήθηκε το 1957. Διορίστηκε Πρωθυπουργός από τον πρόεδρο Ισλάμ Καρίμοφ στις 12 Δεκεμβρίου 2003 και εγκρίθηκε ο διορισμός του από το Κοινοβούλιο του Ουζμπεκιστάν. Αντικατέστησε τον απολυθέντα Πρωθυπουργό Ουτκίρ Σουλτανόφ.
Στις 25 Σεπτεμβρίου του 2006 συναντήθηκε με τον ομόλογό του της Νότιας Κορέας στην Τασκένδη. Εκεί υπεγράφησαν πολλές συμφωνίες, ανάμεσα στις οποίες μία που αφορά την αποστολή 300 τόνων απεμπλουτισμένου ουρανίου από το Ουζμπεκιστάν στη Νότια Κορέα από τo 2010 ως το 2014.
Μετά τον θάνατο του προέδρου Ισλάμ Καρίμοφ, τον Σεπτέμβριο του 2016, ανέλαβε μεταβατικός πρόεδρος.
Τον Οκτώβριο του 2021, ο Shavkat Mirziyoyev επανεξελέγη Πρόεδρος του Ουζμπεκιστάν.

</doc>
<doc id="68274" url="https://el.wikipedia.org/wiki?curid=68274" title="Ισλάμ Καρίμοφ">
Ισλάμ Καρίμοφ

Ο Ισλάμ Καρίμοφ (ουζμπεκικά: "Islom Abdugʻaniyevich Karimov", 30 Ιανουαρίου 1938 - 2 Σεπτεμβρίου 2016) ήταν πρόεδρος του Ουζμπεκιστάν, από τις 24 Μαρτίου 1990 έως το θάνατό του, στις 2 Σεπτεμβρίου 2016.
Βιογραφία.
Γεννήθηκε στη Σαμαρκάνδη στις 30 Ιανουαρίου 1938. Μεγάλωσε σε ορφανοτροφείο της ΕΣΣΔ. Σπούδασε μηχανικός και οικονομολόγος στην Τασκένδη. Είναι παντρεμένος με την Τατγιάνα Ακμπάροβνα Καρίμοβα και έχει 2 κόρες και 5 εγγόνια.
Πολιτική καριέρα.
Έγινε σε σύντομο χρονικό διάστημα αξιωματούχος του Κομμουνιστικού Κόμματος και πρώτος Γραμματέας του το 1989. Στις 24 Μαρτίου 1990 έγινε Πρόεδρος της Σοσιαλιστικής Δημοκρατιας του Ουζμπεκιστάν και ανακήρυξε την ανεξαρτησία του στις 31 Αυγούστου 1991. Κέρδισε τις προεδρικές εκλογές στις 29 Δεκεμβρίου 1991 με 86% των ψήφων. Οι εκλογές χαρακτηρίστηκαν άδικες και στηρίχθηκαν σε προπαγάνδα υπέρ του Καρίμοφ, παρόλο που συμμετείχε σε αυτές και υποψήφιος της Αντιπολίτευσης. Μετά τις εκλογές, οι περισσότεροι από τους πολιτικούς της Αντιπολίτευσης εξορίστηκαν, φυλακίστηκαν ή εξαφανίστηκαν. Το 1995, ο Καρίμοφ με δημοψήφισμα παρέτεινε τη θητεία του ως το 2000 και επανεξελέγη με 91,9% στις 9 Ιανουαρίου 2000. Οι ΗΠΑ κατήγγειλαν τον τρόπο διεξαγωγής των εκλογών αυτών. Ο μοναδικός υποψήφιος από την Αντιπολίτευση παραδέχτηκε ότι είχε ψηφίσει αναγκαστικά υπέρ του Καρίμοφ.
Στις 27 Ιανουαρίου 2002, ο Καρίμοφ κέρδισε και άλλο δημοψήφισμα και εξασφάλισε την παράταση της θητείας του Προέδρου από τα 5 στα 7 χρόνια. Στις προεδρικές εκλογές στις 23 Δεκεμβρίου του 2007 επανεξελέγη με 88,1% των ψήφων. Επανεκλέχθηκε με ποσοστό 90% στις 29 Μαρτίου 2015, κερδίζοντας τις εκλογές εκείνης της χρονιάς, στις οποίες η συμμετοχή ήταν 91%.
Κριτική.
Η Διεθνής Κοινότητα άσκησε κριτική στην κυβέρνησή του για παραβιάσεις των δικαιωμάτων του ανθρώπου αλλά και της ελευθερίας του Τύπου. Οι περιγραφές για βασανιστήρια -βράσιμο μέχρι θανάτου- είναι ανατριχιαστικές. Ο ίδιος ο Καρίμοφ πολέμησε τους ισλαμιστές αντάρτες, οι οποίοι προσπάθησαν να ανατρέψουν το καθεστώς του. Το 2004 έγιναν τρομοκρατικές επιθέσεις με βόμβες. Οι ένοχοι καταδικάστηκαν ερήμην σε θάνατο. Ένας από αυτούς, ο Ναμανγκάνι, φέρεται να σκοτώθηκε στο Αφγανιστάν.
Θάνατος.
Ο Καρίμοφ απεβίωσε στο Ουζμπεκιστάν, στις 2 Σεπτεμβρίου 2016, σε ηλικία 78 ετών.

</doc>
<doc id="68278" url="https://el.wikipedia.org/wiki?curid=68278" title="Λόρενς Γκόνζι">
Λόρενς Γκόνζι

Ο Λόρενς Γκόνζι ("Lawrence Gonzi", 1953-) είναι πολιτικός από τη Μάλτα. Από το 2004 μέχρι το 2013 ήταν πρωθυπουργός της χώρας.
Βιογραφία.
Γεννήθηκε την 1η Ιουλίου 1953 και είναι γιος του Λουίτζι Γκόνζι και της Ινές Γκαλέα, ενώ συγγενής του ήταν ο Αρχιεπίσκοπος Μάλτας Μικιέλ Γκόνζι. 
Σπούδασε νομική στο Πανεπιστήμιο της Μάλτας, όπου πήρε το διδακτορικό του. Αργότερα εργάστηκε ως δικηγόρος καθώς και πρόεδρος του οργανισμού Mizzi Organisation (1987-97), ενός από τους μεγαλύτερους ιδιωτικούς οργανισμούς στη χώρα. Υπήρξε επίσης πρόεδρος του εθελοντικού φιλανθρωπικού οργανισμού «Malta Catholic Action Movement» (1976-86). 
Ο δρ Γκόνζι είναι παντρεμένος με την Κατρίν Καλούς και έχουν 3 παιδιά.
Πολιτική καριέρα.
Πρωθυπουργία.
Έγινε πρωθυπουργός της Μάλτας στις 23 Μαρτίου 2004, έπειτα από την παραίτηση του Έντι Φενέκ Ανταμί. Ο Γκόνζι διορίστηκε Πρόεδρος της Βουλής το 1988 και το 1992 και εξελέγη βουλευτής στις εκλογές του 1996 όντας παράλληλα και αρχηγός της Αντιπολίτευσης. Το 1998 έγινε υπουργός για την Κοινωνική Πολιτική και το 1999 αντιπρόεδρος της κυβέρνησης. Επανεξελέγη βουλευτής το 2003 και την επόμενη χρονιά ανέλαβε πρωθυπουργός και υπουργός Οικονομικών.
Επανεκλογή 2008.
Στις βουλευτικές εκλογές στις 8 Μαρτίου 2008 ο Γκόνζι επανεξελέγη οριακά. Το Εθνικιστικό Κόμμα του έλαβε ποσοστό 49,3%, έναντι 48,8% για το Εργατικό Κόμμα. Πρόκειται για τη μικρότερη διαφορά ψήφων που έχει καταγραφεί μετά την ανεξαρτησία του νησιού από τη Βρετανία, το 1964.
Τον Δεκέμβριο του 2012 η Κυβέρνηση Γκόνζι δεν κατάφερε να εξασφαλίσει την πλειοψηφία στην ψηφοφορία για τον προϋπολογισμό του 2013 καθώς ένας από τους βουλευτές της συμπολίτευσης, ο Φράνκο Ντεμπόνο, καταψήφισε το νομοσχέδιο και τάχθηκε με την αντιπολίτευση. Η απόφασή του οδήγησε στην κατάρρευση της κυβέρνησης, με τη χώρα να οδηγείται σε πρόωρες εκλογές.
Εκλογές 2013.
Στις εκλογές του 2013 το κόμμα του Γκόνζι έλαβε 43% έναντι 56% του Εργατικού Κόμματος και 30 έδρες. Τον Γκόνζι στην πρωθυπουργία διαδέχτηκε ο Τζόζεφ Μούσκατ. Την 9η Μαρτίου, ημέρα των εκλογών, και μετά τα πρώτα αποτελέσματα ο Γκόνζι παραιτήθηκε και από αρχηγός του Εθνικιστικού Κόμματος.

</doc>
<doc id="68281" url="https://el.wikipedia.org/wiki?curid=68281" title="Ραβένια Ιωαννίνων">
Ραβένια Ιωαννίνων

Τα Ραβένια είναι ορεινό χωριό του νομού Ιωαννίνων της Ηπείρου. Σήμερα ανήκει στο δήμο Δωδώνης.
Βρίσκεται 26 χιλιόμετρα νότα των Ιωαννίνων και σε υψόμετρο 840 μέτρων. Υπάγεται σε σύμπλεγμα χωριών που λέγονται "Κατσαουνοχώρια".
Ιστορία.
Το χωριό ιδρύθηκε πριν την βυζαντινή περίοδο. Ο οικισμός άλλαξε τοποθεσία δύο φορές. Κατά τη Βυζαντινή περίοδο ο οικισμός μεταφέρθηκε από την περιοχή "Λαγκάδα εκκλησιάς" στην περιοχή "Μπογδορά". Η μεταφορά σύμφωνα με την παράδοση έγινε λόγω γεωλογικών αλλαγών. Κάποιο ποτάμι που πήγαζε στην περιοχή στέρεψε και οι κάτοικοι αναγκάστηκαν να αναζητήσουν άλλη πηγή νερού. 
Κατά τις αρχές της περιόδου της Τουρκοκρατίας η θέση της "Μπογδοράς" εγκαταλείφθηκε και ο οικισμός μεταφέρθηκε στη σημερινή του θέση όπου προϋπήρχε το μοναστήρι της Κοίμησης της Θεοτόκου κοντά σε πηγή νερού.
Το μοναστήρι αποτέλεσε θρησκευτικό πόλο έλξης για τους χριστιανικούς πληθυσμούς της γύρω περιοχής από το δέκατο έβδομο αιώνα έως και τα τέλη του δέκατου ένατου. 
Κατά τα μέσα του δέκατου έκτου αιώνα πολλοί άντρες είχαν μεταναστεύσει στην Μολδοβλαχία για οικονομικούς λόγους και είχαν αφήσει τις οικογένειες στα Ραβένια. 
Λόγω κάποιων προστριβών με τους Τουρκαλβανούς που λυμαίνονταν την περιοχή και κάποιου άγνωστου συμβάντος αναγκάστηκαν να επιστρέψουν, να πάρουν τις οικογένειες και να μεταναστεύσουν προς άγνωστη κατεύθυνση. Σύμφωνα με την παράδοση εβδομήντα "σέλες" έφυγαν.
Το πρώτο δημοτικό σχολείο χτίστηκε το 1901 με πρωτοβουλία του ντόπιου διανοούμενου "Γεωργίου Γκαζιάνη" ο οποίος είχε σπουδάσει στη Μεγάλη του Γένους Σχολή στην Κωνσταντινούπολη. Το σχολείο έγινε με δωρεές.
Κατά τον πρώτο παγκόσμιο πόλεμο το χωριό κάηκε από τους Τούρκους. Οι κάτοικοι έφυγαν πρόσφυγες στη Φιλιππιάδα όπου υπήρχε οργανωμένη βοήθεια από φιλανθρωπικά ιδρύματα της τότε ελεύθερης Ελλάδας. 
Ο Ελληνικός στρατός έδωσε αψιμαχίες στα γύρω υψώματα και πριν προχωρήσει για την τελική μάχη στο Μπιζάνι στρατοπέδευσε για σύντομο χρονικό διάστημα δίπλα από το χωριό.
Το 1943 το χωριό κάηκε από τους Ιταλούς και οι κάτοικοι αναγκάστηκαν να πάρουν το δρόμο της προσφυγιάς στό γειτονικό Ξεροβούνι και σε γειτονικά χωριά όπου υπήρχαν οικογενειακοί δεσμοί.
Μετά τον πόλεμο το σχολείο ξαναλειτούργησε έως το 1968 που έκλεισε. Μετά την πτώση της δικτατορίας το σχολείο επαναλειτούργησε έως το 1982 όπου και έκλεισε οριστικά. Ό,τι δεν κατάφεραν οι πόλεμοι, τα κατάφερε η αστυφιλία.
Το χωριό ηλεκτροδοτήθηκε το 1964 και υδροδοτήθηκε το 1967.
Τα Ραβένια σήμερα.
Οι πέντε οικογένειες που διαμένουν σήμερα στα Ραβένια ασχολούνται με την κτηνοτροφία. 
Ο δρόμος είναι ασφαλτοστρωμένος. Πολλά παλιά σπίτια έχουν ανακαινισθεί ως θερινές κατοικίες. 
Άλλα αξιοθέατα εκτός από την εκκλησία, πρώην μοναστήρι, είναι ένας τεράστιος πλάτανος μέσα σε μια καταπράσινη κοιλάδα στη θέση "Βρύση".

</doc>
<doc id="68284" url="https://el.wikipedia.org/wiki?curid=68284" title="Αξιώματα της Ευκλείδειας γεωμετρίας">
Αξιώματα της Ευκλείδειας γεωμετρίας

Τα αξιώματα επί των οποίων στηρίζεται η Ευκλείδεια Γεωμετρία ονομάζονται γεωμετρικά αξιώματα. Πρόκειται για προτάσεις που θεωρούνται παραδεκτές χωρίς όμως και να αποδεικνύονται. Τα γεωμετρικά αξιώματα διακρίνονται σε τρεις βασικές κατηγορίες:
Αξιώματα ισότητας.
Δύο γεωμετρικά σχήματα ονομάζονται ίσα όταν τοποθετούμενα το ένα επί του άλλου εφαρμόζουν ακριβώς σε όλα τα μέρη τους.
Αξιώματα διάταξης.
Τρία σημεία, έστω: Α, Β και Γ που βρίσκονται πάνω σε μια ευθεία (ε) λέμε ότι αποτελούν στην ευθεία την "διάταξη Α, Β, Γ" ή ότι τα τρία σημεία αυτά είναι διαδοχικά σημεία πάνω στην ευθεία. Τότε το σημείο Β λέγεται και "ενδιάμεσο" των Α και Γ. 

</doc>
<doc id="68286" url="https://el.wikipedia.org/wiki?curid=68286" title="Ιντουλγκέντσια">
Ιντουλγκέντσια



</doc>
<doc id="68288" url="https://el.wikipedia.org/wiki?curid=68288" title="Ευρωμπάσκετ 1951">
Ευρωμπάσκετ 1951

Η 7η διοργάνωση του ευρωπαϊκού πρωταθλήματος καλαθοσφαίρισης ανδρών του 1951 (γνωστό και ως Ευρωμπάσκετ 1951) οργανώθηκε από τη FIBA Europe. Το τουρνουά διοργάνωσε η Γαλλία, ως δευτεραθλήτρια Ευρώπης, καθώς η προηγούμενη νικήτρια, η Αίγυπτος, είχε διοργανώσει και το προηγούμενο τουρνουά. Οι αγώνες έλαβαν χώρα στο Παρίσι, σε ένα ποδηλατοδρόμιο χωριτικότητας 12.000 θέσεων, κατά το διάστημα από τις 3 Μαΐου ως τις 12 Μαΐου. Από εδώ ξεκινά ο εικοσαετής θρύλος της Σοβιετικής Ένωσης στο χώρο του Ευρωπαϊκού μπάσκετ.
Στον τελικό της διοργάνωσης όμως με τους Τσεχοσλοβάκους, του μεγάλου Μράζεκ που ανακηρύχθηκε MVP του τουρνουά, και ενώ το σκορ είναι ισόπαλο 44-44, ο Στίπας Μπουτάουτας –που ήταν πρώτος σκόρερ της διοργάνωσης- ευστοχεί σε ελεύθερη βολή, η οποία στην αρχή ακυρώνεται χωρίς λόγο και στη συνέχεια καταμετριέται. Οι Γάλλοι θεατές άρχισαν τις αποδοκιμασίες με συνέπεια η ανάκρουση του εθνικού ύμνου της Ε.Σ.Σ.Δ. να γίνει μέσα σε έντονα γιουχαρίσματα.
Αξιοπρεπέστατη εμφάνιση της Ελληνικής ομάδας, η οποία κάτω από τις οδηγίες του Βλαδίμηρου Βάλλα και με πρώτο σκόρερ τον Αριστείδη Ρουμπάνη με 56 πόντους (μ.ο. 8), κατέλαβε την 8η θέση. Στο δυσκολότερο ματς, η εθνικής εναντίον των Σοβιετικών έχασε με 64-42, ενώ ηττήθηκε από τους επίσης πανίσχυρους Τσεχοσλοβάκους στην παράταση με σκορ 54-40.
Αποτελέσματα.
Προκριματικός Γύρος.
Γκρουπ Δ.
Η ομάδα του Λιβάνου, επειδή αποχώρησε από τον αγώνα με το Ισραήλ, δεν έλαβε τον 1 βαθμό του ηττημένου.
Αγώνες κατάταξης για τις θέσεις 9-16.
Οι δύο ομάδες που κατετάγησαν τελευταίες στους ομίλους Α' και Β' των πέντε ομάδων, Λουξεμβούργο και Δανία αντίστοιχα, έδωσαν ένα αγώνα, έτσι ώστε η νικήτρια να μπει στους αγώνες κατάταξης για τις θέσεις 9-16 (μιας και η Ρουμανία αποσύρθηκε από τους αγώνες). Νικήτρια ήταν η ομάδα της Δανίας με 46-45, σε έναν συναρπαστικό αγώνα.
Τελική Φάση.
Οι δύο καλύτερες ομάδες των τεσσάρων ομίλων δημιούργησαν δύο νέους ομίλους στη φάση των οχτώ. Οι πρώτες δύο ομάδες κάθε ομίλου οδηγούνταν στη συνέχεια στην ημιτελική φάση και οι υπόλοιπες ομάδες στους αγώνες κατάταξης για τις θέσεις 5-8.
Εξωτερικοί σύνδεσμοι.
&lt;br&gt;

</doc>
<doc id="68289" url="https://el.wikipedia.org/wiki?curid=68289" title="Αξίωμα των παραλλήλων">
Αξίωμα των παραλλήλων

Στη Γεωμετρία το αξίωμα των παραλλήλων θεωρήθηκε ότι δεν είναι διαισθητικά προφανές, όπως τα υπόλοιπα αξιώματα, και διατυπώθηκε η εικασία πως δεν είναι "αξίωμα" αλλά θεώρημα. Κατά την προσπάθεια απόδειξής του βρέθηκαν προτάσεις που είναι ισοδύναμες με αυτό, όπως ότι το άθροισμα των γωνιών κάθε τριγώνου ισούται με 180°.
Ορισμένοι μαθηματικοί προσπάθησαν να αποδείξουν το "αξίωμα των παραλλήλων" με την εις άτοπον απαγωγή. Από τις προσπάθειες αυτές γεννήθηκε η υπερβολική γεωμετρία, η οποία στη θέση του αξιώματος των παραλλήλων δέχεται ότι υπάρχουν άπειρες ευθείες που διέρχονται από ένα σημείο εκτός μίας δεδομένης ευθείας και δεν την τέμνουν.
Πλέον έχει αποδειχτεί ότι το αξίωμα των παραλλήλων είναι ανεξάρτητο των υπολοίπων αξιωμάτων της ευκλείδειας γεωμετρίας.
Το 5ο αξίωμα του Ευκλείδη – Αξίωμα Παραλληλίας – Αξίωμα Playfair.
Από δοθέν σημείο εκτός δοθείσης γραμμής (ευθείας), διέρχεται το πολύ μία γραμμή (ευθεία), που δεν τέμνει την δοθείσα.

</doc>
<doc id="68291" url="https://el.wikipedia.org/wiki?curid=68291" title="Αναστενάρηδες">
Αναστενάρηδες

Αναστενάρηδες είναι οι Έλληνες πιστοί ενός λατρευτικού εθίμου πυροβασίας που λέγεται Αναστενάρια που προέρχεται από την Ανατολική Θράκη. 
Οι αναστενάρηδες είναι άτομα μυημένα στην τελετουργία του εθίμου αυτού. Η μύηση διαρκεί πολλά χρόνια και ο αρχιαναστενάρης είναι αυτός που κρίνει πότε ο μυούμενος είναι έτοιμος για πυροβασία, αλλά και, κάθε φορά, ποιοι από τους αναστενάρηδες θα πατήσουν στα κάρβουνα. Δεν είναι γνωστό γιατί η κοινωνία των αναστενάρηδων είναι κλειστή, είναι βέβαιο όμως ότι διακατέχονται από βαθιά πίστη στο θρύλο και στον προστάτη-άγιο και ότι τη στιγμή της πυροβασίας φαίνεται να βρίσκονται σε έκσταση. Σημαντικό ρόλο φαίνεται να παίζει και ο βασικός εμψυχωτής της ομάδας, ο αρχιαναστενάρης. Σ' αυτόν οφείλεται και η στενή σχέση που έχουν μεταξύ τους, όπως και η αφοσίωσή τους στο έθιμο. 
Ένας αναστενάρης μπορεί να είναι πυροβάτης, μπορεί και όχι. Από αυτούς που είναι πυροβάτες, δεν πατούν όλοι σε κάθε τελετή. Τούτο εξαρτάται από την ψυχική τους κατάσταση και κρίνεται στη διάρκεια της εισόδου σε έκσταση από τον αρχιαναστενάρη. Ο αρχιαναστενάρης των τελευταίων χρόνων (από τα μέσα της δεκαετίας του '90) δεν είναι πυροβάτης. Η επιλογή του αρχιαναστενάρη γίνεται σε ειδική τελετή με κριτήριο τη βαθιά γνώση των μυστικών και πολύ σπάνια έχουν παρατηρηθεί διαφωνίες στο θέμα αυτό μεταξύ των αναστενάρηδων.
Ιεραρχία.
Ανάμεσα στους αναστενάρηδες υπάρχει ιεραρχία. Έτσι κάποιοι εκλεκτοί θα διατηρήσουν στα σπίτια τους τις εικόνες, τα τάματα, τα μαντήλια και τα σημάδια (ιερά κειμήλια, στοιχεία της τελετουργίας), τα οποία στην επόμενη τελετή θα συγκεντρωθούν στο "κονάκι", το ιερό άντρο των αναστενάρηδων, όπου γίνεται η διαδικασία της έκστασης και ο χορός που κορυφώνεται με την πυροβασία. Η όλη διαδικασία γίνεται με μουσική κάλυψη από έντονο ρυθμικό νταούλι και μονότονο ήχο θρακιώτικης λύρας. Ο σκοπός αυτός περνά από οργανοπαίχτη σε οργανοπαίχτη σε οικογενειακή, συχνά, βάση και κρατά πολλά χρόνια, όπως και η μύηση των αναστενάρηδων. Αναστενάρηδες είναι όλοι οι συμμετέχοντες στις τελετές με τον ένα ή τον άλλο τρόπο, κι όχι μόνο οι πυροβάτες.

</doc>
<doc id="68292" url="https://el.wikipedia.org/wiki?curid=68292" title="Χένρικ Άβερκαμπ">
Χένρικ Άβερκαμπ



</doc>
<doc id="68295" url="https://el.wikipedia.org/wiki?curid=68295" title="Διπύθμενα">
Διπύθμενα

Διπύθμενα ("double bottoms") χαρακτηρίζονται τα στεγανά διαμερίσματα στα οποία έχει κατανεμηθεί ο μεταξύ του εξωτερικού και εσωτερικού πυθμένα χώρος του πλοίου. Η δημιουργία των διπυθμένων επιτυγχάνεται με την διαίρεση του χώρου αυτών δια της κεντρικής και των πλευρικών «σταθμίδων» κατά τον διαμήκη άξονα του σκάφους και των υδατοστεγών εδρών των νομέων κατά τον εγκάρσιο άξονα.
Η επιθεώρηση της συντήρησης τους, ο σφυροκοπανισμός για τυχόν οξειδώσεις καθώς και ο χρωματισμός τους με μίνιο γίνεται από άνδρες που εισέρχονται έρποντας, στους χαμηλούς και ασφυκτικούς αυτούς χώρους, μέσω των ανθρωποθυρίδων οι οποίες και θα πρέπει μετά από τις σχετικές εργασίες να κλείνονται με αυστηρή επιμέλεια για τη διατήρηση απόλυτης στεγανότητας.&lt;br&gt; 
Αυτό θα πρέπει να επαναλαμβάνεται έστω και αν διακοπεί η όποια εργασία στο χώρο αυτό, ιδιαίτερα όταν το πλοίο βρίσκεται στη θάλασσα και όχι σε δεξαμενή. Δυστυχώς πολλά ναυάγια έχουν σημειωθεί από ολιγωρία λήψης αυτών των στοιχειωδών μέτρων ασφαλείας.
Στα μεγάλα πολεμικά πλοία τα διπύθμενα εκτείνονται και πλευρικά, κατ΄ αμφότερες τις πλευρές του σκάφους που μπορεί να φθάνουν μέχρι του θωρηκτού καταστρώματος, αντίθετα στα εμπορικά πλοία τα διπύθμενα περιορίζονται μόνο στο κατώτερο πυθμένα του σκάφους ενώ σε μικρότερα σκάφη ακόμη και στα παλιά αντιτορπιλικά και σε μικρά περιπολικά σκάφη εκλείπουν τελείως. Εξαίρεση αποτέλεσε το παλιό Υπερωκεάνειο RMS Queen Mary που όλες οι δεξαμενές του (καυσίμων, νερού, λιπαντικών κ.λπ.) ήταν πλευρικές, υπό μορφή διπυθμένων, δίνοντας έτσι την ναυπηγική εντύπωση δύο πλοίων το ένα μέσα στο άλλο.

</doc>
<doc id="68304" url="https://el.wikipedia.org/wiki?curid=68304" title="Πιπέρι">
Πιπέρι



</doc>
<doc id="68306" url="https://el.wikipedia.org/wiki?curid=68306" title="Κρήνη του Τρίτωνα">
Κρήνη του Τρίτωνα

Στο κέντρο της πολύβουης Πιάτσα Μπαρμπερίνι στη Ρώμη βρίσκεται η Κρήνη του Τρίτωνα (ιταλικά: "Fontana del Tritone") του Τζiαν Λορέντσο Μπερνίνι. Δημιουργήθηκε για τον Πάπα Ουρβανό Η΄ το 1642, λίγο μετά την ολοκλήρωση του ανακτόρου του, του Παλάτσο Μπαρμπερίνι, που σήμερα στεγάζει την Έκθεση Αρχαίας Τέχνης. Δελφίνια ισορροπούν πάνω στα κεφάλια τους, στρίβοντας τις ενωμένες ουρές τους για να στηρίξουν ένα τεράστιο όστρακο. Πάνω σε αυτό παρουσιάζεται γονατιστός και σε υπερφυσικό μέγεθος, ο Τρίτων, μια θεότητα της θάλασσας κατά την ελληνορωμαϊκή μυθολογία. Ρίχνει πίσω το κεφάλι φυσώντας ένα πίδακα νερού ψηλά μέσα από ένα κοχύλι. Ανάμεσα στις ουρές των δελφινιών φαίνονται τα κλειδιά του Αγίου Πέτρου, η Τιάρα του Πάπα και το οικόσημο των Μπαρμπερίνι, με τις χαρακτηριστικές μέλισσες. Το σιντριβάνι αυτό από ασβεστόλιθο ήταν από τα πρώτα του διάσημου καλλιτέχνη και φτιάχτηκε για να παρέχει νερό από τo υδραγωγείο της Acqua Felice, το οποίο και ο Ουρβανός αναπαλαίωσε με μια μεγάλη γιορτή. Ήταν η τελευταία παραγγελία που ο Μπερνίνι έλαβε από το μεγάλο του προστάτη. Στην ίδια πλατεία βρίσκεται και η Κρήνη των Μελισσών του ίδιου καλλιτέχνη.
Εικόνες.
[[Κατηγορία:Κρήνες της Ρώμης|Τρίτωνα]]
[[Κατηγορία:Μπερνίνι]]

</doc>
<doc id="68309" url="https://el.wikipedia.org/wiki?curid=68309" title="Μουσικό πεντάγραμμο">
Μουσικό πεντάγραμμο

Το μουσικό πεντάγραμμο αποτελείται από πέντε παράλληλες ευθείες γραμμές σχεδιασμένες σε ίσες αποστάσεις μεταξύ τους, πάνω και ανάμεσα στις οποίες γράφονται οι μουσικοί φθόγγοι (οι νότες) της δυτικής μουσικής σημειογραφίας. Το πεντάγραμμο δεν διέθετε εξ αρχής πέντε γραμμές· η πρώτη του εφαρμογή από τον Γκουίντο ντ' Αρέτσο χρησιμοποιούσε τέσσερις γραμμές, ένα σύστημα το οποίο χρησιμοποιείται ακόμη και στις μέρες μας, για ορισμένους τύπους μεσαιωνικής φωνητικής μουσικής. Τον 18ο αιώνα, το πεντάγραμμο έφτασε να διαθέτει ακόμη και οκτώ γραμμές (Σκαρλάττι), ωστόσο η εκδοχή των πέντε γραμμών έχει επικρατήσει από τον 15ο αιώνα. 
Στην αρχή του πενταγράμμου σημειώνεται ένα κλειδί, το οποίο αποτελεί σημείο αναφοράς για τον ορισμό των νοτών που αντιστοιχούν σε κάθε γραμμή και διάστημα. Υπαρχουν διάφορα μουσικά κλειδιά, με πιο συνηθισμένο αυτό του σολ, που ορίζει ότι στη δεύτερη από κάτω γραμμή του πενταγράμμου η νότα που γράφεται είναι το σολ. Το κλειδί του φα χρησιμοποιείται για τα βαθύφωνα όργανα και ορίζει ότι στην τέταρτη από κάτω γραμμή η νότα που γράφεται είναι το φα. Υπάρχουν και τα κλειδιά του ντο που χρησιμοποιούνται πιο σπάνια και ορίζουν τη θέση που γράφεται η νότα ντο. 
Μετά το κλειδί μπορεί να σημειωθεί μια ή περισσότερες υφέσεις ή διέσεις, οι οποίες αποτελούν τον λεγόμενο οπλισμό· με βάση τον οπλισμό διακρίνεται η τονικότητα του έργου. Η απουσία οπλισμού (όπως στο παράδειγμα που παρατίθεται) δεν σημαίνει απουσία τονικότητας, αφού οι τονικότητες της Ντο μείζονας και Λα ελάσσονας δεν έχουν διέσεις ή υφέσεις, ενώ μπορεί να σηματοδοτεί τον φυσικό ελάσσονα τρόπο της Ρε. Παραδοσιακά ο οπλισμός δεν μπορεί να συνδυάζει διέσεις και υφέσεις, ωστόσο στη σύγχρονη κλασική μουσική πολλοί συνθέτες επιλέγουν αυτόν τον αντισυμβατικό τρόπο γραφής. Στα δε έργα τροπικής μουσικής, ο οπλισμός δεν αντιπροσωπεύει τονικότητα, αλλά τον δρόμο πάνω στον οποίο είναι γραμμένο το έργο.
Μετά το κλειδί και τον οπλισμό ακολουθεί το σύμβολο μεγέθους του μέτρου. Συνήθως έχει τη μορφή κλάσματος και διαβάζεται π.χ. "τρία τέταρτα" ή "επτά όγδοα" (3/4 και 7/8 αντίστοιχα). Ο αριθμητής αντιπροσωπεύει τη χρονική αξία του κάθε μέτρου, ενώ ο παρονομαστής τη βασική χρονική μονάδα μέτρησης. Το μέτρο των 4/4 που είναι και το πλέον κοινό μπορεί να γραφτεί τόσο ως κλάσμα (4/4), όσο και με το σύμβολο · το μέτρο 2/2, που ενέχει τη σημασία δύο κινήσεων ανά μέτρο, συμβολίζεται αντίστοιχα με .
Για τον διαχωρισμό των μουσικών μέτρων χρησιμοποιείται η διαστολή, από την οποία προκύπτουν τα μέτρα, τα οποία και αποτελούν ενότητες συγκεκριμένης χρονικής αξίας, η οποία αντιστοιχεί στο σημειωμένο μέτρο που αναφέρεται παραπάνω. Τα μέτρα διευκολύνουν τον εκτελεστή να αντιλαμβάνεται ευκολότερα τη χρονική του θέση στο μουσικό έργο, ειδικότερα όταν το μουσικό του μέρος τείνει να είναι επαναληπτικό και να μην έχει ευδιάκριτα σημεία αναφοράς. Η διαστολή εισήχθη στη μουσική σημειογραφία περί τον 15ο αιώνα· μέχρι τότε οι μουσικοί διάβαζαν μουσική χωρίς διαστολές, υπολογίζοντας τη χρονική τους θέση μετρώντας τις αξίες των νοτών και των παύσεων. Κάποιες σύγχρονες γερμανικές εκδόσεις διατηρούν αυτή τη συνθήκη, με την προσθήκη διαστολών ανάμεσα στα πεντάγραμμα κάθε φωνής, ώστε να διευκολύνουν τους εκτελεστές.
Στις μέρες μας υπάρχουν αρκετοί τύποι διαστολής, η καθεμία από τις οποίες εξυπηρετεί συγκεκριμένες ανάγκες: η απλή διαστολή για τον διαχωρισμό των μέτρων, η διπλή διαστολή, που σηματοδοτεί αλλαγή τονικότητας, ρυθμικής αγωγής, ή ενότητας του έργου, και η τελική διαστολή, που σηματοδοτεί το τέλος μιας αυτοτελούς ενότητας (π.χ. μια άρια στα πλαίσια μιας όπερας). Τέλος, στις διαστολές μπορούν να προστίθενται σύμβολα επανάληψης, χάρη τα οποία εξοικονομείται χώρος (χαρτί και μελάνι), αλλά και επίσης αποφεύγεται το γύρισμα πολλών σελίδων.
Τύποι πενταγράμμων.
Ο συνδυασμός πολλών πενταγράμμων, για τις ανάγκες σύνθεσης ενός έργου για ορχήστρα π.χ. αποσαφηνίζεται με τη δημιουργία συστημάτων ή ομάδων. Οι ομάδες πενταγράμμων μπορούν να αφορούν σε μία ομάδα οργάνων (π.χ. ξύλινα πνευστά της συμφωνικής ορχήστρας) και ενώνονται στην αρχή τους με μια επιμήκη αγκύλη. Όταν πρόκειται για υποομάδα ενός μεγαλύτερου συνόλου, χρησιμοποιούνται υποαγκύλες, οι οποίες διευκολύνουν τον αναγνώστη να κατηγοριοποιεί τις υποομάδες αντίστοιχα. Στην περίπτωση που δύο ή περισσότερα πεντάγραμμα αντιστοιχούν σε έναν εκτελεστή (όπως στο πιάνο ή την άρπα) χρησιμοποιείται το άγκιστρο. Σε κάθε περίπτωση το αντίστοιχο όργανο αναγράφεται πριν από το κάθε πεντάγραμμο, ολογράφως στην αρχή του έργου και σε συντομογραφία εν συνεχεία. 
Στην ομάδα των κρουστών οι γραμμές και τα διαστήματα ενός πενταγράμμου δεν αντιστοιχούν πάντα σε τονικά ύψη, αλλά σε διαφορετικά όργανα. Αυτό διευκολύνει τον εκτελεστή ο οποίος καλείται να παίξει ταυτόχρονα πολλά όργανα (π.χ. ντραμς), χωρίς να χρειάζεται να διαβάσει πολλές ξεχωριστές γραμμές για το κάθε όργανο. Στην περίπτωση που η μουσική είναι περίπλοκη, όπως π.χ. σε έργα για μεγάλη ορχήστρα, όπου ο κάθε εκτελεστής αντιστοιχεί σε ένα κρουστό όργανο, συνηθίζεται η χρήση μονόγραμμου πενταγράμμου (π.χ. γρανκάσα). Καθώς πολλά κρουστά δεν παράγουν συγκεκριμένα τονικά ύψη, είναι συνήθης η απουσία μουσικού κλειδιού, ή η χρήση του φυσικού κλειδιού (ή "κρουστό κλειδί"). Αυτό δεν αφορά τα κρουστά που παράγουν συγκεκριμένα τονικά ύψη, όπως τα τυμπάνια, το ξυλόφωνο κλπ.
Ένας τύπος πενταγράμμου είναι και η λεγόμενη ταμπλατούρα, η οποία χρησιμοποιείται κυρίως για τα νυκτά όργανα της Αναγέννησης και του Μπαρόκ (π.χ. Αναγεννησιακό λαούτο, αρχιλαούτο κλπ). Το πεντάγραμμο αυτό διαθέτει συνήθως έξι γραμμές, πάνω στις οποίες συμβολίζονται όχι τα τονικά ύψη αυτά καθαυτά, αλλά η απαραίτητη δακτυλοθεσία που έχει ως αποτέλεσμα τα συγκεκριμένα τονικά ύψη. Οι ταμπλατούρες δεν διαθέτουν μουσικό κλειδί· αντ' αυτού χρησιμοποιείται η συντομογραφία ΤΑΒ και αντί για νότες χρησιμοποιούνται αριθμοί και γράμματα, που δείχνουν στον εκτελεστή τη θέση των δακτύλων στη χορδή. 
Οι ταμπλατούρες χρησιμοποιήθηκαν και από άλλα όργανα, όπως το εκκλησιαστικό όργανο και την οκαρίνα, ενώ στις μέρες μας μια εξελιγμένη μορφή τους χρησιμοποιείται ευρύτατα στη τζαζ, την ποπ και ροκ, καθώς και άλλα είδη σύγχρονης μουσικής. 

</doc>
<doc id="68312" url="https://el.wikipedia.org/wiki?curid=68312" title="Fontana del Tritone">
Fontana del Tritone



</doc>
<doc id="68314" url="https://el.wikipedia.org/wiki?curid=68314" title="Δήμος Παρελίων">
Δήμος Παρελίων

Ο Δήμος Παρελίων ήταν δήμος του νομού Κέρκυρας που συστάθηκε με το πρόγραμμα Καποδίστριας από τη συνένωση παλαιότερων κοινοτήτων της περιοχής, που αποτέλεσαν στη συνέχεια τα δημοτικά διαμερίσματα του δήμου. Λειτούργησε την περίοδο 1999 -2010 οπότε και καταργήθηκε με την εφαρμογή του προγράμματος Καλλικράτης και εντάχθηκε στον νέο δήμο Κέρκυρας. Βρισκόταν στην μέση Κέρκυρα, στα δυτικά παράλια. Περιλάμβανε τα χωριά Σιναράδες, Πέλεκας, Κοκκίνι, Αι Γιάννης, Βάτος, Γιαννάδες, Μάρμαρο, Αφρα και Κομπίτσι.
Το δημαρχείο βρισκόταν στο δρόμο από το Κοκκίνι προς τον Αι Γιάννη, στην περιοχή Κεφαλόβρυσο.
Ιστορία.
Το 1864 τα Επτάνησα ενσωματώθηκαν στην Ελλάδα. Το 1866, συστάθηκε δήμος Τάξεως Β΄ με το όνομα «Δήμος Παρελείων», ο οποίος υπαγόταν στην επαρχία Μέσης και αποτελείτο από τους οικισμούς:
Το 1912, αποφασίζεται οι οικισμοί που έχουν πάνω από 300 κατοίκους και σχολείο στοιχειώδους εκπαίδευσης, να αποτελέσουν αυτοτελείς κοινότητες. Οπότε οι δήμοι καταργούνται και αντικαθίστανται από πολλές μικρότερες κοινότητες. Οι οικισμοί του δήμου Παρελείων διαμοιράσθηκαν στις κοινότητες Μαρμάρου, Γιαννάδων και Πέλεκα.
Ετυμολογία ονόματος.
Η επιλογή του ονόματος, πηγαίνει πίσω στο 1866, όταν πρωτοϊδρύθηκε ο ιστορικός «Δήμος Παρελείων». Το όνομά του προέρχεται από το ότι οι οικισμοί που τον συναποτελούσαν ήταν κτισμένοι γύρω από ένα έλος. «Παρελείων» σημαίνει «παρά του έλους», δηλαδή κοντά ή δίπλα στο έλος σύμφωνα με την αρχαία ελληνική χρήση της λέξης «παρά». Ο Γιαννάδες, το Μάρμαρο και οι Κανακάδες, ήταν στα βορειοδυτικά του έλους και ο Βάτος και το Κοκκίνι στα νότια. Ο νεώτερος οικισμός Κουραμαδίτικα, βρισκόταν στα ανατολικά του έλους. Αυτό το έλος αποξηράνθηκε και σήμερα είναι μια πεδινή καλλιεργήσιμη έκταση 10.000 στρεμμάτων γνωστή σαν κοιλάδα ή λιβάδι του Ρόπα (). Το όνομα Ρόπα προέρχεται από τον οικισμό που καταργήθηκε το 1920.
Οικονομία.
Η οικονομία της περιοχής που καταλάμβανε ο δήμος βασίζεται στον τουρισμό. Τουριστικούς προορισμούς αποτελούν, εκτός από τις παραλίες του δήμου (Αϊ Γόρδης, Γλυφάδα, Κοντογιαλός, Έρμονες), η θέα από τον Πέλεκα (το "παρατηρητήριο του Κάιζερ"), το Ιστορικό και Λαογραφικό Μουσείο Μέσης Κέρκυρας στις Σιναράδες και το πάρκο "Aqualand" στον Αϊ Γιάννη, το τρίτο μεγαλύτερο υδατικό πάρκο στην Ευρώπη.
Διαίρεση.
Ο Δήμος περιλάμβανε τα παρακάτω δημοτικά διαμερίσματα και οικισμούς:
Μέσα στις αγκύλες ο πρώτος αριθμός είναι ο μόνιμος πληθυσμός και ο δεύτερος ο πραγματικός.

</doc>
<doc id="68316" url="https://el.wikipedia.org/wiki?curid=68316" title="Τέσσερεις Κρήνες">
Τέσσερεις Κρήνες

Οι Τέσσερεις Κρήνες (ιταλικά: Le Quattro Fontane) είναι τοποθετημένες στις γωνίες των κτιρίων που σχηματίζουν σταυροδρόμι, στη συμβολή των Via del Quirinale / Via XX Settembre με την Via delle Quattro Fontane, στη Ρώμη. Κατασκευάστηκαν κατά τη διάρκεια της αναδιαμόρφωσης της Ρώμης από τον Πάπα Σίξτο Ε΄, κατά κόσμον Φελίτσε Περέττι, που έλαβε χώρα κατά την περίοδο 1585 – 1590. Καθεμία από τις κρήνες απεικονίζει μια ξαπλωμένη θεότητα, ανάμεσα σε ζώα και βλάστηση. 
Η μία απεικονίζει έναν ξαπλωμένο θεό, στο πλάι του οποίου στέκεται μία λύκαινα. Πρόκειται για σαφή απεικόνιση του ποταμού που διαρρέει τη Ρώμη, του Τίβερη, εφόσον η πόλη κατά την αρχαιότητα συνδέθηκε με το ζώο αυτό χάρη σε έναν αρχαίο μύθο, που θέλει τους ιδρυτές της, Ρώμο και Ρωμύλο, να ανατράφηκαν από μία λύκαινα. Η δεύτερη αντρική μορφή ίσως είναι ο Νείλος ή ο Άρνος. Η μία από τις δύο γυναικείες μορφές είναι η Πίστη ή η θεά Άρτεμις με ένα σκυλάκι. Η άλλη γυναικεία μορφή, είναι ξαπλωμένη σε έναν πλούσιο κήπο με ένα πτηνό στο πλάι της, και πρόκειται για τη Δύναμη ή τη θεά Ήρα. Οι τρεις είναι έργα του Ντομένικο Φοντάνα και η τέταρτη, με τις πλάτες στο Βορρά, είναι του Πιέτρο ντα Κορτόνα.
Τα κτίρια στις γωνίες των οποίων ενσωματώθηκαν οι κρήνες κατασκευάστηκαν λίγο αργότερα. Επίσης χάρις σε αυτές ονομάστηκε ο παρακείμενος δρόμος "Οδός των Τεσσάρων Κρηνών" (Via delle Quattro Fontane). Από το σταυροδρόμι αυτό έλαβε και το όνομά της η εκκλησία Σαν Κάρλο άλλε Κουάτρο Φοντάνε ("San Carlo alle Quattro Fontane"), γνωστή και ως Σαν Καρλίνο, που κατασκεύασε ο Φραντσέσκο Μπορομίνι μεταξύ του 1638 και 1663.
Το σταυροδρόμι αυτό βρίσκεται στο υψηλότερο σημείο του Κυρινάλιου λόφου. Αν κάποιος σταθεί εκεί, κοιτώντας σε τρεις διαφορετικές κατευθύνσεις, έχει θέα σε τρεις μακρινούς οβελίσκους: αυτόν στην Πιάτσα ντελ Εσκουιλίνο, ακριβώς μπροστά στη Σάντα Μαρία Ματζόρε, αυτόν στην Τρινιτά ντει Μόντι, πάνω από την Πιάτσα ντι Σπάνια και τέλος αυτόν στην Πιάτσα ντελ Κουιρινάλε. Οι τρεις αυτοί οβελίσκοι τοποθετήθηκαν σαν οροθέσιο για τους προσκυνητές.

</doc>
<doc id="68319" url="https://el.wikipedia.org/wiki?curid=68319" title="Δημήτρης Παπανικολάου">
Δημήτρης Παπανικολάου

Ο Δημήτρης Παπανικολάου (γενν. 7 Φεβρουαρίου 1977) είναι Έλληνας πρώην προπονητής και πρώην καλαθοσφαιριστής. Αγωνιζόταν ως σούτινγκ γκαρντ, σμολ φόργουορντ και πάουερ φόργουορντ.
Ως καλαθοσφαιριστής.
Γεννήθηκε στο Ίλιον Αττικής. Η πρώτη του ομάδα ήταν ο Αστέρας Ζωοδόχου Πηγής. Το 1992 τον απέκτησε Ολυμπιακός και τον παραχώρησε δανεικό στον Σπορτιγκ.
Στα τρία χρόνια που αγωνίστηκε στην ομάδα του Σπορτιγκ βοήθησε την ομάδα να διακριθεί με αποκορύφωμα την κατάκτηση της 4ης θέσης στην κανονική περίοδο τη σεζόν 1994-95 και την έξοδο στην Ευρώπη.
Το 1995 επέστρεψε στον Ολυμπιακό όπου απέκτησε θέση βασικού και κέρδισε 2 πρωταθλήματα, 2 κύπελλα και την Ευρωλίγκα. Το 2001 κέρδισε στο διαγωνισμό καρφωμάτων του Ελληνικού All Star Game. Το 2002 αγωνίστηκε στον Μακεδονικό για ένα χρόνο συμβάλλοντας στις επιτυχίες της και την αγωνιστική άνοδο της ομάδας.
Το 2003 μεταγράφηκε στον Παναθηναϊκό ανατρέποντας παλαιότερη δήλωση του. Με τον Παναθηναϊκό κατέκτησε 4 πρωταθλήματα, 3 κύπελλα αλλά και το δεύτερο τρόπαιο της Ευρωλίγκα της καριέρας του.
Το καλοκαίρι του 2007 μεταγράφηκε στην ΑΕΚ και έγινε ο πρώτος Έλληνας μπασκετμπολίστας (ακολούθησε ο Γλυνιαδάκης ) που έχει αγωνιστεί σε ΠΑΟ, ΟΣΦΠ και ΑΕΚ και ο δεύτερος μετά τον Άριαν Κόμαζετς.
Τριπλ κράουν.
Ο Δημήτρης Παπανικολάου είναι ο μοναδικός Έλληνας μπασκετμπολίστας που έχει κατακτήσει 2 φορές το triple crown (Ευρωλίγκα, πρωτάθλημα και κύπελλο), με διαφορετικές ομάδες: το 1997 με τον Ολυμπιακό και το 2007 με τον Παναθηναϊκό.
Εθνική Ελλάδος.
Υπήρξε βασικό στέλεχος της Εθνικής Ελλάδος. To 1995 αναδείχθηκε παγκόσμιος πρωταθλητής στο Μουντομπάσκετ εφήβων με την εθνική εφήβων. Έχει κατακτήσει και το Ευρωπαϊκό πρωτάθλημα Νέων. Στην Ολυμπιάδα του 1996 αλλά και του 2004 κατέκτησε την 5η θέση με την Εθνική ανδρών. Επίσης με την Εθνική Ανδρών αγωνίστηκε σε τέσσερα Ευρωμπάσκετ (1997, 1999, 2001, 2003). Πήρε μέρος σε οκτώ Τουρνουά Ακρόπολις (1996, 1997, 1998, 1999, 2000, 2001, 2003, 2004) Με το εθνόσημο στους άνδρες μέτρησε 131 αγώνες με 1071 πόντους (μ.ο: 8.18).
Ως προπονητής.
Στις 23 Ιανουαρίου 2012 ο Παπανικολάου ανέλαβε την τεχνική ηγεσία της ομάδος της ΑΕΚ για την Α2 Εθνική Κατηγορία. Ωστόσο μετά από μόλις δύο παιχνίδια υπέβαλε την παραίτησή του στις 6 Φεβρουαρίου η οποία και έγινε δεκτή από τη διοίκηση της ομάδας. Το Μάιο της ίδιας χρονιάς ανακοινώθηκε η πρόσληψή του από τον Ηλυσιακό, όπου και παρέμεινε μέχρι το Νοέμβρη οπότε και υπέβαλε την παραίτησή του από την τεχνική ηγεσία του συλλόγου.
Τον Ιανουάριο του 2013 η Ελληνική Ομοσπονδία Καλαθοσφαίρισης ανακοίνωσε την πρόσληψη του Παπανικολάου ως βοηθού προπονητή στο πλευρό του Αντρέα Τρινκέρι (από κοινού με τους Γιώργο Λιμνιάτη και Ηλία Καντζούρη).
Άλλες δραστηριότηες.
Ο Δημήτρης Παπανικολάου έχει εταιρία η οποία διοργανώνει αθλητικά events.
Εξωτερικοί σύνδεσμοι.
&lt;br&gt;

</doc>
<doc id="68320" url="https://el.wikipedia.org/wiki?curid=68320" title="Ντήτριχ Μπουξτεχούντε">
Ντήτριχ Μπουξτεχούντε

Ο Ντήτριχ Μπουξτεχούντε ("Dietrich Buxtehude", 1637 – 9 Μαΐου 1707) ήταν Δανός οργανίστας και συνθέτης της μπαρόκ περιόδου. Τα έργα του για όργανο αποτελούν σημαντικό μέρος του βασικού ρεπερτορίου του οργάνου και εκτελούνται συχνά σε ρεσιτάλ και λειτουργίες. Συνέθεσε σε μία ευρεία ποικιλία φωνητικών και οργανικών ιδιωμάτων και το ύφος του επηρέασε έντονα πολλούς συνθέτες, μεταξύ των οποίων τον Γιόχαν Σεμπάστιαν Μπαχ και τον Γκούσταβ Μάλερ. Σήμερα, ο Μπουξτεχούντε θεωρείται ένας από τους σημαντικότερους συνθέτες του μέσου μπαρόκ στη Γερμανία. 
Βιογραφία.
Πρώιμα Χρόνια στη Δανία.
Θεωρείται ότι γεννήθηκε με το όνομα Diderich Buxtehude.Οι γονείς του ήταν ο Johannes (Hans Jensen) Buxtehude και ο Helle Jespersdatter. Ο πατέρας του προήλθε από την Oldesloe στο δουκάτο του Holstein, το οποίο ήταν εκείνη την εποχή μέρος των δανέζικων κτήσεων στη Βόρεια Γερμανία. Οι μελετητές αμφισβητούν τόσο το έτος όσο και τη χώρα της γέννησης του Ντήτριχ, αν και οι περισσότεροι τώρα δέχονται ότι γεννήθηκε το 1637 στο Χέλσινγκμποργκ, στη Σκάνια, τότε κτήση της Δανίας (αλλά τώρα περιοχή της Σουηδίας). Η νεκρολογία του έγραφε ότι «αναγνώρισε τη Δανία ως την πατρίδα του, από όπου έφτασε στην περιοχή μας, έζησε περίπου 70 χρόνια». Άλλοι, ωστόσο, ισχυρίζονται ότι γεννήθηκε στην Oldesloe.Αργότερα στη ζωή του εκγερμάνισε το όνομά του και άρχισε να υπογράφει ως Ντήτριχ Μπουξτεχούντε.
Ο πατέρας του, Ιωάννης Μπουξτεχούντε, ήταν ο οργανίστας στην εκκλησία του Αγίου Όλαφ στο Χέλσινγκορ. Ο Ντήτριχ εργάστηκε ως οργανίστας, πρώτα στο Χέλσινγκμποργκ (1657-1658), και στη συνέχεια στο Χέλσινγκορ (1660-1668). Η Αγία Μαρία στο Χέλσινγκορ είναι η μοναδική εκκλησία στην οποία εργάστηκε ο Μπουξτεχούντε που έχει ακόμα το όργανο στην αρχική του θέση.
Λύμπεκ: Μαρίενκιρχε.
Η τελευταία θέση του Buxtehude, από το 1668, βρισκόταν στο Μαρίενκίρχε του Λύμπεκ, το οποίο είχε δύο όργανα, ένα μεγάλο για μεγάλες λειτουργίες και ένα μικρό για τις προσκυνήσεις και τις κηδείες. Εκεί πέτυχε τον Franz Tunder και ακολούθησε σε πολλά από τα βήματα του τον προκάτοχού του. Παντρεύτηκε την κόρη του Tunder Άννα Μαργκαρέτα το 1668 - δεν ήταν ασυνήθιστη πρακτική να παντρευτεί κάποιος την κόρη του προκατόχου του στη δουλειά του. Ο Μπουξτεχούντε και η Άννα Μαργκαρέτα απέκτησαν επτά κόρες που βαφτίστηκαν στη Μαρίενκίρχε. Ωστόσο, η πρώτη κόρη του πέθανε στη βρεφική ηλικία. Μετά την αποχώρησή του ως οργανίστας στην Εκκλησία του Αγίου Όλαφ, ο πατέρας του μετακόμισε με την οικογένεια στο Λύμπεκ το 1673 και πέθανε ένα χρόνο αργότερα. Ο Ντήτριχ συνέθεσε την κηδεία του. Ο αδελφός του Ντήτριχ ο Πέτερ,κουρέας, ήλθε να ζήσει μαζί τους το 1677.
Η θέση του στην ελεύθερη αυτοκρατορική πόλη του Λύμπεκ του έδωσε σημαντικό περιθώριο στη μουσική σταδιοδρομία του και η αυτονομία του ήταν ένα πρότυπο για τις σταδιοδρομίες των μεταγενέστερων μπαρόκ συνθετών όπως ο Χάντελ, ο Μάτεσον, ο Τέλεμαν και ο Γιόχαν Σεμπάστιαν Μπαχ. Το 1673 διοργάνωσε μια σειρά από βραδινές μουσικές παραστάσεις που ξεκίνησαν αρχικά από τον Tunder, γνωστές ως Abendmusik, οι οποίες προσέλκυσαν μουσικούς από διάφορα μέρη και παρέμειναν χαρακτηριστικές της εκκλησίας μέχρι το 1810. Το 1703, οι Χάντελ και Μάτεσον ταξίδεψαν για να συναντήσουν τον Μπουξτεχούντε, τότε ηλικιωμένο και έτοιμο να συνταξιοδοτηθεί. Προσέφερε τη θέση του στο Λύμπεκ σε έναν από αυτούς, αλλά ανέφερε ότι ο οργανίστας που αναλάμβανε έπρεπε να παντρευτεί την μεγαλύτερη κόρη του, Άννα Μαργκαρέτα. Τόσο ο Χάντελ όσο και ο Μάτεσον απέρριψαν την προσφορά και αναχώρησαν την ημέρα μετά την άφιξή τους. Το 1705, J.S. Ο Μπάχ, τότε 20 χρονών, περπάτησε από το Άρνσταντ στο Λύμπεκ, μια απόσταση πάνω από 400 χιλιόμετρα (250 μίλια), και παρέμεινε σχεδόν τρεις μήνες για να ακούσει τα Abendmusik, να συναντήσει τον κορυφαίο οργανίστα του Λύμπεκ, να τον ακούσει να παίζει και, όπως εξήγησε ο Μπαχ, «να κατανοήσει την τέχνη του». Εκτός από τα μουσικά του καθήκοντα, ο Μπουξτεχούντε όπως και ο προκάτοχός του Tunder, υπηρέτησε ως θησαυροφύλακας της εκκλησίας.
Επίδραση και Κληρονομιά.
Αν και πάνω από 100 φωνητικές συνθέσεις του Buxtehude επιβιώνουν, πολύ λίγες από αυτές συμπεριλήφθηκαν στις σημαντικές συλλογές γερμανικών χειρογράφων της εποχής, και μέχρι τις αρχές του εικοστού αιώνα, ο Μπουξτεχούντε θεωρήθηκε κυρίως ως συνθέτης πληκτροφόρων. Η επιβιώσασα εκκλησιαστική μουσική του επναινείται για την υψηλή μουσική της αξία αλλά όχι για τα προοδευτικά της στοιχεία.

</doc>
<doc id="68322" url="https://el.wikipedia.org/wiki?curid=68322" title="Πανελλήνιο πρωτάθλημα στίβου ανδρών">
Πανελλήνιο πρωτάθλημα στίβου ανδρών

Ιστορία.
Το Πανελλήνιο πρωτάθλημα στίβου αντρών είναι η μεγαλύτερη διοργάνωση στην Ελλάδα στον στίβο και ένα από τα αρχαιότερα πρωταθλήματα στίβου παγκοσμίως, αφού τα αθλητικά πρωταθλήματα πολλών προηγμένων αθλητικά χωρών ξεκίνησαν μεταγενέστερα, όπως της Ιταλίας (1906), Ελβετίας (1906), Φινλανδίας (1907), Αυστρίας (1911).
Ως πρώτη διοργάνωση θεωρούνται οι προκριματικοί αγώνες που διοργάνωσε η ΕΟΑ για τον καταρτισμό της ελληνικής ομάδας που θα μετείχε στην Α΄ Ολυμπιάδα του 1896. Η επόμενη διοργάνωση είχε οριστεί για την Πάτρα ενώ η διοργάνωση των αγώνων είχε δοθεί στην Γ.Ε. Πατρών. Ωστόσο, οι αγώνες αναβάλλονταν κάθε χρόνο για διάφορους λόγους μέχρι που έγιναν τελικά το 1901 με διοργανωτή τον ΣΕΓΑΣ που είχε ιδρυθεί το 1897. Το 1899 διοργανώθηκαν από τον Πανελλήνιο Γ.Σ. οι αγώνες "Σωτήρια", επί τη διασώσει του βασιλιά Γεωργίου Α΄, από δολοφονική απόπειρα που έγινε εναντίον του ενώ διερχόταν από την λεωφόρο Συγγρού, στο ύψος του σημερινού Αγ. Σώστη. Με εξαίρεση την Α΄ Ολυμπιάδα, αυτοί ήταν οι μοναδικοί αγώνες που έγιναν στο ελληνικό κράτος με ευρεία συμμετοχή αθλητών και με άξιες λόγου επιδόσεις ως το Πανελλήνιο πρωτάθλημα στίβου 1901.
Ως το 1930 πρωταθλητής σύλλογος αναδεικνυόταν ο πολυνίκης, δηλαδή εκείνος που οι αθλητές του κατακτούσαν την πρωτιά στα περισσότερα αγωνίσματα. Από το 1931 καθιερώθηκε το σύστημα βαθμολογίας: 3-2-1 β. αντίστοιχα για τον 1ο-2ο-3ο αθλητή κάθε αγωνίσματος. Μεταπολεμικά το βαθμολογικό σύστημα έγινε 6-5-4-3-2-1 για τους έξι πρώτους και διπλάσιοι βαθμοί για τις σκυταλοδρομίες.
Ως το 1912 μετείχαν και ομάδες των Ελλήνων της διασποράς από: Σμύρνη (Πανιώνιος, Απόλλων Σμύρνης, Πέλοψ Μελαντίας), Κωνσταντινούπολη (Ερμής, Ηρακλής Ταταούλων), Αλεξάνδρεια (Μίλων, Όμιλος Φιλάθλων), Κάιρο (Ίφιτος), Κύπρο (Παγκύπρια, ΓΣ Ολύμπια) κ.ά. και μετά το 1922 μόνο οι ελληνικές ομάδες της Αιγύπτου, ως τις αρχές της δεκαετίας του '60, και της Κύπρου. Οι Κυπριακές ομάδες συμμετείχαν μέχρι το 1983 και οι Κύπριοι αθλητές συμμετείχαν στην Εθνική Ελλάδος στίβου. Αργότερα, συγκροτήθηκε Κυπριακή εθνική ομάδα. Πάντως διεξαγόταν παράλληλα και το Παγκύπριο πρωτάθλημα στίβου αντρών που είχε ξεκινήσει από το 1896. Δύο φορές έχουν αναδειχτεί πρωταθλήτριες Ελλάδος κυπριακές ομάδες. 
Πολυνίκης του θεσμού είναι ο Πανελλήνιος Γ.Σ. με 36 κατακτήσεις, ενώ ο Παναθηναϊκός ΑΟ κατέχει το ρεκόρ συνεχόμενων κατακτήσεων με 20 (1955-1974).
Το Πανελλήνιο πρωτάθλημα στίβου γυναικών ξεκίνησε το 1931.

</doc>
<doc id="68327" url="https://el.wikipedia.org/wiki?curid=68327" title="Igano Kabamaru">
Igano Kabamaru

Το Igano Kabamaru (ιαπωνικά: 伊賀野カバ丸, Χέπμπορν: "Igano Kabamaru", δηλ.: "Στόμα Ιπποποτάμου της Ίγκα") είναι μια σειρά anime και manga. Αρχικά κυκλοφόρησε σε βιντεοκασέτες VHS. Μετά προβλήθηκε σε τοπικούς τηλεοπτικούς σταθμούς σε όλη την Ελλάδα και αργότερα μέσα από την συχνότητα του Junior's Tv. Η σειρά προβλήθηκε εκτός από την Ελλάδα και στην Κύπρο, Γαλλία, Ιταλία και Ισπανία.
Πλοκή.
Ο Καμπαμαρού είναι ένας νίντζα, ο οποίος, όταν πεθαίνει ο παππούς του Σάιζο, πηγαίνει στο Τόκιο να ζήσει με την γιαγιά του (δεν είναι πραγματική γιαγιά του, αλλά μία γυναίκα που ήταν πολύ ερωτευμένη όταν ήταν νέα με τον παππού του Καμπαμαρού). Εκεί θα συναντήσει την μοναδική εγγονή της γιαγιάς, θα παλέψει εναντίον του αντίπαλου σχολείου, θα τρέξει σε μαραθώνιο, θα σώσει τον Ινοκίσι, τον φίλο του το αγριογούρουνο από το βουνό, το οποίο το είχαν σε έναν ζωολογικό κήπο στο Τόκιο, θα υποστεί βασανιστήρια από την χοντρή νοσοκόμα και άλλα.

</doc>
<doc id="68329" url="https://el.wikipedia.org/wiki?curid=68329" title="Πανελλήνιο πρωτάθλημα στίβου γυναικών">
Πανελλήνιο πρωτάθλημα στίβου γυναικών

Το Πανελλήνιο πρωτάθλημα ανοιχτού στίβου γυναικών είναι η μεγαλύτερη και παλιότερη διοργάνωση γυναικείου στίβου στην Ελλάδα. Η πρώτη διοργάνωση έγινε το 1931 και έως το 1983 συμμετείχαν σε αυτή και οι κυπριακές ομάδες οι οποίες κατέκτησαν το πανελλήνιο πρωτάθλημα έξι φορές. Έως το 1960 γινόταν ξεχωριστά από το αντίστοιχο πρωτάθλημα των ανδρών. Έκτοτε τα δύο πρωταθλήματα διοργανώνονται μαζί. 
Πολυνίκης της διοργάνωσης είναι ο Πανελλήνιος Γ.Σ. με 30 τίτλους, ενώ έχει και το ρεκόρ συνεχόμενων κατακτήσεων με 18 (1992-2009).

</doc>
<doc id="68331" url="https://el.wikipedia.org/wiki?curid=68331" title="Σιδηροδρομικός Σταθμός Αθήνας">
Σιδηροδρομικός Σταθμός Αθήνας

Ο Κεντρικός Σιδηροδρομικός Σταθμός Αθηνών, γνωστός και ως «Σταθμός Λαρίσης», εξυπηρετεί τα επιβατικά &amp; εμπορικά δρομολόγια των τρένων προς Θεσσαλονίκη, Χαλκίδα, Αεροδρόμιο, Κιάτο &amp; Αίγιο, Καλαμπάκα και Λειανοκλάδι. Αποτελεί τον μεγαλύτερο και 1ο πιο σημαντικό σιδηροδρομικό σταθμό στην Ελλάδα και έναν από τους μεγαλύτερους στα Βαλκάνια.
Ο σταθμός εγκαινιάστηκε στην αρχική του μορφή στις 30 Ιουνίου 1884 με ένα κτίριο που έγινε γνωστό με το όνομα "Σταθμός Πελοποννήσου", λόγω της περιοχής που εξυπηρετούσε σιδηροδρομικώς. Το 1904, σε πολύ μικρή απόσταση από τον Σταθμό Πελοποννήσου, εγκαινιάστηκε ο λεγόμενος «Σταθμός Λαρίσης», αρχικός ιδιοκτήτης του οποίου ήταν οι Σιδηρόδρομοι Ελληνικού Κράτους (Σ.Ε.Κ.). Ονομάστηκε έτσι (ανεπίσημα) επειδή αυτός εξυπηρετούσε τη σιδηροδρομική σύνδεση της Αθήνας με τη Λάρισα -η Λάρισα αποτελούσε τη σημαντικότερη πόλη κοντά στο βόρειο άκρο της σιδηροδρομικής γραμμής εκείνα τα χρόνια- αλλά το βόρειο άκρο της γραμμής ήταν στην πραγματικότητα ο οικισμός Παπαπούλι, κοντά στα τότε ελληνοτουρκικά σύνορα. Στις 7 Αυγούστου 2005, ο Σταθμός Πελοποννήσου έκλεισε μαζί με την μετρική γραμμή Πειραιάς-Άγιοι Ανάργυροι και οι δραστηριότητές του σταθμού μεταφέρθηκαν στον παρακείμενο Σταθμό Λαρίσης.Σήμερα, η πρόσβαση στον Σταθμό Λαρίσης είναι εφικτή με το μετρό της Αθήνας, μέσω γειτονικού ομώνυμου σταθμού της Γραμμής 2, ενώ τρεις λεωφορειακές γραμμές έχουν αφετηρία έξω από τον Σταθμό. Ο σταθμός λόγω της κομβικότητας και της σημασίας του έχει εξελιχτεί σε τοπωνύμιο και έχει δώσει το όνομά του στην γύρω περιοχή, που ονομάζεται "Σταθμός Λαρίσης".
Γενικά.
Ο Σταθμός της Αθήνας του ΟΣΕ βρίσκεται επί της σιδηροδρομικής γραμμής Πειραιά - Πλατέος, στη συμβολή των οδών Σιδηροδρόμων και Πολυδώρου. Εγκαινιάστηκε στις 8 Μαρτίου 1904 και σήμερα βρίσκεται υπό ανακατασκευή. Διέθετε μία πλευρική και μία κεντρική αποβάθρα και γραμμές εναπόθεσης αμαξοστοιχιών. Τον Ιούλιο του 2017 η κίνηση μεταφέρθηκε στις γραμμές 7-10, με δύο κεντρικές αποβάθρες και μία πλευρική. Τόσο οι γραμμές όσο και οι αποβάθρες θα αυξηθούν σημαντικά με την ολοκλήρωση της τρέχουσας ανακατασκευής.
Υπηρεσίες.
Μετρό Αθήνας.
Η πρόσβαση στον Σταθμό Λαρίσης είναι εφικτή με το μετρό της Αθήνας, μέσω του γειτονικού ομώνυμου σταθμού της Γραμμής 2.

</doc>
<doc id="68332" url="https://el.wikipedia.org/wiki?curid=68332" title="Σταθμός Λαρίσης">
Σταθμός Λαρίσης



</doc>
<doc id="68335" url="https://el.wikipedia.org/wiki?curid=68335" title="Παγκύπριο πρωτάθλημα στίβου">
Παγκύπριο πρωτάθλημα στίβου

Το Παγκύπριο Πρωτάθλημα Στίβου, γνωστό και ως Παγκύπριοι Αγώνες Στίβου είναι το εθνικό πρωτάθλημα στον ανοιχτό στίβο της Κύπρου, που διοργανώνεται από την Κυπριακή Ομοσπονδία Ερασιτεχνικού Αθλητισμού Στίβου (Κ.Ο.Ε.Α.Σ.).
Πραγματοποιείται κάθε χρόνο και αναδεικνύει τους πρωταθλητές Κύπρου στα αγωνίσματα ανδρών και γυναικών. Διεξήχθη για πρώτη φορά το 1896 και μέχρι την δεκαετία του 50 συμμετείχαν και Ελληνικές ομάδες όπως και ομάδες ομογενών απο την Αίγυπτο κυρίως. Ελληνικοί σύλλογοι έχουν κατακτήσει διοργανώσεις ενώ κάποιες έχουν διεξαχθεί στην Ελλάδα.

</doc>
<doc id="68337" url="https://el.wikipedia.org/wiki?curid=68337" title="Neu!">
Neu!

Οι Neu! (προφέρεται νο-ι, σημαίνει "νέο" στα γερμανικά) ήταν γερμανικό μουσικό συγκρότημα, του οποίου η μουσική ήταν ένα από τα καλύτερα παραδείγματα αυτού που ο βρετανικός μουσικός τύπος της εποχής αποκάλεσε Krautrock. Κατά τη διάρκεια της ενεργής τους δράσης δεν γνώρισαν μεγάλη επιτυχία, όμως επηρέασαν πολλούς σύγχρονους τους και μελλοντικούς καλλιτέχνες όπως οι The Sex Pistols, Sonic Youth, Joy Division, David Bowie, Stereolab, Gary Numan, Ultravox, Simple Minds και γενικότερα τη σύγχρονη ηλεκτρονική μουσική σκηνή.
"Σημείωση: το συγκρότημα χρησιμοποιούσε, ως λογότυπο του, το όνομα του με κεφαλαία και θαυμαστικό, σαν σλόγκαν της ποπ αρτ, δηλαδή NEU!. Σε αυτό το άρθρο, για λόγους μορφοποίησης, δε χρησιμοποιείται πάντοτε με αυτόν τον τρόπο. "
Γενικές πληροφορίες.
Μουσικό στυλ.
Οι Neu! αγαπήθηκαν για το μουσικό τους στυλ, το λεγόμενο "motorik" (ένας υβριδικός όρος ο οποίος συνδυάζει τις γερμανικές λέξεις 'motor', μηχανή, και 'musik', μουσική). Τα μέλη του συγκροτήματος δε χρησιμοποιούσαν αυτόν τον όρο, ο Dinger καμμιά φορά χρησιμοποιούσε τον όρο "ρυθμός των Απάτσι". Τουλάχιστον το ένα τρίτο της ηχογραφημένης δουλειάς τους χρησιμοποιεί αυτό το μουσικό στυλ. Σε αυτό, το συγκρότημα αποσυναρμολογεί τη κλασσική δομή ενός ροκ τραγουδιού, συγκεκριμένα τις στροφές των στίχων, τα ρεφρέν, την εισαγωγή, και όποιες αλλαγές στο ρυθμό, και το αποδομεί σε μια πρωτόλεια μορφή, με ένα και μόνο μινιμαλιστικό ρυθμό 4/4, τον οποίο ο ντράμερ Dinger κρατάει καθ' όλη τη διάρκεια του τραγουδιού. Αυτή η διαδικασία, όταν περιγράφεται, δημιουργεί την εντύπωση ότι το αποτέλεσμα είναι βαρετό και μονότονο, αλλά η ικανότητα του Dinger στα κρουστά ήταν τέτοια που το ηχητικό αποτέλεσμα δημιουργεί στον ακροατή την αίσθηση μιας συνεχούς και συγκεκριμένης εμπρόσθιας κίνησης (πολλές φορές παρομοιάζεται με τον ήχο οδήγησης σε αυτοκινητόδρομο).
Ταυτόχρονα, ο Rother συμπλήρωνε το σταθερό ρυθμό του Dinger με κιθαριστικές αρμονίες φτιαγμένες κατά τέτοιο τρόπο ώστε μια νότα να γεμίζει πολλά επίπεδα αρμονίας. Ενδιαφερόταν κυρίως για αλλαγές στη μελωδία όχι μέσω αλλαγών στις νότες, όπως γινόταν σε συνηθισμένα ροκ τραγούδια, αλλά μέσω αλλαγών στην υφή του ήχου μιας νότας. Ο παραγωγός και μηχανικός ήχου Conny Plank ήταν ευρέως γνωστός για την ικανότητα του να δημιουργεί κατάλληλες συνθήκες, στα στούντιο ηχογράφησης, ώστε οι μουσικοί να μπορούν να πειραματιστούν. Επίσης είχε αρκετές γνώσεις στην επεξεργασία του ήχου στο χώρο και την αλλαγή της υφής του. Πολλά από τα τραγούδια των Neu! έχουν πολύ αργή και σιγανή μελωδία, και είναι πολύ κοντά σε αυτό που σήμερα ονομάζεται ambient μουσική.
Ιστορία.
(1971-1975) Αρχική σταδιοδρομία.
Οι Neu! δημιουργήθηκαν το 1971 στο Ντύσσελντορφ της Γερμανίας, από αποχωρήσαντα μέλη ενός άλλου μεγάλου τοπικού συγκροτήματος, των Kraftwerk . Ο ντράμερ Klaus Dinger είχε προσχωρήσει στους Kraftwerk κατά τη διάρκεια των ηχογραφήσεων του πρώτου τους, ομώνυμου άλμπουμ. Μετά την ολοκλήρωση του, στα μέλη προστέθηκε και ο κιθαρίστας Michael Rother. Προηγούμενα, ο Rother έπαιζε με τους The Spirits of Sound, μαζί με τον ντράμερ Wolfgang Flur, ο οποίος θα γινόταν μέλος των Kraftwerk δύο χρόνια αργότερα.
Ο ιδρυτής των Kraftwerk, Ralf Hutter, αποχώρησε από το συγκρότημα για έξι μήνες, και στο συγκρότημα έμειναν οι Rother, Dinger και Florian Schneider. Έδωσαν μερικές συναυλίες και έκαναν μια ζωντανή εμφάνιση στη γερμανική τηλεόραση (πρόσφατα κυκλοφόρησε σε DVD), στην εκπομπή Beat Club. Προσπάθησαν να ηχογραφήσουν ένα άλμπουμ στο στούντιο του παραγωγού Conny Plank, αλλά απέτυχαν (ο Rother αργότερα το απέδωσε σε διαφορές στη φιλοσοφία των μελών). Έτσι, ο Dinger και ο Rother αποχώρησαν, για να φτιάξουν τους Neu! μαζί με τον Plank. Ο Hutter, επανήλθε στους Kraftwerk και με τον Schneider και με τη βοήθεια του Plank, ηχογράφησαν το δεύτερο τους άλμπουμ .
Το πρώτο άλμπουμ των Neu! πούλησε πολύ λίγα αντίτυπα για τα σημερινά δεδομένα (αν και 30.000 δίσκοι ήταν αρκετοί για μουσικούς του είδους τους), αλλά θεωρείται αριστούργημα από καλλιτέχνες όπως οι David Bowie, Brian Eno και Thom Yorke των Radiohead . Περιείχε τα τραγούδια “Hallogallo” και “Negativland”, χαρακτηριστικά του ήχου motorik, και κάποια πολύ αλλόκοτα τραγούδια όπως το “Sonderangebot” .
Το δεύτερο τους άλμπουμ, "Neu! 2", περιέχει μια από τις πρώτες περιπτώσεις remix στην ιστορία της μουσικής. Μέσα στον ενθουσιασμό τους, τα μέλη του γκρουπ χρησιμοποίησαν μεγάλο μέρος της προκαταβολής που πήραν από τη δισκογραφική τους εταιρεία, για να αγοράσουν μερικά μουσικά όργανα, με αποτέλεσμα να τους μείνουν πολύ λίγα για την ηχογράφηση του ίδιου του δίσκου. Η εταιρεία αρνήθηκε να τους δώσει περισσότερα χρήματα, γιατί ο πρώτος δίσκος δεν είχε πουλήσει πολλά αντίτυπα, και πίστευαν ότι ο δεύτερος θα ήταν μεγάλη αποτυχία, οικονομικά. Έτσι, ηχογράφησαν μόνο το πρώτο μέρος του άλμπουμ, και για το δεύτερο χρησιμοποίησαν ηχητικά επεξεργασμένες εκδόσεις του "Neuschnee"/"Super", single που είχαν ήδη κυκλοφορήσει .
Οι Dinger και Rother είχαν πολύ διαφορετικούς στόχους ως μουσικοί και αυτό επηρέασε πάρα πολύ το τρίτο τους άλμπουμ, "Neu! '75". Η πρώτη πλευρά του δίσκου ανήκε στο Rother, περιείχε ambient ήχους που θύμιζαν τον πρώτο δίσκο, αλλά με περισσότερα keyboards. Η δεύτερη πλευρά (και ιδιαίτερα το τραγούδι "Hero") χρεώνεται στον Dinger και θεωρείται από τις μεγαλύτερες επιρροές στην Πανκ σκηνή της Βρετανίας. Ο Dinger, στα φωνητικά, ούρλιαζε με ειρωνεία στίχους πάνω από ένα ηχητικά επεξεργασμένο motorik ρυθμό, με επιθετικές κιθάρες . Επειδή τα δύο βασικά μέλη αδυνατούσαν να παίζουν μόνοι τους όλα τα όργανα στο δίσκο και περισσότερο, σε ζωντανές εμφανίσεις, επιστράτευσαν τη βοήθεια δύο ακόμα μουσικών, το Hans Lampe και τον αδερφό του Dinger, Thomas. Σήμερα, το "Neu! 75" θεωρείται από τους πιο ευρείς σε περιεχόμενο δίσκους της μουσικής σκηνής του Krautrock. Αυτό μπορεί να θεωρηθεί επίτευγμα, αλλά ουσιαστικά προκάλεσε τη διεύρυνση του χάσματος ανάμεσα στους Rother και Dinger, και διέσπασε τους θαυμαστές στους, με αποτέλεσμα τη διάλυση του συγκροτήματος αμέσως μετά την κυκλοφορία του δίσκου.
(1975-1984) Αδράνεια ως συγκρότημα.
To 1974, ο Rother είχε συνεργαστεί με το γερμανικό ντουέτο Cluster, οι οποίοι έπαιζαν ηλεκτρονική μουσική. Χρησιμοποιώντας το όνομα Harmonia, κυκλοφόρησαν το άλμπουμ "Musik von Harmonia". Μετά τη διάλυση των Neu!, κυκλοφόρησαν ακόμα ένα άλμπουμ, το "Deluxe", και συνέχισαν να ηχογραφούν με παραγωγό τον Brian Eno. Τα αποτελέσματα αυτών των ηχογραφήσεων δεν κυκλοφόρησαν πριν τη δεκαετία του 1990 .
Το τραγούδι των Neu! "Super 16", χρησιμοποιήθηκε στην κλασσική ταινία πολεμικών τεχνών του Jimmy Wang Yu, "Master of the Flying Guillotine".
Οι αδελφοί Dinger, μαζί με τον Lampe, δημιούργησαν το γκρουπ La Dusseldorf. Ο David Bowie, σε μια συνέντευξη του σε μουσικό περιοδικό το 1979, δήλωσε ότι επηρεάστηκε από τη μουσική τους .
(1985-1986) Αποτυχημένη επανένωση.
Από τον Οκτώβρη του 1985 έως τον Απρίλιο του 1986, οι Dinger και Rother προσπάθησαν να αναγεννήσουν τους Neu! Προσπάθησαν να κάνουν τη μουσική τους πιο εμπορική και πρόσθεσαν περισσότερους ήχους συνθεσάιζερ. Το αποτέλεσμα ήταν κάτι ανάμεσα στον παλιό τους ήχο και αυτόν που είχαν τα δημοφιλή new wave συγκροτήματα της εποχής. Η επανένωση δεν κράτησε αρκετά, καθώς οι προσωπικές και μουσικές διαφορές που είχαν μεταξύ τους ήταν πολύ μεγάλες. Για παράδειγμα, στο τραγούδι "Crazy", ο Rother προσπάθησε να κάνει pop μουσική, ενώ στο "'86 Commercial Trash", ο Dinger έκανε ένα κολάζ από διαλόγους και ηχητικά εφέ που προέρχονταν από διαφημίσεις της εποχής. Από αυτές τις ηχογραφήσεις προέκυψε το "Neu! 4" (βλ. παρακάτω).
(1987-2000) Διαμάχες.
Οι Dinger and Rother δεν συνεργάστηκαν κατά τη διάρκεια της δεκαετίας του 1990. Αυτό ίσως να οφείλεται στο γεγονός ότι ο Dinger κυκλοφόρησε μερικές κακής ποιότητας ηχογραφήσεις των Neu! μέσω της γιαπωνέζικης δισκογραφικής εταιρείας Captain Trip, χωρίς τη συγκατάθεση του Rother .
Το 1995, η ίδια εταιρεία κυκλοφόρησε το "Neu! 4", το οποίο περιείχε τις ηχογραφήσεις που είχαν κάνει κατά τη διάρκεια της αποτυχημένης επανασύνδεσης τους, από το the 1985 έως τον Απρίλιο του 1986 .
Επίσης, το 1996 κυκλοφόρησε το άλμπουμ "Neu! '72 Live!" (ηχογραφήθηκε στο Düsseldorf στις 6 Μαΐου 1972). Θεωρείται η χειρότερη τους δουλειά, αλλά είναι αξιοσημείωτη η συμμετοχή του Eberhard Kranemann, ο οποίος είχε συνεργαστεί και με τους Kraftwerk.
Η εταιρεία Captain Trip είναι επίσης υπεύθυνη για τις επανεκδόσεις σε CD των άλμπουμ των συγκροτημάτων του Dinger La! Neu? και La Dusseldorf.
To 1999 η εταιρεία Cleopatra Records κυκλοφόρησε "Homage to Neu!", ένα άλμπουμ φόρο τιμής στους Neu!. Περιέχει διασκευές σε τραγούδια τους από καλλιτέχνες όπως οι Autechre, System 7 και Legendary Pink Dots, και ένα νέο τραγούδι από τον Rother που λέγεται "Neutronics 98 (A Tribute To Conny Plank)" .
(2001- . . . .) επανέκδοση των άλμπουμ.
Ο Rother, ο Dinger και η χήρα του Plank, Christa Fast, έχουν από κοινού τα δικαιώματα του μουσικού καταλόγου των Neu! Οι διαμάχες μεταξύ των Rother και Dinger καθυστέρησαν αρκετά την επανέκδοση των άλμπουμ σε CD. Μέχρι την επανέκδοση τους, το 2001, η εταιρεία 'Germanofon' κυκλοφόρησε παράνομα CD με κακής ποιότητας μεταφορές από τα αρχική LP.
Το 2001, οι Rother και Dinger παραμέρισαν επιτέλους τις διαφορές τους και μπήκαν σε ένα στούντιο ηχογραφήσεων για να μεταφέρουν τα τρία πρώτα, κλασσικά πλέον, άλμπουμ των Neu! σε CD. Χρησιμοποίησαν τις αρχικές κασέτες ηχογράφησης και φημολογείται ότι έκαναν τρεις φορές master το κάθε άλμπουμ μέχρι να καταλήξουν στον ήχο που ήθελαν. Η εταιρεία Astralwerks ανέλαβε τη διανομή, και προκειμένου να τα προωθήσει στους μουσικόφιλους, τοποθέτησε αυτοκόλλητα πάνω στα CD, με διθυράμβους από διάφορους παράγοντες της μουσικής βιομηχανίας, συμπεριλαμβανομένου και του Thom Yorke.
Οι Neu! δεν έχουν ηχογραφήσει τίποτα καινούργιο μετά το "Neu! 4" και θεωρούνται ανενεργοί. Όσο για τα μέλη του συγκροτήματος:
Δισκογραφία.
Άλμπουμ.
Όλα τα άλμπουμ των Neu! στην εταιρεία Brain Records επανεκδόθηκαν το 2001 σε CD από την εταιρεία Astralwerks. Όλα τα άλμπουμ τους στην εταιρεία Captain Trip Records θα διαγραφούν.
Αναλυτική παρουσίαση δίσκων.
Neu!
Ο πρώτος δίσκος του συγκροτήματος 'Neu!', θεωρείται κλασσικός πλέον και χαρακτηριστικό δείγμα της γερμανικής μουσικής σκηνής krautrock. Ηχογραφήθηκε το Δεκέμβριο του 1971 στο Αμβούργο της Γερμανίας και κυκλοφόρησε το 1972 από της εταιρεία Brain Donor. Επανεκδόθηκε σε CD το 2001 από την εταιρεία Astralwerks .
Περιεχόμενα.
Διάρκεια: 45:51
Ιδιαιτερότητες.
Πλευρά Α'.
Ο δίσκος ξεκινά με το δεκάλεπτο "Hallogallo", έναν από τους γνωστότερους και διασημότερους τίτλους του συγκροτήματος. Πρόκειται για κλασσικό κομμάτι των Neu! με χαρακτηριστικά τον επαναληπτικό σταθερό ρυθμό του Dinger και τα λίγα, μονότονα αλλά μελωδικά και αρμονικά ακόρντα της κιθάρας του Rother. Αυτό το κλασικό στιλ των Neu! έμεινε γνωστό ως "Motorik".
Το "Hallogallo" χρησιμοποιήθηκε για ένα διάστημα σε τηλεοπτικό διαφημιστικό μήνυμα ("Metz-Blitzgeräte").
Πλευρά Β'.
Επίσης και το "Negativland" ανήκει στους γνωστότερους τους τίτλους. Ο ήχος είναι σκληρός, μηχανικός και industrial. Όπως και το "Hallogallo", έτσι και το "Negativland" αποτελεί αριστούργημα της Motorik.
Ο τελευταίος τίτλος του άλμπουμ, "Lieber Honig", είναι συγχρόνως και το περισσότερο πειραματικό. Σε αυτό ακούγεται η φωνή του Dinger.
Επίδραση.
Η Motorik όπως βρίσκεται στα "Hallogallo" και "Negativland", επηρέασε αρκετούς καλλιτέχνες όπως π.χ. τον David Bowie στην "Τριλογία του Βερολίνου", στην οποία ανήκουν τα άλμπουμ Low και Heroes. Το "Hallogallo" παίχτηκε πολλές φορές στην ραδιοφωνική εκπομπή του Άγγλου DJ John Peel, γεγονός στο οποίο οφείλεται η διασημότητά του.
Συντελεστές.
Neu! 2.
Είναι το δεύτερο άλμπουμ των Neu!. Ηχογραφήθηκε το 1973 στο στούντιο Windrose-Dumont-Time και κυκλοφόρησε από τη Brain Records. Επανεκδόθηκε στις 29 Μαΐου 2001 σε CD από την Astralwerks. Η πρώτη πλευρά περιέχει πρωτότυπες συνθέσεις, ενώ η δεύτερη περιέχει ηχητικά επεξεργασμένες εκδόσεις παλαιότερου υλικού του συγκροτήματος (δεν είχαν χρήματα για περισσότερο χρόνο στο στούντιο) .
Περιεχόμενα.
Πλευρά 1
Πλευρά 2
Συντελεστές.
Neu! '75.
Είναι το τρίτο άλμπουμ των Neu!. Ηχογραφήθηκε το Δεκέμβριο του 1974 και τον Ιανουάριο του 1975 στο στούντιο του Conny Plank και κυκλοφόρησε από τη Brain Records το 1975. Επανεκδόθηκε στις 29 Μαΐου 2001 σε CD από την Astralwerks .
Περιεχόμενα.
Πλευρά 1
Πλευρά 2
Συντελεστές.
Neu! 4.
Είναι το τέταρτο άλμπουμ των Neu!. Ηχογραφήθηκε κατά τη διάρκεια της σύντομης επανασύνδεσης των Rother και Dinger από τον Οκτώβριο του 1985 έως τον Απρίλιο του 1986, στη Γερμανία. Χρησιμοποιήθηκαν τα Grandfunk Studio (Ντύσελντορφ), Dinerland-Lilienthal Studio (Ντύσελντορφ) και το ιδιωτικό στούντιο του Michael Rother στο Forst. Πριν ολοκληρωθεί ο δίσκος, το συγκρότημα διαλύθηκε και πάλι. Τελικά ο Dinger, το 1996, επέτρεψε στην εταιρεία Captain Trip να κυκλοφορήσει το υλικό με αυτόν τον τίτλο, χωρίς όμως τη συγκατάθεση του Rother. Αυτός ήταν και ο κυριότερος λόγος καθυστέρησης της επανέκδοσης των τριών πρώτων άλμπουμ του συγκροτήματος σε CD (αυτό έγινε τελικά το 2001). Θεωρείται εκτός "κανονικής" δισκογραφίας των Neu! από πολλούς θαυμαστές του συγκροτήματος .
Συντελεστές.
Neu! '72 Live!
Το έκτο άλμπουμ των Neu!. Περιέχει ζωντανές ηχογραφήσεις από πρόβες πριν από μια συναυλία στο Ντύσελντορφ της Γερμανίας στις 6 Μαΐου 1972. Εκδόθηκε το 1996 από την εταιρεία Captain Trip και θεωρείται εκτός "κανονικής" δισκογραφίας των Neu! .

</doc>
<doc id="68352" url="https://el.wikipedia.org/wiki?curid=68352" title="Ιωάννης Χους">
Ιωάννης Χους



</doc>
<doc id="68353" url="https://el.wikipedia.org/wiki?curid=68353" title="Ίαν Χους">
Ίαν Χους



</doc>
<doc id="68357" url="https://el.wikipedia.org/wiki?curid=68357" title="Κώστας Καραγιώργης">
Κώστας Καραγιώργης

Ο Κώστας Καραγιώργης (Αθήνα ή Άνδρος, 12 Μαρτίου 1938 - 13 Μαΐου 1989) ήταν Έλληνας ζεν-πρεμιέ, ηθοποιός του κινηματογράφου, του θεάτρου και της τηλεόρασης. 
Πτυχιούχος της Παντείου, ήταν, παράλληλα, απόφοιτος της Δραματικής Σχολής του Εθνικού Ωδείου, ενώ σπούδασε και πιάνο. Το 1960 πραγματοποίησε την πρώτη του εμφάνιση στη θεατρική σκηνή. Πήρε μέρος σε πολλές θεατρικές παραστάσεις και κινηματογραφικά έργα, όπως και σε γνωστές τηλεοπτικές σειρές ( «Εν Τούτω Νίκα», «Κοκορόμυαλη», «Δέκατο Τρίτο Ανακριτικό Γραφείο», «Το κανάλι των παρανόμων»). Προηγούμενα, είχε διακριθεί ερμηνεύοντας το ρόλο του λοχαγού του ελληνικού στρατού Έκτορα Ψάχου, στο δημοφιλές σίριαλ του Νίκου Φώσκολου, Ο Άγνωστος Πόλεμος. Ήταν νυμφευμένος με την Στέλλα Λιβανίου, καλλιτέχνιδα του χορού. Πέθανε αιφνίδια και πρόωρα, στις 13 Μαΐου 1989 στο Τορόντο του Καναδά όπου βρισκόταν για επαγγελματική υποχρέωση (καλλιτεχνική περιοδεία με τον Νίκο Παπαναστασίου), από ανακοπή της καρδιάς. Ηθοποιός είναι και ο γιος του, Νίκος Καραγιώργης.

</doc>
<doc id="68358" url="https://el.wikipedia.org/wiki?curid=68358" title="Σημαία των Μαλδίβων">
Σημαία των Μαλδίβων

Η σημαία των Μαλδίβων είναι κόκκινη με ένα μεγάλο πράσινο ορθογώνιο παραλληλόγραμμο στο μέσο, στο κεντρο του οποίου φέρεται μία λευκή ημισέληνος με την κυρτή πλευρά της προς την προσίστια πλευρά της σημαίας.
Είναι το πλέον επίσημο σύμβολο στις Μαλδίβες και καθιερώθηκε στις 25 Ιουλίου 1965. Η χώρα έχει Σύνταγμα (ισχύον) από τις 7 Αυγούστου του 2008.
Επεξήγηση συμβόλων.
Το ερυθρό χρώμα συμβολίζει την τόλμη των ηρώων του κράτους, στο παρελθόν, στο παρόν και στο μέλλον, καθώς οι ήρωες δε δίστασαν να θυσιάσουν ακόμα και τη ζωή τους (πολέμησαν μέχρι τελευταίας ρανίδας του αίματός τους), για το καλό του έθνους. Το πράσινο ορθογώνιο στο κέντρο εκπροσωπεί τα αναρίθμητα δέντρα κοκκοφοίνικα, που αφθονούν στη χώρα και το λευκό μισοφέγγαρο συμβολίζει ένα κράτος ενωμένο υπό την ισλαμική θρησκεία.

</doc>
<doc id="68359" url="https://el.wikipedia.org/wiki?curid=68359" title="Έμβλημα των Μαλδίβων">
Έμβλημα των Μαλδίβων

Το Εθνικό Έμβλημα των Μαλδίβων αποτελείται από ένα δένδρο κοκκοφοίνικα (σύμβολο ζωντάνιας του λαού και πηγή ανάπτυξης), μία ημισέληνο (σύμβολο του Ισλάμ) και δύο διασταυρούμενες σημαίες της χώρας με την παραδοσιακή ονομασία του κράτους. Το αστέρι που συνοδεύει την ημισέληνο αποτελεί σύμβολο της κυριαρχίας του Ισλάμ στις Μαλδίβες.
Οι δύο λέξεις του παραδοσιακού ονόματος του κράτους, Ad-Dawlat και AI-Mahaldheebiyya χρησιμοποιήθηκαν για πρώτη φορά από το Σουλτάνο AI-Ghazee Mohamed Thakurufaanu Al-Azam, σημαντικότατο ήρωα της χώρας. Ο τίτλος Ad-Dawlat Al-Mahaldheebiyya (αραβικά: الدولة المحلديبية) σημαίνει το Κράτος των Χιλίων Νησιών.
Σημερινή χρήση.
Το σύμβολο αντιπροσωπεύει την κυβέρνηση και το Κράτος των Μαλδίβων και χρησιμοποιείται σε επίσημα έγγραφα και σε άλλες περιστάσεις φορέων της κυβέρνησης. Η επίσημη καθιέρωση του εμβλήματος έγινε το 1965.

</doc>
<doc id="68360" url="https://el.wikipedia.org/wiki?curid=68360" title="Μπρυζ">
Μπρυζ

Η Μπρυζ ή Μπριζ (ολλανδικά: "Brugge", , γαλλικά: "Bruges", , γερμανικά: "Brügge", , αγγλικά: "Bruges", ) είναι πόλη στη Φλάνδρα του Βελγίου. Είναι η πρωτεύουσα και μεγαλύτερη πόλη της επαρχίας Δυτική Φλάνδρα. Έχει πληθυσμό 118.053 κατοίκους (εκτίμηση 2016). Το 2002 ορίστηκε Πολιτιστική πρωτεύουσα της Ευρώπης.
Η περιοχή ολόκληρης της πόλης καταλαμβάνει έκταση μεγαλύτερη των 13.840 εκταρίων περιλαμβανομένων και 1.075 εκταρίων πλάι στην ακτή από το Ζέεμπρυγκε (Zeebrugge) το όνομα του οποίου σημαίνει "η Μπρυζ της θάλασσας". Το ιστορικό κέντρο της πόλης αποτελεί Μνημείο Παγκόσμιας Κληρονομιάς της Ουνέσκο. Έχει οβάλ σχήμα και έκταση 430 εκταρίων. Ο συνολικός πληθυσμός της πόλης ανέρχεται σε 118.053 κατοίκους (1η Ιανουαρίου 2016), εκ των οποίων περίπου 20.000 ζουν στο κέντρο της πόλης. Η μητροπολιτική περιοχή της Μπρυζ χωρίζεται σε τρία επίπεδα: Το πρώτο, η κεντρική "συσσώρευση" ("agglomeratie"), το οποίο στην προκειμένη ταυτίζεται με τον δήμο της Μπρυζ, με 118.053 κατοίκους. Υπολογίζοντας τα πλησιέστερα προάστια ("banlieue") ο πληθυσμός της ανέρχεται σε 168.665 κατοίκους και, τέλος, αν περιληφθεί η εξωτερική κινητή ζώνη ("forensenwoonzone") ο πληθυσμός φθάνει τους 280.735 κατοίκους (2016).
Μαζί με ορισμένες άλλες πόλεις του Βορρά, όπως το Άμστερνταμ και η Στοκχόλμη, χαρακτηρίζεται ως "Βενετία του Βορρά". Η οικονομική της σημασία είναι υψηλή, λόγω του λιμένα της και, κάποτε, ήταν η κορυφαία εμπορική πόλη του κόσμου.
Προέλευση του ονόματος.
Η τοποθεσία μνημονεύεται ως "Bruggas, Brvggas, Brvccia" την περίοδο 840 - 875, στη συνέχεια ως "Bruciam", "Bruociam" το 892, "Brutgis uico" (τέλη του 9ου αιώνα), "in portu Bruggensi" (περίπου το 1010), "Bruggis" (1012), "Bricge" (1037, στο Αγγλοσαξωνικό χρονικό), "Brugias" (1072), "Bruges" (1080–1085), "Bruggas" (γύρω στο 1084), "Brugis" (1089), και "Brugge" (1116).
Το όνομα πιθανόν προέρχεται από την παλαιά ολλανδική λέξη για τη γέφυρα ("brucge, brugge" (ή "brugghe", "brigghe", "bregghe", "brogghe"), στα σύγχρονα ολλανδικά "Brug". Η μορφή "brugghe" είναι πιθανόν παραλλαγή της λέξης στη Νότια Ολλανδία. Τόσο η ολλανδική όσο και η αγγλική λέξη "bridge" προέρχονται από την πρωτογερμανική "*brugjō-".
Ιστορία.
Οι ρίζες.
Ελάχιστα ίχνη ανθρώπινης παρουσίας υπάρχουν στην περιοχή από την εποχή της προρωμαϊκής Γαλατίας. Οι πρώτες οχυρώσεις εμφανίζονται όταν ο Ιούλιος Καίσαρας κατέκτησε τους Μενάπιους τον 1ο π.Χ. αιώνα, για να προστατεύονται οι παράκτιες περιοχές από τους πειρατές. Οι Φράγκοι διαδέχτηκαν τους Γαλλορωμαίους περίπου τον 4ο αιώνα και ονόμασαν τη διοικητική περιοχή "Pagus Flandrensis". Οι επιδρομές των Βίκινγκς τον 9ο αιώνα ανάγκασαν τον Βαλδουίνο Α΄, κόμητα της Φλάνδρας να ενισχύσει τις ρωμαϊκές οχυρώσεις. Το εμπόριο γρήγορα ξανάρχισε με την Αγγλία και τη Σκανδιναβία.
Η χρυσή εποχή (12ος - 15ος αιώνας).
Η Μπρυζ απέκτησε σημασία λόγω της διόδου διαμέσου της παλίρροιας, που ήταν μεγάλης σπουδαιότητας για το τοπικό εμπόριο. Η δίοδος αυτή ήταν τότε γνωστή ως "χρυσή δίοδος". Η Μπρυζ έγινε πόλη με διάταγμα της 27ης Ιουλίου 1128 και κατασκευάστηκαν νέα τείχη και κανάλια. Η σταδιακή απόθεση ιλύος, γύρω στα 1050, είχε προκαλέσει την άμεση απώλεια πρόσβασης προς τη θάλασσα. Το 1134, όμως, μια θύελλα αποκατέστησε αυτή την πρόσβαση μέσω της φυσικής δημιουργίας ενός καναλιού στο Σβιν. Καθώς ο νέος βραχίονας της θάλασσας απλωνόταν ως την πόλη Ντάμμε, αυτή έγινε το εμπορικό προπύργιο της Μπρυζ.
Εμπόριο.
Η Μπρυζ είχε στρατηγική θέση στο σταυροδρόμι μεταξύ των δρόμων της Χανσεατικής ένωσης και των νοτιότερων εμπορικών δρόμων. Την πόλη είχαν ήδη περιλάβει στο κύκλωμα εκθέσεων γαλλικών και φλαμανδικών υφασμάτων στις αρχές του 13ου αιώνα, αλλά όταν το παλαιό σύστημα εκθέσεων κατέρρευσε, οι επιχειρηματίες της Μπρυζ καινοτόμησαν: Ανέπτυξαν, η δανείστηκαν από την Ιταλία, νέες μορφές εμπορικού καπιταλισμού, σύμφωνα με τις οποίες μερικοί έμποροι μοιράστηκαν τους κινδύνους (και τα κέρδη) διαμοιράζοντας τις γνώσεις τους επί των αγορών. Εγκαθίδρυσαν νέες μεθόδους εμπορικών συναλλαγών, περιλαμβανομένων των συναλλαγματικών και των πιστωτικών επιστολών. Η πόλη καλοδέχτηκε τους ξένους εμπόρους, κυρίως Πορτογάλους που πωλούσαν πιπέρι και άλλα μπαχαρικά.
Με την αναβίωση της ζωής της πόλης τον 12ο αιώνα, η αγορά μαλλιού, η υφαντουργική βιομηχανία και η αγορά ρούχων επωφελήθηκαν από το καταφύγιο που προσέφεραν τα τείχη της πόλης, ενώ τα πλεονάσματα μπορούσαν να συσσωρεύονται υπό την προστασία των Κομήτων της Φλάνδρας. Οι επιχειρηματίες της πόλης κατάφεραν να δημιουργήσουν οικονομικές παροικίες στις περιοχές της Αγγλίας και της Σκωτίας που παρήγαγαν μαλλί. Συμβόλαια με Άγγλους έφεραν στην πόλη δημητριακά από τη Νορμανδία και κρασιά από τη Γασκώνη. Τα πλοία της Χανσεατικής ένωσης γέμιζαν το λιμάνι, το οποίο είχε επεκταθεί πέραν του Ντάμμε προς το Σλούις (Sluys), ώστε να μπορεί να δέχεται τα νέου τύπου πλοία "kogge". Το 1277 ο πρώτος εμπορικός στόλος από τη Γένοβα εμφανίστηκε στο λιμάνι της Μπρυζ, δημιουργώντας την πρώτη εμπορική παροικία, η οποία θα καθιστούσε τη Μπρυζ τον κύριο σύνδεσμο με το εμπόριο της Μεσογείου. Η εξέλιξη αυτή όχι μόνον διεύρυνε το εμπόριο των μπαχαρικών από την Ανατολή, αλλά δημιούργησε εξελιγμένες οικονομικές τεχνικές, που επέφεραν συσσώρευση κεφαλαίων, με τα οποία σύντομα αναλήφθηκε ο έλεγχος των τραπεζών στην πόλη. Η "Bourse" (χρηματιστήριο) άνοιξε το 1309 και πιθανόν ήταν το πρώτο χρηματιστηριακό ίδρυμα στον κόσμο, ενώ εξελίχτηκε στην πλέον πολύπλοκη αγορά χρήματος στις Κάτω Χώρες τον 14ο αιώνα. Όταν τα ενετικά γαλιόνια εμφανίστηκαν για πρώτη φορά το 1314, ήταν ήδη αργοπορημένα.
 Πολλοί ξένοι έμποροι έγιναν ευμενώς δεκτοί στη Μπρυζ, όπως οι Καστιλιάνοι έμποροι μαλλιού, που πρωτοέφθασαν τον 13ο αιώνα. Όταν το καστιλιάνικο μονοπώλιο έληξε, πολλοί μετανάστες από το Μπιλμπάο ευημέρησαν ως έμποροι μαλλιού, αγαθών από σίδηρο κτλ. και δημιούργησαν το δικό τους εμπορικό προξενείο στη Μπρυζ τον 15ο αιώνα.
Οι ξένοι έμποροι επεξέτειναν τις εμπορικές ζώνες της πόλης. Διατηρούσαν χωριστές κοινότητες, διοικούμενες με τους δικούς τους νόμους, μέχρι την οικονομική κατάρρευση μετά το 1700.
Η οικονομική αυτή ευμάρεια προκάλεσε κοινωνικές αναταραχές, οι οποίες καταπνίγηκαν στην πλειονότητά τους από στρατιωτικές δυνάμεις (militia). Το 1302, ωστόσο, μετά τις "πρωινές σφαγές" στην πόλη (σφαγή της γαλλικής φρουράς της πόλης κατά τις πρώτες πρωινές ώρες), στις 18 Μαΐου 1302, από τη φλαμανδική militia, ο πληθυσμός πύκνωσε τις τάξεις των δυνάμεων του κόμητα της Φλάνδρας εναντίον των Γάλλων, με αποκορύφωμα τη νίκη στη "μάχη των χρυσών σπιρουνιών" (φλαμανδ. "Guldensporenslag"), που έγινε κοντά στο Κόρτραϊκ (Kortrijk) στις 11 Ιουλίου. Τα αγάλματα των Γιαν Μπρέϋντελ (Jan Breydel) και Πιέτερ ντε Κόνινκ (Pieter de Coninck), που ηγήθηκαν της εξέγερσης, υπάρχουν ακόμη και σήμερα στην πλατεία της Μεγάλης Αγοράς (Grote Markt). Η πόλη κράτησε την "militia" ως μόνιμο παραστρατιωτικό σώμα, που απέκτησε ευελιξία αλλά και μεγάλο κύρος διατηρώντας στενούς δεσμούς με τη Συντεχνία της οργανωμένης "militia" και συμπεριλαμβάνοντας στις τάξεις της επαγγελματίες και ειδικευμένες μονάδες. Οι άνδρες της "militia" αγόραζαν και συντηρούσαν δικά τους όπλα και πανοπλίες, ανάλογα με την οικογενειακή κατάσταση και την οικονομική θέση τους.
Στο τέλος του 14ου αιώνα η Μπρυζ έγινε ένα από τα τέσσερα μέλη της "τετραρχίας των πόλεων" μαζί με τη Γάνδη, την Υπρ και τη Φράιε της Μπρυζ (Brugse Vrije). Από κοινού σχημάτισαν ένα κοινοβούλιο, ωστόσο συχνά διαφωνούσαν μεταξύ τους.
Τον 15ο αιώνα ο Φίλιππος Β΄ της Βουργουνδίας (Φίλιππος ο Καλός), δούκας της Βουργουνδίας δημιούργησε αυλή στη Μπρυζ, όπως και στις Βρυξέλλες και στη Λιλ και ελκύοντας σε αυτήν αρκετούς καλλιτέχνες, τραπεζίτες και άλλες εξέχουσες προσωπικότητες από ολόκληρη την Ευρώπη. Οι κλώστες και οι υφαντές της Μπρυζ θεωρούνταν οι κορυφαίοι στον κόσμο και ο πληθυσμός της πόλης ανέβηκε σε τουλάχιστον 125.000 άτομα, πιθανόν και σε 200.000 την περίοδο γύρω στο 1400.
Οι νέες τεχνικές χρήσης των ελαιοχρωμάτων από τους ζωγράφους της Φλαμανδικής Σχολής της προσέδωσε παγκόσμια αναγνώριση. Το πρώτο έντυπο βιβλίο στην αγγλική γλώσσα τυπώθηκε στη Μπρυζ από τον Ουίλιαμ Κάξτον (William Caxton). Την ίδια εποχή ο Εδουάρδος Δ΄ της Αγγλίας και ο Ριχάρδος Γ΄ της Αγγλίας διέμειναν εκεί κατά την εξορία τους.
Παρακμή μετά το 1500.
Γύρω στο 1500, το κανάλι Ζβιν (Zwin), το οποίο είχε προσδώσει στην πόλη την ευμάρειά της, άρχισε επίσης να γεμίζει με ιλύ και η χρυσή εποχή της πόλης ήλθε στο τέλος της. Η Μπρυζ επισκιάστηκε από την Αμβέρσα ως η οικονομική "ναυαρχίδα" των Κάτω Χωρών. Κατά τον 17ο αιώνα η βιομηχανία των δαντελών αναβίωσε και έγιναν πολλές προσπάθειες επανόδου στο ένδοξο παρελθόν. Κατά τη δεκαετία του 1650, η πόλη αποτέλεσε τη βάση του Καρόλου Β΄ της Αγγλίας και της εξόριστης αυλής του. Οι ναυτιλιακές υποδομές εκσυγχρονίστηκαν και δημιουργήθηκαν νέες έξοδοι προς τη θάλασσα, αλλά χωρίς μεγάλη επιτυχία, καθώς η Αμβέρσα συνέχισε να αυξάνει την κυριαρχία της. Η Μπρυζ πτώχευσε και σταδιακά έχασε τη σημασία της. Ο πληθυσμός της μειώθηκε από τους 200.000 κατοίκους σε περίπου 50.000 το 1900.
Ο συμβολιστής μυθιστοριογράφος Ζωρζ Ρόντενμπαχ (Georges Rodenbach) μετασκεύασε την "κοιμισμένη" πόλη σε χαρακτήρα στο μυθιστόρημά του "Bruges-la-Morte" (Μπρυζ η νεκρή), το οποίο ο Έριχ Βόλφγκανγκ Κόρνγκολντ (Erich Wolfgang Korngold) διασκεύασε σε όπερα με τίτλο "Die tote Stadt" (Η νεκρή πόλη).
Η αναβίωση.
Κατά το τελευταίο ήμισυ του 19ου αιώνα η Μπρυζ έγινε ένας από τους δημοφιλέστερους προορισμούς στον κόσμο, προσελκύοντας οικονομικά εύρωστους Βρετανούς και Γάλλους τουρίστες. Το 1909 υπήρχε ένας συνεταιρισμός με το όνομα "Bruges Forward: Society to Improve Tourism" (Η Μπρυζ μπροστά: Εταιρεία για βελτίωση του τουρισμού). Μετά το 1965 η αρχική μεσαιωνική πόλη άρχισε να ανακαινίζεται: Αναστηλώσεις οικιών και δημοσίων οικημάτων, ιστορικά μνημεία και εκκλησίες προκάλεσαν μεγάλο τουριστικό κύμα και οικονομική δραστηριότητα στο παλαιό ιστορικό κέντρο. Ο διεθνής τουρισμός εκτοξεύτηκε και νέες προσπάθειες οδήγησαν στην αναγόρευση της πόλης ως "ευρωπαϊκής πολιτιστικής πρωτεύουσας" το 2002. Ετησίως έχει περίπου 2 εκατομ. επισκέπτες.
Το λιμάνι της Μπρυζ - Ζεεμπρύγκε κατασκευάστηκε το 1907. Οι Γερμανοί το χρησιμοποίησαν ως βάση των "U-boote" (υποβρυχίων) κατά τον Α΄ Παγκόσμιο Πόλεμο. Επεκτάθηκε σημαντικά κατά τη δεκαετία του 1970 και στις αρχές της δεκαετίας του 1980 και σήμερα είναι ένα από τα σημαντικότερα και σύγχρονα λιμάνια στην Ευρώπη.
Γεωγραφία.
Ο Δήμος της Μπρυζ σήμερα περιλαμβάνει τις περιοχές:
Αξιοθέατα.
Η μείζων μεσαιωνική αρχιτεκτονική της Μπρυζ παραμένει ανέπαφη. Το ιστορικό της κέντρο αναγορεύτηκε σε Μνημείο Παγκόσμιας Κληρονομιάς της ΟΥΝΕΣΚΟ το 2000.
Πολλά από τα μεσαιωνικά της κτίρια είναι αξιοσημείωτα, συμπεριλαμβανομένου του "ναού της Παναγίας μας", της οποίας το τούβλινο κωδωνοστάσιο φθάνει σε ύψος τα 122,3 μ., γεγονός που το κάνει ένα από τα ψηλότερα κτίσματα από τούβλα στον κόσμο. Το γλυπτό της "Παναγίας Βρεφοκρατούσης", το οποίο βλέπει ο επισκέπτης στο χοροστάσιο, πιστεύεται ότι είναι το μοναδικό δημιούργημα του Μικελάντζελο που βρέθηκε εκτός Ιταλίας όσο εκείνος ήταν εν ζωή.
Το πιο αναγνωρίσιμο μνημείο της Μπρυζ είναι το καμπαναριό του 13ου αιώνα, στο οποίο στεγάζεται ένας μηχανισμός (carillon) αποτελούμενος από 48 καμπάνες. Η πόλη ακόμη και σήμερα απασχολεί σε μόνιμη βάση έναν χειριστή του μηχανισμού (carillonneur), ο οποίος δίνει τακτικά κονσέρτα.
Άλλα περίφημα κτίσματα στην πόλη είναι:
Μεταφορές.
Οδικές.
Η Μπρυζ διαθέτει οδική σύνδεση μέσω αυτοκινητοδρόμων προς όλες τις κατευθύνσεις:
Η οδήγηση στο "αυγό", όπως αποκαλείται η περιοχή γύρω από το ιστορικό κέντρο που περικλείουν τα κύρια κανάλια της πόλης, αποθαρρύνεται μέσω κυκλοφοριακών ρυθμίσεων, περιλαμβανομένου ενός δικτύου μονοδρόμων. Το σύστημα ενθαρρύνει την προώθηση οχημάτων προς οδούς που οδηγούν σε χώρους στάθμευσης και απευθείας εξόδου από την περιοχή. Οι χώροι στάθμευσης είναι εξυπηρετικοί για όσους θέλουν να ψωνίσουν ή να περιηγηθούν, ενώ η στάθμευση δεν στοιχίζει ακριβά.
Σιδηροδρομικές.
Ο κεντρικός σιδηροδρομικός σταθμός της πόλης είναι το σημείο που συγκλίνουν όλες οι γραμμές που οδηγούν στις βελγικές ακτές. Υπάρχουν τρένα προς όλες τις μεγάλες πόλεις της χώρας με δρομολόγια κάθε μια ώρα, καθώς και συνδέσεις με τη Λιλ της Γαλλίας. Υπάρχουν, επίσης, πολλά τοπικά δρομολόγια. Από τον κεντρικό σταθμό διέρχεται και σταθμεύει ο συρμός της γραμμής "Ταλύς" (Thalys), που συνδέει το Παρίσι με τις Βρυξέλλες και την Οστένδη.
Οι λεωφορειακές συνδέσεις με το κέντρο είναι συχνές, αν και ο σιδηροδρομικός σταθμός απέχει μόλις 10 λεπτά με τα πόδια από τις κεντρικές εμπορικές οδούς και 20 λεπτά από την πλατεία της Αγοράς.
Υπό κατασκευή είναι ο ελαφρύς σιδηρόδρομος που θα συνδέει το Ζέεμπρυγκε με το Λιχτερφέλντε (Lichtervelde) και την Μπρυζ με την Οστένδη.
Αεροπορικές.
Ο καλύτερος τρόπος μετακίνησης με αεροπλάνο είναι η χρήση του αερολιμένα των Βρυξελλών, που απέχει μια ώρα με τρένο ή αυτοκίνητο. Πλησιέστερος αερολιμένας είναι ο διεθνής αερολιμένας Μπρυζ - Οστένδης (περίπου 25 χλμ. από την πόλη) αλλά τα δρομολόγια από και προς αυτόν είναι περιορισμένα. Πρόσφατα εγκαινιάστηκε λεωφορειακή γραμμή απευθείας σύνδεσης του αεροδρομίου Σαρλερουά στα νότια των Βρυξελλών με την Μπρυζ.
Δημόσιες μεταφορές στην πόλη.
Η Μπρυζ διαθέτει ευρύ δίκτυο λεωφορειακών γραμμών, το οποίο λειτουργεί η εταιρεία Ντε Λάιν (De Lijn). Παρέχεται πρόσβαση στο κέντρο της πόλης και στα προάστιά της, μέσω των αστικών γραμμών (stadslijnen), και σε πολλά χωριά και κωμοπόλεις που βρίσκονται γύρω από την πόλη (ημιαστικές γραμμές, streeklijnen).
Προς υποστήριξη της δημοτικής διαχείρισης της κυκλοφορίας, προσφέρεται δωρεά μεταφορά για όσους σταθμεύουν τα αυτοκίνητά τους στο πάρκινγκ του κεντρικού σιδηροδρομικού σταθμού.
Ποδήλατα.
Αν και σε λίγους δρόμους απαγορεύεται η κυκλοφορία αυτοκινήτων, σε κανένα τμήμα της Μπρυζ δεν απαγορεύεται ολοσχερώς η κυκλοφορία τους. Τα αυτοκίνητα οφείλουν να δίνουν προτεραιότητα στους πεζούς και στους ποδηλάτες. Αν και επί μεγάλο χρονικό διάστημα καταστρώνονται σχέδια για την ολοσχερή απαγόρευση κυκλοφορίας αυτοκινήτων στο ιστορικό κέντρο της πόλης ή να περιοριστεί η κυκλοφορία πολύ περισσότερο απ' όσο σήμερα, κανένα σχέδιο δεν έχει καρποφορήσει. Το 2005 αλλάχθηκαν οι πινακίδες κυκλοφορίας για τη διευκόλυνση των ποδηλατών, επιτρέποντας την αμφίπλευρη διέλευσή τους σε περισσότερους δρόμους, εν τούτοις η κυκλοφορία αυτοκινήτων δεν μειώθηκε. Στην πόλη και στις γύρω περιοχές υπάρχουν χιλιάδες άτομα που μετακινούνται με ποδήλατο.
Το λιμάνι.
Το λιμάνι της Μπρυζ βρίσκεται στο Ζέεμπρυγκε (Μπρυζ επί της θαλάσσης). Στις 6 Μαρτίου 1987 το βρετανικό φέρι "MS Herald of Free Enterprise" ανατράπηκε μόλις απέπλευσε από το λιμάνι, επιφέροντας τον θάνατο σε 187 άτομα. Ήταν το χειρότερο ναυτικό ατύχημα σε επιβατηγό βρετανικό σκάφος από το 1919.
Αθλητισμός.
Παραδοσιακά, η Μπρυζ είναι η πόλη αφετηρία για τον ποδηλατικό αγώνα του γύρου της Φλάνδρας, που διεξάγεται κάθε Απρίλιο και αποτελεί ένα από τα σημαντικότερα αθλητικά γεγονότα στη χώρα.
Δημοφιλές άθλημα στην πόλη είναι, επίσης, το ποδόσφαιρο. Στη Μπρυζ εδρεύουν δύο επαγγελματικές ομάδες ποδοσφαίρου, η μια εκ των οποίων παίζει στην Α΄ Εθνική Κατηγορία του Βελγίου, η Κλαμπ Μπρυζ. Η άλλη, η Σερκλ Μπρυζ αγωνίζεται στη Β΄ Εθνική. Και οι δύο ομάδες έχουν ως έδρα το στάδιο Γιαν Μπρέυντελ (Jan Breydel), 30.000 θέσεων στην περιοχή του Σιντ Αντριες. Υπάρχουν σχέδια για την κατασκευή ενός νέου σταδίου για την Κλαμπ Μπρυζ, χωρητικότητας 45.000 θεατών στα βόρεια της πόλης, ενώ η Σερκλ Μπρυζ θα επισκευάσει και θα μειώσει τη χωρητικότητα του ήδη υπάρχοντος σταδίου.
Το 2000 η Μπρυζ ήταν μια από τις οκτώ πόλεις που φιλοξένησαν αγώνες του Ευρωπαϊκού πρωταθλήματος ποδοσφαίρου, που συνδιοργάνωσαν το Βέλγιο με τη γειτονική Ολλανδία.
Εκπαίδευση.
Η Μπρυζ είναι σημαντικό κέντρο εκπαίδευσης στη δυτική Φλάνδρα. Εκτός από τα συνηθισμένα εκπαιδευτικά ιδρύματα πρωτοβάθμιας και δευτεροβάθμιας εκπαίδευσης, υπάρχουν ορισμένα κολέγια, όπως το VIVES (που προήλθε από συγχώνευση του πρώην ΚΗΒΟ (καθολικό λύκειο Μπρυζ - Οστένδης) και του KATHO (καθολικό λύκειο), και το HOWEST ("Hogeschool West-Vlaanderen"). Επιπλέον, στην πόλη εδρεύει το Κολέγιο της Ευρώπης, ένα υψηλού κυρους εκπαιδευτικό ίδρυμα για μεταπτυχιακές σπουδές στα ευρωπαϊκά οικονομικά, τα νομικά και τις πολιτικές επιστήμες. Το "United Nations University Institute on Comparative Regional Integration Studies" (UNU-CRIS) είναι το ερευνητικό κέντρο του Πανεπιστημίου των Ηνωμένων Εθνών.
Πολιτική αδελφοποίησης.
Ως γενική της αρχή, η πόλη δεν έχει ποτέ αδελφοποιηθεί με καμία άλλη πόλη στο εξωτερικό. Χωρίς να αρνείται τη χρησιμότητα παρόμοιων σχημάτων με πόλεις που δεν έχουν πολλές διεθνείς επαφές, ο κύριος λόγος είναι ότι η Μπρυζ θα δυσκολευόταν να επιλέξει μεταξύ υποψηφίων προς αδελφοποίηση πόλεων και κρίνει ότι έχει ήδη κάνει αρκετή δουλειά με τις πολλές διεθνείς της συμβάσεις. Πιστεύεται, επίσης, ότι η αδελφοποίηση θα προσφέρει στις αρχές και τους εκπροσώπους των προς αδελφοποίηση ή ήδη αδελφοποιημένων πόλεων τη δυνατότητα να ταξιδεύουν δημοσία δαπάνη. Οι αρχές αυτές επέφεραν, στη δεκαετία του 1950, την άρνηση αδελφοποίησης της πόλης με τη Νίκαια και άλλες μικρότερες πόλεις, που ο Βέλγος πρεσβευτής είχε υπογράψει χωρίς προηγουμένως να συμβουλευτεί τις αρχές της πόλης. Τη δεκαετία του 1970, ο Βέλγος πρόξενος στο Όλντενμπουργκ είχε πείσει τον τότε δήμαρχο της Μπρυζ να υπογράψει μια "διακηρυξη φιλίας", την οποία μάταια προσπάθησε να παρουσιάσει ως αδελφοποίηση.
Η αδελφοποίηση ορισμένων από τις κοινότητες που συγχωνεύτηκαν με την Μπρυζ το 1971 επίσης σταμάτησε.
Όλα αυτά δεν σημαίνουν ότι η πόλη δεν ενδιαφέρεται για συνεργασίες με άλλες πόλεις, είτε βραχυπρόθεσμα είτε μακροπρόθεσμα, επί συγκεκριμένων δράσεων, όπως δείχνουν τα παραδείγματα που ακολουθούν:

</doc>
<doc id="68361" url="https://el.wikipedia.org/wiki?curid=68361" title="Gavmii mi ekuverikan matii tibegen kuriime salaam">
Gavmii mi ekuverikan matii tibegen kuriime salaam



</doc>
<doc id="68363" url="https://el.wikipedia.org/wiki?curid=68363" title="Σαπουνόπερα">
Σαπουνόπερα

Σαπουνόπερα είναι ένα είδος τηλεοπτικής εκπομπής, που συχνά έχει κοινωνικό και αισθηματικό περιεχόμενο. Η σαπουνόπερα είναι ένα είδος τηλεόρασης που προήλθε από τις Ηνωμένες Πολιτείες Αμερικής. Το όνομά τους προέρχεται από τις αγγλικές λέξεις "soap" (που σημαίνει "σαπούνι"), καθώς σημαντικός χρηματοδότης των παραγωγών είναι οι διάφορες εταιρείες απορρυπαντικών, και "opera" ειρωνικός τίτλος που προσέδωσαν οι Αμερικανοί δημοσιογράφοι κριτικοί στις σειρές αυτού του είδους.
Βασικά στοιχεία.
Οι σαπουνόπερες συνήθως συγχέονται με τις λατινοαμερικάνικες τηλενουβέλες, εξαιτίας των ερωτικών ιστοριών που συναντώνται και στις δύο, καθώς και του γεγονότος ότι προβάλλονται καθημερινά. Όμως υπάρχουν πολλά στοιχεία που τις κάνουν να διαφέρουν. Σημαντικότερη των διαφορών είναι η χρονική διάρκεια των δύο αυτών ειδών τηλεοπτικού προγράμματος, καθώς οι σαπουνόπερες μπορεί να διαρκέσουν πολλές δεκαετίες, ενώ οι τηλενουβέλες συνήθως ολοκληρώνουν τον κύκλο τους σε 150 με 180 επεισόδια. Διαφορές μεταξύ των τηλενουβελών και των σαπουνόπερων υπάρχουν και στο σενάριο. Οι σαπουνόπερες αφορούν συνήθως τις ζωές δύο πλούσιων οικογενειών και τις σχέσεις μεταξύ τους. Οι τηλενουβέλες συνήθως επικεντρώνονται στην ιστορία μιας φτωχής κοπέλας και ενός πλούσιου νεαρού ή το αντίστροφο, τους οποίους ωστόσο περιτριγυρίζουν διάφοροι δευτερεύοντες χαρακτήρες οι οποίοι παίζουν σημαντικό ρόλο στην εκάστοτε σειρά. Επιπλέον, λόγω του χαμηλού τους κόστους παραγωγής, οι αμερικανικές σαπουνόπερες σπάνια φιλοξενούν εξωτερικά γυρίσματα σε αντίθεση με τις τηλενουβέλες, κάτι που ωστόσο τα τελευταία χρόνια έχει αλλάξει για τις σαπουνόπερες που γυρίζονται από ευρωπαϊκούς σταθμούς.
Πριν ξεκινήσουν να γυρίζονται οι Ελληνικές σαπουνόπερες, ήδη στην ελληνική τηλεόραση είχαν προβληθεί οι γνωστότερες αμερικάνικες σαπουνόπερες, όπως η Δυναστεία, το Ντάλλας, τα Ατίθασα νιάτα, η Τόλμη και Γοητεία από τα κανάλια της ΕΡΤ και η Σάντα Μπάρμπαρα από το Mega, στις οποίες αργότερα προστέθηκαν οι Μέρες αγάπης, το Έρωτες, έρωτες, έρωτες κ.α. Κάποιες από αυτές, συνεχίζονται ως σήμερα, έχοντας συμπληρώσει αισίως το 50ό έτος μετάδοσής τους στη χώρα παραγωγής τους και το 20ό στην Ελλάδα.
Ελληνικές Σαπουνόπερες ανά σταθμό.
Οι πιο φημισμένες ελληνικές σαπουνόπερες τη δεκαετία του 1990 ήταν οι σειρές του Νίκου Φώσκολου, Η Λάμψη και Καλημέρα Ζωή που συνολικά προβλήθηκαν για 15 χρόνια, από το 1991 μέχρι το 2006.
ANT1.
Η πρώτη ελληνική σαπουνόπερα έκανε πρεμιέρα στον ANT1 στις 23 Ιανουαρίου του 1990. Ο τίτλος της ήταν "Οικογένεια" και πρωταγωνιστικό ρόλο είχε ο Άγγελος Αντωνόπουλος. Η "Οικογένεια" για τρεις τηλεοπτικές σεζόν, κατά τη διάρκεια του τρίτου κύκλου ο τίτλος της άλλαξε σε "Οικογένεια Καζίνο", και ολοκληρώθηκε στις 7 Μαρτίου του 1992 μετά από 124 επεισόδια. Η δεύτερη σειρά αυτού του είδους που έκανε πρεμιέρα από τον τηλεοπτικό σταθμό ANT1 ήταν το "Στη σκιά του χρήματος", με πρωταγωνιστές τον Δάνη Κατρανίδη και τη Σοφία Αλιμπέρτη, που προβλήθηκε τη σεζόν 1990-1991.
Στις 16 Σεπτεμβρίου του 1991 έκανε πρεμιέρα από τον ANT1 η μακροβιότερη καθημερινή σειρά της ελληνικής τηλεόρασης, "Η Λάμψη". Η σειρά αυτή, σε σκηνοθεσία και σενάριο του Νίκου Φώσκολου, προβλήθηκε συνολικά για 14 συνεχόμενες τηλεοπτικές σεζόν και αποτελείται από 3.457 επεισόδια. Ο μακροβιότερος χαρακτήρας της σειράς, με παρουσία και στα 3.457 επεισόδια, ήταν αυτός του "Γιάγκου Δράκου" που ερμήνευσε ο ηθοποιός Χρήστος Πολίτης. Τη σεζόν 1992-1993, πέρα από τον δεύτερο κύκλο της "Λάμψης", προβλήθηκαν από τον ίδιο τηλεοπτικό σταθμό δύο ακόμη καθημερινές σαπουνόπερες, "Η συμφωνία της σιωπής" και "Το γαλάζιο διαμάντι". Η πρώτη, "Η συμφωνία της σιωπής", διακόπηκε αιφνιδίως στο 26ο επεισόδιο εξαιτίας των χαμηλών ποσοστών τηλεθέασης ενώ η δεύτερη προβλήθηκε για ένα χρόνο και αποτελείται από 350 επεισόδια, και η οποία αργότερα το 1995, προβλήθηκε σε επανάληψη από το New Channel. Η Λάμψη, μετά την ολοκλήρωση της στις 29 Ιουλίου 2005, προβλήθηκε μεταγλωττισμένη και στο εξωτερικό, ιδίως στην Βουλγαρία και την Κίνα, σημειώνοντας και εκεί τεράστια επιτυχία.
Στις 25 Νοεμβρίου του 1993 έκανε πρεμιέρα η δεύτερη σαπουνόπερα του Νίκου Φώσκολου με τίτλο "Καλημέρα Ζωή". Το "Καλημέρα Ζωή" προβλήθηκε για 13 χρόνια και ολοκληρώθηκε στις 31 Μαρτίου του 2006, σε 3.093 επεισόδια, με τους μακροβιότερους χαρακτήρες της σειράς, με παρουσία για πάνω από 3.000 επεισόδια, ήταν αυτοί του "Στάθη Θεοχάρη" που ερμήνευσε ο ηθοποιός Γιώργος Βασιλείου, από το 1993 έως το 2004, και της "Ηλέκτρας Θεοχάρη", που ερμήνευσε η ηθοποιός Μυρτώ Πισπίνη, από την αρχή μέχρι το τέλος της σειράς, με εξαίρεση μόνο ορισμένα επεισόδια του 12ου κύκλου, που τον ρόλο της Θεοχάρη ερμήνευσε η ηθοποιός Ιφιγένεια Στάικου, ενώ ένας άλλος μακροβιότερος χαρακτήρας της σειράς, με παρουσία και στα 3.093 επεισόδια, ήταν αυτός του "Ταξίαρχου Λεβένταγα" που ερμήνευσε ο ηθοποιός Δημήτρης Αρώνης.
Στις 8 Σεπτεμβρίου του 2005 έκανε πρεμιέρα η σειρά "Έρωτας" αντικαθιστώντας τη "Λάμψη" στη ζώνη μετάδοσης 19:00-20:00. Ο "Έρωτας" προβλήθηκε για τρεις τηλεοπτικές σεζόν και αποτελείται από 700 επεισόδια, με πρωταγωνιστές τον Γρηγόρη Βαλτινό και την Κοραλία Καράντη. Ακολούθησε η σειρά "Κάρμα" τις σεζόν 2009-2011 ενώ από το 2012 ο τηλεοπτικός σταθμός ANT1 ενέταξε στο πρόγραμμά του σαπουνόπερες ελληνοκυπριακής παραγωγής "Βαλς με 12 θεούς", "Μπρούσκο", "Ρουά Ματ" και "Δίδυμα Φεγγάρια". Το 2018 ο ANT1 επέστρεψε στην παραγωγή ελληνικών και κυπριακών δραματικών καθημερινών, κοινωνικών και μυστηρίου σειρών όπως "Γυναίκα Χωρίς Όνομα", το οποίο αποτελεί διασκευή της Νοτιοκορεάτικης σειράς "Unknown Woman", "Η Επιστροφή", "Οργή", "Ήλιος" και "Άγριες Μέλισσες".
Mega Channel.
Η πρώτη σαπουνόπερα που έκανε πρεμιέρα στο Mega Channel ήταν "Η Δίψα". Η σειρά αυτή έκανε πρεμιέρα στις 19 Φεβρουαρίου του 1990 και ολοκληρώθηκε στις 19 Μαΐου του 1991 μετά από 102 επεισόδια. Η επόμενη καθημερινή σαπουνόπερα που έκανε πρεμιέρα από τον ίδιο σταθμό ήταν αυτή με τίτλο "Παράλληλοι δρόμοι" που προβλήθηκε για δύο τηλεοπτικές σεζόν, από τις 9 Νοεμβρίου του 1992 μέχρι το καλοκαίρι του 1994, και αποτελείται από 354 επεισόδια. Τη σεζόν 1994-1995 ο τηλεοπτικός σταθμός Mega Channel είχε στο πρόγραμμά του τη σειρά "Χαραυγή" που ολοκληρώθηκε μετά από 180 επεισόδια. Τη σεζόν 1995-1996 το Mega αποφάσισε να δημιουργήσει μία καθημερινή σαπουνόπερα με κωμική χροιά με τίτλο "Τζιν και Τσέρρυ". Η σειρά αυτή δε σημείωσε την αναμενόμενη επιτυχία και ολοκληρώθηκε μετά από 59 επεισόδια.
Μετά από αρκετές σεζόν αποχής από το είδος της σαπουνόπερας, το Mega Channel αγόρασε τα δικαιώματα της γερμανικής σειράς "Verbotene Liebe" με σκοπό τη μεταφορά της στα ελληνικά δεδομένα. Η ελληνική εκδοχή πήρε τον τίτλο "Απαγορευμένη Αγάπη" και έκανε πρεμιέρα στις 5 Οκτωβρίου του 1998. Η "Απαγορευμένη Αγάπη" ήταν και η μακροβιότερη καθημερινή σειρά στο πρόγραμμα του σταθμού καθώς προβλήθηκε για 8 συνεχόμενες σεζόν και αποτελείται από 1.798 επεισόδια. Τη σεζόν 1999-2000, πέρα από τον δεύτερο κύκλο της "Απαγορευμένης Αγάπης", έκανε πρεμιέρα το "Για μια θέση στον ήλιο" που αποτέλεσε και αυτό μεταφορά ξένης σαπουνόπερας στα ελληνικά δεδομένα και συγκεκριμένα της ιταλικής παραγωγής "Un posto al sole", η οποία προβάλλεται, από το 1996 μέχρι και σήμερα, στην Ιταλική Τηλεόραση. Η σειρά αυτή προβλήθηκε για τρεις τηλεοπτικές σεζόν, μέχρι και το 2002, και αποτελείται από 614 επεισόδια. Στις 30 Σεπτεμβρίου του 2002 έκανε πρεμιέρα η σαπουνόπερα "Φιλοδοξίες" σε σενάριο Άντας Γκουρμπαλή. Οι "Φιλοδοξίες" αποτελούνται από τέσσερις κύκλους με 799 επεισόδια.
Στις 19 Σεπτεμβρίου του 2004 έκανε πρεμιέρα στο Mega Channel η σειρά "Βέρα στο δεξί", σε σενάριο Έλενας Ακρίτα και Γιώργου Κυρίτση, η οποία με τα πολλά της εξωτερικά γυρίσματα και με μία μείξη παλαιών και νέων ηθοποιών κατάφερε να έρθει πρώτη σε τηλεθέαση και να αναγκάσει τον ΑΝΤ1 να διακόψει τη "Λάμψη" ένα χρόνο αργότερο, έπειτα από 15 χρόνια μετάδοσης. Η "Βέρα στο δεξί" ολοκληρώθηκε την 1η Ιουλίου του 2007 μετά από 621 επεισόδια. Τις σεζόν 2007-2009 προβλήθηκε από το πρόγραμμα του σταθμού η σαπουνόπερα "Μια στιγμή δυο ζωές" που αποτέλεσε μεταφορά της ισπανικής παραγωγής "Amor Descarado" στα ελληνικά δεδομένα. Τη σεζόν 2008-2009 έκανε πρεμιέρα η δεύτερη καθημερινή σειρά των Ακρίτα-Κυρίτση για το Mega Channel με τίτλο "Τα Μυστικά της Εδέμ". Η σειρά αυτή προβλήθηκε για τέσσερις τηλεοπτικές σεζόν και αποτελείται από 625 επεισόδια. Τις σεζόν 2009-2012 ακολούθησε "Η Ζωή της Άλλης" που και αυτή βασιζόταν σε ξένο σενάριο. Από το 2011 μέχρι το 2015 προβλήθηκε από το Mega Channel η σειρά "Κλεμμένα Όνειρα" σε ιδέα και σενάριο Δημήτρη Αρβανίτη. Τη σεζόν 2014-2015, πέρα από τον τέταρτο κύκλο των "Κλεμμένων Ονείρων", ο Δημήτρης Αρβανίτης δημιούργησε και δεύτερη σειρά τη "Δικαίωση" για το πρόγραμμα του ίδιου σταθμού. Τις σεζόν 2014-2016, πέρα από ελληνικές σαπουνόπερες, ο τηλεοπτικός σταθμός Mega Channel ενέταξε στο πρόγραμμά του και τις ελληνοκυπριακές σαπουνόπερες "Όνειρο Ήταν" και "Το δαχτυλίδι της φωτιάς".
Alpha TV.
Η πρώτη σαπουνόπερα που έκανε πρεμιέρα στον Alpha TV ήταν το "Κάτω από την Ακρόπολη". Η σειρά αυτή έκανε πρεμιέρα το 2001 και ολοκληρώθηκε το 2003 
μετά από 150 επεισόδια. Μετά από αρκετές σεζόν αποχής από το είδος της σαπουνόπερας, το 2006, δημιουργήθηκε η σειρά "Αν μ Αγαπάς", ενώ η μακροβιότερη καθημερινή σειρά στο πρόγραμμα του σταθμού, ήταν το Έλα στην θέση μου, καθώς προβλήθηκε για 5 συνεχόμενες σεζόν (2016-2021) και αποτελείται από 934 επεισόδια, το τέταρτο μακροβιότερο της Ελληνικής τηλεόρασης.
ΣΚΑΪ.
Ο ΣΚΑΪ, ασχολήθηκε με την μυθοπλασία από το 2016, και μετά με πρώτη την καθημερινή σειρά Όσο Έχω Εσένα.

</doc>
<doc id="68364" url="https://el.wikipedia.org/wiki?curid=68364" title="Gaumii salaam">
Gaumii salaam

Το Gavmee Salaam (στην ντιβέχι: ޤައުމީ ސަލާމް, Εθνικός Χαιρετισμός) είναι ο σύγχρονος εθνικός ύμνος στις Μαλδίβες. Τους στίχους έγραψε ο Mohamed Jameel Didi το 1948 και συνθέτης είναι ο μαέστρος από τη Σρι Λάνκα, Pandith Amaradeva , το 1972.
Το Gavmee Salaam η διακήρυξη με περηφάνια ενός λαού ότι έχει εθνική ενότητα, την ισλαμική πίστη και έχει κερδίσει σε ιστορικές μάχες, τιμώντας τους πεσόντες ήρωες. Στον ύμνο επίσης υπάρχει η ευχή για περαιτέρω ανάπτυξη, ενώ γίνεται μνεία και στους ηγέτες που έχουν υπηρετήσει τη χώρα μέχρι σήμερα.

</doc>
<doc id="68365" url="https://el.wikipedia.org/wiki?curid=68365" title="Ρεβιθιά">
Ρεβιθιά

Η ρεβιθιά είναι μονοετές, ποώδες, αγγειόσπερμο, δικότυλο φυτό το οποίο ανήκει στην υποοικογένεια των ψυχανθών. Είναι θάμνος που δύσκολα ξεπερνά τα 60 εκατοστά και καλλιεργείται για τα σπόρια του, τα ρεβίθια, και ως κτηνοτροφή. Έχει την επιστημονική ονομασία Cicer arietinum - Ερέβινθος ο κοινός ή Ερέβινθος ο κριόμορφος, πιστή μετάφραση της λατινικής ονομασίας του είδους, η οποία οφείλεται στο σχήμα του σπόρου του φυτού, που θυμίζει κεφάλι κριαριού. 
Καταγωγή.
Η καταγωγή της ρεβιθιάς είναι από την Ασία και σήμερα καλλιεργείται σε πολλές χώρες της νότιας Ευρώπης, της Ασίας και της νότιας και κεντρικής Αμερικής.
Χαρακτηριστικά.
Τα φύλλα της ρεβιθιάς είναι πτερωτά, σύνθετα και έχουν πολλά μικρότερα, στρογγυλά, ανοιχτοπράσινα φυλλάρια με μικροσκοπικά δόντια στις άκρες. Τα άνθη της είναι μικρά, λευκού, κόκκινου ή ροζ χρώματος και φύονται στις μασχάλες των κλαδιών ανά ένα. Οι καρποί είναι πεπλατυσμένοι στα πλάγια και κάθε ένας από αυτούς περιέχει 1-2 σπόρια, τα γνωστά ρεβίθια. Η ρεβιθιά είναι εξαιρετικά ανθεκτική στην ξηρασία και αποδίδει καλά σε φτωχά εδάφη χωρίς ιδιαίτερες περιποιήσεις. Πολλαπλασιάζεται με σπορά κατά τους φθινοπωρινούς κυρίως μήνες.
Κατανάλωση.
Τα ρεβίθια καταναλώνονται βραστά ή μαγειρευτά ως όσπρια, καβουρντισμένα ως ξηροί καρποί (τα γνωστά στραγάλια). Γίνονται, επίσης, θρεπτικά άλευρα και μετά από επεξεργασία μπορούν να χρησιμοποιηθούν ως υποκατάστατο του καφέ. Είναι πλούσια σε φώσφορο, μαγνήσιο, ασβέστιο και σίδηρο, καθώς και βιταμίνες Β, Κ, Ε, και C.
Καλλιέργεια και παραγωγή.
Στην Ελλάδα καλλιεργούνται 150.000 στρέμματα, κυρίως στη Στερεά Ελλάδα, τη Θράκη και τη Μακεδονία.
Η Ινδία είναι πρώτη στον κόσμο σε παραγωγή ρεβιθιών. Ακολουθούν η Ισπανία, η Αλγερία, η Ιταλία, η Αίγυπτος, η Αργεντινή και η Ελλάδα.
Ποικιλίες.
Cicer arietinum var. vulgare σημαίνει Ερέβινθος ο κριόμορφος ποικ. ο κοινός.

</doc>
<doc id="68366" url="https://el.wikipedia.org/wiki?curid=68366" title="Ρεβίθι">
Ρεβίθι



</doc>
<doc id="68367" url="https://el.wikipedia.org/wiki?curid=68367" title="Ρεβύθι">
Ρεβύθι



</doc>
<doc id="68378" url="https://el.wikipedia.org/wiki?curid=68378" title="Εμίλ Λαχούντ">
Εμίλ Λαχούντ

Ο Εμίλ Λαχούντ είναι στρατηγός εν αποστρατεία, Πρόεδρος του Λιβάνου από το 1998 ως το 2008.
Καριέρα.
Γεννήθηκε στις 12 Ιανουαρίου του 1936. Γιος του στρατηγού Τζαμίλ Λαχούντ, ήταν διοικητής του ΓΕΣ (1989 - 1998) και εξελέγη Πρόεδρος το 1998.
Τροποποίησε το Σύνταγμα, ώστε να ανανεώσει τη θητεία του και, έπειτα από πίεση της Συρίας, το 2004, το Κοινοβούλιο ψήφισε υπέρ της διεύρυνσης της προεδρικής θητείας για ακόμα 3 χρόνια, μέχρι το 2007. Ακόμα και διεθνείς παρατηρητές χαρακτήρισαν τη τροποποίηση ως παράνομη.
Η θητεία του Λαχούντ έληξε στις 23 Νοεμβρίου 2007 και η πολιτική κρίση για το ποιος θα τον διαδεχόταν συνεχίστηκε για τους επόμενους μήνες. Έπειτα από 19 αποτυχημένες απόπειρες εκλογής νέου Προέδρου, επιτεύχθηκε συμφωνία για υποψήφιο κοινής αποδοχής στο Κατάρ. Τον Μάιο του 2008 διάδοχοςτου Λαχούντ ορκίστηκε ο Μισέλ Σουλεϊμάν και η κρίση τερματίστηκε.

</doc>
<doc id="68382" url="https://el.wikipedia.org/wiki?curid=68382" title="Φουάτ Σινιόρα">
Φουάτ Σινιόρα

Ο Φουάτ Σινιόρα (14 Απριλίου 1943 - ...) είναι Λιβανέζος πολιτικός, που χρίστηκε πρωθυπουργός του Λιβάνου, από τις 19 Ιουλίου 2005, οπότε και διαδέχθηκε τον Νατζίμπ Μικάτι, ως το 2009.
Βιογραφία.
Γεννήθηκε το 1943 στη Σιδώνα, από οικογένεια Σουνιτών Μουσουλμάνων, και εργάστηκε επί 45 χρόνια για τον αποβιώσαντα Πρωθυπουργό Ραφίκ αλ Χαρίρι. Υπήρξε Υπουργός Οικονομικών από το 1992 μέχρι το 1998 και ξανά από το 2000 ως το 2004. Μετά την πτώση του Χαρίρι το 1998, ο Σινιόρα κατηγορήθηκε για διαφθορά, απαλλάχθηκε όμως από το Κοινοβούλιο το 2003. Το 2002 κατάργησε τους περισσότερους δασμούς και εισήγαγε τον ΦΠΑ στη χώρα του.
Πρωθυπουργός.
Λίγο μετά την εκλογική νίκη της Αντιπολίτευσης, το 2005, έλαβε εντολή σχηματισμού κυβέρνησης από τον Πρόεδρο Εμίλ Λαχούντ. Υπήρξε η πρώτη κυβέρνηση στην οποία συμπεριλήφθησαν και μέλη της Χεζμπολάχ, μέλη της οποίας έφυγαν τελικά από το κυβερνητικό σχήμα. Στις 27 Ιουλίου 2006, ο Σινιόρα παρουσίασε σχέδιο επτά σημείων για την επίλυση της κρίσης στο Λίβανο (πόλεμος με το Ισραήλ), στη διάρκεια διάσκεψης στη Ρώμη. Δέχθηκε με επιφύλαξη τη συμφωνία υπό την αιγίδα του ΟΗΕ για τον τερματισμό της κρίσης.
Στις αρχές Δεκεμβρίου του 2006, η Αντιπολίτευση ξεκίνησε εκστρατεία με σκοπό την παραίτηση της κυβέρνησής του. Στις 25 Μαΐου του 2008 η θητεία του έληξε, καθώς την ημέρα αυτή εξελέγη πρόεδρος και ο Σινιόρα ανέλαβε υπηρεσιακά καθήκοντα. Ο νεοεκλεγείς Πρόεδρος Μισέλ Σουλεϊμάν τον επαναδιόρισε στην πρωθυπουργία στις 28 Μαΐου του 2008. Έπειτα από τις εκλογές του 2009 τον διαδέχθηκε ως πρωθυπουργός ο Σαάντ Χαρίρι.

</doc>
<doc id="68385" url="https://el.wikipedia.org/wiki?curid=68385" title="Έμπαρος Ηρακλείου">
Έμπαρος Ηρακλείου

Η Έμπαρος είναι χωριό και έδρα ομώνυμης Κοινότητος του Δήμου Βιάννου στο Νομό Ηρακλείου Κρήτης με 247 κατοίκους στην απογραφή του 2011. Βρίσκεται στην επαρχία Πεδιάδος σε υψόμετρο 430 μέτρων στις νοτιοδυτικές υπώρειες του όρους Δίκτη. Η κύρια ασχολία των κατοίκων είναι η γεωργία και κυρίως η παραγωγή ελαιολάδου. Ένα επίσης σημαντικό προϊόν της Εμπάρου είναι ο δίκταμος. Η απόστασή του από το Ηράκλειο είναι 51 χιλιόμετρα.
Ναοί.
Η Έμπαρος έχει μέσα στο χωριό και στα περίχωρα 18 ιερούς ναούς. Στον οικισμό βρίσκονται μεταξύ άλλων ταχυδρομείο, αστυνομία, νηπιαγωγείο, Δημοτικό σχολείο, περιφερειακό ιατρείο και κεντρικό ναό τον Άγιο Γεώργιο, με τοιχογραφίες σε καλή κατάσταση, έργα του ζωγράφου Σταμάτη Φωκά. Επίσης, υπάρχουν οι εκκλησίες του Αγίου Γεωργίου, ο Μιχαήλ Αρχάγγελος ο Φαλκιανός, οι Άγιοι Ανάργυροι, ο δίκλιτος Τίμιος Σταυρός και ο Άγιος Νικήτας, ο ναός της Παναγίας με στέμματα του 16ου αιώνα στο υπέρθυρο, η Αγία Τριάδα και ο νεότερος ναός της Αγίας Ειρήνης.
Ιστορικά στοιχεία.
Στην περίοδο της Ενετοκρατίας ήταν το μεγαλύτερο χωριό της Πεδιάδος. Το 1583 αναφέρεται στον Καστροφύλακα με 939 κατοίκους και με την ονομασία "Embaro". Το 1301 αναφέρεται σε συμβόλαιο και σε έγγραφο του 1307 βρίσκουμε το χωριό Lombari, το οποίο ήταν φέουδο του Ανδρέα Κορνάρου. Ο Κορνάρος αναγκάστηκε να το εγκαταλείψει λόγω του πολέμου και πιθανότατα ήταν η Έμπαρος. 
Στις αρχές του 17ου αιώνα η Έμπαρος αποτέλεσε φέουδο του ποιητή του «Φορτουνάτου» Μαρκαντόνιο Φώσκολου και δόθηκε από τον ίδιο ως προίκα στην κόρη του, Ντιάνα, το 1635. 

</doc>
<doc id="68390" url="https://el.wikipedia.org/wiki?curid=68390" title="Άνω Βόλτα">
Άνω Βόλτα



</doc>
<doc id="68391" url="https://el.wikipedia.org/wiki?curid=68391" title="Αμορραίοι">
Αμορραίοι



</doc>
<doc id="68393" url="https://el.wikipedia.org/wiki?curid=68393" title="Ακκαδική αυτοκρατορία">
Ακκαδική αυτοκρατορία

Οι Ακκάδιοι ήταν αρχαίος λαός. Ήταν οι βόρειοι γείτονες των Σουμερίων στη Μεσοποταμία κατά την 3η χιλιετία π.Χ.
Ο ιδρυτής.
Ο Σαργών (2371-2330 π.Χ) ιδρυτής της Ακκαδικής δυναστείας, αφού υποτάσσει το βασιλέα της Ουρούκ, επεκτείνει την κυριαρχία του σε ολόκληρη την Κάτω Μεσοποταμία μέχρι το Ντιλμούν και το Ελάμ, επιβάλλοντας τη γλώσσα τους και δημιουργώντας το σουμερο-ακκαδικό πολιτισμό. Ο ρόλος του θεωρείται καθοριστικός λόγω της διοικητικής οργάνωσης που επέβαλε. Έθεσε επικεφαλής των πόλεων διοικητές που ορίζονταν από το κέντρο. Αντικατέστησε τη γλώσσα των Σουμερίων με μία σημιτική (ακκαδική), από το όνομα της νέας πρωτεύουσας Ακκάδ, με σφηνοειδή γραφή. Ο εγγονός του, Ναράμ Σιν, εδραιώνει την ισχύ της αυτοκρατορίας και την αυξάνει σε μέγεθος. Ονομάζεται «βασιλέας των τεσσάρων περιοχών του κόσμου», γιατί η αυτοκρατορία του εκτείνεται από τη Μεσόγειο και την Παλαιστίνη μέχρι τον Περσικό Κόλπο και το σημερινό Ιράν. Επί της βασιλείας του Ναράμ-Σιν υπάρχει και μία ιδεολογική αλλαγή, η θεοποίηση του εν ζωή βασιλιά. Το εμπόριο είχε ανθίσει, καθώς πολλά αγαθά μετακινούνταν από όλες τις περιοχές όπως ασήμι από την Ανατολία, λάπις λάζουλι από το Αφγανιστάν, κέδροι από το Λίβανο και χαλκός από το Ομάν. Οι πόλεις-κράτη της Μεσοποταμίας πλούτιζαν και φρούρια χτίζονταν στα πιο αδύναμα σημεία.
Οι διάδοχοι.
Στη διάρκεια βασιλείας των διαδόχων του και γύρω στο 2100 π.Χ., ο ακκαδικός πολιτισμός αποσταθεροποιείται λόγω συνεχών εξεγέρσεων των σουμεριακών πόλεων και πιέσεων που ασκούν νομαδικοί λαοί, από τα δυτικά οι Αμορραίοι και από τα βόρεια οι Γκούτιοι από τα βουνά του Ζάγρου. Για τη κυριαρχία των Γκούτιων λίγα είναι γνωστά. Πάντως αυτοί δεν ενδιαφέρθηκαν για τη διοίκηση του κράτους ή για τη συντήρηση των καναλιών όντας κυρίως λαφυραγωγοί, με αποτέλεσμα και σε συνδυασμό με την αλλαγή των καιρικών συνθηκών και την ξηρασία να πέσει λιμός στη περιοχή μέχρι που ο Ουρ-Νάμμου, βασιλιάς της Ουρ, το 2112 π.Χ. έδιωξε τους Γκούτιους από τη περιοχή και κράτησε την εξουσία μέχρι το 2004 π.Χ.
Η γλώσσα και η Ακάδ.
Θεωρείται από σύγχρονους γλωσσολόγους ότι από τη γλώσσα αυτού του αρχαίου λαού, την «Ακκαδική», προήλθε η "Βαβυλωνιακή", καθώς και η "Ασσυριακή γλώσσα". Ως γεωγραφικός τόπος, η Ακκάδ σε πολλές σφηνοειδείς επιγραφές αρχαίων μνημείων. Η θέση της μέχρι σήμερα, στο Ιράκ, δεν έχει εξακριβωθεί, αλλά οι ειδικοί προτείνουν σαν τοποθεσία είτε τη Σιππούρ, είτε τη Βαγδάτη.

</doc>
<doc id="68394" url="https://el.wikipedia.org/wiki?curid=68394" title="Κρήνη των Μελισσών">
Κρήνη των Μελισσών

Η Κρήνη των Μελισσών (ιταλικά: Fontana delle Api) βρίσκεται στην Πιάτσα Μπαρμπερίνι της Ρώμης και συγκεκριμένα στη γωνία με τη Βία Βένετο. Αποτελεί έργο του Τζιαν Λορέντσο Μπερνίνι και έχει κατασκευαστεί το 1644. 
Την παρήγγειλε ο Πάπας Ουρβανός Η΄, μέλος της οικογένειας Μπαρμπερίνι. Επειδή το σύμβολο της οικογένειας αυτής ήταν οι μέλισσες, η κρήνη διακοσμήθηκε με τα έντομα αυτά, που μοιάζουν σαν να πίνουν από το νερό που πέφτει ψηλά. Με μέλισσες είναι διακοσμημένη και η Κρήνη του Τρίτωνα, του ίδιου καλλιτέχνη, που βρίσκεται στην πλατεία αυτή, επίσης.
Η επιγραφή επάνω στην κρήνη αναγράφει:
VRBANVS VIII PONTIFEX MAXIMVS
Η Κρήνη παρουσιάζεται ως ένα ανοιχτό κοχύλι. Το κάτω κέλυφος αποτελεί τη λεκάνη όπου μαζεύεται το νερό, ενώ το άνω στηριζόταν στο Παλάτσο Σοντερίνι. Η κρήνη χρησίμευε ουσιαστικά στο πότισμα των αλόγων και αρχικά ήταν τοποθετημένη στη γωνία της Βια Σιστίνα με την Πιάτσα Μπαρμπερίνι. Μεταφέρθηκε κάπως άτεχνα το 1867. Το 1915, όταν αποφασίστηκε η ανακατασκευή της, πολλά κομμάτια της δεν μπορούσαν πια να βρεθούν και συμπληρώθηκε με ασβεστόλιθο και μάρμαρο. Το κάτω κέλυφος που κάποτε βρισκόταν στο επίπεδο του δρόμου ανυψώθηκε, ενώ το άνω κέλυφος δεν ακουμπά πλέον σε κανένα κτίριο. Στις 20 Ιουλίου 2004 και 10 Ιουλίου 2005 η κρήνη υπήρξε θύμα βανδαλισμού. 
Περιπαικτικά ο λαός της Ρώμης, κατά την εποχή κατασκευής της, αποκαλούσε την κρήνη, "Κρήνη των Μυγών", ειρωνευόμενος την δίψα των Μπαρμπερίνι για εξουσία. Καυτηρίαζαν επίσης το γεγονός ότι οι μέλισσες (σύμβολο της οικογένειας) καταναλώνουν το νερό χωρίς να το επιστρέφουν σε ίσες ποσότητες. Σύμφωνα με μια ιστορία, στο παρελθόν η επιγραφή αφιέρωνε την κρήνη στον εορτασμό του 22ου έτους της θητείας του Πάπα Ουρβανού Η'. Επειδή αυτό όμως ήταν ένα μελλοντικό γεγονός, στον Πασκουίνο, ένα από τα λεγόμενα "ομιλούντα αγάλματα" της πόλης, όπου ο λαός άφηνε σατιρικά μηνύματα, αναγράφηκε η απάντηση του λαού: "Οι Μπαρμπερίνι απομύζησαν όλον τον κόσμο, τώρα επιθυμούν να απομυζήσουν και το χρόνο". Τελικά από το λατινικό αριθμό της επιγραφής ΧΙΙ αφαιρέθηκε το ένα Ι, ωστόσο ήταν ήδη αργά. Ο Ουρβανός απεβίωσε οκτώ ημέρες πριν την έναρξη του 22ου έτους της θητείας του.

</doc>
<doc id="68396" url="https://el.wikipedia.org/wiki?curid=68396" title="Ντούσαν Σάκοτα">
Ντούσαν Σάκοτα

Ο Ντούσαν Σάκοτα ("Душан Шакота")"," (Βελιγράδι, 22 Απριλίου 1986) είναι Σέρβος καλαθοσφαιριστής. Είναι Έλληνας αλλά και Σέρβος υπήκοος. Αγωνίζεται στη θέση του φόργουορντ και παρά το ύψος του 2,10 μ. διαθέτει ικανότητες σούτινγκ γκαρντ. Πρώτος δάσκαλος στο ξεκίνημά του στο μπάσκετ ήταν ο πατέρας του, ο προπονητής Ντράγκαν Σάκοτα (ο οποίος έχει εργαστεί σε πολλές ελληνικές ομάδες και διαθέτει και αυτός πλέον την ελληνική υπηκοότητα).
Σταδιοδρομία.
Ξεκίνησε την καριέρα του εφηβική ομάδα της ΑΕΚ οδηγώντας την στην κατάκτηση του Πανελληνίου πρωταθλήματος εφήβων τον Απρίλιο του 2003. 
Ο Ζέλικο Ομπράντοβιτς τον επέλεξε προσωπικά και τον έφερε στον Παναθηναϊκό με τον οποίο κατέκτησε 5 Πρωταθλήματα (2004, 2005, 2006, 2007, 2009) και 4 Κύπελλα (2005, 2006, 2007, 2009). Το Μάιο του 2007 ήρθε η μεγαλύτερη ομαδική επιτυχία για τον Ντούσαν Σάκοτα, η κατάκτηση της Ευρωλίγκα, που επαναλήφθηκε το Μάιο του 2009. Το καλοκαίρι του 2007 αποκτήθηκε ως δανεικός από τον Πανιώνιο για μία χρονιά. 
Μετά τον Παναθηναϊκό αγωνίστηκε με την ιταλική "Βικτόρια Λιμπερτάς Πέζαρο", τη βελγική "Τελενέτ Οστάνδης", τη ρωσική Γενισέι Κρασνογιάρσκ", την ιταλική "Παλακανέστρο Βαρέζε". 
Το 2014 συμφώνησε να αγωνίζεται με τα χρώματα της ΑΕΚ, αποτελώντας και τον αρχηγό της ομάδας. Στις 28 Ιουνίου 2017 ανανέωσε το συμβόλαιο του με την ΑΕΚ έως το 2020, με τον ίδιο να δηλώνει:""Είμαι πολύ χαρούμενος και υπερήφανος, που θα συνεχίσω να φοράω τη φανέλα της ΑΕΚ για ακόμη τρία χρόνια"."
Τον Φεβρουάριο του 2018 κατακτά το Κύπελλο Ελλάδας με την ΑΕΚ κόντρα στον Ολυμπιακό (88-83) και ως αρχηγός σήκωσε το τρόπαιο στο κλειστό του Ηρακλείου Κρήτης. Επίσης κατέκτησε το ευρωπαϊκό τίτλο στον τελικό του Final-4 του Τσάμπιονς Λιγκ που έγινε στην Αθήνα, νικώντας την Μονακό. Ο ίδιος μπήκε στην δεύτερη καλύτερη πεντάδα της διοργάνωσης για δεύτερη φορά στην καριέρα του. Το 2019 κατέκτησε το Διηπειρωτικό Κύπελλο, νικώντας την Φλαμένγκο 86-70. Στις 26 Ιουλίου 2019, αποτέλεσε παρελθόν από την ΑΕΚ, μετά από πέντε χρόνια παρουσίας.
Στις 27 Ιουλίου 2019, ανακοινώθηκε από την ισπανική Μούρθια. Στις 11 Μαρτίου 2020, τερματίστηκε κοινή συναινέσει και επίσημα το συμβόλαιο του με την Μούρθια.
Εθνικές Ομάδες.
Το 2003 κατέκτησε με την Εθνική Εφήβων το χάλκινο μετάλλιο στο αντίστοιχο Παγκόσμιο Πρωτάθλημα. Το 2009 κατέκτησε το χρυσό μετάλλιο με την Εθνική Ομάδα Ενόπλων, στο αντίστοιχο Παγκόσμιο Πρωτάθλημα. Επίσης, από τον Νοέμβριο του 2017, συμμετείχε στα Προκριματικά του Παγκοσμίου Κυπέλλου 2019 με την Εθνική Ανδρών. Με το εθνόσημο στην ανδρών έχει 4 αγώνες με 18 πόντους (μ.ο: 4.50) ενώ στους έφηβους είχε 33 αγώνες με 421 πόντους (μ.ο: 12.76). 
Τίτλοι-Διακρίσεις.
Ατομικοί.
Πηγη: http://www.esake.gr/el/action/EsakeplayerView?idplayer=00000514&amp;mode=1

</doc>
<doc id="68397" url="https://el.wikipedia.org/wiki?curid=68397" title="Έρευνα">
Έρευνα

Ο όρος έρευνα στις καθημερινές εκφράσεις συνδέεται με πολλά αντικείμενα εφαρμογής. Περισσότερο ωστόσο φέρεται με μια εξειδικευμένη σημασία τη συστηματική, αντικειμενική και εξακριβωμένη αναζήτηση πληροφοριών προς επίλυση κάποιου προβλήματος. Μεταξύ τους οι διάφορες έρευνες διαφέρουν ως προς τις προθέσεις, τα μέσα αλλά και στο βαθμό σεβασμού των επιστημονικών αρχών εκ μέρους των διαφόρων ερευνητών.
Σε γενικές γραμμές η έρευνα αποτελεί πρωταρχικής σημασίας διαδικασία για την ανάδειξη, συγκρότηση και προαγωγή των επιστημών, όπου μέσω αυτών επιχειρείται ευρύτερα η βελτίωση των συνθηκών της ζωής των ανθρώπων. Πολλοί είναι εκείνοι που περιορίζουν την έννοια μόνο στην επιστημονική έρευνα που αναπτύσσεται κατά κλάδο επιστημονικών πεδίων, όπου βασίζεται σε πειραματική μέθοδο, ή την επαλήθευση υποθέσεων αν και σε πολλές των περιπτώσεων η επιστήμη ερευνά "στα τυφλά" όπου οι όποιες επιβεβαιώσεις έπονται στη συνέχεια.
Είδη ερευνών.
Βασική διάκριση των διαφόρων ερευνών λαμβάνοντας υπόψη α) τον τρόπο της διαδικασίας τους είναι οι "μη πειραματικές" και οι "πειραματικές έρευνες, β) ανάλογα του αριθμού των ερευνητών σε ατομικές και ομαδικές έρευνες", και γ) ανάλογα του σκοπού σε "γενικές", ή "θεωρητικές" και σε "εφαρμοσμένες έρευνες". 
Γενικά οι μη πειραματικές είναι οι επιτόπιες έρευνες που περιορίζονται σε κάποια περιγραφή καταστάσεων παρά σε σχέσεις με αιτιώδη συνάφεια. Αυτές εκτείνονται κυρίως σε πληθυσμιακά δείγματα, απ΄ όπου οι ερευνητές εξάγουν διάφορα συμπεράσματα "κατανόησης" ή "ερμηνείας" των προς έρευνα "φαινομένων". Σ΄ αυτού του είδους ερευνών συγκαταλέγονται εκτός του μεγάλου πλήθους δημοσκοπήσεων, των λεγομένων γκάλοπ, η ιστορική έρευνα καθώς και η περιγραφική έρευνα. 
Οι πειραματικές έρευνες συμπεριφοράς ασκούνται σε περιορισμένα πληθυσμιακά δείγματα όπου προϋποθέτουν μακρά εξέταση φαινομένων προκειμένου να εξαχθεί μια θεμελιωμένη "ερμηνεία".
Μεθοδολογικό σύστημα.
Γενικά η έρευνα βασίζεται στις ίδιες μεθόδους που ακολουθούν τόσο οι Επιστήμες συμπεριφοράς όσο και οι Φυσικές επιστήμες και οι οποίες είναι:
Όλες οι παραπάνω συνεπικουρούνται με διάφορες συναφείς τεχνικές (ερωτηματολόγια, τεστ, κ.λπ.) καθώς και όργανα μέτρησης (π.χ. κλίμακες εκτίμησης, δείκτες διαθέσεων, τεχνικές Q, αναλύσεις, συνεντεύξεις, κ.ά.). Γενικά στο σύνολό τους αυτές οι μέθοδοι πραγματοποιούνται σε τρία κοινά βασικά στάδια στρατηγικής - τακτικής:

</doc>
<doc id="68398" url="https://el.wikipedia.org/wiki?curid=68398" title="Άμων">
Άμων

Ο Άμων, "Άμμων" επίσης "Άμεν", "Ιμν" ("ο Κρυμμένος") και "Αμούν" (Κοπτ.) υπήρξε κύρια θεότητα των Θηβών της αρχαίας Αιγύπτου, όχι όμως και ασήμαντη στον αρχαίο ελλαδικό χώρο. Περιορισμένης εμβέλειας στο Παλαιό Βασίλειο και τη θρησκευτική ιδεολογία της ηλιουπολιτικής Εννεάδας φαίνεται πως απέκτησε δύναμη μετά την ενδέκατη δυναστεία (2000 Π.Κ.Ε./π.Χ.) και την εγκαθίδρυση του πάνθεου της Ογδοάδας της Ερμούπολης. Κατά την περίοδο της δέκατης όγδοης δυναστείας ο Άμων έγινε ευρύτερα γνωστός, εξαιτίας της πολιτικής κυριαρχίας της Άνω Αιγύπτου επί της Κάτω Αιγύπτου, συνδέθηκε με τα τέσσερα στοιχεία, απέκτησε ναό στο Καρνάκ και καταγράφηκε σε ασσυροβαβυλωνιακά κείμενα.
Συνδέθηκε από το ιερατείο με τον Ρα, προκειμένου να διεκδικηθεί προς όφελός του η πνευματική εξουσία και τα χαρακτηριστικά αυτής της μεγάλης αιγυπτιακής θεότητας, προκαλώντας την αντίδραση του ιερατείου του Ρα και πολλών Φαραώ. Η σύγκρουση που επήλθε ως αποτέλεσμα αυτής της αντίδρασης επέφερε την καταστροφή των ναών του Άμωνος, της κατάργηση των Θηβών ως πρωτεύουσας της αρχαίας Αιγύπτου και επιβολή του ενοθεϊσμού του Ατέν. Μετά τον θάνατο του Ακενατόν η λατρεία του επανήλθε στο προσκήνιο και ο Άμων λατρευόταν ως "Άμων Ρα". Στην αρχαία Ελλάδα ήταν γνωστός ήδη από τους αρχαϊκούς χρόνους ως "Ζευς Άμμων" και διέθετε δικούς του ναούς, όπως φαίνεται από την περίπτωση του Ωρωπού .
Απεικονίσεις.
Σύμβολο της συγκεκριμένης θεότητας υπήρξε ο Κριός και η απεικόνισή του ήταν συνήθως ανθρωπομορφική με δανεισμένα εικονογραφικά στοιχεία από τον Μιν. Αντί κόμμωσης φέρει κάλυμμα, στο οποίο διακρίνονται υψωμένα δύο μεγάλα παράλληλα φτερά. Άλλοτε απεικονίζονταν καθισμένος μεγαλόπρεπα στο θρόνο του και άλλοτε όρθιος, κρατώντας ένα μαστίγιο υψωμένο πάνω από το κεφάλι του, στην ιθυφαλλική στάση του θεού Μιν. Απεικονιζόταν, επίσης, με κεφαλή κριού, έχοντας κέρατα κυρτά προς τα κάτω φέροντας το ίδιο κάλυμμα.
Θεός-δημιουργός.
Κατά την περίοδο του Μέσου Βασιλείου, ο Άμων θεωρείτο γονιμικός θεός-δημιουργός και η πρώτη γνωστή εικονογραφία του περιλαμβάνει τη χήνα, που γεννά το κοσμικό αυγό, όπως και στην περίπτωση του Γκεμπ. Παρόλο που το φτερό της χήνας συνέχισε να υπάρχει και σε ύστερους χρόνους ως εικονιστικό στοιχείο της θεότητας, η εικόνα της χήνας σύντομα απορρίφθηκε χάριν των ηλιακών ιδιοτήτων του Ρα. Μεγαλύτερη σημασία για τις ιδιότητές του ως θεού της γονιμότητας φαίνεται πως είχε η διασύνδεσή του με τον Κριό. Στον μύθο αναφέρεται πως ο Άμων μεταμφιέστηκε κάποτε με το κεφάλι και το δέρμα κριού, τον οποίο έγδαρε και αποκεφάλισε, όταν ο Σου, θεός της ατμόσφαιρας, τον παρακάλεσε να εγκαταλείψει την αορασία του. Αποκαλύπτοντας τον εαυτό του με αυτόν τον τρόπο ο Άμων ιεροποίησε τον κριό, με αποτέλεσμα να βρίσκεται υπό την προστασία του καθ' όλη τη διάρκεια του χρόνου, πλην μίας και μοναδικής ημέρας, κατά την οποία θυσιαζόταν τελετουργικά ένας κριός, αφαιρείτο το δέρμα του και αποκεφαλιζόταν.
Σταδιακά ο Άμων απέκτησε όλες τις ζωοδότριες δυνάμεις του Σου, του θεού του ανέμου που ανάδευε τον πρωταρχικό ωκεανό Νουν και ως θεός του ανέμου πλέον συσχετίστηκε με την πνοή της ζωής που δημιούργησε το "μπα", ιδιαίτερα στις Θήβες. Δύναμη παραγωγική και γενεσιουργός, ο ιθυφαλλικός Άμων, ο οποίος συνήθως επονομαζόταν «σύζυγος της μητέρας του», θεωρείτο ότι συντηρούσε αέναα τη ζωή μέσα στο σύμπαν. Ήταν επίσης θεός της γονιμότητας της γης, ενώπιον του οποίου απεικονιζόταν ο Φαραώ να σπείρει και να θερίζει τα πρώτα στάχυα.
Ο ηλιακός θεός Άμων Ρα.
Προστάτης των ισχυρότερων Φαραώ, των οποίων θεωρείτο πατέρας και στους οποίους χάριζε τη νίκη εναντίον όλων των εχθρών του, ο θεός των Θηβών έγινε ο κατ' εξοχήν εθνικός θεός. Οι πιστοί του τον αναγόρευσαν σε «βασιλέα των θεών», με το όνομα Άμων Ρα, καθώς ταυτίστηκε με τον Ραε, τον αρχαίο ηλιακό θεό, τον οποίο υποκατέστησε εξ ολοκλήρου ως δημιουργός του κόσμου και αρχηγός της Μεγάλης Εννεάδας. Από τότε ο Άμων Ρα απεικονίζεται στους πίνακες των βασιλικών τάφων καθισμένος στη βάρκα του Ήλιου να φωτίζει κατά το νυχτερινό δωδεκάωρο τους νεκρούς.
Παρ' όλα αυτά ο Ρα δεν έχασε ποτέ τα αρχαία βασιλικά δικαιώματά του και με το όνομα Ρα Αραχτής λατρεύονταν παράλληλα με τον Άμωνα Ρα αλλά εντελώς χωριστά. Θετική αντίδραση απέναντι στον Ρα σημειώθηκε ευθύς μετά το θάνατο του Αμένοφι Γ', του οποίου τα κείμενα και τα ανάγλυφα του ναού του Λούξορ υμνούν τη θεία γέννηση, αποτέλεσμα των ερώτων του θεού των Θηβών και της βασιλομήτορος, συζύγου του Τούθμωσι Δ', με την ανάδυση της λατρείας του Ατέν.
Η νέα θρησκεία όμως υπήρξε εφήμερη, καθώς αμέσως μετά το θάνατο του μεταρρυθμιστή Ακενατόν ο γιος του όχι μόνο επανέφερε τη λατρεία του Άμωνος αλλά και απαρνήθηκε το πατρικό του όνομα, αλλάζοντάς το από το αιρετικό Τουτανχατόν ("Toutankh Aton" = ζώσα εικόνα του Ατέν) στο ορθόδοξο Τουταγχαμόν ("Toutankh Amon" = ζώσα εικόνα του Άμωνος).
Έχοντας επανακτήσει όλη την παλαιά του δόξα από τον Χορεμχέμπ (Xoremheb) και τους βασιλείς της δεκάτης ενάτης δυναστείας, που γέμισαν τους ναούς του με δώρα, ο Άμων, ενσωματωμένος πλέον οριστικά με τον Ρα, απέκτησε περιουσία ίση με τα τρία τέταρτα περίπου της περιουσίας όλων των άλλων Αιγυπτίων θεών μαζί. Μια καταγραφή αυτής της περιουσίας που πραγματοποιήθηκε επί εποχής Ραμσή Γ', καταδεικνύει ότι ο θεός είχε, μεταξύ άλλων, 81.322 δούλους και 421.362 ζώα.
Οι μεγάλοι ιερείς του, οι πρώτοι προφήτες του Άμωνος, που εξελέγονταν μεταξύ των ισχυρότερων αρχόντων, πολύ σύντομα έκαναν το λειτούργημά τους κληρονομικό, και αφού υπηρέτησαν σε ανακτορικές θέσεις την εποχή των ανίσχυρων φαραώ της εικοστής δυναστείας, κατέλαβαν εντέλει τη βασική εξουσία μέσω του Χερί Χορ, ο οποίος διαδέχτηκε τον τελευταίο Ραμσή. Λόγω των ταραχών που επακολούθησαν, οι Θήβες έπαψαν πια να είναι τόπος της βασιλικής διαμονής και πολιτική πρωτεύουσα της Αιγύπτου και περιήλθαν στην αποκλειστική ιδιοκτησία του Άμωνος, έχοντας μετατραπεί πλέον σε ένα είδος θεοκρατικής πολιτείας, όπου την εξουσία ασκούσε ο θεός, είτε απ’ ευθείας μέσω των χρησμών, είτε μέσω, όχι του πρώτου προφήτη του, όπως πριν από λίγο, αλλά της επίγειας συζύγου
του, «της συζύγου του θεού», η οποία ως κόρη συνήθως του φαραώ, απολάμβανε τις μεγαλύτερες τιμές, κυβερνώντας την πόλη και διοικώντας τα απέραντα κτήματα του θεού-συζύγου της.
Ο Άμων πέρα από την Αίγυπτο.
Απόλυτος κύριος των θηβών, ο Άμμων κυριαρχούσε και πέρα από τα σύνορα της Αιγύπτου, στην Αιθιοπία, όπου μέσω των μαντείων του στις πόλεις Μερόη και Ναπάτα μπορούσε να εκλέξει, να καθαιρέσει ή να διατάξει τη θανάτωση βασιλέων, ασκώντας έτσι τυραννική εξουσία, η οποία καταργήθηκε μόλις τον 3ο Π.Κ.Ε. αιώνα, όταν ο Εργαμένης αποτίναξε το ζυγό των ιερέων και τους θανάτωσε.
Ο Άμων κυριαρχούσε επίσης στις φυλές της λιβυκής ερήμου μέχρι και τις νεότερες εποχές, όπου οι πολυάριθμοι προσκυνητές προσέρχονταν γεμάτοι σεβασμό στο ναό του Άμωνος ή του Άμωνος Δία, ο οποίος βρίσκονταν στην όαση και του οποίου το περίφημο μαντείο που είχε χαιρετήσει, το 332 Π.Κ.Ε. τον Αλέξανδρο ως «γιο του θεού».
Σε κάθε περίπτωση τα μεγαλοπρεπέστερα ιερά του Άμωνος, των οποίων τα ερείπια προκαλούν, ακόμη και σήμερα, τον θαυμασμό, βρίσκονταν πάντα στις Θήβες, στη δεξιά όχθη του Νείλου, στο Λούξορ και στο Καρνάκ, όπου λατρευόταν μαζί με τη σύζυγό του Μουτ και τον θετό γιο τους Κχονσού.

</doc>
<doc id="68399" url="https://el.wikipedia.org/wiki?curid=68399" title="Φοντάνα ντελ Τριτόνε">
Φοντάνα ντελ Τριτόνε



</doc>
<doc id="68400" url="https://el.wikipedia.org/wiki?curid=68400" title="Le Quattro Fontane">
Le Quattro Fontane



</doc>
<doc id="68401" url="https://el.wikipedia.org/wiki?curid=68401" title="Κουάτρο Φοντάνε">
Κουάτρο Φοντάνε



</doc>
<doc id="68402" url="https://el.wikipedia.org/wiki?curid=68402" title="Fontana delle Api">
Fontana delle Api



</doc>
<doc id="68403" url="https://el.wikipedia.org/wiki?curid=68403" title="Φοντάνα ντέλε Άπι">
Φοντάνα ντέλε Άπι



</doc>
<doc id="68404" url="https://el.wikipedia.org/wiki?curid=68404" title="Ρομπέρτας Γιαβτόκας">
Ρομπέρτας Γιαβτόκας

Ο Ρομπέρτας Γιαβτόκας ("Robertas Javtokas", 20 Μαρτίου 1980) είναι Λιθουανός πρώην επαγγελματίας διεθνής καλαθοσφαιριστής. Διαθέτοντας ύψος 211 εκατοστά αγωνιζόταν στη θέση του Σέντερ. Αποτελεί τον Αθλητικό διευθυντή της Ζαλγκίρις Κάουνας.
Καριέρα.
Γεννήθηκε στην πόλη Σιαουλιάι. Ξεκίνησε από την Σιαουλάι στο πρωτάθλημα Λιθουανίας την σεζόν 1997-98. Το 1999 αγωνίστηκε στο Κολέγιο της Αριζόνα. 
Στη συνέχεια το 2000 επέστρεψε στην πατρίδα του και αγωνίστηκε στη Λιέτουβος Ρίτας στην οποία αγωνίστηκε έως το 2006. Το 2001 οι Σαν Αντόνιο Σπερς τον επέλεξαν στο νούμερο 56 του ντραφτ. Το 2002 είχε ένα πολύ σοβαρό ατύχημα οδηγώντας τη μοτοσυκλέτα του που τον κράτησε για ένα χρόνο εκτός γηπέδων. 
Ο Παναθηναϊκός τον απέκτησε το καλοκαίρι του 2006. Με τους πράσινους στον έναν χρόνο παραμονής του στην ομάδα, κατέκτησε το Τριπλ Κράουν. Στις 24 Ιουλίου 2007 υπέγραψε συμβόλαιο δύο ετών με τη Ντιναμό Μόσχας της ρωσικής Σούπερ Λιγκ Α. Στο Ντιναμό βελτίωσε το ποσοστό ελεύθερης βολής του από 35,5% σε 54,5% και βελτίωσε τη μέση βαθμολογία σε 12,2 πόντους ανά παιχνίδι. Το 2009, έγινε μέλος του ρωσικού συλλόγου Χίμκι της Μόσχας. Στις 15 Ιουλίου 2010 υπέγραψε συμβόλαιο διάρκειας δύο ετών με την ισπανική Βαλένθια.
Τον Ιούνιο του 2011 επέστρεψε στη Λιθουανία και υπέγραψε τριετές συμβόλαιο με την Ζάλγκιρις του λιθουανικού LKL. Το συμβόλαιό του του ανανεώθηκε το 2013. Στις 20 Ιουνίου 2012, ο Ρομπέρτας Γιαβτόκας ονομάστηκε ως ένας από τους καλύτερους παίκτες του EuroCup όλων των εποχών. Πήρε 4η θέση από τις 10 καλύτερες. Τη σεζόν 2014-15 είχε 7,4 πόντους και 5,4 ριμπάουντ κατά μέσο όρο στη λιθουανική λίγκα, ενώ στην Ευρωλίγκα είχε 5,7 πόντους, 4,3 ριμπάουντ και 1,1 ασίστ ανά αγώνα. Το 2015 ανανέωσε με την Ζάλγκιρις για ένα ακόμη έτος. Το 2016 το συμβόλαιό του επεκτάθηκε περαιτέρω με τον λιθουανικό σύλλογο. 
Στις 8 Ιουνίου 2017, ο Γιαβτόκας ανακοίνωσε την αποχώρησή του από το επαγγελματικό μπάσκετ. Στις 9 Ιουνίου 2017, έπαιξε το τελευταίο του παιχνίδι ως επαγγελματίας παίκτης. 
Στις 15 Αυγούστου 2020, ανακοινώθηκε από την Ευρωλίγκα ότι αποτελεί μέλος της κορυφαίας δεκάδας (ομάδας) της Ζαλγκίρις στη δεκαετία 2010-2020, όντας έβδομος σε ψήφους του κοινού με ποσοστό 42,02%. 
Εθνική Λιθουανίας.
Με την Εθνική Λιθουανίας έχει συμμετάσχει στα Ευρωμπάσκετ 2001, 2005, 2007, 2011 2013 και 2015 κερδίζοντας ένα χάλκινο και δυο ασημένια μετάλλια. Επίσης συμμετείχε στα Μουντομπάσκετ του 2006 και 2010 και στην Ολυμπιάδα της Αθήνας το 2004 και στην Ολυμπιάδα του Λονδίνου το 2012. Είναι τέταρτος Λιθουανός όλων των εποχών με τις περισσότερες συμμετοχές (91).
Εκτός παρκέ.
Ο Ρομπέρτας Γιαβτόκας αποσύρθηκε από την αγωνιστική δράση, αλλά παρέμεινε στην Ζάλγκιρις, καθώς ανέλαβε τον ρόλο του αθλητικού διευθυντή της ομάδας.
Εξωτερικοί σύνδεσμοι.
&lt;br&gt;

</doc>
<doc id="68405" url="https://el.wikipedia.org/wiki?curid=68405" title="Jean-Gabriel Eynard">
Jean-Gabriel Eynard



</doc>
<doc id="68406" url="https://el.wikipedia.org/wiki?curid=68406" title="Άμμων">
Άμμων



</doc>
<doc id="68407" url="https://el.wikipedia.org/wiki?curid=68407" title="Αμούν">
Αμούν



</doc>
<doc id="68408" url="https://el.wikipedia.org/wiki?curid=68408" title="Ιμν">
Ιμν



</doc>
<doc id="68409" url="https://el.wikipedia.org/wiki?curid=68409" title="Αμμωνίτες (λαός)">
Αμμωνίτες (λαός)

Οι Αμμωνίτες, ή Αμμανίτες, ήταν αρχαίος βιβλικός λαός, Βασίλειο, που το όνομά του έλαβε από τον γενάρχη του, γιο του Λωτ, Άμμων. Ήταν οι κάτοικοι της περιοχής της άλλοτε Υπεριορδανίας που ήταν εγκατεστημένοι αρχικά στο βόρειο άκρο της Νεκράς θάλασσας, ανατολικά από την κοιλάδα του Ιορδάνη ποταμού και αργότερα, υπό την πίεση των Αμορραίων αναγκάσθηκαν να μετοικήσουν ανατολικότερα. Προς νότο βρισκόταν το Βασίλειο του Μωάβ. Συγγενικός τους λαός ήταν οι Μωαβίτες. 
Το σημερινό Αμμάν βρίσκεται στη θέση της κυριότερης Αμμωνιτικής πόλης, της Ραββά Αμών και παλαιότερα Ραββά ή Ραββάθ Αμών. Οι Ισραηλίτες κατά την εποχή της κατάκτησης όπως αναφέρεται στο βιβλίο Κριτές (Κεφ.11, 5) δεν κατάφεραν τελικά να τους καταλάβουν, αλλά αργότερα η χώρα των Αμμωνιτών καταλήφθηκε μερικώς από τις εβραϊκές φυλές Ρουβήν και Γαδ.
Οι Αμμωνίτες φαίνεται πως ενσωματώθηκαν διαδοχικά στην Ασσυριακή, Βαβυλωνιακή και Περσική Αυτοκρατορία. Όμως στη διάρκεια της ανεξαρτησίας τους αποτελούσαν απειλή για τους Ισραηλίτες, όπως πίστευαν οι ίδιοι, επειδή μεταξύ των θεών που λάτρευαν ήταν και ο Μολόχ, τουλάχιστον μέχρι την εποχή των Μακκαβαίων, όπου λίγο αργότερα, το 332 π.Χ. υποτάχθηκαν στον Μέγα Αλέξανδρο όταν και η πρωτεύουσά τους στη συνέχεια μετονομάστηκε σε Φιλαδέλφεια, ("Α΄ Μακκαβαίων Κεφ: 5, 6").
Οι Αμμωνίτες μιλούσαν ιδία γλώσσα συγγενή των Μωαβιτών. Η μεγαλύτερη ανάπτυξή τους προσδιορίζεται από το 1000 π.Χ μέχρι το 332 π.Χ. Αμμωνίτισσα ήταν η σύζυγος του Σολομώντα, Ναάμα, μητέρα του Ροβοάμ.
Τελευταία αναφορά για τους Αμμωνίτες θεωρείται αυτή του Αγίου Ιουστίνου στο τελευταίο έργο του "Διάλογος προς Τρύφωνα" (2ος αιώνας) που σημαίνει ότι υπήρχε ακόμη ως ξεχωριστή εθνότητα στη περιοχή της Παλαιστίνης.

</doc>
<doc id="68410" url="https://el.wikipedia.org/wiki?curid=68410" title="Τόνι Ντελκ">
Τόνι Ντελκ

&lt;br&gt;
Ο Tόνι Ντελκ είναι Αμερικανός πρώην διεθνής καλαθοσφαιριστής γεννημένος στις 28 Ιανουαρίου 1974.
Αγωνιζόταν στη θέση του γκαρντ και έχει ύψος 1,88 μ. 
Ο Τόνι Ντελκ αποφοίτησε από το Κολέγιο Κεντάκι.
Το 1996 οι Σάρλοτ Χόρνετς τον επέλεξαν στο νούμερο 16 του ντραφτ του ΝΒΑ. Στα μισά της περιόδου 1997-98 μεταγράφηκε στους Γκόλντεν Στέιτ Ουόριορς. Στη σπουδαία καριέρα του αγωνίστηκε σε Σακραμέντο Κινγκς (1999-00), Φοίνιξ Σανς (2000-02), Μπόστον Σέλτικς (2002-03), Ντάλας Μάβερικς (2003-04), Ατλάντα Χοκς και από τον Ιανουάριο του 2006 στους Ντιτρόιτ Πίστονς. 
Στον ΠΑΟ αγωνίστηκε από το καλοκαίρι του 2006 και έχει κερδίσει ένα κύπελλο Ελλάδος και το Ευρωπαϊκό Πρωτάθλημα. 
Είναι ένας από τους 5 παίκτες που σημείωσαν πάνω από 50 πόντους στο ΝΒΑ (53, εναντίον του Σακραμέντο στις 1/2/2001).

</doc>
<doc id="68411" url="https://el.wikipedia.org/wiki?curid=68411" title="Ζοζέφ Φουριέ">
Ζοζέφ Φουριέ

Ο Ζαν Μπατίστ Ζοζέφ Φουριέ (γαλλικά: "Jean Baptiste Joseph Fourier", Οσέρ, 21 Μαρτίου 1768 – Παρίσι, 16 Μαΐου 1830) ήταν Γάλλος φυσικός και μαθηματικός.
Πραγματεύτηκε συστηματικά τις μαθηματικές σειρές που έχουν το όνομά του, βασικές στη μελέτη όλων των περιοδικών φαινομένων. Συγκεκριμένα, επεξεργάστηκε μια μέθοδο απεικόνισης των περιοδικών λειτουργιών μέσω τριγωνομετρικών σειρών. Εφάρμοσε με επιτυχία αυτές τις διαδικασίες στην αναλυτική μελέτη τής θερμότητας που διαδίδεται στο εσωτερικό τής γης, πρόβλημα που ήταν και η αφορμή για την ανάπτυξη αυτών που σήμερα είναι γνωστές ως "σειρές Φουριέ".
Ο Φουριέ έμεινε ορφανός από πατέρα από την ηλικία των οκτώ, κάτι που τον εμπόδισε να κάνει στρατιωτική καριέρα, κι έτσι στράφηκε στα μαθηματικά. Πήρε μέρος στη Γαλλική Επανάσταση στην περιοχή του, και σαν συνέπεια της συμμετοχής του αυτής κέρδισε το 1795 μια θέση στην École Normale Supérieure, που την ακολούθησε μια θέση στην École Polytechnique.
Ο Φουριέ ακολούθησε τον Ναπολέοντα Α΄ στην εκστρατεία του 1798 και έγινε κυβερνήτης τής Κάτω Αιγύπτου. Μετά την ανακατάληψη της χώρας από τους Άγγλους επέστρεψε στη Γαλλία, όπου διορίστηκε νομάρχης της Ιζέρ, όπου και έκανε τα πειράματά του με τη θερμότητα. Το 1816 μετακινήθηκε στην Αγγλία, όπου το 1822 δημοσίευσε την εργασία "Théorie analytique de la chaleur" (Αναλυτική θεωρία της θερμότητας). Εκεί ανέπτυξε την ερμηνεία του για το νόμο ψύξης του Νεύτωνα, το γεγονός δηλαδή ότι η ροή θερμότητας ανάμεσα σε δυο μόρια είναι ανάλογη με την απειροελάχιστη διαφορά στη θερμοκρασία τους. Σε αυτή την εργασία διατυπώνει τον ισχυρισμό ότι μια μεταβλητή ή μια συνάρτηση, ανεξάρτητα απ΄το αν είναι συνεχής ή όχι, μπορεί να επεκταθεί σε σειρά ημιτόνων και πολλαπλασίων της μεταβλητής. Αν και αυτό το συμπέρασμα ήταν λανθασμένο και αρχικά ημιτελές, αποτέλεσε επανάσταση στην μελέτη περιοδικών και άλλων φαινομένων, και συμπληρώθηκε αργότερα με εργασίες τού Λαγκράνζ και του Ντιρισλέ.
Άλλα επιτεύγματα του Φουριέ είναι η παρατήρηση ότι τα αέρια στην ατμόσφαιρα της Γης παίζουν ρόλο στην αύξηση της θερμοκρασίας, που οδήγησε στη μελέτη αυτού που σήμερα ονομάζεται φαινόμενο του θερμοκηπίου. Εισήγαγε επίσης την έννοια της πλανητικής ενεργειακής ισορροπίας, μελετώντας την ακτινοβολία που κερδίζει και χάνει η γη από τον ήλιο και το διάστημα. Κατέληξε στο συμπέρασμα ότι η θερμότητα από το εσωτερικό της γης παίζει μικρό ρόλο στην επιφανειακή της θερμοκρασία. Εργάστηκε επίσης πάνω στη σχέση υπεριώδους ακτινοβολίας και θερμοκρασίας.
Πέθανε στο Παρίσι το 1830.

</doc>
<doc id="68413" url="https://el.wikipedia.org/wiki?curid=68413" title="Νανσί">
Νανσί

Το Νανσί (γαλλικά: "Nancy") είναι ιστορική πόλη, πρωτεύουσα του νομού Μερτ-ε-Μοζέλ, ενός εκ των τεσσάρων στην περιφέρεια της Λωρραίνης στη Γαλλία, της οποίας είναι πολιτιστική (διοικητική είναι το Μετς) πρωτεύουσα. Είναι η γενέτειρα της Ιωάννας της Λωρραίνης και υπάρχει άγαλμα προς τιμή της. Βρίσκεται επί του ποταμού Μερτ και σε απόσταση περίπου 280 χλμ. από το Παρίσι. Κατά τον 9ο αιώνα αποτελούσε κάστρο και έδρα των Δουκών της Λωρραίνης. Τα παλαιά της τείχη κατεδαφίστηκαν τον 17ο αιώνα ενώ η πόλη εξωραΐστηκε ιδιαίτερα από τους Δούκες Λεοπόλδο, Φραγκίσκο και τον εξόριστο εκεί Βασιλέα της Πολωνίας Στανισλάς Λεσζκζίνσκι. Το 1776 περιήλθε στο γαλλικό στέμμα, ενώ κατά τα έτη 1870 - 1873 καταλήφθηκε από τους Γερμανούς.
Περίπου 100.000 κάτοικοι διαμένουν στον δήμο, ενώ συνολικά 410.000 στην αστική περιοχή. Το κέντρο της πόλης είναι η Πλατεία Στανισλάς (Place Stanislas). Διεθνώς γνωστό είναι το ετήσιο φεστιβάλ Πασσάζ του Νανσύ. Το Πανεπιστήμιο του Νανσύ ιδρύθηκε το 1768 και η δε Βιβλιοθήκη του περιέχει περισσότερους από 500.000 τόμους.
Αξιοθέατα.
Το Νανσύ έχει σπουδαία οικοδομήματα ειδικά της εποχής της αναγέννησης όπως και πολλά αξιοθέατα, πλατείες, κήπους κτλ. Σημαντικότερα αυτών είναι:

</doc>
<doc id="68414" url="https://el.wikipedia.org/wiki?curid=68414" title="Nancy">
Nancy



</doc>
<doc id="68415" url="https://el.wikipedia.org/wiki?curid=68415" title="Διήρης">
Διήρης

Η διήρης ήταν τύπος αρχαίου κωπήλατου πολεμικού πλοίου (δηλαδή μορφή αρχαίας γαλέρας) με δύο (2) στοίχους κωπηλατών, που εφευρέθηκε πριν από τον 6ο αιώνα π.Χ. και χρησιμοποιήθηκε αρχικά από τους Έλληνες και τους Φοίνικες. Διατυπώθηκε η άποψη ότι πρόκειται για επινόηση των Φοινίκων, που χρησιμοποιήθηκε και επεκτάθηκε από τους Έλληνες. Μέχρι σήμερα, όμως, αμφισβητείται η προέλευση της επινόησης.
Η διήρης συναντάται για πρώτη φορά στην αρχαία ιστορία σε θραύσματα έργων τέχνης Ασσυριακής προέλευσης του 8ου αιώνα π.Χ..
Η διήρης ήταν μακρύ σκάφος που κατασκευάστηκε καθαρά για πολεμικούς σκοπούς και μπορούσε να επιτύχει σχετικά υψηλή ταχύτητα πλεύσης, σε αντιδιαστολή με το «στρογγυλό» που ήταν φορτηγό κωπήλατο πλοίο και όχι «αμφίπλωρο» όπως ήταν εκείνο. 
Αρκετά συχνά, αν και εσφαλμένα, ο όρος χρησιμοποιήθηκε γενικότερα για κάθε δίκροτη γαλέρα, άσχετα από τον αριθμό των κωπηλατών ανά κουπί.
Περιγραφή.
Η ονομασία «"διήρης"» προέρχεται από το αριθμητικό πρόθεμα «"δι-"» και την κατάληξη «-ήρης», αναφερόμενη σε πλοία με δυο στοίχους κωπηλατών, είτε δίκροτα (με δύο σειρές κουπιών και έναν κωπηλάτη ανά κουπί) είτε μονόκροτα (με μια σειρά κουπιών και δύο κωπηλάτες ανά κουπί). 
Τυπικά είχαν μήκος περί τα 18-45 μέτρα και πλάτος περί τα 3-12 μέτρα. Προήλθε από την πεντηκόντορο, ένα πλοίο διπλής χρήσης με μία σειρά κουπιών και έναν κωπηλάτη ανά κουπί σε κάθε πλευρά του σκάφους, προσθέτοντας είτε μια σειρά κουπιών είτε μια σειρά κωπηλατών. Η διήρης είχε το διπλάσιο μήκος και ύψος σε σύγκριση με την τριακόντορο και επανδρώνονταν με 120 κωπηλάτες. Είχε ακόμη ένα μεγάλο τετράγωνο ιστίο και έφερε (συνήθως) έμβολο.
Η επόμενη μετά τη διήρη ναυτική εξέλιξη ήρθε με την τριήρη, που είχε αυξημένο μήκος, μέχρι 43 μέτρα, συνήθως και ύψος (τουάχιστον η τρίκροτη), ενώ ο αριθμός των κωπηλατών αυξήθηκε σε 180.
Χρήσεις.
Τέτοια πλοία χρησιμοποιήθηκαν συχνά, εκτός από τους Ίωνες και τους Φοίνικες, χρησιμοποιήθηκαν μεταγενέστερα και από τους Ρωμαίους, για παράδειγμα κατά τη δεύτερη εισβολή του Ιουλίου Καίσαρα στη Βρετανία.
Μεσαιωνικές γαλέρες επίσης περιγράφονταν ενίοτε, σε διάφορα λογοτεχνικά κείμενα, ως διήρεις ή και ως τριήρεις, ανάλογα με τον αριθμό σειρών των κουπιών, όπως επίσης και κάποια χελάνδια, δρομόνες και γαλεάσσες, καθώς και κάποιων μικρών σκαφών αναψυχής που ονομάζονταν «"παμφύλεις"». Ωστόσο, η χρήση αυτής της ορολογίας, εκτός από το ότι είναι ορολογικά εσφαλμένη, μπορεί να οδηγήσει σε παρανοήσεις, εφόσον τα πολεμικά της ελληνορωμαϊκής περιόδου είχαν κατασκευαστεί με τελείως διαφορετικές κατασκευαστικές αρχές.
Άλλωστε, με βάση την αρχαία ορολογία, που δεν ήταν πια σε χρήση, ο όρος αυτός ήταν συχνά λανθασμένος, γιατί πολλά από τα παραπάνω αναφερόμενα πολεμικά, είχαν μεν δυο ή και τρεις σειρές κουπιά, αλλά συχνά χρησιμοποιούσαν περισσότερους από έναν κωπηλάτες ανά κουπί, οπότε σύμφωνα με την αρχαία ορολογία συχνά ήταν τετρήρεις, ίσως και κάπως μεγαλύτερες πολυήρεις. Επίσης οι αρχαίες γαλέρες έφεραν (συνήθως) έμβολο, ενώ οι μεταγενέστερες όχι.

</doc>
<doc id="68416" url="https://el.wikipedia.org/wiki?curid=68416" title="Lorraine">
Lorraine



</doc>
<doc id="68420" url="https://el.wikipedia.org/wiki?curid=68420" title="Ατόν">
Ατόν

Με το αρχαίο όνομα «Ατόν (ή Ατέν) της ημέρας», δηλαδή «ο ηλιακός δίσκος, από τον οποίο γεννάται το φως της ημέρας», εννοείται η εκείνη η θεότητα της αιγυπτιακής μυθολογίας που προέκυψε από την αντίδραση του φαραώ Ακενατόν προς την αυξανόμενη ισχύ του ιερατείου του Άμωνα. Πρόκειται για μια αναγέννηση της ηλιακής λατρείας του Ρα, με όλες τις αφαιρετικές ενοθεϊστικές τάσεις της σύμπτυξης της θεϊκής ιδιότητας σε μία μοναδική οντότητα. Μέσω αυτής της αντίδρασης η ηλιακή λατρεία απέκτησε νέο νόημα και περιεχόμενο, υποβιβάζοντας προσωρινά τη λατρεία του Άμμωνα, καθώς ο νέος φαραώ δεν ανεχόταν την παντοδυναμία που απαιτούσε να έχει ο «νεόπλουτος» θεός. Αυτό συνέβη το τέταρτο έτος της βασιλείας του γιου και διαδόχου του Αμένοφι Γ', μέσω της μεταρρύθμισης που εισήγαγε, καθώς η μόνη επίσημη θρησκεία ήταν αυτή του Ατέν.
Ο μεταρρυθμιστής φαραώ άλλαξε το όνομά του Αμένοφις (ο Άμων είναι ευχαριστημένος) σε Ακενατόν (η δόξα του Ατέν), και εγκαταλείποντας τις Θήβες εγκαταστάθηκε σε νέα πρωτεύουσα, την Ιχουτατόν ("Ikhoutaton" = ο ορίζοντας του Ατέν), τη σημερινή Τελλ ελ Αμάρνα (Tell el Amarna), την οποία ίδρυσε στη Μέση Αίγυπτο, σε δόξα του ηλιακού δίσκου.
Απεικονίσεις.
Αγάλματα του Ατέν δεν υπήρχαν. Μόνο σε ανάγλυφα και ζωγραφικές παραστάσεις απεικονιζόταν, πάντοτε με μορφή μεγάλου κόκκινου δίσκου, από τον οποίο εκπέμπονταν, με μορφή ριπιδίου, μακριές ακτίνες. Οι ακτίνες καταλήγουν συνήθως σε χέρια που παίρνουν από τους βωμούς τις προσφορές ή δίνουν στο βασιλιά, τη βασίλισσα και τις κόρες τους τα ιερογλυφικά της ζωής και της δύναμης.
Λατρεία.
Η λατρεία του, της οποίας ο μόνος ιερέας ήταν ο Φαραώ, εκτελείτο σε ναό ο οποίος έμοιαζε με τους αρχαίους ηλιακούς ναούς του Παλαιού Βασιλείου και ονομαζόταν όπως και το περίφημο ιερό του Ρα στην Ηλιούπολη, Χετ Μπεμπέν ("Het benben"-ο πύργος του οβελίσκου). Στο ναό και στο άκρο ευρύχωρης αυλής υψώνονταν ο οβελίσκος του Ηλίου. Η λατρεία του περιλάμβανε την προσφορά καρπών και γλυκισμάτων και την απαγγελία ύμνων, που τους είχε συνθέσει ο ίδιος ο φαραώ προς τιμήν του θεού του, με τους οποίους υμνούσε τον ήλιο, όπως άλλοτε, ως δημιουργό της ανθρωπότητας και ευεργέτη του κόσμου. 
Στους ύμνους αυτούς όμως δεν γίνονταν πλέον κανένας υπαινιγμός των μυθολογικών παραδόσεων, με τις οποίες έβριθαν άλλοτε οι ύμνοι προς τον Ρα. Τούτο είχε ως αποτέλεσμα να είναι δυνατή η χρήση τους, όχι μόνον από τους κατοίκους της κοιλάδας του Νείλου, παρά και από τους ξένους, που μπορούσαν να τους ψάλλουν.
Μέσω των ύμνων διακηρυσσόταν ότι όλοι οι άνθρωποι είναι εξίσου παιδιά του Ατέν, γεγονός οδηγεί στην υπόθεση ότι η συγκεκριμένη απόπειρα ενοθεϊσμού προοριζόταν ως αυτοκρατορική θρησκεία, αν λάβουμε υπ' όψιν ότι την εποχή εκείνη η αιγυπτιακή ηγεμονία εκτείνονταν μέχρι την Ασία, όπου λατρεύονταν ο συριακός Άδωνις των Συρίων και ο εβραϊκός Αντονάι.
Όσο καιρό έζησε ο Φαραώ Ακενατόν, δεν υπήρχε στην Αίγυπτο άλλη επίσημη θεότητα από τον Ατέν. Οι άλλοι θεοί καταδιώχθηκαν ενώ κηρύχθηκε ξαφνικά πόλεμος εναντίον του Άμωνα και της τριάδας του. Οι ναοί του απογυμνώθηκαν από τους θησαυρούς του προς όφελος των ναών του Ηλιακού Δίσκου, τα αγάλματα και τα ανάγλυφα του καταστράφηκαν, και το όνομά του, το οποίο άρχισε να διώκεται και στα πλέον δυσπρόσιτα μέρη, διαγράφηκε από παντού, ακόμη και από τα βασιλικά ονόματα όπως το όνομα του Αμένοφι Γ', πατέρα του Ακενατόν.
Η λατρεία του Ατέν παρήκμασε γοργά μετά το θάνατο του Ακενατόν, δίνοντας τη θέση της στην ανανεωμένη λατρεία του Άμμωνα-Ρα.

</doc>
<doc id="68422" url="https://el.wikipedia.org/wiki?curid=68422" title="Τρίαθλο (στίβος)">
Τρίαθλο (στίβος)



</doc>
<doc id="68423" url="https://el.wikipedia.org/wiki?curid=68423" title="Δικάτοπτρο">
Δικάτοπτρο

Ως δικάτοπτρο χαρακτηρίζεται οτιδήποτε φέρει δύο κάτοπτρα (καθρέπτες). Το δικάτοπτρο είναι γεωμετρικό και μάλιστα γωνιομετρικό όργανο με ευρύτατη χρήση στη γεωδαισία, την αστρονομία, την υδρογραφία και ιδιαίτερα στη ναυτιλία, όπου είναι περισσότερο γνωστό με το όνομα εξάντας ή οκτάς (κοινώς «οττάντε») ή και ακόμα ως «κύκλος του Μπορντά».

</doc>
<doc id="68424" url="https://el.wikipedia.org/wiki?curid=68424" title="Γεωδαισία">
Γεωδαισία

Με τον όρο Γεωδαισία χαρακτηρίζεται η επιστήμη της Γεωγραφίας που έχει ως κύριο αντικείμενο τον προσδιορισμό του σχήματος της γήινης επιφάνειας και συγκεκριμένα των υψομέτρων του γεωειδούς σε τοπική, περιφερειακή και παγκόσμια κλίμακα. Πρόκειται για επιστήμη με μεγάλη θεωρητική και μαθηματική υποδομή καθώς και με ιδιαίτερο εφαρμοσμένο χαρακτήρα που βασίζεται αποκλειστικά στην ανάλυση παρατηρούμενων μεγεθών. Για τον ακριβή προσδιορισμό της τιμής ενός γεωγραφικού μεγέθους ακολουθούνται διάφορες μέθοδοι εκτίμησης των σχετικών με το γήινο πεδίο βαρύτητας μεγεθών, καθώς και με τις μεταβολές αυτών στο χρόνο.&lt;br&gt; 
Κατ΄ επέκταση η Γεωδαισία (έστω και αν αναφέρεται στη Γη) καλύπτει και το έδαφος της Σελήνης και άλλων πλανητών σε ό,τι αφορά βέβαια τους γνωστικούς τομείς αυτών.
Από τα παραπάνω διαπιστώνεται ότι η Γεωδαισία σχετίζεται άμεσα και με άλλες μεγάλες επιστήμες όπως την Αστρονομία, τη Γεωφυσική, την Τοπογραφία και ιδιαίτερα τη Χαρτογραφία, από τις οποίες έχει πολλές επικαλύψεις. Η Γεωδαισία είναι ακριβέστερα η επιστήμη που χρησιμοποιείται κατά κόρον από τους Τοπογράφους Μηχανικούς, όταν επιθυμείται αποτύπωση μιας επιφάνειας (φυσικής ή τεχνητής) με απαιτήσεις μεγάλης ακρίβειας.
Ιστορία.
Ως έννοια η Γεωδαισία έχει τις ρίζες της στην αρχαιότητα και μάλιστα εξ ανάγκης, όταν οι αρχαίοι Αιγύπτιοι προσπαθώντας να εξασφαλίσουν τις ιδιοκτησίες τους μετά από τις μεγάλες κάθε φορά πλημμύρες του Νείλου έθεταν τα πρώτα γεωδαιτικά σημεία κάνοντας και τις αντίστοιχες διεργασίες. Αλλά και οι αρχαίοι Έλληνες φέρονται να έκαναν χρήση της Γεωδαισίας για την επιλογή σπουδαίων σημείων δημιουργίας αρχαίων ιερών, βωμών, ναών κ.τ.λ. Χαρακτηριστικός είναι ο "ομφαλός της Γης" που βρίσκεται στο Αρχαιολογικό Μουσείο Δελφών που φέρει το αρχαιότερο ανάγλυφο γεωδαιτικό δίκτυο. 
Ιδρυτής και θεωρητικά πατέρας της Γεωδαισίας θεωρείται ο Ερατοσθένης (3ος αιώνας π.Χ.), επειδή πρώτος αυτός μέτρησε την ακτίνα της Γης με ικανοποιητική ακρίβεια και μάλιστα με μέθοδο που δεν διαφέρει και πολύ από τη σύγχρονη. Ο Ηρόδοτος αναφέρει ότι ο Σέσωστρις γύρω στο 1400 π.Χ. μοίρασε τη γη της Αιγύπτου σε κλήρους, για να μπορεί να φορολογεί ευκολότερα τους κληρούχους. Οι Έλληνες αργότερα δεν ενδιαφέρθηκαν μόνο για την εφαρμοσμένη χρήση της Γεωδαισίας, αλλά χρησιμοποίησαν συνδυασμένη Γεωδαιτική και Αστρονομική γνώση και μεθοδολογία, για να λύσουν τα τεχνικά και φιλοσοφικά προβλήματα που τους απασχολούσαν. Ο Πυθαγόρας (580-500 π.Χ.) και ο Αριστοτέλης (384-322 π.Χ.) μίλησαν για το σφαιρικό σχήμα της Γης. Ο Ήρωνας γύρω στα 120 π.Χ. ασχολήθηκε με πιο εφαρμοσμένα θέματα και έγραψε συγγράμματα, που αποτέλεσαν πολύ σημαντικά βοηθήματα για τους τότε Μηχανικούς. Το κυριώτερο του σύγγραμμα "Διόπτρα" ασχολείται με τη Γεωδαιτική μεθοδολογία υπαίθρου και με τα σχετικά όργανα, όπως και με τη σχεδίαση διαγραμμάτων και την εκτέλεση υπολογισμών. Το κυριώτερο Γεωδαιτικό όργανο που περιγράφεται από τον Ήρωνα είναι η διόπτρα, όργανο που ορίζοντας μια μηχανική σκοπευτική διάταξη μπορούσε να μετρήσει οριζόντιες και κατακόρυφες γωνίες (πρόδρομος των σημερινών γωνιομετρικών οργάνων). Οι Ρωμαίοι ανάπτυξαν πολύ τη Γεωδαιτική μεθοδολογία και τα όργανα, που τους βοήθησαν για την άρτια σχεδίαση και εκτέλεση των τεχνικών έργων που πραγματοποίησαν σε όλη την αυτοκρατορία τους. Οι αρχές και οι κανόνες της Γεωδαισίας που χρησιμοποίησαν οι Ρωμαίοι βρίσκονται στον Αριανό Κώδικα, χειρόγραφο που γράφτηκε γύρω στον 6ο μ.Χ. αιώνα. Ο Αριανός Κώδικας όμως χρησιμοποιήθηκε και αργότερα. Η εφεύρεση του τηλεσκοπίου τον 17ο αιώνα, σε συνδυασμό με την μετέπειτα εξέλιξή του, έπαιξε σημαντικό ρόλο στην κατασκευή νέων οργάνων καθώς και στη βελτίωση της Γεωδαιτικής μεθοδολογίας. 
Ως επιστήμη όμως άρχισε ν΄ αναπτύσσεται περί τον 17ο αιώνα από ευρωπαίους επιστήμονες. Στον 18ο και 19ο αιώνα η εξέλιξη της Γεωδαισίας ήταν πολύ μεγάλη. Η ανάγκη ύπαρξης χαρτών για στρατιωτικούς και πολεμικούς σκοπούς καθώς και για τον προσδιορισμό των ορίων Κρατών (κυρίως των Ευρωπαϊκών) δημιούργησαν την ανάγκη καλύτερων και πιο οργανωμένων Γεωδαιτικών εργασιών. Έτσι τον 19ο αιώνα δημιουργήθηκαν στην Ευρώπη και την Αμερική οι μεγάλες Γεωδαιτικές Χαρτογραφικές Υπηρεσίες. Η μεγάλη ανάπτυξη της Τεχνολογίας και των Επιστημών μαζί με την πολύ μεγάλη αύξηση της αξίας της Γης, δημιούργησαν την ανάγκη του προσδιορισμού με μεγάλη ακρίβεια των θέσεων σημείων πάνω στη Φυσική Γήινη Επιφάνεια (Φ.Γ.Ε.), του ελέγχου των θέσεων αυτών και της δημιουργίας διαγραμμάτων και χαρτών με μεγάλες απαιτήσεις τελειότητας και ακρίβειας.
Η επανάσταση όμως στη Γεωδαιτική μεθοδολογία ήρθε αμέσως μετά τον Β' Παγκόσμιο Πόλεμο. Μέχρι τη δεκαετία του 1950 οι Γεωδαιτικές εργασίες γινόντουσαν με μετρήσεις γωνιών και μικρών μηκών καθώς και με προσδιορισμούς υψομετρικών διαφορών. Στη δεκαετία του 1950 άρχισαν να χρησιμοποιούνται τα πρώτα Ηλεκτρομαγνητικά όργανα μέτρησης μηκών (E.D.M.), που σήμερα πια έχουν εξελιχθεί τόσο ώστε να είναι πολύ εύκολη η μέτρηση μικρών και μεγάλων μηκών με πολύ μεγάλη ακρίβεια, ταχύτητα και οικονομία. Το γεγονός αυτό κυρίως είχε σαν αποτέλεσμα να αλλάξει σημαντικά η Γεωδαιτική μεθοδολογία. Παράλληλα όμως με την ανάπτυξη των E.D.M. βελτιώθηκαν σημαντικά και τα άλλα Γεωδαιτικά όργανα και κυρίως η εξέλιξη των Ηλεκτρονικών Υπολογιστών επέτρεψε να γίνονται οι πολύπλοκοι υπολογισμοί με ταχύτητα και ασφάλεια, ενώ άλλοτε κάτι τέτοιο ήταν πολύ δύσκολο ή ακόμη και αδύνατο. Η μεγαλύτερη όμως εξέλιξη της Γεωδαισίας σημειώθηκε μετά το 1950 με τις ταυτόχρονες εξελίξεις των μικροκυμάτων, της ηλεκτρονικής, της κατασκευής ακριβέστερων γεωδαιτικών οργάνων, τις εκτοξεύσεις τεχνητών δορυφόρων με συνέπεια να δημιουργηθεί ακόμα νεότερος κλάδος, η «δορυφορική γεωδαισία», η προσφορά της οποίας σήμερα είναι εκπληκτική τόσο σε ακρίβεια όσο και σε ταχύτητα υπολογισμών. Το 1957 η Σοβιετική Ένωση εκτόξευσε τον πρώτο τεχνητό δορυφόρο (Sputnik I). Άρχισε έτσι να δημιουργείται η μεθοδολογία της Γεωδαισίας Δορυφόρων με τις ειδικές παρατηρήσεις για Γεωδαιτικούς Σκοπούς, εκτοξεύθηκαν Γεωδαιτικοί Δορυφόροι, όπως ο Αμερικάνικος ΑΝΝΑ το 1962 και κατόπιν οι ECHO I, II ο PAGEOS οι GEOS I, II και III, η STARLETTE, ο LAGEOS κλπ. Στους Δορυφόρους αυτούς έχει γίνει ένας πολύ μεγάλος αριθμός παρατηρήσεων που η ανάλυσή τους έδωσε ανεκτίμητες Γεωδαιτικές πληροφορίες. Οι παρατηρήσεις αυτές έγιναν με μεγάλα Φωτογραφικά Τηλεσκόπια και συστήματα Τηλεμετρίας Laser που αναπτύχθηκαν ειδικά για το σκοπό αυτό. Παράλληλα εξελίχθηκαν και συστήματα Γεωδαισίας Δορυφόρων που βασίζονται στο φαινόμενο Doppler. Ένα από τα περισσότερο διαδεδομένα είναι το σύστημα TRANSIΤ και ένα άλλο είναι το σύστημα εντοπισμού θέσεων στο χώρο Global Positioning System (G.P.S.), το οποίο και ήταν σε πλήρη λειτουργικότητα γύρω στο 1990.
Γενικά.
Η Γεωδαισία αποτελεί στο πρακτικό της μέρος μια συνδυασμένη εφαρμογή της τριγωνομετρίας και της γεωγραφίας με χρήση όμως ανώτερων μαθηματικών και κυρίως στατιστικών μεθόδων για τον υπολογισμό των απαιτούμενων μεγεθών. Μια γεωδαιτική πράξη μέτρησης έχει να κάνει με μετρήσεις γωνιών και αποστάσεων που με τις κατάλληλες πράξεις και στατιστικές μεθόδους μπορούν να αποδώσουν με προσδιορισμένη ακρίβεια το ανάγλυφο της περιοχής (ή του αντικειμένου) που θέλουμε να αποτυπωθεί. Επίσης, ο τομέας της Γεωδαισίας ασχολείται με όλο το επιστημονικό υπόβαθρο που αφορά στα Συστήματα συντεταγμένων, στις Γεωγραφικές προβολές και σε άλλα επιστημονικά πεδία που αφορούν στις μετρήσεις χωρικών στοιχείων.
Μετρήσεις με γεωδαιτικές μεθόδους.
Οι πρακτικές μετρήσεις με Γεωδαιτικές μεθόδους υλοποιούνται σε δύο φάσεις:
Υπαίθριες μετρήσεις.
Κατά την εφαρμογή της παραπάνω διαδικασίας, όπου το ζητούμενο είναι η αποτύπωση μια συγκεκριμένης περιοχής, οι μετρήσεις γίνονται επί τόπου με χρήση Τοπογραφικών οργάνων όπως ο θεοδόλιχος, τα EDM, οι μετρητικές κορδέλες ή με τη χρήση της νέας τεχνολογίας, δηλαδή με γεωδαιτικούς σταθμούς (Total stations) και γεωδαιτικά GPS ακριβείας. Οι μετρήσεις που γίνονται αφορούν στην ουσία γωνίες και αποστάσεις μεταξύ συγκεκριμένων σημείων, που καλούνται γεωδαιτικά σημεία και που λαμβάνονται κατά τη διαδικασία της μέτρησης.
Η μεθοδολογία που ακολουθείται κατά τη διαδικασία των μετρήσεων είναι συγκεκριμένη και έχει ως σκοπό την απαλοιφή των σφαλμάτων που υπεισέρχονται στις εργασίες. Συγκεκριμένες μέθοδοι που χρησιμοποιούνται είναι η Εμπροσθοτομία, η Οπισθοτομία, η Ταχυμετρία και άλλες. Κάθε μία από τις μεθόδους αυτές καθορίζει συγκεκριμένα βήματα και συγκεκριμένο τρόπο χρήσης των οργάνων για τη λήψη των μετρήσεων.
Υπολογισμοί.
Οι υπολογισμοί έχουν να κάνουν με τριγωνομετρικές και στατιστικές πράξεις που αποσκοπούν στο να μετατρέψουν τις γωνίες και τις αποστάσεις σε συντεταγμένες σημείων ως προς κάποιο σύστημα αναφοράς αλλά και τον υπολογισμό των σφαλμάτων και της ακρίβειας των μετρήσεων. Κατά τη διαδικασία των υπολογισμών χρησιμοποιούνται υπολογιστικά προγράμματα ή και εξειδικευμένα λογισμικά (ιδίως σε περιπτώσεις μετρήσεων GPS), τα οποία διευκολύνουν τις παραπάνω πράξεις. Επίσης, χρησιμοποιούνται σχεδιαστικά προγράμματα CAD / CAM για τη σχεδίαση της περιοχής που έχει μετρηθεί, βάσει των συντεταγμένων που υπολογίστηκαν κατά τη διαδικασία.
Οι εργασίες αυτές εμπεριέχουν πολύ σημαντικούς και δύσκολους υπολογισμούς που απαιτούν ανώτερες γνώσεις μαθηματικών, ιδίως όταν υπάρχουν απαιτήσεις μεγάλης ακρίβειας ή όταν οι μετρήσεις αφορούν μεγάλες εκτάσεις (λόγω της καμπυλότητας της Γης). Η χρήση των τελευταίων τεχνολογιών όμως ευνοεί την εύκολη εφαρμογή των απαραίτητων μεθόδων σε τέτοιες εργασίες και επιταχύνει τη διαδικασία, ενώ εξασφαλίζει παράλληλα την ποιότητα του τελικού αποτελέσματος.
Γεωδαιτικά σφάλματα.
Όπως συμβαίνει στην πλειονότητα των μετρήσεων μεγεθών, αυτές εμπεριέχουν σφάλματα με συνέπεια η αληθής τιμή των μεγεθών να προέρχεται κατ΄ εκτίμηση. Γενικά τα γεωδαιτικά σφάλματα διακρίνονται σε σφάλματα παρατήρησης, σφάλματα ημιτελούς κάλυψης, σφάλματα μοντέλων και σε σφάλματα ψηφιακών μοντέλων, τα οποία αναλυτικότερα και είναι:
Σφάλματα ημιτελούς κάλυψης.
Τα σφάλματα αυτά προέρχονται από ημιτελείς εργασίες, που συμβαίνουν κυρίως όταν επιλέγονται κάποιες "σημαντικότερες" περιοχές αντί της όλης έκτασης με συνέπεια να παρατηρούνται κάποια κενά ειδικά των υψομέτρων παρουσιάζοντας έτσι μια μη ρεαλιστική προσέγγιση του γεωειδούς σε οποιαδήποτε κλίμακα κι αν ακολουθείται
Σφάλματα σφαιρικών μοντέλων.
Τα σφάλματα αυτά εντοπίζονται κυρίως στα μοντέλα σφαιρικών αρμονικών αφενός λόγω της περιορισμένης ανάπτυξης αυτών (των μοντέλων) και αφετέρου λόγω των σφαλμάτων των συντελεστών τους, με συνέπεια να εισάγουν σφάλματα στον προσδιορισμό των υψομέτρων του γεωειδούς.
Σφάλματα ψηφιακών μοντέλων.
Τα σφάλματα του τύπου αυτού προέρχονται από τα ψηφιακά μοντέλα εδάφους τα καλούμενα Ντι-Τι-Εμ (DTM) που αδυνατούν να αποδώσουν μια ρεαλιστική τοπογραφία συνήθως για μικρή περιοχή, που πρέπει να λαμβάνεται υπόψη για τοπικής κλίμακας εφαρμογές.

</doc>
<doc id="68425" url="https://el.wikipedia.org/wiki?curid=68425" title="Μέθοδοι εκτέλεσης">
Μέθοδοι εκτέλεσης

Στο διάβα των αιώνων και στις διάφορες κοινωνίες των ανθρώπων, η εκτέλεση της θανατικής ποινής λόγω της σπουδαιότητάς της στην έννοια της καλώς ευνομούμενης τάξης, ακολούθησε πολλούς τρόπους και μεθόδους, έτσι ώστε σήμερα ακόμα και η λέξη "εκτέλεση" να θεωρείται κατά μια έννοια ως αυτή καθ΄ αυτή η απόδοση της θανατικής ποινής.
Σήμερα εν χρήσει σε διάφορα κράτη ως μέθοδοι "εκτέλεσης" παραμένουν ο τυφεκισμός, ο απαγχονισμός, ο θάλαμος αερίων, η ηλεκτρική καρέκλα κ.ά.
Από την αρχαιότητα όμως είχαν αναπτυχθεί και άλλοι τρόποι, όπως ο ποδοβολισμός, ο λιθοβολισμός, η συγγνωστή δηλητηρίαση, η καύση, ο κατασπαραγμός από θηρία, ο αποκεφαλισμός (με ξίφος ή ξιφίδιο, πέλεκη ή λαιμητόμο), η Σταύρωση, ο πνιγμός, ο τεμαχισμός, η εντοίχιση, ο βρασμός, ο επιτρόχιος ή δια τροχού, η κατάσχιση, η επαγκίστρωση, ο ανασκολοπισμός, η εγκατάλειψη, η έκθεση, ο ενταφιασμός ζώντος κ.ά.
Οι σαμουράι όταν καταδικάζονταν σε θάνατο λάμβαναν εντολή να τελέσουν Σεπούκου, γνωστό και ως χάρα-κίρι.
Σημείωση: Οποιαδήποτε θανατική εκτέλεση χωρίς προηγούμενη δικαστική απόφαση, από τους αρχαίους χρόνους, θεωρείται δολοφονία, με μοναδική εξαίρεση ίσως τις πολεμικές επιχειρήσεις, όπου και αυτές σήμερα προσδιορίζονται με διεθνείς συνθήκες.

</doc>
<doc id="68426" url="https://el.wikipedia.org/wiki?curid=68426" title="Ελαμίτες">
Ελαμίτες

Οι Ελαμίτες ήταν αρχαίος Βιβλικός λαός. Ήταν οι ανατολικοί γείτονες των Σουμερίων και των Βαβυλωνίων και οι δυτικοί των Μήδων, Πάρθων και Περσών. Θεωρούσαν γενάρχη τους τον Ελάμ, το μεγαλύτερο γιο του Σημ (Γένεση 10:22, Έσδρας 4:09), εξ ου και η ονομασία τους. 
Η αρχαία χώρα τους, Ελάμ, είναι το σημερινό Χουζιστάν στο νοτιοδυτικό Ιράν. Πρωτεύουσα των Ελαμιτών ήταν τα Σούσα που έγινε σπουδαία ιστορική πόλη από τους διαδόχους τους, τους Πέρσες. Ανέπτυξαν μεγάλο πολιτισμό, η δε γλώσσα τους ήταν τελείως διαφορετική όλων των άλλων, γραφόμενη σε σφηνοειδή γραφή.
Οι Πέρσες Αχαιμενίδες θεωρούνται μια μορφή συνέχειας με τους Ελαμίτες αφού είχαν πολλές Ελαμίτικες λέξεις στην γλώσσα τους, λάτρευαν Ελαμίτες θεούς και είχαν σχεδόν τα ίδια έθιμα αλλά δεν ταυτίζονταν. Οι Ελαμίτες με την σειρά τους θεωρούνται και αυτή Περσική φυλή το όνομα τους επέζησε ως τον 6ο αιώνα μ.Χ. την εποχή που καταλήφθηκε το Ιράν από τους μουσουλμάνους. Η γλώσσα τους είχε μια διαφορετική άγνωστη μορφή που δεν είχε σχέσεις με τους Σημίτες και τους Σουμέριους πολλοί γλωσσολόγοι τους συνδέουν με τους Δραβίδες της προϊστορικής Ινδίας δημιουργώντας μια νέα ομάδα γλωσσών τους Ελαμο - Δραβίδες.
Στη Καινή Διαθήκη () αναφέρεται ότι Ιουδαίοι προσήλυτοι από το Ελάμ βρίσκονταν στην Ιερουσαλήμ για τον εορτασμό της Πεντηκοστής.

</doc>
<doc id="68435" url="https://el.wikipedia.org/wiki?curid=68435" title="Άγγελος Χαριστέας">
Άγγελος Χαριστέας

Ο Άγγελος Χαριστέας (Στρυμωνικό Σερρών, 9 Φεβρουαρίου 1980) είναι Έλληνας πρώην διεθνής ποδοσφαιριστής και στέλεχος της ΠΑΕ Άρης.
Συλλογική καριέρα.
Στρυμών και Άρης Θεσσαλονίκης.
Ξεκίνησε την καριέρα του στην τοπική ομάδα του Στρυμωνικού, τον Πολιτιστικό Αθλητικό Σύλλογο "Στρυμών", από όπου μεταπήδησε στον Άρη Θεσσαλονίκης το 1997. Τον Ιανουάριο του 1998 δόθηκε δανεικός στον Αθηναϊκό για έξι μήνες. Με την επιστροφή του στην ομάδα της Θεσσαλονίκης την ίδια χρονιά, του δόθηκαν αρκετές ευκαιρίες και συνέχισε τη καριέρα του στον Άρη μέχρι και το 2002, με το ενδιαφέρον αρκετών ευρωπαϊκών ομάδων να εκδηλώνεται πολλαπλές φορές.
Βέρντερ Βρέμης.
Το 2002 η Βέρντερ Βρέμης τον απέκτησε με περιπετειώδη τρόπο, καθώς οι διαπραγματεύσεις της μετεγγραφής του έγιναν από τον τότε πρόεδρο του Άρη, Ιωάννη Ζαχουδάνη και παρόλο που οι δύο πλευρές συμφώνησαν τη μετακίνηση του Σερραίου επιθετικού στη γερμανική ομάδα, λόγω αγνώστων επιπλοκών, η ΠΑΕ ουδέποτε συγκέντρωσε τα κέρδη της μετεγγραφής. Από το 2002 έως το 2005 αγωνίστηκε με τη γερμανική ομάδα σε 66 αγώνες, σκόραρε 18 τέρματα και κατέκτησε ένα νταμπλ.
Άγιαξ.
Το 2005 μετακόμισε στην Ολλανδία και στον Άγιαξ, όπου την πρώτη του χρονιά είχε θετικές εμφανίσεις, σημειώνοντας οκτώ τέρματα. Ωστόσο την επόμενη χρονιά παραγκωνίστηκε και βρέθηκε εκτός πλάνων του τότε προπονητή του ολλανδικού συλλόγου, Χενκ Τεν Κάτε, με αποτέλεσμα να αποχωρήσει, συμμετέχοντας συνολικά σε 31 αγώνες πρωταθλήματος και έχοντας πετύχει δώδεκα τέρματα.
Φέγενορντ.
Η περίοδος 2006-07 βρήκε τον Άγγελο Χαριστέα στην επίσης ολλανδική Φέγενορντ, όπου ολοκλήρωσε τη χρόνια σημειώνοντας συνολικά 10 τέρματα.
Νυρεμβέργη.
Το 2007 συμφώνησε να συνεχίσει την καριέρα του στη Νυρεμβέργη, με το συνολικά κόστος της μετεγγραφής να αγγίζει τα 2,5 εκατομμύρια ευρώ. Το 2009 έκανε ένα σύντομο πέρασμα ως δανεικός από την Μπάγερ Λεβερκούζεν με την οποία συμμετείχε σε 13 αγώνες, συμμετέχοντας στον τελικό κυπέλλου με αντίπαλο την πρώην ομάδα του Βέρντερ Βρέμης.
Αρλ Αβινιόν.
Τον Αύγουστο του 2010 υπέγραψε μονοετές συμβόλαιο με τη γαλλική Αρλ Αβινιόν, νεοφώτιστη στο Σαμπιονά, όπου βρήκε τον Άγγελο Μπασινά, πρώην συμπαίκτη του στην εθνική ομάδα της Ελλάδας. Η συνεργασία του με τη γαλλική ομάδα έλαβε τέλος στις 28 Νοεμβρίου 2010.
Σάλκε.
Τον Ιανουάριο του 2011, ο Χαριστέας υπέγραψε συμβόλαιο με τη Σάλκε, στην οποία αγωνίστηκε μέχρι το τέλος της περιόδου 2010-11, κατακτώντας το κύπελλο Γερμανίας και φτάνοντας μέχρι την ημιτελική φάση του Champions League. Στην παρθενική του συμμετοχή με τη γερμανική ομάδα κατάφερε να σκοράρει το νικητήριο τέρμα απέναντι στην Άιντραχτ Φρανκφούρτης.
Παναιτωλικός.
Την περίοδο 2011-12 πήρε την απόφαση να γυρίσει στην Ελλάδα και να αγωνιστεί στον Παναιτωλικό, υπογράφοντας στις 27 Ιουλίου 2011 συμβόλαιο μονοετούς διάρκειας με την ομάδα του Αγρινίου.
Αλ Νασρ.
Στα τέλη Φεβρουαρίου 2013 υπέγραψε με την ομάδα των Ηνωμένων Αραβικών Εμιράτων, Αλ Νασρ, έναντι 500.000 ευρώ για τέσσερις μήνες, γνωρίζοντας θερμή υποδοχή από τους φιλάθλους της ομάδας κατά την άφιξή του στο αεροδρόμιο.
Διεθνής καριέρα.
Το ντεμπούτο του με την Ελλάδα πραγματοποιήθηκε στις 28 Φεβρουαρίου 2001 στη φιλική αναμέτρηση εναντίον της Ρωσίας που διεξήχθη στο Ηράκλειο Κρήτης (3-3), όπου σημείωσε τα δύο από τα τρία τέρματα της ελληνικής ομάδας, υπό την καθοδήγηση του Βασίλη Δανιήλ. 
Υπήρξε βασικότατο στέλεχος της Ελλάδας στην προκριματική φάση του Euro 2004, σημειώνοντας το νικητήριο τέρμα στην εντός έδρας αναμέτρηση εναντίον της Ουκρανίας (1-0). 
Στην τελική φάση της διοργάνωσης στην Πορτογαλία και τη θριαμβευτική πορεία που ακολούθησε, αγωνίστηκε και στους έξι αγώνες που έδωσε η ελληνική ομάδα. Τα τρία τέρματα που σημείωσε απέναντι σε ισχυρές ομάδες - φαβορί (στη φάση των ομίλων με την Ισπανία, στα προημιτελικά με τη Γαλλία και στον τελικό με την Πορτογαλία) βοήθησαν την Ελλάδα να κατακτήσει τον τίτλο, αλλά οδήγησαν και τον ίδιο να αποκτήσει φήμη και αναγνώριση ως ένας από τους σημαντικότερους Έλληνες ποδοσφαιριστές όλων των εποχών.
Με το εθνόσημο αγωνίστηκε από το 2001 μέχρι το 2011 και ήταν σχεδόν πάντα στις βασικές επιλογές για την ενδεκάδα, επί θητείας Ότο Ρεχάγκελ. Αγωνίστηκε επίσης στο Euro 2008, όπου σημείωσε το μοναδικό τέρμα της Ελλάδας στη διοργάνωση απέναντι στη μετέπειτα τροπαιούχο Ισπανία, καθώς και στον εναρκτήριο αγώνα με τη Νότια Κορέα στο Μουντιάλ 2010 που διεξήχθη στη Νότια Αφρική.
Καθοριστικής σημασίας αποδείχθηκε και το τελευταίο του τέρμα με τη γαλανόλευκη φανέλα, στον εκτός έδρας αγώνα των προκριματικών του Euro 2012 απέναντι στη Γεωργία, με το οποίο έδωσε τη νίκη στην Ελλάδα με 2-1 και "σφράγισε" την απευθείας πρόκριση της ομάδας στα τελικά της διοργάνωσης.

</doc>
<doc id="68439" url="https://el.wikipedia.org/wiki?curid=68439" title="Μιχάλης Καψής">
Μιχάλης Καψής

Ο Μιχάλης Καψής (Πειραιάς, 18 Οκτωβρίου 1973) είναι Έλληνας παλαίμαχος διεθνής ποδοσφαιριστής, ο οποίος αγωνιζόταν στη θέση του κεντρικού αμυντικού. Είναι γιος του Άνθιμου Καψή, πρώην παίκτη και αρχηγού των Παναθηναϊκού και εθνικής Ελλάδας.
Καριέρα.
Σε συλλογικό επίπεδο.
Ξεκίνησε την καριέρα του από τον Άρη Νίκαιας, κατόπιν αγωνίστηκε για την Ένωση Άρη - Νεάπολης (συγχώνευση του προηγούμενου συλλόγου με τον Α.Ο. Νεάπολη Πειραιά), την Αναγέννηση Άρτας και εν συνεχεία στον Εθνικό Πειραιώς. Το 1998 αποκτήθηκε από την ΑΕΚ και την περίοδο 2002-03 εντυπωσίασε με τις εμφανίσεις του στο Champions League, όπου η ΑΕΚ αποκλείστηκε μετά από έξι αγώνες χωρίς να γνωρίσει την ήττα.
Το 2004 μετακόμισε στη Γαλλία και την Μπορντό, όπου συνέχισε τις σταθερά καλές εμφανίσεις του. Το 2005 επέστρεψε στην Ελλάδα, για λογαριασμό του Ολυμπιακού.
Στον Ολυμπιακό δεν κατάφερε να καθιερωθεί λόγω των συχνών τραυματισμών που τον ταλαιπωρούσαν, αλλά και της αδυναμίας του να ταιριάξει με τη νοοτροπία του συλλόγου. Τον Ιανουάριο του 2007 αποκτήθηκε από τον ΑΠΟΕΛ, όπου και αγωνίστηκε μέχρι το τέλος της περιόδου 2007-08.
Το καλοκαίρι του 2008 συμφώνησε να συνεχίσει την καριέρα του με την ομάδα του Λεβαδειακού, όπου και παρέμεινε μέχρι το 2010.
Στις εθνικές ομάδες.
Στα προκριματικά του Euro 2004 οι εμφανίσεις του απέναντι σε επιθετικούς παγκόσμιας κλάσης όπως οι Ραούλ και Αντρέι Σεφτσένκο ήταν υποδειγματικές και ως συνέπεια είχαν την κλήση του και στα τελικά της διοργάνωσης, όπου πανηγύρισε την κατάκτηση του τροπαίου αγωνιζόμενος μάλιστα στη βασική ενδεκάδα και για ενενήντα λεπτά σε όλους τους αγώνες της Ελλάδας.
Μαζί με τον Τραϊανό Δέλλα δημιούργησαν ένα απροσπέλαστο αμυντικό δίδυμο με αποτέλεσμα η Ελλάδα να μη δεχθεί τέρμα μετά τη φάση των ομίλων και έως το τέλος της διοργάνωσης, απέναντι μάλιστα σε μερικούς από τους καλύτερους επιθετικούς της εποχής εκείνης στην Ευρώπη, όπως οι Τιερί Ανρί, Μίλαν Μπάρος και Κριστιάνο Ρονάλντο.
Το 2005 συμμετείχε στο κύπελλο Συνομοσπονδιών, που διεξήχθη στα γήπεδα της Γερμανίας.
Συνολικά με τη φανέλα της Ελλάδας αγωνίστηκε 36 φορές και πέτυχε 1 τέρμα.

</doc>
<doc id="68441" url="https://el.wikipedia.org/wiki?curid=68441" title="Ζωρζ Πομπιντού">
Ζωρζ Πομπιντού

Ο Ζωρζ Πομπιντού ("Georges Jean Raymond Pompidou", 5 Ιουλίου 1911 – 2 Απριλίου 1974) ήταν Γάλλος πολιτικός, που διετέλεσε πρωθυπουργός της Γαλλίας από το 1962 έως το 1968 και πρόεδρος της Γαλλικής Δημοκρατίας από το 1969 έως τον θάνατό του το 1974.
Βιογραφία.
Γεννήθηκε στις 5 Ιουλίου 1911 στο Μονμπουντίφ. Σπούδασε φιλολογία και στην αρχή δίδαξε σε λύκειο. Κατόπιν εργάστηκε σε τράπεζα, όπου σύντομα έφτασε σε υψηλή θέση. Μετά επιλέχθηκε από τον Πρόεδρο Ντε Γκωλ να διοικήσει Ίδρυμα που είχε ιδρύσει ο ίδιος για τα παιδιά με Σύνδρομο Down.
Το 1962 ο Ντε Γκωλ του ανέθεσε την πρωθυπουργία, θέση στην οποία παρέμεινε μέχρι το 1968. Το 1969 εξελέγη Πρόεδρος της Γαλλικής Δημοκρατίας, θέση στην οποία παρέμεινε μέχρι τον θάνατό του.

</doc>
<doc id="68442" url="https://el.wikipedia.org/wiki?curid=68442" title="Αλαίν Ποέρ">
Αλαίν Ποέρ

Ο Αλαίν Ποέρ ("Alain Émile Louis Marie Poher" ,[alɛ̃ pɔɛʁ], 17 Απριλίου 1909 - 9 Δεκεμβρίου 1996) ήταν Γάλλος πολιτικός, ο οποίος διετέλεσε και υπηρεσιακός Πρόεδρος της χώρας για δύο φορές.
Βιογραφία.
Γεννήθηκε στις 17 Απριλίου 1909. Ήταν Πρόεδρος της Γερουσίας όταν παραιτήθηκε ο Πρόεδρος Ντε Γκωλ, στις 29 Απριλίου 1969. Σύμφωνα με το Σύνταγμα ανέλαβε υπηρεσιακός Πρόεδρος μέχρι την εκλογή νέου. Έβαλε και ο ίδιος υποψηφιότητα, αλλά νικήθηκε από τον Ζωρζ Πομπιντού, στον οποίο παρέδωσε καθήκοντα στις 20 Ιουνίου του ίδιου έτους και επέστρεψε στη θέση του Προέδρου της Γερουσίας.
Όταν ο Πομπιντού πέθανε κατά τη διάρκεια της θητείας του, στις 2 Απριλίου 1974, ο Ποέρ ανέλαβε εκ νέου υπηρεσιακός Πρόεδρος μέχρι την παράδοση των καθηκόντων στον εκλεγέντα Βαλερί Ζισκάρ Ντ' Εστέν στις 27 Μαΐου 1974.
Πέθανε στις 9 Δεκεμβρίου 1996.

</doc>
<doc id="68444" url="https://el.wikipedia.org/wiki?curid=68444" title="Λούντβιχ Έρχαρτ">
Λούντβιχ Έρχαρτ

Ο Λούντβιχ Έρχαρτ (Ludwig Wilhelm Erhard, 4 Φεβρουαρίου 1897 - 5 Μαΐου 1977) ήταν Γερμανός πολιτικός και καγκελάριος της Δυτικής Γερμανίας από το 1963 έως το 1966.
Η ζωή του.
Γεννήθηκε στις 4 Φεβρουαρίου 1897. Πολέμησε στον Α΄ Παγκόσμιο Πόλεμο και τραυματίστηκε σοβαρά. Σπούδασε Οικονομικά και έγινε διδάκτορας του Πανεπιστημίου της Φρανκφούρτης. Κατά την παραμονή του στην Φρανκφούρτη παντρεύτηκε την Λουίζε Σούστερ.
Από το 1925 ανέλαβε μια μικρή οικογενειακή επιχείρηση και αργότερα ασχολήθηκε με το μάρκετινγκ. Κατά τη διάρκεια του Β΄ Παγκοσμίου Πολέμου έχασε την εργασία του, καθώς ασχολήθηκε με θέματα που αφορούσαν την μετά τον πόλεμο ειρηνική εποχή. Το θέμα αυτό θεωρούνταν ανεπίτρεπτο στη Ναζιστική Γερμανία, που είχε κηρύξει "ολοκληρωτικό πόλεμο".
Μετά τη λήξη του πολέμου εργάστηκε ως σύμβουλος της αμερικανικής διοίκησης της Βαυαρίας, η οποία τον επέλεξε ως Υπουργό Οικονομικών του Ομόσπονδου κρατιδίου. Το 1949 εξελέγη βουλευτής και προσχώρησε στη Χριστιανοδημοκρατική Ένωση (CDU). Έγινε Υπουργός Οικονομικών της Δυτικής Γερμανίας στην κυβέρνηση Κόνραντ Αντενάουερ και το 1957 έγινε αντικαγκελάριος.
Στις 6 Ιουνίου του 1962 ο Λούντβιχ Έρχαρτ κατευθυνόμενος για διακοπές στη Ρόδο ως φιλοξενούμενος της ελληνικής κυβέρνησης, πέρασε από την Αθήνα και στο αεροδρόμιο συνομίλησε με τον αντιπρόεδρο Παναγιώτη Κανελλόπουλο και τον υπουργό Συντονισμού Παναγή Παπαληγούρα, παρουσία του Γερμανού πρεσβευτή Β. Μέλχερς. Η συνάντηση αυτή ήταν το προοίμιο της ελληνογερμανικής οικονομικής συμφωνίας που υπέγραψε ένα μήνα αργότερα στη Βόννη ο Π. Παπαληγούρας.
Ως Καγκελάριος.
Μετά την παραίτηση του Αντενάουερ το 1963, ο Έρχαρτ εξελέγη καγκελάριος. Επανεξελέγη το 1965. Στις 23 Μαρτίου του 1966 κατάφερε να αναρριχηθεί στο ύπατο αξίωμα του κυβερνώντος Χριστιανοδημοκρατικού Κόμματος, διαδεχόμενος τον 90χρονο πλέον Κόνραντ Αντενάουερ. Η συνέχεια όμως ήταν πολύ διαφορετική. Τον Αύγουστο του 1966, η κυβέρνηση Έρχαρτ συγκλονίστηκε από το "σκάνδαλο της Αεροπορίας", καθώς τα ελαττωματικά, αμερικανικής κατασκευής μαχητικά αεροσκάφη τύπου Στάρφαϊτερ συντρίβονταν, παρασύροντας στο θάνατο μία σειρά επιτελείς του υπουργείου Άμυνας. Αλλά η μοιραία κρίση ξέσπασε τον Οκτώβριο του 1966 με αφορμή την άρνηση των συνεργαζόμενων Ελευθέρων Δημοκρατών να υποστηρίξουν την έκτακτη φορολογία που πρότεινε ο Έρχαρτ, προκειμένου να αντιμετωπίσει το δυσθεώρητο, ύψους 4 δισεκατομμυρίων μάρκων, δημόσιο έλλειμμα.
Μετά την παραίτηση των τεσσάρων υπουργών του μικρού, αλλά ρυθμιστικού αυτού κόμματος, στις 27 Οκτωβρίου του 1966, οι Χριστιανοδημοκράτες, με 245 έδρες στην Μπούντεσταγκ έναντι 202 των Σοσιαλδημοκρατών και 49 των Ελευθέρων Δημοκρατών, δεν διέθεταν πια πλειοψηφία στη Βουλή και η χώρα ήταν ουσιαστικά ακυβέρνητη. Απομονωμένος στο εσωτερικό του κόμματός του, ο Λούντβιχ Έρχαρτ αναγκάστηκε να δηλώσει στις 2 Νοεμβρίου ότι "δεν θα σταθεί εμπόδιο στην άρση του πολιτικού αδιεξόδου", δρομολογώντας τις διαδικασίες της αποχώρησής του. Στη συνεδρίαση της κοινοβουλευτικής ομάδας του κόμματος ο Κόνραντ Αντενάουερ "πέρασε" τον υποψήφιο της επιλογής του, τον 64χρονο Κουρτ Γκέοργκ Κίζινγκερ, πρωθυπουργό του κρατιδίου της Βάδης-Βυρτεμβέργης, ως νέο εντολοδόχο καγκελάριο. Αμέσως ο Κίζινγκερ άρχισε μαραθώνιες διαβουλεύσεις για το σχηματισμό κυβέρνησης με τον ηγέτη του Σοσιαλδημοκρατικού κόμματος και δήμαρχο του Δυτικού Βερολίνου Βίλλυ Μπραντ και τον αρχηγό των Ελευθέρων Δημοκρατών Έριχ Μέντε. Στις 26 Νοεμβρίου οι ηγέτες των δύο μεγαλύτερων κομμάτων κατέληξαν σε κατ' αρχήν συμφωνία για το σχηματισμό κυβέρνησης συνεργασίας, την οποία ανακοίνωσαν στους δημοσιογράφους ο Κίζινγκερ και ο Μπραντ. Ήταν μια απόφαση πρωτοφανής για τα δεδομένα της Δυτικής Γερμανίας, όπου Χριστιανοδημοκράτες και Σοσιαλδημοκράτες αποτελούσαν στα μεταπολεμικά χρόνια τους δύο ανταγωνιστικούς, κοινωνικά και ιδεολογικά, πόλους της πολιτικής ζωής. Η απόφαση επικυρώθηκε την επόμενη μέρα χωρίς προβλήματα, με ψήφους 59 υπέρ έναντι 1 κατά, από την κοινοβουλευτική ομάδα των Χριστιανοδημοκρατών. Πολύ περισσότερες αντιδράσεις συνάντησε στο δικό του κόμμα ο Βίλλυ Μπραντ, όπου οι εξ αριστερών αντιρρησίες υπερίσχυσαν στις 7 από τις 11 περιφερειακές οργανώσεις. Οι ενστάσεις επικεντρώθηκαν στην ακολουθητέα κοινωνική πολιτική της νέας κυβέρνησης, στην προτεινόμενη υπουργοποίηση του υπερσυντηρητικού ηγέτη της Βαυαρικής Χριστιανοδημοκρατίας Φραντς Γιόζεφ Στράους, αλλά και στο πολιτικό παρελθόν του ίδιου του Κίζινγκερ, ο οποίος είχε διατελέσει μέλος του Ναζιστικού κόμματος.
Ωστόσο το δέλεαρ της επιστροφής των Σοσιαλδημοκρατών στην εξουσία, 36 χρόνια μετά τη Δημοκρατία της Βαϊμάρης, αποδείχθηκε ισχυρότερο. Στις 28 Νοεμβρίου του 1966 η κοινοβουλευτική ομάδα του κόμματος ενέκρινε, έπειτα από δεκάωρη θυελλώδη συνεδρίαση, τον σχηματισμό συμμαχικής κυβέρνησης. Στις 29 Νοεμβρίου ενέκρινε τον "Μεγάλο Συνασπισμό" και το συμβούλιο του κόμματος των Σοσιαλδημοκρατών, οπότε ο δρόμος πλέον ήταν απολύτως ελεύθερος.
Την επομένη, 30 Νοεμβρίου, ο Λούντβιχ Έρχαρτ παραιτήθηκε και τυπικά από καγκελάριος και την 1η Δεκεμβρίου η ομοσπονδιακή Βουλή εξέλεξε τον Κίζινγκερ καγκελάριο με 340 ψήφους υπέρ, από τους 463 βουλευτές που ψήφισαν. Την ίδια ημέρα σχηματίστηκε η ιστορική κυβέρνηση του "Μεγάλου Συνασπισμού", με τον Βίλλυ Μπραντ αντιπρόεδρο και υπουργό Εξωτερικών. Ο Λούντβιχ Έρχαρτ συνέχισε να εκλέγεται βουλευτής μέχρι το θάνατό του, στις 5 Μαΐου 1977.

</doc>
<doc id="68464" url="https://el.wikipedia.org/wiki?curid=68464" title="Λεοπόλδο Κάλβο Σοτέλο">
Λεοπόλδο Κάλβο Σοτέλο

Ο Λεοπόλδο Κάλβο Σοτέλο ("Leopoldo Calvo-Sotelo y Bustelo", μεταγραφή:Λεοπόλδο Κάλβο-Σοτέλο ι Μπουστέλο, 1926-2008) ήταν Ισπανός πολιτικός. Υπήρξε πρωθυπουργός για την περίοδο από το 1981 ως το 1982.
Βιογραφία.
Γεννήθηκε στη Μαδρίτη στις 14 Απριλίου 1926. Υπηρέτησε ως πρόεδρος των ισπανικών σιδηροδρόμων την περίοδο 1967-1968 και ήταν υπουργός Εμπορίου στην πρώτη «μοναρχική» κυβέρνηση μετά την εποχή Φράνκο. Στις 23 Φεβρουαρίου 1981 το ισπανικό Κοινοβούλιο συνεδρίασε για να τον εκλέξει πρωθυπουργό. Η συνεδρίαση εκείνη διεκόπη από απόπειρα πραξικοπήματος, το οποίο κατέρρευσε 18 ώρες αργότερα. Έτσι, ο Σοτέλο εξελέγη πρωθυπουργός, αξίωμα το οποίο διατήρησε μέχρι την επόμενη χρονιά, οπότε εξελέγη διάδοχός του ο Φελίπε Γκονθάλεθ.
Ο Κάλβο Σοτέλο απεβίωσε σε ηλικία 82 ετών, στις 3 Μαΐου του 2008.

</doc>
<doc id="68493" url="https://el.wikipedia.org/wiki?curid=68493" title="Άλεξ Σάλμοντ">
Άλεξ Σάλμοντ

Ο Άλεξ Σάλμοντ ("Alexander Elliot Anderson "Alex" Salmond", 1954-) είναι Σκωτσέζος πολιτικός, ο οποίος διετέλεσε Πρώτος Υπουργός (πρωθυπουργός) της Σκωτίας.
Καριέρα.
Γεννήθηκε στις 31 Δεκεμβρίου 1954. Έφερε το αξίωμα του National Convener (ηγέτη) του Σκωτικού Εθνικού Κόμματος (SNP) και διετέλεσε επίσης βουλευτής. Ήταν ξανά πρόεδρος του κόμματος την περίοδο 1990-2000.
Το SNP κέρδισε τις περισσότερες έδρες στις βουλευτικές εκλογές στη Σκωτία τον Μάιο του 2007. Αποτέλεσμα αυτού ήταν ο διορισμός του Σάλμοντ στη θέση του Πρώτου Υπουργού και ο σχηματισμός εθνικιστικής κυβέρνησης μειοψηφίας.
Δημοψήφισμα 2014.
Τον Σεπτέμβριο του 2014 διεξήχθη δημοψήφισμα για την ανεξαρτησία της Σκωτίας. Η πρόταση για ανεξαρτησία καταψηφίστηκε σε ποσοστό 54% και λίγο αργότερα ο Σάλμοντ παραιτήθηκε από την θέση που κατείχε ως Πρώτος Υπουργός της Σκωτίας. Η Νίκολα Στέρτζιον τον διαδέχτηκε τόσο στην πρωθυπουργία όσο και στην ηγεσία του Σκωτικού Εθνικού Κόμματος.
Σύλληψη και κατηγορίες.
Στις 24 Ιανουαρίου 2019 ο Σάλμοντ συνελήφθη από την αστυνομία και του απαγγέλθηκαν κατηγορίες για 14 αδικήματα, μεταξύ των οποίων για δύο απόπειρες βιασμού, 9 σεξουαλικής κακοποίησης, 2 ασέλγειας και 1 για διατάραξη ησυχίας. Ο Σάλμοντ σε δήλωση που έκανε έξω από τα δικαστήρια, αρνήθηκε κάθε κατηγορία.
Εξωτερικοί σύνδεσμοι.
 

</doc>
<doc id="68495" url="https://el.wikipedia.org/wiki?curid=68495" title="Πεσέτα">
Πεσέτα

Η πεσέτα ήταν το νόμισμα της Ισπανίας από το 1869 ως το 2002, οπότε αντικαταστάθηκε από το ευρώ. Μαζί με το φράγκο Γαλλίας ήταν επίσης το νόμισμα της Ανδόρρας. Ο κωδικός ISO 4217 ήταν ESP. Υποδιαιρούνταν σε 100 θέντιμος ("céntimos").
Ετυμολογικά η λέξη προέρχεται από το καταλανικό «peceta» που σημαίνει «κομματάκι», ως υποκοριστικό του «peça», που σημαίνει «κομμάτι».
Η πεσέτα εισήχθη το 1869 σε αντικατάσταση του παλαιότερου εσκούδου Ισπανίας, σε αναλογία 1 εσκούδο:2,5 πεσέτες. Αντικαταστάθηκε το 2002 από το ευρώ, το οποίο είχε ήδη εισαχθεί από το 1999, σε αναλογία 1 ευρώ:166,386 πεσέτες.

</doc>
<doc id="68496" url="https://el.wikipedia.org/wiki?curid=68496" title="Έλεν Τζόνσον Σίρλεφ">
Έλεν Τζόνσον Σίρλεφ



</doc>
<doc id="68497" url="https://el.wikipedia.org/wiki?curid=68497" title="Ισπανική πεσέτα">
Ισπανική πεσέτα



</doc>
<doc id="68498" url="https://el.wikipedia.org/wiki?curid=68498" title="Πεσέτα Ισπανίας">
Πεσέτα Ισπανίας



</doc>
<doc id="68500" url="https://el.wikipedia.org/wiki?curid=68500" title="Μάχη των Γιαννιτσών">
Μάχη των Γιαννιτσών

Η μάχη των Γιαννιτσών ήταν μια από τις σημαντικότερες του Α' Βαλκανικού Πολέμου. Ξεκίνησε στις 19 Οκτωβρίου 1912 με τον Ελληνικό Στρατό να επιτίθεται από τα δυτικά κατά των Τουρκικών δυνάμεων στα Γιαννιτσά και μετά από διήμερο σκληρό αγώνα να αναδεικνύεται νικητής. Η νίκη στα Γιαννιτσά άνοιξε το δρόμο για την απελευθέρωση της Θεσσαλονίκης.
Συνθήκες και στρατηγικές.
Η περιοχή των Γιαννιτσών, που το τούρκικο επιτελείο επέλεξε ως αμυντική τοποθεσία, εκτός από το μειονέκτημα ότι είχε ένα μεγάλο φυσικό κώλυμα στα νώτα της, τον Αξιό ποταμό, προσφέρονταν για άμυνα με μέτωπο προς τα δυτικά, καθώς απέκλειε την κύρια οδική αρτηρία της Θεσσαλονίκης και ταυτόχρονα στήριζε ικανοποιητικά τα πλευρά της στο όρος Πάικο και στη λίμνη των Γιαννιτσών. Επίσης η επάνδρωσή της απαιτούσε σχετικά περιορισμένες δυνάμεις. Στην περιοχή οι Τούρκοι εγκατέστησαν τη 14η Μεραρχία Σερρών, ενισχυμένη με τις δυνάμεις που συμπτύχθηκαν από τον Σαραντάπορο.
Η έλλειψη πληροφοριών σχετικά με το μέγεθος και τις προθέσεις του Τουρκικού στρατού, ήταν το κύριο χαρακτηριστικό της μάχης. Το γεγονός αυτό, σε συνάρτηση με την ανάγκη άμεσης κατάληψης της Θεσσαλονίκης, ανάγκασε το ελληνικό Γενικό Στρατηγείο να προχωρήσει σε μάχη εκ συναντήσεως, χρησιμοποιώντας κατά την προέλασή του 6 μεραρχίες.
Προέλαση και σύγκρουση.
Στις 19 Οκτωβρίου άρχισε η ελληνική προέλαση με τις 1η, 2η, 3η, 4η και 6η Μεραρχίες στον άξονα βόρεια της λίμνης και την 7η Μεραρχία, την Ταξιαρχία Ιππικού και το απόσπασμα ευζώνων Κωνσταντινοπούλου, στον άξονα νότια της λίμνης.
Μέχρι το μεσημέρι, η 6η Μεραρχία κατάφερε να προωθηθεί στις Αμπελιές, η 4η Μεραρχία στο Μυλότοπο, η 1η και η 2η στην Καρυώτισσα και η 3η Μεραρχία στο Μελίσσι. Από τις θέσεις αυτές, οι Μεραρχίες που δρούσαν βόρεια της λίμνης εξαπέλυσαν επίθεση εναντίον της εχθρικής τοποθεσίας. Τις τελευταίες απογευματινές ώρες, τα ελληνικά τμήματα κατάφεραν να διασπάσουν την εχθρική γραμμή και να φτάσουν έξω από την πόλη των Γιαννιτσών. Οι δυνάμεις που δρούσαν νότια της λίμνης δεν μετακινήθηκαν από τις θέσεις τους.
Κατά τη διάρκεια της νύχτας διακόπηκαν οι επιχειρήσεις και συνεχίστηκαν το πρωί της 20ης Οκτωβρίου. Ο τουρκικός στρατός βλέποντας την αρνητική έκβαση της μάχης, άρχισε να συμπτύσσεται. Την ίδια στιγμή, τα ελληνικά τμήματα νότια της λίμνης δεν κατάφεραν να περάσουν εγκαίρως τον Λουδία ποταμό και ως αποτέλεσμα οι Τούρκοι υποχώρησαν ανενόχλητοι περνώντας από τον Αξιό. Οι κακές καιρικές συνθήκες καθώς και η συγκέντρωση πολλών ελληνικών μονάδων στην περιοχή, δεν επέτρεψαν την επιτυχή καταδίωξη του αντιπάλου.
Απολογισμός.
Οι απώλειες του ελληνικού στρατού ανήλθαν σε 188 νεκρούς και σε 973 τραυματίες, όμως πιθανότατα ο πραγματικός αριθμός να είναι μεγαλύτερος. Μεταξύ των αξιωματικών που έπεσαν στη μάχη ήταν και ο υπολοχαγός πυροβολικού Αδάμ Δούκας. Οι τουρκικές δυνάμεις είχαν πολλαπλάσιους νεκρούς στο πεδίο της μάχης, περίπου 3.000.
Αμέσως μετά τη μάχη, οι ελληνικές δυνάμεις, αφού επισκεύασαν τις γέφυρες που είχαν καταστρέψει οι Τούρκοι, πέρασαν την ανατολική όχθη του Αξιού και άρχιζαν να ετοιμάζουν την είσοδό τους στη Θεσσαλονίκη.

</doc>
<doc id="68501" url="https://el.wikipedia.org/wiki?curid=68501" title="Can (band)">
Can (band)



</doc>
<doc id="68502" url="https://el.wikipedia.org/wiki?curid=68502" title="Κλάους Ντίνγκερ">
Κλάους Ντίνγκερ

Ο Κλάους Ντίνγκερ ("Klaus Dinger", 24 Μαρτίου 1946 - 21 Μαρτίου 2008) ήταν Γερμανός μουσικός και τραγουδοποιός, γνωστός κυρίως για τη συμμετοχή του στους Neu!, ένα από τα κυριότερα συγκροτήματα του μουσικού ρεύματος Krautrock. Θεωρείται εφευρέτης του ήχου Motorik.
Πληροφορίες.
Kraftwerk.
Ο Dinger εμφανίστηκε στη γερμανική μουσική σκηνή όταν έγινε μέλος των Kraftwerk, αντικαθιστώντας τον προηγούμενο ντράμερ του συγκροτήματος κατά την ηχογράφηση του πρώτου τους άλμπουμ. Στο γκρουπ συμμετείχαν οι Ralf Hutter και Florian Schneider. Αργότερα, όταν ο Hutter αποχώρησε, αντικαταστάθηκε από τον Michael Rother. Με αυτή τη σύνθεση, στην οποία χρεώθηκε και η δημιουργία του άλμπουμ, οι Kraftwerk εμφανίστηκαν στην τηλεοπτική εκπομπή Beat Club. Ο Hutter επέστρεψε προς το τέλος της ίδιας χρονιάς, αλλά οι Dinger και Rother είχαν ήδη αποφασίσει να αποχωρήσουν και να φτιάξουν το δικό τους συγκρότημα.
Neu!
To 1971, οι Dinger και Rother δημιούργησαν τους Neu! και κυκλοφόρησαν το πρώτο, ομώνυμο τους άλμπουμ, το οποίο θεωρείται κλασσικό παράδειγμα του μουσικού ρεύματος Krautrock. Ο ήχος motorik φαίνεται χαρακτηριστικά στον τρόπο παιξίματος των ντραμς από τον Dinger, στο 10λεπτο τραγούδι ‘Hallogallo’.
Οι Neu! πριν διαλυθούν, το 1975, κυκλοφόρησαν τα άλμπουμ Neu! 2 (1973) και Neu! '75 (1975), τα οποία περιέχουν αντίστοιχα τα ‘Super’ και ‘Hero’, δύο από τα πιο γνωστά τραγούδια του Dinger.
La Dusseldorf.
Μετά τους Neu!, ο Dinger γνώρισε κριτική και εμπορική επιτυχία με το γκρουπ La Dusseldorf. Κυκλοφόρησαν τρία πετυχημένα άλμπουμ στα τέλη της δεκαετίας του 1970 και στις αρχές της δεκαετίας του 1980 (πούλησαν πάνω από ένα εκατομμύριο αντίτυπα).
La! Neu?
Μετά τους La Dusseldorf, ο Dinger έφτιαξε τους La! Neu?. Το όνομα τους ήταν μια έμμεση αναφορά στα προηγούμενα του συγκροτήματα. Κατά τη διάρκεια της δεκαετίας του 1990, κυκλοφόρησαν κάποια άλμπουμ μέσω της Captain Trip Records, της εταιρείας που κυκλοφόρησε το 1996 τα Neu! 4 και Neu! '72 Live!, χωρίς την έγκριση του Rother.

</doc>
<doc id="68503" url="https://el.wikipedia.org/wiki?curid=68503" title="Θεοδόσιος Β´">
Θεοδόσιος Β´

Ο Θεοδόσιος Β΄ (10 Απριλίου 401 - 28 Ιουλίου 450), γνωστός και ως Θεοδόσιος ο Νεώτερος ή Θεοδόσιος ο Καλλιγράφος, ήταν Βυζαντινός αυτοκράτορας το μεγαλύτερο μέρος της ζωής του. Ανακηρύχθηκε "Αύγουστος" ως νήπιο το 402 και κυβέρνησε ως μοναδικός Αυτοκράτορα της Ανατολικής Αυτοκρατορίας μετά το θάνατο του πατέρα του, Αρκαδίου, το 408 έως το 450. Είναι περισσότερο γνωστός για την εξαγγελία του Θεοδοσιανού κώδικα, καθώς και για την κατασκευή των Θεοδοσιανών Τειχών της Κωνσταντινούπολης. Επί των ημερών του ξέσπασαν επίσης δύο μεγάλων Χριστολογικές έριδες, ο Νεστοριανισμός και ο Ευτυχιανισμός.
Βιογραφία.
Πρώτα χρόνια.
Ήταν εγγονός του Θεοδοσίου Α΄ και γιος του Αρκαδίου και της συζύγου του, Ευδοξίας. Γεννήθηκε το 401 και ανακηρύχθηκε συν-Αυτοκράτορας από τον πατέρα του στις 10 Ιανουαρίου 402, γινόμενος έτσι το νεότερο πρόσωπο με αυτό τον τίτλο στην ρωμαϊκή ιστορία.
Η ανάρρησή του στο θρόνο και η επιτροπεία.
Το 408 πέθανε ο πατέρας του και ο επτάχρονος Θεοδόσιος έγινε μοναδικός Αυτοκράτορας του ανατολικού μισού της Ρωμαϊκής Αυτοκρατορίας. Ως επίτροποί του ορίστηκαν, σύμφωνα με τη διαθήκη του πατρός του, ο ύπατος Ανθέμιος, η αδελφή του και μετέπειτα αυτοκράτειρα Πουλχερία, και ο βασιλιάς των Περσών Ισδιγέρδης Α΄. Σύμφωνα με τον Θεοφάνη τον Ομολογητή και τον Προκόπιο, ο Ισδιγέρδης δεν ήταν ένας οιονεί αντιβασιλεύς, εστε να διεκπεραιώνει κρατικές υποθέσεις του ρωμαϊκού (βυζαντινού) κράτους, αλλά ήταν συνυπεύθυνος για την περιφρούρηση της ζωής του μικρού παιδιού και για τη φροντίδα παραμονής του στο θρόνο. Έτσι, τον αντιμετώπισε σαν δικό του παιδί, στέλνοντας δάσκαλο για να τον μεγαλώσει και προειδοποιώντας ότι τυχόν εχθρότητα απέναντί του θα θεωρηθεί εχθρότητα προς την Περσία. Αν και αυτό δεν έχει διασταυρωθεί, φαίνεται πως δάσκαλός του έγινε ο Αντίοχος, ευνούχος περσικής καταγωγής, ο οποίος άσκησε επιρροή στον Θεοδόσιο και πήρε αργότερα τον τίτλο του «"πραιπόσιτου τοῦ εὐσεβεστάτου κοιτῶνος"». Ο Θεοδόσιος τον απέλυσε όταν ενηλικιώθηκε.
Αρχικώς η διοίκηση της αυτοκρατορίας ασκείτο από τον συνετό ύπατο (έπαρχο) Ανθέμιο, ωστόσο, προοδευτικά περιήλθε στα χέρια της Πουλχερίας, η οποία το 414 ορκίστηκε ισόβια παρθενία μαζί με τις αδελφές της και έθεσε ουσιαστικώς εκποδών τον Ανθέμιο αναγορευόμενη σε Αυγούστα. Η Πουλχερία ήταν πολύ μορφωμένη και δεν στερείτο και πολιτικών ικανοτήτων. Επειδή ο κατά δύο χρόνια μικρότερος αδελφός της ήταν άβουλος και ασθενούς χαρακτήρα, φαίνεται πως άσκησε, καθ’ όλη τη διάρκεια της μακράς του βασιλείας, σημαντική επιρροή στις αποφάσεις του. Σημαντική επιρροή στις αποφάσεις του Θεοδοσίου άσκησαν επίσης ο ευνούχος Χρυσάφιος καθώς και η σύζυγός του Αιλία Ευδοκία.
Η Αιλία Ευδοκία (αρχικά "Αθηναΐς") επελέγη από την Πουλχερία ως σύζυγος του νεαρού αυτοκράτορα. Κόρη του καθηγητή της ρητορικής στη Φιλοσοφική Σχολή των Αθηνών Λεοντίου, ήταν εθνική στην αρχή. Καταγόταν από την Αθήνα και ήταν εξαιρετικά μορφωμένη. Αφού πρώτα βαπτίστηκε χριστιανή και πήρε το όνομα Αιλία Ευδοκία, παντρεύτηκε τον εικοσαετή Θεοδόσιο τον Ιούνιο του 421. Το ζευγάρι απέκτησε δύο κόρες, την Λικινία Ευδοξία και την Φλακίλα, και πιθανώς έναν, τον Αρκάδιο. Τελικά το αυτοκρατορικό ζεύγος χώρισε γύρω στο 443, με την εγκατάσταση της Ευδοκίας στα Ιεροσόλυμα, όπου προσχώρησε στον μοναστικό μονοφυσιτισμό.
Οι σύμβουλοι του Θεοδοσίου έστρεψαν το ενδιαφέρον του σε πράγματα που δεν είχαν να κάνουν με την εκπαίδευση ενός αυτοκράτορα σε θέματα διοικητικά, στρατιωτικά ή οικονομικά. Εκμεταλλευόμενοι και τη φυσική του νωθρότητα, φρόντισαν απλώς να του δώσουν πνευματική - θρησκευτική ανατροφή. Έτσι, ο Θεοδόσιος φρόντιζε μεν να είναι ένας καλός Χριστιανός, να εκκλησιάζεται και να νηστεύει, να μελετά και να αντιγράφει εκκλησιαστικά βιβλία, αλλά σχεδόν καθόλου δεν αναμειγνυόταν στα διοικητικά της αυτοκρατορίας. Δεν μάθαινε για τα εκτός της Αυλής γινόμενα, εκτός από αυτά που ήθελαν οι σύμβουλοί του και με τον τρόπο που τους συνέφερε, υπέγραφε δε χωρίς να εξετάσει τα διάφορα θεσπίσματα και διατάγματα των συμβούλων του.
Εσωτερικά και εξωτερικά προβλήματα.
Επί βασιλείας του Θεοδοσίου προέκυψαν σημαντικά προβλήματα, τόσο εσωτερικά όσο και εξωτερικά. Στο εσωτερικό ο λαός βρισκόταν σε κατάσταση εξαιρετικής φτώχειας, ενώ οι μικρογαιοκτήμονες ήταν καταχρεωμένοι. Ακόμη υπήρχαν οι θρησκευτικές έριδες, οι οποίες ταλάνισαν την Εκκλησία αλλά και την κοινωνία, αφού ο λαός διαιρέθηκε σε αντιμαχόμενες παρατάξεις. Η θρησκευτική πολιτική του Θεοδοσίου υπήρξε ασταθής και ανακόλουθη. Παρέσχε προστασία σε αιρεσιάρχες όπως ο Πατριάρχης Κωνσταντινουπόλεως Νεστόριος (βλ. Νεστοριανισμός), ο οποίος είχε καταδικασθεί από τη Γ΄ Οικουμενική Σύνοδο της Εφέσου (431) και ο Αρχιμανδρίτης Ευτυχής (βλ. Μονοφυσιτισμός), ο οποίος είχε καταδικασθεί από ενδημούσα σύνοδο στην Κωνσταντινούπολη (448). Η έκρυθμη εκκλησιαστική κατάσταση που δημιουργήθηκε κληροδοτήθηκε στον διάδοχο του Πατριαρχικού θρόνου Φλαβιανό.
Στην εξωτερική πολιτική η βυζαντινοπερσική σύγκρουση έληξε με νίκη των Βυζαντινών και τη συνομολόγηση ειρήνης, που εξασφάλισε προσωρινή ηρεμία στα ανατολικά σύνορα της αυτοκρατορίας. Οι επιδρομές των Βανδάλων αντιμετωπίστηκαν επιτυχώς με την στρατιωτική επέμβαση των αυτοκρατορικών δυνάμεων στη Βόρεια Αφρική. Ο ουννικός κίνδυνος αντιμετωπίστηκε –όχι όμως οριστικά – με την εξαγορά ειρήνης και της παροχής δώρων, ενώ αργότερα ο αρχηγός των Ούννων Αττίλας στράφηκε προς τη Δύση. Γενικά, η αυτοκρατορία απέφυγε να εμπλακεί σε μεγάλες περιπέτειες, ενώ έδειξε έτοιμη είτε διά της διπλωματίας είτε διά των όπλων να εξουδετερώσει κάθε εχθρική απειλή.
Τα έργα του.
Κατά την περίοδο της βασιλείας του Θεοδοσίου κατασκευάστηκαν τα περίφημα Θεοδοσιανά Τείχη της Κωνσταντινουπόλεως σε τρεις φάσεις: επί των επάρχων Ανθεμίου το 413, Κύρου το 439 και Κωνσταντίνου το 447. Τμήμα των τειχών αυτών σώζεται μέχρι σήμερα. Ακόμη, με ενέργειες του επάρχου Ανθεμίου καθιερώθηκαν ναυτικές περιπολίες στον Δούναβη, για την παρεμπόδιση του διάπλου του ποταμού από τους βαρβάρους που κατοικούσαν πέραν αυτού.
Θετικό έργο επί της βασιλείας του Θεοδοσίου Β΄ συντελέσθηκε στους τομείς της παιδείας και της νομοθεσίας. Ο Θεοδόσιος Β΄ υποστήριξε τα ελληνικά γράμματα και εμφύσησε στο Βυζάντιο ελληνική νοοτροπία. Υπό την επιρροή της αυτοκράτειρας Αιλίας Ευδοκίας αναδιοργανώθηκε η παιδεία, ιδρύθηκε το Πανδιδακτήριο (Πανεπιστήμιο) της Κωνσταντινουπόλεως και ευνοήθηκε έναντι της λατινικής η ελληνική γλώσσα, γεγονός που συνετέλεσε στον βαθμιαίο εξελληνισμό της Αυτοκρατορίας. Η απονομή της δικαιοσύνης επιταχύνθηκε μετά τη σύνταξη του Θεοδοσιανού Κώδικα, μιας νομοθετικής συλλογής η οποία περατώθηκε το 438, και που δημιούργησε τις προϋποθέσεις για την περαιτέρω εξέλιξη του Δικαίου. Ο "Θεοδοσιανός Κώδικας" περιείχε όλα τα αυτοκρατορικά διατάγματα από το 312 μ.Χ. μέχρι το 438 μ.Χ.
Γενικά.
Σε γενικές γραμμές ο Θεοδόσιος ο Β΄, παρά τη θετική του συμβολή στους τομείς της παιδείας και της νομοθεσίας, θεωρείτο άβουλος αυτοκράτορας και κατηγορήθηκε για έλλειψη πρωτοβουλίας. Μετά το θάνατό του το 450 μ.Χ. τον διαδέχθηκε ο Μαρκιανός.
Η Ορθόδοξη Εκκλησία τιμά τη μνήμη του στις 29 Ιουλίου.
Οικογένεια.
Νυμφεύτηκε την Αθηναία Αιλία Ευδοκία, κόρη του Λεόντιου, φιλοσόφου και διδασκάλου της Ρητορικής στην Ακαδημία των Αθηνών και είχε τέκνα:

</doc>
<doc id="68505" url="https://el.wikipedia.org/wiki?curid=68505" title="Τζον Πιλ">
Τζον Πιλ

Ο John Robert Parker Ravenscroft, OBE ("John Robert Parker Ravenscroft", 30 Αυγούστου 1939 – 25 Οκτωβρίου 2004), γνωστός με το επαγγελματικό ψευδώνυμο John Peel, ήταν Άγγλος ραδιοφωνικός παραγωγός, παρουσιαστής και δημοσιογράφος.
Ο John Peel ήταν γνωστός για το εκλεκτικό του γούστο στη μουσική και το ζεστό και έντιμο στυλ που είχε στις εκπομπές του. Απολάμβανε μεγάλο σεβασμό σαν DJ και παρουσιαστής. Ήταν ένας από τους πρώτους ραδιοφωνικούς παραγωγούς που έπαιξε Ρέγκε και Πανκ στο Βρετανικό ραδιόφωνο. Ήταν μεγάλη επιρροή στην εξέλιξη του alternative rock, της Ποπ, του βρετανικού Ηip-hop και της χορευτικής μουσικής. Ήταν ο παλιότερος από τους εν ενεργεία DJs στο BBC Radio 1, αφού είχε ξεκινήσει το 1967 και εργαζόταν μέχρι το θάνατο του, το 2004.
Νεαρή ηλικία.
Ο Peel γεννήθηκε στο Heswall, στη χερσόνησο του Wirral, κοντά στο Λίβερπουλ, και μεγάλωσε στο χωριό Burton. Ο πατέρας του ήταν έμπορος μπαμπακιού και ανήκε στην ανώτερη μεσαία τάξη, οπότε ο John πήγε εσώκλειστος στο ιδιωτικό σχολείο Shrewsbury School. Ο διευθυντής του σχολείου, R.H.J. Brooke, τον οποίο ο Peel περιγράφει ως έναν «υπέροχα εκκεντρικό και καταπληκτικά διορατικό» άνθρωπο, έγραψε στην αναφορά του για τον Peel ότι Ο ενθουσιασμός του John για μουσική που δεν μπορεί να αντέξει κανένας άλλος και η ευχαρίστηση που δείχνει στο να γράφει μεγάλες και ενδελεχείς εκθέσεις ιδεών, μπορεί να τον βοηθήσει να κάνει καριέρα.
Στην αυτοβιογραφία του, η οποία εκδόθηκε μετά το θάνατο του, ο Peel αποκάλυψε ότι όταν ήταν μαθητής στο Shrewsbury, είχε πέσει θύμα σεξουαλικής κακοποίησης από μεγαλύτερους μαθητές. Η απόφαση του να το αποκαλύψει είχε πολύ θερμή υποδοχή από οργανώσεις κατά της κακοποίησης των παιδιών.
Αφού τελείωσε τη στρατιωτική του θητεία το 1959 στο Πυροβολικό ως χειριστής ραντάρ B2, εργάστηκε σε ένα μύλο στο Townhead του Rochdale και κάθε σαββατοκύριακο επέστρεφε σπίτι του στο Heswall με μια μοτοσικλέτα που είχε δανειστεί από την αδερφή του. Τις καθημερινές, στο Rochdale, έμενε σε ένα ξενοδοχείο στη περιοχή Milkstone Road / Drake Street.
Στις Ηνωμένες Πολιτείες Αμερικής.
Το 1960, ταξίδεψε στις Ηνωμένες Πολιτείες για να εργαστεί για ένα παραγωγό μπαμπακιού, ο οποίος ήταν εμπορικός συνεργάτης του πατέρα του. Όταν τελείωσε αυτή η συνεργασία, έμεινε στην Αμερική και μέχρι το 1967 έκανε διάφορες δουλειές, μεταξύ άλλων και πλανόδιος ασφαλιστικός πράκτορας. Όταν ήταν στο Ντάλας του Τέξας, έτυχε να μιλήσει στους Τζον Φ. Κέννεντυ και Λύντον Τζόνσον, όταν αυτοί πέρασαν από την πόλη κατά τη διάρκεια της καμπάνιας τους για τις προεδρικές εκλογές. Όταν ο Kennedy δολοφονήθηκε, ο Peel υποδύθηκε ότι ήταν ρεπόρτερ για την εφημερίδα "Liverpool Echo" προκειμένου να είναι παρών στις διαδικασίες προσαγωγής του Lee Harvey Oswald στη Δικαιοσύνη (μάλιστα φαίνεται και το πρόσωπο του σε τηλεοπτικά αποσπάσματα της συνέντευξης τύπου λίγο πριν δολοφονηθεί ο Oswald). Αργότερα υπέβαλε τηλεφωνικά ένα άρθρο στην "Liverpool Echo".
Στο Ντάλας δούλεψε για μια ασφαλιστική εταιρεία η οποία έφτιαχνε προγραμματιστικές κάρτες για ένα πρωτότυπο υπολογιστή IBM 1410 (σε αυτή τη σύμπτωση οφείλεται και η εγγραφή του, στο Who’s Who (UK) ως πρώην προγραμματιστής ηλεκτρονικών υπολογιστών). Εκεί δούλεψε για πρώτη φορά για ραδιοφωνικό σταθμό, τον WRR, αλλά χωρίς μισθό. Έκανε την παρουσίαση της δεύτερης ώρας της εκπομπής "Kat's Karavan", κάθε Δευτέρα βράδυ. Όταν η μανία με τους Beatles σάρωσε τις ΗΠΑ, ο Peel έγινε ο επίσημος ανταποκριτής του ραδιοφωνικού σταθμού του Ντάλας KLIF για το συγκρότημα, εξ’ αιτίας της καταγωγής του από το Λίβερπουλ. Αργότερα, εργάστηκε στο σταθμό KOMA της Οκλαχόμα μέχρι το 1965 και μετά μετακόμισε στο Σαν Μπερναντίνο της Καλιφόρνια, όπου εργάστηκε στο σταθμό KMEN, Εκεί, χρησιμοποιώντας το όνομα John Ravencroft, παρουσίαζε την πρωινή εκπομπή του σταθμού.
Δούλευα στο ραδιόφωνο στην Αμερική από το 1961, στην αρχή στο Ντάλας του Τέξας. Μετά έπιασα δουλειά στην Οκλαχόμα ως ειδικός στους Beatles, το ‘64/66. Μετά πήγα στην Καλιφόρνια για ενάμιση χρόνο και τελικά επέστρεψα εδώ (στη Βρετανία) το 1967 και, στην ουσία, ήμουν άνεργος. Δεν είχα τίποτα να με περιμένει στην πατρίδα μου. Ήταν απλά τύχη, ήμουν στο σωστό μέρος τη σωστή στιγμή, ή, όπως μπορούν να ισχυριστούν κάποιοι λάτρεις της μουσικής, στο λάθος μέρος τη λάθος στιγμή. 
Όταν ήταν στο Ντάλας, παντρεύτηκε την πρώτη του σύζυγο, Shirley Anne Milburn. Ο ίδιος αργότερα περιέγραψε το γάμο αυτό ως «κοινή συμφωνία ειρήνης». Η Milburn του είχε κρύψει το γεγονός ότι ήταν 15 χρονών όταν παντρεύτηκαν και ότι και οι δύο της γονείς είχαν πεθάνει. Το 1967, το ζευγάρι μετακόμισε στη Βρετανία, αλλά ποτέ δεν ήταν ευτυχισμένοι και ήρθαν σε διάσταση. Τελικά πήραν διαζύγιο το 1973 και αργότερα η Milburn αυτοκτόνησε.
Οι αρχές της καριέρας του στη Βρετανία.
Ο Peel επέστρεψε στην Αγγλία στις αρχές του 1967 και έπιασε δουλειά στον πειρατικό ραδιοφωνικό σταθμό Wonderful Radio London (ο σταθμός εξέπεμπε από ένα καράβι, το οποίο ήταν ακροβολισμένο στη θάλασσα). Αρχικά του ανατέθηκε το δίωρο από τα μεσάνυχτα έως τις δύο, το οποίο σταδιακά μετατράπηκε στην εκπομπή "The Perfumed Garden" (κάποιοι νομίζουν ότι πήρε την ονομασία της από ένα ερωτικό βιβλίο που ήταν πολύ δημοφιλές εκείνη την εποχή, αλλά ο Peel ισχυρίζεται ότι δε το διάβασε ποτέ). Στο “Big L” (όπως έλεγαν το σταθμό ενίοτε), ο John αποφάσισε να χρησιμοποιεί το όνομα John Peel και άρχισε να καθιερώνεται ως μια ξεχωριστή ραδιοφωνική προσωπικότητα.
Εκείνη τη περίοδο, ερχόταν το τέλος του καταστροφικού μου γάμου ... η σύζυγός μου ήταν απίστευτα επιθετική και συχνά με χτυπούσε. Ήμουν ευχαριστημένος όταν έμενα στο καράβι, στη θάλασσα, τις δύο από τρεις εβδομάδες. ... Κάποια στιγμή, ο Brian Epstein (μάνατζερ των Beatles) τηλεφώνησε (στον διευθυντή του σταθμού στο Λονδίνο) ... (και τον συνεχάρη για) την απόφαση να τοποθετήσει αυτό το εξαιρετικό πρόγραμμα αργά τη νύχτα και ... τον παρότρυνε να ακούσει την εκπομπή ... όλοι τρόμαξαν, αλλά ήδη το έκανα πολύ καιρό για να το σταματήσουν ... Υπήρχε μια λίστα με τα τραγούδια που έπρεπε να παίξω, και κάποιες διαφημίσεις ... αλλά ... μετά τα μεσάνυχτα, στην ουσία, έκανα ότι ήθελα ... δεν έδινα σημασία στα νέα ή στο δελτίο καιρού ή οτιδήποτε άλλο. Μόνο δύο ώρες με τραγούδια και ποίηση άλλων ανθρώπων, την οποία απάγγειλα πολύ άσχημα.
Με την ευκαιρία της κυκλοφορίας του άλμπουμ "Sergeant Pepper" των Beatles και την επερχόμενη άνθιση του κύματος “Flower Power” (τα παιδιά των λουλουδιών), η εκπομπή του Peel έκανε γνωστή τη κουλτούρα των hippies του 1967 σε μια γενιά νεαρών ακροατών. Έπαιζε κλασσικά blues (Howlin' Wolf, Lightnin' Hopkins, Elmore James) και folk(Dylan, the Incredible String Band, Donovan) και σταδιακά σύστησε στο κοινό την πρωτοποριακή μουσική συγκροτημάτων από τη δυτική ακτή των Ηνωμένων Πολιτειών, όπως οι Love, Doors, Mothers Of Invention, Country Joe and the Fish και Jefferson Airplane, καθώς επίσης και τους βρετανοί σύγχρονους τους όπως οι Pink Floyd και οι Cream. Είχε ιδιαίτερη προτίμηση στους Misunderstood (τους οποίους έπεισε να μετακομίσουν από την Καλιφόρνια στο Λονδίνο), τους T-Rex και Captain Beefheart (τους έκανε το σοφέρ κατά τη διάρκεια της περιοδείας τους το 1969).
Εξίσου σημαντικό στοιχείο με την μουσική ήταν και η παρουσίαση του Peel. Ο τόνος του ήταν προσωπικός, πολλές φορές ομολογητικός, και ο ακροατής ένιωθε ότι συμμετέχει στην εμπειρία. Πολλές φορές ευχόταν στο ακροατήριο υγεία και ειρήνη, αλλά ακουγόταν ειλικρινής και εγκάρδιος και όχι σαν να λέει τις συνηθισμένες εκφράσεις των hippies. Ανάμεσα στα τραγούδια, μιλούσε για διάφορα ενδιαφέροντα θέματα, όπως τι του είχε συμβεί κατά τη διάρκεια της παραμονής του στην ξηρά (όταν δεν ήταν στο σταθμό δηλαδή), το UFO Club και το “Technicolor όνειρο των 24 ωρών”, ή τις συλλήψεις των Rolling Stones και του Hohn "Hoppy" Hopkins, για ναρκωτικά. Όλα αυτά ήταν πολύ διαφορετικά από τη μορφή του σταθμού τις υπόλοιπες ώρες της ημέρας.
Οι ακροατές, ενθουσιασμένοι από τη μοναδική ατμόσφαιρα που είχε η εκπομπή του Peel, του έστελναν γράμματα, ποιήματα, ακόμα και δίσκους από τις προσωπικές τους συλλογές. Με αυτό το τρόπο, η εκπομπή έγινε ένα μέσο για αμφίδρομη επικοινωνία. Μέχρι την τελευταία βδομάδα λειτουργίας του Radio London, ο Peel δεχόταν πολύ περισσότερη αλληλογραφία από οποιονδήποτε άλλο DJ του σταθμού.
Αφού έκλεισε ο Radio London, η εκπομπή Perfumed Garden συνέχισε ως μια στήλη που διατηρούσε ο Peel στην ανεξάρτητη εφημερίδα International Times, από το φθινόπωρο του 1967 μέχρι τα μέσα του 1969. Μέσα από τα άρθρα του έδειξε ότι υποστήριζε τα ιδανικά που προωθούσε η κοινότητα της ανεξάρτητης σκηνής (επονομαζόμενη "Underground"), αλλά όχι χωρίς κριτική ματιά. Κάποιοι επιμελείς αναγνώστες έφτιαξαν μια λίστα αλληλογραφίας που διευκόλυνε την επικοινωνία μεταξύ τους και έθεσε τις προϋποθέσεις για τη δημιουργία μικρών project τέχνης, διαδεδομένων εκείνη την εποχή, όπως το περιοδικό ποίησης "Sol". Αργότερα απομακρύνθηκε από τη συγκεκριμένη κοινότητα, όπως προχωρούσε η καριέρα του.
Αργότερα, όταν εργαζόταν στο BBC, προώθησε καλλιτέχνες όπως ο Ron Geesin και ο John Fahey, και έπαιξε για πρώτη φορά στο αέρα μουσική νέων βρετανών συγκροτημάτων όπως οι Family, Fairport Convention, Groundhogs, and Led Zeppelin. Οι εκπομπές του είχαν μεγάλη επιρροή στο στυλ πολλών μετέπειτα ρευμάτων της Ροκ μουσικής. Παρ’ όλο που απομακρύνθηκε σταδιακά από τα ιδανικά των hippies κατά τη διάρκεια της δεκαετίας του 1970, το προσωπικό στυλ των εκπομπών του, που ανέπτυξε στη περίοδο του Perfumed Garden, παρέμεινε και μελλοντικά κέρδισε πολλές γενιές ακροατών.
Ο σταθμός Wonderful Radio London έκλεισε στις 14 Αυγούστου 1967, στις 3μμ, λίγο πριν μπει σε εφαρμογή ο νόμος "Marine Broadcasting Offences Act", ο οποίος απαγόρευε την εργασία βρετανών υπηκόων ως διαφημιστές, δημοσιογράφοι και ραδιοφωνικοί παραγωγοί σε σταθμούς εκτός συνόρων.
Καριέρα στο BBC.
BBC Radio 1.
Όταν έκλεισε ο Wonderful Radio London, ο Peel προσλήφθηκε στο νέο ποπ σταθμό του BBC, το BBC Radio 1, ο οποίος άρχισε να εκπέμπει ένα μήνα αργότερα. Σε αντίθεση με τον "Big L", το Radio 1 είχε και ζωντανές εκτελέσεις από ορχήστρες που ήταν στο στούντιο, εκτός από δίσκους. Δεν εξέπεμπε όλη την ημέρα αλλά λειτουργούσε μόνο όσο το BBC Radio 2 έπαιζε ελαφριά μουσική ή είχε δημοσιογραφικές εκπομπές. Ένα μέρος της επιτυχίας των πειρατικών σταθμών ήταν το γεγονός ότι έπαιζαν συνεχώς μουσική. Αντίθετα, το BBC περιοριζόταν από την Βρετανικό Συνδικάτο Μουσικών (UK Musician’s Union) και ένα κανόνα των δισκογραφικών εταιρειών, που ονομαζόταν «χρόνος βελόνας» (needle time). Στο "The Perfumed Garden", ο Peel ήταν ελεύθερος ξεκινήσει την εκπομπή και να έχει πλήρη έλεγχο στο περιεχόμενο της, αλλά στο BBC ήταν υποχρεωμένος να κάνει την εισαγωγή μιας εκπομπής του Bernie Andrews η οποία λεγόταν "Top Gear". Σύμφωνα με τον Peel:
ήμουν από τους πρώτους που προσέλαβαν στο Radio 1, και πιστεύω ότι αυτό έγινε γιατί ... οι υπεύθυνοι του Radio 1 δεν ήξεραν και πολλά για το τι έπρεπε να κάνουν και έτσι αναγκάστηκαν να πάρουν ανθρώπους από τα πειρατικούς σταθμούς στα πλοία, δεν υπήρχε κανένας άλλος.
Αρχικά ήταν υποχρεωμένος να μοιραστεί την παρουσίαση των εκπομπών με άλλους DJ’s (ανάμεσα τους και οι Pete Drummond και Tommy Vance) αλλά το Φεβρουάριο του 1968 πήρε τον πλήρη έλεγχο της εκπομπής "Top Gear", τον οποίο και κράτησε μέχρι την κατάργηση της, το 1975. Από εκεί και πέρα, όλες οι επόμενες εκπομπές του ονομαζόντουσαν απλά "The John Peel Show" και είχαν την ίδια περίπου μορφή.
Από την αρχή, ο Peel έδειξε το εκλεκτικό του γούστο για νέα και ενδιαφέρουσα μουσική. Θεωρείται κυρίως υπεύθυνος για τη γνωριμία των ακροατών του BBC με το Πανκ, τη Ρέγκε και το Hip-Hop. To 1973, έπαιξε στον αέρα και τις δύο πλευρές του δίσκου "Tubular Bells" του Mike Oldfield, και βοήθησε να εγκαθιδρυθεί η δισκογραφική εταιρεία Virgin του Richard Branson. Ήταν ο πρώτος βρετανός DJ που έπαιξε το ίδιο τραγούδι δύο φορές στη σειρά (το "Teenage Kicks" από τους The Undertones το 1978), αν και είχε ήδη παίξει κάποια τραγούδια περισσότερα από μια φορά στην ίδια εκπομπή πριν και μετά από αυτό το γεγονός. Ήταν μεγάλος υποστηρικτής του συγκροτήματος από το Μάντσεστερ The Fall, οι οποίοι έπαιξαν συνολικά 24 φορές ζωντανά στην εκπομπή του, συμπεριλαμβανομένων και των 60ών γενεθλίων του. Κάποτε, του άρεσε τόσο πολύ ένα άλμπουμ του γκρουπ Cocteau Twins που άφησε να παίξει μια ολόκληρη πλευρά του δίσκου, χωρίς διακοπή. Τα προχωρημένα, για την εποχή, γούστα του στη μουσική τον έφεραν σε αντιπαράθεση με άλλους, πιο συντηρητικούς, παραγωγούς του BBC, όπως ο Tony Blackburn και ο Simon Bates. Παρέμεινε ένας από τους μεγαλύτερους παράγοντες στην ανεξάρτητη μουσική σκηνή, τόσο στη Βρετανία, όσο και στην Ευρώπη γενικότερα, μέχρι το θάνατο του.
Το 1969, κατά τη διάρκεια της εκπομπής του Night Ride, ο Peel έπαιξε μια ανακοίνωση για ένα αφιέρωμα του BBC για το VD και παραδέχτηκε στον αέρα ότι πάσχει από μια σεξουαλικά μεταδιδόμενη ασθένεια. Αυτή η παραδοχή χρησιμοποιήθηκε το 1971 σε μια δίκη του περιοδικού OZ, για προσβολή της δημοσίας αιδούς, όπου τον είχαν καλέσει σαν μάρτυρα υπεράσπισης. Η ενάγουσα αρχή, χρησιμοποίησε την ασθένεια του για να απορριφθεί η κατάθεση. Ο δικαστής μάλιστα διέταξε να πεταχτεί ένα ποτήρι από το οποίο είχε πιει νερό ο Peel. Αργότερα, το BBC δραματοποίησε τη δίκη σε μια εκπομπή και ο Nigel Planer έπαιξε το ρόλο του Peel.
Η εκπομπή Night Ride («βραδινή βόλτα») φαινόταν ότι ήταν η φυσική συνέχεια του "Perfumed Garden". Παιζόταν από τα μεσάνυχτα έως στις 1πμ και το BBC τη διαφήμιζε ως μια εξερεύνηση στο λόγο και τη μουσική. Περιείχε πολύ εκλεκτική μουσική, κυρίως ροκ, folk (π.χ. the Incredible String Band, the Young Tradition, John Renbourn, Davy Graham), blues (Mississippi Fred McDowell, Jo-Ann Kelly), μέχρι κλασσική μουσική (Albeniz, Dvorak, Penderecki, Messaien, Pachelbel). Ένα από τα μοναδικά στοιχεία της ήταν ότι ο Peel έπαιζε τραγούδια και εξωτική μουσική από την Ανατολή, τα οποία έβρισκε στα αρχεία ήχου του BBC. Τα πιο δημοφιλή από αυτά κυκλοφόρησαν σε μια συλλογή με τίτλο "John Peel's Archive Things" (1970). Επίσης, καλούσε διάφορους ποιητές της "beat" και "pop" σκηνής όπως οι Brian Patten, Carlyle Reedy, Adrien Henri (και το συγκρότημα του The Liverpool Scene), Adrian Mitchell, Christopher Logue και άλλοι, οι οποίοι διάβαζαν τα έργα τους στον αέρα. Έπαιρνε συνεντεύξεις από πολλούς και διάφορους φιλοξενούμενους, όπως ο Marc Bolan από τους Tyrannosaurus Rex (με τον οποίο ήταν φίλοι), τον δημοσιογράφο και μουσικό Mick Farren, τον ποιητή Pete Roche, τον τραγουδοποιό Bridget St. John, μέχρι μεγάλους αστέρες όπως τους Byrds, τους Rolling Stones και το John Lennon με τη Yoko Ono. Είχε καλεσμένο ακόμα και τον Hans Keller, τον επικεφαλής του BBC Radio 3. Τη νύχτα που πέθανε ο Robert Kennedy, είχε καλεσμένο ένα μοναχό, τον Dom Robert Petit Pierre, ο οποίος έκανε λειτουργία στον αέρα.
Η εκπομπή ήταν μέσο έκφρασης της δημιουργικής δραστηριότητας της ανεξάρτητης σκηνής. Η ηγεσία όμως του BBC δεν εκτιμούσε τη στάση της (εναντίον του κατεστημένου) και το γεγονός ότι ο παραγωγός της ήταν απρόβλεπτος στη συμπεριφορά του, και την κατήργησε 18 μήνες μετά, το Σεπτέμβριο του 1969. Στις σημειώσεις του δίσκου "Archive Things", ο Peel παραδέχεται ότι θα προτιμούσε να εργάζεται με τον ελεύθερο τρόπο της εκπομπής Night Ride, αλλά δε τα κατάφερε ποτέ ξανά στο μέλλον (αν και άλλοι σταθμοί, όπως ο Radio Geronimo, προσπάθησαν να μιμηθούν το ραδιόφωνο των hippies της Αμερικής). Ο προγραμματισμός του BBC ήταν τόσο περιοριστικός που από τότε αναγκάστηκε να επιστρέψει στον τρόπο παραγωγής που θα τον χαρακτήριζε από τότε στο Radio 1, δηλαδή η εναλλαγή δίσκων και ζωντανών παραστάσεων.
Θα μπορούσε κανείς να περιμένει ότι ο Peel θα νοσταλγούσε τα τέλη της δεκαετίας του 1960, αφού τότε δημιούργησε το μεγαλύτερο μέρος της φήμης του. Όμως ισχύει το αντίθετο, καθώς δήλωνε ότι ένιωθε άβολα με τον τρόπο που τον αντιλαμβάνονταν οι hippies (“ένας μικρός πρίγκιπας”) και δεν δεχόταν το χαρακτηρισμό του “guru” που του είχαν αποδώσει στο ζενίθ της δημοτικότητας του. Ήταν πολύ εύκολο να ξεχάσει κανείς ότι ήταν δέκα χρόνια μεγαλύτερος από τους περισσότερους ακροατές του, ή ότι οι τελευταίοι δεν γνώριζαν πολλά για τις δυσκολίες του πρώτου του γάμου. Παρ’ όλα αυτά, είχε πραγματικά μεγάλη πίστη στα ιδανικά του ρεύματος των hippies, και απογοητεύτηκε βαθύτατα όταν κάποιοι από τους ηγέτες της ανεξάρτητης σκηνής αποδείχτηκαν καριερίστες, οπορτουνιστές και τσαρλατάνοι (τα πικρά σχόλια του για τα τέλη της δεκαετίας του 1960 πρέπει να κριθούν με αυτήν την οπτική γωνία).
Η προσωπική του ζωή σταθεροποιήθηκε, μετά το χωρισμό του από την πρώτη του σύζυγο, και βρήκε φιλία υποστήριξη στην Sheila Gilhooly, στην οποία αναφερόταν, στον αέρα, ως «το γουρούνι» (λόγω του γέλιου της). Τελικά την παντρεύτηκε στις 31 Αυγούστου 1974. Η δεξίωση έγινε στο Regent’s Park του Λονδίνου και κουμπάρος ήταν ο John Walters, παραγωγός του Radio 1. Ο Peel φορούσε την κόκκινη στολή της ποδοσφαιρικής ομάδας Liverpool και αντί για το παραδοσιακό τραγούδι γάμου, ακουγόταν ο ύμνος της, το τραγούδι "You'll Never Walk Alone". Αντί για παρανυφάκια χρησιμοποίησαν τον Woggle, το τσοπανόσκυλο τους. Η σχέση του με την Sheila ήταν ένα από τα πιο σημαντικά πράγματα της ζωής του. Πολλές φορές η εκπομπή του αναμεταδιδόταν από το σπίτι του στο Suffolk, το οποίο είχε ονομάσει "Peel Acres". Αυτές οι εκπομπές είχαν ένα σπιτικό αέρα, και συχνά καλούσε τη συμμετοχή ή απλά αναφερόταν στη σύζυγό του και τα παιδιά του, τους William, Tom, Alexandra (Danda) και Florence (Flossie).
Ο Peel έπαιξε πρώτος στον αέρα το τραγούδι "God Save the Queen", των Sex Pistols, το Δεκέμβριο του 1976. Είχε ήδη παίξει το "Anarchy in the UK", το οποίο ήταν απαγορευμένο από την ημερήσια λίστα τραγουδιών του BBC, ένα μήνα πριν. Το 1976 έπαιξε, για πρώτη φορά στην Βρετανία, το άλμπουμ του Bob Dylan "Desire", αν και ο σταθμός Capital Radio είχε εξασφαλίσει την έγκριση του CBS για να το κάνει. Αφού απέκτησε ένα αντίγραφο, για να ξεπεράσει τον άλλο σταθμό, έπαιξε πρώτα όλη την πρώτη πλευρά και, μέχρι να αλλάξει πλευρά, έπαιξε ένα τραγούδι reggae. Το 2003, αγνοώντας για μια ακόμα φορά τους κανόνες των δισκογραφικών εταιρειών, έπαιξε τρία κομμάτια από το δίσκο των The White Stripes "Elephant", πριν την επίσημη ημέρα κυκλοφορίας του, με αποτέλεσμα οι δικηγόροι της εταιρίας V2 να τον απειλούν με μηνύσεις.
Χρόνος εκπομπής (needle time).
Ένα από τα πιο φημισμένα συστατικά των εκπομπών του Peel, ήταν τα λεγόμενα “Peel Sessions” (ηχογραφήσεις του Peel), τα οποία ήταν ένας περιορισμός που ο Peel κατάφερε να μετατρέψει σε ευκαιρία. Το BCC δεν είχε την άδεια να παίξει περισσότερο από ένα συγκεκριμένο αριθμό δίσκων («χρόνος βελόνας»), οπότε ήταν υποχρεωμένο να πληρώνει συγκροτήματα και ορχήστρες για να παράγουν διασκευές τραγουδιών που ήδη περιέχονταν σε άλμπουμ. Αυτό οφειλόταν στους περιορισμούς που είχαν επιβάλει το Βρετανικό Συνδικάτο Μουσικών και η εταιρεία Phonographic Performances Limited, η οποία εκπροσωπούσε τις δισκογραφικές εταιρείες που άνηκαν στο καρτέλ της EMI. Το σκεπτικό πίσω από αυτές τις πρακτικές ήταν ότι οι μουσικοί θα έβρισκαν πιο εύκολα δουλειά και οι ακροατές θα είχαν ένα λόγο παραπάνω να αγοράσουν τους δίσκους, αντί να ακούν τη μουσική δωρεάν από το ραδιόφωνο. Οι δισκογραφικές εταιρείας αποκαλούσαν «πειρατικούς» τους ραδιοφωνικούς σταθμούς που είχαν έδρα πλοία στα διεθνή ύδατα, γιατί λειτουργούσαν εκτός Βρετανικής νομικής ισχύος, οπότε δεν χρειαζόταν να υπακούν σε αυτούς τους περιορισμούς. Παρ’ όλα αυτά, ο Don Pierson, δημιουργός του Wonderful Radio London, δήλωσε σε μια συνέντευξη του ότι η EMI έστελνε αντιπροσώπους να παραδώσουν τους τελευταίους δίσκους στα κεντρικά του σταθμού στο Λονδίνο, ενώ την ίδια στιγμή καταδίκαζε τους πειρατικούς σταθμούς στον Τύπο. Στην ίδια συνέντευξη αποκαλύπτει ότι τελικά προειδοποίησε την EMI να σταματήσει αυτή την υποκρισία, αλλιώς θα αποκάλυπτε τις δραστηριότητες τους.
Το BBC είχε δικά του γκρουπ και ορχήστρες, αλλά χρησιμοποιούσε και τρίτους για να ηχογραφήσει μουσική που θα χρησιμοποιούσε στις εκπομπές των σταθμών του. Έτσι, ο Peel είχε την ευκαιρία να συνεργαστεί με session μουσικούς για τις δικές του εκπομπές. Συνήθως, με αυτή τη διαδικασία, ηχογραφούσαν περίπου τέσσερα τραγούδια και έκαναν τη μίξη τους, κάθε μέρα. Το ηχητικό αποτέλεσμα ήταν κάτι ανάμεσα σε μια ζωντανή εκτέλεση και μια κανονική ηχογράφηση για άλμπουμ. Πολλές από αυτές τις ηχογραφήσεις έχουν κυκλοφορήσει σε κανονικά άλμπουμ, κυρίως από την εταιρεία Strange Fruit. Πολλές εκπομπές περιείχαν ζωντανές παραστάσεις, κυρίως στο Maida Vale του Λονδίνου αλλά και στο καθιστικό του σπιτιού του στο Suffolk.
Ο Peel έπαιζε και παλιότερους δίσκους στις εκπομπές του, κυρίως σε δύο ενότητες:
Πέρα από τα αμέτρητα γκρουπ που προώθησε, ο Peel υποστήριζε άσημους και ασυνήθιστους καλλιτέχνες, συνήθως στο πεδίο του προφορικού λόγου. Αν δεν υπήρχε η συμβολή του John Walters και του John Peel, είναι πιθανό ότι το έργο της Vivian Stanshall "Sir Henry at Rawlinson End", δε θα είχε ακουστεί.
Κάθε χρόνο, ο Peel συνήθιζε να παίζει το Festive Fifty, μια λίστα πενήντα τραγουδιών που είχαν ψηφίσει οι ακροατές. Σε αντίθεση με το συνήθως εκλεκτικό περιεχόμενο των εκπομπών του, η λίστα πολλές φορές περιείχε τραγούδια που δεν του άρεσαν («λευκά αγοράκια με κιθάρες», σύμφωνα με τον ίδιο). Αυτό, πολλές φορές τον ενοχλούσε, και το 1991 έφτασε στο σημείο να αποφασίσει να μην παίξει τη λίστα. Χρόνια αργότερα, έπαιξε τη λίστα αλλά με ρυθμό ενός τραγουδιού ανά εκπομπή, με πρώτο στη λίστα το "Smells Like Teen Spirit" των Nirvana. Το 1997 η λίστα περιείχε μόνο τριάντα ένα τραγούδια.
Η εκπομπή του Peel ήταν το μοναδικό μέρος στο Radio 1 που οι ακροατές μπορούσαν να ακούσουν happy hardcore, στο οποίο τον είχαν μυήσει τα παιδιά του. Υπάρχει μάλιστα και ένα τραγούδι του CLSM, που λέγεται "John Peel is Not Enough", όπου ο καλλιτέχνης δηλώνει την επιθυμία του για μεγαλύτερη αναγνώριση από το κοινό. Ο Peel εντυπωσιάστηκε τόσο πολύ που το έπαιξε αρκετές φορές, και αφιέρωσε μια ολόκληρη εκπομπή του στο είδος, ελπίζοντας να δημιουργηθεί μια ξεχωριστή εκπομπή ειδικά για αυτό. Επίσης, προώθησε πολλά διαφορετικά μουσικά είδη, από τη reggae έως το death metal.
Πολλά συγκροτήματα και καλλιτέχνες από πολλά και διαφορετικά μουσικά είδη και δεκαετίες, χρωστούν στο Peel το ξεκίνημα ή τις εκάστοτε ωθήσεις που έδωσε στις καριέρες τους. Σε αυτούς συμπεριλαμβάνονται οι T-Rex, David Bowie, The Faces, Bolt Thrower, Sex Pistols, The Slits, Siouxsie and the Banshees, Pink Floyd, The Clash, Napalm Death, The Undertones, Buzzcocks, The Cure, Joy Division, Six By Seven, Def Leppard, Pulp, Ash, Orbital, The Smiths, FSK και The White Stripes. Ήταν τόσο φημισμένος ότι μπορεί να βγάλει καλλιτέχνες από την αφάνεια και να τους εξασφαλίσει συμβόλαιο, που το 1983, ο Billy Bragg άκουσε στο ραδιόφωνο τον Peel να λέει ότι πεινάει και του έφερε ένα μανιτάρι biryani και ένα αντίτυπο του δίσκου του. Ο Peel έπαιξε το δίσκο του και στην ουσία ξεκίνησε την καριέρα του.
Ο Peel παρέμεινε στο Radio 1 για 37 χρόνια, μέχρι το θάνατο του το 2004. Σε αυτή τη περίοδο, περισσότεροι από 2000 μουσικοί έκαναν τουλάχιστον 4000 session ηχογραφήσεις για την εκπομπή του . Το τελευταίο τραγούδι που ηχογραφήθηκε με αυτόν τον τρόπο, για την τελευταία του εκπομπή, ήταν το "Time 4 Change" από το άλμπουμ "No One's Listening Anymore" (από τον καλλιτέχνη Klute).
BBC World Service και εκπομπές στο εξωτερικό.
Εκτός από την εκπομπή του στο Radio 1, είχε συνεργαστεί σαν DJ με το BBC World Service, 30 χρόνια στη Ραδιοφωνική Υπηρεσία των Βρετανικών Ενόπλων Δυνάμεων (British Forces Broadcasting Service, BFBS, σε μια εκπομπή με τίτλο John Peel´s Music on BFBS), στο VPRO Radio3 στην Ολλανδία, στο YLE Radio Mafia στη Φινλανδία, στον Ö3 στην Αυστρία (Nachtexpress), και στα Radio 4U, Radio Eins (Peel ...), Radio Bremen (Ritz) καθώς και σε κάποιους ανεξάρτητους ραδιοφωνικούς σταθμούς στα περίχωρα του Αμβούργου στη Γερμανία. Το κοινό του μεγάλωσε τα τελευταία χρόνια, καθώς συμπεριέλαβε ακροατές από όλο τον κόσμο που άκουγαν τις εκπομπές του μέσω internet. Λόγω των εκπομπών του στο BFBS, αναδείχτηκε καλύτερος DJ στην Ευρώπη, σε μια ψηφοφορία στη Γερμανία.
BBC Τηλεόραση.
Περιστασιακά παρουσίαζε την τηλεοπτική εκπομπή "Top of the Pops" στο BBC1 από τα τέλη της δεκαετίας του 1960 μέχρι τη δεκαετία του 1990. Σε αντίθεση με άλλους παρουσιαστές, συνήθιζε να κάνει καυστικά σχόλια για τους καλλιτέχνες και τα τραγούδια που φιλοξενούσε στην εκπομπή. Για παράδειγμα, είπε για τους George Michael και Aretha Franklin και το τραγούδι τους "I Knew You Were Waiting For Me":
"Aretha Franklin – αυτή η γυναίκα θα μπορούσε να κάνει οποιαδήποτε σαχλαμάρα να ακούγεται μια χαρά. Και πιστεύω ότι μόλις το έκανε."
Το 1971, αντί για παρουσιαστής, εμφανίστηκε σαν μουσικός, μαζί με τον Rod Stewart και τους The Faces, υποδυόμενος ότι παίζει μαντολίνο στο τραγούδι "Maggie May."
Ο Peel, επειδή ήταν ο πιο ανώτερος στην ιεραρχία από την ομάδα των DJ που ασχολιόντουσαν με την ανεξάρτητη σκηνή, ήταν ο κυρίως παρουσιαστής του BBC για την κάλυψη του φεστιβάλ μουσικής του Γκλάστονμπέρυ.
Το 1996 ήταν το κυρίως θέμα του "This Is Your Life", μιας βιογραφικής εκπομπής του BBC.
Δισκογραφικές εταιρείες Dandelion Records και Strange Fruit.
Το 1969, ο Peel ίδρυσε τη δισκογραφική εταιρεία Dandelion Records (πήρε το όνομα του κατοικίδιου του, ένα ινδικό χοιρίδιο) προκειμένου να κυκλοφορήσει το ντεμπούτο άλμπουμ της Bridget St John, στο οποίο έκανε και την παραγωγή. Η συγκεκριμένη εταιρεία κυκλοφόρησε τελικά 27 άλμπουμ από 18 διαφορετικούς καλλιτέχνες και κήρυξε πτώχευση το 1972. Δεν έκανε ποτέ μεγάλη επιτυχία, με την εξαίρεση ενός δίσκου από τους Medicine Head, που κατάφερε να μπει στα charts. Σύμφωνα με τον Peel,
Ποτέ δε ήταν οικονομική επιτυχία. Στην ουσία, χάσαμε χρήματα, σε κάθε κυκλοφορία που κάναμε εκτός από μια. Μου άρεσε πολύ αλλά το έκανα για την ευχαρίστηση μου. Θα χάναμε πολύ περισσότερα λεφτά αν δεν είχα συνέταιρο, πρέπει να το παραδεχτώ... Μου άρεσε να έχω δισκογραφική εταιρεία. Μου έδινε την ευκαιρία να κυκλοφορήσω πράγματα που μου άρεσαν, εκείνη την εποχή, χωρίς να χρειάζεται να ανησυχώ αν θα γινόταν οικονομική επιτυχία. Ποτέ δεν ήμουν επιχειρηματίας.
Κατά τη διάρκεια της δεκαετίας του 1980, ο Peel ίδρυσε την εταιρεία Strange Fruit, μαζί με τον Clive Selwood, προκειμένου να κυκλοφορήσει υλικό από τα Peel Sessions του BBC.
Οικογενειακή κατάσταση.
Στη δεκαετία του 1970, ο Peel και η σύζυγός του Sheila μετακόμισαν σε ένα αγροτόσπιτο, σε ένα μικρό χωριό κοντά στο Stowmarket του Suffolk, για να ξεκινήσουν την οικογένεια τους. Το αγρόκτημα είχε έκταση περίπου 32.000m² και είχε πάρει το όνομα Peel Acres. Εκεί αποθήκευσε τη συλλογή με τους εκατοντάδες χιλιάδες δίσκους του, χρησιμοποιώντας στάβλους και αχυρώνες. Αργότερα δημιούργησε και στούντιο και έκανε πολλές εκπομπές από εκεί.
Ο Peel και η Sheila έκαναν 4 παιδιά: τον William, την Alexandra, τον Thomas και την Florence. Λόγω της αγάπης που είχε για την ποδοσφαιρική ομάδα του Λίβερπουλ, έδωσε σε καθένα από τα παιδιά του μεσαία ονόματα που είχαν σχέση με την ομάδα: Shankly, Anfield and Dalglish.
Τελευταία χρόνια.
Στα τελευταία χρόνια της ζωής του, ο Peel φάνηκε να ηρεμεί λίγο. Από το 1995 μέχρι το 1997, παρουσίαζε μια εκπομπή για παιδιά που λεγόταν "Offspring", (Απόγονος) στο Radio 4. Το 1998, το "Offspring" μετατράπηκε σε εκπομπή-ντοκιμαντέρ grew με τίτλο "Home Truths" (Αλήθειες για το σπίτι), που είχε ως θέμα την καθημερινή ζωή βρετανικών οικογενειών. Όταν ξεκίνησε την εκπομπή, ζήτησε να μην έχει ποτέ διάσημους καλεσμένους, γιατί θεωρούσε ότι οι πραγματικές ιστορίες ήταν πολύ πιο ψυχαγωγικές. Ο John Walters, ο οποίος αντικατέστησε μερικές φορές τον Peel, για να περιγράψει την εκπομπή έλεγε ότι "ασχολείται με ανθρώπους που έχουν ψυγεία μάρκας Renfrewshire". Επίσης, συμμετείχε και στην κωμική εκπομπή του BBC Two "Grumpy Old Men", η οποία είχε ως θέμα τον εκνευρισμό που προκαλεί η καθημερινότητα.
Ο Peel δούλεψε επίσης και σαν αφηγητής τηλεοπτικών ντοκιμαντέρ, για παράδειγμα στο "A Life of Grime" του BBC One, και χρησιμοποίησε τη φωνή του για διαφημίσεις, αν και αρνιόταν να διαφημίσει προϊόντα που δεν χρησιμοποιούσε ο ίδιος.
Βραβεια και διαπιστεύσεις.
Ο Peel ψηφίστηκε 11 φορές DJ της χρονιάς, από το περιοδικό "Melody Maker". Πήρε το βραβείο του Καλύτερου Παρουσιαστή του 1993 από την εταιρεία Sony, το Godlike Genius Award από το περιοδικό "NME" το 1994, το Χρυσό Βραβείο της Sonyτο 2002 και είναι μέλος του Radio Academy Hall of Fame. Στα βραβεία του NME το 2005 (μετά το θάνατο του) πήρε το βραβείο του Ήρωα της Χρονιάς. Επίσης του έδωσαν και ένα ειδικό βραβείο για την προσφορά του στη μουσική ("Lifelong Service To Music"). Στην ίδια τελετή, θεσπίστηκε το βραβείο John Peel για πρωτοποριακούς καλλιτέχνες, το οποίο κέρδισε το συγκρότημα The Others.
Πήρε πολλούς τιμητικούς τίτλους, όπως πιστοποιητικό MA από το Πανεπιστήμιο Ανατολικής Αγγλίας, Διδακτορικά (Anglia Polytechnic University και Sheffield Hallam University), διάφορες εύφημες μνείες (University of Liverpool, Open University, University of Portsmouth, University of Bradford) και έδρα διδασκαλίας στο Liverpool John Moores University.
Το 1998 πήρε τον τίτλο OBE, για τις υπηρεσίες του για τη Βρετανική μουσική. Τον ίδιο χρόνο πήρε την 47η θέση σε μια ψηφοφορία του περιοδικού Cosmopolitan.
Το 2002, το BBC έκανε μια ψηφοφορία για την ανάδειξή των 100 σημαντικότερων Βρετανών όλων των εποχών (). Ο Peel πήρε την 43η θέση, το οποίο ήταν πολύ σημαντικό επίτευγμα για ένα ραδιοφωνικό παραγωγό.
Τον Απρίλιο του 2003 ο εκδοτικός οίκος Transworld κατάφερε να εξασφαλίσει τα δικαιώματα της αυτοβιογραφίας του Peel, προς 1.6 εκατομμύρια λίρες. Για να τα καταφέρουν, έβαλαν μια αγγελία σε μια εφημερίδα, η οποία αναφερόταν μόνο στον Peel. Η αυτοβιογραφία δεν είχε ολοκληρωθεί μέχρι το θάνατο του, και την ανέλαβαν η σύζυγος του Sheila και ο Ryan Gilbey, ένας δημοσιογράφος. Είχε τίτλο "Margrave Of The Marshes" και εκδόθηκε στις 17 Οκτωβρίου του 2005.
Η κατάσταση της υγείας του τα τελευταία χρόνια και ο θάνατος του.
To 2001, ο Peel διαγνώστηκε ότι πάσχει από διαβήτη. Δύο εβδομάδες πριν το θάνατο του, εκμυστηρεύτηκε στον φίλο και συνάδελφο του Andy Kershaw ότι η αλλαγή της ώρας έναρξης της εκπομπής από τις 10πμ στις 11πμ, το καλοκαίρι του 2004, τον στενοχώρησε γιατί ένιωθε ότι ήταν στο περιθώριο και ότι δεν εκτιμούσαν τη δουλειά του.
Ο Peel πέθανε στην ηλικία των 65 χρονών από καρδιακή προσβολή στις 25 Οκτωβρίου του 2004, κατά τη διάρκεια ενός ταξιδιού στην πόλη Cuzco των Ίνκα, στο Περού. Λίγο μετά την ανακοίνωση του θανάτου του, άρχισαν να καταφθάνουν συλλυπητήρια μηνύματα από θαυμαστές του, διάσημους και μη. Ανάμεσα στους πρώτους που υπέβαλαν τα σέβη τους ήταν διάσημα βρετανικά συγκροτήματα όπως οι Blur, οι Oasis και οι New Order, καθώς και ο πρωθυπουργός Τόνι Μπλαιρ.
Στις 26 Οκτωβρίου του 2004, το Radio 1 άδειασε το πρόγραμμα του για να εκπέμψει μια μέρα φόρο τιμής στον Peel, ενώ το BBC Three πρόσθεσε τη φράση «αφιερωμένο στον John Peel», κάτω την επιγραφή του σταθμού, στην τηλεοπτική οθόνη. Στο φεστιβάλ του Glastonbury, η σκηνή που φιλοξενούσε τα νέα συγκροτήματα άλλαξε όνομα από 'The New Tent' σε 'The John Peel Stage'.
Ο ίδιος ο Peel μιλούσε στωικά για το θάνατο του. Κάποτε, στην τηλεοπτική του εκπομπή Room 101, είπε:
 Πάντα φανταζόμουν ότι θα πεθάνω οδηγώντας το αυτοκίνητο μου στο πίσω μέρος ενός φορτηγού, προσπαθώντας να διαβάσω την επιγραφή μιας κασέτας, και οι άνθρωποι θα λέγανε «θα ήθελε και ο ίδιος να πεθάνει με αυτόν τον τρόπο». Λοιπόν, θα ήθελα να τους ξεκαθαρίσω ότι δε θέλω να πεθάνω έτσι. 
Κάποτε είχε πει ότι αν πέθαινε πριν από τον παραγωγό της εκπομπής του John Walters, θα ήθελε από αυτόν να παίξει το τραγούδι του Roy Harper "When an Old Cricketer Leaves the Crease." Αν ο Walters πέθαινε πριν από τον Peel (όπως και έγινε, πέθανε 2001), τότε έπρεπε ο Andy Kershaw να ολοκληρώσει την εκπομπή για τη μνήμη του Peel με αυτό το τραγούδι. Μια άλλη φορά, ο Peel είχε δηλώσει ότι θέλει να τον θυμούνται με ένα τραγούδι γκόσπελ.
Η κηδεία του έγινε στις 12 Νοεμβρίου του 2004, στο Bury St Edmunds του Suffolk, και παρευρέθηκαν περισσότερα από χίλια άτομα, ανάμεσα τους πολλοί από τους καλλιτέχνες που είχε προωθήσει μέσα από τις εκπομπές του. Ο αδερφός του, Alan Ravenscroft, και ο DJ Paul Gambaccini είπαν λίγα λόγια και η κηδεία τελείωσε με τον ίδιο τον Peel να μιλάει για τη ζωή του μέσα από αποσπάσματα από εκπομπές του. Το φέρετρο του μεταφέρθηκε υπό τον ήχο του αγαπημένου του τραγουδιού, το "Teenage Kicks" από τους The Undertones. Το 2001, ο Peel είχε πει σε μια συνέντευξη στην εφημερίδα Guardian ότι εκτός από το όνομα του, το μόνο πράγμα που ήθελε να αναγράφει η ταφόπλακα του, ήταν ο στίχος "Teenage dreams, so hard to beat," από τους στίχους του συγκεκριμένου τραγουδιού. .) Μετά την δημόσια κηδεία έγινε μια ιδιωτική λειτουργία για την οικογένεια.
Ημέρα John Peel.
Στις 13 Οκτωβρίου του 2005 έγινε η πρώτη “Ημέρα John Peel”, κυρίως στη Βρετανία, αλλά και σε άλλες χώρες του κόσμου, όπως στο Καναδά και τη Νέα Ζηλανδία. Το BBC παρότρυνε όσα περισσότερα συγκροτήματα και καλλιτέχνες να κάνουν ζωντανές εμφανίσεις. Εκείνη την ημέρα έγιναν περισσότερες από 500 παραστάσεις από αγαπημένα συγκροτήματα του Peel όπως οι New Order (ο Feargal Sharkey των The Undertones έκανε την παρουσίαση τους) και οι The Fall, καθώς και πολλά άγνωστα γκρουπ χωρίς συμβόλαια με εταιρεία διανομής.
Η ημέρα είχε ανακοινωθεί από τον Αύγουστο, και ο Andy Parfitt, επικεφαλής του BBC Radio 1 είχε πει: "Η ημέρα John Peel έχει σκοπό να γιορτάσουμε την προσφορά του John και το πάθος του για τη μουσική."
Το BBC σκοπεύει να κάνει την Ημέρα John Peel ένα ετήσιο γεγονός, αλλά έχει δεχτεί κριτική από ανθρώπους που πιστεύουν ότι η κάλυψη από τον Τύπο είναι δυσανάλογα μεγάλη σε σχέση με το πόσο δημοφιλής ήταν η εκπομπή του όσο ζούσε. Επίσης, έγιναν αρνητικά σχόλια για τον τρόπο οργάνωσης της ημέρας και για το φιλανθρωπικό δίσκο single που κυκλοφόρησε, γιατί έδινε μεγάλο βάρος σε ήδη γνωστούς καλλιτέχνες, αντί για νέους και άγνωστους μουσικούς, όπως συνήθιζε άλλωστε και ίδιος ο Peel.
Στις 17 Οκτωβρίου 2005 κυκλοφόρησε ένα διπλό CD φόρος τιμής στον Peel. Για τη λίστα με τα τραγούδια που περιέχονται σε αυτό, δείτε τη σελίδα συζήτησης.

</doc>
<doc id="68512" url="https://el.wikipedia.org/wiki?curid=68512" title="Marsheaux">
Marsheaux

Οι Marsheaux είναι γυναικείο συγκρότημα synthpop μουσικής από τη Θεσσαλονίκη. Τα δύο μέλη του συγκροτήματος, Μαριάνθη Μελίτση και Σοφία Σαριγιαννίδου, μετακόμισαν στην Αθήνα το 2000 όπου και σχημάτισαν το συγκρότημα. Ο ήχος τους παραπέμπει ευθέως στην ηλεκτρονική μουσική των πρώτων χρόνων της δεκαετίας του 1980. Το όνομα του συγκροτήματος προέρχεται από την ένωση της πρώτης συλλαβής του κάθε ονόματος των δυο μελών.
Ιστορία.
Οι Marsheaux έγιναν γνωστές στην Ελλάδα με το πρώτο τους single, ένα (πιο "σκοτεινό") ρεμίξ του κομματιού "Popcorn" του πρωτοπόρου της ηλεκτρονικής μουσικής Gershon Kingsley. Το κομμάτι γνώρισε ραδιοφωνική επιτυχία τόσο στην Ελλάδα όσο και στην υπόλοιπη Ευρώπη. Έχοντας υπογράψει συμβόλαιο με τη δισκογραφική εταιρεία Undo Records, το 2004 κυκλοφόρησαν το πρώτο τους ολοκληρωμένο δίσκο με το τίτλο "Ebay Queen". Ο δίσκος είναι γεμάτος επιρροές από κλασσικά ηλεκτρονικά συγκροτήματα όπως οι The Human League, Orchestral Manoeuvres in the Dark (OMD) και των Depeche Mode. Βασικό στοιχείο της εμπορικής επιτυχίας του δίσκου στο εξωτερικό υπήρξε το γεγονός ότι τραγουδούν αποκλειστικά στα αγγλικά. Οι διεθνείς κριτικές για το δίσκο υπήρξαν θετικές.
Εκτός από τα φωνητικά τους προσόντα οι δύο κοπέλες που αποτελούν το συγκρότημα παίζουν μια πλειάδα ηλεκτρονικών οργάνων. Η Μαριάνθη παίζει με τα MicroKorg, Minimoog, Roland SH101 και YAMAHA CS01. Η Σοφία παίζει με τα MicroKorg, KORG MS 10, Roland aJuno2, AKAI Ax80 και ROLAND CR78. Παράλληλα με την ηχογράφηση πρωτότυπου υλικού οι Marsheaux πολύ συχνά μιξάρουν γνωστά κομμάτια από άλλους καλλιτέχνες όπως ο Moby. Εμφανίζονται επίσης σαν guest DJs σε διάφορα Αθηναϊκά clubs.
Το Δεκέμβριο του 2006 κυκλοφόρησε ο δεύτερος δίσκος τους με τίτλο "Peekaboo", με αξιόλογη εμπορική επιτυχία παγκοσμίως, αλλά κυρίως στην Ελλάδα, στις Η.Π.Α και στη Μεγάλη Βρετανία.

</doc>
<doc id="68514" url="https://el.wikipedia.org/wiki?curid=68514" title="Τζορτζόνε">
Τζορτζόνε

Ο Τζόρτζο ντα Καστελφράνκο ("Giorgio Barbarelli da Castelfranco", περ. 1478 - 1510), γνωστός περισσότερο με το όνομα Τζορτζόνε ("Giorgione") ήταν Ιταλός ζωγράφος της ύστερης αναγέννησης. Θεωρείται ένας από τους κορυφαίους καλλιτέχνες του 16ου αιώνα, ιδρυτής της Βενετικής σχολής, καθώς και μια από τις πιο αινιγματικές μορφές στην ιστορία της ζωγραφικής. 
Οι πηγές του 16ου αιώνα προσδιορίζουν την ταυτότητά του με βάση την πόλη από την οποία κατάγεται, το Καστελφράνκο Βένετο, όπου και πρέπει να γεννήθηκε γύρω στο 1477-1478. Η κατά προσέγγιση ημερομηνία του θανάτου του συμπεραίνεται από μια ανταλλαγή αλληλογραφίας μεταξύ της Ιζαμπέλα ντ' Έστε και του αντιπροσώπου της, από την οποία πληροφορούμαστε ότι το 1510 ο Τζορτζόνε είχε πεθάνει λίγο καιρό πριν. Μερικά χρόνια αργότερα, ο Τζόρτζο ντα Καστελφράνκο (Τζόρτζι ή Τζορτζό στη βενετσιάνικη διάλεκτο) αναφέρεται με την ονομασία Τζορτζόνε, που φανερώνει όχι μόνο το υψηλό σωματικό του ανάστημα αλλά και το ηθικό. Τα διθυραμβικά σχόλια που από τότε τον ακολουθούσαν αναθεωρούνται βέβαια κάτω από το πρίσμα μιας αυστηρής έρευνας, ωστόσο δεν υπάρχει αμφιβολία ότι δικαίωνε πλήρως τη φήμη του. Ακόμη και αν περιοριστούν στο ελάχιστο τα έργα που του αποδίδονται, παραμένει γεγονός ότι τα έργα αυτά σημάδεψαν ανεξίτηλα τη βενετσιάνικη ζωγραφική, επισφραγίζοντας μια αποφασιστική στροφή προς τον μοντερνισμό.
Η ανασύνθεση του καταλόγου των έργων του αποτελεί αντικείμενο αδιάκοπων συζητήσεων. Τα έργα που του αποδίδονται, κανένα από τα οποία δεν είναι υπογεγραμμένο, υπόκεινται σε συνεχείς επαληθεύσεις ως προς το δημιουργό τους. Η εικονογραφία του αποτελεί επίσης αντικείμενο αναρίθμητων ερμηνειών. Δρώντας για λιγότερο από δέκα χρόνια στο προσκήνιο της ζωγραφικής τέχνης στη Βενετία — διάστημα σύντομο που ωστόσο αποτελεί ανεξάντλητη πηγή για τις έρευνες των μελετητών — και έχοντας τιμηθεί από τους σύγχρονούς του, είναι ένας καλλιτέχνης που στα μάτια των μεταγενέστερων έλαβε γρήγορα θρυλικές διαστάσεις. Σε αυτόν είδαν την ιδιοφυΐα που επιβάλλεται στον κόσμο με τη δύναμη της τέχνης της - μια εμφάνιση αιφνίδια αλλά και εκθαμβωτική, που προοριζόταν να λάμψει αιώνες.
Βιογραφία.
Για τη ζωή και το έργο τού Τζορτζόνε διαθέτουμε ελάχιστες πληροφορίες από έγγραφα της εποχής του. Η παλαιότερη χρονικά βιογραφία του περιέχεται στους "Βίους" (1550) του Τζόρτζο Βαζάρι, ενώ μία αναθεωρημένη εκδοχή της εμφανίστηκε στην δεύτερη έκδοση του έργου, το 1568. Σύμφωνα με αυτή, γεννήθηκε το 1477 ή το 1478 και υπήρξε ένας από τους πρωτοπόρους της στροφής της βενετικής ζωγραφικής προς το «μοντερνισμό» ("maniera moderna"), επηρεασμένος από τον Λεονάρντο ντα Βίντσι. Μεταγενέστερη βιογραφία του υπήρξε εκείνη τού Κάρλο Ριντόλφι ("Le maraviglie dell’ Arte ovvero, Le vite degli Illustri Pittori Veneti and dello Stato", 1648) σε μία περίοδο κατά την οποία οι πληροφορίες σχετικά με τη ζωή του είχαν ήδη αρχίσει να διανθίζονται με φανταστικά ή μυθικά στοιχεία. Ο τόπος γέννησής του και η καταγωγή του έχουν αποτελέσει αντικείμενα διαφωνιών μεταξύ των ιστορικών, αλλά θεωρείται πιθανότερο πως υπήρξε γιος ή εγγονός του Τζοβάνι Μπαρμπαρέλι, γνωστού επίσης ως "Τζορτζόνε από το Καστελφράνκο". Ο Μπαρμπαρέλι ζούσε στο Καστελφράνκο Βένετο, όπου πιθανότατα γεννήθηκε ο ζωγράφος Τζορτζόνε, ενώ η καταγωγή του ήταν από το γειτονικό Βεντελάγκο της επαρχίας του Τρεβίζο.. Σύμφωνα με μία παράδοση, η οποία ωστόσο δεν επιβεβαιώνεται και αμφισβητείται, φέρεται επίσης ως γόνος της επιφανούς οικογένειας των Μπαρμπαρέλα, και ειδικότερα ως νόθος γιος, καρπός της σχέσης του πατέρα του με μία χωρική από την κοινότητα του Βεντελάγκο. Ο Ριντόλφι αναπαρήγαγε στη βιογραφία του το μύθο περί ευγενούς καταγωγής τού Τζορτζόνε, αναφέροντας μάλιστα ως τόπο γέννησής του το Βεντελάγκο, ωστόσο σύμφωνα με τον Βαζάρι ήταν ταπεινής καταγωγής, ενώ οι παλαιότερες αναφορές και τα έγγραφα της εποχής του δεν αναφέρουν το όνομα Μπαρμπαρέλι. 
Από το όνομα "Τζορτζόνε" ("Giorgione"), δηλαδή «μεγάλος» ή "ψηλός" Τζόρτζι, με το οποίο έγινε περισσότερο γνωστός, και με βάση μία πληθώρα σχετικών αναφορών, υποθέτουμε πως ήταν μεγαλόσωμος, ενώ όλες οι γνωστές αναφορές στην προσωπικότητά του εστιάζουν επίσης στο γοητευτικό χαρακτήρα του και στην εν γένει επιβλητική εξωτερική εμφάνισή του. Θεωρείται σχεδόν βέβαιο πως σε νεαρή ηλικία εγκαταστάθηκε στη Βενετία όπου μαθήτευσε στο εργαστήριο του Τζοβάνι Μπελίνι, που αποτελούσε έναν από τους σημαντικότερους ζωγράφους της εποχής, υπόθεση που στηρίζεται στις ομοιότητες που εμφανίζουν τα έργα του Τζορτζόνε με τις τελευταίες δημιουργίες του Μπελίνι. Σύμφωνα με τον Βαζάρι, διέθετε επίσης κλίση στη μουσική — καθώς φαίνεται στο λαούτο και στο τραγούδι — με αποτέλεσμα να καλείται συχνά σε μουσικές συγκεντρώσεις ευγενών. Στα λιγοστά ιστορικά έγγραφα που αναφέρονται στον Τζορτζόνε και ταυτόχρονα ανήκουν στο διάστημα που ήταν εν ζωή, αναγνωρίζεται με το όνομα Τζόρτζι ντα Καστελφράνκο, σύμφωνα με τη βενετική διάλεκτο. Από αυτά πληροφορούμαστε επίσης πως από τον Αύγουστο του 1507 έως τον Ιανουάριο του επόμενου έτους φιλοτέχνησε ένα πίνακα για την Αίθουσα Ακροάσεων ("Sala dell’Udienza") του Παλατιού των Δόγηδων στη Βενετία, έργο που καταστράφηκε κατά την περίοδο 1574-77, ενώ το Δεκέμβριο του 1508 έλαβε την αμοιβή του για μία νωπογραφία που ολοκλήρωσε για τη διακόσμηση της Γερμανικής Αποθήκης ("Fondaco de’ Tedeschi") της Βενετίας. Η ημερομηνία θανάτου του συμπεραίνεται από την αλληλογραφία της μαρκησίας Ιζαμπέλα ντ' Έστε με τον αντιπρόσωπό της, Ταντέο Αλμπάνο, κατά το μήνα Οκτώβριο του 1510, σύμφωνα με την οποία ο Τζορτζόνε είχε πρόσφατα πεθάνει από πανώλη. Η μαρκησία επιθυμούσε να αποκτήσει ένα έργο του με θέμα μία νυχτερινή σκηνή, ωστόσο σήμερα δεν διασώζεται καμία ανάλογη σύνθεσή του.
Έργο.
Η προσπάθεια σύνθεσης ενός καταλόγου έργων του Τζορτζόνε είναι εν γένει εξαιρετικά δύσκολη. Κανένας από τους πίνακες που φιλοτέχνησε δεν φέρει την υπογραφή του, ενώ μόλις δύο από αυτούς — η προσωπογραφία νεαρής γυναίκας γνωστή ως "Λάουρα" (περ. 1506, Μουσείο Ιστορίας της Τέχνης, Βιέννη) και η "Προσωπογραφία ενός νεαρού άνδρα" (περ. 1510, Μουσείο Τέχνης, Σαν Ντιέγκο) — φέρουν μεταγενέστερες επιγραφές με πληροφορίες για το δημιουργό και την ημερομηνία ολοκλήρωσής τους. Η περίφημη τοπιογραφία που φέρει τον τίτλο "Η Καταιγίδα" ("La tempesta", περ. 1508, Gallerie dell'Accademia, Βενετία) καθώς και η "Προσωπογραφία νεαρού άνδρα με ένα βέλος" (περ. 1505, Μουσείο Ιστορίας της Τέχνης, Βιέννη) ολοκληρώνουν τον κατάλογο έργων που αποδίδονται με σχετική ασφάλεια στον Τζορτζόνε. Τα δύο τελευταία έργα, μαζί με τον πίνακα "Οι τρεις φιλόσοφοι", περιλαμβάνονται επίσης στον κατάλογο ("Notizia d' opere di disegno") του Βενετού ευγενή και ειδήμονα Marcantonio Michiel, που διαμορφώθηκε την περίοδο 1521/25-43. Ο κατάλογος αυτός αποτελεί μία από τις σημαντικότερες πηγές πληροφοριών για το έργο του Τζορτζόνε και περιέχει περιγραφές έργων από τις σπουδαιότερες ιδιωτικές συλλογές που είχαν δημιουργηθεί στη Βενετία την εποχή εκείνη. Ο Michiel απέδωσε στον Τζορτζόνε δεκαέξι πίνακες, δύο από τους οποίους αναφέρονταν ως αντίγραφα έργων του, ωστόσο μόνο ένα μικρό ποσοστό τους έχει διασωθεί. Μεταξύ αυτών, ανήκει η "Κοιμωμένη Αφροδίτη" (περ. 1508-10, Gemäldegalerie, Δρέσδη), έργο που όπως αναφέρεται από τον Michiel ολοκληρώθηκε από τον Τιτσιάνο (κατά άλλους αποδίδεται ολοκληρωτικά στον τελευταίο), ενώ και για τους "Τρεις φιλοσόφους" επισημαίνεται ότι ολοκληρώθηκαν από τον Σεμπαστιάνο ντελ Πιόμπο. Άλλα έργα που αποδίδονται από την πλειοψηφία των μελετητών στον Τζορτζόνε, χωρίς ωστόσο να διαθέτουμε σύγχρονες αναφορές σε αυτά, είναι οι πίνακες "Ιουδήθ" (περ. 1504, Ερμιτάζ, Αγία Πετρούπολη) και "Πορτρέτο νεαρού άνδρα" (Gemäldegalerie, Βερολίνο), ενώ από τις θρησκευτικές συνθέσεις που πιστεύεται ότι φιλοτέχνησε ξεχωρίζει το ιερό του καθεδρικού ναού του Καστελφράνκο.
Η "Καταιγίδα" αποτελεί ένα από τα πιο φημισμένα έργα του Τζορτζόνε και αναπαριστά μία έντονα δραματοποιημένη σκηνή μίας επερχόμενης θύελλας, στην οποία ξεχωρίζουν τρεις ανθρώπινες μορφές, μία γυναίκα που θηλάζει ένα βρέφος και ένας άνδρας. Θεωρείται έργο ορόσημο για την αναγεννησιακή τοπιογραφία και έχουν προταθεί πολυάριθμες ερμηνείες του, καμία από τις οποίες δεν προβάλλεται μέχρι σήμερα ως οριστική. Στα πλαίσια αυτών, έχει χαρακτηριστεί ως μυθολογικός, θρησκευτικός, αλληγορικός ή ακόμα και ιστορικός πίνακας, ενώ κατά άλλους λογίζεται ως μία καθαρά ποιητική σύνθεση που δεν κρύβει κάποιο βαθύτερο περιεχόμενο. Η μελέτη του έργου με τη βοήθεια ακτίνων Χ το 1939 αποκάλυψε πως ο Τζορτζόνε δεν βασίστηκε σε προπαρασκευαστικά σχέδια και ακολούθησε μία ελεύθερη προσέγγιση της σύνθεσης, καθώς αρχικά είχε σχεδιάσει μία λουόμενη γυναικεία μορφή στη θέση της ανδρικής, στο κατώτερο αριστερό τμήμα του πίνακα, η οποία ωστόσο απουσιάζει από την τελική εκδοχή του έργου. Ο Michiel κατέγραψε το έργο, όταν αυτό ανήκε στη συλλογή του καρδινάλιου Γκριμάνι, περιγράφοντάς το ως μικρό τοπίο ("paesetto") και θεωρώντας πως αναπαριστά «μία καταιγίδα, ένα στρατιώτη και μία τσιγγάνα». Η ειδυλιακή σύνθεση συνδέεται συχνά με λογοτεχνικές αναφορές στην αρκαδική ποίηση του Τζάκοπο Σανατζάρο (1457-1530) και ειδικότερα στην κλασική μυθιστορία του "Arcadia", ενώ όπως και με άλλα έργα του Τζορτζόνε, υποστηρίζεται πως μπορεί να ιδωθεί ασφαλέστερα ως ένα αυτόνομο εικαστικό ανάλογο της ποίησης.
Η ελαιογραφία "Τρεις φιλόσοφοι" (περ. 1508/09, Μουσείο Ιστορίας της Τέχνης, Βιέννη) υπήρξε πιθανώς σύνθεση που ολοκλήρωσε στο τέλος της ζωής του και ολοκλήρωσε μετά το θάνατό του ο Σεμπαστιάνο ντελ Πιόμπο. Όπως και η "Καταιγίδα", το έργο αυτό — που σύμφωνα με τον κατάλογο του Michiel ανήκε αρχικά στη συλλογή του Ταντέο Κονταρίνι, γόνου της επιφανούς οικογένειας Κονταρίνι — έχει αποτελέσει αντικείμενο διαφωνιών ως προς την ερμηνεία του. Η παλαιότερη αντίληψη πως αναπαριστά τους τρεις μάγους τείνει να εγκαταλειφθεί, ωστόσο δεν υπάρχει οριστική συμφωνία μεταξύ των κριτικών σχετικά με το αν συμβολίζονται οι τρεις ηλικίες του ανθρώπου, τρία φιλοσοφικά ρεύματα, τρεις συγκεκριμένοι φιλόσοφοι (έχει υποστηριχθεί πως αναπαριστώνται ο Πυθαγόρας και οι δάσκαλοί του Θαλής και Φερεκύδης), οι τρεις μεγάλες μονοθεϊστικές θρησκείες (Ιουδαϊσμός, Ισλάμ και Χριστιανισμός), ή κάποιο άλλο μήνυμα. Τo ιερό του καθεδρικού ναού του Καστελφράνκο περιλαμβάνει την πιο γνωστή θρησκευτική σύνθεση του Τζορτζόνε, μία ελαιογραφία που απεικονίζει την Παναγία με το θείο βρέφος και τους Αγίους Φραγκίσκο και Ελευθέριο (ή Γεώργιο), έργο που χρονολογείται περίπου το 1504. Οι δύο πρώτες μορφές βρίσκονται τοποθετημένες υψηλά, πάνω σε θρόνο, ενώ οι άγιοι καταλαμβάνουν το αριστερό και δεξί τμήμα της σύνθεσης αντίστοιχα, σε τριγωνικό σχηματισμό. Η σύνθεση αποτελεί τυπικό δείγμα μιας «ιερής συνομιλίας» ("sacra conversazione"), ωστόσο θεωρείται παράλληλα πως απομακρύνεται από τον κανόνα, ειδικότερα μέσα από το ιδιόμορφο αρχιτεκτονικό σκηνικό και τον μη ρεαλιστικό θρόνο, τοποθετημένο σε αφύσικο ύψος. 
Η χρονολόγηση των έργων του παρουσιάζει ιδιαίτερη δυσκολία, με αποτέλεσμα να είναι σε μεγάλο βαθμό προσεγγιστική. Η ελαιογραφία "Λάουρα" είναι το μοναδικό έργο που φέρει ημερομηνία (1η Ιουνίου 1506), ενώ το ιερό του Καστελφράνκο παλαιότερα χρονολογείτο περίπου το 1504 με βάση μία αναφορά στην επιτύμβια πλάκα του υιού τού πιθανού παραγγελιοδότη του, ωστόσο η χρονολογία αυτή σήμερα αμφισβητείται, καθώς αποδείχθηκε πως η αναφορά αυτή δεν σχετίζεται πραγματικά με το έργο. Αν το έτος γέννησης του Τζορτζόνε ήταν πράγματι το 1477, τότε θεωρείται λογικό να τοποθετείται η αρχή της σταδιοδρομίας του στα μέσα του 1490 και κατά συνέπεια είναι πιθανό να φιλοτέχνησε το ιερό περίπου το 1500 ή και νωρίτερα. Άλλα έργα που αποδίδονται στον Τζορτζόνε και μπορούν με μεγαλύτερη ακρίβεια να χρονολογηθούν είναι ο πίνακας που φιλοτέχνησε για το παλάτι των Δόγηδων και οι νωπογραφίες για την Γερμανική Αποθήκη στη Βενετία. Σύμφωνα με τα λιγοστά έγγραφα της εποχής που διαθέτουμε, τα έργα αυτά ολοκληρώθηκαν το 1508, ωστόσο δεν διασώζονται — με εξαίρεση ένα μικρό τμήμα της νωπογραφίας της Γερμανικής Αποθήκης — ενώ παράλληλα δεν υπάρχουν άλλες ενδείξεις που να οδηγούν με μεγαλύτερη ασφάλεια στο συμπέρασμα πως ανέλαβε παραγγελίες τόσο μεγάλης κλίμακας και πολυπλοκότητας κατά τα τελευταία χρόνια της ζωής του. Η χρονολόγηση της "Καταιγίδας" θεωρείται ιδιαίτερης σημασίας, καθώς ανάλογα με το αν φιλοτεχνήθηκε περίπου το 1505–6 ή λίγα χρόνια αργότερα (π. 1509), διαφοροποιούνται οι αντιλήψεις που διαμορφώνονται σχετικά με την τελευταία περίοδό τού Τζορτζόνε και ειδικότερα με την τεκμηρίωση ενός ευδιάκριτου ύστερου ύφους. Με δεδομένο ότι τα έργα "Οι τρεις φιλόσοφοι" και "Κοιμωμένη Αφροδίτη" ολοκληρώθηκαν από τον Σεμπαστιάνο ντελ Πιόμπο και τον Τιτσιάνο αντίστοιχα, εικάζεται πως οι δύο πίνακες ανήκαν στους τελευταίους που φιλοτέχνησε, ωστόσο ειδικά για τον πρώτο, οι διαφορές που επισημαίνονται σε σύγκριση με τις πιθανώς σύγχρονες νωπογραφίες του για τη Γερμανική Αποθήκη, καθιστούν το ενδεχόμενο αυτό λιγότερο πιθανό. Το τοπίο που διακρίνεται στο βάθος της ελαιογραφίας της "Κοιμωμένης Αφροδίτης", εμφανίζει τυπικά χαρακτηριστικά της τεχνοτροπίας του Τιτσιάνο, ενώ το ίδιο έχει υποστηριχθεί και για άλλα επί μέρους σημεία της σύνθεσης. Στην ύστερη περίοδο του, είναι αμφίβολο αν θα έπρεπε να ενταχθεί και τo "Βουκολικό κοντσέρτο" ("Concert champêtre", περ. 1509-10). Παραδοσιακά αποδιδόμενο στον Τζορτζόνε, η πλειοψηφία των σύγχρονων μελετητών θεωρεί πως το έργο ανήκει στον Τιτσιάνο, καθώς εμφανίζει σημαντικά χαρακτηριστικά γνωρίσματα της τεχνοτροπίας του, ενώ υποστηρίζεται επίσης ότι κανένα από τα σωζόμενα έργα του Τζορτζόνε δεν διακρίνεται από ανάλογη πολυπλοκότητα στη σύνθεση των μορφών. Ωστόσο, ο ποιητικός χαρακτήρας του έργου θεωρείται πως βρίσκεται πιο κοντά στο ύφος του Τζορτζόνε.
Το έργο του Τζορτζόνε, κατά κύριο λόγο προορισμένο για ιδιωτική χρήση και έντονα υποκειμενικό, φαίνεται πως δεν ακολούθησε απόλυτα τις καθιερωμένες πρακτικές που κυριαρχούσαν στα τέλη του 15ου αιώνα, με εξαίρεση πιθανότατα τα πρώιμα έργα του, τα οποία συνιστούσαν μάλλον συμβατικές δημιουργίες. Εστιάζοντας κυρίως σε πίνακες μικρών διαστάσεων, δεν είχε την ανάγκη διατήρησης ενός μεγάλου εργαστηρίου, κατά τα πρότυπα του Μπελίνι ή του Τιτσιάνο. Θεωρείται πιθανό πως δεν διέθετε μαθητές, εκτός από βοηθούς που συνεισέφεραν στην ολοκλήρωση των νωπογραφιών του ή άλλων μεγαλύτερων συνθέσεων. Η τεχνική του επίσης διαφοροποιήθηκε από την παραδοσιακή μέθοδο που ακολουθούσαν οι περισσότεροι καλλιτέχνες της Βενετίας, συμπεριλαμβανομένου και του δασκάλου του, σύμφωνα με την οποία κάθε στοιχείο της σύνθεσης καθοριζόταν αυστηρά στη βάση προπαρασκευαστικών σχεδίων που προηγούνταν της χρήσης του χρώματος. Αντίθετα, ο Τζορτζόνε, όπως και ο Τιτσιάνο, δημιουργούσε κατευθείαν με το χρώμα, χωρίς να βασίζεται σε προσχέδια. Πολλές παράμετροι της μεθόδου που ακολουθούσε αποκαλύφθηκαν μέσα από μελέτη των έργων του με τη χρήση ακτίνων Χ, όπως το γεγονός πως συχνά άλλαζε στοιχεία της σύνθεσης στη διάρκεια της επεξεργασίας της, με χαρακτηριστικό δείγμα την τοπιογραφία της "Καταιγίδας". Εκτιμάται ότι φιλοτέχνησε ελάχιστα προσχέδια και το μοναδικό από αυτά που αναγνωρίζεται ως έργο του Τζορτζόνε από την πλειοψηφία των ερευνητών, είναι το σχέδιο που φέρει τον τίτλο "Βοσκός και τοπίο" (Μουσείο Boymans–van Beuningen, Ρότερνταμ), το οποίο ωστόσο δε συνδέεται με καμία γνωστή σύνθεσή του. Σχετικά με τους παραγγελιοδότες του διαθέτουμε λίγες πληροφορίες. Ο κατάλογος του Michiel περιλαμβάνει γνωστούς συλλέκτες έργων του, ωστόσο δεν είναι βέβαιο αν οι ίδιοι παρήγγειλαν τις δημιουργίες που κατείχαν. Ο Ταντέο Κονταρίνι, αρχικός κάτοχος των "Τριών φιλοσόφων", φαίνεται πως ήταν παραγγελιοδότης του έργου, και ίσως ο μοναδικός που είχε άμεση επαφή με τον ζωγράφο. Περισσότερες πληροφορίες είναι διαθέσιμες για τον Τούτσιο Κοστάντζο, που κατά τις ενδείξεις υπήρξε παραγγελιοδότης του ιερού του Καστελφράνκο. Ο Κοστάντζο ήταν οπλαρχηγός σώματος μισθοφόρων στην Ιταλία, που πρόσφερε τις υπηρεσίες του στη βασίλισσα της Κύπρου Κατερίνα Κορνάρο και την ακολούθησε όταν της παραχωρήθηκε το πριγκιπάτο του Άσολο. Ο Βαζάρι αναφέρει πως ο Τζορτζόνε είχε φιλοτεχνήσει μία προσωπογραφία της πρώην βασίλισσας, γεγονός που για ορισμένους κριτικούς αποτελεί ένδειξη πως ήταν σε στενή επαφή με τον κύκλο διανοουμένων και καλλιτεχνών τής βασίλισσας.
Κριτική και μεταθανάτια φήμη.
Παρά τις διαφωνίες των μελετητών αλλά και τις αντικειμενικές δυσκολίες που ενέχει η ιστορική μελέτη της ζωής και τού έργου του Τζορτζόνε, θεωρείται αδιαμφισβήτητη η επίδρασή του στη βενετική τέχνη της εποχής του, καθώς σπουδαίοι καλλιτέχνες, όπως ο Τιτσιάνο, ο Πάλμα Βέκιο, ο Σεμπαστιάνο ντελ Πιόμπο και ο Λορέντζο Λότο, μιμήθηκαν το ύφος του στις αρχές του 16ου αιώνα. Αξιοσημείωτη επίδραση άσκησε επίσης σε ζωγράφους που δεν είχαν ως έδρα της πόλη της Βενετίας, όπως για παράδειγμα στον Ντόσο Ντόσι από τη Φεράρα. Στενότερη φαίνεται πως υπήρξε η σχέση του Τιτσιάνο με το έργο του Τζορτζόνε, σε τέτοιο βαθμό ώστε, όπως ανέφερε και ο Βαζάρι, να είναι δύσκολος ο διαχωρισμός των έργων που φιλοτέχνησαν και η απόδοσή τους σε έναν από τους δύο ζωγράφους. Η αναγνώρισή του ως ενός εκ των κορυφαίων δημιουργών της εποχής του, επιβεβαιώνεται μέσα από το έργο "Il libro del cortegiano" (1528), του διπλωμάτη και συγγραφέα Μπαλντασάρε Καστιλιόνε, στο οποίο τοποθετήθηκε στο ίδιο επίπεδο με τον Λεονάρντο ντα Βίντσι, τον Ραφαήλ και τον Μιχαήλ Άγγελο, καθώς και στο "Dialogo di Pittura" (1548) του Βενετού θεωρητικού της ζωγραφικής Πάολο Πίνο. Ανάλογη εκτίμηση στο έργο του έδειξε και ο Βαζάρι στους "Βίους", παρά το γεγονός πως εκείνος δεν ενέκρινε ορισμένες τεχνικές μεθόδους του, όπως την άμεση εφαρμογή του χρώματος χωρίς χρήση προπαρασκευαστικών σχεδίων. Κατά το 19ο αιώνα, μία νέα, ρομαντική προσέγγιση του έργου του άρχισε να διαμορφώνεται, με χαρακτηριστικές τις εργασίες των Τζον Ράσκιν και Γουόλτερ Πάτερ. Ο τελευταίος χαρακτήρισε τον Τζορτζόνε ως εφευρέτη ενός είδους ζωγραφικής, αναφερόμενος στο γεγονός πως φιλοτεχνούσε πίνακες μικρών διαστάσεων, επιτρέποντας έτσι στον κάτοχό τους να τους μεταφέρει με την ίδια ευκολία που ήταν σε θέση να μεταφέρει ένα λογοτεχνικό κείμενο ή ένα μουσικό όργανο. 
Ήδη από τις αρχές του 19ου αιώνα, είχε ανακαλυφθεί εκ νέου ο κατάλογος έργων του Michiel και αρκετά έργα που αποδίδονταν στον Τζορτζόνε τοποθετήθηκαν στο επίκεντρο μίας έρευνας βασισμένης σε περισσότερο αντικειμενικά κριτήρια. Στις αρχές του 20ου αιώνα η ανασύνθεση του καταλόγου των έργων του χαρακτηρίστηκε από διαφωνίες, ενώ ανάλογες διχογνωμίες επιφέρει μέχρι σήμερα και η προσπάθεια ερμηνείας τους. Σύμφωνα με μία από τις καθιερωμένες προσεγγίσεις, που ακολουθεί περισσότερο την κριτική του Πάτερ, τα έργα του Τζορτζόνε αποτελούν αμιγώς λυρικές εκφράσεις κατά αναλογία με τα μουσικά έργα, χωρίς βαθύτερες λογοτεχνικές ή άλλου είδους αναφορές. Υπό αυτό το πρίσμα, ο Τζορτζόνε αναγνωρίζεται ως ζωγράφος ρομαντικών ποιητικών σκηνών και ειδυλλίων, με την "Αφροδίτη" της Δρέσδης και το "Βουκολικό κοντσέρτο" να αποτελούν τα πλέον αντιπροσωπευτικά δείγματα του ύφους του. Στον αντίποδα, μία διαφορετική προσέγγιση, όπως αναπτύχθηκε αρχικά από τον Ρομπέρτο Λόνγκι κατά τη δεκαετία του 1930, επικεντρώθηκε στην αληθοφάνεια του έργου του, η οποία επαινέθηκε επίσης από τον Βαζάρι, αναγνωρίζοντας ως μεγαλύτερης αξίας το νατουραλισμό του.

</doc>
<doc id="68520" url="https://el.wikipedia.org/wiki?curid=68520" title="Βαλκανικό κύπελο συλλόγων ποδοσφαίρου">
Βαλκανικό κύπελο συλλόγων ποδοσφαίρου



</doc>
<doc id="68523" url="https://el.wikipedia.org/wiki?curid=68523" title="Βολβός">
Βολβός

Ο Βολβός είναι ο υπόγειος βλαστός ενός φυτού που έχει τροποποιηθεί κατάλληλα έτσι ώστε να εκτελεί αποταμιευτική λειτουργία. Αποτελείται από ένα δίσκο ωοειδή ή στρογγυλεμένο που στην άκρη του φέρει ένα οφθαλμό από λέπια που είναι σαρκώδη, τα οποία προέρχονται από τροποποιημένα φύλλα και από ριζικό σύστημα.
Ο βολβός ανθίζει την άνοιξη ενώ το χειμώνα παραμένει ανενεργός μέσα στο έδαφος. Ο δίσκος του βολβού είναι ένας πολύ μικρός βλαστός ο οποίος δεν φέρει μεσογονάτια κενά ενώ τα λέπια είναι γεμάτα θρεπτικές ουσίες και προσκολλούνται στα πλάγια τμήματα του δίσκου. Ο οφθαλμός του βολβού βρίσκεται στην κορυφή του και δίνει έναν υπέργειο βλαστό ο οποίος αναπτύσσεται στην προέκταση του άξονα του. Στο κάτω τμήμα του δίσκου βρίσκονται πολλές, λεπτές και μακριές ρίζες σε δέσμες.
Υπάρχουν βολβοί που ανθίζουν μία φορά αλλά και άλλοι που ανθίζουν κάθε χρόνο δίνοντας υπέργειους βλαστούς.
Οι βολβοί είναι τριών ειδών:

</doc>
<doc id="68533" url="https://el.wikipedia.org/wiki?curid=68533" title="Γκεμπ">
Γκεμπ

Ο Γκεμπ, επίσης "Κεμπού", "Σίμπου" και "Σίβου" ή "Κηβ" (αρχαιοελ.) είναι θεότητα της αιγυπτιακής μυθολογίας και μαζί με την Νουτ απάρτιζε το δεύτερο ζεύγος της Εννεάδας. Ο Πλούταρχος τον ταύτιζε με τον Κρόνο αλλά στην πραγματικότητα ήταν θεός της γης, του θεμελίου του σύμπαντος και μόλις κατά την κλασική εποχή έγινε αντικείμενο κάποιας λατρείας.
Με βίαιο τρόπο ο πατέρας του Σου τον αποκόλλησε από τη Νουτ, αδελφή και σύζυγό του. Από τότε σύμφωνα με τον μύθο είναι απαρηγόρητος και ο θρήνος του ακούγεται αιώνια. Απεικονίζεται συνήθως ξαπλωμένος στα πόδια του Σου, κατά του οποίου αγωνίστηκε μάταια υπερασπιζόμενος τη σύζυγό του. Στηριζόμενος στον αγκώνα του, με το ένα πόδι κεκαμμένο, συμβολίζει τα βουνά και τις διακυμάνσεις του γήινου φλοιού, τον οποίο προσωποποιεί το σώμα του, που συνήθως το απεικονίζεται σκεπασμένο με βλάστηση.
Ως θεός της γης εκπορεύει τον Νείλο και τη γήινη χλωρίδα. Σε μια άλλη διάσταση της γήινης επικράτειας αντιπροσωπεύει τον κόσμο στον οποίο κατευθύνονται οι νεκροί.
Εικονοπλασία.
Σχεδόν πάντοτε ο Γκεμπ απεικονίζεται ως άνδρας στερούμενος ιδιαιτέρων γνωρισμάτων, αν και σε μερικές περιπτώσεις φέρει πάνω από το κεφάλι μία χήνα, ιδεόγραμμα του ονόματός του. Ορισμένοι μύθοι, τον παρουσιάζουν ως «Μέγα Φλύαρο», (χήνα), του οποίου το θηλυκό γέννησε το αβγό του Ηλίου. Άλλοι τον παρουσιάζουν ως ρωμαλέο ταύρο που γονιμοποιεί την ουράνια αγελάδα. Στην ανθρωπομορφική του εκδοχή παριστάνεται με το στέμμα κυρίως της Κάτω Αιγύπτου, που συνιστά και τον σημαντικότερο τόπο λατρείας του
Θεϊκή γενεαλογία.
Ο Γκεμπ είναι γιος των αρχέγονων στοιχείων που αντιπροσωπεύονται μέσω του Σου(ξηρότητας) και της Τεφνούτ (υγρασίας). Στη μυθολογική αφήγηση είναι επίσης γονέας μέσω της Νουτ του Ρα (Ηλίου) και του Θωθ (Σελήνης), όπως και των λοιπών οσιρικών θεών και για αυτό επονομαζόταν «πατέρας των θεών». Τρίτος θεϊκός βασιλές, διαδέχθηκε στο θρόνο τον Σου, αρπάζοντας τον θρόνο. Εξαιτίας του βίαιου τρόπου διαδοχής του, η βασιλεία του υπήρξε αρκετά ταραγμένη. Στα "Κείμενα των Σαρκοφάγων", υπάρχει η εξής αφήγηση: 
"Ο Ρα είχε κλείσει τον βασιλίσκο του, (βλ. και "ουραίος") ως επικίνδυνο φυλαχτό, μέσα σε χρυσό κιβώτιο, το οποίο, μαζί με τη ράβδο του και μία τούφα από τα μαλλιά του, είχε εναποθέσει σε φρούριο των ανατολικών συνόρων της αυτοκρατορίας του. Το κιβώτιο αυτό το άνοιξε ο Γκεμπ. Το αποτέλεσμα ήταν φοβερό. Η πνοή του θεϊκού ερπετού σκότωσε άμεσα όλους τους συντρόφους του θεού και πλήγωσε βαριά τον ίδιο. Μόνο η τούφα των μαλλιών του Ρα ("άαρτ") στάθηκε ικανή να θεραπεύσει την πληγή του Γκεμπ. Η δύναμη αυτής της τούφας ήταν τόσο μεγάλη ώστε όταν έπειτα από πολλά χρόνια την βύθισαν για κάθαρση στη λίμνη Ατ Νουμπ μεταμορφώθηκε αμέσως σε κροκόδειλο, τον Σομπέκ και χάθηκε μακριά μέσα στο νερό." 
Μετά την αποκατάσταση της υγείας του, ο Γκεμπ κυβέρνησε με συνετό τρόπο το βασίλειό του. Έχοντας ζήσει σύμφωνα με τον μύθο 1.773 χρόνια έως την εποχή που άφησε την εξουσία στον πρωτότοκο γιο του Όσιρι και αποσύρθηκε στον ουρανό, όπου κατά καιρούς καταλάμβανε τη θέση του Θωθ ως κήρυκας του Ρα και διαιτητής μεταξύ των θεών. Σε μία άλλη εκδοχή του μύθου διάδοχοί του ήταν ο Ώρος και ο Σετ. Στον Ώρο άφησε τη βόρεια Αίγυπτο και στον Σετ τη Νότια. Οι αντιρρήσεις του Σετ, που επιθυμούσε όλο το βασίλειο, ήταν η αφορμή για μια μακρά διαμάχη.

</doc>
<doc id="68535" url="https://el.wikipedia.org/wiki?curid=68535" title="Έρμα">
Έρμα



</doc>
<doc id="68536" url="https://el.wikipedia.org/wiki?curid=68536" title="Klaus Dinger">
Klaus Dinger



</doc>
<doc id="68542" url="https://el.wikipedia.org/wiki?curid=68542" title="Σαντιάγκο Καλατράβα">
Σαντιάγκο Καλατράβα



</doc>
<doc id="68544" url="https://el.wikipedia.org/wiki?curid=68544" title="Κύπελλο Ελλάδας πετοσφαίρισης γυναικών">
Κύπελλο Ελλάδας πετοσφαίρισης γυναικών

Το Κύπελλο Ελλάδας πετοσφαίρισης γυναικών είναι η δεύτερη σε αξία διοργάνωση της γυναικείας πετοσφαίρισης στην Ελλάδα, μετά το ελληνικό πρωτάθλημα. Διοργανώθηκε για πρώτη φορά από την Ελληνική Ομοσπονδία Πετοσφαίρισης την περίοδο 1998–99 και συνεχίζεται μέχρι σήμερα. Πολυνίκης του θεσμού είναι ο Ολυμπιακός με 9 κατακτήσεις και μάλιστα συνεχόμενες, κάτι που αποτελεί ρεκόρ για τον θεσμό, ενώ είναι και η ομάδα με τις περισσότερες συμμετοχές σε τελικούς, 10 στο σύνολο, επίσης συνεχόμενες. Ο Π.Α.Ο.Κ. είναι ο τρέχων κάτοχος του τροπαίου για το 2021. 
Πηγές.
&lt;br&gt;

</doc>
<doc id="68545" url="https://el.wikipedia.org/wiki?curid=68545" title="Νουτ">
Νουτ

Η Νουτ, επίσης "Νατ", "Νεβέτ" και "Νέουτ", την οποία οι Έλληνες ταύτιζαν μερικές φορές με τη Ρέα, ήταν θεά του ουρανού στην αιγυπτιακή μυθολογία. Όπως και ο Γκεμπ έγινε αντικείμενο πραγματικής λατρείας κατά την κλασική εποχή. Δίδυμη αδελφή του Γκεμπ, ενώθηκε, σύμφωνα με τη μυθολογική αφήγηση με τον αδελφό της παρά τη θέληση του Ρα και εν αγνοία του. Όταν το έμαθε ο Ρα εξοργίσθηκε και λόγω μιας προφητειας, ότι ένα παιδί της Νουτ θα έπαιρνε τον θρόνο του, έδωσε εντολή στον Σου να χωρίσει δια της βίας τους δύο συζύγους. Αποφάσισε, επίσης η θεά να μη μπορέσει να γεννήσει «σε κανένα μήνα κανενός χρόνου». Σύμφωνα με την αφήγηση του Πλούταρχου ο Θωθ την λυπήθηκε, έπαιξε πεσσούς με τον Κονσού (θεό της Σελήνης), κέρδισε σε πολλές παρτίδες το ένα εβδομηκοστό δεύτερο από το φως της, και από αυτό δημιούργησε πέντε ολόκληρες ημέρες. Δεδομένου ότι αυτές οι εμβόλιμες ημέρες δεν ανήκαν στο επίσημο αιγυπτιακό ημερολόγιο, η Νουτ κατόρθωσε να γεννήσει τα πέντε παιδιά της: τον Όσιρι, τον Ώρο , τον Σετ, την Ίσιδα και τη Νέφθυ.
Απεικονίσεις.
Η θεά του ουρανού απεικονίζεται συνήθως ως γυναίκα με επίμηκες και κυρτωμένο σώμα, στηριζόμενη στη γη μόνο με τα άκρα των δαχτύλων των ποδιών και των χεριών. Η έναστρη κοιλιά της, υποβασταζόμενη στον αέρα από τον Σου, σχηματίζει τον ουράνιο θόλο. Ενίοτε απεικονίζεται θηριομορφικά ως αγελάδα. Με τη μορφή αυτή, κατόπιν εντολής της Νουν, μετέφερε στη ράχη της τον Ρα, όταν αυτός αποφάσισε να εγκαταλείψει τη γη, μετά την εξέγερση των ανθρώπων. Για να κάμει το θέλημα του θεού, η Νουτ ψήλωσε τόσο πολύ, που καταλήφθηκε από ίλιγγο. Χρειάστηκε να στηρίξουν τα τέσσερα πόδια της τέσσερις θεοί, οι οποίοι έκτοτε θεωρούνταν στύλοι του ουρανού. Σύμφωνα με την ίδια εκδοχή, στον Σου ανατέθηκε να υποβαστάζει την κοιλιά της αγελάδας, μεταβάλλοντάς την σε στερέωμα, στο οποίο ο Ρα τοποθέτησε τα άστρα και τους αστερισμούς, για να φωτίζουν το γήινο κόσμο.
Συμβολισμοί.
Αν και θεωρείτο συνήθως κόρη του Ρα, η Νουτ ήταν σε μια άλλη εκδοχή του μύθου μητέρα του Ήλιου, ο οποίος κάθε πρωί γεννάτο από τους κόλπους της με διάφορες μορφές. Όταν παριστάνεται ανθρωπομορφικά, η θεά φέρει πάνω στην κεφαλή της στρογγυλό δοχείο, ιδεόγραμμα του ονόματός της. Προστάτρια των νεκρών, απεικονίζονταν συνήθως να κρατά σφιχτά στην αγκαλιά της τον νεκρό. Μέσα στο εσωτερικό των καλυμμάτων των σαρκοφάγων, το έναστρο σώμα της ζωγραφιζόταν πάνω από τη μούμια, για να επαγρυπνεί με τη μητρική φροντίδα της. Με τη μεσολάβησή της ο νεκρός αναγεννάται ως άστρο στον ουρανό. Κόρη και μητέρα ταυτόχρονα του Ήλιου στις διαφορετικές μορφές του, είναι παρούσα κατά την ανάδυση του Κεπερά από τον Κάτω Κόσμο, ενώ το αίμα του κόλπου της κατά τη γέννηση του ήλιου, του δίνει τη ροδόχροα λάμψη της αυγής 

</doc>
<doc id="68547" url="https://el.wikipedia.org/wiki?curid=68547" title="Σημαία των Κομορών">
Σημαία των Κομορών

Η σύγχρονη σημαία των Κομορών υιοθετήθηκε το 2003. Η προηγούμενη σημαία ήταν μια ημισέληνος σε φόντο πράσινο. Το νέο σχέδιο διατηρεί την ημισέληνο, ωστόσο την τοποθετεί σε ένα πράσινο τρίγωνο. Επιπλέον, προστέθηκαν τέσσερις λωρίδες , σύμβολα των ισάριθμων νησιών του κράτους κίτρινο για το Μοελί, λευκό για τη Μαγιότ (τη διεκδικούν οι Κομόρες όμως διοικείται από τη Γαλλία), κόκκινο για το Ανζουάν και μπλε για τη Μεγάλη Κομόρα.
Τα τέσσερα αστέρια που βρίσκονται κοντά στην ημισέληνο, συμβολίζουν επίσης τα τέσσερα νησιά. Η ημισέληνος αποτελεί σύμβολο του Ισλάμ, το οποίο είναι η κύρια θρησκεία στις Κομόρες.
Η σημαία καθιερώθηκε στις 7 Ιανουαρίου 2002 και η χώρα έχει Σύνταγμα από την ίδια αυτή ημερομηνία.

</doc>
<doc id="68548" url="https://el.wikipedia.org/wiki?curid=68548" title="Εθνόσημο των Κομορών">
Εθνόσημο των Κομορών

Το Εθνοσημο των Κομορών έχει το σχήμα του αραβικού δίσκου όπου φέρει την πράσινη ημισέληνο που απαντάται και στη Σημαία των Κομορών στο κέντρο, ανεστραμμένη προς τα άνω. Μέσα σε αυτήν φέρονται τα τέσσερα αστέρια που υπάρχουν και στη σημαία. Ένας πράσινος ήλιος με 8 πεπλατυσμένες ακτίνες προεκτείνεται κάτω από την ημισέληνο.
Γύρω από το σημείο αναφοράς, αναγράφεται το όνομα της χώρας, τόσο στα γαλλικά όσο και στα αραβικά. Το όλο σχήμα περικλείεται κυκλοτερώς από δύο κλαδιά ελιάς, που φέρουν κάτω στην ένωσή τους το ρητό, στα γαλλικά ("Ενότητα, Δικαιοσύνη, Πρόοδος").

</doc>
<doc id="68549" url="https://el.wikipedia.org/wiki?curid=68549" title="Udzima wa ya Masiwa">
Udzima wa ya Masiwa

'Το "Udzima wa ya Masiwa"' (στα κομοριανά, σημαίνει "Ένωση των Μεγάλων Νησιών") είναι ο εθνικός ύμνος στις Κομόρες.
Υιοθετήθηκε ταυτόχρονα με την ανεξαρτησία της χώρας 1978. Οι στίχοι είναι γραμμένοι από τον Said Hachim Sidi Abderemane , ο οποίος έγραψε και την μουσική, μαζί με τον Kamildine Abdallah.
Ελληνική μετάφραση.
Η σημαία κυματίζει,
Ανακοινώνοντας πλήρη ανεξαρτησία;
Το έθνος ξεσηκώνεται
Λόγω της πίστης που έχουμε
στις δικές μας Κομόρες.
Ας έχουμε πάντα αφοσίωση
Να αγαπάμε τα Μεγάλα Νησιά μας.
Εμείς οι κάτοικοι των Κομόρων είμαστε το ίδιο αίμα,
Εμείς οι κάτοικοι των Κομόρων έχουμε την ίδια θρησκεία.
Σε αυτά τα νησιά γεννηθήκαμε,
αυτά τα Νησιά μας μεγάλωσαν.
Είθε πάντοτε ο Θεός να μας βοηθά;
Ας αποφασίζουμε πάντοτε σωστά
Να αγαπάμε την πατρική γη μας,
Αγάπη στη θρησκεία μας και στον κόσμο.
Η σημαία κυματίζει.
Από τις 6 Ιουλίου
Το Έθνος ξυπνά
Τα νησιά μας είναι στη γραμμή.
Maori και Anzuan, Moheli και Comore,
Ας είμαστε όλοι αφοσιωμένοι
Με αγάπη για τα Μεγάλα Νησιά μας.

</doc>
<doc id="68550" url="https://el.wikipedia.org/wiki?curid=68550" title="Νεβέτ">
Νεβέτ



</doc>
<doc id="68551" url="https://el.wikipedia.org/wiki?curid=68551" title="Νέουτ">
Νέουτ



</doc>
<doc id="68552" url="https://el.wikipedia.org/wiki?curid=68552" title="Ζγκιες">
Ζγκιες

Το Ζγκιες (πολωνικά: "Zgierz") είναι πόλη της κεντρικής Πολωνίας, η οποία βρίσκεται στα βόρεια του Λοτζ και είναι μέρος της μητροπολιτικής περιοχής της πόλης. Ο πληθυσμός του Ζγκιες είναι 56.929 κάτοικοι.
Το Ζγκιες ανήκει στο Βοεβοδάτο Λοτζ (από το 1999). Είναι η πρωτεύουσα του Πόβιατ Ζγκιες.
Ιστορία.
Το Ζγκιες είναι μια από τις παλαιότερες πόλεις στην κεντρική Πολωνία. Η παλαιότερη γνωστή αναφορά του Ζγκιες προέρχεται από το 1231, όταν δύο δούκες της κατακερματισμένης Πολωνίας του Οίκου των Πιαστ, ο Βλαντίσλαφ Οντόνιτς της Μείζονος Πολωνίας και ο Κορράδος Α΄ της Μαζοβίας, πραγματοποίησαν μια συνάντηση εκεί. Το Ζγκιες απέκτησε τα προνόμια πόλης του λίγο καιρό πριν το 1288 και αυτά τα προνόμια ανανεώθηκαν από τον Πολωνό Βασιλιά Βλαντίσλαφ Β΄ Γιαγκελόν το 1420. Το 1494, ο Βασιλιάς Ιωάννης Α΄ Αλβέρτος της Πολωνίας εξαίρεσε την πόλη από φόρους για 10 χρόνια και το 1504, ο Βασιλιάς Αλέξανδρος της Πολωνίας καθιέρωσε τρεις ετήσιες γιορτές. Το Ζγκιες ήταν βασιλική πόλη της Πολωνίας, όπου διοικητικά ανήκε στο Βοεβοδάτο Γουεντσίτσα της Επαρχίας Μείζονος Πολωνίας του Πολωνικού Στέμματος.
Κατά τη διάρκεια τη γερμανική-σοβιετικής εισβολής στην Πολωνία, η οποία ξεκίνησε το Β΄ Παγκόσμιο Πόλεμο, στις 3-5 Σεπτεμβρίου 1939, έγινε έφοδος στο Ζγκιες από τη Γερμανία και καταλήφθηκε στις 6 Σεπτεμβρίου. Ήδη τον Σεπτέμβριο του 1939, οι Γερμανοί διέπραξαν τις πρώτες θηριωδίες εναντίον των Πολωνών και πραγματοποίησαν εκτελέσεις Πολωνών πολιτικών υπερασπιστών. Οι κάτοικοι του Ζγκιες ήταν επίσης μεταξύ των Πολωνών που δολοφονήθηκαν στο κοντινό Γουαγκιεβνίκι στις 12 Σεπτεμβρίου και στο Ρέτκι στις 16 Σεπτεμβρίου. Ως μέρος του "Intelligenzaktion" ("Ιντελιγκέντσακτιον"), οι Γερμανοί πραγματοποίησαν μεγάλες σφαγές Πολωνών από την περιοχή στα κοντινά δάση Γουαγκιεβνίκι και Λούτσμιες, σκοτώνοντας εκατοντάδες και χιλιάδες ανθρώπους αντίστοιχα. Οι Γερμανοί πραγματοποίησαν επίσης απελάσεις Πολωνών και απέλασαν πάνω από 8.000 άτομα σε καταναγκαστική εργασία στη Γερμανία. Κάποιοι σκοτώθηκαν επίσης σε ναζιστικά στρατόπεδα συγκέντρωσης, μεταξύ των οποίων ο διευθυντής της τοπικής Κρατικής Σχολής Οικονομικών, Γιάκουμπ Στέφαν Τσέζακ και ο τοπικός ιερέας της προτεσταντικής ενορίας, Αλεξάντερ Φάλζμαν. Τα σχολεία έκλεισαν, τα εργοστάσια λεηλατήθηκαν και τα πολωνικά μνημεία καταστράφηκαν. Παρ΄ όλα αυτά, το πολωνικό υπόγειο κίνημα αντίστασης ήταν ενεργό στο Ζγκιες.
Πριν από τον πόλεμο, το Ζγκιες είχε μια ακμάζουσα εβραϊκή κοινότητα περίπου 4.000 ατόμων, η οποία αποτελούσε το 16,6% του πληθυσμού της πόλης μέχρι το 1931. Όταν οι Γερμανοί κατέλαβαν την πόλη, άρχισαν να διώκουν τους Εβραίους, με τη βοήθεια ντόπιων Γερμανών. Η συναγωγή κάηκε και οι Εβραίοι απήχθησαν από τους δρόμους για καταναγκαστική εργασία. Πολλοί προσπάθησαν να φύγουν από την πόλη, αν και μερικοί από αυτούς επέστρεψαν. Τον Δεκέμβριο του 1939, οι Γερμανοί απέλασαν 2.500 από τους Εβραίους στο Γκουόβνο του Γενικού Κυβερνείου, στη γερμανοκρατούμενη Πολωνία. Έμειναν πίσω από λιγότεροι από 100 Εβραίοι, κυρίως τεχνίτες που θεωρούνταν χρήσιμοι για τους Γερμανούς. Το 1942, αυτοί οι Εβραίοι απελάθηκαν στο Γκέτο του Λοτζ. Αυτή η ιστορία είναι ασυνήθιστη στο ότι δεν αναφέρθηκαν μαζικές δολοφονίες στο Ζγκιες. Φυσικά, οι Εβραίοι που απελάθηκαν στο Λοτζ και στο Γκουόβνο είχαν παγιδευτεί στη μοίρα αυτών των κοινοτήτων και οι περισσότεροι αργότερα απελάθηκαν στο στρατόπεδο εξόντωσης της Τρεμπλίνκα.Περίπου 350 Εβραίοι κάτοικοι του Ζγκιες επέζησαν από τον πόλεμο, αλλά δεν επέστρεψαν στην πόλη.
Στις 20 Μαρτίου 1942, οι Γερμανοί πραγματοποίησαν δημόσια εκτέλεση 100 Πολωνών στην πόλη, οι οποίοι στη συνέχεια θάφτηκαν στο δάσος Λούτσμιες. Ένα μνημείο ανεγέρθηκε στον τόπο της σφαγής μετά τον πόλεμο. Περίπου 50 Πολωνοί από το Ζγκιες συμμετείχαν στην Εξέγερση της Βαρσοβίας το 1944. Συνολικά πάνω από 7.600 κάτοικοι του Ζγκιες πέθαναν υπό τη γερμανική κατοχή, η οποία έληξε τον Ιανουάριο του 1945.
Τα όρια της πόλης επεκτάθηκαν το 1954, το 1959 και το 1988.
Αθλητισμός.
Η τοπική ομάδα ποδοσφαίρου είναι η Μπορούτα Ζγκιες. Συμμετέχει στις κατώτερες κατηγορίες.
Αδελφοποιημένες πόλεις.
Το Ζγκιες έχει αδελφοποιηιθεί με τις :

</doc>
<doc id="68554" url="https://el.wikipedia.org/wiki?curid=68554" title="Κεμπού">
Κεμπού



</doc>
<doc id="68555" url="https://el.wikipedia.org/wiki?curid=68555" title="Σίμπου">
Σίμπου



</doc>
<doc id="68556" url="https://el.wikipedia.org/wiki?curid=68556" title="Σίβου">
Σίβου



</doc>
<doc id="68573" url="https://el.wikipedia.org/wiki?curid=68573" title="James Blunt">
James Blunt



</doc>
<doc id="68577" url="https://el.wikipedia.org/wiki?curid=68577" title="102FM">
102FM



</doc>
<doc id="68580" url="https://el.wikipedia.org/wiki?curid=68580" title="Έρμαια">
Έρμαια

Τα Έρμαια ή "Ερμαία" ήταν εορτή στην αρχαιότητα προς τιμή του θεού Ερμή, που τελούταν σε πολλά μέρη του ελλαδικού χώρου. Κατά την εορτή αυτή τα παιδιά στην αρχαία Αθήνα τελούσαν ιδιαίτερα αγωνίσματα, πιο ελεύθερα από τα συνηθισμένα ένεκα των οποίων απαγορεύονταν η είσοδος μεγαλυτέρων ανδρών στο χώρο άθλησής τους, σύμφωνα με νόμο του Σόλωνα. Στην εποχή όμως του Πλάτωνα φαίνεται πως δεν ίσχυε αυτός ο νόμος, όπου κατά τα Ερμαία η άθληση των παιδιών γινόταν σε παλαίστρες ενώπιον ανδρών κάθε ηλικίας.
Εκτός των Αθηνών τα Ερμαία ως αθλητικοί αγώνες τελούνταν επίσης στη Κρήτη, την Αρκαδία και όπου ο Ερμής λατρεύονταν ιδιαίτερα ως κύρια θεότητα ή θεότητα ταχύτητας (παριστάνοντάς τον ως δρομέα). Σε πολλές πόλεις που συνέβαινε αυτό έφεραν παράσταση του Ερμή στα νομίσματά τους όπως η αρχαία Παλλήνη, η αρχαία Τανάγρα στη Βοιωτία κ.λπ

</doc>
<doc id="68584" url="https://el.wikipedia.org/wiki?curid=68584" title="Αθήνα 9,84">
Αθήνα 9,84



</doc>
<doc id="68586" url="https://el.wikipedia.org/wiki?curid=68586" title="Ερμαία">
Ερμαία

Τα Ερμαία ή Έρμαια ήταν αρχαία ελληνική γιορτή. Με τον ίδιο όρος αναφέρονται:

</doc>
<doc id="68599" url="https://el.wikipedia.org/wiki?curid=68599" title="Πλάτος">
Πλάτος

 
Ο όρος πλάτος ή "φάρδος" είναι γεωμετρικός όρος και αποτελεί τη δεύτερη διάσταση στο χώρο. Χαρακτηρίζεται ως η βραχύτερη των διαστάσεων των επιπέδων επιφανειών σε αντιδιαστολή του μήκους, καθώς και η δεύτερη διάσταση των στερεών. Πολλές φορές όμως χρησιμοποιείται αντ΄ αυτού και ο όρος "βάθος".

</doc>
<doc id="68605" url="https://el.wikipedia.org/wiki?curid=68605" title="HD 209458 b">
HD 209458 b

Ο Όσιρις ή HD 209458 β είναι εξωηλιακός πλανήτης που περιστρέφεται γύρω από τον αστέρα HD 209458 στον αστερισμό του Πηγάσου, περίπου 150 έτη φωτός από το δικό μας ηλιακό σύστημα, με ενδείξεις υδρατμών στην ατμόσφαιρά του.
Η ακτίνα της τροχιάς του πλανήτη είναι 7 εκατομμύρια χιλιόμετρα, περίπου 0.047 αστρονομικές μονάδες, ή το 1/8 της τροχιάς του Ερμή. Μια περιστροφή του Όσιρι γύρω από το άστρο του διαρκεί 3,5 γήινες ημέρες και η εκτιμώμενη θερμοκρασία επιφανείας είναι περίπου 1.000 oC ή 1.800 oF. Η μάζα του είναι 220 φορές εκείνη της Γης (0,69 της μάζας του Δία). Αν συνδυαστεί τούτο με το γεγονός ότι ο πλανήτης είναι πολύ μεγάλος (32% μεγαλύτερος από τον Δία), τότε θεωρείται αεριώδης γίγαντας. 
Ο HD 209458 b ήταν ένας από τους πρώτους εξωηλιακούς πλανήτες που ανακαλύφθηκε και επίσης ο πρώτος εξωηλιακός που γνωρίζουμε ότι διαθέτει ατμόσφαιρα, αποτελούμενη από ατμούς υδρογόνου, οξυγόνου και άνθρακα κι ένας από τους πρώτους που παρατηρήθηκε φασματοσκοπικά. Βάσει της εφαρμογής νέων θεωρητικών μοντέλων, από τον Απρίλιο του 2007, θεωρείται πιθανώς ο πρώτος πλανήτης που γνωρίζουμε με υδρατμούς στην ατμόσφαιρά του. Το γεγονός ότι βρίσκεται πολύ κοντά στο αστέρι που τον φιλοξενεί αποκλείει -κατά πάσα πιθανότητα- το ενδεχόμενο ύπαρξης ζωής στον πλανήτη.
Ο HD 209458 b αναφέρεται ανεπίσημα ως "Όσιρις", αν και το όνομα δεν δόθηκε από τους αστρονόμους που πιστώνονται με την ανακάλυψή του. Η χρήση του ονόματος μειώνεται σταδιακά από τους αστρονόμους και τα Μέσα. Ο αστέρας HD 209458, γύρω από τον οποίο περιστρέφεται ο Όσιρις, είναι 8ου μεγέθους ως προς τη λαμπρότητά του, ορατός από τη Γη με κιάλια.

</doc>
<doc id="68606" url="https://el.wikipedia.org/wiki?curid=68606" title="Κώστας Λαλιώτης">
Κώστας Λαλιώτης

Ο Κωνσταντίνος (Κώστας) Λαλιώτης του Γεωργίου είναι Έλληνας πολιτικός. Γεννήθηκε το 1951 στα Κάτω Δολιανά της Αρκαδίας. Είναι μέλος του ΠΑ.ΣΟ.Κ. από την ίδρυσή του, και για πολλά χρόνια ήταν μέλος του Εκτελεστικού Γραφείου και της Κεντρικής Επιτροπής. Υπήρξε υπουργός πολλών κυβερνήσεων του Ανδρέα Παπανδρέου και του Κώστα Σημίτη.
Η συμβολή του Κώστα Λαλιώτη στη διαχρονική διαμόρφωση των ιδεολογικο-πολιτικών θέσεων του ΠΑ.ΣΟ.Κ. θεωρείται μεγάλη. Εισήγαγε καινοφανείς μεθόδους διαφήμισης στις προεκλογικές εκστρατείες, που σταδιακά υιοθετήθηκαν από όλα τα κόμματα. Οι υποστηρικτές του ΠΑ.ΣΟ.Κ. τον αποκαλούν «Το Θείο Βρέφος».
Θεωρείται αμφιλεγόμενο πρόσωπο της ελληνικής πολιτικής σκηνής, με πολιτικούς αντιπάλους και αναλυτές να του προσάπτουν κατηγορίες για λάθη στην οικονομική διαχείρηση της χώρας από το ΠΑ.ΣΟ.Κ. τις δεκαετίες '80 και '90, και πολιτικούς υποστηρικτές να τον επαινούν για μεγάλα έργα υποδομής, ενίσχυση του κοινωνικού κράτους, και προώθηση των δικαιωμάτων των γυναικών και των νέων.
Πολιτική Πορεία.
Είναι γιος του Γεωργίου Λαλιώτη, αγωνιστή της Εθνικής Αντίστασης και μέλους του ΕΑΜ που είχε εκλεγεί Πρόεδρος των Δολιανών, αλλά διώχθηκε και φυλακίστηκε για τις πολιτικές του πεποιθήσεις. Σπούδασε στην Οδοντιατρική Σχολή του Πανεπιστημίου Αθηνών, αλλα δεν άσκησε ποτε το επάγγελμα, για να αφοσιωθεί στην πολιτική και τη δημοσιογραφία. Είχε ενεργή συμμετοχή στον αντιδικτατορικό αγώνα μέσα από το ΠΑΚ και το 1973 είχε πρωταγωνίστησε στην εξέγερση του Πολυτεχνείου ως μέλος της Συντονιστικής Επιτροπής. 
Με το ΠΑΣΟΚ.
Υπήρξε ιδρυτικό μέλος του Πανελληνίου Σοσιαλιστικού Κινήματος (ΠΑ.ΣΟ.Κ.), μέλος της Κεντρικής Επιτροπής από το 1974, και αργότερα μέλος του Εκτελεστικού Γραφείου από το 1976. Υπήρξε επίσης υπεύθυνος του περιοδικού «Αγωνιστής» της Νεολαίας ΠΑ.ΣΟ.Κ. (1975-1977), και μέλος διεύθυνσης της εβδομαδιαίας εφημερίδας «Εξόρμηση» (1977-1985) επίσης του ΠΑ.ΣΟ.Κ..
Ανέλαβε την ευθύνη του σχεδιασμού των εκλογικών αναμετρήσεων του ΠΑ.ΣΟ.Κ. από το 1974 μέχρι το 2004. Εξελέγη βουλευτής Επικρατείας το 1992 και στις εκλογές του 1993 και της Β΄ Πειραιά το 1996 και το 2000, και αργότερα διετέλεσε ειδικός σύμβουλος στο Πολιτικό Γραφείο του Πρωθυπουργού Ανδρέα Παπανδρέου από το 1981 έως 1982, εξωκοινοβουλευτικός Υφυπουργός Προεδρίας της Κυβερνήσεως, υπεύθυνος για το νεοσύστατο Υφυπουργείο Νέας Γενιάς, την Γενική Γραμματεία Τύπου και Πληροφοριών και την Γενική Γραμματεία Αθλητισμού τα χρόνια 1982 μέχρι 1985.
Ορίστηκε υφυπουργός Τύπου και Κυβερνητικός Εκπρόσωπος το 1985, Υφυπουργός Άνευ Χαρτοφυλακίου το 1988 και Υπουργός Περιβάλλοντος Χωροταξίας και Δημοσίων Έργων από τον Οκτώβριο του 1993 μέχρι τον Οκτώβριο του 2001. Ήταν επίσης Γραμματέας της Κεντρικής Επιτροπής του ΠΑ.ΣΟ.Κ. (2001 έως 2003).
Με την επιτυχή ολοκλήρωση της δεύτερης προεδρίας της Ελλάδας στην Ευρωπαϊκή Ενωση (1 Ιανουαρίου 2003 μέχρι 30 Ιουνίου 2003) και ύστερα από ξαφνική πρόσκληση και εισήγηση του τοτε πρωθυπουργού και προέδρου του ΠΑΣΟΚ Κώστα Σημίτη, το Εκτελεστικό Γραφείο (ΕΓ) αποφάσισε (2 Ιουλίου 2003) το ασυμβίβαστο των ιδιοτήτων μέλους της κυβέρνησης και του ΕΓ ταυτοχρόνως. Μετά τη συνεδρίαση, ο Κ. Σημίτης ανακοίνωσε στον Τύπο ότι ζήτησε από τον Κ. Λαλιώτη να παραιτηθεί από την θέση του Γραμματέα και να επανέλθει στην κυβέρνηση. Αρνηθείς, ο Λαλιώτης παραιτήθηκε.
Έκτοτε, έχει συμμετάσχει σε συνέδρια και προεκλογικές εκστρατείες του ΠΑ.ΣΟ.Κ., αλλά παραμένει εκτός επίσημης συμμετοχής στα όργανα του κόμματος. Υπήρξε πρόεδρος του Ιδρύματος Ανδρέα Παπανδρέου, ενώ το 2015 η συμμαχία ΠΑ.ΣΟ.Κ. και Δημοκρατικής Αριστεράς τον συμπεριέλαβαν στη 12η και μη εκλόγιμη θέση του ψηφοδελτίου επικρατείας.
Θητεία στο ΥΠΕΧΩΔΕ.
Κατά τη διάρκεια της θητείας του στο ΥΠΕΧΩΔΕ είχε σημαντική συνεισφορά στην ανέγερση μεγάλων Ελληνικών έργων, όπως του Μετρό της Αθήνας, της Αττικής Οδού, του αεροδρομίου Ελευθέριος Βενιζέλος, της ζεύξης Ρίου–Αντιρρίου και της Εγνατίας Οδού.
Ωστόσο επικρίθηκε από την αντιπολίτευση για καθυστερήσεις και κακοδιαχείριση, και για μεταφορά αρμοδιοτήτων του ΥΠΕΧΩΔΕ στον ιδιωτικό τομέα μέσω «ερμαφρόδιτων και ανεξέλεγκτων σχημάτων» και μικροπολιτικών σκοπιμοτήτων. Σε ό,τι αφορά στα έργα που φέρουν τη σφραγίδα του, έχουν κατά καιρούς καταγραφεί μελέτες με αρνητικά σχόλια. Για το αεροδρόμιο Ελευθέριος Βενιζέλος θεωρείται υπευθυνος της εκτόξευσης του κόστους του με αρνητικές συνέπειες για την ελληνική οικονομία. Ως υπουργός έχει δεχθεί κριτική για αλαζονική άσκηση εξουσίας και για αποφάσεις που έβλαψαν υπουργείο σε επίπεδο κτιριακών εγκαταστάσεων. Με θετικά λόγια για το έργο του Κώστα Λαλιώτη στον τομέα των υποδομών και των δημοσίων έργων έχουν μιλήσει διάδοχοί του υπουργοί από αντίπαλα κόμματα όπως οι Γιώργος Σουφλιάς στην κυβέρνηση του Κώστα Καραμανλή και Χρήστος Σπίρτζης, υπουργός Υποδομών και Μεταφορών στην κυβέρνηση του Αλέξη Τσίπρα.
Δικαστικές Διαμάχες.
Γνωστή έχει γίνει η δικαστική διαμάχη του με τον αθλητικό παράγοντα Μάκη Ψωμιάδη. Ο Λαλιώτης κέρδισε τη δίκη το 2002, και ο Ψωμιάδης οδηγήθηκε στη φυλακή προσωρινά, αλλά μετά από λίγες μέρες έγινε δεκτή αίτηση αναστολής εκτέλεσης της ποινής του για λόγους υγείας, ενώ απολογήθηκε για τις πράξεις του στον υπουργό. Ο Λαλιώτης αρνήθηκε να τη δεχθεί. Ο Λαλιώτης αργότερα ανέδειξε μαζί με τον δικηγόρο Χάρη Οικονομόπουλο και το ζήτημα της υπεξαίρεσης μεγάλων χρηματικών ποσών από τα ταμεία της ΠΑΕ ΑΕΚ επί προεδρίας Ψωμιάδη, με ελέγχους που πραγματοποίησε το ΣΔΟΕ το 2002-2003 υπό τη κυβέρνηση του Σημίτη. Για αυτή την υπόθεση ο Ψωμιάδης καταδικάστηκε σε φυλάκιση δέκα ετών.
Σε άλλες υποθέσεις, τo 1983 ο εκδότης της δεξιάς εφημερίδας «Ελεύθερη Ώρα» Γρηγόρης Μιχαλόπουλος καταδικάστηκε σε φυλάκιση 11 μηνών για συκοφαντική δυσφήμηση του Κώστα Λαλιώτη, ενώ υποχρεώθηκε να καταβάλει το ποσό των 20 εκατομμυρίων δραχμών. Το 2003, το Πολυμελές Πρωτοδικείο Αθηνών καταδίκασε τον Κώστα Λαλιώτη για συκοφαντική δυσφήμηση δύο βουλευτών και ενός ευρωβουλευτή της Νέας Δημοκρατίας, για την υπόθεση του Κτηματολογίου, υποχρεώνοντάς τον να καταβάλει αποζημίωση ύψους 140.000 ευρώ σε έκαστο των εναγόντων.
Δημόσια Εικόνα.
Κατά την άποψή του, ταυτίζεται με την ιστορία του ΠΑΣΟΚ και τη μεταπολιτευτική πορεία της χώρας. Στη δεκαετή υπουργία του, επισκέφθηκε την έδρα της Ευρωπαϊκής Ένωσης μόνο μία φορά, ενώ πολλές φορές εναντιώθηκε στις νεοφιλελεύθερες οικονομικές πολιτικές Ευρωπαίων τραπεζιτών, καθώς και στη φιλοαμερικανική εξωτερική πολιτική ορισμένων ευρωπαϊκών χωρών. Κατά το πόλεμο στο Ιράκ το 2003, διοργάνωσε αντιπολεμικές διαδηλώσεις στο κέντρο της Αθήνας, ενώ παρότρυνε τις συνδικαλιστικές οργανώσεις των εκπαιδευτικών να απεργήσουν και να συνοδεύσουν μαθητές σε συλλαλητήρια φωνάζοντας «"Φονιάδες των λαών Αμερικάνοι"».

</doc>
<doc id="68608" url="https://el.wikipedia.org/wiki?curid=68608" title="Παύλος Γιαννακόπουλος">
Παύλος Γιαννακόπουλος

Ο Παύλος Γιαννακόπουλος (Αθήνα, 20 Αυγούστου 1929 - 10 Ιουνίου 2018, Αθήνα) ήταν Έλληνας φαρμακοβιομήχανος και πρώην πρόεδρος του Παναθηναϊκού Αθλητικού Ομίλου στο μπάσκετ και στον ερασιτέχνη. Θεωρείται ένας από τους σημαντικότερους παράγοντες στην ιστορία του ελληνικού αθλητισμού.
Βιογραφία.
Ο Πάυλος Γιαννακόπουλος γεννήθηκε το 1929. Γονείς του ήταν ο Δημήτρης και η Κατερίνα Γιαννακόπουλου. Αδέλφια του ο Θανάσης, ο Κώστας και μετά η Βασιλική κατά ηλικιακή σειρά. Η καταγωγή της οικογένειας ήταν από τη Σπάρτη έζησε όμως όλα τα χρόνια της ζωής του στην Αθήνα. Φοίτησε στην ΑΣΟΕΕ και από μικρή ηλικία μαθήτευσε και αυτός στο φαρμακείο του πατέρα τους, του Δημήτρη Γιαννακόπουλου. Με την σύζυγό του Δέσποινα, το 1974 απέκτησαν ένα γιο, τον Δημήτρη Γιαννακόπουλο.
Επαγγελματική σταδιοδρομία.
Δραστηριοποιήθηκε στον χώρο της φαρμακευτικής, όπου και ήταν ιδιοκτήτης της ΒΙΑΝΕΞ μαζί με τα δύο αδέρφια του, της μεγαλύτερης φαρμακοβιομηχανίας στην Ελλάδα.
Μαζί με τον αδελφό του Θανάση σπούδασε στην Ανωτάτη Εμπορική. Το 1960 ίδρυσε την εταιρία "ΦΑΡΜΑΓΙΑΝ" με έδρα στην οδό Σωκράτους. 
Ασχολήθηκε και με το εμπόριο μπανάνας.
Η ανάμειξή του στον Παναθηναϊκό.
Ασχολήθηκε με τα διοικητικά του Παναθηναϊκού από το 1971. Το 1973 εκλέχθηκε πρόεδρος του "Παναθηναϊκού Συναγερμού" διεκδικώντας μαζί με άλλα στελέχη την ηγεσία του Παναθηναϊκού. Το 1979 τη χρονιά που η ποδοσφαιρική ομάδα του Παναθηναϊκού έγινε επαγγελματική και ανεξαρτητοποιήθηκε διοικητικά από τον ερασιτεχνικό σώμα ο Παύλος Γιαννακόπουλος δεν κατάφερε να εισχωρήσει στη διοίκηση της ΠΑΕ καθώς ο Γιώργος Βαρδινογιάννης απέκτησε το μεγαλύτερο μέρος των μετοχών. Το 2008 εισχώρησε στο πολυμετοχικό διοικητικό σχήμα της ΠΑΕ Παναθηναϊκός. 
Από το 1987 έως το 1997 υπήρξε πρόεδρος όλων των ερασιτεχνικών τμημάτων του Παναθηναϊκού. Από το 1992 η ομάδα μπάσκετ του Παναθηναϊκού αυτονομήθηκε και αυτή ως επαγγελματική ανέλαβε τη διοίκησή της σε συνεργασία με τον αδερφό του Θανάση Γιαννακόπουλο.
Με την απόκτηση του Νίκου Γκάλη, σηματοδότησε την αναγέννηση του Παναθηναϊκού στο μπάσκετ και έφερε κατά καιρούς στον ΠΑΟ μερικά από τα μεγαλύτερα ονόματα του Παγκοσμίου Μπάσκετ τόσο αθλητές, όσο και προπονητές (Παναγιώτης Γιαννάκης, Φάνης Χριστοδούλου, Ζάρκο Πάσπαλι, Στόγιαν Βράνκοβιτς, Μπάιρον Σκοτ, Ντίνο Ράτζα, Ντομινίκ Γουΐλκινς, Αλεξάντερ Βολκώφ, Ντέγιαν Μποντίρογκα, Ζέλικο Ρέμπρατσα, Σαρούνας Γιασικέβιτσιους, Δημήτρης Διαμαντίδης, Ραμούνας Σισκάουσκας, Ζέλικο Ομπράντοβιτς και πολλούς άλλους). Επί προεδρίας του ο Παναθηναϊκός έχει κατακτήσει μεταξύ άλλων 6 Ευρωπαϊκά Πρωταθλήματα. Το καλοκαίρι του 2012 έγινε η αλλαγή εποχής στο δημιούργημά του τον Παναθηναϊκό μεταβιβάζοντας της μετοχές του στον γιο του και νυν πρόεδρο του Παναθηναϊκού Δημήτρη Γιαννακόπουλο. Το Σεπτέμβριο του 2015 ελήφθη απόφαση από τον ερασιτέχνη Παναθηναϊκό, για μετονομασία του κλειστού της Λεωφόρου Αλεξάνδρας σε γήπεδο "Παύλος Γιαννακόπουλος".
Τιμές.
Το 2011, βραβεύτηκε ως ο παράγοντας της χρονιάς από την Ευρωλίγκα, μαζί με τον αδελφό του Θανάση Γιαννακόπουλο.
Το 2012, τιμήθηκε μαζί με τον Θανάση Γιαννακόπουλο για την προσφορά του στο ελληνικό μπάσκετ από τα Αθλητικά Βραβεία ΠΣΑΤ. 
Στις 23 Σεπτεμβρίου 2015, τιμήθηκε από τον Παναθηναϊκό, για την προσφορά του στον σύλλογο.
Την 1η Απριλίου 2017, τον βράβευσε ο Φαρμακευτικός Σύλλογος Αττικής (ΦΣΑ) για την προσφορά του στο χώρο της Φαρμακοβιομηχανίας ως ""πατριάρχη της ελληνικής φαρμακοβιομηχανίας"".
Θάνατος.
Πέθανε στις 10 Ιουνίου 2018. Στην είδηση του θανάτου του Παύλου Γιαννακόπουλου η "Παναθηναϊκή οικογένεια", ο κόσμος του αθλητισμού και ο πολιτικός κόσμος ανάμεσά τους και ο Πρόεδρος της Δημοκρατίας, εξέδωσαν συλλυπητήριες ανακοινώσεις.
Στις 13 Ιουνίου 2018, εψάλη η εξόδιος ακολουθία στον Μητροπολιτικό Ναό Αθηνών. Νωρίτερα η σορός του είχε τεθεί σε λαϊκό προσκύνημα, ενώ η ταφή του Παύλου Γιαννακόπουλου τελέσθη στο Α’ Νεκροταφείο Αθηνών.
Τουρνουά "Παύλος Γιαννακόπουλος".
Από το καλοκαίρι του 2018, η ομάδα του Παναθηναϊκού, διοργανώνει προς τιμήν του πρώην πρόεδρου της ομάδας ένα διήμερο τουρνουά με τέσσερις από σημαντικότερες ομάδες καλαθοσφαίρισης στην Ευρώπη. Μάλιστα την πρώτη χρονιά έγιναν τα αποκαλυπτήρια του λάβαρου του Παύλου Γιαννακόπουλου, το οποίο κοσμεί από τότε την οροφή του ΟΑΚΑ.

</doc>
<doc id="68609" url="https://el.wikipedia.org/wiki?curid=68609" title="Εμβόλιο">
Εμβόλιο

Το εμβόλιο είναι βιολογικό παρασκεύασμα που σκοπό έχει να ευαισθητοποιήσει το αμυντικό σύστημα του οργανισμού έναντι συγκεκριμένων παθογόνων μικροοργανισμών, ώστε να αποκτήσει ανοσία. Το εμβόλιο συνήθως περιέχει έναν νεκρό ή αδρανοποιημένο νοσογόνο παράγοντα, ο οποίος είναι υπεύθυνος για μια ασθένεια. Ο παράγοντας αυτός διεγείρει το ανοσοποιητικό σύστημα του οργανισμού, ώστε να τον αναγνωρίσει ως ξένο, να παραγάγει αντισώματα που θα τον καταστρέψουν και να αποκτήσει μνήμη για αυτόν ώστε το ανοσοποιητικό σύστημα να μπορεί αργότερα να τον αναγνωρίσει πιο εύκολα και να καταστρέψει οποιοδήποτε μικροοργανισμό τον περιέχει, εάν ο παθογόνος οργανισμός ξαναμολύνει τον οργανισμό.
Τα εμβόλια μπορεί να έχουν τόσο προληπτικό (με στόχο την απόκτηση ανοσίας απέναντι σε κάποιον νέο μικροοργανισμό) όσο και θεραπευτικό ρόλο.
Αποτελεσματικότητα.
Τα εμβόλια δεν μπορούν πλέον να εγγυηθούν πλήρη προστασία από κάποια ασθένεια, όπως και κάθε άλλος τρόπος αντιμετώπισης ασθενειών. Μερικές φορές η προστασία αποτυγχάνει γιατί το ανοσοποιητικό σύστημα του ξενιστή δεν μπορεί να αντιδράσει επαρκώς ή ακόμα και αδυνατεί να αντιδράσει. Η αδυναμία αντίδρασης είναι αποτέλεσμα συνήθως κλινικών παραγόντων όπως ο σακχαρώδης διαβήτης, η χρήση στεροειδών, η μόλυνση από τον ιό HIV ή ακόμα και από τη γήρανση του ατόμου. Επιπλέον υπάρχει η περίπτωση για γενετικούς λόγους το άτομο να αδυνατεί να παραγάγει αντισώματα τα οποία και θα αναγνωρίσουν το συγκεκριμένο παράγοντα,όπως σε περιπτώσεις έλλειψης Β λεμφοκυττάρων.
Ακόμα και αν ο ξενιστής αναπτύξει αντισώματα, η προστασία μπορεί να μην είναι επαρκής. Η ανοσία μπορεί να αναπτυχθεί πολύ αργά, τα αντισώματα να μην αναστέλλουν πλήρως τον παθογόνο παράγοντα ή ακόμα και να υπάρχουν πολλά στελέχη του συγκεκριμένου μικροοργανισμού τα οποία δεν αντιμετωπίζονται όλα από την ίδια αντίδραση του ανοσοποιητικού συστήματος. Ακόμα όμως και μία μερική, αργή ή και αδύναμη ανοσία μπορεί να μετριάσει την εξέλιξη της ασθένειας οδηγώντας σε ένα χαμηλότερο ποσοστό θνησιμότητας, ελαφρύτερα συμπτώματα και γρηγορότερη ανάρρωση.
Συχνά στα εμβόλια προστίθενται διάφορα πρόσθετα τα οποία έχουν ως στόχο την ενίσχυση της ανοσοαπόκρισης, ιδιαίτερα στα γηραιότερα άτομα (50-75 ετών και άνω), το ανοσοποιητικό σύστημα των οποίων μπορεί να έχει εξασθενίσει.
Η αποτελεσματικότητα ενός εμβολίου εξαρτάται από μία σειρά παραγόντων
Αν το άτομο που έχει εμβολιαστεί εμφανίσει τη συγκεκριμένη ασθένεια τότε κατά πάσα πιθανότητα τα συμπτώματα της ασθένειας θα είναι λιγότερο έντονα σε σχέση με τα μη εμβολιασμένα άτομα.
Για τον σωστό προγραμματισμό του εμβολιασμού απαιτούνται τα εξής
Παράδειγμα αυτού είναι ο εμβολιασμός απέναντι στην ιλαρά στις ΗΠΑ. Πιο συγκεκριμένα το 1958 σε σύνολο 763064 κρουσμάτων στις ΗΠΑ εμφανίστηκαν 552 θάνατοι. Μετά το πρόγραμμα εμβολιασμού τα κρούσματα έπεσαν κάτω από τα 150 με μέσο όρο 56 ανά χρόνο. Στις αρχές του 2008 εντοπίστηκαν 64 κρούσματα ιλαράς. Τα 54 από αυτά σχετίστηκαν με εισαγωγή της νόσο από άλλο κράτος αν και μόνο το 13% είχε αποκτηθεί σε άλλο κράτος. Τα 63 από τα 64 άτομα είτε δεν είχαν εμβολιαστεί για την ιλαρά είτε δεν ήταν σίγουροι.
Παρενέργειες.
Όταν ο εμβολιασμός πραγματοποιείται κατά την παιδική ηλικία είναι γενικά ασφαλής. Οι παρενέργειες, εάν εμφανιστούν, είναι συνήθως ήπιες και εξαρτώνται σε κάθε περίπτωση απ' το μελετούμενο εμβόλιο. Κάποιες πιθανές παρενέργειες είναι: ο πυρετός, ο πόνος γύρω από την περιοχή του εμβολίου, μυικοί πόνοι ή μια αλλεργική αντίδραση. Σοβαρές παρενέργειες είναι εξαιρετικά σπάνιες.
Τα εμβόλια δεν προκαλούν αυτισμό.
Τα τελευταία χρόνια έχει παρατηρηθεί η άνοδος ενός αντι-εμβολιαστικού κινήματος, το οποίο έχει συνωμοσιολογικές και θρησκευτικές βάσεις. Κύρια ανησυχία υπήρχε για το τριπλό εμβόλιο MMR (Ιλαράς- Ερυθράς-Παρωτίτιδας) και το έκδοχο της Θιμεροζάλης. Είναι σαφές πάντως ότι τα εμβόλια δεν προκαλούν αυτισμό.
Η συζήτηση για το εμβόλιο MMR ξεκίνησε το 1998, όταν ο βρετανός ερευνητής Wakefield δημοσίευσε άρθρο κοιτάζοντας μόνο 12 παιδιά και στο οποίο συνέδεε τον αυτισμό με το συγκεκριμένο εμβόλιο. Την ίδια εποχή υπήρχε αύξηση των διεγνωσμένων κρουσμάτων αυτισμού εξ αιτίας της αλλαγής (διεύρυνσης) στα διαγνωστικά κριτήρια. Το άρθρο πήρε δημοσιότητα και οδήγησε άλλους ερευνητές να εξετάσουν την πιθανή σύνδεση, χωρίς κανένας να καταφέρει να εντοπίσει αντίστοιχη σύνδεση. Έρευνα για το αρχικό άρθρο ανακάλυψε μεθοδολογικά προβλήματα και το περιοδικό απέσυρε το άρθρο. Τέλος, προβληματικό ήταν το γεγονός ότι ο αρχικός ερευνητής λάμβανε χρήματα από δικηγόρο ο οποίος χειριζόταν σχετικές αγωγές για αυτισμό μετά από εμβολιασμό (συνολικά σχεδόν μισό εκατομμύριο δολάρια). 
Το έκδοχο για το οποίο υπήρχαν ισχυρισμοί πως προκαλεί αυτισμό, ήταν η θιμεροζάλη (thimerosal), ένα συντηρητικό με βάση τον υδράργυρο, ωστόσο εννέα διαδοχικές μελέτες αποκλείουν αυτό το ενδεχόμενο. Το συγκεκριμένο έκδοχο πάντως σε μεγάλες δόσεις, πολύ μεγαλύτερες από όσες περιέχονται στο εμβόλιο, προκαλεί βλάβη στα νεφρά και τον εγκέφαλο, γι' αυτό και αφαιρέθηκε από το 2001 από τα περισσότερα εμβόλια. Σήμερα, ίχνη θιμεροζάλης περιέχονται στο εμβόλιο διφθερίτιδας, τετάνου και κοκκύτη (DTaP)
Είδη.
Τα εμβόλια είναι νεκροί ή αδρανοποιημένοι μικροοργανισμοί ή εξουδετερωμένα παράγωγα αυτών. Υπάρχουν πολλά είδη εμβολίων σε χρήση. Αυτοί οι τύποι αντιστοιχίζονται στις διαφορετικές στρατηγικές που ακολουθούνται με στόχο να μειωθεί ο κίνδυνος εκδήλωσης της ασθένειας, διατηρώντας όμως την ικανότητα να παρέχει την ευεργετική ανοσοαπόκριση.
Αδρανοποιημένα.
Μερικά εμβόλια περιέχουν αδρανοποιημένους μικροοργανισμούς, οι οποίοι ήταν ενεργοί στο παρελθόν, όπως μικροοργανισμοί που έχουν καταστραφεί από χημικές ενώσεις, θέρμανση, ακτινοβολίες ή αντιβιοτικά. Τέτοια παραδείγματα είναι τα εμβόλια για τη γρίπη, τη χολέρα, τη βουβωνική πανώλη, την πολιομυελίτιδα, την ηπατίτιδα Α και τη λύσσα.
Εξασθενημένα.
Μερικά εμβόλια περιέχουν ζωντανούς αλλά εξασθενημένους μικροοργανισμούς. Πολλά από αυτά περιέχουν ιούς οι οποίοι έχουν αναπτυχθεί κάτω από συνθήκες που αδρανοποιούν τις ιδιότητές τους, ή χρησιμοποιούν συγγενείς αλλά λιγότερο επικίνδυνους μικροοργανισμούς για να προκαλέσουν μία ευρεία ανοσοαπόκριση. Παρ' όλο που τα περισσότερα εμβόλια αυτού του τύπου είναι ιογενή, υπάρχουν και βακτηριακής φύσης. Παραδείγματα περιλαμβάνουν ιογενείς νόσους όπως ο κίτρινος πυρετός, η ιλαρά, η ερυθρά και η παρωτίτιδα καθώς και η βακτηριακή ασθένεια του τύφου. Οι Καλμέτ και Γκερέν ανέπτυξαν ένα εμβόλιο που περιέχει ζωντανό το βακτήριο της φυματίωσης το οποίο όμως είναι μη μεταδοτικό, αλλά περιέχει ένα ιικά τροποποιημένο στέλεχος, ονομαζόμενο "BCG", που χρησιμοποιείται για να προκαλέσει ανοσοαπόκριση στο εμβόλιο. Τα εξασθενημένα εμβόλια έχουν όμως και μειονεκτήματα. Συνήθως προκαλούν πιο μεγάλης διάρκειας ανοσολογικές αποκρίσεις και προτιμούνται για υγιείς ενήλικες. Όμως δεν είναι κατάλληλα για εξασθενημένα άτομα και σπάνια μπορούν να μεταλλαχθούν σε μία ενεργή μορφή και να προκαλέσουν την ασθένεια.
Τοξικογενή.
Τα τοξικογενή εμβόλια παράγονται από αδρανοποιημένα τοξικά παράγωγα που προκαλούν την ασθένεια αντί για τον ίδιο τον μικροοργανισμό. Παραδείγματα εμβολίων βασισμένα σε τοξίνες είναι το εμβόλιο του τετάνου και της διφθερίτιδας. Τα εμβόλια αυτά είναι γνωστά για την αποτελεσματικότητά τους. Επιπλέον χρησιμοποιούνται και για τοξίνες που δεν προέρχονται από μικροοργανισμούς όπως το εμβόλιο που πραγματοποιείται για την προστασία των σκύλων από το δάγκωμα κροταλία.
Εμβόλια Υπομονάδων.
Αντί με το εμβόλιο να εισάγεται ένας εξασθενημένος ή ανενεργός μικροοργανισμός με στόχο την πρόκληση ανοσοαπόκρισης (που μπορεί το εμβόλιο αυτό να χαρακτηριστεί ως ένα εμβόλιο πλήρους αντιγόνου), μπορούμε να εισάγουμε ένα τμήμα αυτού που μπορεί και αυτό να διεγείρει το ανοσοποιητικό σύστημα. Στα παραδείγματα συμπεριλαμβάνεται το εμβόλιο για την ηπατίτιδα Β το οποίο συντίθεται από επιφανειακές πρωτεΐνες του εν λόγω ιού (παλαιότερα λαμβάνονταν από τον ορό του αίματος χρόνιων ασθενών, σήμερα με μεθόδους ανασυνδυασμού DNA και γενετικής μηχανικής), το όμοιο με τον ιό σωματίδιο που χρησιμοποιείται στο εμβόλιο εναντίον του ιού HPV (ιός σχετικός με τον καρκίνο του τραχήλου της μήτρας) που περιέχει μία πρωτεΐνη της κάψας, καθώς και εμβόλια για τον ιό της γρίπης. Τα εμβόλια αυτά χρησιμοποιούνται και για το εμβόλιο κατά της πανώλης.
Εμβόλια Σύζευξης.
Μερικά βακτήρια περιβάλλονται από έναν γλυκοκάλυκα ο οποίος αποτελείται από γλυκοπρωτεϊνες και πολυσακχαρίτες. Μερικοί από αυτούς τους πολυσακχαρίτες προκαλούν μία ελαφρά ανοσολογική απόκριση. Συνδέοντας αυτούς τους πολυσακχαρίτες με πρωτεΐνες (π.χ. τοξίνες) οδηγούμε τον οργανισμό στο να τα αναγνωρίσει σαν πρωτεϊνικά αντιγόνα. Τέτοια προσέγγιση συναντάμε στα εμβόλια κατά της μηνιγγίτιδας. 
Εμβόλια RNA.
Ένα εμβόλιο RNA ή mRNA (αγγελιοφόρο RNA) είναι ένας τύπος εμβολίου που χρησιμοποιεί ένα αντίγραφο μιας φυσικής χημικής ουσίας που ονομάζεται αγγελιοφόρο RNA (mRNA) για να παράγει την ανοσοαπόκριση του οργανισμού μας. Το εμβόλιο μετατρέπει τα μόρια συνθετικού RNA σε κύτταρα ανοσίας. Μόλις εισχωρήσει στα κύτταρά μας, το RNA του εμβολίου λειτουργεί ως mRNA, προκαλώντας τα κύτταρα να χτίσουν την ξένη πρωτεΐνη που κανονικά θα παράγονταν από ένα παθογόνο μικροοργανισμό (όπως ένας ιός) ή από ένα καρκινικό κύτταρο. Αυτά τα πρωτεϊνικά μόρια διεγείρουν την προσαρμοστική ανοσοαπόκριση που διδάσκει στον οργανισμό μας πώς να αναγνωρίζει και να καταστρέφει τα αντίστοιχα παθογόνα ή καρκινικά κύτταρα. Η κατασκευή του mRNA επιτυγχάνεται με μια σύνθεση του μορίου σε νανοσωματίδια λιπιδίων τα οποία προστατεύουν την δομή του RNA και βοηθούν την απορρόφησή τους από τα κύτταρα.
Πειραματικά εμβόλια.
Μία σειρά από καινοτόμα εμβόλια βρίσκονται σε στάδιο μελέτης αλλά και σε χρήση
Παρ' όλο που τα περισσότερα εμβόλια παράγονται από αδρανοποιημένα συστατικά των μικροοργανισμών, συνθετικά εμβόλια συντίθενται μερικώς ή εξ ολοκλήρου από συνθετικά πεπτίδια, υδατάνθρακες ή άλλους αντιγονικούς επίτοπους.
Σθένος.
Τα εμβόλια μπορεί να είναι μονοσθενή ή πολυσθενή. Ένα μονοσθενές εμβόλιο είναι σχεδιασμένο να προσφέρει ανοσία απέναντι σε ένα μεμονωμένο αντιγόνο ή μικροοργανισμό. Ένα πολυσθενές εμβόλιο είναι σχεδιασμένο να προσφέρει ανοσία απέναντι σε δύο ή περισσότερα αντιγόνα ή μικροοργανισμούς. Ανάλογα με τον αριθμό των αντιγόνων μπορούμε να έχουμε δισθενή, τρισθενή μέχρι εξασθενή εμβόλια. Σε μερικές περιπτώσεις τα μονοσθενή εμβόλια μπορούν να αναπτύξουν μία ταχεία εξελισσόμενη και ισχυρή ανοσοαπόκριση.
Ετερόλογα εμβόλια.
Τα ετερόλογα εμβόλια περιέχουν παθογόνους παράγοντες οι οποίοι είτε δεν εκδηλώνουν την ασθένεια στον άνθρωπο είτε εκδηλώνουν μία πολύ ήπια μορφή αυτής. Κλασσικό παράδειγμα αποτελεί η εφαρμογή του ιού της ευλογιάς της αγελάδας στον άνθρωπο. Ένα σημερινό παράδειγμα αποτελεί το BCG εμβόλιο από το Mycobacterium bovis ενάντια στην ανθρώπινη φυματίωση.
Αναπτύσσοντας την ανοσία.
Το ανοσοποιητικό σύστημα αναγνωρίζει τα συστατικά του εμβολίου ως ξένα, τα καταστρέφει και κρατάει "αρχείο" για τον τρόπο που τα κατέστρεψε. Όταν ο αντιγονικός επίτοπος συναντάται, ο οργανισμός αναγνωρίζει το πρωτεϊνικό περίβλημα του ιού και έτσι είναι προετοιμασμένος να αντιδράσει εξουδετερώνοντας τον στόχο και αναγνωρίζοντας και εξουδετερώνοντας τα μολυσμένα κύτταρα πριν ο παράγοντας αυτός μπορέσει να πολλαπλασιαστεί σε μεγάλους αριθμούς.
Όταν δύο ή περισσότερα εμβόλια αναμειγνύονται στο ίδιο διάλυμα μπορούν να αλληλεπιδράσουν. Αυτό συμβαίνει συνήθως στα εμβόλια με ζωντανούς εξασθενημένους μικροοργανισμούς όπου το ένα από τα περιεχόμενα του εμβολίου είναι πιο ισχυρό σε σχέση με τα άλλα και καταστέλλει την ανάπτυξη και την εκδήλωση ανοσοαπόκρισης στα άλλα περιεχόμενα. Το φαινόμενο αυτό πρωτοπαρατηρήθηκε στο τρισθενές εμβόλιο της πολιομυελίτιδας όπου η ποσότητα του στελέχους 2 του ιού στο εμβόλιο έπρεπε να μειωθεί για να αποφευχθεί η αντίδρασή του με τα στελέχη 1 και 3 του ιού. Το φαινόμενο αυτό εντοπίστηκε και στο εμβόλιο για το δάγκειο πυρετό, που μελετάται αυτή την εποχή, όπου το στέλεχος DEN-3 καταστέλλει τα στελέχη DEN-1, -2 και -4.
Τα εμβόλια συνέβαλαν στην εξαφάνιση της ευλογιάς η οποία υπήρξε μία από τις πιο θανατηφόρες ασθένειες που γνώρισε η ανθρωπότητα. Άλλες ασθένειες όπως η ερυθρά, η πολιομυελίτιδα, η ιλαρά, η παρωτίτιδα, η ανεμοβλογιά και ο τυφοειδής πυρετός δεν έχουν σε κανένα σημείο του κόσμου τη συχνότητα που είχαν πριν αρκετά χρόνια. Από τη στιγμή που η συντριπτική πλειοψηφία του πληθυσμού εμβολιάζεται, είναι πολύ πιο δύσκολο μια επιδημία να ξεσπάσει και να εξαπλωθεί. Το φαινόμενο αυτό ονομάζεται ανοσία του πληθυσμού ή ανοσία αγέλης. Η πολιομυελίτιδα, η οποία μεταδίδεται μόνο μεταξύ των ανθρώπων, βρίσκεται στο στόχαστρο ενός εκτενούς διεθνούς προγράμματος το οποίο περιόρισε την πολιομυελίτιδα μόνο στο Αφγανιστάν, στη Νιγηρία και στο Πακιστάν. Η δύσκολη πρόσβαση σε όλα τα παιδιά αλλά και πολιτισμικές διαφορές καθυστερούν σημαντικά την οριστική εξαφάνιση της ασθένειας.
Πρόγραμμα εμβολιασμών.
Με στόχο την όσο το δυνατό καλύτερη προστασία, τα παιδιά οφείλουν να εμβολιάζονται από τη στιγμή που το ανοσοποιητικό τους σύστημα είναι ικανοποιητικά αναπτυγμένο για να ανταποκριθεί στα εμβόλια, συχνά με επιπρόσθετα ενισχυτικά (επαναληπτικά) εμβόλια για να επιτευχθεί όσο το δυνατόν πληρέστερη ανοσία. Αυτό έχει οδηγήσει στην ανάπτυξη ενός προγράμματος εμβολιασμού. Στις ΗΠΑ η Συμβουλευτική Επιτροπή για θέματα Ανοσίας (Committee on Immunization Practices ή Advisory Committee on Immunization Practices) προτείνει τακτικό εμβολιασμό των παιδιών ενάντια στην: ηπατίτιδα Α, ηπατίτιδα Β, πολιομυελίτιδα, παρωτίτιδα, ιλαρά, ερυθρά, διφθερίτιδα, κοκκύτη, τέτανο, αιμόφιλο γρίπη τύπου Β (HIB), ανεμοβλογιά, ροταϊό, γρίπη, μηνιγγιτιδοκοκκική νόσος και πνευμονία. Ο μεγάλος αριθμός των εμβολίων και των επαναληπτικών δόσεων που απαιτούνται (μέχρι 24 ενέσεις στην ηλικία των 2 ετών) οδήγησε σε προβλήματα στην πλήρη συμμόρφωση των πολιτών. Για την αντιμετώπιση των φαινομένων αυτών αναπτύσσεται ένα πρόγραμμα συνδυασμού των εμβολίων.
Πέρα από τις συστάσεις για εμβολιασμό των παιδιών , πολλά εμβόλια συνιστώνται να πραγματοποιηθούν σε όλη τη διάρκεια της ζωής, τα πιο συχνά εκ των οποίων είναι για την παρωτίτιδα, τον τέτανο, τη γρίπη και την πνευμονία. Οι έγκυοι ελέγχονται επίσης για ανοσία στην ερυθρά. Το εμβόλιο για τον ιό των ανθρώπινων θηλωμάτων συνίσταται στις ΗΠΑ (από το 2011) και στο Ηνωμένο Βασίλειο (από το 2009). Για τους ηλικιωμένους ο εμβολιασμός επικεντρώνεται στην πνευμονία και τη γρίπη που είναι πιο θανατηφόρες σε αυτές τις ηλικιακές ομάδες. Το 2006 δημιουργήθηκε εμβόλιο για τον έρπη, μία ασθένεια από τον ιό της ανεμοβλογιάς, ο οποίος συχνά προσβάλλει τους ηλικιωμένους.
Ιστορία.
Πριν την εισαγωγή των εμβολίων με τη χρήση υλικών από περιστατικά ευλογιάς στις αγελάδες, η ευλογιά μπορούσε να προληφθεί με εμβολιασμό των ατόμων με τον ιό της ευλογιάς, ένα είδος εμβολιασμού το οποίο διαχωρίστηκε μετέπειτα από το εμβόλιο της ευλογιάς. Οι πληροφορίες αυτές έφτασαν στη Δύση το 1721 από τη λαίδη Μαίρη Ουόρτλεϊ Μόνταγκιου η οποία τις παρουσίασε στον Χανς Σλόαν, ιατρό του Βρετανού βασιλιά. Κάποια στιγμή στα τέλη της δεκαετίας του 1760 ο Έντουαρντ Τζέννερ, καθώς ακολουθούσε την ειδικότητά του ως χειρουργός, άκουσε μια ιστορία, γνωστή στις επαρχιακές περιοχές ότι οι εργαζόμενοι στην παραγωγή γάλακτος ποτέ δεν νοσούσαν από τη συχνά θανατηφόρα και παραμορφωτική ασθένεια της ευλογιάς καθώς είχαν είδη νοσήσει από την ευλογιά των αγελάδων η οποία έχει πολύ ελαφρά συμπτώματα στον άνθρωπο. Το 1796 ο Τζένερ πήρε πύον από το χέρι μιας χωριατοπούλας που έπασχε από ευλογιά των αγελάδων και το εισήγαγε στο χέρι ενός οκτάχρονου αγοριού. Έξι εβδομάδες αργότερα εμβολίασε το παιδί με τον ιό της ευλογιάς και παρατήρησε ότι δεν νόσησε από αυτή. Ο Τζένερ επέκτεινε τις μελέτες του και το 1798 ανέφερε ότι το εμβόλιο αυτό ήταν ασφαλές για παιδιά αλλά και για ενήλικες και ότι μπορούσε να μεταφερθεί από χέρι σε χέρι, μειώνοντας την εξάρτηση στις αβέβαιες πηγές των μολυσμένων αγελάδων. Καθώς ο εμβολιασμός με τον ιό της ευλογιάς των αγελάδων ήταν πολύ πιο ασφαλής από τον εμβολιασμό με τον ιό της ευλογιάς των ανθρώπων, μια πρακτική ιδιαίτερα εκτεταμένη στην Αγγλία, ο εμβολιασμός με τον ανθρώπινο ιό της ευλογιάς απαγορεύτηκε το 1840. Η δεύτερη γενιά των εμβολίων εισήχθη τη δεκαετία του 1880 από τον Λουί Παστέρ, ο οποίος εισήγαγε τα εμβόλια για τη χολέρα των κοτόπουλων και για το βακτήριο του άνθρακα. Κατά τα τέλη του 19ου αιώνα ο εμβολιασμός θεωρούνταν θέμα εθνικού κύρους και ψηφίστηκαν οι πρώτοι νόμοι υποχρεωτικού εμβολιασμού.
Κατά τον 20ό αιώνα παρήχθησαν πολλά επιτυχημένα εμβόλια, ανάμεσα στα οποία περιλαμβάνονται τα εμβόλια ενάντια στη διφθερίτιδα, την ιλαρά, την παρωτίτιδα και την ερυθρά. Κορυφαία επιτεύγματα περιλαμβάνουν το εμβόλιο ενάντια στην πολιομυελίτιδα τη δεκαετία του 50 και την εξαφάνιση της ευλογιάς τις δεκαετίες του 60 και του 70. Ο Μορίς Χίλμαν ήταν ένας από τους πιο γόνιμους ερευνητές του 20ου αιώνα. Καθώς τα εμβόλια γίνονται όλο και πιο διαδεδομένα, πολλοί τα λαμβάνουν ως δεδομένο. Παρ' όλα αυτά είναι επιτακτική η ανάγκη για εμβόλια εναντίον του έρπη, της ελονοσίας και του HIV.
Κοινωνία και πολιτισμός.
Εναντιώσεις στον εμβολιασμό.
Εναντιώσεις στον εμβολιασμό, από ένα ευρύ φάσμα επικριτών, υπάρχουν σχεδόν από τις πρώτες εκστρατείες εμβολιασμού. Παρ' όλο που τα οφέλη της πρόληψης του πόνου και του θανάτου από σοβαρές μολυσματικές ασθένειες υπερνικούν σε πολύ μεγάλο βαθμό τον κίνδυνο για σπάνια δυσμενή αποτελέσματα τα οποία ακολουθούν τον εμβολιασμό, επικρίσεις έχουν ανακύψει σε σχέση με την ηθική, την αποτελεσματικότητα και την ασφάλεια του εμβολιασμού. Μερικές κριτικές απέναντι στον εμβολιασμό αναφέρουν ότι δεν είναι αποτελεσματικός απέναντι στις ασθένειες ή ότι οι μελέτες για την ασφάλειά του είναι ανεπαρκείς. Μερικές θρησκευτικές ομάδες απαγορεύουν τον εμβολιασμό ενώ κάποιες πολιτικές ομάδες εναντιώνονται στον υποχρεωτικό εμβολιασμό στα πλαίσια της ατομικής ελευθερίας. Στον αντίποδα, ανησυχία έχει προκληθεί στον επιστημονικό κόσμο για μία πιθανή διάδοση επικίνδυνων μολυσματικών ασθενειών όχι μόνο ανάμεσα σε παιδιά των οποίων οι γονείς αρνήθηκαν να τα εμβολιάσουν αλλά και σε άτομα τα οποία λόγω ανοσοανεπάρκειας ή γήρατος αδυνατούν να εμβολιαστούν από μη εμβολιασμένους φορείς, λόγω της διάδοσης ψευδών θέσεων για την ασφάλεια των εμβολίων. Μερικοί γονείς πιστεύουν ότι τα εμβόλια προκαλούν αυτισμό, παρ' όλο που η επιστημονική κοινότητα έχει απορρίψει τη ιδέα αυτή. Το 2011 ο , ένας από τους πρωτεργάτες της άποψης ότι τα εμβόλια σχετίζονται με τον αυτισμό, βρέθηκε να έχει οικονομικό συμφέρον από την αμφισβήτηση των ερευνητικών αποτελεσμάτων και στη συνέχεια του αφαιρέθηκε η άδεια ασκήσεως του ιατρικού επαγγέλματος.
Οικονομία και εξέλιξη.
Μία πρόκληση στην εξέλιξη των εμβολίων είναι το οικονομικό ζήτημα. Πολλές από τις ασθένειες για τις οποίες είναι επιτακτική η ανάγκη παραγωγής εμβολίων, συμπεριλαμβανομένων του HIV, της ελονοσίας και της φυματίωσης, παρουσιάζονται κυρίως στις φτωχότερες χώρες. Οι φαρμακευτικές εταιρίες καθώς και οι εταιρίες βιοτεχνολογίας έχουν μικρό κίνητρο να παρασκευάσουν εμβόλια για αυτές τις ασθένειες καθώς υπάρχει μικρή πιθανότητα απόσβεσης του κόστους. Ακόμη και στις πιο εύπορες χώρες, τα οικονομικά οφέλη είναι γενικά λίγα ενώ οι οικονομικοί και άλλοι κίνδυνοι είναι γενικά πολλοί.
Το μεγαλύτερο μέρος της έρευνας για εμβόλια χρηματοδοτείται από κράτη, πανεπιστήμια, ιδρύματα και άλλους μη κερδοσκοπικούς οργανισμούς. Πολλά εμβόλια έχουν αποδειχθεί πολύτιμα για τη δημόσια υγεία. Στην πραγματικότητα ο αριθμός των εμβολίων που χορηγούνται έχει αυξηθεί σημαντικά τις τελευταίες δεκαετίες. Η αύξηση αυτή οφείλεται κυρίως στην αύξηση των υποχρεωτικών εμβολίων στην προσχολική ηλικία καθώς και μέσα από την υποστήριξη των κυβερνήσεων στις εκστρατείες εμβολιασμού και λιγότερο στο οικονομικό όφελος.
Πατέντες.
Η πλήρωση με πατέντες των διάφορων τεχνικών παραγωγής των εμβολίων αποτελεί επίσης ένα εμπόδιο στην ανάπτυξη νέων εμβολίων.Λόγω της ασθενούς προστασίας που προσφέρεται από το καθεστώς της πατέντας στο τελικό προϊόν, η προστασία πετυχαίνεται κυρίως μέσω της ασφάλισης με πατέντα της διαδικασίας που ακολουθήθηκε για την παραγωγή του νέου εμβολίου σε συνδυασμό με προστασία της μυστικότητας στην παραγωγή.
Παραγωγή.
Η παραγωγή ενός εμβολίου διακρίνεται σε πολλά στάδια. Αρχικά, αναπτύσσεται το αντιγόνο. Οι ιοί αναπτύσσονται είτε σε μονήρη κύτταρα, αυγά (όπως ο ιός της γρίπης) είτε σε συνεχείς κυτταρικές σειρές, ακόμα και ανθρώπινων κυττάρων (όπως ο ιός της ηπατίτιδας Α). Τα βακτήρια καλλιεργούνται σε βιοαντιδραστήρες (όπως ο Haemophilus influenzae τύπος b). Αντίστοιχα, μια ανασυνδυασμένη πρωτεΐνη (ιικής ή βακτηριακής) προέλευσης μπορεί να παραχθεί σε καλλιέργειες γενετικά τροποποιημένων μυκήτων, βακτηρίων ή άλλων κυτταροκαλλιεργειών. Μετά την ανάπτυξη του αντιγόνου, ακολουθεί η απομόνωση του από τα κύτταρα που το παρήγαν. Οι ιοί μπορεί να χρειάζονται απενεργοποίηση, μια διαδικασία που επιτυγχάνεται χωρίς ειδικές τεχνικές απομόνωσης. Οι ανασυνδυασμένες πρωτεΐνες μπορεί να υποστούν σε ποικίλες διεργασίες, όπως η υψηλής ευκρίνειας καθαρισμό ή και χρωματογραφία στήλης. Τέλος, στη διαμόρφωση του εμβολίου σημαντικό ρόλο παίζουν προσθετικές ουσίες, σταθεροποιητές και συντηρητικά. Οι πρώτες, ενισχύουν την ανοσιακή απάντηση έναντι στο αντιγόνο, οι σταθεροποιητές βοηθούν στην αυξημένη περίοδο φύλαξης, ενώ τα συντηρητικά επιτρέπουν την χρήση ενός φιαλιδίου περισσότερες από μια φορά (για την πραγματοποίηση πολλαπλών δόσεων). Τα εμβόλια σύζευξης είναι δυσκολότερο να αναπτυχθούν και να παραχθούν σε μεγάλες ποσότητες, λόγω της πιθανής αλληλεπίδρασης που μπορεί να αναπτύξουν τα διάφορα αντιγόνα και τα συστατικά που περιέχονται σε αυτό.
Οι μέθοδοι παραγωγής εμβολίων αναπτύσσονται και εξελίσσονται. Τα κύτταρα (από κυτταροκαλλιέργειες) των θηλαστικών θα αποκτήσουν μεγαλύτερη σημασία από τα κύτταρα των αυγών της κότας, λόγω της μεγαλύτερης παραγωγικότητάς τους και της μικρότερης πιθανότητες μόλυνσης από άλλους παράγοντες. Στο μέλλον, η τεχνολογία του ανασυνδυασμού θα βοηθήσει στην παραγωγή μη τοξινικών εμβολίων σε σχέση με τα βακτηριακά εμβόλια που περιέχουν τοξίνες. Τα εμβόλια σύζευξης θα περιέχουν λιγότερα αντιγόνα και έτσι θα περιοριστεί ο αριθμός των πιθανών αλληλεπιδράσεων.
Το 2010, η Ινδία παρήγαγε το 60% της συνολικής ποσότητας εμβολίων με αξία 900 εκατομμυρίων δολαρίων (650 εκατομμύρια ευρώ).
Προσθετικοί παράγοντες.
Εκτός από το ενεργό εμβόλιο, τα σκευάσματα περιέχουν διάφορους προσθετικούς παράγοντες που περιλαμβάνουν:
Ο ρόλος των συντηρητικών.
Τα συντηρητικά είναι απαραίτητα έτσι ώστε να αποφευχθούν οι μολύνσεις από παθογόνους παράγοντες όπως ο σταφυλόκοκκος που μπορεί να επιφέρουν θανατηφόρα αποτελέσματα. Αρκετά από τα συντηρητικά περιλαμβάνουν τις εξής ουσίες: θειομερσάλη, φαινοξυαιθανόλη, και φορμαλδεΰδη. Η θειομερσάλη είναι πιο αποτελεσματικό σε σχέση με τα υπόλοιπα, γιατί έχει καλύτερο χρόνο ημιζωής και οδηγεί σε μια πιο δυνατή ανοσιακή απάντηση. Στην Ευρώπη και την Αμερική, η θειομερσάλη απαγορεύτηκε τουλάχιστον στις παιδικές ηλικίες, λόγω της παρουσίας υδραργύρου. Αν και έχουν γίνει αμφιλεγόμενοι ισχυρισμοί ότι η ουσία της θειομερσάλης μπορεί να οδηγεί σε αυτισμό, καμία πειστική επιστημονική απόδειξη δεν στηρίζει τους ισχυρισμούς.
Τρόποι χορήγησης - ανοσοποίησης.
Η σύγχρονη έρευνα επιτρέπει την ανοσοποίηση ενός οργανισμού με ποικίλους τρόπους. Η ανοσοποίηση αφορά στην είσοδο και την μεταφορά του αντιγόνου στα κύτταρα του ανοσοποιητικού συστήματος. Έχουμε δύο βασικούς τρόπους που ερευνόνται τα λιποσωμάτια και τα ISCOMS (ανοσιακά σύμπλοκα ενεργοποίησης).
Σημαντικά βήματα έχουν γίνει στην ανάπτυξη από τους στόματος χορηγούμενων εμβολίων. Τα εμβόλια αυτά ήταν αρκετά παρεξηγημένα στις αρχές του εικοστού αιώνα οπότε και ξεκινά η έρευνα για αυτά, με στόχο των τυφοειδή πυρετό.
Τα από στόματος εμβόλια αποδείχθηκαν αποτελεσματικά, ειδικά στην περίπτωση που χορηγούνταν σε εθελοντές. Βασική ασθένεια στην οποία εφαρμόστηκε ο εμβολιασμός με αυτά τα εμβόλια ήταν πολιομυελίτιδα. Τα πλεονεκτήματα αυτών των εμβολίων είναι αρκετά. Δεν υπάρχει κίνδυνος μόλυνσης του αίματος, ενώ, ταυτόχρονα, η μετακίνηση και η αποθήκευση αυτών των σκευασμάτων είναι ασφαλώς ευκολότερη. Τα από στόματος εμβόλια μπορεί να είναι στερεά επομένως η θερμοκρασία διατήρησης δεν χρειάζεται να είναι ακριβώς προσδιορισμένη. Συμπεραίνουμε ότι αυτού του είδους τα εμβόλια μπορούν να περιορίσουν αρκετά το κόστος παραγωγής των εμβολίων χωρίς να επηρεάζεται η αποδοτικότητα του σκευάσματος.
Σε ερευνητικό επίπεδο είναι ακόμα ο σχηματισμός ενός εμβολίου που να χορηγείται με μικροβελώνα.
Η τεχνολογία νανοαυτοκόλλητο, τέλος, περιλαμβάνει την τοποθέτηση ενός μικρού εμπλάστρου, μεγέθους ενός γραμματοσήμου. Αυτό θα χορηγεί το εμβόλιο στο δέρμα στο οποίο υπάρχει μεγάλη συγκέντρωση αντιγονοπαρουσιαστικών κυττάρων και κυττάρων άμυνας, σε σχέση με τον μυϊκό ιστό. Με την διαδερμική χορήγηση του εμβολίου έχουμε μεγαλύτερη απόδοση, ενώ μειώνεται τόσο η δόση όσο και το τσίμπημα για τον εμβολιασμό.
Πλασμίδια.
Η χρήση των πλασμιδίων γίνεται κατά κόρον σε προκλινικές μελέτες και αφορούν στα προληπτικά εμβόλια που παρέχουν προστασία σε νόσους όπως ο καρκίνος και οι μολυσματικές ασθένειες. Όμως, σε μελέτες ανθρώπων τα πλασμίδια έχουν αποτύχει στο να δώσουν κάποιο σημαντικό κλινικό αποτέλεσμα. Γενικότερα, η ανοσοποίηση με εμβόλια πλασμιδίων εξαρτάται από πολλούς παράγοντες που δεν έχουν ερευνηθεί ακόμα.
Τάσεις.
Η ανάπτυξη των εμβολίων ακολουθεί πολλές τάσεις:
Επιπλέον, οι βασικές αρχές της ανοσιακής απάντησης του ανθρώπου μπορούν να χρησιμοποιηθούν για να διαμορφωθούν εμβόλια κατά των μη λοιμωδών νοσημάτων, όπως ο καρκίνος και τα αυτοάνοσα νοσήματα. Για παράδειγμα το πειραματικό εμβόλια CYT006-AngQb στοχεύει στην αντιμετώπιση της υψηλής πίεσης του αίματος. Η ανάπτυξη και ο σχεδιασμός νέων εμβολίων επηρεάζονται από αρκετές παραμέτρους όπως η κοινωνία, η πολιτική και η γενικότερη πρόοδος των επιστημών.

</doc>
<doc id="68610" url="https://el.wikipedia.org/wiki?curid=68610" title="Διάσταση">
Διάσταση

Γενικά διάσταση ονομάζεται η απόσταση μεταξύ δύο οριακών σημείων και συνεκδοχικά η οποιαδήποτε ενάντια θέση. Η λέξη προέρχεται από το "διαστῆναι", απαρέμφατο αορίστου β' του αρχαιοελληνικού ρήματος "διίστημι", που σημαίνει τοποθετούμαι χωριστά, στέκομαι ενάντια, ξεχωρίζω, διαχωρίζομαι. Στα νομικά, είναι η κατάσταση κατά την οποία το αντρόγυνο ζει χωριστά χωρίς να έχει πάρει διαζύγιο, όπως στη φράση: ""εν διαστάσει" βίος έναντι τού πρότερου έγγαμου". Άλλοτε δείχνει την διαφορά γνώμης, όπως: "Υπήρξε σοβαρή διάσταση απόψεων μεταξύ των δύο". Ακόμα δείχνει το μέγεθος γεγονότων, όπως: "σκάνδαλο (ή πυρκαγιά, απεργία κ.λπ.) σε κλίμακα μεγάλων διαστάσεων".
Στη Γεωμετρία.
Στη γεωμετρία οι διαστάσεις αφορούν τα μετρήσιμα μεγέθη του χώρου που καταλαμβάνει ένα γεωμετρικό σχήμα. Υπό αυτή την έννοια υπάρχει η διάσταση του μήκους, που είναι η απόσταση σημείου από σημείο, του πλάτους, που είναι κάθετη απόσταση στο μήκος και δίδεται έτσι η έννοια του επιπέδου καθώς και του ύψους, που είναι η κάθετη απόσταση σε επίπεδο και προσδιορίζεται ως τρίτη διάσταση των στερεών και του χώρου. Εξ αυτών θεωρείται ότι γενικά ο χώρος έχει τρεις διαστάσεις: το "μήκος", το "πλάτος" και το "ύψος".
Στη διαφορική γεωμετρία ερευνώνται επίσης στο χώρο οι ν διαστάσεις που είναι όμως κατασκευάσματα της ανθρώπινης λογικής, και οι οποίες δεν υποπίπτουν στην ανθρώπινη αντίληψη. Έτσι αν τη λέξη χώρος την παραστήσουμε με το λατινικό γράμμα R τότε το "σημείο" (επειδή δεν έχει διαστάσεις) παρίσταται ως R0 και αποκαλείται ""χώρος μηδενικής διάστασης". Η δε γραμμή = R1, ως "χώρος μιας διάστασης", το επίπεδο = R2 ως "χώρος δύο διαστάσεων" και ο όγκος = R3, ως "χώρος τριών διαστάσεων".
Στη Σχετικότητα.
Κατά τη Θεωρία της σχετικότητας οι τρεις διαστάσεις του στερεού εξαρτώνται και από την κίνησή του στον χώρο. Κατ΄ αυτή την έννοια υφίσταται η τέταρτη διάσταση στο χώρο του R4, που λέγεται και "χώρος τεσσάρων διαστάσεων"" (στη σχετικότητα η διάσταση αυτή είναι ο χρόνος).
Στη φυσική και τα μαθηματικά, η διάσταση ενός χώρου ή αντικειμένου ανεπίσημα, ορίζεται ως ο ελάχιστος αριθμός των συντεταγμένων που απαιτούνται για να καθοριστεί οποιοδήποτε σημείο μέσα σε αυτό. Έτσι, μια γραμμή έχει μία διάσταση, διότι μόνο μία συντεταγμένη είναι απαραίτητη για να προσδιορίζει ένα σημείο σχετικά με αυτό (για παράδειγμα, το σημείο 5 σε μια αριθμημένη γραμμή). Μία επιφάνεια, όπως ένα αεροπλάνο ή η επιφάνεια ενός κυλίνδρου ή σφαίρας, έχει δύο διαστάσεις, επειδή δύο συντεταγμένες χρειάζονται για να καθορίσετε ένα σημείο σε αυτά (για παράδειγμα, για να εντοπίσετε ένα σημείο στην επιφάνεια μιας σφαίρας, θα πρέπει να έχετε τόσο το γεωγραφικό πλάτος, όσο και το γεωγραφικό μήκος του). Το εσωτερικό ενός κύβου, ενός κυλίνδρου ή μιας σφαίρας είναι τρισδιάστατο επειδή τρεις συντεταγμένες χρειάζονται για να εντοπίσετε ένα σημείο μέσα σε αυτούς τους χώρους. Στη φυσική, η διάσταση αναφέρεται στη συστατική δομή όλων των χώρων (βλ. όγκος) και τη θέση της στο χρόνο (που είναι αντιληπτή ως μια διάσταση κατά μήκος του άξονα t), επίσης και η χωρική συγκρότηση των αντικειμένων εντός των χώρων (οι δομές που σχετίζονται ταυτόχρονα με τις έννοιες των σωματιδίων και του χώρου, αλληλεπιδρούν με τις σχετικές ιδιότητες της μάζας) και στην περιγραφή τους είναι βασικά σαν μαθηματικές έννοιες. Αυτοί, ή άλλοι άξονες μπορούν να χρησιμοποιηθούν για να ταυτοποιήσουμε μοναδικά ένα σημείο (ή μια δομή σε κάποια στάση της) και τη σχέση του με άλλα αντικείμενα ή μορφές. Φυσικές θεωρίες που συμπεριλαμβάνουν το χρόνο, όπως η γενική θεωρία της σχετικότητας, θεωρούνται ότι δουλεύουν στον 4-διάστατο «χωροχρόνο» (που ορίζεται και ως χώρος Minkowski). Οι μοντέρνες θεωρίες τείνουν να είναι «πολύ-διάστατες» και περιλαμβάνουν την θεωρία κβαντικού πεδίου και τη θεωρία των χορδών. Η δήλωση του χώρου στην κβαντομηχανική είναι ένας λειτουργικός χώρος απείρων διαστάσεων. Η έννοια της διάστασης δεν περιορίζεται σε φυσικά αντικείμενα. Οι πολυδιάστατοι χώροι υπάρχουν στα μαθηματικά και γενικότερα στις επιστήμες για πολλούς λόγους, συχνά ως χώροι διαμόρφωσης όπως η Χαμιλτονιανή ή Λαγκρανζιανή μηχανική. Αυτοί οι αφηρημένοι χώροι είναι ανεξάρτητοι του φυσικού χώρου στον οποίο ζούμε.
Στα μαθηματικά.
Στα μαθηματικά, η διάσταση ενός αντικειμένου είναι εγγενής, ανεξάρτητη ιδιοκτησία του χώρου στον οποίο το αντικείμενο είναι ενσωματωμένο. Για παράδειγμα, ένα σημείο του μοναδιαίου κύκλου στο επίπεδο μπορεί να οριστεί από δύο Καρτεσιανές συντεταγμένες, αλλά μπορεί να γίνει και μόνο με μία συντεταγμένη (την πολική συντεταγμένη γωνίας) οπότε ο κύκλος είναι μονοδιάστατος παρόλο που υπάρχει στο δισδιάστατο πεδίο. Αυτή η εγγενής κατανόηση της διάστασης είναι από τους κυριότερους τρόπους, με τους οποίους η μαθηματική έννοια της διάστασης διαφέρει από την κοινή χρήση του όρου.
Οι διαστάσεις του Ευκλείδειου n-χώρου είναι "n". Όταν προσπαθούμε να γενικεύσουμε άλλους τύπους του χώρου, βρισκόμαστε αντιμέτωποι με την ερώτηση «τι κάνει το "n"-διάστατο;» Μια απάντηση είναι να καλύψουμε μία πεπερασμένη μπάλα στο με μικρότερες μπάλες ακτίνος "ε", έτσι θα χρειαζόταν κάποιος μια σειρά από "ε""n" τέτοιες μικρές μπάλες. Αυτή η παρατήρηση μας οδηγεί στον ορισμό της διάστασης Μινκόφσκι και της πιο εξελιγμένης μορφής της, την διάσταση Χάουσντορφ, ενώ παράλληλα υπάρχουν και άλλες πιθανές απαντήσεις στην παραπάνω ερώτηση. Για παράδειγμα, τα όρια μιας μπάλας στο μοιάζουν σε τοπικό επίπεδο, με του και αυτό οδηγεί στην έννοια της επαγωγικής διάστασης. Αν και αυτές οι έννοιες συμφωνούν στο , αποδεικνύεται πως διαφοροποιούνται όταν οι χώροι γενικεύονται.
Ένα τεσσεράκτιο (ή κανονικό οκτάχωρο) είναι ένα παράδειγμα τετραδιάστατου αντικειμένου. Ενώ εκτός των μαθηματικών η έκφραση για την διάσταση είναι: «Το τεσσεράκτιο έχει τέσσερις διαστάσεις», στα μαθηματικά οι συνήθεις εκφράσεις είναι «Το τεσσεράκτιο έχει διάσταση 4» ή «Η διάσταση του τεσσερακτίου είναι 4».
Παρά το γεγονός ότι η έννοια των υψηλότερων διαστάσεων πηγαίνει πίσω μέχρι τον Ρενέ Ντεκάρτ, η ουσιαστική εξέλιξη πάνω στην γεωμετρία πολλών διαστάσεων ξεκίνησε μόλις τον 19ο αιώνα, με το έργο των Άρθουρ Κέιλι, Γουίλιαμ Ρόουαν Χάμιλτον, Λούντβιχ Σλάφλι και Μπέρναρντ Ρίμαν. Το "Habilitationsschrift" του Ρίμαν το 1854, η "Theorie der vielfachen Kontinuität" του Σλάφλι το 1852, η ανακάλυψη των των "quaternions" του Χάμιλτον το 1843 και η κατασκευή της Άλγεβρας Κέιλι σηματοδότησαν την αρχή της γεωμετρίας πολλών διαστάσεων.
Η υπόλοιπη ενότητα εξετάζει κάποιους από τους πιο σημαντικούς μαθηματικούς ορισμούς των διαστάσεων.
Διάσταση ενός διανυσματικού χώρου.
Η διάσταση ενός διανυσματικού χώρου είναι ο αριθμός των διανυσμάτων σε οποιαδήποτε βάση για το χώρο, δηλαδή ο αριθμός των συντεταγμένων που είναι αναγκαίες για να διευκρινιστεί κάθε φορέας. Αυτή η έννοια της διάστασης (η πληθάριθμος της βάσης) συχνά αναφέρεται ως Hamel διάσταση ή αλγεβρική διάσταση για να τη διακρίνουν από τις άλλες έννοιες της διάστασης.
Πολλαπλές.
Μια συνδεδεμένη τοπολογική πολλαπλή είναι τοπικά ομοιομορφική με την Ευκλείδειο "n"-χώρο, και ο αριθμός "n" λέγεται διάσταση του συλλέκτη. Κάποιος μπορεί να δείξει ότι αυτό δίνει μια μοναδική διάσταση που ορίζεται για κάθε συνδεδεμένη τοπολογική πολλαπλή.
Για συνδεδεμένες Διαφορίσιμες πολλαπλότητες η διάσταση είναι επίσης η διάσταση της εφαπτομένης διανυσματικού διαστήματος σε οποιοδήποτε σημείο.
Η θεωρία των πολλαπλοτήτων, στον τομέα της γεωμετρικής τοπολογίας, χαρακτηρίζεται παρεμπιπτόντως με διαστάσεις 1 και 2, που είναι σχετικά στοιχειώδεις, οι υψηλές διαστάσεις στην περίπτωση "n" &gt; 4 είναι απλοποιημένες, έχοντας επιπλέον χώρο στον οποίο να "λειτουργούν". Και οι περιπτώσεις "n" = 3 και "n" = 4 είναι, υπό ορισμένες συνθήκες, οι πιο δύσκολες. Η κατάσταση αυτή ήταν ιδιαίτερα έντονη στις διάφορες περιπτώσεις των εικασιών του Πουανκαρέ, όπου εφαρμόζει τέσσερις διαφορετικές μεθόδους απόδειξης.
Ποικιλίες.
Η διάσταση μιας αλγεβρικής ποικιλίας μπορεί να οριστεί με διάφορους ισοδύναμους τρόπους. Ο πιο έξυπνος τρόπος είναι ίσως η διάσταση της εφαπτομένης χώρου σε οποιοδήποτε κανονικό σημείο. Ένας άλλος διαισθητικός τρόπος είναι να καθοριστεί η διάσταση καθώς και ο αριθμός των υπερεπίπεδων που απαιτούνται ώστε να έχουν μια τομή με την ποικιλία που μειώνεται σε ένα πεπερασμένο αριθμό σημείων (διάσταση μηδέν). Ο ορισμός αυτός βασίζεται στο γεγονός ότι η τομή μιας ποικιλίας με ένα υπερεπίπεδο μειώνει τη διάσταση εκτός αν το υπερεπίπεδο περιέχει την ποικιλία.
Ένα αλγεβρικό σύνολο είναι μια πεπερασμένη ένωση από αλγεβρικές ποικιλίες και η διάσταση είναι η μέγιστη από τις διαστάσεις των συνιστωσών του. Είναι ίση με το μέγιστο μήκος των αλυσίδων formula_1 των επιμέρους ποικιλιών της συγκεκριμένης ποικιλίας formula_2 (το μήκος μιας τέτοιας αλυσίδας είναι ο αριθμός των "formula_3").
Διάσταση Krull.
Η διάσταση Krull ενός αντιμεταθετικού δακτυλίου είναι το μέγιστο μήκος των αλυσίδων των πρωταρχικών ιδανικών σε αυτό, μια αλυσίδα μήκους "n" είναι μια ακολουθία πρωταρχικών ιδανικών formula_4 που σχετίζονται με την ένταξη. Είναι στενά συνδεδεμένη με την διάσταση μιας αλγεβρικής ποικιλίας, λόγω της φυσικής αντιστοιχίας μεταξύ των επιμέρους ποικιλιών καθώς και των πρωταρχικών ιδανικών του δακτυλίου των πολυωνύμων με την ποικιλία.
Για την άλγεβρα πάνω σε πεδίο, η διάσταση ως διανυσματικός χώρος είναι πεπερασμένη αν και μόνον αν η Krull διάσταση είναι 0.
Διάσταση κάλυψης.
Επίσης γνωστή ως διάσταση κάλυψης Lebesgue ή τοπολογική διάσταση Για οποιοδήποτε κανονικό τοπολογικό χώρο "Χ", ο Lebesgue καλύπτει την διάσταση "Χ" που ορίζεται να είναι "n", αν "n" είναι ο μικρότερος ακέραιος για τον οποίο ισχύουν τα παρακάτω: κάθε ανοικτό κάλυμμα έχει μια ανοικτή τελειοποίηση (ένα δεύτερο ανοικτό κάλυμμα, όπου κάθε στοιχείο είναι ένα υποσύνολο ενός στοιχείου στο πρώτο κάλυμμα) έτσι ώστε κανένα σημείο να μην περιλαμβάνεται σε περισσότερα από "n" + 1 στοιχεία. Στην περίπτωση αυτή, dim "X" = "n". Για "X" ενός συλλέκτη, αυτή συμπίπτει με τη διάσταση που αναφέρεται παραπάνω. Εάν δεν υπάρχει τέτοιος ακεραίος "n", τότε υπάρχει η διάσταση "Χ" και λέγεται ότι είναι άπειρη, και γράφεται "Χ" = ∞. Επιπλέον, η διάσταση "Χ" είναι -1, δηλαδή dim "Χ" = -1 αν και μόνο αν το "Χ" είναι άδειο. Αυτός ο ορισμός της κάλυψης διάστασης μπορεί να παραταθεί από την τάξη των κανονικών χώρων σε όλους τους χώρους Τιχόνοφ (Tychonoff) απλώς με αντικατάσταση του όρου "ανοιχτό" στον ορισμό του όρου "συναρτησιακά ανοικτό".
Επαγωγική διάσταση.
Ένας επαγωγικός ορισμός της διάστασης μπορεί να δημιουργηθεί ως εξής. Εξετάστε ένα διακριτό σύνολο σημείων (όπως μια πεπερασμένη συλλογή σημείων) να είναι 0-διαστάσεων. Σύροντας ένα 0-διαστάσεων αντικείμενο προς κάποια κατεύθυνση, επιτυγχάνεται ένα 1-διαστάσεων αντικείμενο. Σύροντας ένα 1-διαστάσεων αντικείμενο προς μια νέα κατεύθυνση, λαμβάνεται ένα 2-διαστάσεων αντικείμενο. Σε γενικές γραμμές με το σύρσιμο ενός "ν"-διάστατου αντικείμενου προς μία νέα κατεύθυνση, λαμβάνεται ένα ("ν"+1)-διαστάσεων αντικείμενο.
Η επαγωγική διάσταση ενός τοπολογικού χώρου μπορεί να παραπέμψει στη μικρή επαγωγική διάσταση ή τη μεγάλη επαγωγική διάσταση, και βασίζεται στην αναλογία ότι ("ν"+1)-διαστάσεων μπάλες έχουν "ν" διαστάσεων όρια, επιτρέποντας ένα επαγωγικό ορισμό που βασίζεται στη διάσταση των ορίων των ανοικτών συνόλων.
Διάσταση Χάουσντορφ.
Για δομικά πολύπλοκα σύνολα, ειδικά τα φράκταλ, η διάσταση Χάουσντορφ είναι χρήσιμη. Η διάσταση Χάουσντορφ ορίζεται για όλους τους μετρικούς χώρους και, σε αντίθεση με τη διάσταση Χάμελ, μπορεί να επιτύχει και σε μη-ακέραιες πραγματικές τιμές. Η διάσταση Μινκόφσκι (ή διάσταση "box-counting") είναι μια παραλλαγή της ίδιας ιδέας. Σε γενικές γραμμές, υπάρχουν περισσότεροι ορισμοί των φράκταλ διαστάσεων που εργάζονται για πολύ ακανόνιστα σύνολα και την επίτευξη των μη-ακέραιων θετικών πραγματικών τιμών. Τα φράκταλ έχουν βρεθεί χρήσιμα για να περιγράψουν πολλά φυσικά αντικείμενα και φαινόμενα. Η διάσταση αυτή είναι επίσης γνωστή και ως διάσταση φράκταλ.
Χώροι Χίλμπερτ.
Κάθε χώρος Χίλμπερτ δέχεται μια ορθοκανονική βάση, και κάθε δύο τέτοιες βάσεις για ένα συγκεκριμένο χώρο έχουν τoν ίδιo πληθάριθμο. Αυτός ο πληθάριθμος ονομάζεται η διάσταση του χώρου Χίλμπερτ. Η διάσταση αυτή είναι πεπερασμένη αν και μόνο αν η διάσταση Χάμελ του χώρου είναι πεπερασμένη, και σε αυτή την περίπτωση οι παραπάνω διαστάσεις συμπίπτουν.
Στη φυσική.
Χωρικές διαστάσεις.
Κλασσικές θεωρίες της φυσικής περιγράφουν τρεις φυσικές διαστάσεις: από ένα συγκεκριμένο σημείο στο χώρο, οι βασικές κατευθύνσεις στις οποίες μπορούμε να προχωρήσουμε είναι πάνω ή κάτω, αριστερά ή δεξιά και προς τα εμπρός ή πίσω. Η κίνηση σε οποιαδήποτε άλλη κατεύθυνση μπορεί να εκφραστεί με τον καθορισμό αυτών ακριβώς των τριών συντεταγμένων. Η κίνηση προς τα κάτω, είναι η ίδια με την κίνηση προς τα πάνω μιας αρνητικής απόστασης. Μετακίνηση διαγώνια προς τα πάνω και προς τα εμπρός καθορίζεται ακριβώς με το όνομα της κατεύθυνσης που συνεπάγεται. Δηλαδή, κινείται σε ένα γραμμικό συνδυασμό προς τα πάνω και εμπρός. Στην απλούστερη μορφή του: μια γραμμή περιγράφει μία διάσταση, ένα επίπεδο περιγράφει δύο διαστάσεις, και ένας κύβος περιγράφει τρεις διαστάσεις. (Βλέπε διάστημα και καρτεσιανό σύστημα συντεταγμένων.)
Χρόνος.
Μια χρονική διάσταση είναι η διάσταση του χρόνου. Για το λόγο αυτό ο χρόνος συχνά αναφέρεται ως η "τέταρτη διάσταση", αυτό δεν υπονοεί όμως ότι είναι μια χωρική διάσταση. Η χρονική διάσταση είναι ένας τρόπος για να μετρηθεί μια φυσική μεταβολή. Αντίθετα με τις τρεις χωρικές διαστάσεις, στον χρόνο γίνεται αντιληπτό ότι υπάρχει μόνο μία διάσταση, διότι δεν μπορείς να κινηθείς ελεύθερα στο χρόνο και ουσιαστικά μπορείς να κινηθείς μόνο προς μία κατεύθυνση.
Οι εξισώσεις που χρησιμοποιούνται στη φυσική δεν αντιμετωπίζουν στην πραγματικότητα τον χρόνο με τον ίδιο τρόπο που συνήθως τον αντιλαμβάνονται οι άνθρωποι. Οι εξισώσεις της κλασικής μηχανικής είναι συμμετρικές ως προς το χρόνο, ενώ στις εξισώσεις της κβαντικής μηχανικής είναι τυπικά συμμετρικές, όταν τόσο ο χρόνος όσο και οι άλλες ποσότητες (όπως το φορτίο και το parity) αντιστρέφονται. Σε αυτά τα μοντέλα, η αντίληψη του χρόνου που ρέει σε μια κατεύθυνση είναι ένα κατασκεύασμα των νόμων της θερμοδυναμικής (αντιλαμβανόμαστε τον χρόνο καθώς αυτός ρέει προς την κατεύθυνση της αύξησης της εντροπίας).
Η πιο γνωστή αντιμετώπιση του χρόνου ως διάσταση είναι του Πουανκαρέ και η ειδική θεωρία της σχετικότητας του Αϊνστάιν (που επεκτάθηκε με τη γενική σχετικότητα), η οποία αντιμετωπίζει και αντιλαμβάνεται τον χώρο και τον χρόνο ως συστατικά ενός τεσσάρων διαστάσεων πολυειδές, που είναι γνωστό ως χωροχρόνος, και στην ειδική, ως χώρο Minkowski κατ' υπόθεση.
Πρόσθετες διαστάσεις.
Στη φυσική, οι τρεις διαστάσεις του χώρου και η μία του χρόνου είναι ο αποδεκτός κανόνας. Ωστόσο, υπάρχουν θεωρίες που προσπαθούν να ενοποιήσουν τις θεμελιώδεις δυνάμεις με την εισαγωγή περισσότερων διαστάσεων. Η θεωρία υπερχορδών, η Θεωρία-Μ και η θεωρία χορδής μποζονίων, αντίστοιχα, θεωρούν δεδομένο ότι ο φυσικός χώρος έχει 10, 11 και 26 διαστάσεις. Αυτές οι πρόσθετες διαστάσεις λέγεται ότι είναι χωρικές. Ωστόσο, αντιλαμβανόμαστε μόνο τρεις χωρικές διαστάσεις μέχρι σήμερα. Μια πιθανή εξήγηση που έχει προταθεί είναι ότι ο χώρος λειτουργεί σε υποατομικό επίπεδο, ενδεχομένως στο επίπεδο της κλίμακας της Κουάρκ/χορδής ή κάτω από αυτό.
Μια ανάλυση των αποτελεσμάτων από το Large Hadron Collider το Δεκέμβριο του 2010 περιορίζει σοβαρά τις θεωρίες με μεγάλες πρόσθετες διαστάσεις.
Άλλες φυσικές θεωρίες που έχουν εισαχθεί για επιπλέον διαστάσεις του χώρου είναι:
Δίκτυα και διαστάσεις.
Μερικά σύνθετα δίκτυα χαρακτηρίζονται από φράκταλ διαστάσεις. Η έννοια της διάστασης μπορεί να γενικευθεί στο να περιλαμβάνονται δίκτυα ενσωματωμένα στο χώρο. Η διάσταση χαρακτηρίζεται ως προς τους χωρικούς περιορισμούς της.
Φιλοσοφία.
Το 1783, ο Εμμάνουελ Καντ έγραψε: «Το γεγονός ότι υπάρχει παντού χώρος (ο οποίος δεν είναι το όριο κάποιου άλλου χώρου) που έχει τρεις διαστάσεις και ότι ο χώρος σε γενικές γραμμές δεν μπορεί να έχει περισσότερες διαστάσεις, βασίζεται στην άποψη ότι δεν είναι περισσότερες από τρεις γραμμές αυτές που μπορούν να τέμνονται με ορθές γωνίες σε ένα σημείο. Αυτή η πρόταση δεν μπορεί να αποδειχθεί από τις έννοιες καθόλου, αλλά στηρίζεται άμεσα στη διαίσθηση και μάλιστα σε καθαρή διαίσθηση διότι είναι εκ των προτέρων αποδεδειγμένα ορισμένες».
«Ο χώρος έχει τέσσερις διαστάσεις», είναι μια μικρή ιστορία που δημοσιεύθηκε το 1846 από τον Γερμανό φιλόσοφο και πειραματικό ψυχολόγο Γκούσταβ Φέχνερ (με το ψευδώνυμο "Dr Mises"). Ο πρωταγωνιστής της ιστορίας είναι μια σκιά που γνωρίζει άλλες σκιές και είναι σε θέση να επικοινωνεί μαζί τους, αλλά είναι παγιδευμένος σε μια δισδιάστατη επιφάνεια. Σύμφωνα με τον Fechner, ο άνθρωπος σκιά θα συλλαμβάνει την τρίτη διάσταση ως ένα χρόνο. Η ιστορία φέρει μεγάλη ομοιότητα με την "Αλληγορία του Σπηλαίου", που παρουσιάζεται στον Πλάτωνα και η οποία γράφτηκε το 380 π.Χ. περίπου.
Το 1898 ο Σιμόν Νιούκομπ έγραψε ένα άρθρο για το Δελτίο της Αμερικανικής Μαθηματικής Εταιρείας με τίτλο «Η Φιλοσοφία του Υπερχώρου». Το 1983 η Linda Dalrymple Henderson στη διατριβή της για την "τέταρτη διάσταση στην τέχνη κατά τις αρχές του εικοστού αιώνα" επινόησε τον φιλοσοφικό όρο "Hyperspace" (Υπερχώρος ή Υπερδιάστημα), ο οποίος χρησιμοποιείται για να περιγράψει εκείνες τις συγγραφές που χρησιμοποιούν υψηλότερες διαστάσεις για μεταφυσική και φιλοσοφική έρευνα. Ο Τσαρλς Χάουαρντ Χίντον, ο οποίος το 1888 ήταν ο πρώτος που χρησιμοποίησε τη λέξη "tesseract" (Τεσσεράκτιο), και ο Ρώσος εσωτεριστής Π. Δ. Ουσπένσκυ είναι παραδείγματα των φιλοσόφων του "Υπερχώρου".

</doc>
<doc id="68611" url="https://el.wikipedia.org/wiki?curid=68611" title="Στέλιος Παπαφλωράτος">
Στέλιος Παπαφλωράτος

Ο Στέλιος Παπαφλωράτος (γενν. 27 Ιανουαρίου 1954) είναι Έλληνας πρώην διεθνής τερματοφύλακας. Ξεκίνησε την καριέρα του στην ομάδα της γειτονιάς του, τον Πανκρηνιακό, όπου χάρη στο μεγάλα φυσικά του προσόντα (ύψος 1.85μ, λεπτός, αθλητικός σωματότυπος κτλ.) προσέλκυσε τα βλέμματα των μεγάλων ομάδων της πόλης. Τελικά μεταγράφηκε στον Άρη το 1970 και παρέμεινε εκεί μέχρι την περίοδο 1981/82. Υπήρξε μέλος της Εθνικής Νέων, Ελπίδων, Ενόπλων. Επίσης έχει 2 συμμετοχές με την Εθνική Ελλάδος στις οποίες δε δέχθηκε γκολ και έκανε το ντεμπούτο του στις 1 Απριλίου 1975. Συμμετείχε στην αποστολή της Εθνικής Ελλάδος στο Ευρωπαϊκό Πρωτάθλημα του 1980 στην Ιταλία, την περίοδο που ήταν ποδοσφαιριστής του Άρη.
Σήμερα δεν ασχολείται με τον αθλητισμό, αλλά είναι επιτυχημένος επιχειρηματίας και διευθύνει μια τεχνική κατασκευαστική εταιρία.

</doc>
<doc id="68612" url="https://el.wikipedia.org/wiki?curid=68612" title="Δημήτρης Γκέσιος">
Δημήτρης Γκέσιος

Ο Δημήτρης Γκέσιος (γενν. 1948) είναι Έλληνας πρώην ποδοσφαιριστής.
Βιογραφία.
Γεννήθηκε το 1948 στα Μονόσπιτα Νάουσας. Κατά τη διάρκεια της στρατιωτικής του θητείας στην Κοζάνη αγωνίστηκε στην τοπική ομάδα το 1969.
Το 1972 τον απέκτησε ο Ηρακλής και με 74 γκολ είναι ο πρώτος σκόρερ στην ιστορία τού συλλόγου.
Τη σεζόν 1980-81 αγωνίστηκε στην ΑΕΚ ενώ τελείωσε την καριέρα του στη Βέροια.
Με την Εθνική Ελλάδος έχει 5 συμμετοχές και αγωνίστηκε για πρώτη φορά στις 22 Σεπτεμβρίου 1976.
Ζει στην Κοζάνη όπου διατηρεί κατάστημα επίπλων απέναντι από το Δημοτικό Στάδιο Κοζάνης όπου ξεκίνησε την ποδοσφαιρική του καριέρα.

</doc>
<doc id="68613" url="https://el.wikipedia.org/wiki?curid=68613" title="Ιντουλγκέντσιο">
Ιντουλγκέντσιο



</doc>
<doc id="68614" url="https://el.wikipedia.org/wiki?curid=68614" title="Ιντουλγκέντιο">
Ιντουλγκέντιο



</doc>
<doc id="68615" url="https://el.wikipedia.org/wiki?curid=68615" title="Indulgentium">
Indulgentium



</doc>
<doc id="68617" url="https://el.wikipedia.org/wiki?curid=68617" title="Διάταση">
Διάταση

Γενικά ο όρος διάταση σημαίνει στη Φυσική η κατ΄ ενάντια τάση, κοινώς: τέντωμα. Ο όρος αυτός χρησιμοποιείται ιδιαίτερα στη ναυτική τέχνη αλλά και στην Ιατρική (Παθολογία).
Ναυτική τέχνη.
Στη ναυτική τέχνη διάταση ή "διάταμα" (κοινώς ξεθύμασμα, ή βγάλσιμο του σχοινιού) ονομάζεται το τέντωμα που επιβάλλεται να γίνει στα καινούργια σχοινιά μόλις παραληφθούν στο πλοίο. Τα σχοινιά εκτείνονται με σύσπαστα δια του βαρούλκου προκειμένου έτσι ν΄ αποκτήσουν σταθερό και μη αυξομειούμενο μήκος. Ιδιαίτερα παλαιότερα στα ιστιοφόρα αν δεν γινόταν αυτή η εργασία και χρησιμοποιούνταν τα σχοινιά ως πρότονοι, παράτονοι ή επίτονοι των επιστηλίων τότε επιμηκύνονταν με κίνδυνο τα επιστήλια να κοπούν.
Επιχειρήσεις.
__ΧΩΡΙΣΕΠΕΞΕΝΟΤ__

</doc>
<doc id="68624" url="https://el.wikipedia.org/wiki?curid=68624" title="Δίαυλος">
Δίαυλος

Ο δίαυλος (κοινώς μπουγάζι, εκ της τουρκικής "μπογκάζ") είναι ναυτικός γεωγραφικός όρος και αποτελεί μία από τις μορφές του Αμφίγειου.&lt;br&gt;
Συγκεκριμένα, δίαυλος χαρακτηρίζεται αμφίγει, το οποίο είναι στενότερο του διέκπλου (κοινώς κανάλι) και ευρύτερο ενός στενού. Απ΄ όλες τις μορφές του αμφίγειου, ο δίαυλος υφίσταται περισσότερο την αυθαιρεσία της κρίσεως, ως προς τον χαρακτηρισμό του και περισσότερο από πρόσωπα, τα οποία δεν έχουν σχετική ενημέρωση, χωρίς αυτό να σημαίνει ότι και ναυτικοί δεν κάνουν τέτοια λάθη όπως π.χ. το δίαυλο Σκιάθου - Σκοπέλου άλλοι το χαρακτηρίζουν διέκπλου και το "στενό" Άνδρου - Τήνου το χαρακτηρίζουν δίαυλο(!) και αδιαφορώντας ότι ο κοινώς γεωγραφικός όρος "στενό" αφορά το Στενό.

</doc>
<doc id="68627" url="https://el.wikipedia.org/wiki?curid=68627" title="Μπουγάζι">
Μπουγάζι



</doc>
<doc id="68628" url="https://el.wikipedia.org/wiki?curid=68628" title="Δίαυλος (αποσαφήνιση)">
Δίαυλος (αποσαφήνιση)

Με τον όρο δίαυλος φέρονται:

</doc>
<doc id="68634" url="https://el.wikipedia.org/wiki?curid=68634" title="Πέτρος Α΄ Αλεξανδρείας">
Πέτρος Α΄ Αλεξανδρείας

Ο Πέτρος Α΄ Αλεξανδρείας ( 300 - 311) ήταν ο 17ος Πατριάρχης Αλεξανδρείας. Τιμάται ως άγιος από την Κοπτική Ορθόδοξη Εκκλησία, την Ορθόδοξη Εκκλησία και την Καθολική Εκκλησία.
Η ζωή του.
Ήταν μορφωμένος (διετέλεσε διευθυντής της Κατηχητικής Σχολής) και ενάρετος. Κυβέρνησε την Εκκλησία της Αλεξανδρείας κατά την περίοδο των διωγμών του Διοκλητιανού και Μαξιμίνου. Εξελέγη επίσκοπος περί το 299. Το 306 συνεκάλεσε Σύνοδο στη Λυκόπολη της Αιγύπτου, η οποία καταδίκασε τον επίσκοπο Μελίτιο Λυκοπόλεως. Ο Μελίτιος ήταν συνδεσμώτης του Πέτρου, ακολουθούσε απέναντι στους "πεπτωκότες" κατά τους διωγμούς αυστηρή στάση και με αντικανονικές πράξεις επεδίωκε να υποκαταστήσει τον Πέτρο, επειδή ήταν πιο επιεικής. Ο Πέτρος αρνήθηκε το βάπτισμα των Μελιτιανών και έγραψε από τη φυλακή επιστολή με την οποία καθόριζε τον επιεική τρόπο αποδοχής των πεπτωκότων και απέτρεψε τον εθελοντικό (εισπηδητικό) μαρτύριο. Είκοσι χρόνια μετά η Α' Οικουμενική Σύνοδος υιοθέτησε τη βασική θέση του Πέτρου, μειώνοντας τα τέσσερα έτη τιμωρίας που πρότεινε για όσους Χριστιανούς είχαν θυσιάσει στα είδωλα χωρίς ιδιαίτερες πιέσεις.. Καταγγέλθηκε όμως από το Μελέτιο στον Αυτοκράτορα Μαξιμιανό Γαλέριο, καταδιώχθηκε και πριν συλληφθεί από τον έπαρχο Αλεξανδρείας, κάλεσε τους αρχιερείς του Αχίλλα και Αλέξανδρο και τους ζήτησε να τον διαδεχθούν. Κατόπιν παραδόθηκε στους δημίους του, οι οποίοι τον αποκεφάλισαν, τον Νοέμβριο του 311.
Η Εκκλησία τον ανακήρυξε Άγιο και τιμά τη μνήμη του στις 24 Νοεμβρίου.
Συγγραφικό έργο.
Όλα τα έργα του είναι χαμένα. Ό,τι ξέρουμε γι΄ αυτά είναι τίτλοι από αποσπάσματα και κοπτικές μεταφράσεις.
Επιστολές

</doc>
<doc id="68635" url="https://el.wikipedia.org/wiki?curid=68635" title="Πέτρος Β΄ Αλεξανδρείας">
Πέτρος Β΄ Αλεξανδρείας

Ο Πάπας και Πατριάρχης Αλεξανδρείας Πέτρος Β΄ (... - 381) ήταν χριστιανός επίσκοπος στην Αλεξάνδρεια.
Βιογραφικά στοιχεία.
Διαδέχθηκε στον πατριαρχικό θρόνο τον Μεγα Αθανάσιο, κατόπιν υποδείξεως του, και παρέμεινε Πατριάρχης για επτά χρόνια, από το 373 μέχρι το 380, οπότε τον διαδέχθηκε ο Τιμόθεος Α΄ Αλεξανδρείας. Όταν εκλέχθηκε, ο έπαρχος Παλλάδιος, κατόπιν εντολής του αυτοκράτορα Ουάλη,θα εισβαλει στον ναό του Αγίου Θεωνά για να συλλάβει τον Πέτρο, αυτός όμως διέφυγε στη Ρώμη με πλοίο. Θα εγκαταστήσει ο Παλλάδιος τον αρειανόφρονα Λούκιο στον επισκοπικό θρόνο. Το καλοκαίρι του 378 ο Πέτρος επέστρεψε στην έδρα του και ο λαός εκδίωξε τον Λούκιο. Αργότερα θα αναμιχθεί στα εκκλησιαστικά της Κωνσταντινουπόλεως σε βάρος του Γρηγόριου Θεολόγου, αρχιεπισκόπου της Βυζαντινής πρωτεύουσας, καθώς ο Πέτρος βοήθησε τον κυνικό φιλόσοφο Μάξιμο να γίνει επίσκοπος στην πόλη.

</doc>
<doc id="68638" url="https://el.wikipedia.org/wiki?curid=68638" title="Δρυς">
Δρυς



</doc>
<doc id="68644" url="https://el.wikipedia.org/wiki?curid=68644" title="Πέτρος Γ΄ Αλεξανδρείας">
Πέτρος Γ΄ Αλεξανδρείας

Ο Πατριάρχης Πέτρος Γ΄ Αλεξανδρείας (... - 490) ο επονομαζόμενος και Μογγός, ήταν χριστιανός επίσκοπος της Αλεξάνδρειας. Θέλοντας να ειρηνεύσει την Εκκλησία της Αλεξανδρείας καίτοι ο ίδιος παρέκκλινε στο μονοφυσιτισμό, συνετέλεσε ώστε ο Αυτοκράτορας Ζήνων να εκδώσει το καλούμενο «Ενωτικό» γράμμα το οποίο αντί να κατευνάσει τα θρησκόληπτα έντονα πάθη των Χριστιανών, το αντίθετο, τα εξέγειρε σε βαθμό που προκάλεσε το διχασμό των μονοφυσιτών της Αλεξανδρείας. Διάδοχος αυτού ήταν ο Πατριάρχης Αθανάσιος Β΄ Αλεξανδρείας.

</doc>
<doc id="68650" url="https://el.wikipedia.org/wiki?curid=68650" title="Motorik">
Motorik

Ο όρος motorik είναι ονομασία που χρησιμοποιείται κυρίως από το μουσικό τύπο και αναφέρεται στο χαρακτηριστικό τετράσημο ρυθμό του γερμανικού μουσικού ρεύματος krautrock. 
Τον ήχο motorik εξέλιξε το συγκρότημα Neu! σε συνεργασία με τον παραγωγό Conny Plank. Στο ευρύ κοινό έγινε γνωστός με το κομμάτι "Autobahn" των Kraftwerk το 1974. Βρίσκεται επίσης σε τίτλους και άλλων krautrock συγκροτημάτων (Can, Faust) και ισχύει η άποψη ότι αποτελεί σήμα κατατεθέν του μουσικού αυτού ρεύματος. Χαρακτηριστικό του ήχου motorik είναι ο επαναλαμβανόμενος μινιμαλιστικός ρυθμός, με ελάχιστες ή καθόλου αλλαγές. Διαρκεί μέχρι και 10 λεπτά, καμιά φορά και περισσότερο. Τα ίδια τα μέλη του συγκροτήματος Neu! δεν χρησιμοποίησαν τον όρο "motorik". Ο Klaus Dinger χαρακτήριζε τον ρυθμό συνήθως ως "Neu!-Beat", καμιά φορά και "Apache beat". Τον ήχο motorik βρίσκει κανείς και σε τίτλους καλλιτεχνών όπως τους Devo, Stereolab και David Bowie.

</doc>
<doc id="68652" url="https://el.wikipedia.org/wiki?curid=68652" title="Νατουραλισμός (φιλοσοφία)">
Νατουραλισμός (φιλοσοφία)



</doc>
<doc id="68653" url="https://el.wikipedia.org/wiki?curid=68653" title="Κυπριακό Πρόβλημα">
Κυπριακό Πρόβλημα



</doc>
<doc id="68656" url="https://el.wikipedia.org/wiki?curid=68656" title="Βάρναλης">
Βάρναλης



</doc>
<doc id="68659" url="https://el.wikipedia.org/wiki?curid=68659" title="Α.Π.Θ">
Α.Π.Θ



</doc>
<doc id="68660" url="https://el.wikipedia.org/wiki?curid=68660" title="Γκίγκο">
Γκίγκο

Γυμνόσπερμο, πανάρχαιο φυτό, το γκίγκο, γίνκο ή και γκίνγκο είναι το μοναδικό επιζών είδος της οικογένειας των Γκινγκοειδών στην τάξη των Γκινγκωδών. Κατέχει ξεχωριστή θέση στο εξελικτικό δέντρο καθώς είναι ο μοναδικός ζωντανός κρίκος ανάμεσα στις φτέρες και τα κωνοφόρα.
Ετυμολογία.
Η ονομασία προέρχεται από την κινέζικη λέξη "Ginkyo" που σημαίνει ασημένιο βερύκοκο (gin=ασήμι, kyo=βερύκοκο).
Ιστορία.
Τα πρώτα γκίγκο εμφανίστηκαν πριν από 270 εκατομμύρια χρόνια, στην Πέρμια περίοδο. Κατά τη διάρκεια της μέσης Ιουράσιας περιόδου υπήρξε μια τεράστια αύξηση σε είδη με μέγιστη βιοποικιλότητα στην Κρητιδική περίοδο (144 εκατομμύρια χρόνια πριν) σε περιοχές γνωστές σήμερα ως Ασία, Ευρώπη και Βόρεια Αμερική. Εξαιτίας κατακλυσμιαίων καταστροφών και σταδιακής αλλαγής του κλίματος, το γκίγκο εξαφανίστηκε από τη Βόρεια Αμερική πριν από 7 εκατομμύρια χρόνια και από την Ευρώπη πριν από 2,5 εκατομμύρια χρόνια. Σήμερα αυτοφύεται κυρίως σε περιοχές της νοτιοδυτικής και ανατολικής Κίνας, αλλά το συναντάμε και σε ναούς στην Κορέα και την Ιαπωνία επειδή έχει συμβολική σημασία στον Κομφουκισμό.
Χαρακτηριστικά.
Αν και γυμνόσπερμο, είναι ιδιαίτερα εντυπωσιακό, όμορφο, φυλλοβόλο δέντρο. Το φθινόπωρο τα φύλλα του αλλάζουν χρώμα και από πράσινα γίνονται χρυσαφιά. Φτάνει σε ύψος τα 50 μέτρα και ο κορμός του είναι κυλινδρικός, έχοντας διάμετρο μέχρι και 3 μέτρα. Ο φλοιός του είναι χρώματος γκρι με βαθιές αυλακώσεις. Τα φύλλα του είναι μεγάλα, πλατιά, σε σχήμα βεντάλιας με μήκος 9 εκατοστά και πλάτος που φτάνει και τα 15 εκατοστά. Διαιρούνται σε δύο χαρακτηριστικούς λοβούς που φέρουν στη μέση μία κεντρική τομή.
Οι καρποί του δέντρου έχουν ασημένιο χρώμα και περιβάλλονται από ένα σαρκώδες περίβλημα με έντονη δυσάρεστη οσμή σαν χαλασμένο βούτυρο εξαιτίας της παρουσίας βουτυρικού οξέος. Ο τρόπος ανάπτυξης είναι γενικά στενός στα νεαρά δέντρα και πλαταίνει πραγματικά μόνο όταν φτάσουν τα 100 χρόνια περίπου. Σε αντίθεση με άλλα γυμνόσπερμα, τα γκίγκο έχουν χωριστά φύλα. Αυτό σημαίνει ότι το θηλυκό δέντρο χρειάζεται την παρουσία ενός αρσενικού προκειμένου να γονιμοποιηθεί. Περιστασιακά και τα δύο φύλα βρίσκονται στο ίδιο δέντρο.
Τα δέντρα Γίνκο παράγουν χημικές ουσίες που είναι δυσάρεστες για τα έντομα, μύκητες και βακτήρια που προσπαθούν να του επιτεθούν. Η ανθεκτικότητά του είναι θρυλική αφού είναι ένας από τους λίγους ζωντανούς οργανισμούς που επιβίωσαν της ατομικής βόμβας στην ιαπωνική πόλη της Χιροσίμα το 1945.
Γενετικός κώδικας.
Το δέντρο θεωρείται ως ένα «ζωντανό απολίθωμα», όρος που χρησιμοποιείται για να περιγράψει οργανισμούς που έχουν βιώσει πολύ μικρή αλλαγή κατά τη διάρκεια εκατομμυρίων ετών. Στην περίπτωση του είδους Ginkgo biloba, υπάρχουν παλαιολιθικά δείγματα ηλικίας 270.000.000 χρόνων προερχόμενα από την Πέρμια περίοδο.
Σύμφωνα με μελέτη Κινέζων επιστημόνων, το γονιδίωμα του δέντρου Γίνκο είναι τεράστιο και περιλαμβάνει περίπου 10,6 δισεκατομμύρια «γράμματα» DNA. Το ανθρώπινο γονιδίωμα, εν συγκρίσει, περιέχει μόλις τρία δισεκατομμύρια «γράμματα» DNA.
Καλλιέργεια.
Το γκίγκο καλλιεργείται ως καλλωπιστικό σε πάρκα και κήπους. Είναι εκπληκτικά σκληρό και ανθεκτικό σε όλες τις μορφές μόλυνσης, γι'αυτό το λόγο είναι ιδιαίτερα κατάλληλο για αστικές περιοχές. Ευδοκιμεί καλύτερα σε όξινα, καλά αποστραγγιζόμενα, αμμώδη εδάφη.
Χρήσεις.
Από τα φύλλα του παρασκευάζεται φάρμακο, που χρησιμοποιείται στη θεραπεία διαφόρων παθήσεων του κυκλοφορικού. Στην Κινέζικη Ιατρική ο καρπός του χρησιμοποιούνταν ανέκαθεν για τις αντιβηχικές, χωνευτικές και διουρητικές του ιδιότητες. Επίσης οι καρποί του χρησιμοποιούνται στο πιάτο «Η απόλαυση του Βούδα».
Υγεία.
Ένα εκχύλισμα φύλλων Ginkgo biloba διατίθεται στο εμπόριο σε μορφή συμπληρώματος διατροφής με ισχυρισμούς ότι μπορεί να ενισχύσει τη γνωστική λειτουργία σε άτομα χωρίς γνωστά γνωστικά προβλήματα. Μελέτες δεν κατάφεραν να βρουν τέτοια αποτελέσματα στη μνήμη ή την προσοχή σε υγιείς ανθρώπους 
Τα εκχυλίσματα φύλλων Ginkgo biloba έχουν μελετηθεί ως πιθανή θεραπεία για την άνοια και τη νόσο του Alzheimer|Alszheimer, με μικτά αποτελέσματα. Ορισμένες αναθεωρήσεις έχουν καταλήξει στο συμπέρασμα ότι δεν υπάρχουν καλά αποδεικτικά στοιχεία που να υποστηρίζουν τη χρήση του ginkgo στην άνοια , ενώ άλλες κατέληξαν στο συμπέρασμα ότι το εκχύλισμα gingko μπορεί να βοηθήσει τα άτομα με άνοια 
Δεν υπάρχουν καλά αποδεικτικά στοιχεία που να υποστηρίζουν τη χρήση του ginkgo για τη θεραπεία της υψηλής αρτηριακής πίεσης ,της σχετικής με την εμμηνόπαυση ελάττωση της γνωστικής λειτουργείας , της εμβοής, της ανάκαμψης μετά το εγκεφαλικό , της περιφερικής αρτηριακής νόσου,της εκφύλισης της ωχράς κηλίδας ή της ασθένειας υψομέτρου
Μαγείρεμα.
Τα γαμετόφυτα που μοιάζουν με καρύδια μέσα στους σπόρους εκτιμούνται ιδιαίτερα στην Ασία και είναι ένα παραδοσιακό κινέζικο φαγητό. Τα καρύδια Ginkgo χρησιμοποιούνται στο congee, και συχνά σερβίρονται σε ειδικές περιπτώσεις όπως σε γάμους και το Κινέζικο Νέο Έτος (ως μέρος του χορτοφαγικού πιάτου που ονομάζεται απόλαυση του Βούδα). Στην κινεζική κουλτούρα, πιστεύεται ότι έχουν οφέλη για την υγεία. Μερικοί θεωρούν επίσης ότι έχουν αφροδισιακές ιδιότητες. Οι ιαπωνικοί μάγειροι προσθέτουν σπόρους ginkgo (που ονομάζονται ginnan) σε πιάτα όπως το chawanmushi και οι μαγειρευμένοι σπόροι τρώγονται συχνά μαζί με άλλα πιάτα.
Όταν καταναλώνεται σε μεγάλες ποσότητες ή για μεγάλο χρονικό διάστημα, το γαμετόφυτο (κρέας) του σπόρου μπορεί να προκαλέσει δηλητηρίαση με 4'-Ο-μεθυλοπυριδοξίνη (MPN). Το MPN είναι σταθερό στη θερμότητα και δεν καταστρέφεται με το μαγείρεμα 
Μελέτες έχουν δείξει ότι οι σπασμοί που προκαλούνται από το MPN μπορούν να προληφθούν ή να αντιμετωπιστούν επιτυχώς με πυριδοξίνη (βιταμίνη Β6).
Μερικοί άνθρωποι είναι ευαίσθητοι στις χημικές ουσίες της σαρκοτέστα, της εξωτερικής σαρκώδους επικάλυψης. Αυτοί οι άνθρωποι θα πρέπει να χειρίζονται τους σπόρους με προσοχή κατά την προετοιμασία των σπόρων για κατανάλωση, φορώντας γάντια μιας χρήσης. Τα συμπτώματα είναι αλλεργική δερματίτιδα εξ επαφής 
ή φουσκάλες παρόμοιες με αυτές που προκαλούνται από την επαφή με δηλητηριώδη κισσό. Ωστόσο, οι σπόροι που έχουν απομακρυνθεί από τη σαρκώδη επικάλυψη είναι ως επί το πλείστον [απαιτούνται διευκρινίσεις] [ποσοτικοποιημένες] ασφαλείς στο χειρισμό τους.
Παρενέργειες.
Το Ginkgo μπορεί να έχει ανεπιθύμητες ενέργειες, ειδικά για άτομα με διαταραχές της κυκλοφορίας του αίματος και εκείνα που παίρνουν αντιπηκτικά όπως η ασπιρίνη ή η βαρφαρίνη, αν και πρόσφατες μελέτες έχουν διαπιστώσει ότι το ginkgo έχει ελάχιστη ή καθόλου επίδραση στις αντιπηκτικές ιδιότητες ή τη φαρμακοδυναμική της βαρφαρίνης σε υγιή άτομα. 
Επιπλέον ανεπιθύμητες ενέργειες περιλαμβάνουν αυξημένο κίνδυνο αιμορραγίας, γαστρεντερική δυσφορία, ναυτία, έμετο, διάρροια, πονοκεφάλους, ζάλη, καρδιακούς παλμούς και ανησυχία 
Το Ginkgo πρέπει να χρησιμοποιείται με προσοχή όταν συνδυάζεται με άλλα βότανα που είναι γνωστό ότι αυξάνουν την αιμορραγία (π.χ. σκόρδο, ginseng, τζίντζερ).
Σύμφωνα με μια συστηματική ανασκόπηση, οι επιδράσεις του ginkgo στις έγκυες γυναίκες μπορεί να περιλαμβάνουν αυξημένο χρόνο αιμορραγίας και θα πρέπει να αποφεύγονται κατά τη διάρκεια της γαλουχίας λόγω ανεπαρκών στοιχείων ασφαλείας 
Εξωτερικοί σύνδεσμοι.
ς

</doc>
<doc id="68661" url="https://el.wikipedia.org/wiki?curid=68661" title="Αστρομετρία">
Αστρομετρία

Η Αστρομετρία είναι ο κλάδος της αστρονομίας που ασχολείται με τις ακριβείς θέσεις των ουράνιων σωμάτων, τις κινήσεις τους και τις αποστάσεις τους, ιδίως τις γωνιακές, με μεθόδους της ουράνιας μηχανικής και της σφαιρικής αστρονομίας.
Η Αστρομετρία είναι από τα αρχαιότερα ερευνητικά πεδία της Αστρονομίας. Μπορεί να θεωρηθεί ως το σήμερα ενεργό ερευνητικά πεδίο της «Κλασικής Αστρονομίας», οριζόμενης σε αντίθεση με την αστροφυσική. Είναι συγγενής και διάδοχος συγχρόνως κλάδος της Σφαιρικής Αστρονομίας. Η απαρχή της Αστρομετρίας χρονολογείται από τη σύνταξη του πρώτου καταλόγου αστέρων από τον Ίππαρχο. Η σύγχρονη Αστρομετρία μπορεί να ειπωθεί ότι ιδρύθηκε από τον Φρήντριχ Μπέσελ με το έργο του "Fundamenta astronomiae", στο οποίο έδινε την ακριβή μέση θέση 3.222 αστέρων που είχαν παρατηρηθεί μεταξύ του 1750 και του 1762 από τον Τζέιμς Μπράντλεϋ.
Μία σημαντική πλευρά της Αστρομετρίας είναι η διόρθωση των σφαλμάτων. Διάφοροι παράγοντες υπεισάγουν σφάλματα στην ακριβή μέτρηση των αστρικών θέσεων, όπως η γήινη ατμόσφαιρα, οι ατέλειες των επιστημονικών οργάνων, κλπ., ακόμα και η πεπερασμένη ταχύτητα του φωτός (βλ.αποπλάνηση του φωτός). Πολλά από αυτά μπορούν να μειωθούν με τη χρήση διάφορων τεχνικών, τόσο στα όργανα μετρήσεως όσο και μαθηματικών αλγορίθμων. Λαμβάνονται γενικά πολλές μετρήσεις για το ίδιο ζητούμενο και στη συνέχεια τα αποτελέσματα αναλύονται με τη χρήση στατιστικών μεθόδων για τον υπολογισμό της πραγματικής τιμής και του αντίστοιχου σφάλματος.
Εφαρμογές της Αστρομετρίας.
Πέρα από τη θεμελιώδη συνεισφορά της παροχής ενός πλαισίου αναφοράς στους αστρονόμους για να αναφέρουν τις παρατηρήσεις τους, η Αστρομετρία έχει επίσης θεμελιώδη σημασία για κλάδους όπως η ουράνια μηχανική, η μελέτη των διπλών αστέρων και η γαλαξιακή αστρονομία. Στην παρατηρησιακή αστρονομία, οι αστρομετρικές τεχνικές βοηθούν στην ταυτοποίηση αστρικών σωμάτων από τον ιδιαίτερο συνδυασμό των κινήσεών τους. Επίσης, παίζουν ρόλο στην τήρηση του παγκόσμιου χρόνου: Το σύστημα του UTC είναι βασικά ο ατομικός χρόνος (που τηρείται από ατομικά ρολόγια) συγχρονισμένος με την περιστροφή της Γης με τη βοήθεια ακριβών αστρομετρικών παρατηρήσεων. Η Αστρομετρία λαβαίνει επίσης μέρος στη δημιουργία της κλίμακας κοσμικών αποστάσεων, καθώς χρησιμοποιείται στο πρώτο της σκαλί: την εξαγωγή αποστάσεων των κοντινότερων σε μας αστέρων του Γαλαξία με τη μέθοδο της ηλιοκεντρικής παραλλάξεως.
Οι αστρονόμοι χρησιμοποιούν αστρομετρικές τεχνικές για την παρακολούθηση των ουράνιων σωμάτων που περνούν πολύ κοντά από τη Γη με κίνδυνο μελλοντικής συγκρούσεως. Η Αστρομετρία έχει επίσης ανιχνεύσει λίγους από τους εξωηλιακούς πλανήτες. Για το σκοπό αυτό απαιτείται η μέτρηση των ελάχιστων μετατοπίσεων που προκαλούν στη φαινόμενη θέση του αστέρα τους στον ουρανό, καθώς περιφέρονται περί το κοινό τους κέντρο μάζας. Στο μέλλον αυτό θα καταστεί ευρύτερα δυνατό αν εκτοξευθεί μια διαστημική αποστολή όπως η SIM της NASA, που θα μπορέσει να ανιχνεύσει τυχόν πλανήτες του μεγέθους της Γης γύρω από τους 200 (περίπου) πλησιέστερους αστέρες του τύπου του Ήλιου.
Τέλος, μετρήσεις Αστρομετρίας χρησιμοποιούνται και από αστροφυσικούς για τη συγκεκριμενοποίηση ορισμένων μαθηματικών μοντέλων στην αστροφυσική των απλανών: Μετρώντας ταχύτητες πάλσαρ, είναι δυνατό να θέσουν όρια στην ασυμμετρία των εκρήξεων υπερκαινοφανών. Επίσης, αστρομετρικά αποτελέσματα χρησιμοποιούνται για τον προσδιορισμό της κατανομής της σκοτεινής ύλης στον Γαλαξία.

</doc>
<doc id="68663" url="https://el.wikipedia.org/wiki?curid=68663" title="Γκίνγκο">
Γκίνγκο



</doc>
<doc id="68664" url="https://el.wikipedia.org/wiki?curid=68664" title="Αστρονομική σταθερά">
Αστρονομική σταθερά

Μια αστρονομική σταθερά είναι μία σταθερά που χρησιμοποιείται στην Αστρονομία. Οι αστρονομικές σταθερές περιλαμβάνουν «φυσικές» μονάδες αστρονομικών αποστάσεων (όπως η αστρονομική μονάδα, το έτος φωτός και το παρσέκ), «φυσικές» μονάδες χρόνου (το αστρικό έτος, το τροπικό έτος, η αστρική ημέρα), και διάφορες τιμές μαζών κλπ. (π.χ. η μάζα και η μέση ακτίνα της Γης, και η μάζα, η ακτίνα και η λαμπρότητα του Ηλίου). Οι αστρονομικές σταθερές μπορεί επίσης να συμπεριλαμβάνουν και γνήσιες φυσικές σταθερές, όπως είναι η ταχύτητα του φωτός (c), η σταθερά της παγκόσμιας έλξεως (G), ακόμα και η σταθερά του Πλανκ (h).

</doc>
<doc id="68665" url="https://el.wikipedia.org/wiki?curid=68665" title="Διαφορική περιστροφή">
Διαφορική περιστροφή

Η διαφορική περιστροφή είναι το φαινόμενο κατά το οποίο διαφορετικά μέρη ενός περιστρεφόμενου αντικειμένου κινούνται με διαφορετικές γωνιακές ταχύτητες (ρυθμούς περιστροφής). Στην Αστρονομία, η παρατήρηση διαφορικής περιστροφής σε ένα ουράνιο σώμα προδίδει ότι το συγκεκριμένο σώμα δεν είναι στερεό.
Στους προσαυξητικούς δίσκους που σχηματίζονται γύρω από συμπαγή σώματα με ισχυρά βαρυτικά πεδία, όπως είναι οι αστέρες νετρονίων και οι μαύρες τρύπες, η διαφορική περιστροφή προκαλεί ισχυρότατες τριβές, που θερμαίνουν το αέριο έως και εκατομμύρια βαθμούς. Οι γαλαξίες και οι πρωτοαστέρες δείχνουν συνήθως έντονη διαφορική περιστροφή. Παραδείγματα διαφορικής περιστροφής στο Ηλιακό Σύστημα αποτελούν ο Ήλιος, ο πλανήτης Δίας και ο πλανήτης Κρόνος.

</doc>
<doc id="68668" url="https://el.wikipedia.org/wiki?curid=68668" title="Εξωηλιακός πλανήτης">
Εξωηλιακός πλανήτης

Εξωηλιακός πλανήτης ή εξωπλανήτης ονομάζεται κάθε πλανήτης που δεν ανήκει στο δικό μας ηλιακό σύστημα, δεν περιφέρεται δηλαδή γύρω από τον Ήλιο. Μέχρι τη δεκαετία του 1990 οι πλανήτες αυτοί ήταν αποκλειστικά θέμα των θεωρητικών της μικροκοσμογονίας και των συγγραφέων επιστημονικής φαντασίας. Η ύπαρξή τους ή μη, ήταν από καιρό ένα από τα μεγαλύτερα ζητήματα της αστρονομίας, όμως δεν υπήρχαν τεχνικά μέσα με αρκετή ισχύ για να εντοπιστούν. Οι ανακαλύψεις όμως της δεκαετίας του 1990 άλλαξαν ριζικά το σκηνικό: Το 1992 ανακαλύφθηκαν οι πρώτοι τέτοιοι πλανήτες, να περιφέρονται γύρω από τον πάλσαρ PSR 1257+12, από τους Αλεκσάντερ Βόλσταν και Frail. Το 1995 ανακαλύφθηκαν οι πρώτοι εξωηλιακοί πλανήτες γύρω από ένα συνηθισμένο αστέρα όπως ο Ήλιος (τον 51 Πηγάσου), από τους Μισέλ Μαγιόρ και Ντιντιέ Κελόζ, οι οποίοι για αυτή τους την ανακάλυψη κέρδισαν το βραβείο Νόμπελ φυσικής για το 2019.
Διαστημικά σώματα με τα ακριβή χαρακτηριστικά εξωηλιακών πλανητών φαίνεται να υπάρχουν και εκτός των ηλιακών συστημάτων και πιθανολογείται πως οι ελεύθεροι αυτοί πλανήτες ακολουθούν διαφορετικό μοντέλο σχηματισμού από αυτό ενός κλασικού πλανήτη που βρίσκεται σε τροχιά.
Αριθμός εξωπλανητών.
Τον Οκτώβριο του 2021 ήταν γνωστοί 4.846 εξωηλιακοί πλανήτες σε 3.582 πλανητικά συστήματα από τα οποία 798 είχαν πάνω από ένα πλανήτη. Ο αριθμός αυτός μεταβάλλεται γρήγορα, καθώς νέες ανακαλύψεις προστίθενται κάθε λίγο. Ο κλάδος του κυνηγιού πλανητών είναι ένας από τους γρηγορότερα αναπτυσσόμενους της αστρονομίας, και συγκεντρώνει το ενδιαφέρον όλο και περισσότερων επιστημόνων, αλλά και σημαντικές επενδύσεις σε εξοπλισμό και κονδύλια. Οι ανακαλύψεις αυτές είναι όλες, πλην μίας, έμμεσες, δηλαδή τα σώματα αυτά δεν είναι παρατηρήσιμα με τηλεσκόπιο, εξαιτίας των τεράστιων αποστάσεών τους από τη Γη (δεκάδες έτη φωτός απέχουν οι πλησιέστεροι). Ανιχνεύσιμες είναι "μόνο" οι φασματοσκοπικές (συνήθως), φωτομετρικές ή αστρομετρικές μεταβολές που επιφέρει η κίνησή τους γύρω από τους αστέρες τους στο φως ή τη θέση των αστέρων αυτών.
Τρόποι εντοπισμού.
Ο εντοπισμός των εξωηλιακών πλανητών σήμερα γίνεται με κυρίως τρεις τρόπους:
Χαρακτηριστικά των εξωηλιακών πλανητών.
Εξαιτίας των έμμεσων μεθόδων ανακάλυψης, οι περισσότεροι εξωηλιακοί πλανήτες που βρέθηκαν είναι γιγάντιοι πλανήτες που μοιάζουν περισσότερο στον Δία παρά στη Γη, αλλά που απέχουν από τον κεντρικό τους αστέρα συνήθως πολύ λιγότερο από όσο ο Δίας από τον Ήλιο. Λόγω της εγγύτητάς του στο άστρο του και του μεγάλου του μεγέθους, ένας πλανήτης αυτού του τύπου κατατάσσεται συνήθως (ανεπίσημα) ως Καυτός Δίας ή Καυτός Ποσειδώνας. Προς το παρόν, εντοπίζονται περισσότεροι πλανήτες αυτού του μεγέθους, και σε τέτοια μικρή απόσταση από τον κεντρικό αστέρα, επειδή αφενός οι διαταραχές που προκαλούνται στο φάσμα του αστέρα είναι μεγαλύτερες, και επομένως πιο εύκολα παρατηρήσιμες, αφετέρου η περίοδός τους είναι πολύ μικρή, και τα αποτελέσματα των παρατηρήσεων μπορούν να επαναληφθούν και να επαληθευτούν με ευκολία.
Μεγάλη δραστηριότητα αναπτύχθηκε από τους θεωρητικούς επιστήμονες προκειμένου να εξηγηθεί η ύπαρξη αυτών των σωμάτων, ανεξήγητη από τις κλασικές θεωρίες σχηματισμού πλανητών. Μια από τις θεωρίες που προσπαθούν να εξηγήσουν την εγγύτητα αυτή των πλανητών στο άστρο τους, είναι αυτή της πλανητικής μετανάστευσης, σύμφωνα με την οποία αυτοί οι γίγαντες αερίου σχηματίζονται σε πιο απομακρυσμένα σημεία του πλανητικού τους συστήματος και στη συνέχεια μετακινούνται στο εσωτερικό λόγω παλιρροϊκών δυνάμεων ή άλλων διαταραχών.
Εξωηλιακοί πλανήτες και ζωή.
Εκτιμάται σήμερα ότι πάνω από το 10% των αστέρων του τύπου του Ηλίου διαθέτει πλανήτες. Η ανακάλυψη αρκετών εξωηλιακών πλανητών θέτει σε νέες βάσεις το ζήτημα της υπάρξεως εξωγήινης ζωής, καθώς δίνει μια καλύτερη εικόνα της στατιστικής πιθανότητας ανάπτυξης ζωής στο γαλαξία μας (σύμφωνα και με την εξίσωση Ντρέικ). Σήμερα, ο δεύτερος πλανήτης του ερυθρού νάνου αστέρα Gliese 581, που απέχει 20 έτη φωτός από τη Γη, φέρεται ως το καλύτερο μέχρι στιγμής παράδειγμα εξωπλανήτη λίγο μόνο μεγαλύτερου από τη Γη που περιφέρεται σε τέτοια απόσταση από τον αστέρα του (μέσα στη λεγόμενη κατοικήσιμη ζώνη) ώστε να είναι δυνατή η εμφάνιση και η ανάπτυξη της ζωής πάνω του. Η ύπαρξη ζωής σχεδόν σε όλους τους υπόλοιπους εξωηλιακούς πλανήτες αποκλείεται, καθώς πρόκειται για γίγαντες αερίων με πολύ υψηλές θερμοκρασίες στην ατμόσφαιρά τους.
Ορφανοί πλανήτες.
Εκτός από τους πλανήτες που περιφέρονται γύρω από αστέρες, υφίστανται σώματα με χαρακτηριστικά όπως αυτά των εξωηλιακών πλανητών τα οποία δεν βρίσκονται σε τροχιά γύρω από άλλο ουράνιο σώμα, αλλά κινούνται ελεύθερα στον χώρο των γαλαξιών ή ενδεχομένως και εκτός αυτών. Αυτά τα ουράνια σώματα, που δεν είναι καφέ νάνοι, δεν είναι σαφές αν περιλαμβάνονται στον ορισμό του πλανήτη που δίνει η Διεθνής Αστρονομική Ένωση και γενικά αποδίδονται ως ορφανοί πλανήτες ή διαστρικοί πλανήτες. Ένα τέτοιο ουράνιο σώμα που περιφέρεται εκτός τροχιάς είναι το PSO J318.5-22, που παρατηρήθηκε το φθινόπωρο του 2010, το οποίο αποδίδεται ανεπίσημα από επιστημονικούς κύκλους και από τον τύπο ως εξωηλιακός πλανήτης, όπως προτείνεται από τη δημοσίευση της ανακάλυψης και μελέτης του το φθινόπωρο του 2013.

</doc>
<doc id="68670" url="https://el.wikipedia.org/wiki?curid=68670" title="100 μέτρα στο Πανελλήνιο Πρωτάθλημα Στίβου">
100 μέτρα στο Πανελλήνιο Πρωτάθλημα Στίβου

Τα 100 μέτρα αντρών εντάχτηκαν στα πανελλήνια πρωταθλήματα απο την πρώτη διοργάνωση το 1896.Νικητές έχουν αναδειχθεί μεγάλοι αθλητές όπως οι Παπαγεωργόπουλος, Τερζιάν, Γεωργόπουλος και Κεντέρης. Πολυνίκης είναι ο Γεωργόπουλος του Παναθηναϊκού με 9 συνεχόμενες νίκες. Το πανελλήνιο ρεκόρ το κατέχει ο Άγγελος Παυλακάκης με 10.11 απο τις 2 Αυγούστου 1997 στο Ολυμπιακό Στάδιο.

</doc>
<doc id="68672" url="https://el.wikipedia.org/wiki?curid=68672" title="Πανελλήνιο πρωτάθλημα 100 μέτρα αντρών">
Πανελλήνιο πρωτάθλημα 100 μέτρα αντρών



</doc>
<doc id="68674" url="https://el.wikipedia.org/wiki?curid=68674" title="Όσιρις">
Όσιρις

Ο Όσιρις, (επίσης "Ούζιρις, Αζάρ, Όζιρις, Ουζάρ, Ουεζίρ, Ουζαρέ") του οποίου το όνομα είναι αρχαιοελληνική μεταγραφή της αιγυπτιακής λέξης "Ουεζίρ", εξομοιώθηκε με πολλές θεότητες του ελληνικού πάνθεου, κυρίως δε με τον Διόνυσο και τον Άδη. Όντας αρχικά θεός της φύσης, ενσάρκωση του πνεύματος της βλάστησης, που πεθαίνει κατά το θερισμό και αναγεννάται όταν φυτρώνει ο σπόρος, ο Όσιρις λατρεύθηκε σε ολόκληρη την αρχαία Αίγυπτο ως θεός των νεκρών. Με την ιδιότητα αυτή αναρριχήθηκε μέχρι την πρώτη σειρά του αιγυπτιακού πανθέου. Ο μύθος παρουσιάζει τον Όσιρι ουσιαστικά ως φετίχ μιας κατακτητικής φατρίας, η οποία τον επέβαλε αρχικά στην πόλη Ντζεντού -μεταγενέστερα "Περ-Ουσίρ" και Βούσιρι (αρχαιοελ.)- της Κάτω Αιγύπτου, όπου ο νέος θεός υποκατέστησε τον προηγούμενο κύριο της πόλης, τον Αντζετί. Κατόπιν στην Άβυδο της 'Ανω Αιγύπτου, ο Όσιρις ταυτίστηκε με τον Χεντ Αμεντί ("Khent Amenti"), τον θεό-λύκο της δυτικής νεκρόπολης και έγινε η μεγάλη θεότητα των νεκρών. Εκεί του αποδιδόταν ενίοτε η προσωνυμία Χεντ Αμεντιού ("Khent Amentiou"), «Κύριος των Δυτικών», δηλαδή των νεκρών, που κατοικούσαν εκεί όπου δύει ο ήλιος. Ο Όσιρις μαζί με τον Σέραπη χαρακτηρίζονταν Άζωνοι θεοί.
Ο μύθος του Όσιρι.
Τα ιερογλυφικά κείμενα περιέχουν αρκετούς υπαινιγμούς σχετικά με τα έργα του θεού κατά την επίγεια ζωή του. Χάρη στον Πλούταρχο γνωρίζουμε τον μύθο του με αρκετή ακρίβεια. Πρωτότοκος γιος του Γκεμπ και της Νουτ, ο Όσιρις γεννήθηκε στις Θήβες της Άνω Αιγύπτου. Αμέσως όταν συνέβη αυτό μία μυστηριώδης φωνή γνωστοποίησε στον κόσμο την έλευση του «Κυρίου του Σύμπαντος», προκαλώντας κραυγές χαράς. Όταν, όμως, έγιναν γνωστές οι συμφορές που τον απειλούσαν, η χαρά μετατράπηκε σε θρήνο. Όταν ο Ρα πληροφορήθηκε τη γέννηση του Όσιρι, χάρηκε. Παρά το γεγονός ότι είχε καταραστεί τη μητέρα του Νουτ να μη τον γεννήσει, τον κάλεσε κοντά του και τον αναγνώρισε ως κληρονόμο του θρόνου του.
Ωραιότερος και ψηλότερος από όλους ο μελαχρινός, όπως περιγράφεται, Όσιρις διαδέχθηκε τον πατέρα του Γκεμπ στον θρόνο της Αιγύπτου, όταν εκείνος αποσύρθηκε στον ουρανό, αναγορεύοντας ως βασίλισσα την αδελφή του Ίσιδα. Πρώτο μέτρο του νέου θεϊκού φαραώ ήταν η κατάργηση της ανθρωποφαγίας, η μεταβολή του νομαδικού βίου και η μόνιμη εγκατάσταση, όπως και η εκπαίδευση των υπηκόων του στην τέχνη της κατασκευής γεωργικών εργαλείων για την καλλιέργεια της γης και την παραγωγή σιταριού και σταφυλιών. Με αυτά θα παρασκεύαζαν τα απαραίτητα για τη διατροφή των ανθρώπων, δηλαδή τον άρτο, τον οίνο και τον ζύθο. 
Ο Όσιρις εισήγαγε τη λατρεία των θεών, ανήγειρε τους πρώτους ναούς, σμίλεψε τις πρώτες εικόνες των θεών, διατύπωσε την τελετουργική τάξη και επινόησε τα δύο είδη αυλών, που έμελλε να συνοδεύουν τα άσματα κατά τη διάρκεια των εορτασμών. Μετά από αυτό ίδρυσε πόλεις και νομοθέτησε για τον λαό του δίκαιους νόμους, προσλαμβάνοντας την επωνυμία "Ούνοφρις" (ο καλός), με την οποία και είναι γνωστός ως τέταρτος θεϊκός Φαραώ.
Κατεξοχήν εκπολιτιστής ο Όσιρις επιθύμησε εκτός της Αιγύπτου να εκπολιτίσει και τον υπόλοιπο κόσμο. Αφήνοντας πίσω του την Ίσιδα, έφυγε για να κατακτήσει την Ασία, συνοδευόμενος από τον Θωθ τον Άνουβι και τον Οφόι. Εχθρός της βίας, προσεταιριζόταν υπό το σκήπτρο του, τη μία χώρα μετά την άλλη, με μοναδικό όπλο την πραότητα και τη μουσική. Λέγεται πως αφόπλιζε τους κατοίκους με άσματα και μουσική από διάφορα μουσικά όργανα. Επέστρεψε στην Αίγυπτο, έχοντας διατρέξει ολόκληρη τη γη και διαδίδοντας παντού τον πολιτισμό. 
Θάνατος και ανάσταση.
Επιστρέφοντας ο Όσιρις βρήκε το βασίλειό του σε λαμπρή κατάσταση. Η Ίσιδα είχε κυβερνήσει με σύνεση κατά την απουσία του. Ωστόσο, έπεσε θύμα της συνωμοσίας που προετοίμασε κρυφά ο αδελφός του Σετ, ο οποίος ήθελε να τον εκτοπίσει από τον θρόνο του. Στα εδάφια τα σχετικά με την Ίσιδα και τον Σετ υπάρχει λεπτομερής αφήγηση για πώς την 17η του μηνός Αθύρ, κατά το εικοστό όγδοο έτος της βασιλείας του, ο «καλός» θανατώθηκε και διαμελίστηκε από τους συνωμότες, καθώς και το πώς ανακάλυψε η πιστή σύζυγός του το σώμα του και το μετέφερε πίσω στην Αίγυπτο. Χρησιμοποιώντας τη μαγεία της με τη βοήθεια του Θωθ, του Άνουβι και του Ώρου η Ίσιδα κατόρθωσε να επαναφέρει στη ζωή τον Όσιρι. Εκείνος εμφανίσθηκε στη συνέχεια ενώπιον του δικαστηρίου των θεών, υπό την προεδρία του Γκεμπ, για να απαλλαχθεί τελικά από τις κατηγορίες του Σετ εναντίον του.
Αναστημένος πλέον ο Όσιρις μπορούσε να επανακτήσει το θρόνο του και να εξακολουθήσει να βασιλεύει πάνω στους θνητούς. Εκείνος, ωστόσο, προτίμησε να εγκαταλείψει τη γη και να αποσυρθεί στα Ηλύσια Πεδία, όπου υποδεχόταν ευμενώς τις ψυχές των δικαίων και βασίλευε επί των νεκρών. Όπως είναι φυσικό, η υπόσχεση της ανάστασης και της αιώνιας ύπαρξης προσέδωσε ακόμα μεγαλύτερη βαρύτητα στη λατρεία του Όσιρι. Όπως αποσύρθηκε ο Όσιρις χάριν του γιου του στο στερέωμα, έτσι και ο νεκρός φαραώ περνώντας στην οσιρική αθανασία μεταβιβάζει τη δύναμή του στον νέο μονάρχη.
Ερμηνείες του μύθου.
Δόθηκαν στο παρελθόν αρκετές ερμηνείες για τον μύθο του Όσιρι. Θεωρήθηκε πνεύμα της βλάστησης, που πεθαίνει και αναγεννάται αδιάκοπα, καθώς ο Όσιρις συμβολίζει το σιτάρι, το αμπέλι και τα δέντρα. Συμβολίζει επίσης τον Νείλο, που κάθε χρόνο πλημμυρίζει, το φως του ήλιου, που σβήνει κάθε βράδυ και αναγεννάται λαμπρό κάθε αυγή. Η εχθρότητα μεταξύ των δύο αδελφών Όσιρι και Σετ θεωρείται πως συμβολίζει την τάση της ερήμου να καλύψει με άμμο την καλλιεργημένη γη, τις καταστρεπτικές εξορμήσεις των καυτών ανέμων κατά της βλάστησης, την αέναη επίθεση της ξηρασίας εναντίον του γονιμοποιού νερού, τον πόλεμο του σκότους εναντίον του φωτός.
Ωστόσο ο Όσιρις έγινε δημοφιλής ως θεότητα των νεκρών, διότι πρόσφερε στους πιστούς του την ελπίδα για μια αιώνια και ευτυχισμένη ζωή, σε έναν άλλο κόσμο δικαιότερο και αγαθότερο. Από την πρώιμη περίοδο της λατρείας του είναι βασιλέας των νεκρών. Ναι μεν απεικονίζεται ως βασιλέας, αλλά ως νεκρός βασιλέας -μομμιοποιημένος με βασιλικά εμβλήματα.
Λατρεία.
Τιμώμενος σε ολόκληρη την Αίγυπτο, μαζί με τη σύζυγό του Ίσιδα και τον γιο του Ώρο, με τους οποίες σχημάτιζε την "οσιρική τριάδα", λατρευόταν ιδιαίτερα στην Άβυδο, όπου οι ιερείς έδειχναν στους απειράριθμους προσκυνητές τον τάφο του. Οι πιστοί θεωρούσαν εαυτόν ευτυχή, αν κατόρθωναν να εξασφαλίσουν κοντά στο ιερό του τόπο ταφής, ή τουλάχιστον την άδεια να στήσουν εκεί αναθηματική στήλη με το όνομά του, καθώς πίστευαν ότι με αυτόν τον τρόπο εξασφάλιζαν την εύνοια του «Καλού» στον άλλο κόσμο.
Εικονοπλασία.
Ο Όσιρις απεικονίζεται με μορφή ανθρώπου, με εφαρμοστό ένδυμα, όρθιος ή καθισμένος στο θρόνο του. Φορά την υψηλή λευκή μίτρα, η οποία στολίζεται με δύο φτερά στρουθοκαμήλου και την οποία ονόμαζαν στέμμα "Ατέφ" (και ερυθρό περιλαίμιο. Σε άλλες απεικονίσεις τα χέρια του, βγαλμένα έξω από το νεκρικό σάβανο, κρατούν σταυρωμένα πάνω στο στήθος του το μαστίγιο και το εν είδει αγκίστρου σκήπτρο "Χικ", εμβλήματα της ανώτατης εξουσίας. Πολυάριθμα είναι τα ονόματα και οι επωνυμίες του, οι οποίες φθάνουν περίπου τις εκατό, στις λιτανείες που διασώθηκαν στην "Βίβλο των Νεκρών".
Ό Όσιρις ενσαρκωνόταν σε διάφορα ζώα, όπως στον ταύρο Όνουφι, στον ιερό κριό Μένδητα, στο πουλί Μπενού, αλλά επίσης και στο Τζεντ ("Djed"), ένα απλό φετίχ, το οποίο πιθανολογείται ότι ήταν και η πρώτη μορφή του, με την οποία οδηγούσε στους πολέμους τους προϊστορικούς πιστούς του. Αρχικά έχοντας τη μορφή κορμού ελάτης ή άλλου κωνοφόρου, το Τζεντ, κατά την κλασική εποχή απεικονιζόταν ως κίονας με τέσσερα κιονόκρανα, τα οποία σε ορισμένα κείμενα θεωρούνταν ότι αντιστοιχούσαν στη σπονδυλική στήλη του θεού και φυλάσσονταν στο ιερό της Βουσίριδος.

</doc>
<doc id="68675" url="https://el.wikipedia.org/wiki?curid=68675" title="Αλέξανδρος Χαλκοκονδύλης">
Αλέξανδρος Χαλκοκονδύλης

Ο Αλέξανδρος Χαλκοκονδύλης ήταν Έλληνας αθλητής στίβου.
Γεννήθηκε στην Αθήνα το 1880 και ήταν αθλητής στίβου του Α.Ο. Αθηνών. Πανελληνιονίκης στα 100 μέτρα, 400 μέτρα στο τριπλούν και στο άλμα εις μήκος. Συμμετείχε στους Ολυμπιακούς αγώνες του 1896 και ήταν ο πρώτος Έλληνας που συμμετείχε σε σύγχρονη ολυμπιάδα. Στις 25 Μαρτίου 1896 συμμετείχε στα προκριματικά των 100 μέτρων που ήταν και το πρώτο αγώνισμα των αγώνων. Στον τελικό των 100 μέτρων τερμάτισε 5ος με 12.8 , ενώ συμμετείχε ακόμα στο μήκος τερματίζοντας 4ος με άλμα 5.74, στο τριπλούν τερμάτισε 6ος και συμμετείχε ακόμα στα προκριματικά των 400 μέτρων χωρίς να καταφέρει να προκριθεί στον τελικό. Σε όλα τα αγωνίσματα έκανε νέο Πανελλήνιο ρεκόρ.

</doc>
<doc id="68676" url="https://el.wikipedia.org/wiki?curid=68676" title="Ζεντάνι Μουχάμαντ ας Ζεντάνι">
Ζεντάνι Μουχάμαντ ας Ζεντάνι

Ο Ζεντάνι Μουχάμαντ ας Ζεντάνι (4 Δεκεμβρίου 1944) ήταν ο de jure αρχηγός του κράτους της Λιβύης από το 1992 έως το 2008. 
Προφίλ.
Γεννήθηκε γύρω στο 1944. Έγινε αρχηγός κράτους στις 18 Νοεμβρίου του 1992. Ασκούσε σε πολύ μικρό βαθμό την εξουσία, καθώς πραγματικός κυρίαρχος είναι ο Μουαμάρ αλ Καντάφι. Στις 3 Μαρτίου του 2008 αποχώρησε και τον διαδέχθηκε για δύο ημέρες ο Μουφτάχ Μουχάματ Κάιμπα,από τις 3 Μαρτίου ως τις 5 Μαρτίου. Τον Κάιμπα διαδέχθηκε ο Μουμπάρακ Αμπνταλάχ αλ-Σάμιχ.

</doc>
<doc id="68677" url="https://el.wikipedia.org/wiki?curid=68677" title="Μπαγκντάντι Μαχμούτι">
Μπαγκντάντι Μαχμούτι

Ο Μπαγκντάντι Μαχμούτι (αραβ.: "البغدادي علي المحمودي") (1945) είναι πολιτικός από τη Λιβύη, πρωθυπουργός της χώρας από το 2006 ως τις 23 Αυγούστου 2011. Διαδέχθηκε τον απολυθέντα μεταρρυθμιστή πρωθυπουργό Σούκρι Γκανέμ.
Βιογραφία.
Γεννήθηκε το 1945. Έχει πτυχίο μαιευτικής και γυναικολογίας. Χρημάτισε επίσης Υπουργός Υγείας. Ήταν αντιπρόεδρος της κυβέρνησης από τον Ιούνιο του 2003 μέχρι το Μάρτιο του 2006. Διορίστηκε Πρωθυπουργός της Λιβύης στις 5 Μαρτίου του 2006. Η κυβέρνησή του επέβλεψε δύο σημαντικά έργα υποδομής στην αραβική χώρα, ένα έργο για ποταμό και ένα σιδηροδρομικό έργο. Ανατράπηκε κατά τον εμφύλιο πόλεμο του 2011 και συνελήφθη στην Τυνησία, για να εκδοθεί στη Λιβύη. Η δίκη του ξεκίνησε στις 10 Δεκεμβρίου 2012. Κατηγορήθηκε για υποβοήθηση του κράτους στην εκτέλεση πολιτών και για οικονομικά εγκλήματα.

</doc>
<doc id="68678" url="https://el.wikipedia.org/wiki?curid=68678" title="Πέτρος Δ΄ Αλεξανδρείας">
Πέτρος Δ΄ Αλεξανδρείας

Ο Πέτρος Δ΄ υπηρέτησε ως Έλληνας Πατριάρχης της Αλεξάνδρειας από το 642 ως το 651. Έπειτα από τη Μουσουλμανική κατάκτηση της Αιγύπτου, αναζήτησε καταφύγιο την Κωνσταντινούπολη.
Διαδέχθηκε τον Κύρο Αλεξανδρείας. Έπειτα από 8 έτη πατριαρχείας τον Πέτρο Δ΄ διαδέχθηκε ο Θεόδωρος Αλεξανδρείας (βοηθός).

</doc>
<doc id="68680" url="https://el.wikipedia.org/wiki?curid=68680" title="Θέατρο Απόλλων Πάτρας">
Θέατρο Απόλλων Πάτρας

Το θέατρο «Απόλλων» βρίσκεται στην Πάτρα, στο κέντρο της πόλης, στη βορειοανατολική πλευρά της Πλατείας Γεωργίου Α΄ και κατασκευάστηκε το 1872 σε σχέδια του μεγάλου Γερμανού αρχιτέκτονα Ερνέστου Τσίλλερ. 
Είναι μικρογραφία της Σκάλας του Μιλάνου και αποτελεί το παλαιότερο από τα σωζόμενα κλειστά θέατρα των νεοτέρων χρόνων και το εντυπωσιακότερο αρχιτεκτονικό στολίδι της πόλης της Πάτρας. Το θέατρο αποτελεί την κεντρική σκηνή του Δημοτικού Περιφερειακού Θεάτρου Πάτρας (ΔΗ.ΠΕ.ΘΕ) από την ίδρυση του δεύτερου κατά το 1988. Η χωρητικότητα του θεάτρου ανέρχεται σε 238 άτομα.
Ιστορία.
Το θέατρο Απόλλων θεμελιώθηκε στις 11 Φεβρουαρίου του 1871 και η κατασκευή του ολοκληρώθηκε στις 10 Οκτωβρίου του 1872. Το έργο χρηματοδοτήθηκε από την αστική κοινωνία της Πάτρας. Η επιτροπή ανεγέρσεως αποτελείτο από τους: Θεόδωρο Αμβούργερ (πρόεδρος), Εδουάρδο Χάνκοκ, Θεμιστοκλή Γερούση, Δημήτριο Πατρινό, Κ. Λάππα και Α. Χρυσάνθη. Η λίστα με τους χρηματοδότες αποτελείται περίπου από 100 άτομα. Ανάμεσα σε αυτά ξεχωρίζουν ο δήμαρχος Πατρέων Γεώργιος Ρούφος, ο Γουσταύος Κλάους, ο Αμβούργερ, ο Λάγγουρας, οι αδερφοί Τριάντη, ο Παναγιώτης Γούναρης, πατέρας του Δημητρίου, ο Επαμεινώνδας Μάξιμος, πατέρας του Δημητρίου κ.ά. 
Το οικόπεδο που χτίστηκε ανήκε στους Γ. Φαρσή και Ι. Κωνσταντόπουλο από τους οποίους αγοράστηκε για 11.000 δρχ. Μέσα στο οικόπεδο υπήρχαν και οι οικίες των κατόχων του οι οποίες γκρεμίστηκαν. Τα σχέδια ανατέθηκαν στον "Ερνέστο Τσίλερ" και φυλάσσονται ακόμα σήμερα στην δημοτική βιβλιοθήκη Πατρών. Τα υλικά που χρησιμοποιήθηκαν ήταν τα ακριβότερα και πολυτελή της εποχής, πέτρα Τεργέστης, κάγκελα από την Αγγλία, αγάλματα από την Βιέννη, μάρμαρα από το Λιβόρνο, πέτρα από τον Αστακό και διάφορα άλλα από την υπόλοιπη επικράτεια της Ελλάδας. 
Το εσωτερικό του περιλαμβάνει την "πλατεία" με 108 θέσεις και 30 "θεωρεία" σε δύο ορόφους. Η σκηνή του είναι 13,5 μέτρα πλάτος και 7,5 μέτρα βάθος. Η πρώτη παράσταση στο θέατρο Απόλλων ήταν στις 10 Οκτωβρίου 1872 με το μελόδραμα "Un balo in Mashera" του Βέρντι. 
Ο φωτισμός τα πρώτα χρόνια γινόταν με κεριά, το 1878 φωτίστηκε με φωταέριο και το 1899 με ρεύμα. 
Το θέατρο Απόλλων είναι σήμερα ένα από τα 3 μόνο νεοκλασικά θέατρα που διασώζονται ανά την Ελλάδα (τα άλλα δύο είναι το Μαλλιαροπούλειο Θέατρο της Τρίπολης που ανεγέρθη το 1910 και το Θέατρο Απόλλων της Σύρου στην Ερμούπολη με έτος ανέγερσης το 1864). Σήμερα, στο Θέατρο Απόλλων της Πάτρας ανεβαίνουν τακτικά παραστάσεις από το Δημοτικό Περιφερειακό Θέατρο Πάτρας ενώ οι όμορφοι χώροι του χρησιμοποιούνται και κατά την διάρκεια του ξακουστού Πατρινού Καρναβαλιού (χοροί «μπουρμπούλια»).

</doc>
<doc id="68681" url="https://el.wikipedia.org/wiki?curid=68681" title="Κατάλογος Πατριαρχών Ιεροσολύμων">
Κατάλογος Πατριαρχών Ιεροσολύμων

Για την ιστορική ακρίβεια οι Προκαθήμενοι της Εκκλησίας των Ιεροσολύμων από του ιδρυτού της, του Αγίου Ιάκωβου του Αδελφοθέου και μέχρι και του Πραΰλιου το 422 έφεραν τον τίτλο του Επισκόπου Ιεροσολύμων και από το 422 επί Ιουβενάλιου φέρουν τον τίτλο του Πατριάρχη Ιεροσολύμων.

</doc>
<doc id="68687" url="https://el.wikipedia.org/wiki?curid=68687" title="Άντον Τσέχοφ">
Άντον Τσέχοφ



</doc>
<doc id="68688" url="https://el.wikipedia.org/wiki?curid=68688" title="Φρανγκλίνος Ρούσβελτ">
Φρανγκλίνος Ρούσβελτ



</doc>
<doc id="68689" url="https://el.wikipedia.org/wiki?curid=68689" title="Αστέρας νετρονίων">
Αστέρας νετρονίων

Αστέρας νετρονίων ονομάζεται η μία από τις τρεις μορφές των μόνιμων τελικών υπολειμμάτων της εξέλιξης ενός αστέρα: είναι το ένα είδος «αστρικού πτώματος» (τα άλλα δύο είναι ο λευκός νάνος και η μαύρη τρύπα). Ο αστέρας νετρονίων σχηματίζεται από τη βαρυτική κατάρρευση ενός αστέρα μεγάλης μάζας μετά από μία έκρηξη υπερκαινοφανούς τύπου II, και ίσως τύπων Ia και Ib. Οι αστέρες νετρονίων είναι πολύ μικροί για να ανιχνεύονται στον ουρανό ως άστρα, αλλά βρέθηκε ότι οι θεωρητικές τους ιδιότητες αντιστοιχούν με τις παρατηρούμενες ιδιότητες των ραδιοπηγών πάλσαρ, που ανακάλυψαν οι ραδιοαστρονόμοι το 1967, και έκτοτε ταυτίστηκαν με αυτές. Σε σχέση με τους λευκούς νάνους, οι αστέρες νετρονίων είναι πολύ πιο «εξωτικά» ουράνια σώματα, όπως φαίνεται από τα ακόλουθα ποσοτικά τους χαρακτηριστικά.
Ο μέσος αστέρας νετρονίων έχει μάζα ανάμεσα σε 1,35 και 2,1 ηλιακές μάζες, αλλά η ακτίνα του κυμαίνεται από 10 ως 20 χιλιόμετρα (όπως και οι λευκοί νάνοι, οι αστέρες νετρονίων συρρικνώνονται όταν αυξάνεται η μάζα τους). Επομένως ο όγκος του είναι τρισεκατομμύρια φορές μικρότερος από τον ηλιακό και άρα η μέση πυκνότητα της ύλης του κυμαίνεται από 8×1013 ως 2×1015 γραμμάρια ανά κυβικό εκατοστό. Αυτή είναι η τάξη μεγέθους της πυκνότητας της ύλης μέσα στους πυρήνες των ατόμων, και αυτό πραγματικά συμβαίνει στο εσωτερικό του αστέρα νετρονίων: πρωτόνια και νετρόνια βρίσκονται σε επαφή, όλο το ουράνιο σώμα μπορεί να θεωρηθεί ένας τεράστιος ατομικός πυρήνας και εξαιτίας των νόμων των υποατομικών σωματίων τα περισσότερα ηλεκτρόνια ενώνονται με τα πρωτόνια και μετατρέπονται σε νετρόνια, από όπου και το όνομα των «αστέρων νετρονίων».
Εξ άλλου, καθώς οι κεντρικές περιοχές ενός αστέρα μεγάλης μάζας συμπιέζονται σε μία έκρηξη υπερκαινοφανούς, και καταρρέουν βαρυτικά σε αστέρα νετρονίων, διατηρούν όλη σχεδόν τη στροφορμή τους με βάση την Αρχή διατήρησης της στροφορμής. Επειδή η τελική διάμετρος είναι πάρα πολύ μικρή, η γωνιακή ταχύτητα με την οποία περιστρέφεται ο αστέρας νετρονίων είναι εξαιρετικά υψηλή, φθάνοντας τις δεκάδες περιστροφές το δευτερόλεπτο. Παρόμοια ιλιγγιώδης είναι και η ένταση του βαρυτικού πεδίου στην επιφάνειά του, 200 δισεκατομμύρια ως 3 τρισεκατομμύρια φορές ισχυρότερη από αυτή στην επιφάνεια της Γης. Μέτρο αυτής της βαρύτητας είναι και η ταχύτητα διαφυγής, το μισό περίπου της ταχύτητας του φωτός. Τέλος, επειδή και το μαγνητικό πεδίο «παγώνει» μέσα στην ιονισμένη ύλη καθώς αυτή καταρρέει, η μαγνητική επαγωγή του στην επιφάνεια φθάνει τα 100 εκατομμύρια Τέσλα, δηλαδή περίπου 5 τρισεκατομμύρια φορές αυτή του γήινου μαγνητικού πεδίου, αν και σε μία ειδική κατηγορία μπορεί να φθάσει και το χιλιαπλάσιο αυτού.
Η εξωτική δομή της ύλης.
Η σημερινή κατανόηση της δομής των αστέρων νετρονίων στηρίζεται σε μαθηματικά πρότυπα (μοντέλα) Θεωρητικής Φυσικής, αφού είναι απολύτως αδύνατο να διεξαχθεί ανάλογο πείραμα πάνω στη Γη. Η ύλη στην επιφάνεια του αστέρα θα πρέπει να αποτελείται από συνηθισμένους πυρήνες διάφορων στοιχείων και ηλεκτρόνια. Η ατμόσφαιρα του αστέρα (αν μπορεί να αποκληθεί έτσι) έχει πάχος περίπου ενός μέτρου και εφάπτεται σε ένα στερεό «φλοιό». Προχωρώντας προς το εσωτερικό, συναντάμε πυρήνες με μεγάλους αριθμούς νετρονίων και πέρα από ένα σημείο (αποκαλούμενο "neutron drip") και ελεύθερα νετρόνια. Πάνω στη Γη ένα ελεύθερο νετρόνιο είναι ασταθές σωμάτιο και διασπάται κατά μέσο όρο σε μερικά λεπτά της ώρας σε 1 πρωτόνιο και 1 ηλεκτρόνιο. Μόνο όταν βρίσκεται μέσα στον πυρήνα ενός ατόμου είναι σταθερό. Το ίδιο συμβαίνει και στο άστρο νετρονίων, το οποίο μπορεί να θεωρηθεί ολόκληρο ως ένας γιγαντιαίος ατομικός πυρήνας. Τα νετρόνια, όπως και τα πρωτόνια με τα ηλεκτρόνια είναι φερμιόνια, δηλαδή σωμάτια που υπακούουν στην Απαγορευτική Αρχή, εμποδιζόμενα να καταλάβουν την ίδια κβαντική κατάσταση στον ίδιο χώρο, πράγμα που ανεβάζει πολύ την κινητική τους ενέργεια και επομένως και την πίεση. Μέσα στους πυρήνες των ατόμων ο παράγοντας που προκαλεί τη συμπίεση στον ίδιο χώρο είναι οι ισχυρές πυρηνικές δυνάμεις (η «ισχυρή αλληλεπίδραση»), ενώ στον αστέρα νετρονίων είναι η βαρύτητα, η «βασίλισσα δύναμη» της Αστρονομίας. Κάτω από αυτές τις συνθήκες, τα νετρόνια καθίστανται σταθερά. Μπορούμε να πούμε, σύμφωνα με τη θερμοδυναμική διατύπωση, ότι «τα νετρόνια είναι σταθερά όταν βρίσκονται βυθισμένα μέσα σε λουτρό πρωτονίων ή/και ηλεκτρονίων υψηλής ενέργειας». Στο εσωτερικό του αστέρα νετρονίων ωστόσο, οι ενέργειες είναι ακόμα υψηλότερες, εξαιτίας της βαρυτικής συμπιέσεως, μολονότι οι πυκνότητες κυμαίνονται στην ίδια τάξη μεγέθους με τις πυκνότητες των ατομικών πυρήνων. Για το λόγο αυτό, τα νετρόνια «διαρρέουν» έξω από τους ατομικούς πυρήνες κυκλοφορώντας ελεύθερα και τώρα είναι η σειρά των πρωτονίων να καταστούν ασταθή: ενώνονται με τα ηλεκτρόνια που συνωθούνται γύρω τους και δημιουργούν νετρόνια. Η ακριβής φύση της υπέρπυκνης ύλης στην κεντρική περιοχή δεν είναι ακόμα γνωστή. Ο όρος εκφυλισμένη ύλη μπορεί να χρησιμοποιηθεί αντίστοιχα με τον λευκό νάνο, μόνο που εδώ, αντί για την πίεση των εκφυλισμένων ηλεκτρονίων εκείνο που αποτρέπει την κατάρρευση είναι κυρίως η πίεση των εκφυλισμένων νετρονίων. Για την ακρίβεια, το κέντρο ενός αστέρα νετρονίων θα μπορούσε να περιέχει ένα υπερρευστό μίγμα νετρονίων με λίγα πρωτόνια και ηλεκτρόνια, ή ίσως περιλαμβάνει επίσης στοιχειώδη σωματίδια υψηλής ενέργειας όπως πιόνια και καόνια, σωματίδια λάμδα, ή άμορφο πλάσμα κουάρκ-γλοιονίων, τη λεγόμενη ύλη κουάρκ. Επίσης, «παράδοξη ύλη» με την έννοια της υπάρξεως του παράδοξου κουάρκ. Μέχρι τώρα οι παρατηρήσεις δεν έχουν παράσχει ούτε ενδείξεις, αλλά ούτε και αντενδείξεις για αυτές τις εξωτικές πιθανότητες.
Μερικές πλευρές των παραπάνω φαίνεται ότι ως ένα βαθμό είναι παρατηρησιακά επαληθεύσιμες, καθώς επηρεάζουν, έστω και ελάχιστα, την εξελικτική πορεία ενός τέτοιου αστέρα. Αν π.χ. το εσωτερικό είναι υπερρευστό, τότε σε λιγότερο από εκατό χρόνια μετά τη δημιουργία του, θα καταστεί ισόθερμο. Από την άλλη πλευρά, μπορούμε να εκτιμήσουμε τη θερμική αγωγιμότητα του φλοιού, ώστε αν μπορούσαμε να μετρήσουμε τις επιφανειακές θερμοκρασίες αρκετών αστέρων νετρονίων, θα μπορούσαμε να υπολογίσουμε και τις θερμοκρασίες στο εσωτερικό. Ο υπολογισμός αυτός με τη σειρά του, μαζί με εκτιμήσεις της ηλικίας, θα μπορούσε να μας πληροφορήσει για τη θερμική εξέλιξη, πράγμα που σχετίζεται αναπόφευκτα με το είδος της ύλης των κεντρικών περιοχών. Επειδή όμως οι αστέρες νετρονίων είναι πολύ μικροί, μόλις που μπορούν να ανιχνευθούν οι κοντινότεροι, και αυτοί μόνο στις ακτίνες Χ, από διαστημικές αποστολές όπως ο ROSAT. Αυτό όμως δεν μας διαφωτίζει σχετικώς με τη θερμοκρασία τους, επειδή η λεπτή ατμόσφαιρά τους μπορεί να είναι εξαιρετικώς αδιαφανής σε τόσο ισχυρά μαγνητικά πεδία (π.χ. στη θεμελιώδη κατάσταση του ατόμου του υδρογόνου το ηλεκτρόνιο θα έχει ενέργεια δεσμού 160 ηλεκτρονιοβόλτ βυθισμένο σε ένα τέτοιο πεδίο, αντί των 13,6 που γνωρίζουμε στη Γη). Επομένως οι ανιχνευτές μας των ακτίνων Χ δεν «βλέπουν» την επιφάνεια αλλά την ατμόσφαιρα, και συνεπώς υποεκτιμούν τη θερμοκρασία της επιφάνειας. Οι λεπτομέρειες τυχόν διορθωτικών υπολογισμών είναι πολύ δύσκολες, καθώς απαιτούν ακριβείς προσδιορισμούς της ισορροπίας ιονισμού και ως προς τη διάδοση πολωμένης ακτινοβολίας, πράγμα που είναι εξαιρετικά πολύπλοκο σε πολύ ισχυρά ηλεκτρομαγνητικά πεδία και σε τόσο θερμή και πυκνή ύλη. Παρόλα αυτά, έχουν γίνει σχετικές μελέτες.
Ιστορία.
Το 1932 ο Τζέιμς Τσάντγουικ ανακάλυψε το νετρόνιο ως στοιχειώδες σωμάτιο. Το 1933 οι Βάλτερ Μπάαντε και Φριτς Τσβίκυ πρότειναν για πρώτη φορά την ύπαρξη των αστέρων νετρονίων: Αναζητώντας μια εξήγηση για τις εκρήξεις υπερκαινοφανών, πρότειναν ότι ένα τέτοιο σώμα σχηματίζεται τότε, ισχυριζόμενοι ορθώς ότι η απελευθέρωση της βαρυτικής δυναμικής ενέργειας επαρκεί για να τροφοδοτήσει με ενέργεια μια τέτοια μεγαλειώδη έκρηξη. Πράγματι, αν τα εσωτερικά στρώματα αστέρα μεγάλης μάζας αμέσως πριν τη βαρυτική κατάρρευση περιέχουν (π.χ.) 3 ηλιακές μάζες, τότε μπορεί να δημιουργηθεί αστέρας νετρονίων μάζας 2 ηλιακών μαζών. Η υπόλοιπη μάζα αντιστοιχεί στη βαρυτική ενέργεια με βάση την περίφημη σχέση "E" = "mc"² και «ξοδεύτηκε» ως ενέργεια της εκρήξεως.
Το 1967, η Τζόσελυν Μπελ ανακάλυψε το πρώτο πάλσαρ και από τότε χρειάσθηκαν λίγα μόνο χρόνια ώσπου να ερμηνευθεί ως μεμονωμένος, ταχέως περιστρεφόμενος, αστέρας νετρονίων. Η πηγή της ενέργειας των παλμών ραδιοκυμάτων ενός πάλσαρ είναι η κινητική ενέργεια περιστροφής του αστέρα νετρονίων, τουλάχιστον στις περισσότερες περιπτώσεις. Το 1971 οι Riccardo Giacconi, Herbert Gursky, Ed Kellogg, R. Levinson, E. Schreier και H. Tananbaum ανακάλυψαν παρόμοιας συχνότητας παλμούς (ένας ανά 4,8 δευτερόλεπτα) σε πηγή ακτίνων X στον αστερισμό Κένταυρο, την Cen X-3. Την ερμήνευσαν ως προερχόμενη από υπέρθερμο αστέρα νετρονίων. Η πηγή της ενέργειας εδώ είναι βαρυτική, αποτέλεσμα της πρόσπτωσης νέας ύλης πάνω στην επιφάνεια του αστέρα νετρονίων από ένα συνοδό αστέρα ή από τον διαστρικό χώρο.
Περιστροφή.
Οι αστέρες νετρονίων περιστρέφονται ταχύτατα μετά τη δημιουργία τους εξαιτίας της Αρχής Διατηρήσεως της Στροφορμής. Ο μέσος νεογέννητος αστέρας νετρονίων περιστρέφεται πάνω από 10 φορές το δευτερόλεπτο. Καθώς οι αιώνες περνούν, επιβραδύνεται με την περιστροφική ενέργεια να μετατρέπεται σε ραδιοκύματα με τη μεσολάβηση του μαγνητικού πεδίου, με μηχανισμό που επίσης είναι άγνωστος στις λεπτομέρειες, π.χ. πώς παράγεται σύμφωνη ακτινοβολία. Αν όμως ο αστέρας ανήκει σε διπλό αστρικό σύστημα και δέχεται ύλη που αποσπά από τον συνοδό, μπορεί να επιταχύνει σημαντικά την περιστροφή του, καθώς η νέα ύλη σχηματίζει γύρω του ένα ταχύτατα περιστρεφόμενο δίσκο προσαυξήσεως. Δημιουργούνται έτσι οι λεγόμενοι "millisecond pulsars" με εκατοντάδες στροφές ανά δευτερόλεπτο. Ο ταχύτερα περιστρεφόμενος αστέρας νετρονίων που είναι γνωστός αυτή τη στιγμή είναι ο PSR J1748-2446ad, με 1122 στροφές το δευτερόλεπτο. Σε συνηθισμένους αστέρες νετρονίων, οι τεράστιες φυγόκεντρες δυνάμεις που αναπτύσσονται εξαιτίας της ιλιγγιώδους περιστροφής στο πλαίσιο αναφοράς του σώματος είναι αρκετά ισχυρές ώστε να δώσουν στο άστρο ένα ελαφρώς πεπλατυσμένο σχήμα, όπως συμβαίνει με τη Γη ή τον πλανήτη Δία, και αυτό παρά το τρομακτικό βαρυτικό πεδίο του αστέρα.
Επιστρέφοντας στους μεμονωμένους αστέρες νετρονίων, η αύξηση της περιόδου περιστροφής μπορεί να φθάσει τα λίγα εκατομμυριοστά του δευτερολέπτου ανά γήινο έτος για νεαρούς, όπως είναι ο πάλσαρ στο κέντρο του υπολείμματος υπερκαινοφανούς M1, στον αστερισμό Ταύρο, και περιστρέφεται με 1.810 στροφές το λεπτό. Οι αστέρες νετρονίων ξεπερνούν λοιπόν σε ακρίβεια και τα τελειότερα ρολόγια που έχει φτιάξει ο άνθρωπος. Παρότι η γενική τάση είναι η επιβράδυνση της περιστροφής, σε ορισμένες περιπτώσεις σημειώνεται μια σχεδόν στιγμιαία και απροσδόκητη επιτάχυνση. Αυτά τα επιταχυντικά γεγονότα ονομάζονται "glitches" (λέξη που σημαίνει τις στιγμιαίες δυσλειτουργίες μιας μηχανής, «κολλήματα» ή «κλοτσήματα») και το καθένα μπορεί να μεταβάλει την περίοδο του αστέρα μέχρι και λίγα μέρη στο εκατομμύριο. Λίγες ημέρες αργότερα, ο αστέρας επαναλαμβάνει την κανονική του επιβράδυνση. Μία εξήγηση για τα glitches είναι ότι για κάποιο λόγο το υπερρευστό εσωτερικό και ο φλοιός υφίστανται μία αυθόρμητη σύζευξη και, καθώς το εσωτερικό περιστρεφόταν με σταθερή ταχύτητα κατά το προηγούμενο χρονικό διάστημα, ενώ ο φλοιός επιβραδυνόταν από το μαγνητικό πεδίο, αυτή η σύζευξη επιταχύνει τον φλοιό και άρα την παρατηρήσιμη περίοδο. Το ίδιο το γεγονός της διαφορικής περιστροφής είναι συνηθισμένο στην Αστροφυσική (συμβαίνει και στον Ήλιο μας), αλλά η εξαγωγή αυτής της συμπεριφοράς εδώ από «πρώτες αρχές» είναι πολύ δύσκολη, αφού η κρίσιμη τιμή της διαφορικής περιστροφής φλοιού-εσωτερικού στην οποία επισυμβαίνει η σύζευξη είναι πολύ ευαίσθητη συνάρτηση παραμέτρων των υπερρευστών νετρονίων που οι τιμές τους μας είναι ουσιαστικώς άγνωστες. Επειδή λοιπόν αυτές οι παράμετροι δεν μπορούν να μετρηθούν με πειράματα στο εργαστήριο, πρέπει να αρκεστούμε προς το παρόν στην τρέχουσα ποιοτική (φαινομενολογική) περιγραφή. Ας αναφέρουμε απλώς ότι το glitch θα έπρεπε να θερμαίνει ελαφρώς τον φλοιό, και κατά το γήρας του αστέρα αυτή η πηγή θερμότητας μπορεί να καταστεί εμφανής στη θερμική εξέλιξη του σώματος.

</doc>
<doc id="68690" url="https://el.wikipedia.org/wiki?curid=68690" title="Πατριδογνωσία">
Πατριδογνωσία

Η Πατριδογνωσία ήταν σχολικό μάθημα που διδασκόταν στο Δημοτικό σχολείο και συνιστούσε εισαγωγή στο μάθημα της Γεωγραφίας στην Ελλάδα. Παρείχε βασικές γνώσεις για τη χώρα, καθώς και στοιχεία για τις ιδιαίτερες περιοχές που ζούσαν οι μικροί μαθητές (όπως το χωριό, ο δήμος και ο νομός).
Ιστορικό και προσδιορισμός.
Ο όρος εμφανίστηκε για πρώτη φορά σε επίσημα έγραφα το 1913. Ωστόσο, ουσιαστικά το μάθημα προϋπήρχε, από τα τέλη του 19ου αιώνα. Ως προπομπός εμφανίστηκε η Πατριδογραφία, όρος που απαντά τουλάχιστον από τα μέσα της προτελευταίας δεκαετίας του 19ου αιώνα και επισήμως το 1895. Αναφερόταν σε μάθημα που παρείχε στοιχειώδεις γνώσεις γεωγραφίας στους μαθητές της πρώτης βαθμίδας της εκπαίδευσης. Στόχος της διδασκαλίας ήταν να αποτελεί το μάθημα αυτό βάση για κάθε άλλη γνώση σχετικά με τον κόσμο που περιβάλλει τους ανθρώπους (για τα "πραγματικά μαθήματα") που θα παρέχονταν στο μέλλον, στις μετά το Δημοτικό σχολείο τάξεις, "ιδίως δε της φυσιογραφίας και της Ιστορίας".
Η Πατριδογνωσία με την αρχική, «στενή» της έννοια, αναφερόταν στην «τοπογραφία της ιδιαιτέρας πατρίδος» των μαθητών, ενώ με την ευρύτερη, εκείνη που επικράτησε τελικά στην πορεία, περιλάμβανε πλήθος στοιχείων που σχετίζονταν με έναν τόπο, δηλαδή διάφορα περιβαλλοντικά, «πραγματογνωστικά, φυσιογνωστικά και ιστορικο-μυθολογικά τοιαύτα». Από αυτήν τη σκοπιά, το μάθημα απέκτησε χαρακτήρα κεντρικό στη γενική διδακτική πρακτική του Δημοτικού σχολείου στην Ελλάδα· συνδυαζόταν, μάλιστα, η διδασκαλία του -τουλάχιστον θεωρητικά, από παιδαγωγική άποψη- και με δραστηριότητες εκτός της σχολικής αίθουσας, όπως περίπατοι και εκδρομές. Η αντίληψη για το βασικό και καθοριστικό ρόλο του μαθήματος στη διαμόρφωση της σκέψης και της κοινωνικής συνείδησης των μικρών μαθητών αποτυπώθηκε και στον όρο "πατριδογνωστικά μαθήματα", στα οποία συγκαταλέγονταν, πέρα από την ίδια την Πατριδογνωσία, η Ιστορία, η Αγωγή του πολίτη και οι διάφορες μορφές της διδασκόμενης Γεωγραφίας (π.χ. η γεωγραφία "μετά στοιχείων Τουρισμού" το 1957).

</doc>
<doc id="68692" url="https://el.wikipedia.org/wiki?curid=68692" title="Σπυρίδων Πάτσης">
Σπυρίδων Πάτσης

Ο Σπυρίδων Πάτσης (1862 - 13 Ιανουαρίου 1954) ήταν Έλληνας δικηγόρος, πολιτευτής και δήμαρχος Αθηναίων. 
Βιογραφικά στοιχεία.
Γεννήθηκε στο Ναύπλιο το 1862. Σπούδασε νομικά στο Πανεπιστήμιο Αθηνών και άρχισε να δικηγορεί στην Αθήνα από το 1887. Εκλέχθηκε δημοτικός σύμβουλος Αθηνών το 1914 και από τον Ιούλιο του 1917 μέχρι τον Οκτώβριο του 1920 ανέλαβε καθήκοντα δημάρχου Αθηναίων ως αναπληρωτής του Εμμ. Μπενάκη.&lt;br&gt;
Το 1922 εκλέχθηκε από το δημοτικό συμβούλιο δήμαρχος Αθηναίων απ΄ όπου και διεύθυνε το Δήμο μέχρι το 1925 οπότε και περιβλήθηκε με τη ψήφο των δημοτών και παρέμεινε στη θέση του μέχρι το 1929. Εξελέγη βουλευτής Αθηνών στις εκλογές του 1936. Στις 5 Νοεμβρίου του 1951 του απενεμήθη το χρυσό μετάλλιο της πόλης των Αθηνών καθώς και τιμητικό μηνιαίο επίδομα εκ 3.000.000 δραχμών. Πέθανε στην Αθήνα στις 13 Ιανουαρίου του 1954.
Μαρμάρινη προτομή του ανήγειρε ο Δήμος στη συμβολή των λεωφόρων Πατησίων και Πριγκιπίσσης Αλεξάνδρας.

</doc>
<doc id="68693" url="https://el.wikipedia.org/wiki?curid=68693" title="Κρυονέριον Καρδίτσας">
Κρυονέριον Καρδίτσας



</doc>
<doc id="68694" url="https://el.wikipedia.org/wiki?curid=68694" title="Πέτρος Β΄ Αντιοχείας">
Πέτρος Β΄ Αντιοχείας

Ο Πατριάρχης Αντιοχείας Πέτρος Β΄, ο επονομαζόμενος «"Κναφεύς"», «"Γνοφεύς"» ή «"Φούλων"», ανήλθε αρχικά στον Πατριαρχικό θρόνο για ένα χρόνο το 465 μέχρι το 466 και δεύτερη φορά επίσης για ένα έτος, το 474 μέχρι το 475. Κατά την πατριαρχεία του αντιμετώπισε σφοδρές έριδες των μιαφυσιτών.

</doc>
<doc id="68696" url="https://el.wikipedia.org/wiki?curid=68696" title="Ο Μυστικός Δείπνος (Ντα Βίντσι)">
Ο Μυστικός Δείπνος (Ντα Βίντσι)

Ο Μυστικός Δείπνος (ιταλ. "Il Cenacolo" ή "L'Ultima Cena") είναι τοιχογραφία του 15ου αιώνα, δημιουργημένη από τον Λεονάρντο Ντα Βίντσι. Βρίσκεται στο Μιλάνο της Ιταλίας, στην τραπεζαρία του μοναστηριού Σάντα Μαρία ντέλλε Γκράτσιε (Santa Maria delle Grazie - Παναγία της Χάριτος), αν και η δημιουργία του έγινε ως παραγγελία από τον δούκα Λουδοβίκο Σφόρτσα, που επιθυμούσε αρχικά το κτήριο να αποτελέσει το μαυσωλείο της οικογένειάς του. Αποτελεί, το μεγαλύτερο έργο του Λεονάρντο και τη μοναδική νωπογραφία του που μας έχει σωθεί. Ένα από τα σημαντικότερα και πολυτιμότερα έργα στην ιστορία της τέχνης και ένα από τα πλέον αναγνωρίσιμα και αναπαραχθέντα έργα ζωγραφικής.
Συνθήκες κατασκευής.
Ο Λεονάρντο εργαζόταν παρουσία θεατών με τους οποίους συζητούσε καθώς ζωγράφιζε. Ένας αυτόπτης μάρτυρας αναφέρει πως "Μερικές φορές στεκόταν εκεί από τα χαράματα μέχρι τη δύση του ηλίου,χωρίς να αφήνει καθόλου το πινέλο, ξεχνώντας να φάει και να πιει, ζωγραφίζοντας ακατάπαυστα. Αλλες φορές πάλι είχε δύο, τρεις ή τέσσερις μέρες να αγγίξει το πινέλο, αν και περνούσε πολλές ώρες την ημέρα όρθιος μπροστά στο έργο του, με τα χέρια διπλωμένα,εξετάζοντας και σχολιάζοντας τις φιγούρες. Επίσης τον είδα μεσημεριάτικα να αφήνει την Κόρτε Βέκια, όπου εργαζόταν στο πήλινο άλογό του,και,σπρωγμένος από ακαταμάχητο οίστρο,να έρχεται κατευθείαν στη Σάντα Μαρία ντέλε Γκράτσιε,αγνοώντας το λιοπύρι, να ανεβαίνει στη σκαλωσιά, να παίρνει το πινέλο του, να βάζει μια δυο πινελιές και μετά να φεύγει"
Οι αργοί ρυθμοί δημιουργίας του έργου, που εξόργισαν τον ηγούμενο της μονής, οφείλονταν είτε στην μεθοδικότητα του καλλιτέχνη, είτε στις παράλληλη ενασχόλησή του με άλλες παραγγελίες, είτε στην επιθυμία του να χρησιμοποιήσει ως μοντέλα για την απεικόνιση των μαθητών του πρόσωπα "πραγματικά" και γι' αυτό αξιοποιούσε αρκετό χρόνο στους δρόμους του Μιλάνου για να βρει εκείνους, με τα πιο κατάλληλα χαρακτηριστικά.
Το έργο ολοκληρώθηκε σε σημαντικό ποσοστό λόγω της πίεσης που άσκησε ο Λουντονίκο Σφόρτσα.
Αιτίες φθοράς.
Ο ντα Βίντσι ακολουθεί την τεχνοτροπία του buonfresco, της πολύ γρήγορης κάλυψης των τοίχων πριν ξεραθεί ο σοβάς. Όμως επειδή αφιέρωσε πιο πολύ χρόνο σε αυτό το έργο επειδή ήθελε να φτιάξει δικά του χρώματα και υλικά για να ζωγραφίσει στον τοίχο, άρχισε η νωπογραφία να φθείρεται. Επίσης ο τοίχος πάνω στον οποίο είχε ζωγραφιστεί ο "Μυστικός Δείπνος" ήταν εκτεθειμένος στη βροχή και τον άνεμο, ενώ ένα υπόγειο ρυάκι τον έκανε να είναι πάντα υγρός. Το 1620, επίσης, τα κατοχικά ισπανικά στρατεύματα προκάλεσαν φθορές στον τοίχο, ενώ διακόσια χρόνια μετά τα στρατεύματα του Ναπολέοντα έδεναν τα άλογά τους εκεί.

</doc>
<doc id="68697" url="https://el.wikipedia.org/wiki?curid=68697" title="Μυστικός Δείπνος (Λεονάρντο)">
Μυστικός Δείπνος (Λεονάρντο)



</doc>
<doc id="68698" url="https://el.wikipedia.org/wiki?curid=68698" title="Ρυθμιστικό διάλυμα">
Ρυθμιστικό διάλυμα

Ρυθμιστικό διάλυμα είναι το διάλυμα στο οποίο αν προστεθεί μικρή αλλά υπολογίσιμη ποσότητα ισχυρής βάσης ή ισχυρού οξέος δεν μεταβάλλει το pH του. Το pH δεν μεταβάλλεται ακόμα κι αν το αραιώνουμε με νερό σε όρια. Ένα χαρακτηριστικό ρυθμιστικό διάλυμα είναι αυτό που περιέχει ΝΗ4Cl-NH3.
Τα ρυθμιστικά διαλύματα αποτελούνται από ένα ασθενές οξύ σε μορφή άλατος και τη συζυγή βάση του (πιο κοινή σύνθεση) ή από μια ασθενή βάση πάλι σε μορφή άλατος και το συζυγές οξύ της (λιγότερο κοινή σύνθεση). Έχουν την ικανότητα να διατηρούν τη συγκέντρωση Η+ και ΟΗ- σταθερή, αν αραιωθούν ή προστεθεί σε αυτά μικρή ποσότητα οξέος ή βάσεως.
Τύπος ασθενούς οξέος με ισχυρή βάση: 
formula_1
Τύπος ασθενούς βάσεως με ισχυρό οξύ: 
formula_2

</doc>
<doc id="68699" url="https://el.wikipedia.org/wiki?curid=68699" title="Πατριαρχείο Ιεροσολύμων">
Πατριαρχείο Ιεροσολύμων

Το Ελληνορθόδοξο Πατριαρχείο Ιεροσολύμων αποτελεί «πρεσβυγενές» πατριαρχείο του Ορθόδοξου Χριστιανισμού. Ιστορικά, ανάγει την ύπαρξή του στην αρχαιότερη χριστιανική Εκκλησία της Ιερουσαλήμ, η οποία ιδρύθηκε εκεί αμέσως μετά τη σταύρωση και την ανάσταση του Ιησού Χριστού το έτος 33 μ.Χ., και για τον λόγο αυτό αυτοαποκαλείται και «».
Τις πρώτες βάσεις της εκκλησίας της Ιερουσαλήμ έθεσαν οι Απόστολοι με συνέπεια να δεχθεί και τους πρώτους διωγμούς Εβραίων. Πρώτοι μάρτυρες εκείνης της εκκλησίας ήταν ο πρωτομάρτυρας Στέφανος που λιθοβολήθηκε από τους συμπατριώτες του και ο Απόστολος Ιάκωβος ο οποίος έπεσε θύμα των διωγμών των Ιουδαίων κατά των Χριστιανών. Στη «νεόπηκτη» αυτή Εκκλησία από την πρώτη Σύνοδο, γνωστότερη ως Σύνοδος των Αποστόλων διαχωρίστηκε ο Ιουδαϊσμός από τον Χριστιανισμό και ασφαλώς οι σχέσεις του Μωσαϊκού Νόμου από το Ευαγγέλιο.
Το Πατριαρχείο Ιεροσολύμων διαιρεί την πολυκύμαντη ιστορία του σε τρεις μεγάλες περιόδους:
Το Πατριαρχείο Ιεροσολύμων στελεχώνεται από την Ιερά Αγιοταφιτική Αδελφότητα που διέπεται απὸ τους εκκλησιαστικοὺς κανόνες και θεσμοὺς της μοναχικής Πολιτείας. Η σύστασή της ανάγεται στον 4ον αιώνα. Έχει ως ιερή αποστολὴ της την υπεράσπιση της Ορθοδοξίας στην Αγία Γη, την διαφύλαξη και περιφρούρηση των Παναγίων Προσκυνημάτων (που γεννήθηκε, μεγάλωσε, σταυρώθηκε και αναστήθηκε ο Ιησούς Χριστός) και την πνευματικὴ καθοδήγηση του Ορθοδόξου ποιμνίου.

</doc>
<doc id="68701" url="https://el.wikipedia.org/wiki?curid=68701" title="Στεφανιαία καρδιακή νόσος">
Στεφανιαία καρδιακή νόσος

Στεφανιαία καρδιακή νόσος, ή απλά στεφανιαία νόσος, προκαλείται όταν οι αθηρωματικές πλάκες πληρώνουν, δηλαδή γεμίζουν, στον αυλό των αιμοφόρων αγγείων της καρδιάς, τα οποία ονομάζονται στεφανιαίες αρτηρίες, και εμποδίζουν τη ροή του αίματος στην καρδιά. Αυτό έχει ως αποτέλεσμα τη μειωμένη παροχή οξυγόνου και θρεπτικών ουσιών στους ιστούς της καρδιάς. Η ελάττωση της παροχής οξυγόνου στο μυοκάρδιο προκαλεί κλινικά τη στηθάγχη.
Η στεφανιαία νόσος αποτελεί πλέον την πρωταρχική αιτία θανάτου στις σύγχρονες Δυτικές κοινωνίες. Υπεύθυνη τις περισσότερες φορές για την εμφάνιση της νόσου είναι μια κατάσταση γνωστή με το όνομα αθηρωσκλήρωση, η οποία οφείλεται στην δημιουργία αθηρωματικών πλακών που επικάθονται στο εσωτερικό των στεφανιαίων αρτηριών (των αρτηριών που παρέχουν αίμα στην καρδιά) προκαλώντας έτσι την στένωση του αυλού τους και τη μείωση του παρεχόμενου αίματος.
Η αθηρωματική πλάκα αποτελείται κυρίως από χοληστερόλη, λιπώδη στοιχεία, ινώδη ιστό και ενίοτε από κατά τόπους εναποθέσεις ασβεστίου.
Οι "αθηρωματικές πλάκες" σχηματίζονται από εναποθέσεις λίπους στο τοίχωμα των αρτηριών λόγω κυκλοφορίας στο αίμα υπερβολικών ποσοτήτων λιπών. Η σταδιακή αυτή συσσώρευση, που ονομάζεται "αρτηριοσκλήρυνση", προκαλεί στένωση ή απόφραξη των αγγείων.
Η ρήξη της πλάκας, ή αθηρώματος, και η δημιουργία θρόμβου, που ονομάζεται "αθηροθρόμβωση" αποτελεί αιτία οξέων ισχαιμικών ή στεφανιαίων συνδρόμων. Ο σχηματισμός αποφρακτικού θρόμβου έχει ως αποτέλεσμα την παντελή και παρατεταμένη έλλειψη οξυγόνου στο μυοκάρδιο, η οποία με τη σειρά της προκαλεί νέκρωση του μυοκαρδίου, ή αλλιώς "έμφραγμα".
Υποσημειώσεις.
2. καρδιολόγος Αθήνα 

</doc>
<doc id="68703" url="https://el.wikipedia.org/wiki?curid=68703" title="Στεφανιαία νόσος">
Στεφανιαία νόσος



</doc>
<doc id="68706" url="https://el.wikipedia.org/wiki?curid=68706" title="Κοσμικό έτος">
Κοσμικό έτος

Κοσμικό έτος ονομάζεται η χρονική περίοδος που χρειάζεται ο Ήλιος για να πραγματοποιήσει μια πλήρη περιφορά γύρω από το κέντρο του Γαλαξία. Έχει υπολογιστεί ότι η χρονική αυτή περίοδος διαρκεί 226 εκατομμύρια χρόνια και συνεπώς ο Ήλιος και γενικότερα το Ηλιακό Σύστημα, ηλικίας 5 δισεκατομμυρίων ετών, έχουν πραγματοποιήσει περίπου 22 με 23 φορές το γύρο του Γαλαξία. Η περίοδος αυτή είναι γνωστή και ως γαλαξιακό έτος.
Ο όρος Κοσμικό Έτος (με κεφαλαία αρχικά γράμματα) αναφέρεται επίσης σε μια χρονική κλίμακα του σύμπαντος, στην οποία η ιστορία του αναπαριστάται σε ένα κοσμικό ημερολόγιο (Cosmic Calendar). Στο ημερολόγιο αυτό, η Μεγάλη Έκρηξη έλαβε χώρα ακριβώς τα μεσάνυχτα της 1η Ιανουαρίου, ενώ ο Γαλαξίας μας σχηματίστηκε τον Μάιο. Κάθε ημέρα διαρκεί 40 εκατομμύρια χρόνια και κάθε δευτερόλεπτο 500 χρόνια. Ο Homo habilis, πρόγονος του σύγχρονου ανθρώπου, εμφανίστηκε στις 10:30 μ.μ. της 31ης Δεκεμβρίου και η καταγεγραμμένη ανθρώπινη ιστορία μόλις καταλαμβάνει τα τελευταία δευτερόλεπτα του τελευταίου λεπτού του Κοσμικού Έτους.
Το Κοσμικό Ημερολόγιο επινοήθηκε από τον Αμερικανό αστρονόμο και εξωβιολόγο Καρλ Σαγκάν και παρουσιάστηκε στο επεισόδιο "Μια Φωνή στην Κοσμική Φούγκα" (One Voice in the Cosmic Fugue) της τηλεοπτικής σειράς "Cosmos" και στο βιβλίο του "The Dragons of Eden" (1977).

</doc>
<doc id="68707" url="https://el.wikipedia.org/wiki?curid=68707" title="Βασίλης Καρράς">
Βασίλης Καρράς

Ο Βασίλης Καρράς (πραγματικό όνομα: Βασίλειος Κεσογλίδης) (Κοκκινοχώρι Καβάλας, 12 Νοεμβρίου 1953) είναι Έλληνας λαϊκός τραγουδιστής, ένας από τους σημαντικότερους της γενιάς του. Είναι γνωστός ως "Άρχοντας της καψούρας", ως "Βασιλιάς" και ως "Ψυχολόγος", διότι τα τραγούδια του αγγίζουν τους χωρισμένους.
Βιογραφία.
Γεννήθηκε στο Κοκκινοχώρι Καβάλας. Έχει δύο αδέρφια, τον Δαμιανό και την Αναστασία. Όταν ήταν 10 χρόνων πήγε με την οικογένειά του στη Θεσσαλονίκη. Το 1969, σε ηλικία 16 χρονών, έκανε την πρώτη του μουσική εμφάνιση στο νυχτερινό κέντρο "Πρόσφυγας" στον Εύοσμο Θεσσαλονίκης. Παράλληλα, εργαζόταν ως μηχανικός αυτοκινήτων, την δεύτερη μεγάλη του αγάπη μετά το τραγούδι. Επίσης, είχε εργασθεί στο μηχανοστάσιο του ΟΣΕ στη Θεσσαλονίκη, γεγονός που αποτυπώνεται στο τραγούδι του "Εγώ αγάπη μου, εγώ". Άρχισε την επαγγελματική του καριέρα στη Θεσσαλονίκη. Οι δίσκοι έχουν γίνει χρυσοί και πλατινένιοι, ενώ η μεγαλύτερη εμπορική του επιτυχία ήταν ο δίσκος "Μ' έχεις Κάνει Αλήτη", που σημείωσε πωλήσεις πάνω από 180.000 αντίτυπα, σε στίχους και μουσική του Μιχάλη Ρακιντζή. 
Έχει συνεργαστεί με συνθέτες και στιχουργούς, όπως ο Δημήτρης Ρακιτζής Φοίβος, ο Γιώργος Θεοφάνους, ο Αλέκος Χρυσοβέργης και ο Σπύρος Γιατράς, η Εύη Δρούτσα, ο Πάνος Φαλάρας, ο Χρήστος Δάντης, ο Κυριάκος Παπαδόπουλος και ο Ηλίας Φιλίππου, ο Μιχάλης Χατζηγιάννης, ο Χρήστος Νικολόπουλος και πολλοί άλλοι. Έχει κάνει ντουέτα με πολλούς τραγουδιστές όπως η Μαριάνθη Κεφάλα, οι Πυξ Λαξ, η Κωνσταντίνα, η Άντζελα Δημητρίου, ο Τόλης Βοσκόπουλος, ο Νίκος Ζωιδάκης, η Καίτη Γαρμπή, η Δέσποινα Βανδή, η Έλλη Κοκκίνου, η Ειρήνη Μερκούρη, η Πάολα και ο Παντελής Παντελίδης. Με τους περισσότερους από αυτούς έχει συνεργαστεί σε ζωντανά προγράμματα. Επίσης, είναι συνθέτης και στιχουργός και έχει γράψει τραγούδια για πολλούς τραγουδιστές του ελληνικού τραγουδιού.

</doc>
<doc id="68708" url="https://el.wikipedia.org/wiki?curid=68708" title="Ξαβιέ Περάλ Φρανσίσκο Γιαβίτο">
Ξαβιέ Περάλ Φρανσίσκο Γιαβίτο



</doc>
<doc id="68714" url="https://el.wikipedia.org/wiki?curid=68714" title="Κωνστάντιος Α΄ Κωνσταντινουπόλεως">
Κωνστάντιος Α΄ Κωνσταντινουπόλεως

Ο Κωνστάντιος Α΄ ήταν Οικουμενικός Πατριάρχης την περίοδο 1830-1834.
Γεννήθηκε το 1770 στην Κωνσταντινούπολη. Σπούδασε στην Πατριαρχική Σχολή, στο Ιάσιο και στο Κίεβο. Το 1805 εξελέγη Αρχιεπίσκοπος Σινά, θέση την οποία κατείχε μέχρι την εκλογή του σε Οικουμενικό Πατριάρχη, στις 6 Ιουλίου 1830.
Κατά την διάρκεια της Πατριαρχίας του, το 1831 ή 1833, ιδρύθηκε το το λεγόμενο «Ελληνικό Φροντιστήριο» και εγκαταστάθηκε σε νεόδμητα κτήρια της Μονής Καμαριώτισσας στην Χάλκη, η οποία έγινε μετέπειτα γνωστή ως «Ελληνοεμπορική Σχολή» ή «Σχολή των Ελλήνων Εμπόρων» και λειτούργησε ως το 1915. Επίσης επί των ημερών του ανακαινίστηκε ο ιστορικός ναός της Ζωοδόχου Πηγής στο Μπαλουκλί. Όταν ο Πατριάρχης Ιεροσολύμων Αθανάσιος Ε΄ ζήτησε την βοήθειά του για την απόσβεση των χρεών της Αγιοταφιτικής Αδελφότητας, μετά από σύσκεψη με προκρίτους του Γένους, ο Κωνστάντιος αποφάσισε τον Φεβρουάριο του 1832 κάθε ορθόδοξος χριστιανός να πληρώσει ένα γρόσι υπέρ του Παναγίου Τάφου.
Στις 18 Αυγούστου 1834 παραιτήθηκε και ασχολήθηκε με τη μελέτη και συγγραφή. Ήταν σοφός και φιλόμουσος και συνέγραψε επιστημονικά, ιστορικά και θεολογικά έργα.
Πέθανε στις 5 Ιανουαρίου 1859 και ετάφη στο νεκροταφείο των Πατριαρχών στο Μπαλουκλί. Το 1865 τα οστά του μεταφέρθηκαν στην Μονή Σινά.

</doc>
<doc id="68715" url="https://el.wikipedia.org/wiki?curid=68715" title="Καψής (αποσαφήνιση)">
Καψής (αποσαφήνιση)

Με το επώνυμο Καψής μπορεί να αναφερόμαστε σε:

</doc>
<doc id="68716" url="https://el.wikipedia.org/wiki?curid=68716" title="Πατριάρχης Αγαθάγγελος">
Πατριάρχης Αγαθάγγελος

Ο Αγαθάγγελος ήταν Οικουμενικός Πατριάρχης την περίοδο 1826-1830.
Γεννήθηκε σε χωριό κοντά στην Αδριανούπολη, πράγμα το οποίο συνετέλεσε στο να κατηγορηθεί πως είχε βουλγαρική καταγωγή. Εκεί έμαθε τα πρώτα του γράμματα. Εκάρη μοναχός στη Μονή Ιβήρων του Αγίου Όρους. Γύρω στο 1800 έγινε ιερέας της ελληνικής κοινότητας της Μόσχας. Το Νοέμβριο του 1815 εξελέγη Μητροπολίτης Βελιγραδίου και τον Αύγουστο του 1825 Μητροπολίτης Χαλκηδόνος. Στις 26 Σεπτεμβρίου του 1826, αφού ο Πατριάρχης Χρύσανθος καθαιρέθηκε και εξορίστηκε, ο Αγαθάγγελος εξελέγη Πατριάρχης Κωνσταντινουπόλεως.
Υπήρξε από τους πιο μορφωμένους Πατριάρχες της εποχής του. Μιλούσε ελληνικά, τουρκικά, βουλγαρικά, ρωσικά και γαλλικά. Η Πατριαρχία του όμως συνδέθηκε με ατυχείς ενέργειες, οι οποίες καταρράκωσαν το κύρος του και προκάλεσαν έντονες αντιδράσεις, που τελικά οδήγησαν στην καθαίρεσή του. Το 1827, όταν οπλαρχηγοί της Στερεάς Ελλάδας ζήτησαν τη μεσολάβησή του στο Σουλτάνο Μαχμούτ Β΄, ώστε να τους χορηγηθεί αμνηστία, ο Αγαθάγγελος, κατόπιν εντολής του Σουλτάνου, έστειλε αντιπροσωπεία στον Καποδίστρια, ζητώντας του την υποταγή των επαναστατημένων Ελλήνων. Η απάντηση ήταν αρνητική, αλλά η ενέργεια αυτή του Πατριάρχη θεωρήθηκε αντεθνική. Σε αυτήν ήρθε να προστεθεί η ανάμειξή του στην εκλογή Πατριάρχη Ιεροσολύμων, η οποία αποδόθηκε σε χρηματισμό και οδήγησε, μαζί με οικονομικές και διοικητικές ατασθαλίες, στην καθαίρεσή του, στις 5 Ιουλίου 1830.
Κατόπιν αυτού εξορίστηκε στην Καισάρεια και κατόπιν στην Αδριανούπολη, όπου και πέθανε το 1832.

</doc>
<doc id="68717" url="https://el.wikipedia.org/wiki?curid=68717" title="Πατριάρχης Χρύσανθος">
Πατριάρχης Χρύσανθος

Ο Χρύσανθος "(Μανωλέας)" ήταν Οικουμενικός Πατριάρχης την περίοδο 1824-1826.
Γεννήθηκε στις 25 Φεβρουαρίου του 1768 στο χωριό Γραμματίκοβο Βοδενών (Κάτω Γραμματικό Πέλλας). Καταγόταν από την παλιά οικογένεια "Μανωλέα", της οποίας απόγονοι υπάρχουν και σήμερα. Διετέλεσε Μητροπολίτης Καισαρείας, Βεροίας και τέλος, από το 1811, Σερρών, θέση την οποία κατείχε όταν εξελέγη Πατριάρχης Κωνσταντινουπόλεως στις 9 Ιουλίου του 1824, μετά την καθαίρεση του προκατόχου του, Άνθιμου.
Υπήρξε μέλος της Φιλικής Εταιρίας. Στις 14 Οκτωβρίου 1825, υπό την πίεση της Υψηλής Πύλης, συγκάλεσε Σύνοδο στην Κωνσταντινούπολη με την συμμετοχή του Πατριάρχη Ιεροσολύμων Πολύκαρπου, η οποία έπαυσε τον Πατριάρχη Αλεξανδρείας Θεόφιλο από τα καθήκοντά του, καθώς εκείνος για πολλά χρόνια απουσίαζε από την Πατριαρχική του έδρα, βρισκόμενος στην ιδιαίτερη πατρίδα του, την Πάτμο, όπου αγωνιζόταν υπέρ της Επανάστασης.
Ήταν μορφωμένος, αλλά και υπερόπτης, και δημιούργησε πολλούς εχθρούς. Κατηγορήθηκε για γεροντικό έρωτα προς την Ευφημία, χήρα του προδότη Ασημάκη, και για το λόγο αυτό καθαιρέθηκε από τους Τούρκους στις 26 Σεπτεμβρίου του 1826 και εξορίστηκε στην Καισάρεια. Πέθανε στις 10 Σεπτεμβρίου του 1834 και ετάφη στη Μονή του Σωτήρος Χριστού στην Πρίγκηπο, όπου κατοικούσε τα τελευταία χρόνια της ζωής του.

</doc>
<doc id="68719" url="https://el.wikipedia.org/wiki?curid=68719" title="Νεόφυτος Δ΄">
Νεόφυτος Δ΄

Ο Νεόφυτος Δ΄ διετέλεσε Πατριάρχης Κωνσταντινουπόλεως για ένα σύντομο χρονικό διάστημα μεταξύ των ετών 1688 και 1689.
Διετέλεσε Μητροπολίτης Αδριανουπόλεως κατά τα έτη 1644-1686 ή 1688. Εξελέγη Οικουμενικός Πατριάρχης ανατρέποντας τον προκάτοχό του, Καλλίνικο Β΄. Παρέμεινε στο Θρόνο όμως μόνο για πέντε μήνες, διότι επέδειξε δυναστική συμπεριφορά. Έτσι, εκθρονίστηκε και επανήλθε ο Καλλίνικος Β΄.

</doc>
<doc id="68720" url="https://el.wikipedia.org/wiki?curid=68720" title="Ιωαννίκιος Α΄">
Ιωαννίκιος Α΄

Ο Ιωαννίκιος Α΄ διετέλεσε Μητροπολίτης Σωζοπόλεως και το 1524 έγινε αντικανονικά Πατριάρχης Κωνσταντινουπόλεως υποσχόμενος στον Σουλτάνο να ανεβάσει τον ετήσιο φόρο που πλήρωνε το Πατριαρχείο σε 5.000 φλουριά.
Η εκλογή του δεν έγινε δεκτή από τον λαό και η πατριαρχία του ήταν σύντομη, καθώς καθαιρέθηκε από δύο Συνόδους, μια στην Κωνσταντινούπολη και μια στα Ιεροσόλυμα. Έτσι, στις 25 Σεπτεμβρίου 1525 εκθρονίστηκε με βεράτι του Σουλτάνου Σουλεϊμάν Α΄ και επανήλθε ο προκάτοχός του Ιερεμίας Α΄. Κατόπιν ο Ιωαννίκιος αποσύρθηκε στη Μονή του Τιμίου Προδρόμου κοντά στη Σωζόπολη, όπου μόνασε μέχρι το θάνατό του.

</doc>
<doc id="68721" url="https://el.wikipedia.org/wiki?curid=68721" title="Αλγέρι">
Αλγέρι

Το Αλγέρι (, Al-Jazāʾir, ) είναι η πρωτεύουσα και μεγαλύτερη πόλη της Αλγερίας. Το 2011, ο πληθυσμός της πόλης εκτιμάται ότι ήταν περίπου 3.500.000 κάτοικοι. Σύμφωνα με εκτιμήσεις, ο πληθυσμός της ευρύτερης μητροπολιτικής πόλης είναι περίπου 5.000.000 κάτοικοι. Το Αλγέρι βρίσκεται στη Μεσόγειο Θάλασσα και στο βόρειο-κεντρικό τμήμα της Αλγερίας. 
Το Αλγέρι βρίσκεται στη δυτική πλευρά ενός κόλπου της Μεσογείου. Το σύγχρονο τμήμα της πόλης είναι χτισμένο σε επίπεδο έδαφος δίπλα στη θάλασσα ενώ το παλιό τμήμα, η παλαιά πόλη των νταήδων, βρίσκεται στον απότομο λόφο πίσω από τη σύγχρονη πόλη και στέφεται από το Κάσμπαχ ή ακρόπολη, 122 μέτρα πάνω από τη θάλασσα. Το Κάσμπαχ και οι δύο αποβάθρες σχηματίζουν ένα τρίγωνο. 
Ονομασίες.
Η ονομασία της πόλης προέρχεται από τη γαλλική και καταλανική λέξη η οποία με τη σειρά της προέρχεται από την αραβική ονομασία "al-Jazā'ir" () που μεταφράζεται ως «τα νησιά». Αυτό το όνομα αναφέρεται στα τέσσερα πρώην νησιά που βρισκόταν στα ανοιχτά της ακτής της πόλης πριν γίνουν τμήμα της ηπειρωτικής χώρας το 1525. Το "Al-Jazā'ir" είναι η περικομμένη μορφή του παλαιότερου ονόματος της πόλης "Jaza'ir Banī Mazghanna" (), που μεταφράζεται ως «τα νησιά των γιων του Μαζγκαχάνα». Η ονομασία αυτή χρησιμοποιούνταν από πρώιμους μεσαιωνικούς γεωγράφους όπως ο Αλ-Ιντρίσι και ο Γιακούτ αλ-Χαμαουί. 
Στην αρχαιότητα, οι Έλληνες αποκαλούσαν την πόλη ως "Ικόσιον" (). Η πόλη απέκτησε τη λατινική της ονομασία "Icosium" κατά τη ρωμαϊκή κυριαρχία. Οι Έλληνες εξήγησαν ότι το όνομα προέρχεται από τη λέξη «είκοσι» (), μιας και βάση με τον μύθο είχε ιδρυθεί από 20 συντρόφους του Ηρακλή όταν επισκέφθηκε τα Όρη του Άτλαντα κατά τη διάρκεια των άθλων του. 
Το Αλγέρι είναι επίσης γνωστό ως "el-Behdja" (, «το εύθυμο») ή «Αλγέρι το Λευκό» () για τα ασβεστωμένα κτίρια του, τα οποία είναι ορατά από τη θάλασσα. 
Ιστορία.
Πρώιμη ιστορία.
Μια μικρή φοινικική αποικία στα πρώην νησιά του Αλγερίου ιδρύθηκε και καταλήφθηκε από τους Καρχηδόνιους κάποια στιγμή πριν από τον 3ο αιώνα π.Χ. Μετά τους Καρχηδονιακούς Πολέμους, οι Ρωμαίοι ανέλαβαν τελικά τη διοίκηση της πόλης, την οποία ονόμασαν Icosium. Τα ερείπια της αποτελούν πλέον μέρος της παραθαλάσσιας συνοικίας της σύγχρονης πόλης, με τη "Rue de la Marine" να ακολουθεί μία πρώην ρωμαϊκή οδό. Τα ρωμαϊκά νεκροταφεία υπήρχαν κοντά στα "Μπαμπ-ελ-Ουέντ" και "Μπαμπ Αζούν". Η πόλη έλαβε λατινική ιθαγένεια από τον αυτοκράτορα Βεσπασιανό. Οι επίσκοποι του Icosium αναφέρονται μέχρι τον 5ο αιώνα, αλλά η παλιά πόλη έπεσε στην αφάνεια κατά τη διάρκεια της μουσουλμανικής κατάκτησης της Βόρειας Αφρικής. 
Η σύγχρονη πόλη ιδρύθηκε το 944 από τον Μπολογκίνε ιμπν Ζιρί, τον ιδρυτή της βερβερικής δυναστείας Ζιρίδων–Σανχάτζα. Προηγουμένως (935) είχε οικοδομήσει την έπαυλή του και ένα κέντρο των Σανχάτζα στο Ασίρ, νότια του Αλγερίου. Αν και η δυναστεία των Ζιρίδων ανατράπηκε από τον Ρογήρο Β΄ της Σικελίας το 1148, οι Ζιρίδςς είχαν ήδη χάσει τον έλεγχο του Αλγερίου από τους ξαδέλφους τους Χαμαμίδες το 1014. Η πόλη αποσπάστηκε από τους Χαμαμίδες από τους Αλμοάδες το 1159 και τον 13ο αιώνα βρέθηκε υπό την κυριαρχία των Ζιγιανίδων σουλτάνων του Τλεμσέν. Θεωρητικά μέρος του σουλτανάτου του Τλεμσέν, το Αλγέρι είχε μεγάλο βαθμό ανεξαρτησίας υπό τους εμίρηδές του, επειδή το Οράν ήταν ο κύριος λιμένας των Ζιγιανιδών. 
Το Πενιόν του Αλγερίου, ένα νησάκι μπροστά στο λιμάνι του Αλγερίου, είχε καταληφθεί από τους Ισπανούς ήδη από το 1302. Στη συνέχεια, άρχισε να πραγματοποιείται σημαντικό εμπόριο μεταξύ του Αλγερίου και της Ισπανίας. Ωστόσο, το Αλγέρι συνέχισε να έχει σχετικά μικρή σημασία μέχρι και μετά την απέλαση των Μαυριτανών από την Ισπανία, πολλοί από τους οποίους ζήτησαν άσυλο στην πόλη. Το 1510, μετά την κατοχή τους στο Οράν και σε άλλες πόλεις στις ακτές της Αφρικής, οι Ισπανοί οχύρωσαν το νησάκι Πενιόν και επέβαλαν φόρο με σκοπό να καταστείλουν τη δραστηριότητα των κουρσάρων. 
Οθωμανική κυριαρχία.
Το 1516, ο εμίρης του Αλγερίου, Σελίμ μπέης Τεούμι, κάλεσε τους αδελφούς κουρσάρους Αρούτζ και Χαϊρεντίν "Μπαρμπαρόσα" να εκδιώξουν τους Ισπανούς. Ο Αρούτζ ήρθε στο Αλγέρι, διέταξε τη δολοφονία του Σελίμ και κατέλαβε την πόλη και απομάκρυνε τους Ισπανούς στη κατάληψη του Αλγερίου (1516). Ο Χαϊρεντίν, που διαδέχθηκε τον Αρούτζ μετά τη δολοφονία του τελευταίου σε μάχη ενάντια στους Ισπανούς κατά την πτώση του Τλεμσέν (1517), ήταν ο ιδρυτής του "εγιαλετίου", που αργότερα έγινε "μπεηλίκι", της Αλγερίας. Ο Μπαρμπαρόσα έχασε το Αλγέρι το 1524, αλλά το κατέλαβε και πάλι με την κατάληψη του Αλγερίου (1529) και στη συνέχεια προσκάλεσε επισήμως τον σουλτάνο Σουλεϊμάν τον Μεγαλοπρεπή να δεχτεί την κυριαρχία επί της επικράτειας και να προσαρτήσει την Αλγερία στην Οθωμανική Αυτοκρατορία.
Το Αλγέρι από την εποχή εκείνη έγινε η πρώτη έδρα των Βερβερίνων πειρατών. Τον Οκτώβριο του 1541 στην εκστρατεία του Αλγερίου, ο βασιλιάς της Ισπανίας και Άγιος Ρωμαίος αυτοκράτορας Κάρολος Β΄ προσπάθησέ να καταλάβει την πόλη, αλλά μια καταιγίδα κατέστρεψε μεγάλο αριθμό πλοίων του στόλου του και ο στρατός του των 30.000 ανδρών, κυρίως αποτελούμενος από Ισπανούς, νικήθηκε από τους Αλγερινούς υπό τον πασά τους, Χασάν. 
Επισήμως μέρος της Οθωμανικής Αυτοκρατορίας, αλλά ουσιαστικά απαλλαγμένο από οθωμανικό έλεγχο, ξεκινώντας από τον 16ο αιώνα, το Αλγέρι στράφηκε στην πειρατεία και τις ομηρίες. Λόγω της θέσης της στην περιφέρεια τόσο της οθωμανικής όσο και της ευρωπαϊκής οικονομικής σφαίρας και εξαρτόμενο για την ύπαρξή του σε μια Μεσόγειο που ελεγχόταν όλο και περισσότερο από την ευρωπαϊκή ναυτιλία, υποστηριζόμενη από ευρωπαϊκούς ναυτικούς, η πειρατεία έγινε η κύρια οικονομική δραστηριότητα. Επαναλαμβανόμενες προσπάθειες έγιναν από διάφορα έθνη για να υποτάξουν τους πειρατές που διατάρασσαν τη ναυτιλία στη δυτική Μεσόγειο και ασχολούνταν με εχθρικές επιδρομές μέχρι την Ισλανδία. Οι Ηνωμένες Πολιτείες πολέμησαν σε δύο πολέμους (Πρώτος και Δεύτερος Βαρβαρικός Πόλεμος) για τις επιθέσεις του Αλγερίου στη ναυτιλία.
Μεταξύ των αξιοσημείωτων ατόμων που κρατήθηκαν όμηροι ήταν ο μετέπειτα Ισπανός μυθιστοριογράφος Μιγκέλ ντε Θερβάντες, ο οποίος ήταν αιχμάλωτος στο Αλγέρι για σχεδόν πέντε χρόνια και ο οποίος έγραψε δύο θεατρικά έργα στο Αλγέρι της εποχής. Η πρωτογενής πηγή γνώσης του Αλγερίου της εποχής αυτής, δεδομένου ότι δεν υπάρχουν σύγχρονες τοπικές πηγές, είναι το "Topografía e historia general de Argel" (εκδόθηκε το 1612, αλλά γράφτηκε νωρίτερα), που δημοσιεύθηκε από τον Ντιέγκο ντε Χαέδο, αλλά του οποίου η συγγραφική ταυτότητα αμφισβητείται. Το έργο αυτό περιγράφει λεπτομερώς την πόλη, τη συμπεριφορά των κατοίκων της και τις στρατιωτικές της άμυνες, με την ανεπιτυχή ελπίδα να διευκολυνθεί η επίθεση της Ισπανίας ώστε να τερματιστεί η πειρατεία. 
Ένας σημαντικός αριθμός αποστατών ζούσαν τότε στο Αλγέρι. Οι Χριστιανοί άλλαξαν θρησκεία οικειοθελώς σε Ισλάμ, και πολλοί διώχθηκαν από τον νόμο ή άλλα προβλήματα. Όσοι άλλαξαν θρησκεία σε Ισλάμ, ήταν ασφαλείς στο Αλγέρι. Πολλοί ανέλαβαν θέσεις εξουσίας, όπως ο Σάμσον Ρόουλι, ένας Άγγλος που έγινε Ταμίας του Αλγερίου. 
Η πόλη υπό οθωμανικό έλεγχο περιβαλλόταν από τείχη σε όλες τις πλευρές, συμπεριλαμβανομένης της παραλίας. Σ' αυτό το τείχος, πέντε πύλες επέτρεπαν την πρόσβαση στην πόλη, με πέντε δρόμους από κάθε πύλη που χώριζαν την πόλη και σύγκλιναν μπροστά στο τζαμί Κετσαουά. Το 1556 κατασκευάστηκε ακρόπολη στο ψηλότερο σημείο του τείχους. Ένας μεγάλος δρόμος από βορρά προς νότο χώριζε την πόλη σε δύο τμήματα: την άνω πόλη (αλ-Γκαμπάλ, ή «το βουνό») που αποτελούνταν από περίπου πενήντα μικρές συνοικίες κοινοτήτων Ανδαλουσιανών, Εβραίων, Μαυριτανών και Καβύλων, και της κάτω πόλης (αλ-Βατά ή «η πεδιάδα»), η οποία ήταν το διοικητικό, στρατιωτικό και εμπορικό κέντρο της πόλης, το οποίο κατοικούταν κυρίως από Τούρκους αξιωματούχους και άλλες οικογένειες ανώτερης τάξης. 
Τον Αύγουστο του 1816, η πόλη βομβαρδίστηκε από βρετανική μοίρα υπό τον Λόρδο Εξμάουθ (απόγονος του Τόμας Πέλιου, ο οποίος αιχμαλωτίστηκε σε επιδρομή αλγερινών σκλάβων το 1715), επικουρούμενη από Ολλανδούς πολεμιστές, που κατέστρεψε τον στόλο των κουρσάρων του Αλγερίου.
Γαλλική κυριαρχία.
Η ιστορία του Αλγερίου από το 1830 έως το 1962 συνδέεται με την ευρύτερηη ιστορία της Αλγερίας και τη σχέση της με τη Γαλλία. Στις 4 Ιουλίου, του 1830, με το πρόσχημα μιας προσβολή προς τον Γάλλο πρόξενο—τον οποίο ο νταής είχε χτυπήσει με μια μυγοσκοτώστρα, όταν ο πρόξενος είπε ότι η γαλλική κυβέρνηση δεν ήταν διατεθειμένη να πληρώσει μεγάλα εκκρεμή χρέη της προς δύο Αλγερινούς εμπόρους—ο γαλλικός στρατός υπό τον στρατηγό Μπουρμόν επιτέθηκε στην πόλη κατά την εισβολή του Αλγέρι του 1830. Η πόλη καταλήφθηκε την επόμενη μέρα. Το Αλγέρι έγινε πρωτεύουσα της Γαλλικής Αλγερίας. 
Πολλοί Ευρωπαίοι εγκαταστάθηκαν στο Αλγέρι και από τις αρχές του 20ού αιώνα και αποτέλεσαν την πλειοψηφία του πληθυσμού της πόλης. Κατά τη δεκαετία του 1930, ο αρχιτέκτονας Λε Κορμπυζιέ συνέταξε σχέδια για έναν πλήρη επανασχεδιασμό της αποικιακής πόλης. Ο Λε Κορμπυζιέ ήταν εξαιρετικά επικριτικός σε σχέση με το αστικό στυλ του Αλγερίου, περιγράφοντας την ευρωπαϊκή συνοικία ως «τίποτα άλλο παρά διαλυμένοι τοίχοι και κατεστραμμένη φύση, ολοκληρωτικά μία σπιλωμένη κηλίδα». Επέκρινε επίσης τη διαφορά στο επίπεδο διαβίωσης που αντιλαμβανόταν μεταξύ των Ευρωπαίων και Αφρικανών κατοίκων της πόλης, περιγράφοντας μια κατάσταση στην οποία «οι "εκπολιτισμένοι" ζουν όπως οι αρουραίοι σε τρύπες» ενώ «οι "βάρβαροι" ζουν μόνοι, σε ευημερία». Ωστόσο, τα σχέδια αυτά τελικά αγνοήθηκαν από τη γαλλική διοίκηση. 
Κατά τη διάρκεια του Β΄ Παγκοσμίου Πολέμου, το Αλγέρι ήταν η πρώτη πόλη που καταλήφθηκε από τους Γερμανούς από τους Συμμάχους κατά τη διάρκεια της Επιχείρησης Πυρσός.
Το 1962, μετά από αιματηρή μάχη ανεξαρτησίας, κατά την οποία εκατοντάδες χιλιάδες (εκτιμήσεις κυμαίνονται μεταξύ 350.000 και 1.500.000) πέθαναν (κυρίως Αλγερινοί αλλά και Γάλλοι και Πιε-νουάρ) κατά τη διάρκεια των μαχών μεταξύ του Γαλλικού Στρατού και του αλγερινού Εθνικού Μετώπου Απελευθέρωσης όπου η Αλγερία απέκτησε την ανεξαρτησία της και το Αλγέρι έγινε πρωτεύουσα της. Έκτοτε, παρά την απώλεια ολόκληρου του πληθυσμού των πιε-νουάρ, η πόλη έχει επεκταθεί μαζικά. Έχει τώρα περίπου πέντε εκατομμύρια κατοίκους, ή το 10% του πληθυσμού της Αλγερίας—και τα προάστιά του καλύπτουν πλέον το μεγαλύτερο μέρος της περιβάλλουσας περιοχής Μιτίτζα. 
Πόλεμος της Αλγερίας.
Το Αλγέρι διαδραμάτισε επίσης βασικό ρόλο στον πόλεμο της Αλγερίας (1954–1962), ιδιαίτερα κατά τη διάρκεια της Μάχης του Αλγερίου, όταν το 10ο Σώμα Αλεξιπτωτιστών του Γαλλικού Στρατού υπό τις διαταγές του Γάλλου Υπουργού Δικαιοσύνης Φρανσουά Μιτεράν (ο οποίος ενέκρινε κάθε μέσο για «να εξαλείψει τους εξεγερμένους»), ξεκινώντας από τις 7 Ιανουαρίου 1957, πραγματοποίησε επιθέσεις εναντίον των αλγερινών μαχητών για την ανεξαρτησία. Το Αλγέρι έχει ακόμη σημάδια από αυτή τη μάχη, η οποία χαρακτηρίστηκε από ανελέητες μάχες μεταξύ των δυνάμεων του Εθνικού Απελευθερωτικού Μετώπου που διεξήγαγαν μια αντάρτικη εκστρατεία εναντίον των γαλλικών στρατιωτικών και αστυνομικών και φιλογάλλων Αλγερινών στρατιωτών και του γαλλικού στρατού που ανταποκρίθηκαν με αιματηρή καταστολή, βασανιστήρια και γενική τρομοκρατία ενάντια στον ιθαγενή πληθυσμό. Οι διαδηλώσεις της 13ης Μαΐου κατά την κρίση του 1958 προκάλεσαν την πτώση της Τέταρτης Δημοκρατίας στη Γαλλία, καθώς και την επιστροφή του στρατηγού Ντε Γκωλ στην εξουσία.
Ανεξαρτησία.
Η Αλγερία πέτυχε την ανεξαρτησία της στις 5 Ιουλίου 1962. Διοικούμενο από το Εθνικό Απελευθερωτικό Μέτωπο που είχε εξασφαλίσει την ανεξαρτησία, το Αλγέρι έγινε μέλος του Κινήματος των Αδεσμεύτων κατά τη διάρκεια του Ψυχρού Πολέμου. Τον Οκτώβριο του 1988, έναν χρόνο πριν από την πτώση του Τείχους του Βερολίνου, το Αλγέρι ήταν ο τόπος διαδηλώσεων που απαιτούσαν το τέλος του μονοκομματικού συστήματος και τη δημιουργία μιας "πραγματικής"ωδημοκρατίας οι οποίες ονομάστηκαν «Άνοιξη του Αλγερίου». Οι διαδηλωτές καταπιέστηκαν από τις αρχές (περισσότεροι από 300 νεκροί), αλλά το κίνημα αποτελούσε μια καμπή στην πολιτική ιστορία της σύγχρονης Αλγερίας. Το 1989 υιοθετήθηκε ένα νέο Σύνταγμα που έθεσε τέλος στη μονοκομματική διακυβέρνηση και προκάλεσε τη δημιουργία περισσότερων από πενήντα πολιτικών κομμάτων, καθώς και την επίσημη ελευθερία του τύπου. 
Κρίση της δεκαετίας του 1990.
Η πόλη έγινε το πεδίο πολλών πολιτικών διαδηλώσεων όλων των ειδών έως το 1993. Το 1991, μια πολιτική οντότητα που κυριαρχούνταν από θρησκευτικούς συντηρητικούς το οποίο ονομαζόταν Ισλαμικό Μέτωπο Σωτηρίας άσκησε πολιτική δοκιμασία βουλήσεων με τις αρχές. Στις εκλογές του 1992 για την Αλγερινή Εθνοσυνέλευση, οι ισλαμιστές συγκέντρωσαν ένα μεγάλο ποσοστό στήριξης στον πρώτο γύρο, με τη βοήθεια μαζικής αποχής από απογοητευμένους Αλγερινούς ψηφοφόρους από την τροπή των γεγονότων. Φοβούμενος μια ενδεχόμενη νίκη από τους ισλαμιστές, ο στρατός ακύρωσε την εκλογική διαδικασία, ξεκινώντας έναν εμφύλιο πόλεμο μεταξύ του κράτους και των ένοπλων θρησκευτικών συντηρητικών που διήρκεσε για μια δεκαετία.
Στις 11 Δεκεμβρίου 2007, δύο βόμβες τοποθετημένες σε αυτοκίνητα εξερράγησαν στο Αλγέρι. Μια βόμβα είχε ως στόχο δύο κτίρια των Ηνωμένων Εθνών και η άλλη ένα κυβερνητικό κτίριο που στεγάζει το Ανώτατο Δικαστήριο. Ο αριθμός των νεκρών ήταν τουλάχιστον 62, με πάνω από 200 τραυματίες από τις επιθέσεις. Ωστόσο, μόνο 26 παρέμειναν νοσηλευόμενοι την επόμενη ημέρα. Από το 2008, θεωρείται ότι η επίθεση πραγματοποιήθηκε από το κύτταρο της Αλ Κάιντα στην πόλη. 
Γεωγραφία.
Κλίμα.
Το Αλγέρι έχει μεσογειακό κλίμα (κλιματική ταξινόμηση Κέππεν "Csa"). Η γειτνίαση του με τη Μεσόγειο Θάλασσα βοηθά στη συγκράτηση των θερμοκρασιών της πόλης. Ως αποτέλεσμα, το Αλγέρι συνήθως δεν αντιμετωπίζει τις ακραίες θερμοκρασίες που παρατηρούνται στο παρακείμενο εσωτερικό της χώρας. Το Αλγέρι λαμβάνει κατά μέσο όρο περίπου 600 χιλιοστά βροχής ετησίως, το μεγαλύτερο μέρος των οποίων παρατηρείται μεταξύ Οκτωβρίου και Απριλίου. Η βροχόπτωση είναι υψηλότερη από ότι στις περισσότερες παράκτιες Μεσογειακές περιοχές της Ισπανίας και παρόμοια με την πλειοψηφία των παράκτιων περιοχών της Μεσογείου της Γαλλίας, σε αντίθεση με το εσωτερικό βορειοαφρικανικό ημι-ξηρό ή ξηρό κλίμα. 
Το χιόνι είναι πολύ σπάνιο. Το 2012, η πόλη έλαβε 100 χιλιοστά, την πρώτη χιονόπτωση μετά από οκτώ χρόνια.
Τοπική αρχιτεκτονική.
Υπάρχουν πολλά δημόσια κτίρια ενδιαφέροντος, συμπεριλαμβανομένης ολόκληρης συνοικίας του Κάσμπαχ, την Πλατεία Μαρτύρων ("Sahat ech-Chouhada" ساحة الشهداء), τα κυβερνητικά γραφεία (πρώην βρετανικό προξενείο), τα «Μεγάλο», «Νέο», και Τζαμί Κετσαουά, ο ρωμαιοαθολικό καθεδρικός ναός της Παναγίας της Αφρικής, το Μουσείο Μπαρντό (πρώην τουρκικό μέγαρο), την παλιά "Εθνική Βιβλιοθήκη της Αλγερίας"—τούρκικο παλάτι που χτίστηκε το 1799–1800—και η νέα Εθνική Βιβλιοθήκη, χτισμένη σε ύφος που θυμίζει τη Βρετανική Βιβλιοθήκη. 
Το κεντρικό κτίριο του Κάσμπαχ ξεκίνησε να κατασκευάζεται το 1516 στην τοποθεσία ενός παλαιότερου κτιρίου και χρησίμευσε ως το παλάτι των νταήδων μέχρι τη γαλλική κατάκτηση. Ένας δρόμος διανοίχθηκε στο κέντρο του κτιρίου, το τζαμί μετατράπηκε σε στρατώνα και η αίθουσα του κοινού καταστράφηκε. Εξακολουθεί να υπάρχει μιναρές και κάποιες μαρμάρινες καμάρες και στήλες. Υπάρχουν ίχνη των θησαυροφυλακίων στα οποία φυλάσσονταν οι θησαυροί του μνημείου. 
Το Τζαμάα ελ Κεμπίρ ("Jamaa-el-Kebir" الجامع الكبير) είναι το παλαιότερο τζαμί στο Αλγέρι. Κατασκευάστηκε αρχικά από τον Γιουσούφ ιμπν Τασφίν, αλλά ανακατασκευάστηκε πολλές φορές. Ο άμβωνας ("μινμπάρ" منبر) φέρει επιγραφή που δείχνει ότι το κτίριο υπήρχε το 1097. Ο μιναρές χτίστηκε από τον σουλτάνο του Τλεμσέν, το 1324. Το εσωτερικό του τζαμιού είναι τετράγωνο και χωρίζεται σε διαδρόμους από στήλες που ενώνονται με μαυριτανικές καμάρες. 
Το Νέο Τζαμί ("Jamaa-el-Jedid" الجامع الجديد), που χρονολογείται από τον 17ο αιώνα, έχει τη μορφή σταυρού, με έναν μεγάλο λευκό τρούλο στην κορυφή και με τέσσερις μικρούς θόλους στις γωνίες. Ο μιναρές έχει ύψος 27 μέτρων. Το εσωτερικό μοιάζει με αυτό του Μεγάλου Τζαμιού. 
Η εκκλησία της Αγίας Τριάδας (κτισμένη το 1870) βρίσκεται στο νότιο άκρο της "rue d'Isly," κοντά στο χώρο του κατεδαφισμένου οχυρού Μπαμπ Αζούν (باب عزون). Το εσωτερικό είναι πλούσια διακοσμημένο με διάφορα χρωματιστά μάρμαρα. Πολλά από αυτά τα μάρμαρα περιέχουν αναμνηστικές επιγραφές σχετικά με τους Βρετανούς (εκούσιους και ακούσιους) κατοίκους του Αλγερίου από την εποχή του Τζον Τίπτον, του πρώτου Άγγλου προξένου, το 1580 (Σημείωση: ορισμένες πηγές αναφέρουν 1585). Ένα δισκίο καταγράφει ότι το 1631 δύο αλγερινά πειρατικά πληρώματα αποβιβάστηκαν στην Ιρλανδία, κατέστρεψαν τη Βαλτιμόρη και υποδούλωσαν τους κατοίκους της. 
Το τζαμί Κετσαουά ("Djamaa Ketchaoua" جامع كتشاوة), στους πρόποδες του Κάσμπαχ, ήταν πριν από την ανεξαρτησία το 1962 ο καθεδρικός ναός του Αγίου Φιλίππου, που κατασκευάστηκε το 1845 πάνω σε τζαμί που χρονολογείται από το 1612. Η κύρια είσοδος, που βρίσκεται μπροστά από 23 σκαλοπάτια, είναι διακοσμημένη με μια στοά υποστηριζόμενη από τέσσερις μαύρους κίονες με μαύρο μάρμαρο. Η οροφή του ναού είναι μαυριτανικής τεχνοτροπίας. Στηρίζεται σε μια σειρά από στοές που υποστηρίζονται από λευκές μαρμάρινες στήλες. Πολλές από αυτές τις στήλες ανήκαν στο αρχικό τζαμί. Σε ένα από τα παρεκκλήσια υπήρχε ένας τάφος που περιείχε τα οστά του Αγίου Ιερωνύμου. Το κτίριο μοιάζει ως περίεργο μείγμα μαυριτανικού και βυζαντινού ύφους. 
Το Αλγέρι διαθέτει κολέγιο με σχολές νομικής, ιατρικής, φυσικής και φιλολογίας. Το Μουσείο Μπαρντό διαθέτει μερικά από τα αρχαία γλυπτά και ψηφιδωτά που ανακαλύφθηκαν στην Αλγερία μαζί με μετάλλια και νομίσματα. 
Το λιμάνι του Αλγερίου προστατεύεται από όλους τους ανέμους. Υπάρχουν δύο λιμάνια, και τα δύο τεχνητά—το παλιό ή βόρειο λιμάνι και το νότιο λιμάνι ή το λιμάνι Αγκά. Το βόρειο λιμάνι καλύπτει έκταση 95 εκταρίων (235 στρέμματα). Ένα άνοιγμα στη νότια προβλήτα προσφέρει είσοδο στο λιμάνι Αγκά, που κατασκευάστηκε στον ομώνυμο κόλπο. Το λιμάνι Αγκά έχει επίσης μια ανεξάρτητη είσοδο στη νότια πλευρά του. Το εσωτερικό λιμάνι άρχισε να κατασκευάζεται το 1518 από τον Χαΐρ-αντ-Ντιν Μπαρμπαρόσα, ο οποίος, για να φιλοξενήσει τα πειρατικά του πλοία, δημιούργησε το νησί στο οποίο το Οχυρό Πενιόν συνδέθηκε με την ηπειρωτική χώρα μέσω μώλου. Ο φάρος που καταλαμβάνει το χώρο του Οχυρού Πενιόν κτίστηκε το 1544.
Το Αλγέρι ήταν περιτοιχισμένη πόλη από την εποχή των νταήδων μέχρι τα τέλη του 19ου αιώνα. Οι Γάλλοι, μετά την κατάληψη της πόλης (1830), έχτισαν έναν προμαχώνα, ένα παράπετο και μία τάφρο, με δύο τερματικά οχυρά, το Μπαμπ Αζούν (باب عزون) προς τα νότια και το Μπαμπ-ελ-Ουέντ προς βορρά. Τα οχυρά και μέρος των προμαχώνων κατεδαφίστηκαν στις αρχές του 20ού αιώνα, όταν γραμμή οχυρών που καταλάμβαναν τα ύψη των Μπουζαρεάχ (بوزريعة, σε υψόμετρο 396 μ. πάνω από την επιφάνεια της θάλασσας) πήραν τη θέση τους. 
Η Βασιλική της Παναγίας της Αφρικής, μια εκκλησία κτισμένη (1858–1872) σε μείγμα ρωμαϊκού και βυζαντινού ύφους, βρίσκεται στις παρυφές των λόφων Μπουζαρεάχ, 3 χλμ. βόρεια της πόλης. Πάνω από τον ναό βρίσκεται ένα άγαλμα της Παρθένου που απεικονίζεται ως μαύρη γυναίκα. Η εκκλησία περιέχει επίσης ένα συμπαγές ασημί άγαλμα του αρχαγγέλου Μιχαήλ, που ανήκει στην αδελφότητα των ναπολιτάνων αλιέων. 
Η Βίλα Αμπντ-ελ-Τιφ, πρώην κατοικία του νταή, χρησιμοποιήθηκε κατά τη διάρκεια της γαλλικής περιόδου, για να φιλοξενήσει γάλλους καλλιτέχνες, κυρίως ζωγράφους, και νικητές του βραβείου Αμπντ-ελ-Τιφ, μεταξύ των οποίων ο Μωρίς Μπουατέλ, για δύο χρόνια. 
Δημογραφικά στοιχεία.
Το Αλγέρι έχει πληθυσμό περίπου 3.335.418 (υπολογισμοί 2012).
Η εθνοτική κατανομή είναι 53% από αραβόφωνο περιβάλλον, 44% από βερβερικόφωνο και 3% από το εξωτερικό. 
Οικονομία.
Το Αλγέρι είναι σημαντικό οικονομικό, εμπορικό και χρηματοπιστωτικό κέντρο, διαθέτοντας χρηματιστήριο με κεφαλαιοποίηση 60 εκατομμυρίων ευρώ. Η πόλη έχει το 11o υψηλότερο κόστος ζωής στην Αφρική, καθώς και το 326ο υψηλότερο σε παγκόσμιο επίπεδο. 
Τουριστικές εγκαταστάσεις.
Περίπου 20 χλμ. δυτικά του Αλγερίου βρίσκονται παραθαλάσσια θέρετρα όπως το Σιντί Φρεντζ (πρώην Σιντί Φερούς), το Παλμ Μπιτς, η Ντουαουντά, η Ζεράλντα και το "Club of the Pines" (κρατικό κτήμα). Υπάρχουν τουριστικά συγκροτήματα, αλγερινά και άλλα εστιατόρια, καταστήματα με σουβενίρ, επιτηρούμενες παραλίες και άλλες ανέσεις. Η πόλη είναι επίσης εξοπλισμένη με σημαντικά ξενοδοχειακά συγκροτήματα. Το Αλγέρι διαθέτει επίσης το πρώτο υδάτινο πάρκο στη χώρα. Ο τουρισμός του Αλγερίου αυξάνεται αλλά δεν είναι τόσο ανεπτυγμένος όσο αυτός των μεγαλύτερων πόλεων του Μαρόκου ή της Τυνησίας. 
Αθλητισμός.
Το Αλγέρι είναι το αθλητικό κέντρο της Αλγερίας. Η πόλη έχει μια σειρά επαγγελματικών συλλόγων σε όλα τα αθλήματα, οι οποίοι έχουν κερδίσει εθνικούς και διεθνείς τίτλους. Ανάμεσα στις αθλητικές εγκαταστάσεις μέσα στην πόλη, υπάρχει ένα τεράστιο αθλητικό συγκρότημα. Σε αυτό περιλαμβάνεται το Στάδιο 5ης Ιουλίου 1962 (χωρητικότητα 80.000), ένας χώρος στίβου, μια ολυμπιακή πισίνα, ένα κλειστό γυμναστήριο πολλαπλών χρήσεων, ένα γήπεδο γκολφ 18 οπών και πολλά γήπεδα τένις. 
Τα ακόλουθα σημαντικά αθλητικά γεγονότα πραγματοποιήθηκαν στο Αλγέρι (ενδεικτικά):
Διεθνείς σχέσεις.
Δίδυμες πόλεις – Αδελφές πόλεις.
Το Αλγερι είναι αδελφοποιημένο με: 
Συμφωνίες συνεργασίας.
Το Αλγέρι έχει συμφωνίες συνεργασίας με: 

</doc>
<doc id="68723" url="https://el.wikipedia.org/wiki?curid=68723" title="Γιοχάνεσμπουργκ">
Γιοχάνεσμπουργκ

Το Γιοχάνεσμπουργκ (αφρικάανς και αγγλικά: "Johannesburg", , ισιΖουλού: "iGoli", Ξόζα: "iRhawutini"), είναι η μεγαλύτερη και πλέον πυκνοκατοικημένη πόλη στη Νότια Αφρική. Η πόλη ονομάζεται και "Jo'burg", "Jozi" η "JHB" από τους Νοτιοαφρικανούς , το δε Πατριαρχείο Αλεξανδρείας , προκειμένου να ονομάσει τη Μητρόπολη της περιοχής χρησιμοποιεί τον όρο Ιωαννούπολις . Το Γιοχάνεσμπουργκ είναι η πρωτεύουσα της επαρχίας Γκαουτένκ η πλουσιότερη επαρχία της Νότιας Αφρικής, και η μεγαλύτερη μητροπολιτική περιοχή νότια της Σαχάρας. Η πόλη είναι μια από τις 40 μεγαλύτερες μητροπολιτικές περιοχές στον κόσμο. Το Γιοχάνεσμπουργκ δεν ειναι πρωτεύουσα της χώρας αλλά στεγάζει το νοτιοαφρικανικό συνταγματικό δικαστήριο - το ανώτατο δικαστήριο της Νότιας Αφρικής. Το Γιοχάνεσμπουργκ είναι το κέντρο του εμπορίου χρυσού και διαμαντιών. Σύμφωνα με την απογραφή του 2001, ο πληθυσμός της πόλης είναι περισσότερο από τρία εκατομμύρια.
Σημαντικός αριθμός Ελλήνων υπάρχει στην πόλη από το 1895.
Ιστορία.
Η περιοχή του Γιοχάνεσμπουργκ κατοικήθηκε από τους μικρούς αριθμούς κατοίκων των Μπαντού. Όταν οι Ευρωπαίοι έφθασαν στην περιοχή μικροί αριθμοί Μπόερς και Βρετανοί κατοίκησαν, αλλά δεν υπήρξε καμία σημαντική ευρωπαϊκή τακτοποίηση μέχρι το 1880, όταν ανακαλύφθηκε χρυσός στην περιοχή. Ο χρυσός ανακαλύφθηκε αρχικά στα ανατολικά του Γιοχάνεσμπουργκ, στο "Barberton" και μετά στο Witwatersrand, Langlaagte, και στο ιδιο το Γιοχάνεσμπουργκ το 1886.
Το Γιοχάνεσμπουργκ ήταν αρχικά ένα προάστιο της Πραιτώριας δεδομένο ότι κάποιος έπρεπε να πάρει την άδεια από την κυβέρνηση στην Πραιτώρια να χτίσει ένα σπίτι στο Γιοχάνεσμπουργκ. Δεδομένο ότι η αξία του εδάφους αυξήθηκε, οι εντάσεις αναπτύχθηκαν μεταξύ τον Μπόερς και των Βρετανών, καταλήγοντας στο δεύτερο πόλεμο Ανγλο-Μπόερ. Οι Μπόερ χάσανε τον πόλεμο και ο έλεγχος της περιοχής εκχωρήθηκε στους Βρετανούς. Ο γενικός επιθεωρητής Γιοχάνες Ρίσσικε (Johannes Rissike) έδωσε το όνομα στην πόλη. Αργότερα, η νοτιοαφρικανική κυβέρνηση καθιέρωσε ένα σκληρό διαχωριστικό σύστημα με το οποίο οι Μαύροι και Ινδοί αναγκάστηκαν συνεπώς να εργαστούνε υπό απάνθρωπες συνθήκες στα ορυχεία χρυσού.
Οικονομία.
Το Γιοχάνεσμπουργκ είναι το οικονομικό κέντρο της Νότιας Αφρικής, παράγει 16% του ακαθάριστου εγχώριου προϊόντος της χώρας και καλύπτει το 40% της οικονομικής δραστηριότητας στην επαρχία Χαουτένκ. Παρότι οι περισσότερες εγκαταστάσεις στην μεταλλεία έχουν κλείσει, η έδρα των εταιριών παραμένει το Γιοχάνεσμπουργκ. Ο λόγος είναι ότι η πόλη είναι οικονομικό κέντρο με το σημαντικότερο χρηματιστήριο τις Αφρικής. Διαθέτει επίσης μεγάλη ποικιλία βιομηχανιών κατασκευής, συμπεριλαμβανομένων εγκαταστάσεων χάλυβα και τσιμέντου.

</doc>
<doc id="68725" url="https://el.wikipedia.org/wiki?curid=68725" title="Άγιος Νεκτάριος Αιγίνης">
Άγιος Νεκτάριος Αιγίνης

Ο Άγιος Νεκτάριος ή Νεκτάριος Πενταπόλεως ή Νεκτάριος Αιγίνης, κατά κόσμον Αναστάσιος Κεφαλάς (Σηλυβρία Ανατολικής Θράκης, 1 Οκτωβρίου 1846 - Αθήνα, 9 Νοεμβρίου 1920), ήταν Έλληνας Θρακιώτης επίσκοπος και θεολόγος, σύγχρονος θαυματουργός άγιος της Ανατολικής Ορθοδόξου Εκκλησίας. Υπήρξε λαοφιλής ιεράρχης, ποιμενάρχης και παιδαγωγός στα τέλη του 19ου με αρχές του 20ού αιώνα..
Βίος.
Παιδική ηλικία.
Ο Αναστάσιος Κεφαλάς γεννήθηκε την 1η Οκτωβρίου 1846 στη Σηλυβρία της Ανατολικής Θράκης. Γονείς του ήταν ο Δήμος (Δημοσθένης) και η Μπαλού (Βασιλική) Κεφαλά, και ήταν το πέμπτο από τα έξι παιδιά της φτωχής οικογένειας. Σύντομα ήρθε αντιμέτωπος με τη δύσκολη πραγματικότητα της εποχής, καθώς η οικογένειά του αδυνατούσε να συντηρηθεί, ενώ στη γενέτειρά του δεν υπήρχε σχολείο μέσης εκπαίδευσης, με αποτέλεσμα να μεταβεί στην Κωνσταντινούπολη σε ηλικία 13 ετών.
Στην Κωνσταντινούπολη.
Η ζωή στην Κωνσταντινούπολη για τον Αναστάσιο ήταν σκληρή και δύσκολη τα πρώτα χρόνια της παραμονής του. Αρχικά εργάζεται σε συσκευαστήριο καπνού, όπου ο ιδιοκτήτης τού φερόταν βάναυσα. Εργάζεται πολλές ώρες ημερησίως, δεν αμείβεται και πολλές φορές ξυλοκοπείται. Ο Αναστάσιος τα υπέμενε όλα αυτά, ωστόσο θλιβόταν, καθώς αδυνατούσε να ενισχύσει οικονομικά την οικογένειά του, ενώ παράλληλα δεν μπορούσε να παρακολουθήσει μαθήματα στο σχολείο. Την κλίση, όμως, προς τον Θεό και το Ευαγγέλιο την έδειχνε από μικρός. Έτσι στο συσκευαστήριο, μαζί με τον καπνό που πουλούσε, κάθε φορά έδινε και ένα μικρό χαρτάκι, το οποίο έγραφε κάποια ευαγγελική ρήση.
Η κατάσταση άλλαξε όταν ένας έμπορος που είχε μαγαζί παραπλεύρως από το συσκευαστήριο, είδε κάποια μέρα τον ξυλοδαρμό από το αφεντικό του και τον πήρε στη δούλεψή του. Άρχισε να εργάζεται στο επιπλοποιείο του εμπόρου, έχοντας πλέον χρόνο για εκκλησιασμό και για να πηγαίνει σχολείο, ενώ σύντομα και η οικογένεια του τον ακολούθησε στην Κωνσταντινούπολη. Στην Πόλη παρέμεινε συνολικά επτά έτη και σε ηλικία 20 ετών την εγκατέλειψε, παρότι δεν ολοκλήρωσε τη μόρφωσή του, για να εργαστεί ως δάσκαλος στο Λιθί της Χίου.
Στη Χίο.
Στα 20 του χρόνια έφτασε στη Χίο. Έχοντας πλέον γραμματική και θεολογική γνώση, έλαβε τη θέση του δασκάλου, παραμένοντας στο νησί για 10 χρόνια, μέχρι το 1877. Εκεί αρχικά θα γνωρίσει τον μεγάλο ευεργέτη του Ιωάννη Χωρέμη, έναν εύπορο τοπικό άρχοντα, ο οποίος, εξαιτίας ενός περιστατικού που είχε συμβεί κατά τη μεταφορά του Αγίου από τη Σηλυβρία προς την Κωνσταντινούπολη (ένας ανιψιός του Χωρέμη τον βοήθησε να επιβιβαστεί στο πλοίο γιατί δεν είχε χρήματα), τον έθεσε υπό την προστασία του. Ο Άγιος Νεκτάριος όμως είχε αποφασίσει πλέον να αφιερωθεί στον μοναχικό βίο. Το 1876 εκάρη μοναχός με το όνομα "Λάζαρος" και έναν χρόνο αργότερα χειροτονήθηκε διάκονος, λαμβάνοντας το όνομα "Νεκτάριος". Ο Άγιος Νεκτάριος είχε κλίση προς τον μοναχισμό, τον οποίο επιθυμούσε να υπηρετήσει. Ωστόσο οι πιέσεις που του ασκήθηκαν λόγω των χαρισμάτων του λόγου και της μορφώσεώς του τελικά τον έστρεψαν προς τον "κοσμικό κλήρο", χωρίς όμως ποτέ να λησμονήσει τον μοναχισμό.
Ανώτερες θεολογικές σπουδές.
Το 1877 ο Νεκτάριος, μετά από παρότρυνση του Ιωάννη Χωρέμη, πήγε στην Αθήνα προκειμένου να ολοκληρώσει τις γυμνασιακές σπουδές. Μετά την ολοκλήρωσή τους στη Βαρβάκειο, εστάλη μέσω γνωριμίας που είχε με τον Πατριάρχη Αλεξανδρείας Σωφρόνιο στην Αλεξάνδρεια. Ο Σωφρόνιος εντυπωσιάστηκε από τον Νεκτάριο και με βάση τις πολύ καλές συστάσεις που είχε τον έστειλε ξανά στην Αθήνα, να φοιτήσει στη Θεολογική Σχολή Αθηνών. Ο Νεκτάριος εκεί διέπρεψε, και μάλιστα πρώτευσε στον διαγωνισμό σχολικής κοσμητείας στο Παπαδάκειο Κληροδότημα, με αποτέλεσμα να κερδίσει υποτροφία σπουδών στη Θεολογική Σχολή, κάτι που τον ανακούφισε πολύ, καθότι ο ευεργέτης του Ιωάννης Χωρέμης είχε φύγει από τη ζωή, με αποτέλεσμα να βρίσκεται σε δεινή οικονομική κατάσταση. Αφού έλαβε το πτυχίο του (1885), ανεχώρησε πάλι για την Αλεξάνδρεια.
Στην Αλεξάνδρεια.
Με την επιστροφή του στην Αλεξάνδρεια χειροτονείται Ιερέας και πέντε μήνες αργότερα τοποθετείται γραμματέας του Πατριαρχείου. Μέσα σε δύο μήνες, αξιοποιώντας τη ρητορική του δεινότητα, προήχθη σε ιεροκήρυκα, λαμβάνοντας και θέση πατριαρχικού επιτρόπου στο Κάιρο. Μέσα σε μικρό χρονικό διάστημα, ο Νεκτάριος ανήλθε στην ιεραρχία του Πατριαρχείου, όντας ένας πολύ έμπιστος άνθρωπος στο πλευρό του Πατριάρχη. Στις 15 Ιανουαρίου του 1889 θα ανακηρυχθεί επίσκοπος Πενταπόλεως Λιβύης, μετά την κοίμηση του επισκόπου της περιοχής Νείλου. Το πρακτικό της χειροτονίας του διασώζεται μέχρι και σήμερα (Πρακτικό εκλογής κωδ. 66, σελ. 394).
Η ραγδαία ανέλιξη του Νεκταρίου δεν πέρασε απαρατήρητη από τους υπολοίπους επισκόπους. Ο Σωφρόνιος πλησίαζε τα 90 χρόνια ζωής και είχαν ξεκινήσει οι διαδικασίες διαδοχής του. Ο λαός, που είχε ευεργετηθεί από το πολυποίκιλο έργο του Νεκταρίου (κυρίως φιλανθρωπικό αλλά και ποιμαντικό και αντιαιρετικό), επιθυμούσε την άνοδο του στον πατριαρχικό θρόνο, και σε συνδυασμό με την εύνοια του Σωφρονίου ο Νεκτάριος καθίστατο η πρώτη επιλογή. Οι αντίπαλοί του, γνωρίζοντας όλα αυτά, αποφάσισαν να τον παραμερίσουν, κατηγορώντας τον για υποκίνηση ανατροπής του Πατριάρχη Σωφρονίου, αλλά και με αόριστες ηθικές κατηγορίες. Επίσης, μερίδα κληρικών πίστευαν ότι η τακτική λιτότητας και πενίας της Εκκλησίας που ακολουθούσε ο Νεκτάριος ως επίσκοπος θα επηρέαζε την οικονομική κατάσταση του Πατριαρχείου, το οποίο χωρίς οικονομική ευρωστία θα γινόταν έρμαιο πολιτικών ή εθνικών σκοπιμοτήτων.
Η δίωξη και η επιστροφή στην Αθήνα.
Ο Σωφρόνιος, που πληροφορήθηκε τις κατηγορίες, πείσθηκε για την αλήθεια των ισχυρισμών, με αποτέλεσμα την άμεση παύση της ιερατικής ιδιότητας του Νεκταρίου. Κάτι που ήταν εκκλησιαστικά παράνομο, καθότι σύμφωνα με το εκκλησιαστικό δίκαιο ο Νεκτάριος έπρεπε να παρουσιαστεί ενώπιον Συνόδου, η οποία θα εξέταζε κατόπιν ακροάσεως τις εις βάρος του κατηγορίες. Ο Νεκτάριος δεν θέλησε να τραβήξει το σχοινί στα άκρα και αναχώρησε από την Αλεξάνδρεια, εν αντιθέσει με τους αντιπάλους του, οι οποίοι θέλησαν την οικονομική και ηθική του βλάβη, φροντίζοντας να σπιλώσουν το όνομα του στην Αθήνα και την Κωνσταντινούπολη και παρακρατώντας τον μισθό του. Ως αποτέλεσμα, ο Νεκτάριος αδυνατούσε να εργαστεί οπουδήποτε. 
Ο Νεκτάριος βρέθηκε ενώπιον ακόμα μιας πολύ δύσκολης κατάστασης, όπως από μικρή ηλικία πολλές φορές είχε βρεθεί. Ο ίδιος ενοικίασε ένα μικρό δωμάτιο στα περίχωρα των Αθηνών, αλλά αδυνατούσε να πληρώσει το ενοίκιο, ενώ δεν είχε χρήματα να τραφεί. Η παράλληλη διαπόμπευσή του, ακόμα και σε κυβερνητικά κλιμάκια, δυσχέραινε τη δυνατότητα εύρεσης εργασίας. Προσπαθούσε μέσω του Αρχιεπισκόπου Γερμανού να βρει μια θέση ιεροκήρυκα. Αυτός, παρά τη συμπάθεια που έτρεφε προς το πρόσωπό του, αδυνατούσε να τον βοηθήσει, λόγω πιέσεων από τη Σύνοδο. Έφτασε μέχρι τον υπουργό Παιδείας και Εκκλησιαστικών, που όμως του διεμήνυσε ότι λόγω του νόμου (ο Νεκτάριος δεν είχε ελληνική υπηκοότητα) αδυνατούσε να βοηθήσει.
Τελικά, μετά από λίγο καιρό, χάρη στη βοήθεια ενός ανθρώπου ονόματι Μελά, ο οποίος ήταν μέλος της κυβέρνησης και τον είχε γνωρίσει στην Αλεξάνδρεια, διορίστηκε ιεροκήρυκας στη Χαλκίδα. Ωστόσο η φήμη που τον ακολουθούσε παρέμενε, καθότι υπήρχε μεγάλη καχυποψία, δεδομένων των εις βάρος του κατηγοριών, με αποτέλεσμα να αποδοκιμάζεται και να στιγματίζεται.
Η αποκατάσταση της αλήθειας.
Το 1891, δύο έτη μετά τις κατηγορίες που του απαγγέλθηκαν και την απομάκρυνσή του από την Αλεξάνδρεια, στην κυβέρνηση ακόμα γίνονταν προσπάθειες για την αποπομπή του από τη θέση που κατείχε. Τότε αποκαλύφθηκε πλήρως το σχέδιο και η πλεκτάνη που είχε στηθεί σε βάρος του. Όλα ξεκίνησαν από την αποκάλυψη ότι δεν έπαιρνε τα χρήματα που του οφείλονταν και εργαζόταν αμισθί επί εποχής της επισκοπείας του. Επίσης, παρότι παρέμενε δικαιωματικά επίσκοπος Πενταπόλεως, αφού είχε παράνομα εκδιωχθεί δεν ελάμβανε χρήματα. Εν συνεχεία καθαρίστηκε το όνομά του από κάθε είδους ανάμιξη σε σκάνδαλο ηθικού χαρακτήρος και από παντός είδους ραδιούργες προσπάθειες σε βάρος του Πατριάρχη. Αυτό, ειδικά μετά τη σκληρή συμπεριφορά του ποιμνίου, τον έκανε συμπαθή ενώπιον του λαού στη Χαλκίδα. Άρχισε τότε με περισσή άνεση να κηρύττει. Γρήγορα η φήμη του εξαπλώθηκε μακρύτερα από τη Χαλκίδα, ενώ ο λαός έδειξε μεγάλη συμπάθεια στο πρόσωπό του, όταν χήρεψε η θέση του τοπικού επισκόπου, σχεδόν απαιτώντας την άνοδό του στον θρόνο.
Η Ριζάρειος Σχολή.
Το 1892 και 1893 διορίστηκε ιεροκήρυκας στον νομό Λακωνίας και Φθιωτοβοιωτίας (Νομός Φθιώτιδας, Νομός Βοιωτίας) αντίστοιχα. Ο Νεκτάριος πραγματοποιούσε διαρκώς περιοδείες σε χωριά και πόλεις κηρύττοντας, την ώρα που φίλοι του προσπαθούσαν να τον μεταθέσουν στη Ριζάρειο Εκκλησιαστική Σχολή Αθηνών. Όταν έγινε αντιληπτό, άρχισαν πάλι κάποιοι ψίθυροι, οι οποίοι τελικά δεν κατάφεραν να αποτρέψουν τον Νεκτάριο από το να γίνει διευθυντής της αθηναϊκής θεολογικής σχολής της εποχής, που επί των ημερών του γνώρισε μεγάλη αίγλη.
Την άνοιξη του 1894 διορίστηκε διευθυντής της Ριζαρείου Σχολής. Οι αμφιβολίες που υπήρχαν πλέον περί του Νεκταρίου δεν ήταν τόσο για τις κατηγορίες του παρελθόντος, χωρίς όμως και να εκλείψουν, αλλά κατά πόσον αυτός ο λεγόμενος και «δεσποτοκαλόγερος» θα ήταν δυνατόν, με τις παλαιές και θρησκευτικές αντιλήψεις του, να μπορέσει να πετύχει στο έργο που του ανατέθηκε, καθώς η Ριζάρειος Σχολή ήταν μεν θεολογική σχολή, αλλά ήταν σχολή όπου φοιτούσαν και πολλά παιδιά ευκατάστατων Αθηναίων και άλλων αρχόντων και πολιτικών της εποχής, που δεν θα γίνονταν απαραίτητα ιερείς ή θεολόγοι, αλλά επιστήμονες. Σύντομα όμως κάμφθηκαν όλες οι αντιρρήσεις από τον ρηξικέλευθο τρόπο διαπαιδαγώγησης του Νεκταρίου.
Το έργο του στη Ριζάρειο.
Το έργο του στη Ριζάρειο ήταν οργανωτικό, εκπαιδευτικό, συγγραφικό και παιδαγωγικό. Σύντομα οργάνωσε τη σχολή με πρότυπα τα οποία αφορούσαν τον εκκλησιαστικό ορθόδοξο τρόπο σκέψης. Όμως αυτό στο οποίο ήταν αξεπέραστος ήταν η παιδαγωγική του σκέψη. Κάποτε, όταν μαθητές της Ριζαρείου ήρθαν στα χέρια, ο ίδιος αντί να τους τιμωρήσει, αυτοτιμωρήθηκε, θεωρώντας εαυτόν υπαίτιο, με ασιτία τριών ημερών. Σύντομα το παράδειγμά του έγινε ανάμεσα στους τροφίμους δείκτης και η σχολή επί των ημερών του απέκτησε μεγάλη αίγλη. Άλλοτε βρέθηκε ξυπόλητος ενώπιον των μαθητών να αγορεύει, διότι εισερχόμενος στην αίθουσα είδε έναν φτωχό ο οποίος τον παρακάλεσε, αν μπορούσε να τον βοηθήσει ώστε να αποκτήσει παπούτσια, καθότι δεν είχε. Ο Νεκτάριος αμέσως έβγαλε τα δικά του και τα παρέδωσε προς κατάπληξη των πάντων. Άλλοτε, σε μια διαμάχη μεταξύ των επιστατών για το ποιος ήταν υπεύθυνος καθαριότητας των αποχωρητηρίων, ο ίδιος έλυσε τη διαφορά τους καθαρίζοντάς τες. Τέτοια και άλλα πλείστα παραδείγματα τον ανέδειξαν και σύντομα τον έκαναν στην τότε μικρή Αθήνα ακουστό και κοσμαγάπητο. 
Την ίδια εποχή επιδόθηκε σε μεγάλο συγγραφικό έργο. Πολλά έργα τα διέθεσε στον λαό και τους θεολόγους δωρεάν, επειδή αδυνατούσαν να τα αγοράσουν, λόγω της φτώχειας. Χωρίς κανένα κέρδος, με γνώμονα μόνο την ψυχική ωφέλεια, πένητας από μικρός, ασκητής και ολιγαρκής, ουδέποτε ενδιαφέρθηκε για την αυτοπροβολή και το κέρδος. Όταν τον κατηγορούσαν ουδέποτε αντιδικούσε, παρέμενε πράος και έλεγε πάντα πως ο Θεός θα δικαιώσει το δίκαιο και την αλήθεια. Ταπεινός, μοναχικός και παρ' όλα αυτά προσηνής, ο ήδη σεβάσμιος γέροντας Νεκτάριος έγινε παράδειγμα ανιδιοτελούς προσφοράς και αγάπης στους πονεμένους συνανθρώπους του στις δύσκολες εποχές που διένυαν. Η ταπεινοφροσύνη και το αίσθημα ευθύνης που τον διακατείχε για το έργο που επιτελούσε, καταδείχθηκε την εποχή που πέθανε ο Πατριάρχης Σωφρόνιος, όταν του ζητήθηκε να τον διαδεχθεί και ο ίδιος αρνήθηκε.
Η φτώχεια την εποχή που διετέλεσε ο Νεκτάριος διευθυντής της Ριζαρείου ήταν κανόνας και ταυτόχρονα το ηθικό των Ελλήνων, ειδικά μετά την αποτυχία, το 1897 με τον ελληνοτουρκικό πόλεμο, βρισκόταν στο ναδίρ. Ο ίδιος όμως με την ελεημοσύνη ως όπλο και το λόγο του Ευαγγελίου τόνωνε την τότε αθηναϊκή κοινωνία, η οποία προσέτρεχε συχνά στα κηρύγματά του για να πάρει τη συμβουλή του. Ο ίδιος διετέλεσε διευθυντής της Ριζαρείου Σχολής 14 συναπτά έτη ως και το 1908, οπότε και για λόγους υγείας εγκατέλειψε τη θέση του.
Στην Αίγινα.
Το 1908 εγκαταστάθηκε στην Αίγινα. Ο Νεκτάριος ποτέ στη ζωή του, δεν απέβαλε την έντονη επιθυμία του για το μοναχικό βίο. Αυτή η επιθυμία ενισχύθηκε ακόμα περισσότερο κατά την επίσκεψη του στο Άγιον Όρος και την σύνδεσή του με τον Γέροντα Δανιήλ τον Σμυρναίο (Γέροντα της Αδελφότητας Δανιηλαίων) το 1898 με τον οποίο διατηρούσε και αλληλογραφία. Έκτοτε έψαχνε ένα τόπο να στεγάσει ένα μοναστήρι για το τέλος της ζωής του, έναν «Εκκλησιαστικό Παρθενώνα», όπως έλεγε. Πιο έντονη και ίσως επιτακτική έγινε αυτή η ανάγκη, όταν 4 γυναίκες που ήσαν μόνες και συνδέονταν μαζί του, με σχέση πνευματικής καθοδήγησης, θέλησαν να μονάσουν υπό την εποπτεία του. Έτσι τελικά βρήκε ένα παλαιό εγκαταλελειμμένο μοναστήρι στην Αίγινα στη θέση Ξάντος στο οποίο και αποφάσισε να στεγάσει τις 4 μοναχές και άλλες 3 που ήδη μόναζαν στο νησί. Το μοναστήρι άρχισε να επαναλειτουργεί το 1904 υπό την καθοδήγησή του, παρότι αυτός ακόμα βρισκόταν στη Ριζάρειο Σχολή.
Η παρουσία του στην Αίγινα, συνδέθηκε με δύο γεγονότα, που τον κατέστησαν άμεσα λαοφιλή. Ο Νεκτάριος αρχικά θεράπευσε έναν δαιμονισμένο νέο κάτι που γρήγορα μαθεύτηκε. Οι χωρικοί τότε τον επισκέφτηκαν ζητώντας του να λειτουργήσει και να δεηθεί στον Θεό, διότι είχε 3 χρόνια να βρέξει στο νησί με αποτέλεσμα να έχει προκληθεί εκτεταμένη ανομβρία και οικονομική ζημία. Ο ίδιος με σύσσωμη την παρουσία των νησιωτών, λειτούργησε και την ίδια μέρα άρχισε να βρέχει, γεγονότα που εκλήφθησαν ως θεϊκά σημάδια από τους Αιγινίτες.
Το 1908 παραιτήθηκε από τη σχολή για λόγους υγείας αλλά και γήρατος και αφοσιώθηκε στο μοναστήρι. Η χάρη του και η φήμη διαρκώς μεγάλωναν, με αποτέλεσμα μεγάλο μέρος δωρεών να κατευθύνεται στο μοναστήρι και μέσα σε 4 χρόνια να μεγαλώσει τόσο, φτάνοντας να έχει 15 μοναχές, χάρη στους προσκυνητές που είχαν αρχίσει να συρρέουν από όλη την Ελλάδα, ενισχύοντας με τις δωρεές τους την ανέγερση της μονής και του φιλανθρωπικού της έργου.
Το έργο του στην Αίγινα.
Παρότι ήταν μεγάλος σε ηλικία όταν αποσύρθηκε στην Αίγινα, δεν έπαψε ποτέ να εργάζεται είτε πνευματικά, υπέρ της εκκλησίας, είτε και χειρωνακτικά για τη διεύρυνση του μοναστηριού. Το έργο πλέον είχε χαρακτήρα ποιμαντικό, λειτουργικό, λατρευτικό, εξομολογητικό, παρηγορητικό. Στάθηκε στους ανθρώπους του νησιού σαν αδελφός, βοηθός, συμπαραστάτης, οδηγός και συνοδοιπόρος της ζωής. Τα χρόνια μέχρι το τέλος της ζωής του, έμελλε να είναι πολύ ταραγμένα. Μετά τους Βαλκανικούς πολέμους που έφεραν ηθική ανάταση και κάποια οικονομική και πνευματική ευφορία, ο Α΄ Παγκόσμιος Πόλεμος, ήρθε να σκιάσει την Ελλάδα. Ο ίδιος όμως πάντα βοηθός, παρηγορητής, γνωρίζοντας από μικρός τις δυσκολίες του κόσμου κήρυττε την ελπίδα και το Θεό για ένα καλύτερο μέλλον. Γι' αυτό και ο Άγιος Νεκτάριος για τους Αιγινίτες υπήρξε κάτι παραπάνω από ένας μοναχός που εγκαταστάθηκε στο νησί τους. 
Η ποιμαντική αγωγή του ποιμνίου, μακρύτερα από τα στενά όρια του νησιού, ήταν πάντα μέλημά του, έτσι συνέχισε το συγγραφικό του έργο, που πλέον αναγνωριζόταν τόσο από τον τύπο της εποχής για την επιστημονική εγκυρότητά του, όσο και από μεγάλα πνευματικά ιδρύματα της εποχής. Επίσης, διέθετε περισσότερο χρόνο για προσευχή κάτι που αγαπούσε, ιδιαίτερα προς την Παναγία, που θεωρούσε "μητέρα" του, όπως έλεγε. Ποτέ παρά τον κλονισμό της υγείας του δεν έπαψε όμως να προσφέρει ακόμα και χειρωνακτικά. Μάλιστα συνεισέφερε στην ανέγερση νέων κοιτώνων της μονής, στη διάνοιξη δρόμων προς το μοναστήρι, ασχολούνταν με την κηπουρική και άλλες χειρωνακτικές εργασίες που πάντα τις θεωρούσε τιμή. Πάντα ανέφερε πως καμία εργασία δεν είναι ντροπή, αντιθέτως είναι ευλογία Θεού.
Οι δυσκολίες και οι πίκρες ποτέ δεν έλειψαν. Παρότι είχαν περάσει πάνω από 10 χρόνια από την επαναλειτουργία της μονής, ο Μητροπολίτης Αθηνών Θεόκλητος αρνείτο να αναγνωρίσει τη μονή, παρά την αρχική συγκατάθεσή του. Το πρόβλημα αυτό μεγάλωνε, διότι η μονή δεν αποκτούσε νομική προσωπικότητα με αποτέλεσμα να αδυνατεί να κρατήσει τις κληρονομιές και όποια άλλα οικονομικά ωφελήματα είχε από πιστούς με αποτέλεσμα να δυσχεραίνει το φιλανθρωπικό έργο. Κάποιοι δηλαδή, άφηναν κληρονομιές υπέρ του μοναστηριού, που το μοναστήρι αδυνατούσε να αποδεχτεί λόγω της νομικής ανυπαρξίας του. Ο Μητροπολίτης δε, είχε δυσαρεστηθεί από την τροπή που έλαβε η εξέλιξη του μοναστηριού, με αποτέλεσμα να είναι ανένδοτος. Ο Νεκτάριος προσπάθησε με διάφορους τρόπους να τον μεταπείσει, όμως μέχρι τέλους της ζωής του, δεν είδε το αίτημά του να πραγματοποιείται.
Τα τελευταία χρόνια.
Ο Νεκτάριος αρχικά αφού τελείωσε ο Α΄ Παγκόσμιος Πόλεμος, και ο Θεόκλητος αποπέμφθηκε λόγω του αναθέματος στον Ελευθέριο Βενιζέλο μαζί με τους υπολοίπους επισκόπους, πίστεψε πως τα πράγματα ίσως εξομαλυνθούν. Η αρχική αισιοδοξία όμως διεκόπη όταν το 1918 κατηγορήθηκε από μητέρα μοναχής για ανηθικότητα. Γρήγορα όμως εξετάσεις και έρευνες του εισαγγελέα Αθηνών κατέδειξαν το ψεύδος της μητέρας της κόρης, η οποία οικειοθελώς είχε προσχωρήσει στο μοναστήρι. Εξ αιτίας αυτού του λόγου, αλλά και κληρικών οι οποίοι στο νησί τον φθονούσαν, πιστεύοντας ότι τους παίρνει όλη την «πελατεία» και τον κατηγορούσαν πισώπλατα, ουσιαστικά δεν κατάφερε να πραγματοποιήσει το όνειρό του, την αναγνώριση του Μοναστηριού. Πάντα όμως πιστός στο Ευαγγέλιο, το παράδειγμα του Χριστού, τα γραφέντα του Αγίου Νικοδήμου του Αγιορείτη, πίστευε απόλυτα στη δικαιοσύνη του Θεού. Ήταν πράος, ήρεμος, υπομονετικός σε όλες αυτές τις κατηγορίες και τους εξευτελισμούς στους οποίους κατά καιρούς τον υπέβαλλαν.
Το τέλος της ζωής του ήταν επίπονο. Η χρόνια ασθένεια του προστάτη, μαζί με τα περασμένα χρόνια της ηλικίας του και κακοπάθειες της ζωής τον ταλαιπωρούσαν. Ακόμα και τότε είχε σχέδια. Ήθελε να δημιουργήσει ένα εκπαιδευτήριο. Τελικά, δεν πρόλαβε. Το 1920 εισήχθη στο Αρεταίειο νοσοκομείο Αθηνών όπου διεγνώσθη καρκίνος του προστάτη. Στις 9 Νοεμβρίου του ιδίου έτους ο Άγιος Νεκτάριος εκοιμήθη σε ηλικία 74 ετών. Το δωμάτιο στο οποίο εκοιμήθη, έχει σήμερα μετατραπεί σε μικρό ναό στο δεύτερο όροφο του Αρεταιείου νοσοκομείου, που κοσμείται από εικόνες του Αγίου και τάματα πιστών για ανάρρωση των συγγενών τους που νοσηλεύονται στην κλινική.
Αγιοκατάταξη και αποκατάσταση.
Στις 2 Σεπτεμβρίου 1953 πραγματοποιήθηκε η ανακομιδή των λειψάνων του στην Αίγινα, από τον Μητροπολίτη Ύδρας Προκόπιο και τον αντιστασιακό Μητροπολίτη Ηλείας Αντώνιο.
Το 1960 ο Μητροπολίτης Θεσσαλονίκης Παντελεήμων Α΄ με μια εμπεριστατωμένη εισήγηση στην Ιερά Σύνοδο της Εκκλησίας της Ελλάδος υποστήριξε την αγιότητα του Νεκταρίου Κεφαλά. 
Σαράντα έτη μετά την κοίμηση του Νεκταρίου ανακηρύχθηκε Άγιος, στις 20 Απριλίου του έτους 1961 από τον Οικουμενικό Πατριάρχη Αθηναγόρα καθώς αξιολόγησε τα θαύματα όπως και το μεγάλο ποιμαντικό και εκκλησιαστικό έργο. Η επίσημη διαδικασία ανακήρυξής του έγινε στις 5 Νοεμβρίου του 1961. Με την ανακήρυξη του Νεκταρίου Κεφαλά σε Άγιο ο Αθηναγόρας αποφάσισε ακόμα πως οι άντρες και οι γυναίκες που φέρουν τα ονόματα Νεκτάριος και Νεκταρία θα εορτάζουν στις 9 Νοεμβρίου και όχι στις 11 Ιουλίου όπως ίσχυε μέχρι τότε. 
Μόλις το 1998 και ένα χρόνο μετά την εκλογή του στον Πατριαρχικό θρόνο, ο Πατριάρχης Αλεξανδρείας Πέτρος Ζ' απεκατέστησε συνοδικώς την κανονική τάξη περί του προσώπου του Αγίου Νεκταρίου, Μητροπολίτου Πενταπόλεως. Η Ιερά Σύνοδος του Πατριαρχείου Αλεξανδρείας εξέδωσε Συνοδικὴ διαγνώμη "«πρὸς ἐκζήτησιν συγχωρήσεως παρὰ τοῦ Ἁγίου Νεκταρίου διὰ τὴν γενομένην εἰς αὐτὸν ἀδικίαν ὑπὸ τῶν προαπελθόντων πατέρων καὶ ἀδελφῶν τοῦ Πατριαρχικοῦ θρόνου Ἀλεξανδρείας»".
Θαύματα μετά θάνατον.
Ο Άγιος Νεκτάριος θεωρείτο από τους κατοίκους του νησιού της Αίγινας εν ζωή Άγιος. Τα γεγονότα όμως που περιγράφουν οι μοναχές, ο Κωστής Σακκόπουλος, φίλοι, ιερείς, νησιώτες είναι πραγματικά αξιοπερίεργα, που δικαιολογούν τη σημερινή του λαοφιλία. Όπως λέγεται στο διπλανό κρεβάτι όπου νοσηλευόταν ο Άγιος νοσηλευόταν και ένας παραπληγικός, ο οποίος αδυνατούσε να περπατήσει. Όταν όμως ακούμπησε τη φανέλα του κεκοιμημένου Αγίου πάνω του θεραπεύτηκε. Κατά τη μεταφορά του λέγεται ότι δεν είχε βάρος, ενώ το μέτωπό του ανάβλυζε μύρο. Το μεγαλύτερο όμως μυστήριο είναι ότι το λείψανο του Αγίου παρά τις 3 ταφές και εκταφές παρέμενε αναλλοίωτο για περισσότερα από 30 χρόνια. Το λείψανό του, για πρώτη φορά, εξετάφη 3 έτη μετά την κοίμησή του και σήμερα βρίσκεται στον νέο ναό του αγίου στην Αίγινα.
Προστάτης άγιος.
Ο Άγιος Νεκτάριος, ύστερα από εισηγητική πρόταση επιτροπής Καθηγητών Φυσικής Αγωγής, ανακηρύχθηκε ως Προστάτης άγιος των Γυμναστών, καθώς ο ίδιος ευλόγησε ως «oιωνό άριστο» τη σύσταση Γυμναστικού Συλλόγου και στόχος τέτοιων συλλόγων είναι η σωματική γυμνασία και η πνευματική ανάπτυξη, οι δύο πόλοι γύρω από τους οποίους στρέφεται η τελεία μόρφωση και η τελεία αγωγή. Αργότερα, ως Διευθυντής της Ριζαρείου Σχολής φρόντιζε ιδιαίτερα για την άθληση των σπουδαστών και τη βελτίωση της διατροφής τους. Επίσης, στην ίδια Σχολή καθιέρωσε το ποδόσφαιρο ως άθλημα για τους σπουδαστές ύστερα από παράκληση των ιδίων. Έτσι ήταν ο πρώτος που έθεσε το ποδόσφαιρο ως άθλημα στον σχολικό χώρο.
Το συγγραφικό του έργο.
Ο Άγιος Νεκτάριος ήταν πολυγραφότατος και λόγιος της εποχής εξ ου και παρέδωσε πολυποίκιλο έργο, πραγματευόμενος πάσης φύσεως θέματα: Θεολογικά, κοινωνικά, παιδαγωγικά, ηθικά κλπ. Το έργο είχε αναγνωριστεί για τη σπουδαιότητά του, το ύφος του και πνευματικότητά του όσο ακόμα βρισκόταν εν ζωή από τον τύπο της εποχής αλλά και από την Πανεπιστημιακή κοινότητα.
Από το 1894-1908. Περίοδος που ο Άγιος ήταν Διευθυντής στη Ριζάρειο.
Δημοσίευσε, επίσης, περιοδικά τις παρακάτω μελέτες 
Υμνολογία - Υμνογραφία.
Το πολυδιάστατο του χαρακτήρα του Αγίου Νεκταρίου αποκαλύπτεται και από το υμνολογικό και υμνογραφικό έργο του. Ο Άγιος Νεκτάριος αγαπούσε ιδιαίτερα την Υπεραγία Θεοτόκο και γι' αυτό ειδικά συνέγραψε το "θεοτοκάριον". Επίσης, επεσήμανε χαρακτηριστικά τη διαφορά μεταξύ τύπου προσευχής και λατρείας.
Αγιογραφία.
Η μορφή του Αγίου Νεκταρίου στην αγιογραφία εμφανίζεται σε δύο φάσεις. Όρθιος και καθήμενος σε επισκοπικό θρόνο. Στη πρώτη περίσταση φέρει λιτή αμφίεση κρατώντας το ευαγγέλιο στο αριστερό χέρι και με το δεξί ευλογεί. Στη δεύτερη περίσταση φέρει αναστάσιμα άμφια και έχει στο δεξί χέρι το ευαγγέλιο ανοιχτό σε κάποιο ευαγγελικό ανάγνωσμα. Ο Άγιος Νεκτάριος είναι σύγχρονος Άγιος με αποτέλεσμα να υπάρχουν φωτογραφίες με τη μορφή του.
Εορτή ιεράς μνήμης.
Ο άγιος Νεκτάριος τιμάται επιπρόσθετα την Κυριακή των Αγίων Πάντων οπότε και τιμάται η μνήμη πάντων των Θρακών Αγίων και στις 12 Οκτωβρίου που τιμάται η Σύναξη των εν Αθήναις Αγίων.
Λείψανα.
Μετά από 33 έτη που το σώμα του Αγίου Νεκταρίου έμεινε ακέραιο, άρχισε να αποσυντίθεται. Σήμερα η τιμία Κάρα και τα Ιερά Λείψανα του Αγίου Νεκταρίου φυλάσσονται στην Ιερά Μονή της Αγίας Τριάδος που ίδρυσε ο ίδιος στην Αίγινα.
Ένας αστράγαλος του Αγίου Νεκταρίου Αιγίνης βρίσκεται στο ομώνυμο Προσκύνημα Καμάριζας Λαυρίου και επίσης ένας σπόνδυλος του Αγίου Νεκταρίου Αιγίνης βρίσκεται στο ομώνυμο Προσκύνημα Χανίων Κρήτης.
Κινηματογραφική ταινία.
Το 1969 γυρίστηκε η ταινία "ο Άγιος Νεκτάριος, προστάτης των φτωχών" με τον Χρήστο Πολίτη ως άγιο Νεκτάριο. 
Ο βίος του Άγιου Νεκτάριου Αιγίνης είναι το θέμα της ταινίας "Ο Άνθρωπος του Θεού", η οποία κυκλοφόρησε στους κινηματογράφους τον Αύγουστο του 2021. Τον Άγιο στην ταινία ενσαρκώνει ο ηθοποιός Άρης Σερβετάλης.

</doc>
<doc id="68727" url="https://el.wikipedia.org/wiki?curid=68727" title="Ανάκλαση">
Ανάκλαση

Ανάκλαση ονομάζεται το φαινόμενο της αλλαγής διεύθυνσης διάδοσης ενός μετώπου κύματος, μέσα στο ίδιο μέσο, από μια διαχωριστική επιφάνεια. Τα πιο συνηθισμένα παραδείγματα ανάκλασης είναι αυτά των κυμάτων φωτός, ήχου και νερού, καθώς επίσης και των ηλεκτρομαγνητικών κυμάτων όπου με βάση την ιδιότητα αυτή επιτυγχάνεται ο ραδιοεντοπισμός στόχων (Ραντάρ), ή η λήψη σεισμικών κυμάτων κ.λπ.
Νόμοι ανάκλασης.
Συνέπεια του δεύτερου νόμου είναι ότι: αν η προσπίπτουσα ακτίνα είναι κάθετη στην ανακλώμενη επιφάνεια (γωνία = 0), τότε η ανακλώμενη (επίσης γωνία = 0), θα ταυτίζεται με την προσπίπτουσα.
Ανάκλαση φωτός.
Το φως μπορεί να ανακλαστεί κατοπτρικά (όπως στους καθρέφτες) ή να διαχυθεί (χωρίς να διατηρείται το είδωλο, αλλά μόνο η ενέργεια του κύματος). Ο τρόπος με τον οποίο ανακλάται το φως εξαρτάται από το υλικό την ανακλαστικής επιφάνειας. Επιπλέον, αν η επιφάνεια διαχωρίζει ένα διηλεκτρικό από ένα αγώγιμο υλικό τότε η φάση του κύματος μπορεί να αναστραφεί. Αντίθετα, όταν η επιφάνεια διαχωρίζει ένα διηλεκτρικό από ένα άλλο ηλεκτρικό υλικό τότε η φάση του κύματος δεν αναστρέφεται.
Το επίπεδο κάτοπτρο αποτελεί το συνηθέστερο αντικείμενο στο οποίο εμφανίζεται κατοπτρική ανάκλαση του φωτός. Είναι κατασκευασμένο από μια γυάλινη επιφάνεια, στο πίσω μέρος της οποίας υπάρχει μια μεταλλική επίστρωση στην οποία πραγματοποιείται η ανάκλαση. Επίσης, είναι δυνατόν να ανακλαστεί ένα κύμα στην επιφάνεια διαφανών υλικών, όπως νερό ή γυαλιού
Όπως φαίνεται στο διάγραμμα, μία ακτίνα φωτός ("ΠΟ") προσπίπτει σε ένα κάτοπτρο στο σημείο "Ο" και ανακλάται από την επιφάνεια του (ακτίνα "ΟΑ"). Επιπλέον, θεωρούμε μια ευθεία κάθετη στο κάτοπτρο, που περνάει από το σημείο "Ο" ("Ox"). Ορίζουμε ως γωνία πρόσπτωσης την γωνία "θ" και ως γωνία ανάκλασης την γωνία "θ΄". Ο νόμος της ανάκλασης ορίζει ότι "θ = θ’", δηλαδή ότι η γωνία πρόσπτωσης είναι ίση με την γωνία ανάκλασης.
Στην πραγματικότητα το φως ανακλάται όταν διαδίδεται από ένα υλικό με συγκεκριμένο δείκτη διάθλασης σε ένα άλλο με διαφορετικό δείκτη. Γενικά, ένα ποσοστό του φωτός ανακλάται από την διαχωριστική επιφάνεια, ενώ το υπόλοιπο διαθλάται. Η επίλυση των εξισώσεων του Μάξγουελ για μια δέσμη που προσπίπτει σε κάποιο σύνορο, οδηγούν στην δημιουργία των εξισώσεων Fresnel, οι οποίες μπορούν να χρησιμοποιηθούν στον προσδιορισμού του ποσοστού φωτός που θα ανακλαστεί. Υπάρχει μια συγκεκριμένη γωνία για την οποία μια δέσμη φωτός, που κινείται από ένα υλικό με μεγαλύτερο δείκτη διάθλασης προς ένα με μικρότερο, ανακλάται πλήρως. 
Όταν φως διαδίδεται από ένα υλικό με μεγαλύτερο δείκτη διάθλασης (πυκνότερο υλικό) σε ένα με μικρότερο δείκτη, τότε κατά την ανάκλαση η φάση αντιστρέφεται κατά 180o. Αντίθετα, όταν διαδίδεται από ένα αραιότερο σε ένα πυκνότερο υλικό, κατά την ανάκλαση η φάση του κύματος διατηρείται. Αυτή η αρχή παίζει σημαντικό ρόλο στις εφαρμογές της οπτικής λεπτών μεμβρανών.
Κατοπτρική ανάκλαση από μια καμπύλη επιφάνεια σχηματίζει είδωλα τα οποία μπορεί να είναι είτε μεγαλύτερα, είτε να είναι μικρότερα του πραγματικού. Παραδείγματα καμπύλων κατόπτρων είναι τα σφαιρικά και τα παραβολικά κάτοπτρα 
Ανάκλαση φωτεινής δέσμης.
Ανάκλαση παράλληλης φωτεινής δέσμης.
Παράλληλη φωτεινή δέσμη που προσπίπτει σε επίπεδο κάτοπτρο ανακλάται ομοίως σε παράλληλη δέσμη. Τούτο συμβαίνει διότι η γωνία πρόσπτωσης της κάθε ακτίνας της δέσμης είναι ίση με την γωνία της ανάκλασής της, και επειδή στο σύνολο τους οι ακτίνες πρόσπτωσης είναι μεταξύ τους παράλληλες και οι ανακλώμενες θα είναι μεταξύ τους παράλληλες ως φωτεινή δέσμη.
Ανάκλαση αποκλίνουσας φωτεινής δέσμης.
Στην ανάκλαση αποκλίνουσας δέσμης οι ανακλώμενες ακτίνες είναι προοδευτικά αποκλίνουσες. Η δέσμη αυτή "φαίνεται" να προέρχεται από ένα συμμετρικό σημείο αντίποδα του πραγματικού στη προέκταση των ανακλωμένων ακτίνων στο "επίπεδο ανάκλασης" και στο πίσω ή κάτω μέρος της ανακλαστικής επιφάνειας. Το αντιδιαμετρικό αυτό σημείο του πραγματικού ονομάζεται φανταστικό είδωλο.
Ανάκλαση συγκλίνουσας φωτεινής δέσμης.
Στην ανάκλαση συγκλίνουσας δέσμης συμβαίνει ακριβώς το αντίθετο της προηγουμένης, δηλαδή οι ανακλώμενες συγκλίνουσες ακτίνες δημιουργούν πραγματικό είδωλο ενός φανταστικού αντικειμένου που βρίσκεται στη προέκταση των ακτίνων που προσπίπτουν, στο επίπεδο της ανάκλασης και στο πίσω ή κάτω μέρος της ανακλαστικής επιφάνειας. 

</doc>
<doc id="68728" url="https://el.wikipedia.org/wiki?curid=68728" title="Πανελλήνιο πρωτάθλημα στίβου Μαραθώνιος ανδρών">
Πανελλήνιο πρωτάθλημα στίβου Μαραθώνιος ανδρών

Ο μαραθώνιος δρόμος είναι από τα αγωνίσματα που εντάχθηκαν στο πανελλήνιο πρωτάθλημα στίβου ανδρών από την πρώτη διοργάνωση το 1896. Η δημιουργία του αγωνίσματος ήταν ιδέα του Γάλλου Μισέλ Μπρελ, που πρότεινε την ένταξη του στο πρόγραμμα των Ολυμπιακών αγώνων της Αθήνας. Ο μαραθώνιος δρόμος γίνεται προς τιμήν του Αθηναίου δρομέα-αγγελιοφόρου (δεν είναι γνωστό αν ήταν ο Φειδιππίδης ή κάποιος άλλος), ο οποίος έτρεξε από τον Μαραθώνα έπειτα από την ιστορική μάχη προκειμένου να αναγγείλει στους Αθηναίους τη νίκη αλλά και να τους ειδοποιήσει να πάρουν τα όπλα και να προστατεύσουν την πόλη, αφού έρχονταν προς τα εκεί περσικά πλοία. Ο κατάκοπος δρομέας μόλις ανακοίνωσε το μήνυμά του "Νενικήκαμεν" έπεσε νεκρός.
Το ξεκίνημα.
Μόλις μαθεύτηκε, τον Ιανουάριο του 1896, πως στο πρόγραμμα των Α΄ Ολυμπιακών Αγώνων εντάχθηκε και ένας αγώνας δρόμου στη διαδρομή που είχε διατρέξει ο αθηναίος αγγελιοφόρος το 490 π.Χ., διάφοροι αθλητικοί σύλλογοι άρχισαν να διοργανώνουν αγώνες δρόμου σε διαδρομές γύρω στα 40 χλμ. Στις 18 Φεβρουαρίου, ο "Όμιλος Πεζοπόρων Πειραιώς" διοργάνωσε αγώνα 40 χλμ στη διαδρομή "Πειραιάς-Ελευσίνα-Δαφνί" με νικητή τον Κελαϊδή. Την ίδια ημέρα, ο αθλητής του ΑΟ Αθηνών Σπύρος Μπελόκας έτρεξε 40 χλμ. στη διαδρομή "Ριζάρειος Σχολή-Πικέρμι-Ριζάρειος" σε 3 ώρες 48΄. Στην Πάτρα ο Χρήστος Δουβανάς της Γ.Ε. Πατρών έτρεξε 42 χλμ σε 3 ώρ. 07΄.
Η πρώτη δοκιμή στην κλασική διαδρομή έγινε από τον αθλητή του Εθνικού Γ.Σ. Γεώργιο Γρηγορίου στις αρχές Φεβρουαρίου, ο οποίος αφού μετέβη πεζή στο Μαραθώνα, την επόμενη μέρα ξεκίνησε από τον Τύμβο και έφτασε στο γυμναστήριο του Εθνικού μετά από 2 ώρ. 50΄, διανύοντας περίπου 36 χλμ. Στις 11 Φεβρουαρίου έγινε νέα δοκιμή από τον Εθνικό Γ.Σ. με επίσημο χαρακτήρα. Μετείχαν οι αθλητές Γεώργιος Γρηγορίου και Ιωάννης Γιαννούλης. Ο Γιαννούλης εγκατέλειψε στο Πικέρμι, ενώ ο Γρηγορίου τερμάτισε σε 3 ώρ. 45΄. Στις 17 Φεβρουαρίου δοκίμασε την διαδρομή και ο Πανελλήνιος Γ.Σ. με τέσσερις αθλητές του, τους Δεληγιάννη, Κουντούρη, Ροδάκη και Γερακάρη. Πρώτος τερμάτισε ο Δημήτριος Δεληγιάννης σε 3 ώρ. 52΄ 31΄΄. Η διανυθείσα διαδρομή υπολογίστηκε λίγο πάνω από τα 40 χλμ.
Η πρώτη διοργάνωση.
Το Πανελλήνιο πρωτάθλημα μαραθωνίου, που θα αποτελούσε και αγώνα πρόκρισης για την Ολυμπιάδα διεξήχθη την Κυριακή, 10 Μαρτίου 1896. Η διαδρομή είχε μετρηθεί στα 40 χλμ. Δήλωσαν συμμετοχή 33 δρομείς αλλά στην αφετηρία εμφανίστηκαν 25. Το πρωί τους δόθηκε ένα λιτό γεύμα με αυγά, πορτοκάλια και καφέ και η εκκίνηση δόθηκε στις 2 μ.μ. στην έξοδο του χωριού. Τους δρομείς συνόδευε ένας έφιππος επόπτης για τον καθένα, ενώ είχε ληφθεί πρόβλεψη να καταβρεχτεί η διαδρομή ώστε να μην σηκώνεται σκόνη. Ως το Πικέρμι προηγούνταν ο Δουβανάς και ο Δεληγιάννης. Εκεί ο μεν Δουβανάς εγκατέλειψε ενώ ο Δεληγιάννης διέκοψε να ξεκουραστεί, με αποτέλεσμα να τους προσπεράσουν ο Βασιλάκος και ο Μπελόκας. Ως το Χαρβάτι είχαν απομείνει μόνον 15 δρομείς. Στην Αγ. Παρασκευή η σειρά ήταν: Χαρ. Βασιλάκος (ΠΓΣ), Σπ. Μπελόκας (ΑΟ Αθηνών), Δημ. Δεληγιάννης (ΠΓΣ), η οποία ήταν η τελική κατάταξη στον τερματισμό. Ακολούθησαν οι: Δημ. Χρηστόπουλος (Γ.Ε. Πατρών), Γ. Γρηγορίου (Εθνικός ΓΣ), Ευ. Γερακάκης (ΠΓΣ).
Οι έξι πρώτοι προκρίθηκαν να λάβουν μέρος στους Α΄ Ολυμπιακούς αγώνες αλλά επειδή ξεσηκώθηκαν πολλοί νέοι φερέλπιδες αθλητές, κυρίως χωρικοί της περιοχής Μαρουσίου - Χαλανδρίου, διοργανώθηκε ειδικός προκριματικός μαραθώνιος, και ορίστηκε να προκριθούν για τους Ολυμπιακούς, οι έξι πρώτοι ή όσοι φέρουν καλύτερο χρόνο από το 3:18΄00΄΄ του πανελληνιονίκη Βασιλάκου. Στον αγώνα αυτό μετείχε και ο Σπύρος Λούης που τερμάτισε 5ος με 3 ώρ. 18΄ 27΄΄ κερδίζοντας την πρόκριση για την ολυμπιάδα, στην οποία θα ανακηρυσσόταν ολυμπιονίκης.
Οι νικητές.
Το πανελλήνιο πρωτάθλημα Μαραθωνίου δρόμου είναι καθαρά ατομικό αγώνισμα και δεν ανακηρύσσει πρωταθλητή σύλλογο.Οι αθλητές των συλλόγων βαθμολογούνται ατομικά και το άθροισμα της βαθμολογίας τους (με συντελεστή) προστίθεται στη βαθμολογία κάθε συλλόγου,στο ανοιχτό πρωτάθλημα στίβου το καλοκαίρι.

</doc>
<doc id="68729" url="https://el.wikipedia.org/wiki?curid=68729" title="Διάττων αστέρας">
Διάττων αστέρας



</doc>
<doc id="68730" url="https://el.wikipedia.org/wiki?curid=68730" title="Πατριάρχης Ιωακείμ Δ΄">
Πατριάρχης Ιωακείμ Δ΄

Ο Πατριάρχης Ιωακείμ ο Δ΄ γεννήθηκε στην Καλλιμασιά Χίου στις 5 Ιουλίου 1837. Το κοσμικό του όνομα ήταν "Νικόλαος Κρουσουλούδης". Ο πατέρας του λεγόταν Ιωάννης και η μητέρα του Λεμονιά, το γένος Κοκκώδη, και ήταν αδελφή του Πατριάρχη Ιωακείμ Β΄ (Κοκκώδη). Για το λόγο αυτό, μερικοί αποκαλούν και τον ίδιο "Κοκκώδη".
Όταν ήταν σε μικρή ηλικία, η οικογένειά του μετακόμισε στην Κωνσταντινούπολη. Τότε ο θείος του ήταν Μητροπολίτης Κυζίκου. Ο Νικόλαος φοίτησε στην Θεολογική Σχολή της Χάλκης, από την οποία αποφοίτησε το 1861. Ήταν μάλιστα ο πρώτος απόφοιτος της Σχολής ο οποίος αναδείχτηκε Οικουμενικός Πατριάρχης. Χειροτονήθηκε διάκονος και ονομάστηκε "Ιωακείμ", προς τιμήν του θείου του. Κατόπιν διορίστηκε υπογραμματέας της Ιεράς Συνόδου και από 31 Ιανουαρίου 1863 αρχιγραμματέας της.
Στις 28 Νοεμβρίου 1870 εξελέγη Μητροπολίτης Λαρίσης. Στις 8 Αυγούστου 1875, και ενώ Πατριάρχης ήταν ο θείος του, μετατέθηκε στη Μητρόπολη Δέρκων. Απεστάλη αρκετές φορές στο Άγιο Όρος για εκκλησιαστικές αποστολές, διετέλεσε πρόεδρος επιτροπών και ιδρυμάτων και το 1880 έθεσε το θεμέλιο λίθο του Ιωακείμειου Παρθεναγωγείου στη Χίο, εκ μέρους του θείου του.
Το 1883 αρρώστησε από φυματίωση και πέρασε το χειμώνα στο Παλέρμο της Ιταλίας και σε λουτρά της Αυστρίας και της Βουλγαρίας. Κατά την παραμονή του στην Ιταλία επισκέφτηκε και τον Πάπα Λέοντα ΙΓ΄, γεγονός πρωτοφανές για την εποχή.
Την 1η Οκτωβρίου 1884 εξελέγη Πατριάρχης και ενθρονίστηκε μια εβδομάδα μετά. Κατά τη διάρκεια της Πατριαρχίας του αναγνωρίστηκε το Αυτοκέφαλο της Εκκλησίας της Ρουμανίας, αποκαταστάθηκαν οι σχέσεις του Πατριαρχείου με τις Εκκλησίες της Σερβίας και της Ρουμανίας, ενώ επίσης επισκευάστηκε ο Πατριαρχικός Ναός του Αγίου Γεωργίου. Καθώς όμως η ασθένειά του εξακολουθούσε να τον ταλαιπωρεί, κατέληξε να παραιτηθεί στις 14 Νοεμβρίου 1886. Στις 5 Δεκεμβρίου του ίδιου έτους αναχώρησε για τη Σμύρνη και κατόπιν για τη γενέτειρά του Χίο, όπου και πέθανε δυο μήνες μετά, στις 15 Φεβρουαρίου 1887, σε ηλικία 50 ετών. Ετάφη πίσω από το ναό της Μεταμορφώσεως της Καλλιμασιάς Χίου, όπου αργότερα στήθηκε και μεγαλόπρεπο μνημείο.

</doc>
<doc id="68731" url="https://el.wikipedia.org/wiki?curid=68731" title="1η Οκτωβρίου">
1η Οκτωβρίου



</doc>
<doc id="68732" url="https://el.wikipedia.org/wiki?curid=68732" title="Πανελλήνιο πρωτάθλημα στίβου Μαραθώνιος γυναικών">
Πανελλήνιο πρωτάθλημα στίβου Μαραθώνιος γυναικών

Ο μαραθώνιος δρόμος μπήκε στο πρόγραμμα των πανελλήνιων αγώνων γυναικών μόλις το 1982. Διεξάγεται την ίδια μέρα με τον αγώνα των ανδρών.

</doc>
<doc id="68733" url="https://el.wikipedia.org/wiki?curid=68733" title="Καστίνος Βυζαντίου">
Καστίνος Βυζαντίου

Ο Καστίνος (σε ορισμένους πατριαρχικούς καταλόγους εμφανίζεται ως Κωνσταντίνος) ήταν χριστιανός επίσκοπος του Βυζαντίου.
Η ζωή του.
Καταγόταν από τη Ρώμη, ήταν συγκλητικός, πολύ πλούσιος και ειδωλολάτρης. Προσηλυτίστηκε στο Χριστιανισμό από τον επίσκοπο Κυριλλιανό. Τότε μοίρασε την περιουσία του στους φτωχούς και αφοσιώθηκε στην Εκκλησία, υπηρετώντας τον Κυριλλιανό, ο οποίος φέρεται να τον χειροτόνησε επίσκοπο και να του έδωσε εντολή να μεταφέρει την έδρα της εκκλησίας νότια του Κερατίου, στην πόλη του Βυζαντίου. Μέχρι τότε, η έδρα και ο καθεδρικός ναός της τοπικής εκκλησίας βρισκόταν βορείως του Κερατίου: αρχικά στην Αργυρούπολη, κατόπιν στην Ελαία και τέλος κοντά στη θάλασσα, στην περιοχή του σημερινού Γαλατά. Ο Καστίνος έχτισε την πρώτη εκκλησία στο Βυζάντιο, νοτίως του Κεράτιου, η οποία φαίνεται πως μετά το μαρτύριο της Αγίας Ευφημίας πήρε το όνομά της.
Διετέλεσε επίσκοπος Βυζαντίου από το 230 ως το 237. Η μνήμη του τιμάται στις 25 Ιανουαρίου.

</doc>
<doc id="68734" url="https://el.wikipedia.org/wiki?curid=68734" title="Πορθμός">
Πορθμός

Ο Πορθμός είναι ναυτικός γεωγραφικός όρος, με τον οποίο χαρακτηρίζεται η φυσική στενή λωρίδα θάλασσας που χωρίζοντας δύο στεριές ενώνει δύο μεγαλύτερες θάλασσες. Είναι ιδιαίτερος όρος του αμφίγειου. Οι πορθμοί άλλοτε είναι πολύ μακρείς και άλλοτε δαιδαλώδεις.
Γενικά οι πλεύσιμοι πορθμοί παρέχουν μεγάλη οικονομική εκμετάλλευση και φυσικό είναι να θεωρούνται πάντα ως ιδιαίτερης στρατηγικής σημασίας. Πολλές φορές ακόμη αυτοί οριοθετούν και προσδιορίζουν τις τυχόν παραθαλάσσιες λεκάνες. Οι μεγαλύτεροι πορθμοί σήμερα στον κόσμο αποτελούν κόμβους έντονης ναυτιλιακής κίνησης όπου και απαιτείται ιδιαίτερη προσοχή ειδικά σε περιπτώσεις ομίχλης.
Πορθμοί που δεν είναι φυσικοί αλλά δημιουργούνται με τεχνικά έργα διάνοιξης ονομάζονται διώρυγες (όπως η διώρυγα Παναμά, η διώρυγα Σουέζ, η διώρυγα της Κορίνθου κ.λπ.).
Πλέον φημισμένοι πορθμοί στον κόσμο είναι οι: Πορθμός του Καλαί, Βερίγγειος, Λα Περούζ, Άντεν, Μάλακα, του Μαγγελάνου, τα Δαρδανέλια, ο Βόσπορος, του Κερτς κ.ά.
Σημαντικότερος ελληνικός πορθμός είναι ο Πορθμός του Ευρίπου στη Χαλκίδα.

</doc>
<doc id="68736" url="https://el.wikipedia.org/wiki?curid=68736" title="Μητροφάνης Α΄ Βυζαντίου">
Μητροφάνης Α΄ Βυζαντίου

Ο Μητροφάνης Α΄ († 326/7) ήταν επίσκοπος Βυζαντίου από το 306 έως το 314, δηλαδή την εποχή που ο Κωνσταντίνος Α΄ αποφάσισε να μεταφέρει εκεί την πρωτεύουσα της αυτοκρατορίας.
Καταγόταν από αριστοκρατική γενιά. Ήταν γιος του Δομετίου και αδελφός του Πρόβου, επίσης επισκόπων Βυζαντίου, και διαδέχτηκε τον δεύτερο. Ο πατέρας του ήταν αδελφός του Αυτοκράτορα Πρόβου, αν και ο ίδιος ο Μητροφάνης αναφέρεται και ως πιθανός γιος του Πρόβου.
Λέγεται ότι ο Μέγας Κωνσταντίνος που τον γνώρισε, τον θαύμαζε και τον εξυμνούσε και θεωρείται ότι ήταν ένας από τους παράγοντες που συνετέλεσαν στην επιλογή του Βυζαντίου ως νέας πρωτεύουσας.
Το 314 παραιτήθηκε από τον θρόνο και αναφέρεται ότι έζησε 117 έτη και πέθανε το 326 ή 327. Ο ιστορικός Ευσέβιος αναφέρει ότι ήταν επίσκοπος κατά την Α΄ Οικουμενική Σύνοδο του 325, αν και η επικρατέστερη εκδοχή ήταν ότι, αν και ζούσε, δεν παρέστη λόγω γήρατος και ασθένειας, αλλά ο διάδοχός του Αλέξανδρος. Η μνήμη του τιμάται από την Ορθόδοξη και την Καθολική Εκκλησία στις 4 Ιουνίου. Μετά τον θάνατό του κτίστηκε στο Επτασκάλιο ναός αφιερωμένος σε αυτόν, στον οποίο φυλάσσονταν και τα λείψανά του.

</doc>
<doc id="68737" url="https://el.wikipedia.org/wiki?curid=68737" title="Επίσκοπος Βυζαντίου Πρόβος">
Επίσκοπος Βυζαντίου Πρόβος

Ο Πρόβος ήταν επίσκοπος Βυζαντίου.
Καταγόταν από αριστοκρατική γενιά. Ήταν γιος του Δομετίου και αδελφός του Μητροφάνη Α΄, επίσης επισκόπων Βυζαντίου. Ο πατέρας του δε, ήταν αδελφός του Αυτοκράτορα Πρόβου.
Ο Πρόβος έγινε επίσκοπος περί το 293. Πατριάρχευσε περίπου 12 έτη και πέθανε το 306. Τον διαδέχτηκε στην επισκοπή του Βυζαντίου ο αδελφός του Μητροφάνης.

</doc>
<doc id="68739" url="https://el.wikipedia.org/wiki?curid=68739" title="Κρήνη των Ναϊάδων">
Κρήνη των Ναϊάδων

Η Κρήνη των Ναϊάδων (ιταλικά: "Fontana delle Naiadi") στολίζει την Πιάτσα ντέλα Ρεπούμπλικα στη Ρώμη. Η πλατεία αυτή στο παρελθόν ονομαζόταν και Πιάτσα Εζέντρα, επειδή ακολουθεί το σχήμα μιας εξέδρας από τις αρχαίες Θέρμες του Διοκλητιανού. Η Κρήνη είναι τοποθετημένη στο κέντρο της και κατασκευάστηκε στις αρχές του περασμένου αιώνα, και συγκεκριμένα τα εγκαίνια πραγματοποιήθηκαν το 1901. 
Η ιστορία του μνημείου.
Το 1870, όταν εγκαινιάστηκε ένα καινούριο υδραγωγείο στην περιοχή από τον Πάπα Πίο τον Θ΄, η πλατεία δεν είχε τη μορφή που έχει σήμερα. Η Κρήνη, με απλούστερη μορφή, υπήρχε κοντά στον παλαιό σιδηροδρομικό σταθμό. Το 1885 ο Δήμος αποφάσισε να τη μεταφέρει στο σταυροδρόμι των Via Nazionale και Via Vittorio Emanuele Orlando. Το 1888 ο Αλεσάντρο Γκουεριέρι σχεδίασε εκ νέου το σχήμα της δεξαμενής, μα διατήρησε το ύψος του πίδακα του νερού. Ως τότε Κρήνη αποτελούταν μονάχα από τις δεξαμενές χωρίς κανένα έργο γλυπτικής. Με την ευκαιρία της επίσημης υποδοχής στη Ρώμη του Γερμανού αυτοκράτορα Γουλιέλμου Β΄, προστέθηκαν προσωρινά τέσσερα λιοντάρια στις γωνίες. Το 1897 εγκρίθηκαν τα σχέδια του Μάριο Ρουτέλλι, ενός καλλιτέχνη από τη Σικελία. Προέβλεπαν ένα σύμπλεγμα στο κέντρο με ένα Τρίτωνα και τέσσερις Ναϊάδες. Οι τέσσερις νύμφες τοποθετήθηκαν το 1901. Η μορφή στη μέση τοποθετήθηκε μόλις το 1911, αλλά στη θέση του Τρίτωνα περιλήφθηκε ο Γλαύκος με ένα δελφίνι. 
Περιγραφή των γλυπτών.
Η Κρήνη αποτελείται από τρεις δεξαμενές κυκλικές και τέσσερις ημικυκλικές λεκάνες τοποθετημένες σε σχήμα σταυρού. Οι δεξαμενές είναι διακοσμημένες με γλυπτά που αναπαριστούν τρεις Ναϊάδες, νύμφες των γλυκών νερών, και μια Νηρηίδα, νύμφη της θάλασσας. Καθεμία από τις κοπέλες έχει πλάι της ένα ζώο, που αποτελεί αλληγορία του είδους των νερών που αντιπροσωπεύει η καθεμιά. Η νύμφη της θάλασσας και των ωκεανών βρίσκεται πάνω σε ένα θαλάσσιο άλογο που αναπαριστά τα κύματα. Η νύμφη των λιμνών αγκαλιάζει έναν κύκνο, ενώ αυτή των υπόγειων ρευμάτων παίζει με ένα ερπετό. Η νύμφη των ποταμών με ένα τέρας που έχει τη μορφή νερόφιδου. Στη μέση ο Γλαύκος, θαλάσσια θεότητα που προστάτευε τα λιμάνια, σφίγγει ένα ψάρι. Από το στόμα του ψαριού πηγάζει ο πανύψηλος κεντρικός πίδακας νερού. Πολλοί μικρότεροι πίδακες είναι τοποθετημένοι στην εσωτερική κορώνα και τέσσερις από αυτούς βρέχουν τις νύμφες.
Το σκάνδαλο.
Όταν το έργο ανατέθηκε στον καλλιτέχνη, κανείς δεν είχε φανταστεί τι είχε στο μυαλό του και τι αντιδράσεις θα προκαλούσε στην κοινή γνώμη. Τέσσερις νεαρές κοπέλες, εντελώς γυμνές, με τα βρεγμένα τους σώματα να λιάζονται στον ήλιο. Η τολμηρότητα του θέματος του Ρουτέλλι προκάλεσε αντιδράσεις. Φοβούμενη σκάνδαλο, η κυβέρνηση ανέβαλε τα εγκαίνια του αγάλματος για ένα διάστημα μέχρι τα επίσημα εγκαίνια το 1901. Αρχικά το έργο περιτριγυρίστηκε με κιγκλίδωμα, ένα μάλλον άχρηστο μέτρο, καθώς οι νέοι από τις γύρω περιοχές μαζεύονταν στην πλατεία να θαυμάσουν το περιβόητο άγαλμα, παρόλο που συντηρητικές απόψεις ζητούσαν να μεταφερθεί το άγαλμα στο όνομα της ηθικής και της αξιοπρέπειας. Τελικά ο δήμος τάχτηκε με τη γνώμη των “προοδευτικών” απόψεων και αφαίρεσε το κιγκλίδωμα το 1901. 
Ο Ρουτέλλι απογοητευμένος από το θόρυβο που δημιουργήθηκε γύρω από το έργο του προετοίμασε ένα σύμπλεγμα για να στολίσει το κέντρο του σιντριβανιού. Περιλαμβάνει τρεις ανθρώπινες φιγούρες, ένα δελφίνι και ένα χταπόδι σε στάση φιλονικίας. Κατά τη Διεθνή Έκθεση της Ρώμης το 1911 ένα πρώτο μοντέλο τοποθετήθηκε στην Κρήνη με σκοπό να αντικατασταθεί από την τελική εκδοχή με μπρούντζο. Μα το έργο περιέβαλαν οι Ρωμαίοι εκ νέου με σαρκαστικά σχόλια, αναγκάζοντας τον καλλιτέχνη να φιλοτεχνήσει το νέο σχέδιο του Γλαύκου που έγινε τελικά δεκτό.

</doc>
<doc id="68740" url="https://el.wikipedia.org/wiki?curid=68740" title="Σαρλ ντε Γκωλ">
Σαρλ ντε Γκωλ

Ο Σαρλ ντε Γκωλ ("Charles André Joseph Marie de Gaulle", στη Γαλλία συνήθως "Général De Gaulle", 22 Νοεμβρίου 1890 - 9 Νοεμβρίου 1970) ήταν Γάλλος στρατηγός και πολιτικός, ο οποίος ηγήθηκε των Γαλλικών δυνάμεων στον Δεύτερο Παγκόσμιο Πόλεμο, και υπηρέτησε ως επικεφαλής της Γαλλικής κυβέρνησης από το 1944 έως το 1946 και από το 1958 έως το 1969. 
Κατά τον Πρώτο Παγκόσμιο Πόλεμο, ήταν παρασημοφορημένος ανθυπολοχαγός. Κατά τον Δεύτερο Παγκόσμιο Πόλεμο, αρνήθηκε να αποδεχθεί την ανακωχή που η Γαλλική Κυβέρνηση κήρυξε με την Γερμανία, και έγινε ηγέτης της Εθνικής Αντίστασης. Μεταξύ του 1944 και του 1946, μετά την απελευθέρωση της Γαλλίας από τη γερμανική κατοχή, έγινε επικεφαλής της γαλλικής προσωρινής κυβέρνησης, η οποία είχε σκοπό την επανίδρυση της Γαλλικής Δημοκρατίας. Το 1958, σε μια περίοδο μεγάλης αστάθειας για την Γαλλία, η Εθνοσυνέλευση τον επανέφερε στην εξουσία. Για να αντιμετωπίσει την εθνική αναταραχή, ο ντε Γκωλ εμπνεύστηκε ένα νέο Σύνταγμα και ίδρυσε την Πέμπτη Γαλλική Δημοκρατία, την τρέχουσα μορφή της Γαλλικής Κυβέρνησης. Κατά την διακυβέρνηση του ντε Γκωλ, η Γαλλία έγινε μια απο τις μεγάλες δυνάμεις του Ψυχρού Πολέμου. Το 1965 επανεκλέχθηκε Πρόεδρος, αλλά μερικά χρόνια αργότερα συνέβησαν τα γεγονότα του Μάη του '68, όπου εκτεταμένες διαδηλώσεις κατά της κυβέρνησης του από φοιτητές και εργάτες οδήγησαν σε γενική απεργία, πολιτική αναταραχή και σχεδόν σε επανάσταση. Μετά απο αυτό, ο ντε Γκωλ κήρυξε νέες εκλογές, τις οποίες νίκησε. Το 1969 αποσύρθηκε αφού έχασε ένα δημοψήφισμα, και πέθανε έναν χρόνο αργότερα. 
Ο Σαρλ ντε Γκωλ θεωρείται η κορυφαία πολιτική φυσιογνωμία της μεταπολεμικής Γαλλίας. Η πολιτική ιδεολογία του είναι γνωστή ως "Γκωλισμός (Gaullisme)" και έχει σημαντική επιρροή στην γαλλική πολιτική μέχρι και σήμερα. 
Στρατιωτική σταδιοδρομία.
Ο Σαρλ ντε Γκωλ γεννήθηκε στη Λιλ (Lille) της Γαλλίας ως δευτερότοκος γιος μιας οικογένειας ρωμαιοκαθολικών της ανώτερης μεσοαστικής τάξης και διαποτίστηκε με τις διδαχές του φιλόσοφου πατέρα του, γεγονός όμως που δεν τον εμπόδιζε να εκδηλώσει εξ απαλών ονύχων το ενδιαφέρον του για στρατιωτική σταδιοδρομία.
Το 1913, γίνεται ανθυπολοχαγός σε σύνταγμα πεζικού με διοικητή τον συνταγματάρχη Φιλίπ Πεταίν. Όταν ένα χρόνο αργότερα ξεσπά ο Α' Παγκόσμιος Πόλεμος ο Ντε Γκωλ πολεμά στο Βερντέν και τραυματίζεται τρεις φορές. Το 1921, νυμφεύεται την Υβόν, με την οποία αποκτά τρία παιδιά. Το 1925, ο Πεταίν τον τοποθετεί αξιωματικό του επιτελείου του Ανώτερου Πολεμικού Συμβουλίου και για αρκετά χρόνια υπηρετεί στη στρατιωτική δύναμη κατοχής στη Ρηνανία της Γερμανίας.
Εκεί έγραψε το έργο «"Η διχόνοια στους κόλπους του εχθρού"», μία μελέτη γύρω από τον συσχετισμό πολιτικών και στρατιωτικών δυνάμεων στη Γερμανία. Ακολουθεί η μελέτη στρατιωτικής θεωρίας «"Προς έναν επαγγελματικό στρατό"», στην οποία υποστηρίζει με ζήλο την ιδέα ενός ολιγάριθμου στρατού εξοπλισμένο σε ύψιστο βαθμό με μηχανοκίνητα μέσα. Οι απόψεις του έρχονται σε πλήρη αντίθεση με την αμυντική πολιτική που έχει υιοθετηθεί τότε στην Γαλλία από τον Στρατηγό Μωρίς Γκαμελέν. Οι θεωρίες του επιβεβαιώνονται όταν ο γερμανικός στρατός εισβάλλει στη Γαλλία. Ο ίδιος τιμάται για τη δράση του με τον βαθμό του ταξιάρχου, στα γαλλικά 'Général de brigade', κατά λέξη στρατηγός ταξιαρχίας, εξ ου και η τιμητική προσφώνηση Στρατηγός.
Όταν βλέπει την πατρίδα του έτοιμη να παραδοθεί στις δυνάμεις του Άξονα, καταφεύγει στο Λονδίνο. Στις 18 Ιουνίου 1940, απευθύνει την ραδιοφωνική έκκληση προς τους συμπατριώτες του να συνεχίσουν τον πόλεμο υπό την ηγεσία του και στις 2 Αυγούστου ένα γαλλικό στρατοδικείο τον καταδικάζει ερήμην σε θάνατο.
Πολιτική σταδιοδρομία.
Με το τέλος του πολέμου στη Γαλλία συμμετέχει στις 26 Αυγούστου 1944 σε μια πορεία θριάμβου στα Ηλύσια Πεδία επευφημούμενος ως εθνικός ήρωας. Ο ίδιος αντιτάσσεται στη νεοσύστατη Δ΄ Γαλλική Δημοκρατία.
Το 1947, ιδρύει τον Συναγερμό του Γαλλικού Λαού ("Rassemblement du Peuple Français-RPF"), ένα κίνημα που εκφράζει τις γκωλικές απόψεις και το 1951 μετασχηματίζεται σε κόμμα. Με την κρίση στην Αλγερία το 1958 έρχεται ο κίνδυνος ενός εμφυλίου πολέμου και ο Σαρλ ντε Γκωλ εκλέγεται πρώτος πρόεδρος της Ε΄ Γαλλικής Δημοκρατίας. Το 1962 τελικά αναγνωρίζει το αλγερινό κράτος βλέποντας ότι το μέλλον της Γαλλίας δεν θα ήταν η διατήρηση των αποικιών της, αλλά η νέα ευρωπαϊκή πορεία.
Αναπτύσσει στενές πολιτικές σχέσεις με τη Δυτική Γερμανία και η προσωπική φιλία του με τον Γερμανό καγκελάριο Κόνραντ Αντενάουερ εξελίσσεται στην Γερμανο-Γαλλική Φιλία. Παράλληλα, ήταν αντιμέτωπος με την επιρροή των ΗΠΑ στο ΝΑΤΟ και στην Ευρώπη. Πέθανε το 1970, από καρδιακή προσβολή.
Από νωρίς υποστήριξε την προσέγγιση της Ελλάδος στην (τότε) ΕΟΚ, πράγμα που τόνισε και κατά την διάρκεια τις επίσκεψης του Κωνσταντίνου Καραμανλή στο Παρίσι. Επίσης ήταν υπέρ της προστασίας της Ελλάδος από τους επικίνδυνους γείτονές της. Ο Ντε Γκωλ δέχτηκε και πρόσκληση από τον Βασιλιά Παύλο να επισκεφθεί την Ελλάδα. Έτσι, στις 16 Μαΐου του 1963 έφτασε στην Αθήνα ο πρόεδρος της Γαλλικής Δημοκρατίας στρατηγός Ντε Γκωλ, συνοδευόμενος από τον υπουργό Εξωτερικών Κουβ ντε Μιρβίλ. Η υποδοχή που του έγινε ήταν εντυπωσιακή. Η κυβέρνηση Καραμανλή έπαιξε με μεγάλη προσοχή το ευρωπαϊκό χαρτί, προκειμένου να επωφεληθεί από τη σύνδεση με την Ε.Ο.Κ., φροντίζοντας ταυτόχρονα να μην υπάρξει η παραμικρή αμφιβολία για τον σταθερό προσανατολισμό της στην Ατλαντική Συμμαχία, δεδομένου ότι ο Ντε Γκωλ την εποχή εκείνη συμβόλιζε την τάση χειραφέτησης της Ευρώπης από την αμερικανική κηδεμονία. Το σημαντικότερο όφελος από την επίσκεψη Ντε Γκωλ για την κυβέρνηση Καραμανλή ήταν η απόκτηση ενός πολιτικού κεφαλαίου, το οποίο όμως εξανεμίστηκε αμέσως από την θύελλα που προκάλεσε η δολοφονία του βουλευτή της Ε.Δ.Α. Γρηγόρη Λαμπράκη, τρεις μόλις ημέρες μετά την αναχώρηση του Ντε Γκωλ από την Θεσσαλονίκη. Εκεί, απαντώντας σε σχετική προσφώνηση του Καραμανλή, ο Γάλλος πρόεδρος δήλωσε για την Μακεδονία: "Είναι διά την χώραν σας μια περιοχή υψίστης σημασίας, από απόψεως εθνικής, οικονομικής, πολιτικής, στρατιωτικής ως και από απόψεως της αμύνης σας και της ιδικής μας αμοιβαίως". Στις δημόσιες τελετές κυριάρχησε η επιβλητική, λιτή φιγούρα του στρατηγού, όπως και κατά την ομιλία του στη Βουλή των Ελλήνων την οποία παρακολούθησε και ο Κ. Καραμανλής ή στην επίσκεψή του στον Άγνωστο Στρατιώτη, με την αντίθεση ανάμεσα στα πολλά παράσημα των Ελλήνων αξιωματικών που τον συνόδευαν και στο μοναδικό που εκείνος έφερε, τον Σταυρό της Λορένης.
Σημείο των καιρών, οι προεδρικές εκλογές που διεξήχθησαν στη Γαλλία στις 5 και 19 Δεκεμβρίου του 1965 αποδείχθηκαν για τον στρατηγό Ντε Γκωλ εξαιρετικά δύσκολες. Οι εκλογές του 1965 εισήγαγαν δύο σημαντικές καινοτομίες στη γαλλική πολιτική ζωή. Ήταν οι πρώτες που διεξήχθησαν με το νέο σύστημα της απευθείας εκλογής προέδρου από τον λαό και ήταν επίσης οι πρώτες στις οποίες τα ηλεκτρονικά Μέσα Μαζικής Ενημέρωσης, η τηλεόραση και το ραδιόφωνο, διαδραμάτισαν πρωταγωνιστικό ρόλο, ανοίγοντας εντελώς νέους ορίζοντες για την αντιπολίτευση. Την επομένη του πρώτου γύρου, η γαλλική και διεθνής κοινή γνώμη πληροφορήθηκε έκπληκτη ότι ο Ντε Γκωλ, ο οποίος απαξίωσε να διεξαγάγει την έντονη προεκλογική εκστρατεία που απαιτούσαν οι περιστάσεις, δεν απέσπασε την απόλυτη πλειοψηφία και ότι θα υποχρεωνόταν να αντιμετωπίσει σε δεύτερο γύρο τον κοινό υποψήφιο σοσιαλιστών-κομμουνιστών, Φρανσουά Μιτεράν. Ο Μιτεράν εκμεταλλεύτηκε άλλωστε επιδέξια τόσο την οικονομική κρίση που μάστιζε τη χώρα όσο και τη διαφορά ηλικίας του από τον δύστροπο στρατηγό, ο αυταρχισμός του οποίου άρχισε να εξοργίζει ολοένα και περισσότερους Γάλλους. Στον δεύτερο γύρο, ο στρατηγός δεν ηττήθηκε. Οι συνθήκες δεν ήταν ακόμη ώριμες για μία τέτοια έκπληξη. Ωστόσο, ούτε ο δεύτερος γύρος τού έδωσε τον θρίαμβο στον οποίο ήλπιζε. Το 55,2% που έλαβε ήταν πολύ χαμηλό ποσοστό και ο Μιτεράν αναδείχθηκε πλέον σε αδιαμφισβήτητο ηγέτη της γαλλικής κεντροαριστεράς.
Το 1966, ο Σαρλ ντε Γκωλ απέσυρε τη Γαλλία από το στρατιωτικό σκέλος του ΝΑΤΟ. Αν στην Ουάσινγκτον και τις Βρυξέλλες το όνομα του Σαρλ ντε Γκωλ προκαλούσε γι' αυτό το λόγο αρνητικά συναισθήματα, στη Μόσχα ξεσήκωσε πραγματικό ενθουσιασμό, όπως είχε τη δυνατότητα να διαπιστώσει ιδίοις όμμασι ο Γάλλος πρόεδρος κατά τη διάρκεια επίσημης επίσκεψής του στην ΕΣΣΔ (20 Ιουνίου - 1 Ιουλίου 1966). Ένα εκατομμύριο Μοσχοβίτες, με επικεφαλής ολόκληρη την κομματική και κρατική ηγεσία, αποθέωσαν τον Γάλλο ηγέτη. Στο τελικό κοινό ανακοινωθέν, που εγκαινίαζε μία περίοδο ευρύτατης οικονομικής, επιστημονικής, τεχνολογικής και πολιτιστικής συνεργασίας των δύο χωρών, τον τόνο έδωσαν δύο γαλλικές λέξεις-κλειδιά της γκολικής πολιτικής: η ύφεση (détente) και η επαναπροσέγγιση (raprochement) Ανατολής-Δύσης. Παράλληλα, αποφασίστηκε η δημιουργία "κόκκινης γραμμής" μεταξύ Κρεμλίνου και Μεγάρου των Ηλυσίων, κατ' αναλογία προς τη γραμμή άμεσης επικοινωνίας Μόσχας-Ουάσινγκτον για περιπτώσεις κρίσης. Πολιτικά και συμβολικά, η Μόσχα απέδωσε στη Γαλλία στάτους μεγάλης διεθνούς δύναμης, υπογραμμίζοντας πόσο νερό έχει κυλήσει κάτω από τις γέφυρες του Μόσκοβα από το Δεκέμβριο του 1944, όταν ένας ταπεινός Σαρλ ντε Γκωλ, αρχηγός μόλις 30.000 μαχητών σε μια υπόδουλη στους Ναζί και ντροπιασμένη από τη συνεργασία του Βισύ Γαλλία, γινόταν δεκτός από έναν αγέρωχο και κραταιό Ιωσήφ Στάλιν.
Αυτή τη νέα εικόνα της Γαλλίας ως μεγάλης, ανεξάρτητης διεθνούς δύναμης ενίσχυσε ο Σαρλ ντε Γκωλ με θεαματικές πυρηνικές δοκιμές στις γαλλικές αποικίες της Πολυνησίας και με τη διάρκειας τριών εβδομάδων περιοδεία του στον Τρίτο Κόσμο, από το Τζιμπουτί και την Αντίς Αμπέμπα μέχρι την Πνομ Πεν, τη Νουμεά και τη Γουαδελούπη. Πολλοί, εντός και εκτός Γαλλίας, τον ειρωνεύτηκαν για τη ροπή του προς τις ναπολεόντειες πόζες και του καταλόγιζαν εξωπραγματικό εθνικό μεγαλοϊδεατισμό.
Αποχώρηση.
Το άδοξο αλλά όχι και πρόωρο τέλος της ιστορικής πολιτικής πορείας του Σαρλ ντε Γκωλ γράφτηκε τον Απρίλιο του 1969, με την απόσυρσή του από τον γαλλικό δημόσιο βίο. Πιστός μέχρι τέλους στην δική του προσέγγιση στην άσκηση της εξουσίας αλλά και βαθύτατα επηρεασμένος από τα γεγονότα του Μάη του 1968 και τις απεργίες που συντάραξαν έκτοτε τη Γαλλία, ο Ντε Γκωλ αποφάσισε να προχωρήσει σε αναθεώρηση του συντάγματος, η οποία θα αποτελούσε βαθύτατη τομή στην πολιτική και πολιτειακή δομή της Γαλλίας και να νομιμοποιήσει, όπως συνήθιζε, την απόφασή του με απ' ευθείας προσφυγή στον λαό, μέσω δημοψηφίσματος.
Στο επίκεντρο της αναθεώρησης βρισκόταν ο περιορισμός της Γερουσίας σε απλό συμβουλευτικό σώμα με την αφαίρεση και των τελευταίων ουσιαστικών αρμοδιοτήτων της και, κυρίως, η αναδιοργάνωση των περιφερειών με την παραχώρηση, σε εκλεγμένα όργανά τους, αυξημένων διοικητικών και οικονομικών αρμοδιοτήτων. Δηλαδή εκτεταμένη αποκέντρωση, πολιτική ριζοσπαστική για ένα παραδοσιακά συγκεντρωτικό κράτος όπως η Γαλλία. Από τον Φεβρουάριο, ωστόσο, ο Ντε Γκωλ κατέστησε σαφές στους Γάλλους ότι το δημοψήφισμα θα αποτελούσε και μία γενική δοκιμασία της ίδιας του της πολιτικής. Στις 11 Μαρτίου ο στρατηγός απηύθυνε, όπως το συνήθιζε σε τέτοιες περιπτώσεις, διάγγελμα προς το λαό. Θεωρητικά αφιερωμένο εξ ολοκλήρου στα προβλεπόμενα από την αναθεώρηση, το διάγγελμα απέκτησε τελικά εντελώς διαφορετικό χαρακτήρα, καθώς ο στρατηγός διεύρυνε δραματικά το πεδίο της ομιλίας του. Το πρόβλημα, εξήγησε, δεν είναι άλλο από την αποτροπή μιας κοινωνικής έκρηξης, χωρίς, παράλληλα, να κινδυνεύσει ο δημοκρατικός χαρακτήρας του καθεστώτος: "Από την φύση των πραγμάτων και των σημερινών γεγονότων... το δημοψήφισμα θα είναι μια επιλογή ανάμεσα στην πρόοδο και την αναστάτωση". Στις 10 Απριλίου, στο δεύτερο διάγγελμά του, το οποίο έλαβε τη μορφή τηλεοπτικής συνέντευξης, ο Σαρλ ντε Γκωλ έγινε πλέον απολύτως σαφής. Ερωτηθείς εάν το δημοψήφισμα θα κρίνει και την παραμονή του στην προεδρία, ο στρατηγός απάντησε χωρίς δισταγμό: "Δεν είναι δυνατόν να υπάρξει η παραμικρή αμφιβολία... Εάν ο γαλλικός λαός αντισταθεί στην μεταρρύθμιση, τι είδους άνθρωπος θα ήμουν εάν δεν αντλούσα αμέσως το σωστό συμπέρασμα από μια τόσο βαθεία ρήξη και επιχειρούσα ανοήτως να διατηρήσω τη θέση που κατέχω;". Ο γαλλικός λαός ωστόσο είχε πλέον κουραστεί από τον Σαρλ ντε Γκωλ και την πολιτική του, η οποία δεν ανταποκρινόταν στις απαιτήσεις της εποχής. Τα γεγονότα του Μάη του 1968 και η μετέπειτα διαρκής κοινωνική αναταραχή είχαν μειώσει δραματικά το γόητρο του στρατηγού-προέδρου. 
Η υπόμνηση, δύο μόλις ημέρες πριν από το δημοψήφισμα, της απόφασής του να παραιτηθεί εάν οι μεταρρυθμίσεις του απορριφθούν, δεν μπόρεσε να αλλάξει τα δεδομένα. Στις 27 Απριλίου, οι Γάλλοι καταψήφισαν τον Ντε Γκωλ αποφασιστικά. Στο Παρίσι, τη Μασσαλία, τη Λυών, την Τουλούζη και όλες τις άλλες μεγάλες πόλεις, το "όχι" υπερίσχυσε, όπως υπερίσχυσε και σε 71 από τα 95 διαμερίσματα της μητροπολιτικής Γαλλίας. Τα τελικά, συνολικά αποτελέσματα ήταν: "Ναι" 47,6%, "Όχι" 52,4%. 
Στις 28 Απριλίου, λίγα λεπτά μετά τα μεσάνυχτα, ο Ντε Γκωλ εξέδωσε την τελευταία ανακοίνωσή του, από το χωριό του, στο οποίο είχε αποτραβηχτεί για την ψηφοφορία. Η ανακοίνωσή του ήταν λακωνική: "Παύω να εκτελώ τα καθήκοντά μου ως πρόεδρος της Δημοκρατίας. Η απόφαση τίθεται εν ισχύ από σήμερα το μεσημέρι". Πράγματι, το μεσημέρι της 28ης Απριλίου, καθήκοντα προέδρου της Δημοκρατίας ανέλαβε, όπως όριζε το σύνταγμα, ο πρόεδρος της Γερουσίας, Αλαίν Ποέρ, φανατικός πολέμιος των μεταρρυθμίσεων. Στο πρώτο διάγγελμά του, ο Ποέρ αρκέστηκε να εκφράσει "τα αισθήματα σεβασμού όλων εκείνων για τους οποίους οι δυσκολίες του παρόντος ουδέποτε θα επιτρέψουν να ξεχαστεί η μεγάλη προσφορά του παρελθόντος". 
Στις 15 Ιουνίου, στις πρόωρες προεδρικές εκλογές που διεξήχθησαν λόγω της παραίτησης του Ντε Γκωλ, πρόεδρος εκλέχθηκε ο πιστός του σύμμαχος και επί χρόνια πρωθυπουργός του, Ζωρζ Πομπιντού. 
Ο Ντε Γκωλ αποσύρθηκε για ακόμα μια φορά στο Κολομπέ λε ντεζ Εγκλίζ. Όταν αποσύρθηκε, δεν δέχθηκε τις συντάξεις τις οποίες δικαιούνταν ως πρόεδρος και ως στρατηγός. Αντ' αυτού, δέχθηκε μόνο μια σύνταξη συνταγματάρχη. Ήταν σχολαστικός με τα χρήματα, φροντίζοντας να διαχωρίσει τις ιδιωτικές δαπάνες τους από αυτές των επίσημων καθηκόντων του. Πλήρωνε για τα δικά του κουρέματα, τα γραμματόσημα για ιδιωτική αλληλογραφία και είχε ένα μετρητή ηλεκτρικού εγκατεστημένο στο ιδιωτικό κατάλυμα της επίσημης κατοικίας του.
Ο θάνατος.
Στις 9 Νοεμβρίου 1970, ο στρατηγός Σαρλ ντε Γκωλ πέθανε ξαφνικά στο σπίτι του, στο μικρό χωριό του Κολομπέ, δύο εβδομάδες πριν από τα ογδοηκοστά του γενέθλια και καταμεσής της συγγραφής του δεύτερου τόμου των απομνημονευμάτων του. Η υγεία του ήταν πάρα πολύ καλή μέχρι τότε, χωρίς να είχε αντιμετωπίσει προηγουμένως κάποιο σοβαρό πρόβλημα υγείας, παρότι είχε κάνει μΊα εγχείρηση προστάτη μερικά χρόνια πριν. Καθόταν μπροστά από την τηλεόραση ενώ περίμενε την αρχή των ειδήσεων όταν ένιωσε αδιαθεσία και κατέρρευσε. Η γυναίκα του κάλεσε τον γιατρό και τον τοπικό ιερέα, αλλά μέχρι να φθάσουν είχε πεθάνει: η αιτία θανάτου ήταν καρδιακή προσβολή και πιθανότατα επακόλουθη ρήξη αορτής. 
Ο ντε Γκωλ είχε κάνει ετοιμασίες και επέμεινε η κηδεία του να γινόταν στο Κολομπέ, και ότι κανένας πρόεδρος ή υπουργός θα παραστεκόταν -μόνο οι σύντροφοί του της Τάξης της Απελευθέρωσης. Σύμφωνα με τη ρητή επιθυμία του, ο στρατηγός κηδεύτηκε χωρίς καμία επισημότητα στο Κολομπέ στις 12 Νοεμβρίου. Στην τελευταία του κατοικία, το φέρετρο, κατασκευασμένο από τον ξυλουργό του Κολομπέ, δεν συνόδευσε παρά ένα μικρό στρατιωτικό απόσπασμα και η οικογένεια, αλλά και περίπου 40.000 Γάλλοι που κάθε άκρη της χώρας. Το σώμα του ντε Γκωλ μεταφέρθηκε στον τάφο του σε ένα θωρακισμένο όχημα αναγνώρισης και καθώς καταβιβαζόταν στο έδαφος όλες οι καμπάνες όλων των εκκλησιών της Γαλλίας κτύπησαν ξεκινώντας από την Νοτρ Νταμ. Προσδιόρισε ότι η ταφόπλακά του θα έφερε την απλή γραφή του ονόματός του και τις χρονιές γέννησης και θανάτου. Οπότε, απλά αναφέρεται: "Charles de Gaulle, 1890–1970".. 
Λίγες ώρες νωρίτερα, στον καθεδρικό ναό της Παναγίας των Παρισίων πραγματοποιήθηκε η επίσημη τελετή, παρουσία του προέδρου της Δημοκρατίας Ζορζ Πομπιντού και προσωπικοτήτων από σχεδόν κάθε γωνιά της Γης, με επικεφαλής τους προέδρους των Η.Π.Α. Ρίτσαρντ Νίξον και της Ε.Σ.Σ.Δ. Νικολάι Ποντγκόρνι. Την ελληνική χούντα εκπροσώπησε ο Στυλιανός Παττακός και την Κύπρο ο Αρχιεπίσκοπος Μακάριος Γ΄. Λίγο αργότερα εκατοντάδες χιλιάδες Γάλλοι, "γκωλικοί" και μη, πραγματοποίησαν για πρώτη και τελευταία φορά κοινή πορεία στη λεωφόρο Ηλυσίων Πεδίων, για να καταλήξουν στην Αψίδα του Θριάμβου, στην πλατεία Ετουάλ, η οποία αργότερα μετονομάστηκε επισήμως σε πλατεία Σαρλ ντε Γκωλ. 
Η οικογένειά του έχει μετατρέψει την κατοικία La Boisserie σε ίδρυμα, το Μουσείο Σαρλ ντε Γκωλ.
Έργα.
Στα Ελληνικά έχουν μεταφραστεί οι "Mémoires de Guerre" (Αναμνήσεις του Πολέμου) ως "Δεύτερος Παγκόσμιος Πόλεμος" (μετάφρ. Δ.Π.Κωστελένος, εκδ. )
και το "Mémoires d'Espoir" μαζί με τμήματα του "Discours et Messages" ως "Πολιτική Μεταπολεμική Ιστορία-Απομνημομεύματα Ελπίδος" αρχικά από τις Εκδόσεις Ελληνική Μορφωτική Εστία (1970) και αργότερα από τον Εκδοτικό Οίκο Χρ. Γιοβάνη.

</doc>
<doc id="68741" url="https://el.wikipedia.org/wiki?curid=68741" title="Θέατρο &quot;Απόλλων&quot;">
Θέατρο &quot;Απόλλων&quot;



</doc>
<doc id="68743" url="https://el.wikipedia.org/wiki?curid=68743" title="MEGA Channel">
MEGA Channel



</doc>
<doc id="68744" url="https://el.wikipedia.org/wiki?curid=68744" title="Νότια Προάστια">
Νότια Προάστια



</doc>
<doc id="68756" url="https://el.wikipedia.org/wiki?curid=68756" title="Ισπανικά Βήματα">
Ισπανικά Βήματα

Τα Ισπανικά Βήματα (γνωστά και ως Σκαλινάτα, ιταλικά: Scalinata di Trinità dei Monti) είναι ένα από τα διασημότερα αξιοθέατα της Ρώμης και εδώ και αιώνες αποτελεί κλασικό τόπο συναντήσεων τόσο για τους κατοίκους όσο και για τους πολυάριθμους τουρίστες. Πρόκειται για μια μεγαλοπρεπή σκάλα που συνδέει την Πιάτσα ντι Σπάνια με ένα πλάτωμα μπροστά στην πρόσοψη της γαλλικής εκκλησίας Τρινιτά ντέι Μόντι. Η θέα της πόλης από το πλάτωμα αυτό είναι πανοραμική και πολύ όμορφη. Τους ανοιξιάτικους μήνες, η Σκαλινάτα στολίζεται με γλάστρες από ανθισμένες αζαλέες.
Ιστορικά στοιχεία.
Ήδη από το 1580 γνωρίζουμε πως ο Πάπας Γρηγόριος ΙΓ' ενδιαφερόταν για την κατασκευή μιας ανάλογης σκάλας που να οδηγεί στην νεόκτιστη πρόσοψη της εκκλησίας. Το 17ο αιώνα αποφασίστηκε η κατασκευή της με σκοπό να συνδέσει την εκκλησία με την πλατεία, εξομαλύνοντας την απότομη κλίση του εδάφους. Ο καρδινάλιος Μαζαρέν ενδιαφέρθηκε προσωπικά για το θέμα και το ανέθεσε στον έμπιστό του στη Ρώμη. Εφόσον η περιοχή ήταν στη σφαίρα επιρροής των Γάλλων (η Τρινιτά ντέι Μόντι ήταν υπό την προστασία των Βουρβόνων), αρχικά υπήρχε η πρόθεση για την τοποθέτηση ενός αγάλματος του έφιππου Γάλλου βασιλιά Λουδοβίκου ΙΔ' στην κορυφή της σκάλας. Ο Πάπας Αλέξανδρος Ζ', θεώρησε αυτή την προοπτική προσβλητική: το άγαλμα ενός Γάλλου βασιλιά να τοποθετηθεί στα εδάφη του παπικού κράτους. Η ιδέα επομένως δεν έγινε αποδεκτή από τις παπικές αρχές και έτσι ξεκίνησε ένας κύκλος διαμαρτυριών, ώσπου το 1720 ο Ιταλός αρχιτέκτονας Φραντσέσκο ντε Σάνκτις παρουσίασε σε διαγωνισμό ένα σχέδιο που έγινε κοινά αποδεκτό από τις δύο πλευρές (και που δεν περιελάμβανε άγαλμα). Η ολοκλήρωση των εργασιών έλαβε χώρα το 1725, χάρις στη χρηματοδότηση του Étienne Gueffier, που προσέφερε 20.000 σκούδα. Εγκαινιάστηκε από τον Πάπα Βενέδικτο ΙΓ' στους εορτασμούς του Ιωβηλαίου. Αναπαλαιώθηκε αρκετές φορές και πρόσφατα το 1995.
Περιγραφή.
Η σκάλα συνδυάζει τόσο ευθεία τμήματα όσο και καμπύλες και έχει μια θεατρική αίσθηση. Έχει συνολικά 135-138 σκαλιά. Το fleur-de-lys, σύμβολο των Βουρβόνων και τα σύμβολα του Πάπα εναλάσσονται προσεκτικά στις ανάγλυφες λεπτομέρειες. Στην κορυφή της δεσπόζει η Τρινιτά ντέι Μόντι με τα δίδυμα καμπαναριά της, ενώ στη βάση υπάρχει μια χαμηλή κρήνη από τον Πιέτρο Μπερνίνι και το γιό του Τζιαν Λορέντσο, γνωστή σαν Κρήνη του Σαπιοκάραβου. Η Σκαλινάτα αποτελεί μέχρι και σήμερα μεγάλο πόλο έλξης τουριστών και είναι σχεδόν μόνιμα γεμάτη κόσμο, όπως και η γύρω περιοχή, μια από τις κεντρικότερες της παλαιάς πόλης.

</doc>
<doc id="68758" url="https://el.wikipedia.org/wiki?curid=68758" title="Ζάτουνα Αρκαδίας">
Ζάτουνα Αρκαδίας

Η Ζάτουνα είναι οικισμός του Δήμου Γορτυνίας. Βρίσκεται τέσσερα χιλιόμετρα από τη Δημητσάνα και αποτελεί Τοπική Κοινότητα της Περιφερειακής Ενότητας Αρκαδίας, μαζί με τους οικισμούς Βλόγγος και Μάρκου. Έχει χαρακτηριστεί παραδοσιακός οικισμός. 
Γενικά στοιχεία.
Είναι χτισμένη πέρα από το ποτάμι Λούσιο. Αρχαίοι περιηγητές έγραφαν πως ο τόπος ήταν ιδιαίτερα απροσπέλαστος, λόγω της άγριας βλάστησης.
Κατοικήθηκε από Σλάβους τον 8ο αιώνα, εξ ου και το όνομά της, το οποίο είναι σλαβικό και σημαίνει «πέρα από το ποτάμι» ή «τόπος που πλημμυρίζει με νερό».
Ιστορία.
Συνοπτικά, η αυτοδιοικητική πορεία τής Ζάτουνας έχει ως εξής:

</doc>
<doc id="68760" url="https://el.wikipedia.org/wiki?curid=68760" title="Σταυρός του Αϊνστάιν">
Σταυρός του Αϊνστάιν

Ο λεγόμενος Σταυρός του Αϊνστάιν ("Einstein Cross") είναι ένα παράδειγμα της επενέργειας βαρυτικού φακού. Σε αυτή την περίπτωση, το βαρυτικό πεδίο του γαλαξία "Zwicky 2237+030" κάμπτει το φως που προέρχεται από τον κβάζαρ "QSO 2237+0305" ή QSO 2237+030 και που κατευθύνεται προς το μέρος μας, με τρόπο ώστε να εμφανίζεται στα τηλεσκόπια των αστρονόμων ένα τετραπλό είδωλο του κβάζαρ που σχηματίζει ένα σχεδόν τέλειο σταυρό (με τον γαλαξία στο κέντρο του), από όπου και η ονομασία (οι βαρυτικοί φακοί προβλέπονται από τη γενική Θεωρία της Σχετικότητας του Αϊνστάιν). Το καθένα από τα 4 «υποείδωλα» μπορεί να μεταβάλλει για λίγο τη φωτεινότητά του ως αποτέλεσμα επιπρόσθετης προσωρινής βαρυτικής μικροεστιάσεως ("microlensing") από μεμονωμένους αστέρες του γαλαξία.
Ο κβάζαρ που σχηματίζει τον σταυρό απέχει περί τα 8 δισεκατομμύρια έτη φωτός από τη Γη, ενώ ο γαλαξίας μόνο 400 εκατομμύρια έτη φωτός. Αμφότεροι βρίσκονται στον αστερισμό Πήγασο, σε ορθή αναφορά 22h40m30s και απόκλιση +3°21’30”. Ο Σταυρός του Αϊνστάιν είναι γνωστός και ως "Huchra's Lens", ονομασία που φέρει το όνομα του Αμερικανού αστρονόμου "John Huchra" (1948-), ο οποίος τον ανακάλυψε.

</doc>
<doc id="68762" url="https://el.wikipedia.org/wiki?curid=68762" title="Νοβίδιος">
Νοβίδιος

Νοβίδιος (λατ. "Novidius", ιταλ. "Novidio") ήταν τo λογοτεχνικό ψευδώνυμο του Ιταλού ποιητή και ανθρωπιστή Ambrogio Fracco, που έγραψε στη λατινική γλώσσα και υπέγραφε και με τη λατινική μορφή του ονόματός του ως "Ambrosius Novidius Fraccus Ferentinatis". Γεννήθηκε στο Φερεντίνο, πόλη 65 χιλιόμετρα νοτιοανατολικά της Ρώμης, περί το 1480. Το «Novidius» προέρχεται από τις λέξεις «novus Ovidius», δηλαδή «νέος Οβίδιος».

</doc>
<doc id="68763" url="https://el.wikipedia.org/wiki?curid=68763" title="Ντε Γκωλ">
Ντε Γκωλ



</doc>
<doc id="68764" url="https://el.wikipedia.org/wiki?curid=68764" title="Ψιανά Ευρυτανίας">
Ψιανά Ευρυτανίας

Τα Ψιανά είναι χωριό της Τοπικής Κοινότητας Ψιανών, η οποία ανήκει στη Δημοτική Ενότητα Δομνίστας (τέως καποδιστριακός δήμος Δομνίστας) του καλλικρατικού δήμου Καρπενησίου του νομού Ευρυτανίας. Βρίσκονται δεξιά της κοίτης του Κρικελλοποτάμου, 45 χλμ. από το Καρπενήσι και σε υψόμετρο 960 μέτρων. Ο πληθυσμός τους ανέρχεται σε 17 κατοίκους, κατά την απογραφή του 2011.
Ο πρώτος οικισμός βρισκόταν στο Παλιοχώρι, οπού εκεί ήταν και τα Ψιανά. Μετά την Επανάσταση του 1821 κατοικήθηκε ο οικισμός Αμπέλια, λόγω κυρίως της ανάγκης των αγροτών να κατοικούν κοντά στις καλλιέργειές τους. Στο Παλιοχώρι μετά την Επανάσταση κατοίκησε ο στρατηγός Γιαννακάκης Γιολδάσης. Ο χρόνος ίδρυσης του χωριού είναι άγνωστος. Επιγραφή στον Ι. Ν. Αγίας Βαρβάρας στο Παλιοχώρι μαρτυρά την ύπαρξή του από τον 16ο αιώνα. Ως οργανωμένο χωριό, παρ' όλα αυτά, αναφέρεται σε φορολογικά κατάστιχα της προεπαναστατικής περιόδου (1810 - 1820).
Τοπική Κοινότητα Ψιανών.
Η Τοπική Κοινότητα Ψιανών αποτελείται, εκτός από τα Ψιανά, από τους οικισμούς Άγιος Χαράλαμπος (7 κάτοικοι), Βύθισμα ή "Σέλος" μέχρι το 1930) (17 κάτοικοι), Καστανούλα ή "Σέλιτσα" μέχρι το 1928 (12 κάτοικοι), όπου βρισκόταν το σπίτι του Γιαννάκη Γιολδάση, αρχηγού των Γιολδασαίων), και Παλαιοχώρι Ψιανών (7 κάτοικοι), αυθαίρετη ονομασία χωρίς ΦΕΚ.
Οδικό δίκτυο.
Οι οδικοί άξονες που οδηγούν στα Ψιανά είναι οι Κρίκελλο – Μαρίνο – Ψιανά, Άγιοι Θεόδωροι – Βύθισμα - Ψιανά , Ανιάδα – Βύθισμα - Ψιανά, Μεγάλο Χωριό - Ψιανά (μέσω Καλλιακούδας), Δομνίστα – Σκοπιά – Άγιος Χαράλαμπος - Ψιανά. Κατά τη διάρκεια του χειμώνα και λόγω των δυσμενών καιρικών συνθηκών το χωμάτινο οδικό δίκτυο δεν είναι εύκολα προσπελάσιμο.
Σημεία ενδιαφέροντος.
Ανατολικά και σε απόσταση μιας ώρας περίπου βρίσκεται το «Κτίσμα», όπου σώζονται τείχη με πελώριες και ανώμαλες, κατά το πλείστον, πέτρες, που υποδεικνύουν την ύπαρξη ισχυρού φρουρίου μεσολιθικής εποχής, αρχαίου οικισμού που ήταν εκεί και που σήμερα ονομάζεται «Ζαγορά» ή «Ζαορά». Μέχρι σήμερα σώζεται ένα κομμάτι από το υδραγωγείο του. Στην τοποθεσία αυτή βρέθηκαν ποικίλα αντικείμενα οικιακής χρήσης αρχαίου οικισμού, κυρίως πιθάρια, πήλινα λυχναράκια και πλήθος τριμμάτων από κεραμίδια και άλλα αντικείμενα. Πιθανολογείται ότι πρόκειται για κάποιο προπύργιο του βασιλιά Ευρύτου, το οποίο όμως δεν έχει ακόμα ανασκαφεί.
Επίσης, στα Αμπέλια υπάρχει ο Ιερός Ναός Γεννήσεως της Θεοτόκου, κτισμένος στις αρχές του 20ού αιώνα, που έχει χαρακτηριστεί ως διατηρητέο μνημείο. Άλλες εκκλησίες είναι η Αγία Παρασκευή, η Αγία Βαρβάρα και η Ευαγγελίστρια, η χάρη της οποίας τιμάται στις 8 Σεπτεμβρίου.
Προσωπικότητες.
Τα Ψιανά είναι η πατρίδα του δάσκαλου, συγγραφέα και αγωνιστή της Εθνικής Αντίστασης Γιάννη Βράχα, προτομή του οποίου υπάρχει στην πλατεία του χωριού, μπροστά στο Δημοτικό Σχολείο.

</doc>
<doc id="68767" url="https://el.wikipedia.org/wiki?curid=68767" title="Χώρος Υγειονομικής Ταφής Απορριμμάτων">
Χώρος Υγειονομικής Ταφής Απορριμμάτων

Οι Χώροι Υγειονομικής Ταφής Απορριμμάτων (ΧΥΤΑ) είναι χώροι ειδικά διαμορφωμένοι στους οποίους γίνεται η ταφή των απορριμμάτων των πόλεων. Η διαμόρφωση του χώρου των ΧΥΤΑ προβλέπεται να γίνεται με τέτοιο τρόπο ώστε τοξικά, οργανικά και άλλα απόβλητα από το χώρο απόθεσης να μη διαφεύγουν στο γύρω περιβάλλον ή στον υδροφόρο ορίζοντα τυχόν κατοικημένων περιοχών που βρίσκονται σε μικρή απόσταση. Αυτό επιτυγχάνεται με τη στεγανοποίηση των απορριμμάτων με τσιμέντο, χώμα, πλαστικές μεμβράνες και άλλα υλικά. 
Η απόθεση των απορριμμάτων μπορεί να διαρκέσει το πολύ 30 έτη. Έπειτα από την παρέλευση αυτού του χρονικού διαστήματος προβλέπεται το κλείσιμο των χώρων απόθεσης, και στα έτη που ακολουθούν γίνονται τα κατάλληλα έργα επαναφοράς του περιβάλλοντος στην αρχική του μορφή, με το θάψιμο των σκουπιδιών και τη στεγανοποίηση του χώρου με γεωμεμβράνες, ώστε να αποφευχθεί η μόλυνση της περιοχής. Τα έργα αυτά μπορεί να διαρκέσουν έως και 20 χρόνια.

</doc>
<doc id="68774" url="https://el.wikipedia.org/wiki?curid=68774" title="Πείραμα">
Πείραμα

Ως πείραμα χαρακτηρίζεται η οποιαδήποτε έμπρακτη δοκιμή ή εφαρμογή θεωρίας προς άσκηση ή μελέτη και γενικά ο κάθε έλεγχος της θεωρητικής γνώσης. Ειδικότερα όμως πείραμα λέγεται η υπό του ανθρώπου μεθοδική αναπαραγωγή ενός φαινομένου με στόχο την εξακρίβωση της φύσης του, των αιτιών που το προκαλούν και των νόμων από τους οποίους διέπεται αυτό το φαινόμενο. Γενικά το πείραμα αποτελεί μέθοδο της επιστημονικής έρευνας, εξ ου καλούμενη και "πειραματική μέθοδος". Ο ερευνητής που διεξάγει πείραμα ονομάζεται "πειραματιστής", αλλά και πειραματικός. Το πείραμα καθώς και η παρατήρηση αποτελούν τις δύο ερευνητικές μεθόδους των καλουμένων Εμπειρικών επιστημών.
Πλεονεκτήματα.
Το "πείραμα" συμπληρώνει την παρατήρηση και παρέχει γνωστικό υλικό με το οποίο ο ερευνητής - επιστήμονας έχει τουλάχιστον την ευκαιρία να παρακολουθήσει πλευρές του φαινομένου που ίσως στη φύση, του είναι αδύνατον. Το πείραμα εκτός της έκδηλης αναγκαιότητάς του, ως εργαλείο έρευνας, εμφανίζει και τα ακόλουθα σημαντικά πλεονεκτήματα, ειδικότερα στην επιστημονική έρευνα:
Γενικά τα πειράματα πραγματοποιούνται κάτω από ελεγχόμενες συνθήκες, όπως ακριβώς εκείνες των Εργαστηρίων. Κατά τη διάρκεια δε αυτών πραγματοποιούνται διάφορες μετρήσεις, δηλαδή αντιστοιχίες φυσικών ποσοτήτων σε συγκεκριμένους αριθμούς (αριθμητικές τιμές) μετά από σύγκριση αυτών με πρότυπες ποσότητες, ίδιων μεγεθών, που έχουν γίνει αποδεκτές ως μονάδες. Σε όλες όμως τις μετρήσεις συνυπάρχουν σφάλματα που αποτελούν και τις σχετικές ανακρίβειες των μετρήσεων. Τα σφάλματα αυτά προέρχονται από τρεις παράγοντες που μπορεί και να συνυπάρξουν, το σφάλμα των οργάνων, το σφάλμα του παρατηρητή και οι συνθήκες του περιβάλλοντος.
Ειδικότερα στις επιστήμες συμπεριφοράς η πειραματική μέθοδος καταλαμβάνει ιδιαίτερη σημαντική θέση με γενικευμένη χρήση. Χρησιμοποιείται ευρύτατα από ψυχολόγους και ψυχαναλυτές, κοινωνιολόγους, εγκληματολόγους κ.λπ. καθώς και σε πεδία πειραματικής παιδαγωγικής και ψυχοκοινωνιολογίας. Μάλιστα θεωρείται ως η μοναδική μέθοδος, επαλήθευσης ή όχι παρατήρησης θεμελιώνοντας αδιάσειστα την ψυχολογική επιστήμη, καθώς και την γενικότερη προαγωγή των επιστημών συμπεριφοράς, δημιουργώντας αλλά και σφυρηλατώντας ενότητες συναφών κοινωνικών κλάδων. 
Παρά ταύτα για την πειραματική αυτή μέθοδο στην έρευνα ψυχολογικών φαινομένων πολλοί έχουν ασκήσει ενάντια κριτική. Στη πλειονότητά τους οι επικριτές ουσιαστικά αντιπαραβάλουν επιμερισμένους τρόπους δικής τους επιστημονικής επιλογής. Γεγονός πάντως είναι ότι η πειραματική μέθοδος και στους κλάδους αυτούς συνεχώς τελειοποιείται, και διαφοροποιείται από τις άλλες μεθόδους έρευνας.
Είδη πειραμάτων.
Βασική διάκριση των πειραμάτων, λαμβάνοντας υπόψη το πεδίο έρευνας, είναι τα πειράματα των θετικών Επιστημών, καλούμενα γενικά επιστημονικά πειράματα καθώς και εκείνα που αφορούν έρευνες συμπεριφοράς, των Συμπεριφορικών επιστημών, (Κοινωνιολογίας, Ψυχολογίας κ.λπ.). Άλλη διάκριση αυτών λαμβάνοντας υπόψη τον αριθμό ερευνητών, τον τόπο και τον τρόπο διεξαγωγής, είναι αντίστοιχα: ατομικά, ή ομαδικά (πειραματικές ομάδες), εργαστηριακά, στατιστικά, φυσικά, καθώς και τα λεγόμενα πειράματα δοκιμής και λάθους. Επίσης σοβαρή διάκριση των πειραμάτων είναι και αυτή που γίνεται λαμβάνοντας υπόψη τις αρχές επί των οποίων βασίζονται. Πολλοί τις αρχές αυτές χαρακτηρίζουν ως επιμέρους μεθόδους, οι οποίες και είναι:
Παρά των παραπάνω ο όρος πείραμα χρησιμοποιείται πολλές φορές με πιο γενικευμένη έννοια κυρίως στην εφαρμογή μιας σκόπιμης καινοτομίας, ειδικότερα όταν υπονοείται εισαγωγή δοκιμαστικής εφαρμογής επί κάποιας προσδοκίας, όπου τα αποτελέσματα στη περίπτωση αυτή παρακολουθούνται κατά την εφαρμογή.
Σχέση παρατήρησης - πειράματος.
Στο σημείο αυτό αξίζει ν΄ αναφερθεί η διάκριση μεταξύ παρατήρησης και πειράματος. Η άποψη ότι δεν υφίσταται ουσιαστική διαφορά μεταξύ παρατήρησης και πειράματος ανήκει σήμερα στο παρελθόν. Αυτό που ισχύει σήμερα είναι ότι και οι δύο αυτές έννοιες βρίσκονται πολύ κοντά μόνο από μεθοδολογική άποψη με σαφή όμως όρια η καθεμία σε ερευνητικό πεδίο. Και οι δύο αποτελούν μεθόδους έρευνας ("πειραματικής", ή "μη-πειραματικής") με χρήση κάποιων μεταβλητών που διατηρούν κάποια συνάφεια μεταξύ τους (οι μεταβλητές). Και στις δύο περιπτώσεις προηγείται η εκλογή του αντικειμένου που θα μελετηθεί και η οποία καθορίζεται από τις σχέσεις που υφίστανται μεταξύ του αντικειμένου ή γεγονότος και στην αναμονή της όποιας επιδίωξης. Το πείραμα εν προκειμένω προετοιμάζει, ή ως ένα βαθμό προσδιορίζει την έκταση της παρατήρησης, ενώ από μόνη της η παρατήρηση δεν μπορεί να προσδιορίσει την έκταση του ενδιαφέροντος. Τόσο όμως στη παρατήρηση όσο και στο πείραμα ο παρατηρητής / ερευνητής θέτει κάποιο ερώτημα όπου στη παρατήρηση μπορεί να είναι γενική και αόριστη που την απάντηση να μη γνωρίζει παρά μόνο ως εξίσου γενική και αόριστη, ενώ αντίθετα στο πείραμα ο ερευνητής θέτει ερώτημα υπό μορφή "υπόθεσης", δηλαδή κάποιας εικασίας, βασισμένη σε σχέσεις γεγονότων που εμπλέκονται στη πειραματική έρευνα.
Από το σημείο όμως αυτό και μετά, στην παρατήρηση εξετάζονται αντικείμενα ή γεγονότα όπως αυτά υφίστανται ή συμβαίνουν φυσικά ή συμπτωματικά που τούτο όμως εκφεύγει του πειραματισμού, όπου το παρατήρημα μπορεί να υποστεί σκόπιμες μεταβολές, ή εκθέσεις σε διαφορετικές επιδράσεις με έκδηλη την διαφορετικότητα των μεθόδων. Ειδικότερα το πείραμα προκαλείται και ελέγχεται από τον ερευνητή χάνοντας όμως έτσι την έννοια του αυθόρμητου, ενώ κερδίζει στην ακρίβεια και την αντικειμενικότητα. Ένα επίσης μείον του πειράματος είναι ότι αυτό δεν μπορεί να επεκταθεί απεριόριστα και χρονικά σε παρατηρήσεις συμπεριφορών που είναι ποικιλότροπες.

</doc>
<doc id="68781" url="https://el.wikipedia.org/wiki?curid=68781" title="Παλμύρα">
Παλμύρα

Η Παλμύρα υπήρξε κατά την αρχαιότητα σημαντική πόλη της κεντρικής Συρίας, κτισμένη σε μία όαση 215 χιλιόμετρα βορειοανατολικά της Δαμασκού και 120 χιλιόμετρα νοτιοδυτικά του Ευφράτη. Για αιώνες ήταν ζωτικός σταθμός για τα καραβάνια που διέσχιζαν τη Συριακή έρημο και ήταν γνωστή ως η «Νύμφη της Ερήμου». Το ελληνικό όνομα «Παλμύρα» αποτελεί μετάφραση του αρχικού αραμαϊκού ονόματος Tadmor, που σημαίνει «φοινίκια πόλη». Η σύγχρονη κωμόπολη, δίπλα στα αρχαία ερείπια ονομάζεται και πάλι Tadmor. Η οικονομία της εξαρτάται από τον τουρισμό. Στη Βίβλο αναφέρεται ως "Ταμάρ" ή "Θεδμόρ" ή "Θοεδμόρ" ενώ στα αραμαϊκά "Ταδμόρ" ή "Ταμμόρ" και που λέγεται πως έκτισε ο Βασιλιάς Σολομών ως πόλη σταθμό των καραβανιών μεταξύ Συρίας και Μεσοποταμίας.
Ιστορία.
Οι απαρχές.
Η Παλμύρα έμεινε ονομαστή για τον πλούτο της κατά τη ρωμαϊκή εποχή, οπότε βασίλευσε και η θρυλική βασίλισσά της Ζηνοβία. Ωστόσο, μνημονεύεται για πρώτη φορά τη 2η χιλιετία π.Χ.. Τότε ήταν ένας ακόμα κόμβος στο εκτεταμένο εμπορικό δίκτυο που ένωνε τη Μεσοποταμία με τη βόρειο Συρία.
Το Tadmor μνημονεύεται στη Βίβλο (Β΄ Χρονικών 8:4) ως μια πόλη της ερήμου που οχυρώθηκε από τον Σολομώντα. Επίσης, από τον Ιώσηπο, ως "κτισμένη" από τον Σολομώντα ("Ιουδαϊκή Αρχαιολογία" - Βιβλίο VIII), μαζί με το ελληνικό όνομα Παλμύρα. ("Tadmor" είναι το όνομα της Παλμύρας και στη σύγχρονη εβραϊκή γλώσσα).
Για τη πόλη αυτή, πριν τη Ρωμαϊκή περίοδο, υπάρχει επίσης η είδηση εκ παραδόσεως ότι είχε καταστραφεί από τον Βασιλιά των Βαβυλωνίων Ναβουχοδονόσορα.
Ελληνορωμαϊκή και περσική περίοδος.
Με την επικράτηση των Σελευκιδών στη Συρία το 323 π.Χ., η Παλμύρα έγινε ανεξάρτητη. Η πόλη άκμασε ως σταθμός των καραβανιών κυρίως τον 1ο αιώνα π.Χ. Το 41 π.Χ. οι Ρωμαίοι υπό τον Μάρκο Αντώνιο προσπάθησαν να την καταλάβουν, αλλά απέτυχαν, καθώς οι κάτοικοι διέφυγαν στην απέναντι όχθη του Ευφράτη έχοντας πληροφορηθεί εγκαίρως τον ερχομό του εχθρού. Το γεγονός δείχνει ότι ακόμα και τότε η Παλμύρα διατηρούσε τον χαρακτήρα νομαδικού οικισμού και όλα τα αγαθά μπορούσαν να μετακινηθούν σε λίγες ώρες.
Οι Terry Jones και Alan Ereira στο βιβλίο τους «Οι Βάρβαροι» σημειώνουν ότι οι έμποροι της Παλμύρας ήταν ιδιοκτήτες πλοίων στα ιταλικά νερά και έλεγχαν το εμπόριο του μεταξιού από την Ινδία: "«Η Παλμύρα έγινε έτσι μια από τις πλουσιότερες πόλεις της Μέσης Ανατολής... ...Οι κάτοικοί της είχαν καταφέρει ένα πραγματικά μεγάλο κατόρθωμα - ήταν οι μόνοι που κατάφεραν να ζουν δίπλα στους Ρωμαίους χωρίς να εκρωμαϊσθούν. Απλώς προσποιούνταν ότι ήταν Ρωμαίοι.»"
Η Παλμύρα έγινε τμήμα της ρωμαϊκής επαρχίας της Συρίας κατά τη βασιλεία του Τιβερίου (14 – 37). Συνέχισε όμως να αναπτύσσεται σταθερά ως σημαντικός εμπορικός σταθμός, που τώρα πια συνέδεε την Περσία, την Ινδία και την Κίνα με τη Ρωμαϊκή Αυτοκρατορία. Το 129 ο Αδριανός επισκέφθηκε την πόλη και γοητεύτηκε τόσο πολύ, ώστε την ανακήρυξε «ελεύθερη πόλη» και τη μετονόμασε σε Palmyra Hadriana.
Από το 212 το εμπόριο δια της Παλμύρας μειώθηκε, καθώς οι Σασσανίδες Πέρσες κατέλαβαν το στόμιο του Τίγρη και του Ευφράτη. Ο Οδαίναθος, πρίγκηπας της Παλμύρας, διορίσθηκε από τον Βαλεριανό κυβερνήτης της Επαρχίας της Συρίας. Μετά την αιχμαλώτιση του Βαλεριανού από τους Σασσανίδες και τον θάνατό του σε αιχμαλωσία στη Βισαπούρ, ο Οδαίναθος εξεστράτευσε μέχρι την Κτησιφώντα (κοντά στη σημερινή Βαγδάτη) για εκδίκηση, εισβάλλοντας στην πόλη δύο φορές. Ο Οδαίναθος δολοφονήθηκε από τον ανιψιό του Μακόνιο, οπότε η σύζυγος του Οδαινάθου, η Σεπτιμία Ζηνοβία ανέβηκε στην εξουσία, κυβερνώντας την Παλμύρα και για λογαριασμό του γιου της Βαβάλαθου. Η Ζηνοβία επαναστάτησε εναντίον των Ρωμαίων υπό τις συμβουλές του Λογγίνου και κατέλαβε τη Βασόρα και εκτάσεις μέχρι την Αίγυπτο. Στη συνέχεια επεχείρησε να κατακτήσει την Αντιόχεια προς το βορρά. Το 272 ο Ρωμαίος Αυτοκράτορας Αυρηλιανός τελικά αντεπιτέθηκε και τη μετέφερε αιχμάλωτη στη Ρώμη.
Η επανάσταση της Ζηνοβίας αναστάτωσε τη Ρώμη κι έτσι η Παλμύρα υποχρεώθηκε από την Αυτοκρατορία να γίνει στρατιωτική βάση για τις ρωμαϊκές λεγεώνες. Ο Διοκλητιανός την επεξέτεινε έτσι ώστε να χωρά ακόμα περισσότερο στρατό και την περιτείχισε για να την προστατεύσει από την απειλή των Σασσανιδών. Η Βυζαντινή περίοδος προσέθεσε μόνο λίγες εκκλησίες και η πόλη παρήκμασε.
Ισλαμική περίοδος.
Η πόλη καταλήφθηκε από τους μουσουλμάνους Άραβες του Χαλίντ ιμπν Ουαλίντ. Τον 6ο αιώνα, το κάστρο Φαχρεντίν ανεγέρθηκε στην κορυφή ενός βουνού πάνω από την όαση. Το κάστρο περιβαλλόταν από τάφρο. Η πόλη της Παλμύρας διατηρήθηκε ως είχε, αλλά καταστράφηκε από ισχυρό σεισμό το 1089.
Ταφική τέχνη.
Οι καλλιτέχνες της Παλμύρας κατασκεύασαν σειρά μεγάλων ταφικών μνημείων. Αυτές οι κατασκευές, κάποιες από τις οποίες ήταν υπόγειες, είχαν εσωτερικούς τοίχους με σκαμμένα ή ανοιγμένα ταφικά διαμερίσματα όπου τοποθετούνταν οι νεκροί. Πλάκες από ασβεστόλιθο με προτομές (σε ρωμαϊκή ή παρθική-περσική τεχνοτροπία) σε έντονο ανάγλυφο σφράγιζαν τα ορθογώνια ανοίγματα των ταφικών αυτών διαμερισμάτων. Τα ανάγλυφα αναπαριστούσαν την «προσωπικότητα» ή την ψυχή του νεκρού και αποτελούσαν μέρος της διακοσμήσεως των τοίχων μέσα στον ταφικό θάλαμο. Μια σκηνή από δεξίωση αναπαριστώμενη σε τέτοιο ανάγλυφο θα αντιστοιχούσε
σε οικογενειακό τάφο και όχι ατομικό.
Σημαντικότερα μνημεία.
Τα λαμπρότερα από τα σωζόμενα ερείπια της Παλμύρας είναι εκείνα του Ναού του Ηλίου, οι τετράγωνοι επιτάφιοι πύργοι 3-5 ορόφων, το ρωμαϊκό θέατρο καθώς και τα θεμέλια των οδών και των κατοικιών. Σημαντικές επίσης είναι και οι ανευρεθείσες δίγλωσσες επιγραφές της Παλμύρας (στην ελληνική και παλμυρική διάλεκτο), μία στην εβραϊκή και 2 στη λατινική.
Τελευταίες ανασκαφές.
Ομάδες αρχαιολόγων από διάφορες χώρες εργάζονται κατά διαστήματα σε διαφορετικά μέρη του αρχαιολογικού χώρου της Παλμύρας, από το 1924. Τον Μάιο του 2005, μια πολωνική ομάδα που ανέσκαπτε το ναό της Lat ανακάλυψε ένα υψηλής λεπτομέρειας πέτρινο άγαλμα της φτερωτής θεάς της νίκης (βλ. Νίκη).

</doc>
<doc id="68782" url="https://el.wikipedia.org/wiki?curid=68782" title="Κωνσταντίν Σεργκέεβιτς Στανισλάφσκι">
Κωνσταντίν Σεργκέεβιτς Στανισλάφσκι



</doc>
<doc id="68786" url="https://el.wikipedia.org/wiki?curid=68786" title="Ερωφίλη">
Ερωφίλη

Η Ερωφίλη είναι τραγωδία του Γεωργίου Χορτάτση. Είναι από τις πιο γνωστές τραγωδίες της κρητικής λογοτεχνίας. Πρέπει να γράφτηκε περίπου το 1595 (αφού αναφέρεται στην επιδημία πανούκλας που έπληξε την Κρήτη ανάμεσα στο 1592 και το 1595) και εκδόθηκε πρώτη φορά το 1637 στη Βενετία. Το έργο αφιερώνεται στον Ιωάννη Μούρμουρη, δικηγόρο απ' τα Χανιά. Είναι γραμμένo σε δεκαπεντασύλλαβο ομοιοκατάληκτο στίχο, με εξαίρεση τα χορικά, που είναι γραμμένα σε ενδεκασύλλαβους σε τερτσίνες (τρίστιχες στροφές). 
Δομή και υπόθεση.
Η τραγωδία αποτελείται από πρόλογο, πέντε πράξεις, χορικά στο τέλος κάθε πράξης και ιντερμέδια (αυτόνομα μουσικοχορευτικά επεισόδια που παρεμβάλλονται μεταξύ των πράξεων). Το έργο διαδραματίζεται στην Αίγυπτο. Ο βασιλιάς της χώρας, Φιλόγονος, έχει σκοτώσει τον αδερφό του, νόμιμο βασιλιά, και έχει ανέβει στο θρόνο μαζί με τη γυναίκα του αδερφού του. Ο βασιλιάς έχει μια κόρη, την Ερωφίλη, που ερωτεύεται έναν νέο που ζει στη βασιλική αυλή, τον Πανάρετο. Ο Πανάρετος είναι γιος του βασιλιά της Τσέρτσας (ίσως να εννοείται η Γεωργία) που έχει κυριευθεί από εχθρούς· έχει καταφύγει στην Αίγυπτο κρατώντας κρυφή την ταυτότητά του γιατί κινδυνεύει η ζωή του, αφού είναι νόμιμος διάδοχος του θρόνου. Οι δύο νέοι έχουν μεγαλώσει μαζί και η φιλία τους εξελίσσεται σε έρωτα που σφραγίζεται με έναν μυστικό γάμο τον οποίο γνωρίζουν μόνο εκείνοι οι δύο.
Τα βασικά πρόσωπα είναι τρία: η Ερωφίλη, ο Πανάρετος και ο Βασιλιάς Φιλόγονος. Ο κάθε ήρωας έχει ένα έμπιστο πρόσωπο: η Ερωφίλη τη νένα Χρυσόνομη, ο Πανάρετος τον φίλο του Καρπόφορο και ο βασιλιάς έναν πιστό Σύμβουλο. Ο χορός αποτελείται από γυναίκες της ακολουθίας της Ερωφίλης και εμφανίζονται επίσης το φάντασμα (Ασκιά) του δολοφονημένου αδερφού του Φιλόγονου και ένας μαντατοφόρος. Τηρείται η κλασικίζουσα ενότητα της δράσης, του χώρου και του χρόνου (ενιαίο θέμα, που διαδραματίζεται σε έναν χώρο και η δράση διαρκεί μία ημέρα).
Το έργο προλογίζεται από τον Χάρο, που αναφέρεται στην παντοδυναμία του και στη ματαιότητα της δόξας και των υλικών αγαθών. Στην πρώτη πράξη εμφανίζεται αρχικά ο Πανάρετος που αποκαλύπτει στον Καρπόφορο το μυστικό του κρυφού γάμου (ενώ μέσα από τη συζήτηση οι θεατές πληροφορούνται για τη βασιλική καταγωγή του) και σε επόμενη σκηνή ο Βασιλιάς αποκαλύπτει στον Σύμβουλο το σχέδιο να παντρέψει την Ερωφίλη και τα προξενιά που του έχουν προτείνει. Στο πρώτο χορικό υμνείται η παντοδυναμία του Έρωτα.
Στη δεύτερη πράξη, μετά από ένα μονόλογο του Βασιλιά στον οποίο εκφράζει την αγάπη για την κόρη του, εμφανίζεται στη σκηνή η Ερωφίλη που αφηγείται ένα εφιαλτικό όνειρο και συζητά με την παραμάνα της για τη δυσκολία της κατάστασης στην οποία έχει περιέλθει. Στο τέλος της σκηνής ο Βασιλιάς στέλνει τον Πανάρετο να πείσει την Ερωφίλη να αποδεχτεί ένα από τα δύο προξενιά. Στο χορικό καταδικάζεται η ηθική κατάπτωση και η υπερηφάνεια του ανθρώπου.
Στην τρίτη πράξη δεσπόζει αρχικά ο διάλογος μεταξύ της Ερωφίλης και του Πανάρετου, που ανταλλάζουν όρκους αιώνιας πίστης, και στη συνέχεια η εμφάνιση της σκιάς του δολοφονημένου βασιλιά που ορκίζεται να εκδικηθεί τον Φιλόγονο. Η πράξη κλείνει με έναν αλαζονικό μονόλογο του Φιλόγονου που μακαρίζει τον εαυτό του για την τύχη και τη δύναμή του και ανακοινώνει την επιθυμία του να συναντήσει την Ερωφίλη για να συζητήσουν για τα προξενιά. Στο χορικό οι γυναίκες καταδικάζουν την επιθυμία για πλούτο και δόξα.
Στην τέταρτη πράξη αποκαλύπτεται πως ο βασιλιάς ανακάλυψε την κρυφή σχέση της Ερωφίλης και του Πανάρετου. Ο σύμβουλος προσπαθεί να τον ηρεμήσει και η Ερωφίλη αντιστέκεται απέναντί του προσπαθώντας να τον στρέψει με το μέρος της. Παρά τις παροτρύνσεις του χορού και του συμβούλου ο βασιλιάς ανακοινώνει την απόφασή του να θανατώσει τον Πανάρετο, τον οποίο συναντά στην τελευταία σκηνή της πράξης. Ο Πανάρετος επιχειρεί να κερδίσει την εύνοια του βασιλιά και επιμένει για τη βασιλική καταγωγή του χωρίς να γίνεται πιστευτός. Στο χορικό οι γυναίκες παρακαλούν τον Ήλιο να βοηθήσει το ζευγάρι.
Στην πέμπτη πράξη ανακοινώνεται από τον μαντατοφόρο στον Χορό η σκληρή τιμωρία του Πανάρετου: ο βασιλιάς τον σκότωσε, του έκοψε το κεφάλι, τη γλώσσα και τα χέρια και του ξερίζωσε την καρδιά, με σκοπό να τα προσφέρει ως δήθεν γαμήλιο δώρο στην Ερωφίλη. Η συνάντηση πατέρα και κόρης γίνεται στην επόμενη σκηνή και ο βασιλιάς προσποιείται πως αποδέχεται το γάμο και προσφέρει μία λεκάνη με τα κομμένα μέλη του Πανάρετου στην Ερωφίλη. Εκείνη αυτοκτονεί και στο τέλος του έργου ο χορός σκοτώνει το Βασιλιά.
Ιντερμέδια (intermedia).
Τα κρητικά θεατρικά συνοδεύονται από "ιντερμέδια", μικρά θεατρικά έργα που παίζονταν μεταξύ των πράξεων. Χαρακτηριστικό τους ήταν ο ψυχαγωγικός χαρακτήρας, η έμφαση στη δράση και το πλούσιο θέαμα, με μουσική, κουστούμια, σκηνικά εφέ και χορογραφίες. Όλες οι εκδόσεις της Ερωφίλης συνοδεύονταν από τέσσερα ιντερμέδια με αυτόνομη υπόθεση, που φαίνεται πως είναι έργο του Χορτάτση. Βασίζονται στο έργο "Gerusalemme Liberata" ("Απελευθερωμένη Ιερουσαλήμ") του Τορκουάτο Τάσσο. Πρωταγωνιστές είναι η μάγισσα Αρμίδα και ο χριστιανός ιππότης Ρινάλδο: η Αρμίδα κρατά με μάγια αιχμάλωτο τον Ρινάλδο στον μαγικό κήπο της, αλλά δύο χριστιανοί Σταυροφόροι που φτάνουν εκεί νικούν τους δαίμονες και τα άγρια θηρία που βρίσκονται στον κήπο και αφυπνίζουν τον Ρινάλδο, που τους ακολουθεί στην πολιορκία της πόλης. Η Αρμίδα ορκίζεται να τιμωρήσει τον Ρινάλδο και ζητά τη βοήθεια των Τούρκων. Εκείνος όμως νικά τους Τούρκους σε μία αποφασιστική μονομαχία και η πόλη παραδίδεται στους Σταυροφόρους.
Χαρακτήρας.
Το ιταλικό πρότυπο και άλλες πηγές.
Η "Ερωφίλη" βασίζεται στο ιταλικό έργο Orbecche (παραστάθηκε το 1541 και τυπώθηκε το 1543) του Giovani Batista Giraldi (1504-1573), χωρίς όμως να είναι δουλική απομίμηση. Ο Χορτάτσης έχει επιφέρει κάποιες αλλαγές στην πλοκή: στο πρότυπο, ο βασιλιάς σκότωσε τη γυναίκα του όταν ανακάλυψε ότι εκείνη είχε αιμομικτική σχέση με τον γιο της ενώ η ηρωίδα, Orbecche, από τον κρυφό της γάμο είχε αποκτήσει δύο παιδιά, την ύπαρξη των οποίων διατηρούσε κρυφή. Ο πατέρας της, όταν του αποκάλυψαν τον μυστικό γάμο, σκότωσε τον άντρα και τα παιδιά της και της πρόσφερε τα μέλη τους ως δήθεν δώρο. Τότε η Orbecche τον σκότωσε και αυτοκτόνησε. Το στοιχείο της βιαιότητας και της φρίκης που κυριαρχεί στο πρότυπο έχει περιοριστεί και υπάρχουν και μικρές διαφορές στον τρόπο ανάπτυξης των επεισοδίων: άλλα παρουσιάζονται εκτενέστερα και άλλα συνοπτικότερα και άλλες φορές αλλάζει η διάταξή τους. Ένα άλλο δραματικό κείμενο με το οποίο η "Ερωφίλη" παρουσιάζει πολλές αντιστοιχίες, είναι η τραγωδία Filostrato e Panfila του Ιταλού Antonio Cammelli il Pistoia (1436-1502), που είναι πιθανό να υπήρξε και το πρότυπο της "Orbecche". Στενή συγγένεια παρουσιάζεται σε κάποια σημεία και με την τραγωδία "Il Re Torrismondo" του Τορκουάτο Τάσσο. Τα χορικά αναπτύσσονται με διαφορετικό τρόπο από αυτά της "Orbecche" και παρουσιάζουν συγγένεια με τα χορικά άλλων Ιταλών δραματικών ποιητών, όπως αυτά του "Aminta" του Τάσο και της "Sofonisba" του G.G. Trissino.
Η ίδια ελευθερία στον χειρισμό φαίνεται και στην ανάπτυξη των ιντερμεδίων: ο Χορτάτσης έχει επιλέξει τα πιο σημαντικά επεισόδια, έχει μεταφράσει αρκετά πιστά κάποιους διαλόγους, αλλά σε πολλά άλλα σημεία οι διάλογοι είναι γραμμένοι από τον ίδιο, ως ανάπτυξη συντομότερων επεισοδίων του προτύπου.
Βασικά θέματα και στοιχεία τεχνικής.
Το θέμα που δεσπόζει στο έργο, όπως φαίνεται ήδη από τον πρόλογο αλλά και από τα χορικά, είναι η υπερηφάνεια και η απληστία, που είναι ο πρόξενος των περισσοτέρων κακών, αλλά τελικά αποδεικνύονται μάταια, αφού οι μεταστροφές της τύχης είναι απροσδόκητες και κοινό τέλος όλων των ανθρώπων είναι ο θάνατος, μπροστά στον οποίο δεν μπορεί να αντισταθεί ούτε η δύναμη, ούτε τα πλούτη, ούτε άλλες αρετές. Μόνο ο Έρωτας φαίνεται να έχει την απόλυτη δύναμη να υπερβεί τη δύναμη του θανάτου, γι' αυτό και ο βασιλιάς που επιχείρησε να αγνοήσει τη δύναμη του Έρωτα τιμωρήθηκε.
Ως προς την δραματουργική τεχνική οι διάφορες επιλογές του Χορτάτση θεωρούνται επιτυχημένες: προετοιμάζει τις δραματικές κορυφώσεις και εντείνει την αγωνία του θεατή, είτε με τραγικές προοικονομίες ( ο πρόλογος του Χάρου, η εμφάνιση του φαντάσματος του νεκρού βασιλιά που ζητάει εκδίκηση), είτε με τραγικές ειρωνίες και ανατροπές (η υπόσχεση του Καρπόφορου να βοηθήσει, η προσποιητή χαρά του βασιλιά). Ενδιαφέρον στοιχείο της διασκευής του προτύπου είναι και η εισαγωγή του στοιχείου της εξέγερσης των γυναικών, που δεν υπάρχει στο ιταλικό πρότυπο, και απηχεί το ενδιαφέρον του Χορτάτση για την αναβάθμιση του ρόλου του γυναικείου φύλου. Ένα άλλο στοιχείο που επισημαίνεται είναι ο λυρισμός που επικρατεί ιδίως στα χορικά.
Γλώσσα και στιχουργική.
Η γλώσσα της "Ερωφίλης" βασίζεται στην κρητική διάλεκτο, χωρίς τα μεσαιωνικά γλωσσικά στοιχεία των προγενέστερων κρητικών λογοτεχνικών κειμένων. Όπως όμως ισχύει για όλα τα έργα της κρητικής λογοτεχνίας της ακμής, η γλώσσα δεν είναι η λαϊκή ομιλουμένη, αλλά ένα επεξεργασμένο λογοτεχνικό γλωσσικό όργανο με προσωπικό ύφος. Ιδιαίτερο χαρακτηριστικό του ύφους του Χορτάτση είναι η περίτεχνη επεξεργασία, οι μεγάλες προτάσεις, η συχνή χρήση δευτερευουσών, η διατάραξη της συντακτικής σειράς των λέξεων, η χρήση λόγιων στοιχείων, που όμως είναι αφομοιωμένα στη γλώσσα του κειμένου, καθώς και άλλα εκφραστικά μέσα όπως επαναλήψεις, λογοπαίγνια και παρηχήσεις.
Το ίδιο φροντισμένη είναι και η στιχουργική. Παρόλο που βασίζεται στο παραδοσιακό δεκαπεντασύλλαβο του δημοτικού τραγουδιού, είναι αποτέλεσμα έντεχνης επεξεργασίας: παρουσιάζεται μεγάλη ποικιλία στις θέσεις των τόνων, η χασμωδία αποφεύγεται και παρατηρούνται πολύ υψηλά ποσοστά διασκελισμών του νοήματος από στίχο σε στίχο.
Η αρχαιομάθεια του Χορτάτση διαπιστώνεται από την επιλογή των ονομάτων των ηρώων ("Φιλόγονος", "Πανάρετος", "Καρπόφορος", "Θρασύμαχος", "Αρμόδης"), τα οποία είτε ανταποκρίνονται στον χαρακτήρα των προσώπων ("Πανάρετος", "Ερωφίλη", "Θρασύμαχος"), είτε λειτουργούν ειρωνικά και εντείνουν την τραγικότητα: ο "Φιλόγονος", «αυτός που αγαπάει τα παιδιά του», τελικά οδηγεί την κόρη του στην αυτοκτονία· ο "Καρπόφορος", αν και υπόσχεται να βοηθήσει το ζευγάρι, τελικά μένει «άκαρπος».
Γραπτή και προφορική διάδοση.
Μετά την πρώτη εκτύπωσή της η "Ερωφίλη" ανατυπώθηκε πολλές φορές και έγινε δημοφιλές λαϊκό ανάγνωσμα. Ενδεικτικό της μεγάλης διάδοσης είναι και το γεγονός πως παραδίδεται και σε τρία χειρόγραφα, ενώ υπάρχει μαρτυρία και για τέταρτο χειρόγραφο, χαμένο σήμερα. Το πρώτο είναι ένα ακέφαλο χειρόγραφο με λατινικούς χαρακτήρες που ανήκει στον Αιμίλιο Λεγκράν και σήμερα βρίσκεται στην Εθνική Βιβλιοθήκη (Θ. 62[16]). Το δεύτερο είναι ένα χειρόγραφο του 17ου αι. από την Κεφαλλονιά που βρίσκεται στην Bayerische Staatsbibliothek του Μονάχου (Codex Monachiensis Gr. 590) και το τρίτο, επίσης του 17ου αι., είναι το 13/i/17 της Βιβλιοθήκης του Πανεπιστημίου του Μπέρμιγχαμ, που είναι γραμμένο από το χέρι του κρητικού ποιητή Μάρκου Αντώνιου Φώσκολου. Το χαμένο χειρόγραφο μνημονεύεται από τον ιερέα Ματθαίο Κιγάλα, πρώτο εκδότη της "Ερωφίλης", ως αυτόγραφο του Χορτάτση, γραμμένο με λατινικούς χαρακτήρες.
Η "Ερωφίλη" φαίνεται πως επηρέασε και τα μεταγενέστερα έργα της περιόδου της ακμής της κρητικής λογοτεχνίας (τον "Ερωτόκριτο" και τις άλλες τραγωδίες), το επτανησιακό θέατρο του 17ου και 18ου αι. (την "Ευγένα" του Θεόδωρου Μοντσελέζε και τις τραγωδίες του Πέτρου Κατσαΐτη) και το θρησκευτικό θέατρο του Αιγαίου (17ος-18ος αι.).
Το έργο έμεινε ζωντανό και χάρη στην προφορική παράδοση, αφού πολλά τμήματά του διασκευάστηκαν και διαδίδονταν ως δημοτικά τραγούδια ή εντάχθηκαν σε παροιμίες. Παραστάθηκε συχνά στα Επτάνησα και διαδόθηκε και στον ηπειρωτικό χώρο και στην Κρήτη σε πολλές λαϊκές διασκευές θεατρικού χαρακτήρα.
Επίσης, καλλιτέχνες της εκκλησιαστικής ζωγραφικής επηρεάστηκαν από την Ερωφίλη ως προς τα θεμάτά τους:
Θεατρικές Παραστάσεις.
Κατάλογος ελληνικών θεατρικών παραστάσεων της Ερωφίλης.

</doc>
<doc id="68787" url="https://el.wikipedia.org/wiki?curid=68787" title="Κατσούρμπος">
Κατσούρμπος

Ο Κατσούρμπος, ή Κατζούρμπος, ή Κατσάροπος, είναι κωμωδία του Γεωργίου Χορτάτση, γραμμένη σε δεκαπεντασύλλαβο ιαμβικό στίχο με ζευγαρωτή ομοιοκαταληξία. Είναι η πρώτη χρονολογικά κωμωδία της Κρητικής λογοτεχνίας. Ο ακριβής χρόνος γραφής της είναι άγνωστος αλλά από αναφορές σε γεγονότα της επικαιρότητας συμπεραίνεται πως γράφτηκε γύρω στα μέσα της δεκαετίας του 1580, πάντως πριν το 1600. Η ονομασία "Κατσούρμπος" προήλθε από έναν ήρωα της κωμωδίας, τον δούλο Κατσούρμπο. Παλιότερα όμως φαίνεται πως ήταν γνωστή ως "Κατσάραπος", από το όνομα ενός άλλου ήρωα, αφού ο ποιητής Μαρίνος Τζάνε Μπουνιαλής στο ποίημά του "Ο Κρητικός Πόλεμος" (1681) αναφέρει για τον Χορτάτση «καί καμε την πανώργιαν του με ζαχαρένια χείλη/ μαζί με τον Κατζάροπον την άξιαν Ερωφίλη».
Δομή και υπόθεση.
Το έργο έχει την κλασική δομή της λόγιας ιταλικής κωμωδίας ("commedia erudita"), δηλαδή πρόλογο και πέντε πράξεις. Τηρείται η απαραίτητη για το νεοκλασικό δράμα ενότητα χώρου, τόπου και χρόνου. Το έργο διαδραματίζεται στο Κάστρο (Ηράκλειο) στη διάρκεια μιας ημέρας, από νωρίς το πρωί έως το βράδυ. Μέχρι την αρχή της πρώτης πράξης έχουν παρουσιαστεί τα βασικά πρόσωπα και έχει εκτεθεί η κατάσταση. Στις επόμενες πράξεις η υπόθεση περιπλέκεται και στο τέλος της τέταρτης πράξης εμφανίζονται σταδιακά τα μέσα για την επίλυση της υπόθεσης. Κεντρικά πρόσωπα είναι δύο νέοι, ο Νικολός και η Κασσάντρα, η θετή μητέρα της Κασσάντρας, η «πολιτική» (εταίρα) Πουλισένα, ο γερο-Αρμένης και ο πατέρας του Νικολού Γιάκουμος. Επίσης εμφανίζονται και τα τυπικά πρόσωπα της λόγιας ιταλικής κωμωδίας˙ ο «μπράβος» Κουστουλιέρης είναι ο τύπος του καυχησιάρη αλλά δειλού στρατιωτικού. Συχνά καμαρώνει για τις πολεμικές του ικανότητες και τα κατορθώματά του, αλλά στην πράξη γελοιοποιείται και από τον δούλο του και από τον Δάσκαλο, ενώ είναι άτυχος και στην ερωτική του ζωή, αφού η Πουλισένα τον διώχνει χωρίς να φοβηθεί τις απειλές του. Ο Δάσκαλος φοράει μπαλωμένα ρούχα, με αποτέλεσμα να τον περάσουν για ζητιάνο. Του αρέσει να δίνει συμβουλές και να χρησιμοποιεί στην ομιλία του ιταλικά και λατινικά με αποτέλεσμα να μην γίνεται κατανοητός και να δημιουργούνται συχνά παρεξηγήσεις. Οι «ρουφιάνες» γειτόνισσες Αννέζα και Αρκολιά είναι τυποποιημένες μορφές της ιταλικές κωμωδίας, όπως και οι υπηρέτριες («φαμέγιες») Αννούσα και Αννίτσα. Οι υπηρέτες παρουσιάζονται τέλος με τυποποιημένες μορφές: ο Κατσάραπος είναι ο «φαγάς», εμφανίζεται στη σκηνή πεινασμένος ή μεθυσμένος, με το μυαλό του στο φαγητό και συχνά ξεχνάει τις εντολές του αφεντικού του. Ο Μούστρουχος είναι ο πονηρός και κλέφτης, που με διάφορες μικροαπατεωνιές κερδίζει χρήματα. Ο Κατσούρμπος χαρακτηρίζεται ως «ριδικολόζος» (κωμικός). Οι εμφανίσεις του και τα λόγια του συχνά προκαλούν γέλιο. Το σκηνικό απεικονίζει «χώρα με πόρτες και στενά» και το παράθυρο της Πουλισένας.
Υπόθεση είναι ο έρωτας του Νικολού και της Κασσάντρας. Εμπόδιο στο γάμο είναι η θετή μητέρα της κοπέλας, που προσπαθεί να την κάνει ερωμένη του γέρο-Αρμένη. Ο Νικολός προσπαθεί να παρεμποδίσει τη σχέση, με τη βοήθεια της Αρκολιάς. Εξαιτίας όμως της άλλης ρουφιάνας, της Αννέζας, φανερώνονται τα σχέδια στη γυναίκα του Αρμένη και στον πατέρα του Νικολού. Στο τέλος αποκαλύπτεται ότι η Κασσάνδρα είναι κόρη του Αρμένη, που την είχαν αρπάξει οι Τούρκοι, και έτσι οι δύο νέοι είναι ελεύθεροι να πραγματοποιήσουν το γάμο τους.
Γύρω από την κύρια υπόθεση εμπλέκονται τα διάφορα κωμικά επεισόδια στα οποία πρωταγωνιστούν ο μπράβος, ο Δάσκαλος και οι δούλοι. Αυτές οι κωμικές σκηνές είναι χαλαρά δεμένες με την εξέλιξη της υπόθεσης και αποτελούν τυπικό στοιχείο της ιταλικής αλλά και της κρητικής κωμωδίας.
Χαρακτήρας.
Το μοτίβο της εύρεσης του χαμένου παιδιού είναι χαρακτηριστικό μοτίβο του ιταλικού θεάτρου και εμφανίζεται και στις άλλες δύο σωζόμενες κωμωδίες. Δεν έχει βρεθεί όμως συγκεκριμένο ιταλικό πρότυπο του "Κατσούρμπου" και εξαιτίας της απλούστερης πλοκής του έργου σε σχέση με τα αντίστοιχα ιταλικά, δεν είναι πιθανό να έχει ακολουθήσει πιστά κάποιο συγκεκριμένο έργο. Υπάρχουν βέβαια αναλογίες σε αρκετές σκηνές με διάφορες ιταλικές κωμωδίες.
Κεντρικό θέμα της κωμωδίας είναι ο έρωτας, που εμφανίζεται με διάφορες μορφές, από τον νεανικό έρωτα του Νικολού και της Κασσάντρας έως της κωμικές περιπέτειες του γερο-Αρμένη και την γελοιοποίηση του μπράβου και του δασκάλου. Στις σκηνές των διαλόγων μεταξύ των δύο νέων ο έρωτας εκφράζεται με λυρικό τρόπο, αλλά αυτού του είδους οι λυρικές ερωτικές εξομολογήσεις γίνονται συχνά και αντικείμενο ειρωνίας: ο δούλος του Νικολού σχολιάζει τη συμπεριφορά του ερωτευμένου αφέντη του και παρωδεί την ερωτική εξομολόγησή του.
Η ειρωνεία ως χιούμορ χρησιμοποιείται συχνά και σε άλλες σκηνές, όπως αυτή στην οποία οι «ρουφιάνες» επαινούν την Πουλισένα για τον «σωστό» τρόπο ανατροφής της Κασσάντρας και της δίνουν συμβουλές για το πώς να έχει πολλούς «αγαπητικούς» για να κερδίζει πολλά χρήματα. Το κωμικό στοιχείο δεν επιτυγχάνεται μόνο χάρη στο λεκτικό χιούμορ, αλλά και μέσω κωμικών σκηνών, όπως αυτές στις οποίες δημιουργούνται παρεξηγήσεις και προβλήματα επικοινωνίας εξαιτίας των ιταλικών και των λατινικών που χρησιμοποιεί ο Δάσκαλος και γίνονται αφορμή για έξυπνα λογοπαίγνια, και αυτές στις οποίες ο μπράβος γελοιοποιείται και ταπεινώνεται σε μονομαχίες. Από το χιούμορ της κωμωδίας απουσιάζουν οι βωμολοχίες.
Ο "Κατσούρμπος" χαρακτηρίζεται ως η καλύτερη από τις κωμωδίες του κρητικού θεάτρου χάρη σε δραματουργικά πλεονεκτήματα (γρήγορη δράση, επιτυχημένα κωμικά στοιχεία, διαγραφή των χαρακτήρων). Αδυναμία μπορεί να θεωρηθεί η έλλειψη αληθοφάνειας στην αιτιολόγηση του πώς η ταυτότητα της Κασσάντρας δεν είχε γίνει προηγουμένως αντιληπτή από τους γονείς της, αφού είχε διατηρήσει το όνομά της και γνώριζε τα ονόματα των γονέων της.
Η γλώσσα του "Κατσούρμπου", όπως και τα άλλα έργα του Χορτάτση, έχει ως βάση το δυτικό κρητικό ιδίωμα αλλά με παράλληλη χρήση στοιχείων του ανατολικού. Είναι όμως απλούστερη από τα άλλα θεατρικά του, γεγονός που εξηγείται από το είδος του έργου. Ο λόγος είναι πιο απλός, με συντομότερες προτάσεις, και η γλώσσα προσεγγίζει περισσότερο την ομιλουμένη, με συχνή χρήση λέξεων που προέρχονται από τα ιταλικά και συγκεκριμένα από την βενετσιάνικη διάλεκτο.
Ο "Κατσούρμπος" παραδόθηκε σε ένα χειρόγραφο μόνο, μαζί με το άλλο έργο του Χορτάτση, την "Πανώρια". Στο χειρόγραφο η κωμωδία έχει τον τίτλο «κομεδία ριδικολόζα του Κατζούρμπου», χωρίς να αναφέρει όνομα συγγραφέα. Η πατρότητά της αποδεικνύεται από το ποίημα του Μαρίνου Τζάνε Μπουνιαλή που την αναφέρει μαζί με τα άλλα έργα του Χορτάτση. Αποτέλεσε το πρότυπο για τις άλλες δύο κρητικές κωμωδίες ("Στάθης" και "Φορτουνάτος"), Τρεις κωμικές σκηνές της κωμωδίας έχουν παρεμβληθεί ως ιντερμέδια στο κείμενο της "Πανώριας" και άλλη μία σκηνή χρησιμοποιήθηκε ως ιντερμέδιο για το θρησκευτικού περιεχομένου θεατρικό έργο "Τραγέδια του Αγίου Δημητρίου", που παραστάθηκε στη Νάξο το 1723. 

</doc>
<doc id="68788" url="https://el.wikipedia.org/wiki?curid=68788" title="Πανώρια">
Πανώρια

Η Πανώρια είναι ποιμενικό δράμα του Γεωργίου Χορτάτση που αποτελείται από περίπου 2.500 δεκαπεντασύλλαβους ομοιοκατάληκτους ιαμβικούς στίχους. Γράφτηκε στα τέλη του 16ου αιώνα και περιλαμβάνεται στο εννοιολογικό πλαίσιο του κρητικού θεάτρου.
Δομή και υπόθεση.
Το έργο διαιρείται σε πέντε πράξεις. Αρχικά παρατίθεται μία αφιέρωση του Χορτάτση προς τον στρατιωτικό Μαρκαντώνιο Βιάρο, σημαντική προσωπικότητα των Χανίων, και ακολουθεί ο πρόλογος. Από τα χειρόγραφα παραδίδονται δύο πρόλογοι, ένας από τη Χαρά και ένας από τον Απόλλωνα, η γνησιότητα του οποίου αμφισβητείται. Το έργο διαδραματίζεται στην Κρήτη. Βασικοί ήρωες είναι οι βοσκοί Γύπαρις και Αλέξης και οι βοσκοπούλες Πανώρια και Αθούσα. Σημαντικό ρόλο παίζουν επίσης ο Γιαννούλης, πατέρας της Πανώριας, και η γρια Φροσύνη. Εμφανίζονται στη σκηνή επιπλέον η θεά Αφροδίτη, ο Έρωτας, μία Νεράιδα και ένας ιερέας της Αφροδίτης.
Στις τρεις πρώτες πράξεις εμφανίζονται οι βασικοί ήρωες και εκτίθεται η κατάσταση: ο Γύπαρης αγαπάει την Πανώρια, εκείνη όμως τον απορρίπτει, ενώ ο Αλέξης είναι ερωτευμένος με τη φίλη της Πανώριας, Αθούσα, αλλά δεν της φανερώνει τα αισθήματά του από τον φόβο της απόρριψης. Στη συνέχεια έμφαση δίνεται πρώτιστα στην ανάπτυξη της ερωτικής ιστορίας μεταξύ του Γύπαρη και της Πανώριας. Μετά από μία σκηνή στην οποία η Πανώρια δηλώνει στον Γύπαρη την κατηγορηματική απόφασή της να μην παντρευτεί, εκείνος απελπίζεται και θέλει να αυτοκτονήσει. Η Αθούσα τον λυπάται και υπόσχεται να μιλήσει γι' αυτόν στην Πανώρια. Εντωμεταξύ το ίδιο προσπαθεί να κάνει και η γρια Φροσύνη, όπως έχει υποσχεθεί στον Γύπαρη, αλλά αποτυγχάνει. Αφού δεν πείθει την Πανώρια, προσπαθεί να πείσει τον πατέρα της, Γιαννούλη, να της επιβάλει την απόφασή του. Στο τέλος της σκηνής αποκαλύπτει και ο Αλέξης τα αισθήματά του στην Αθούσα, εκείνη όπως τον απορρίπτει.
Στην τέταρτη πράξη εμφανίζονται τα μέσα για την εξέλιξη της υπόθεσης: η Φροσύνη ζητά τη συμβουλή μιας νεράιδας και καταφεύγει με τους δύο βοσκούς στη θεά Αφροδίτη, που υπόσχεται να στείλει τον γιο της, τον Έρωτα, να αλλάξει τα αισθήματα των κοριτσιών. Στην πέμπτη πράξη οι κοπέλες αποκαλύπτουν η μία στην άλλη τη μεταστροφή των συναισθημάτων τους για τους βοσκούς και επιδιώκουν να τους συναντήσουν. Μετά από μια σύντομη περιπλοκή της υπόθεσης, όταν η Φροσύνη τις κοροϊδεύει λέγοντας ότι τώρα δεν τις θέλουν οι δύο νέοι, η αλήθεια αποκαλύπτεται, τα ζευγάρια αποφασίζουν να παντρευτούν και γιορτάζονται οι αρραβώνες τους.
Χαρακτήρας.
Δεν έχει αναγνωριστεί κάποιο συγκεκριμένο ιταλικό πρότυπο, απαντώνται όμως συνηθισμένα μοτίβα από άλλα έργα. Σχετικά κοντά στην υπόθεση είναι το "Calisto" του Λουίτζι Γκρότο (Louigi Grotto), από το οποίο προέρχεται το βασικό θέμα των δύο βοσκών, ενός τολμηρού και ενός φοβισμένου, που δεν βρίσκουν ανταπόκριση στα αισθήματά τους. Αναλογίες σε σκηνές παρουσιάζονται επίσης και σε σχέση με το "Pentimento Amoroso", άλλο ποιμενικό δράμα του Γκρότο, σε μια σκηνή όπου ο Γύπαρης βρίσκει την Πανώρια να κοιμάται και προσπαθεί να τη φιλήσει, και με τον "Aminta" του Τορκουάτο Τάσο, στην σκηνή όπου η Φροσύνη προσπαθεί να πείσει την Πανώρια για τα αγαθά του γάμου. Όμως ο Χορτάτσης χειρίζεται το υλικό του με μεγάλη ελευθερία. Αξιοπρόσεκτη διαφοροποίηση από τα αντίστοιχα ιταλικά έργα είναι η ρεαλιστική απεικόνιση της αγροτικής και βουκολικής ζωής με πολλές αναφορές στις γεωργικές εργασίες, στοιχεία που δεν υπάρχουν στα αρκαδικά ιταλικά έργα όπου το βουκολικό περιβάλλον είναι απλό διακοσμητικό σκηνικό. Και οι μυθολογικές αναφορές είναι περιορισμένες (δεν υπάρχουν νύμφες και σάτυροι), δεν αποφεύγονται τελείως όμως, αφού η αίσια έκβαση επιτυγχάνεται χάρη στην παρέμβαση της Αφροδίτης και όχι εξαιτίας κάποιας αιτιολογημένης μεταστροφής του χαρακτήρα των ηρωίδων.
Τα τυπικά θεματικά μοτίβα της ποιμενικής ποίησης που είχε γίνει πολύ δημοφιλής στην Ιταλία –και ενδεχομένως ήδη και στην Κρήτη- αξιοποιούνται αλλά συνδυάζονται με ρεαλιστικές αναφορές στην αγροτική ζωή που απέχουν από την εξιδανικευμένη των ιταλικών έργων. Η παρουσίαση των ερωτικών συναισθημάτων μέσω των δύο βοσκών που θρηνούν με υπερβολές προσπαθώντας να αποδείξουν ποιος από τους δύο είναι πιο δυστυχισμένος εξισορροπείται από τις κωμικές σκηνές στις οποίες ο Γιαννούλης κάνει ερωτικές προτάσεις στη Φροσύνη κι εκείνη τον απορρίπτει εκφράζοντας αμφιβολίες για τις ικανότητές του λόγω της μεγάλης ηλικίας του, χρησιμοποιώντας υπονοούμενα παρμένα από την αγροτική ζωή. Γι' αυτόν τον λόγο στην Πανώρια αναγνωρίζεται ειρωνική διάθεση του Χορτάτση απέναντι στις συμβάσεις της ιταλικής ποιμενικής ποίησης
Η γλώσσα του Χορτάτση είναι η κρητική διάλεκτος. Το ύφος είναι λιγότερο περίτεχνο και αρχαϊστικό σε σχέση με την "Ερωφίλη", γεγονός που οφείλεται στον διαφορετικό χαρακτήρα του έργου. Η στιχουργική είναι πολύ φροντισμένη, όπως και στα άλλα έργα του, με αποφυγή της χασμωδίας, πλούσιες ομοιοκαταληξίες και συχνούς διασκελισμούς του νοήματος από στίχο σε στίχο.
Δεν γνωρίζουμε πότε ακριβώς γράφτηκε το έργο: η σύνθεσή της τοποθετείται ανάμεσα στα χρόνια 1595-1600. Παλαιότερα οι φιλόλογοι έδιναν λανθασμένα τον τίτλο "Γύπαρις", επειδή το έργο σωζόταν ανώνυμο στους κώδικες Marcianus Graecus classe XI no 19 και Αθηναϊκό ελληνικό κώδικα 1978, ενώ το 1963 βρέθηκε πληρέστερος κώδικας (κώδικας της συλλογής Δαπέργολα) που παραδίδει τον τίτλο "Πανώρια" και την αφιέρωση στον Βενετό άρχοντα Μάρκο Αντώνιο Βιάρο (1542- 1605).
Ιντερμέδια.
Στα χειρόγραφα της Πανώριας παραδίδονται διαφορετικές σειρές ιντερμεδίων, που πιστεύεται πως είναι επίσης έργα του Χορτάτση . Βασίζονται και αυτά σε ξένα πρότυπα, αλλά με ελεύθερο χειρισμό των σκηνών και της θεατρικής οικονομίας. Στο χειρόγραφο της συλλογής Δαπέργολα υπάρχουν τρία ιντερμέδια ανάμεσα στις τέσσερις πρώτες πράξεις και στη θέση του τετάρτου ιντερμεδίου υπάρχει ο μονόλογος του Έρωτα από το ίδιο το έργο. Τα δύο πρώτα ιντερμέδια έχουν θέμα μυθολογικό, από τις Μεταμορφώσεις του Οβιδίου του ιταλού ποιητή G.A. Dell’ Anguillara: την ιστορία του Περσέα και της Ανδρομέδας και του Πυράμου και της Θίσβης. Το τρίτο αναπαριστά την κρίση του Πάρη.
Στο χειρόγραφο της Εθνικής Βιβλιοθήκης παραδίδονται ως «έτερα ιντερμέδια» της Πανώριας τέσσερα κείμενα που είναι γραμμένα μετά το τέλος του κειμένου του Κατσούρμπου, που παραδίδεται στο ίδιο χειρόγραφο. Αυτά δεν έχουν ενιαίο θέμα. Ένα είναι διασκευή επεισοδίου από την Απελευθερωμένη Ιερουσαλήμ και τα άλλα τρία βασίζονται στις Μεταμορφώσεις: αναπαριστούν τον έρωτα του θεού Γλαύκου προς τη νύμφη Σκύλλα, τους άθλους του Ιάσονα για την απόκτηση του χρυσόμαλλου δέρατος και τη θυσία της Πολυξένης (κόρης του Πριάμου) στον τάφο του Αχιλλέα. Στο ίδιο χειρόγραφο, ανάμεσα στις πράξεις της Πανώριας παρεμβάλλονται ως ιντερμέδια τρεις κωμικές σκηνές από τον Κατσούρμπο και πριν από την τελευταία πράξη υπάρχει ένα γνήσιο ιντερμέδιο, με ποιμενικό θέμα.

</doc>
<doc id="68789" url="https://el.wikipedia.org/wiki?curid=68789" title="ΧΥΤΑ">
ΧΥΤΑ



</doc>
<doc id="68790" url="https://el.wikipedia.org/wiki?curid=68790" title="Επίσκοπος Νέας Ρώμης Αλέξανδρος">
Επίσκοπος Νέας Ρώμης Αλέξανδρος

 &lt;ns&gt;0&lt;/ns&gt;
 &lt;revision&gt;
 &lt;parentid&gt;8861306&lt;/parentid&gt;
 &lt;timestamp&gt;2021-08-30T15:18:34Z&lt;/timestamp&gt;
 &lt;contributor&gt;
 &lt;username&gt;ArisMethymna&lt;/username&gt;
 &lt;/contributor&gt;
 &lt;minor /&gt;
 &lt;model&gt;wikitext&lt;/model&gt;
 &lt;format&gt;text/x-wiki&lt;/format&gt;
Ο Αλέξανδρος (237/244 - 337) ήταν επίσκοπος Βυζαντίου για περισσότερα από είκοσι έτη (314/7–337). Ήταν ο πρώτος που έφερε τον τίτλο του Αρχιεπισκόπου Νέας Ρώμης/Κωνσταντινουπόλεως, καθώς η Πόλη μετονομάστηκε κατά τα έτη της επισκοπείας του και έγινε κέντρο Συνόδου επισκόπων της περιοχής. Οι μελετητές αποδίδουν τις περισσότερες πληροφορίες για τον Αλέξανδρο στην παράδοση και τον μύθο, παρά σε αξιόπιστες πηγές.
Ο βίος του.
Κατά το Συναξάριο γεννήθηκε στην Καλαβρία. Οι πηγές αναφέρουν ότι ήταν 73 ετών όταν έγινε επίσκοπος Βυζαντίου, οπότε το έτος γέννησής του πρέπει να τοποθετηθεί μεταξύ των ετών 241 και 244. Οι γονείς του ονομάζονταν Γεώργιος και Βρυαίνη. Αφιερώθηκε από μικρός στον Θεό και κλείστηκε σε μοναστήρι, όπου λέγεται ότι έμεινε εντελώς νηστικός για είκοσι ημέρες και εντελώς γυμνός για τέσσερα έτη, ενώ ταλαιπωρήθηκε από επιθέσεις Σαρακηνών. Περιόδευσε την Ελλάδα μαζί με τους μαθητές του Βιτάλιο και Νικηφόρο. Οι κοντινοί στην εποχή του ιστορικοί τον αναφέρουν ως όχι πολύ ευφραδή, αλλά ενάρετο και θεοφιλή. Κατά τον Θεοδώρητο, ήταν «ἀποστολικοῖς χαρίσμασι λαμπρυνόμενος». 
Η επισκοπεία του.
Εξελέγη αρχικά βοηθός επίσκοπος του γηραιού επισκόπου Μητροφάνη, ο οποίος άφησε εντολή πριν πεθάνει να τον εκλέξουν διάδοχό του.
Επί της επισκοπείας του τελέστηκαν τα εγκαίνια της Κωνσταντινούπολης, στις 11 Μαΐου του 330. Επίσης επί των ημερών του, συγκεκριμένα το 336, συγκροτήθηκε η πρώτη Ενδημούσα Σύνοδος στην Κωνσταντινούπολη, με την συμμετοχή επισκόπων της περιοχής, οπότε και ο Νέας Ρώμης ξεκίνησε να φέρει τον τίτλο του Αρχιεπισκόπου.
Αρειανή έριδα.
Η Αρειανή έριδα ήταν το πιο σημαντικό γεγονός, που συνέβη επί των ημερών του. Όταν ξεκίνησε αυτή, ο Αλέξανδρος Αλεξάνδρειας ζήτησε την συνεργασία εκείνου για την καταπολέμηση του Αρειανισμού, τον οποίο θεωρούσε αίρεση. Σύμφωνα με τις περισσότερες πηγές, ο Αλέξανδρος της Κωνσταντινούπολης συμμετείχε στην Α΄ Οικουμενική Σύνοδο, η οποία συνεκλήθη στη Νίκαια της Βιθυνίας το 325 και καταδίκασε τον Αρειανισμό, ως αναπληρωτής του Μητροφάνη, αν και κάποιες πηγές αναφέρουν ότι ο Μητροφάνης (που πρέπει να ήταν 117 ετών τότε) παρευρέθηκε ο ίδιος στην Σύνοδο.
Αργότερα, ο Άρειος θέλησε να επιστρέψει στην Εκκλησία. Ο Αυτοκράτορας Κωνσταντίνος Α΄, έχοντας πειστεί από τους Ευσεβιανούς, διέταξε τον Αλέξανδρο να δεχθεί επισήμως πίσω τον Άρειο Σύμφωνα με τον Σωκράτη τον Σχολαστικό, ο Άρειος δεν μετανόησε στην πραγματικότητα για την αίρεσή του, αλλά αμφιταλαντευόταν, και ο Αλέξανδρος το γνώριζε αυτό. Ο Αλέξανδρος, αν και απειλήθηκε από τους Ευσεβιανούς με εκθρόνιση και εξορία, επέμεινε στην άρνησή του να δεχθεί τον Άρειο πίσω στην Εκκλησία και κλείστηκε στον τότε καθεδρικό ναό της Αγίας Ειρήνης και προσευχόταν ένθερμα να τον πάρει ο Θεός από αυτόν τον κόσμο, αντί να αναγκαστεί να αποκαταστήσει κάποιον που πίστευε ότι προσποιούνταν πως μετανόησε. Τελικά ο Άρειος πέθανε καθοδόν προς την εκκλησία, πριν μπορέσει να επανέλθει σε κοινωνία.
Ο θάνατός του.
Ο Αλέξανδρος πέθανε το 337, την ίδια χρονιά με τον Αυτοκράτορα Κωνσταντίνο Α΄. Στην επιθανάτιο κλίνη του, λέγεται ότι όρισε τον Παύλο ως διάδοχό του, και ότι προειδοποίησε τον κλήρο για τον Μακεδόνιο, ο οποίος έγινε Αρχιεπίσκοπος Κωνσταντινουπόλεως το 342 και του οποίου οι διδασκαλίες ενέπνευσαν τον Μακεδονιανισμό.
Μετά τον θάνατό του ανακηρύχθηκε άγιος. Παλαιά χειρόγραφα αναφέρουν ως ημερομηνία μνήμης του τις 2 Ιουνίου. Σήμερα τιμάται από την Ορθόδοξη Εκκλησία στις 30 Αυγούστου και από την Καθολική στις 28 Αυγούστου. Ακολουθία στην μνήμη του τυπώθηκε στην Βενετία το 1771.

</doc>
<doc id="68792" url="https://el.wikipedia.org/wiki?curid=68792" title="Διακήρυξη των Δικαιωμάτων του Ανθρώπου και του Πολίτη">
Διακήρυξη των Δικαιωμάτων του Ανθρώπου και του Πολίτη

Η Διακήρυξη των Δικαιωμάτων του Ανθρώπου και του Πολίτη ψηφίστηκε το 1789 κατά την περίοδο της Γαλλικής Επανάστασης από τη Συντακτική Συνέλευση.
Βασισμένη στις ιδέες του Διαφωτισμού και επηρεασμένη από ανάλογο φιλελεύθερο κλίμα κατοχύρωνε για την αστική τάξη με τα άρθρα της κάποια θεμελιώδη δικαιώματα που ως τότε είχαν καταπατηθεί από την εξουσία του απολυταρχικού καθεστώτος. Αναγνωριζόταν σε όλους το δικαίωμα της "ελευθερίας", της "ισότητας", της "ανεξιθρησκίας" και το "απαραβίαστο της ιδιοκτησίας". Επίσης προασπίστηκε την εξουσία που πηγάζει από το λαό, καταργήθηκαν οι τίτλοι ευγένειας και οριζόταν ότι όλοι οι πολίτες ήταν δεκτοί σε διάφορα αξιώματα, θέσεις και υπηρεσίες ανάλογα με τις ικανότητές τους ("αξιοκρατία").
Το κείμενο της διακήρυξης έχει ως εξής:
"Διακήρυξη των δικαιωμάτων του Ανθρώπου και του Πολίτη (26 Αυγούστου 1789)"
"Οι αντιπρόσωποι του γαλλικού λαού, συγκεντρωμένοι σε Εθνική Συνέλευση, επειδή πιστεύουν ότι η άγνοια, η λήθη και η περιφρόνηση των ανθρωπίνων δικαιωμάτων είναι οι αποκλειστικοί λόγοι της κοινής δυστυχίας και της διαφθοράς των κυβερνήσεων, αποφάσισαν να εκθέσουν σε μια επίσημη διακήρυξη τα φυσικά, αναπαλλοτρίωτα και ιερά δικαιώματα του ανθρώπου με τελικό σκοπό αυτή η διακήρυξη, μια και θα βρίσκεται συνέχεια μπροστά στα μάτια του κοινωνικού σώματος, να υπενθυμίζει σε όλους αδιάκοπα τα δικαιώματα και τις υποχρεώσεις τους. Ακόμη σκοπεύει να καταστήσει τις αποφάσεις της νομοθετικής και της εκτελεστικής εξουσίας περισσότερο σεβαστές, μια και θα μπορούν σε κάθε περίπτωση να συγκρίνονται με τον τελικό στόχο του κάθε πολιτικού θεσμού. Τέλος, η διακήρυξη αυτή αποβλέπει να στρέψει τις διεκδικήσεις των πολιτών, που θα στηρίζονται πια σε απλές αρχές και αναμφισβήτητες, προς τη στήριξη του Συντάγματος και προς το γενικό καλό.
Επομένως, η Εθνική Συνέλευση μπροστά και κάτω από την προστασία του Ανωτάτου Όντος αναγνωρίζει και διακηρύσσει τα παρακάτω δικαιώματα του Ανθρώπου και του Πολίτη:
Άρθρο 1 - Οι άνθρωποι γεννιούνται και παραμένουν ελεύθεροι, με ίσα δικαιώματα. Κοινωνικές διακρίσεις γίνονται μόνο με γνώμονα το κοινό συμφέρον.
Άρθρο 2 - Σκοπός κάθε πολιτικής ένωσης αποτελεί η διατήρηση των φυσικών και απαράγραπτων δικαιωμάτων του ανθρώπου. Τα δικαιώματα αυτά είναι η ελευθερία, η ιδιοκτησία, η ασφάλεια και η αντίσταση στη βία.
Άρθρο 3- Το Έθνος είναι η αποκλειστική πηγή κάθε εξουσίας. Καμία ομάδα ανθρώπων και κανένα άτομο δεν μπορεί να ασκεί εξουσία που δεν απορρέει από το Έθνος.
Άρθρο 4 - Ελευθερία σημαίνει το να μπορεί να πράττει το κάθε άτομο οτιδήποτε δε βλάπτει ένα άλλο άτομο. Έτσι, η άσκηση των φυσικών δικαιωμάτων κάθε ανθρώπου θέτει σαν όριο το σημείο εκείνο, από το οποίο αρχίζει η άσκηση των ίδιων δικαιωμάτων για το άλλο άτομο. Το όριο αυτό δεν καθορίζεται παρά μόνον από το νόμο.
Άρθρο 5 - Ο νόμος μπορεί να απαγορεύσει μόνο ό,τι είναι επιζήμιο για την κοινωνία. Ό,τι δεν απαγορεύεται από το νόμο θεωρείται επιτρεπτό και δεν μπορεί σε κανέναν να επιβληθεί να κάνει κάτι που δεν ορίζεται από το νόμο.
Άρθρο 6 - Ο νόμος αποτελεί έκφραση της κοινής βούλησης. Όλοι οι πολίτες έχουν το δικαίωμα, προσωπικά ή με αντιπροσώπους τους, να μετέχουν στη θέσπισή του. Ο νόμος πρέπει να είναι ο ίδιος για όλους, ανεξάρτητα αν προστατεύει ή τιμωρεί. Εφόσον όλοι οι πολίτες είναι ίσοι απέναντι στο νόμο, μπορούν όλοι να μετέχουν το ίδιο και στα δημόσια αξιώματα, στις θέσεις και τις υπηρεσίες ανάλογα με τις ικανότητές τους και χωρίς καμία άλλη διάκριση παρά αυτή που πηγάζει από την αρετή τους και το ταλέντο τους.
Άρθρο 7. Κανένα άτομο δεν μπορεί να κατηγορηθεί, να συλληφθεί ή να κρατηθεί παρά μόνο στις περιπτώσεις που ο νόμος ορίζει και σύμφωνα με τις διαδικασίες που προκαθορίζονται από αυτόν. Όσοι αιτούνται, εκδιώκουν, και εκτελούν αμέσως ή εμμέσως αυθαίρετες εντολές πρέπει να τιμωρούνται. Όπως επίσης, κάθε πολίτης ο οποίος καλείται ή συλλαμβάνεται εν ονόματι του νόμου πρέπει να συμμορφώνεται αμέσως, κάθε αντίσταση που προβάλλει όντας ομολογία ενοχής.
Άρθρο 8 - Ο νόμος οφείλει να επιβάλλει ποινές που είναι αποκλειστικά και απόλυτα αναγκαίες. Κανείς δεν μπορεί να τιμωρηθεί παρά με νόμο που είχε θεσπιστεί πριν το αδίκημα και ο οποίος εφαρμόζεται νόμιμα.
Άρθρο 9 - Επειδή κάθε άνθρωπος θεωρείται αθώος έως ότου αποδειχτεί η ενοχή του, αν κριθεί αναγκαίο να συλληφθεί, κάθε αυστηρό μέτρο που δεν θα ήταν αναγκαίο για τη σύλληψή του απαγορεύεται αυστηρά από το νόμο.
Άρθρο 10 - Κανείς δεν πρέπει να διώκεται για τις πεποιθήσεις του, ακόμη και τις θρησκευτικές, εφ’όσον η εκδήλωσή τους δεν διαταράσσει τη δημόσια τάξη που ο νόμος έχει επιβάλλει.
Άρθρο 11 - Η ελεύθερη ανταλλαγή σκέψεων και ιδεών είναι ένα από τα πολυτιμότερα δικαιώματα του ανθρώπου. Επομένως, κάθε πολίτης έχει τη δυνατότητα να ομιλεί, να γράφει, και να τυπώνει τα έργα του ελεύθερα, αρκεί να μην κάνει κατάχρηση αυτής της ελευθερίας σε περιπτώσεις που ορίζονται σαφώς από το νόμο.
Άρθρο 12 - Η εξασφάλιση των δικαιωμάτων του ανθρώπου και του πολίτη κάνει αναγκαία την ύπαρξη μιας κρατικής εξουσίας. Άρα αυτή η εξουσία έχει θεσπιστεί για το καλό όλων και όχι για την ιδιωτική ωφέλεια αυτών, στους οποίους έχει ανατεθεί.
Άρθρο 13 - Για τη συντήρηση της κρατικής εξουσίας και για τα έξοδα της διοίκησης μια κοινή συνεισφορά είναι αναγκαία. Η συνεισφορά αυτή πρέπει να είναι κατανεμημένη με δικαιοσύνη στους πολίτες, ανάλογα με τις δυνατότητές τους
Άρθρο 14 - Όλοι οι πολίτες έχουν το δικαίωμα, αυτοπροσώπως ή με τους αντιπροσώπους τους, ν’αποδέχονται ελεύθερα την αναγκαιότητα της δημόσιας εισφοράς, να παρακολουθούν τη χρήση της και να καθορίζουν την ποσότητα, τη διάθεση, την είσπραξη και τη διάρκειά της.
Άρθρο 15 - Η κοινωνία έχει το δικαίωμα να ζητήσει ευθύνη από κάθε δημόσιο λειτουργό για τον τρόπο που άσκησε το λειτούργημά του.
Άρθρο 16 - Κάθε κοινωνία η οποία δεν έχει εξασφαλίσει τα δικαιώματα των πολιτών της και δεν έχει καθορίσει με ακρίβεια τη διάκριση των εξουσιών, δεν μπορεί να θεωρηθεί οργανωμένη.
Άρθρο 17 - Επειδή η ιδιοκτησία είναι ένα απαραβίαστο και ιερό δικαίωμα κανείς δεν μπορεί να τη στερηθεί παρά μόνο σε περίπτωση δημόσιας ανάγκης που έχει καθορισθεί από το νόμο και φυσικά με την προϋπόθεση να καταβληθεί προηγουμένως στον κάτοχο μια δίκαιη αποζημίωση.

</doc>
<doc id="68795" url="https://el.wikipedia.org/wiki?curid=68795" title="Οικουμενική Διακήρυξη των Δικαιωμάτων του Παιδιού">
Οικουμενική Διακήρυξη των Δικαιωμάτων του Παιδιού



</doc>
<doc id="68797" url="https://el.wikipedia.org/wiki?curid=68797" title="Λώρενς της Αραβίας">
Λώρενς της Αραβίας



</doc>
<doc id="68800" url="https://el.wikipedia.org/wiki?curid=68800" title="Βασιλικόν ύδωρ">
Βασιλικόν ύδωρ

Βασιλικόν ύδωρ (συχνά αναφέρεται και ως "βασιλικό ύδωρ", ή "βασιλικό νερό", στα Λατινικά "aqua regia") ονομάζεται το διάλυμα υδροχλωρικού οξέος (HCl) και νιτρικού οξέος (HNO3), σε γραμμομοριακή αναλογία 3:1, δηλ. 3 μέρη HCl (συγκέντρωσης περίπου 12 Μ) προς 1 μέρος HNO3 (συγκέντρωσης περίπου 15,8 Μ).
Το βασιλικό ύδωρ είναι διάλυμα επικίνδυνο, εξαιρετικά διαβρωτικό, ατμίζον με κιτρινωπό, ή κιτρινοκοκκινωπό χρώμα. Ονομάστηκε έτσι εξαιτίας της ιδιότητάς του να διαλύει ακόμα και τα ευγενή μέταλλα, όπως ο χρυσός (Au) και ο λευκόχρυσος (Pt) και εν μέρει το ρόδιο (Rh). Εντούτοις ορισμένα μέταλλα όπως το ταντάλιο (Ta), το ιρίδιο (Ir), το όσμιο (Os), το τιτάνιο (Ti) και μερικά ακόμα δεν προσβάλλονται. Επίσης δεν προσβάλλεται, χωρίς να είναι μέταλλο, το πολυτετραφθοροαιθυλένιο, γνωστό ως τεφλόν (teflon). Πολύ πρόσφατα, Βέλγοι χημικοί δημιούργησαν ένα νέο διάλυμα που επίσης μπορεί να διαλύσει ευγενή μέταλλα, όπως τον χρυσό, τον λευκόχρυσο και το παλλάδιο.
Το βασιλικό ύδωρ κατά Lefort (Lefort aqua regia) είναι ένα μικτό διάλυμα πυκνού υδροχλωρικού και νιτρικού οξέος, με ακριβώς αντίστροφη αναλογία, ήτοι, 1:3. Έχει κι αυτό οξειδωτική δράση που γίνεται εντονότερη με την προσθήκη σταγόνων βρωμίου ή μικρής ποσότητας χλωρικού καλίου (KClO3). Χρησιμοποιείται κυρίως για την ποσοτική οξείδωση των θειούχων ιόντων (S2-) προς θειϊκά (SO42-).
Ιστορία.
Το διάλυμα νιτρικού οξέος - υδροχλωρικού οξέος ήταν μία ανακάλυψη του Άραβα αλχημιστή Γιαμπίρ ιμπν Χαϊάν (Jabir ibn Hayyan), ο οποίος το παρήγαγε κάποια στιγμή τον 8ο αιώνα διαλύοντας χλωριούχο αμμώνιο σε νιτρικό οξύ. Στον ίδιο αλχημιστή αποδίδεται επίσης η ανακάλυψη του υδροχλωρικού οξέως. Οι αλχημιστές ενδιαφέρθηκαν πολύ για το μίγμα αυτό και το χρησιμοποίησαν στην αναζήτηση της "φιλοσοφικής λίθου". Γίνεται αναφορά στο διάλυμα σε ένα έργο του Ψευδο-Γκέμπερ το οποίο χρονολογείται στα τέλη του 14ου αιώνα. 
Το τρίτο από τα "Δώδεκα Κλειδιά του Μπασίλ Λεβαντίν" απεικονίζει έναν δράκο και πίσω του μία αλεπού να τρώει έναν κόκκορα, ενώ ταυτόχρονα αυτήν τρώει ένας δεύτερος κόκκορας ο οποίος είναι σκαρφαλωμένος πάνω της. Ο κόκκορας συμβολίζει τον χρυσό (καθώς ταυτίζεται με την αυγή και ο ήλιος με τη σειρά του συνδέεται με το χρυσό) και η αλεπού το βασιλικόν ύδωρ. Η συνεχόμενη διάλυση, θέρμανση και πάλι διάλυση, η οποία συμβολίζεται από τον κόκκορα που τρώγεται από την αλεπού η οποία τρώγεται από άλλον κόκκορα, οδηγεί στην σταδιακή συσσώρευση αέριου χλωρίου στη φιάλη. Ο χρυσός στη συνέχεια κρυσταλλώνεται με τη μορφή χλωριούχου χρυσού (III), οι κόκκινοι κρύσταλλοι του οποίου ήταν γνωστοί ως το αίμα του δράκου. Δεν υπάρχει άλλη γνωστή καταγεγραμμένη αναφορά σε αυτήν την αντίδραση μέχρι το 1890. 
Ο Αντουάν Λωράν Λαβουαζιέ ανέφερε το βασιλικόν ύδωρ ως νιτρομουριατικό οξύ το 1789. 
Όταν η Γερμανία εισέβαλε στη Δανία στο Β' Παγκόσμιο Πόλεμο, ο Ούγγρος χημικός Γκιόργκι Χέβεσι (György Hevesy) διέλυσε τα χρυσά μετάλλια των Βραβείων Νόμπελ των φυσικών Μαξ φον Λάουε (Max von Laue) και Τζέιμς Φρανκ (James Franck) σε βασιλικό ύδωρ για να μην τα κλέψουν οι Ναζί. Μετά τοποθέτησε το διάλυμα σε ένα ράφι στο εργαστήριό του στο Ινστιτούτο Νιλς Μπορ (Niels Bohr). Έτσι, αγνοήθηκε από τους Ναζί που πίστεψαν ότι το βάζο περιείχε μια από τις εκατοντάδες κοινές χημικές ενώσεις. Μετά τον πόλεμο, ο Χέβεσι επέστρεψε στο Ινστιτούτο και βρήκε το μπουκάλι άθικτο, οπότε απομόνωσε το χρυσό από το οξύ. Ο χρυσός επεστράφη στη Βασιλική Σουηδική Ακαδημία Επιστημών και το Ίδρυμα Νόμπελ έφτιαξε πάλι τα μετάλλια και τα επέδωσε στους Λάουε και Φρανκ.
Το βασιλικόν ύδωρ σήμερα έχει ποίκιλες χρήσεις στον χώρο της βιομηχανίας αλλά και της έρευνας.
Χημική δράση του βασιλικού ύδατος.
Γενικά.
Τη στιγμή που το βασιλικόν ύδωρ παράγεται είναι άχρωμο, αλλά μέσα σε μόνο λίγα δευτερόλεπτα αποκτά ένα κίτρινο-πορτοκαλί χρώμα. Αναλυτικά, αμέσως μετά την ανάμιξη του νιτρικού και του υδροχλωρικού οξέος, πραγματοποιούνται χημικές αντιδράσεις μεταξύ τους με αποτέλεσμα την παραγωγή πτητικών προϊόντων όπως το νιτροζυλοχλωρίδιο (NOCl), στο οποίο οφείλεται ο ατμίζων χαρακτήρας του βασιλικού ύδατος, και το ατομικό χλώριο (Cl) στο οποίο οφείλεται το κιτρινωπό χρώμα αλλά και η δραστικότητα. Τα αέρια αυτά διαφεύγουν από το διάλυμα και σιγά-σιγά το βασιλικό ύδωρ χάνει τη δραστικότητά του:
Το NOCl στη συνέχεια μπορεί να αποσυντεθεί προς μονοξείδιο του αζώτου και χλώριο :
Η ισχυρή διαλυτική ικανότητα του βασιλικού ύδατος οφείλεται στο σχηματισμό Cl-, που είναι πολύ ενεργό κατά τη στιγμή της παρασκευής του, και προσβάλλει τα ευγενή μέταλλα σχηματίζοντας χλωριούχα άλατα. Η γενική αντίδραση του βασιλικού ύδατος με μέταλλα είναι :
όπου M = μέταλλο και x = ο μεγαλύτερος αριθμός οξείδωσης του μετάλλου
Οξείδωση χρυσού (Au).
Η αντίδραση οξείδωσης μπορεί να γραφεί με μονοξείδιο του αζώτου (ΝΟ) ως προϊόν, παρά με διοξείδιο του αζώτου (NO2)
Η αντίδραση του βασιλικού ύδατος με το χρυσό γράφεται μοριακά :
Οξείδωση λευκόχρυσου (Pt).
Το ιόν Pt4+ στη συνέχεια αντιδρά με τα ιόντα Cl- και δίνουν το χλωριολευκοχρυσικό ιόν :
Πειραματικά έχει αποδειχθεί ότι η αντίδραση του λευκόχρυσου με το βασιλικό ύδωρ είναι πιο σύνθετη.
Οι επιμέρους αντιδράσεις παράγουν ένα μίγμα τετραχλωριολευκοχρυσικού οξέος (H2PtCl4) και του συμπλόκου (NO)2PtCl4 που είναι στερεό. Για πλήρη οξείδωση του λευκόχρυσου τα παραπάνω προϊόντα αντιδρούν με υδροχλωρικό οξύ (HCl) :
Το τετραχλωριολευκοχρυσικό οξύ μπορεί να οξειδωθεί προς εξαχλωριολευκοχρυσικό οξύ με κορεσμό του διαλύματος με χλώριο και θέρμανσή του.
Η αντίδραση του βασιλικού ύδατος με το λευκόχρυσο γράφεται μοριακά :
Οξείδωση κασσίτερου (Sn).
Το βασιλικό ύδωρ αντιδρά με τον κασσίτερο για να σχηματίσει χλωριούχο κασσίτερο (IV):
4HCl(aq) + 2HNO3(aq) + Sn(s) → SnCl4(ppt) + NO2(g) + NO(g) + 3H2O(l)
Οξείδωση χημικών ενώσεων.
Το βασιλικό ύδωρ οξειδώνει και χημικές ενώσεις όπως ο χλωριούχος σίδηρος(ΙΙ) και ο χλωριούχος υδράργυρος(Ι) :
Προφυλάξεις.
Επειδή τα συστατικά αντιδρούν μεταξύ τους, το βασιλικό ύδωρ χάνει με το πέρασμα του χρόνου τη δραστικότητά του, γι' αυτό πρέπει να παρασκευάζεται επιτόπου και λίγο πριν τη χρήση του. Το βασιλικό ύδωρ κατά τη διάσπασή του απελευθερώνει χλώριο και οξείδια του αζώτου, τα οποία είναι πολύ τοξικά. Για τους δύο αυτούς λόγους η αποθήκευσή του δεν συνιστάται, γιατί είναι άσκοπη και πιθανώς και επικίνδυνη. 
Το βασιλικό ύδωρ μετά τη χρήση του και πριν αποχυθεί στην αποχέτευση, πρέπει να εξουδετερώνεται με κατάλληλες χημικές ουσίες όπως είναι το όξινο ανθρακικό νάτριο (NaHCO3). Αν στο διάλυμα υπάρχει μεγάλη ποσότητα διαλυμένων μετάλλων, είναι προτιμότερο αυτά να απορροφηθούν προσεκτικά από κάποιο στερεό υλικό όπως είναι ο βερμικουλίτης πριν γίνει απόρριψη του διαλύματος.
Επίσης, απαιτούνται προσεκτικοί χειρισμοί του βασιλικού ύδατος γιατί υπάρχει κίνδυνος εκρήξεων κατά την επαφή με το νερό και οργανικές ενώσεις. Επίσης η αντίδρασή του με ορισμένα μέταλλα παράγει υδρογόνο, το οποίο είναι εξαιρετικά εύφλεκτο.

</doc>
<doc id="68801" url="https://el.wikipedia.org/wiki?curid=68801" title="Γραβάτα">
Γραβάτα

Η γραβάτα, η οποία φοριέται κατά κύριο λόγο από άνδρες, είναι μια επιμήκης υφασμάτινη λωρίδα που δένεται γύρω από το λαιμό μέσω κόμπου. Φοριέται κάτω από το κολάρο του πουκαμίσου και η λειτουργία της είναι να κρύβει πρωτίστως την μπροστινή ένωση του πουκαμίσου με τα κουμπιά. 
Άλλα είδη λαιμοδέτη περιλαμβάνουν την γραβάτα Ascot και το παπιγιόν. Η σύγχρονη γραβάτα είναι άμεσος πρόγονος του φουλαριού (cravate) το οποίο αποτελούσε βασικό κομμάτι της ανδρικής ενδυμασίας από τα μέσα του 17ου αιώνα. Mία άλλη εκδοχή αναφέρει οτι ήταν εξάρτημα της στολής των στρατιωτών του Λουδοβίκου 14ου γιά νά ξεχωρίζουν. Το όνομα προέρχεται από την εξελληνισμένη παράφραση της γαλλικής λέξης γιά την γαρίδα (crevette) που χρησιμοποιούνταν στην Ευρώπη για να περιγράψει το φουλάρι που φορούσαν οι Κροάτες του Γαλλικού στρατού. Στον δυτικό κόσμο η γραβάτα αποτελεί σημαντικό κομμάτι της επαγγελματικής ενδυμασίας, και συχνά απαραίτητη προϋπόθεση σε κλάδους όπως τα χρηματοοικονομικά, οι επιχειρήσεις, η νομική και η πολιτική. Οι γραβάτες μπορούν επίσης να φορεθούν ως μέρος μιας στολής(π.χ. στρατιωτικής, σχολικής) καθώς και σε καθημερινή βάση.
Ιστορία.
Σε πολλές εργασίες όπου αναζητάτε η καταγωγή της γραβάτας αναφέρεται η στήλη του τραϊανού στη Ρώμη ως το πρώτο καταγεγραμμένο στοιχείο για τον πρόγονο αυτού του διακοσμητικού ρούχου για τον λαιμό. Ωστόσο, το ύφασμα που φορούσαν οι Ρωμαίοι Λεγεωνάριοι γύρω από το λαιμό τους στις αρχές του 2ου αιώνα μ.Χ. έχει πολύ μικρή σχέση με τη σημερινή γραβάτα, καθώς είναι απλώς ένα κομμάτι ύφασμα τυλιγμένο γύρω από το λαιμό. Ο αληθινός πρόγονος της γραβάτας είναι το φουλάρι (cravat) που αποτελούσε μέρος της ανδρικής ενδυμασίας από τα μέσα του 17ου αιώνα.
Ο πρώτος αληθινός πρόγονος της σημερινής γραβάτας κατάγεται από την Αμερική του 18ου αιώνα. Ονομαζόταν "μπαντάνα" και ήταν ένα μεγάλο ύφασμα με σχεδίο, τυλιγμένο αρκετές φορές γύρω από το λαιμό και δεμένο σε κόμπο. Οι "μπαντάνες" έγιναν δημοφιλείς από τον Αμερικανό μποξέρ James Belcher. Στην Αγγλία των αρχών του 19ου αιώνα ο George Bryan Brummell ξεκίνησε μία εντελώς καινούργια μόδα. Μυθικός δανδής και άνθρωπος που αντέγραφαν το στυλ του κατά τους συγγραφείς, απέρριψε κάθε υπερβολική μόδα και αποφάνθηκε ότι τα ρούχα ενός κυρίου δεν πρέπει ποτέ να είναι επιδεικτικά ή πολύ εξεζητημένα. Καθιέρωσε μία εμφάνιση που αποτελούνταν από ένα μπλε σακάκι με ουρά, μπεζ γιλέκο, παντελόνι, μαύρες μπότες και ένα λευκό φουλάρι. Ο "Beau Brummell", όπως έγινε γνωστό είχε πάντα έτοιμο ένα μεγάλο αριθμό από κολλαρισμένα λευκά λίνα φουλάρια. Αν δεν τον ικανοποιούσε ο κόμπος που είχε μόλις δέσει, έπαιρνε ένα καινούργιο φουλάρι και επαναλαμβάνετε τη διαδικασία, συνεχίζοντας ώσπου να ικανοποιηθεί. 
Οι άμεσοι πρόγονοι της σημερινής γραβάτας ήταν οι πρώτες γραβάτες των σχολείων και των λεσχών. Στα 1880, τα μέλη του Exeter College της Οξφόρδης, έδεναν με έναν απλό κόμπο τις λωρίδες από τα ψάθινα καπέλα τους γύρω από το λαιμό τους, εφευρίσκοντας έτσι τις πρώτες γραβάτες λεσχών. Στις 25 Ιουνίου του ίδιου χρόνου παρήγγειλαν στο ράφτη τους γραβάτες στα κατάλληλα χρώματα, ξεκινώντας μία ολοκαίνουργια μόδα που αντιγράφηκαι με ενθουσιασμό από άλλες αγγλικές λέσχες, σχολεία και κολέγια. Ο πρόγονος της γραβάτας με σχέδιο ήταν η "γραβάτα Μacclesfield", που πήρε το όνομα της από την πόλη στα βορειοδυτικά της Αγγλίας οπου ράβοταν το μετάξι από την Ινδία και την Κίνα. γύρω στα 1900 στο Μacclesfield παραγόντα μια πρωτοφανής ποικιλία γραβατών για μέλη της όλο και μεγαλύτερης μέσης τάξης, που ήθελαν να ανακοινώσουν τον κόσμο, μέσω της γραβάτας τους, ότι είχαν επιτύχει στη ζωή τους.
Τύποι κόμπων.
Four-in-Hand.
Επίσης αναφέρεται και ως απλός κόμπος. Η καταγωγή του ονόματος Four-in-Hand δεν είναι σαφής. Μία εκδοχή αναφέρει πως τα μέλη της Λέσχης Four-in-Hand του Λονδίνου, είχαν υιοθετήσει αυτόν τον κόμπο. Ο συγκεκριμένος κόμπος παραμένει ο πιο ευέλικτος και κομψός. 
Windsor.
Το όνομα οφείλεται στον Δούκα του Windsor, ο οποίος δεν εφηύρε τον κόμπο. Στο βιβλίο του, A Family Album (Cassell, London, 1960), γράφει ότι ο κόμπος εφευρέθηκε στις Ηνωμένες Πολιτείες και οτι ονομάστηκε εσφαλμένα με το επώνυμό του, λόγω του ότι φορούσε γραβάτες με χοντρούς κόμπους.

</doc>
<doc id="68802" url="https://el.wikipedia.org/wiki?curid=68802" title="Stress">
Stress

Οι Stress ήταν ελληνικό punk rock συγκρότημα από την Αθήνα.
Ιστορία.
Ξεκίνησαν να παίζουν το 1980 και εμφανίστηκαν στα πανκ φεστιβάλ στο κλαμπ "Αρετούσα" στην Πλάκα.
Στις πρώτες εμφανίσεις έπαιξαν οι Γιάννης Κ. τύμπανα, Κον μπάσο, Λούης κιθάρα, Φρανκ τραγούδι. Το γκρουπ έπαιζε πανκ ροκ με επιρροές από την Αμερικάνικη και Αγγλική ανεξάρτητη σκηνή της περιόδου 1977-1982. Συμμετείχαν σε πολλές συναυλίες σε λύκεια, πανεπιστήμια, σινεμά καθώς και κλάμπ οπως το "Skylab", τη "Σοφίτα", το "Paranoid", το "Κύτταρο" κ.α. Στη σύνθεση του συγκροτήματος έπαιξαν μαζί και οι ex "Παρθενογέννεση" Billy Lod πλήκτρα και Tommy B. κιθάρα. 
Στις αρχές του 1983 ο Frank Panx αποχωρεί για να δημιουργήσει τους Panx Romana και τη θεση του αναλαμβάνει ο Τommy B, ενω ο Bill L. συνεχίζει με τους Status in motion. Ο απόηχος αυτής της περιόδου ειναι τα τραγούδια "Έλληνες, Athens burning, Passengers". Το 1984 αποχώρησε ο Tommy B. για να δημιουργήσει τους "Ex Mandarina Duck". Στα τέλη της ϊδιας χρονιάς συμετείχαν στη συλλογή "Διατάραξη Κοινής Ησυχίας" με αλλα γκρουπ (Αδιέξοδο, Ex-humans, Γενιά του χάους, Γκρόβερ, Panx Romana) με τα τραγούδια "Δικαίωμα στη ζωή" και "Άγχος", ηχογραφημένα με νέα σύνθεση (τον Γιάννη Καρύδη στα τύμπανα, Γιάννη Παπακώστα στο τραγούδι, Λούη στη κιθάρα και Kon στο μπάσο). Το δίσκο αυτό ακολουθει μια σειρά εμφανίσεων εντος και εκτός Αθηνών μαζι και με αλλα συγκροτήματα (Αντί, ΕΛ3, Λευκή Συμφωνία). Στα 1985 το συγκρότημα με διαφορετική συνθεση (Νίκο Χρονόπουλο στα τύμπανα και Γιάννη Σιαλάκη στο τραγούδι) ηχογραφει το πρρώτο του LP με δικά του εξοδα και παραγωγή με τίτλο "Ο Ήχος της ανασφάλειας" σε 300 αντίτυπα. Μετά τη διάλυσή τους το LP επανακυκλοφόρησε στα 1989 και στα 1992 η WIPE OUT REC.
Μετά τους Stress.
Το 1993, 1996, 1999, και 2012 έγιναν μια σειρά εμφανίσεων με τη τελευταία σύνθεση και με τη συμμετοχή κάποιων μελών από άλλες πανκ ροκ μπάντες, σε Αθήνα-Πάτρα-Αγρίνιο.
Ο Λούης Κοντούλης δημιούργησε τους Speedbrakes που έπαιζαν surf punk και κυκλοφόρησαν μια κασέτα με τίτλο "Speedbrakes live", στα 1992 ηχογράφησε με μέλη των Last Drive (Alex K.- Chris B.I.) ενός Panx Romana (Woody Panx) και ενός De Traces (Κώστα Θωμαΐδη) δυο δικά του τραγούδια (Summertime fun – East west coast) για τη "Who stole the summer rec." Έκτοτε ο Λούης συμμετείχε ως μουσικός (κιθάρα, τρομπέτα, κρουστά) με τους ρέγγε De Traces και με τους rock ethnic The Earthbound, με τους οποίους είχε συμμετοχή στην ηχογράφηση του LP "Brotherhood of the dog."
Ο Νίκος Χρονόπουλος έπαιξε και ηχογράφησε με διάφορες μπάντες, όπως Panx Romana, Video Games όπως επίσης ασχολήθηκε με την ηχοληψία και τη διοργάνωση συναυλιών και καλλιτεχνικών φεστιβάλ.

</doc>
<doc id="68803" url="https://el.wikipedia.org/wiki?curid=68803" title="Μεσσίας">
Μεσσίας

Ο όρος μεσσίας αποτελεί ελληνική μεταφορά του εβραϊκού όρου "μασιάχ" (), που σημαίνει «χρισμένος», ενώ η πάγια ελληνική απόδοση του όρου είναι "χριστός". Αρχικά σήμαινε οποιοδήποτε πρόσωπο το οποίο χριόταν με λάδι κατά την ανάληψη ενός αξιώματος μεταξύ των αρχαίων Ισραηλιτών. Η χριστήρια διαδικασία αφορούσε τον Αρχιερέα, τον Βασιλιά και, μεταγενέστερα, τους προφήτες.
Στη σύγχρονη εποχή ο όρος "Μεσσίας" μπορεί να περιγράφει:

</doc>
