<doc id="54955" url="https://el.wikipedia.org/wiki?curid=54955" title="Μεταρυθμιστικό Κίνημα 1517-1555">
Μεταρυθμιστικό Κίνημα 1517-1555



</doc>
<doc id="54956" url="https://el.wikipedia.org/wiki?curid=54956" title="Altaische Sprachen">
Altaische Sprachen



</doc>
<doc id="54958" url="https://el.wikipedia.org/wiki?curid=54958" title="Δήμος Χορτιάτη">
Δήμος Χορτιάτη

Ο Δήμος Χορτιάτη ήταν δήμος του Νομού Θεσσαλονίκης. Με την εφαρμογή του προγράμματος Καλλικράτης καταργήθηκε και εντάχθηκε στον δήμο Πυλαίας-Χορτιάτη. Βρισκόταν βορειοανατολικά της Θεσσαλονίκης στους πρόποδες του όρους Χορτιάτη. Δημιουργήθηκε μετά το σχέδιο Καποδίστριας με το οποίο συνενώθηκαν οι πρώην Κοινότητες Ασβεστοχωρίου, Εξοχής, Φιλύρου και Χορτιάτη.
Διαίρεση.
Στον δήμο περιλαμβάνονταν τα παρακάτω δημοτικά διαμερίσματα και οικισμοί:

</doc>
<doc id="54959" url="https://el.wikipedia.org/wiki?curid=54959" title="Ασθενής αλληλεπίδραση">
Ασθενής αλληλεπίδραση

Η ασθενής αλληλεπίδραση (συχνά αναφέρεται και ως ασθενής δύναμη ή ασθενής πυρηνική δύναμη) είναι μία από τις τέσσερις θεμελιώδεις αλληλεπιδράσεις της φύσης. Στο καθιερωμένο μοντέλο της σωματιδιακής φυσικής, γίνεται μέσω της ανταλλαγής των W και Z μποζονίων. Το πιο οικείο αποτέλεσμα της ασθενούς αλληλεπίδρασης είναι η διάσπαση βήτα (των νετρονίων στον ατομικό πυρήνα) και η σχετιζόμενη με αυτήν ραδιενέργεια. Η λέξη ασθενής προέρχεται από το γεγονός ότι η έντασή της είναι περίπου ~106 φορές μικρότερη από την αντίστοιχη της ισχυρής αλληλεπίδρασης.
Ιδιότητες.
Στην ασθενή αλληλεπίδραση συμμετέχουν όλα τα αριστερόστροφα λεπτόνια και κουάρκ. Είναι η μόνη δύναμη που επηρεάζει τα νετρίνα (εκτός της βαρύτητας, η οποία είναι αμελητέα σε κλίμακες εργαστηρίου). Η ασθενής αλληλεπίδραση έχει τις εξής ιδιαιτερότητες:
Εξαιτίας της μεγάλης μάζας των σωματίδιων-φορέων της ασθενούς αλληλεπίδρασης (περίπου 90 GeV/c2), ο μέσος χρόνος ζωής τους περιορίζεται περίπου στα 3×10−25 δευτερόλεπτα από την αρχή της αβεβαιότητας. Ακόμα και σε ταχύτητες κοντά στην ταχύτητα του φωτός, το γεγονός αυτό περιορίζει την εμβέλεια της ασθενούς αλληλεπίδρασης στα 10−18 μέτρα, περίπου 1000 φορές μικρότερη από τη διάμετρο ενός ατομικού πυρήνα.
Από τη στιγμή που η ασθενής αλληλεπίδραση είναι πολύ ασθενής και πολύ μικρής εμβέλειας, η πιο αξιοσημείωτη δράση της οφείλεται στην άλλη μοναδική της ιδιότητα, την αλλαγή των κβαντικών αριθμών. Θεωρούμε ένα νετρόνιο (αποτελούμενο από "udd" κουάρκς). Αν και το νετρόνιο είναι βαρύτερο από το άλλο νουκλεόνιο, το πρωτόνιο (αποτελούμενο από "uud" κουάρκς), δε μπορεί να διασπαστεί σε ένα πρωτόνιο χωρίς να αλλάξει τη γεύση ενός εκ των "down" κουάρκς του. Ούτε η ισχυρή αλληλεπίδραση ούτε η ηλεκτρομαγνητική επιτρέπουν αλλαγή γεύσης, οπότε η διαδικασία πρέπει να γίνεται μέσω της ασθενούς αλληλεπίδρασης. Σε αυτή τη διαδικασία, ένα "down" κουάρκ του νετρονίου μετατρέπεται σε ένα "up" κουάρκ παράγοντας ένα W μποζόνιο, το οποίο διασπάται σε ένα υψηλής ενέργειας ηλεκτρόνιο κι ένα αντινετρίνο. Από τη στιγμή που τα υψηλής ενέργειας ηλεκτρόνια είναι ακτινοβολία βήτα, η διαδικασία αυτή ονομάζεται διάσπαση βήτα.
Εξαιτίας της μικρής ισχύος της αλληλεπίδρασης, οι ασθενείς διασπάσεις είναι πολύ πιο αργές από τις αντίστοιχες ισχυρές ή ηλεκτρομαγνητικές. Για παράδειγμα, ένα ηλεκτρομαγνητικά διασπώμενο ουδέτερο πιόνιο έχει χρόνο ζωής περίπου 10−16 δευτερόλεπτα, ενώ ένα ασθενώς διασπώμενο φορτισμένο πιόνιο ζει περίπου 10−8 δευτερόλεπτα, δηλαδή εκατό εκατομμύρια φορές περισσότερο. Ένα ελεύθερο νετρόνιο ζει περίπου 15 λεπτά, κάτι που σημαίνει ότι είναι το ασταθές υποατομικό σωματίδιο με τον μεγαλύτερο γνωστό χρόνο ζωής.
Μορφές αλληλεπίδρασης.
Υπάρχουν τρεις βασικές μορφές της ασθενούς αλληλεπίδρασης. Δύο από αυτές περιλαμβάνουν φορτισμένα μποζόνια ενώ η τρίτη ένα μόνο ουδέτερο.
Οι δύο πρώτες μορφές είναι υπεύθυνες για το φαινόμενο της βήτα διάσπασης. Η τελευταία παρατηρήθηκε για πρώτη φορά σε πειράματα σκέδασης νετρίνων το 1974 και αργότερα σε πειράματα επιταχυντών το 1983.
Παραβίαση της συμμετρίας.
Οι νόμοι της φύσης θεωρούνταν για πολύ καιρό ότι παραμένουν αναλλοίωτοι κάτω από κατοπτρική ανάκλαση, την αντιστροφή δηλαδή όλων των αξόνων αναφοράς. Τα αποτελέσματα ενός πειράματος ειδωμένα μέσω ενός καθρέφτη, αναμένονταν να είναι ταυτόσημα με τα αποτελέσματα μιας κατοπτρικά αντίθετης πειραματικής συσκευής. Ήταν γνωστό πως αυτός ο νόμος διατήρησης της αρτιότητας ίσχυε στην κλασική βαρύτητα και στον ηλεκτρομαγνητισμό, ώστε οι επιστήμονες υπέθεσαν πως επρόκειτο για παγκόσμιο νόμο. Παρ' όλα αυτά, στα μέσα της δεκαετίας του 1950, οι Τσεν Νινγκ Γιανγκ και Τσουνγκ Ντάο Λι πρότειναν πως η ασθενής αλληλεπίδραση μπορεί να παραβιάζει αυτόν τον νόμο. Ο Τ.Σ. Γου και οι συνεργάτες του ανακάλυψαν το 1957 πως η ασθενής αλληλεπίδραση πράγματι παραβιάζει την αρτιότητα, κάτι που έδωσε στους Γιανγκ και Λι το βραβείο Νόμπελ Φυσικής.
Αν και συνηθιζόταν η ασθενής αλληλεπίδραση να περιγράφεται από τη θεωρία του Φερμί ως η αλληλεπίδραση τεσσάρων φερμιονίων, η ανακάλυψη της παραβίασης της αρτιότητας σήμαινε πως χρειαζόταν μια νέα προσέγγιση. το 1957, οι "Robert Marshak" και "George Sudarshan" και λίγο αργότερα οι Ρίτσαρντ Φάινμαν και Μάρεϊ Γκελ-Μαν, πρότειναν μια V−A Λαγκρανζιανή για τις ασθενείς αλληλεπιδράσεις. Σε αυτή τη θεωρία, η ασθενής αλληλεπίδραση δρα μόνο σε αριστερόστροφα σωματίδια (και δεξιόστροφα αντισωματίδια). Από τη στιγμή που η κατοπτρική εικόνα ενός αριστερόστροφου σωματιδίου είναι ένα δεξιόστροφο, εξηγείται και η παραβίαση της αρτιότητας.
Όμως, η θεωρία αυτή επέτρεπε τη διατήρηση μιας άλλης συμμετρίας (της CP). Η συμμετρία CP συνδυάζει την αρτιότητα P (αλλάζοντας τα αριστερά σε δεξιά) και του υπερφορτίου C (αλλάζοντας τα σωματίδια σε αντισωματίδια). Οι φυσικοί ξαφνιάστηκαν πάλι όμως όταν το 1964, οι Τζέημς Κρόνιν και Βαλ Φιτς απέδειξαν ότι σε διασπάσεις καονίων η συμμετρία CP παραβιάζεται κι αυτή, κάτι που τους έδωσε το βραβείο Νόμπελ Φυσικής το 1980.
Ηλεκτρασθενής θεωρία.
Το καθιερωμένο μοντέλο της σωματιδιακής φυσικής περιγράφει την ηλεκτρομαγνητική και την ασθενή αλληλεπίδραση ως δύο διαφορετικές εκφάνσεις μίας και μοναδικής ηλεκτρασθενούς αλληλεπίδρασης, η θεωρία της οποίας αναπτύχθηκε το 1968 από τους Σέλντον Γλάσοου , Άμπντους Σαλάμ και Στίβεν Γουάινμπεργκ. Για την εργασία τους αυτή, οι τρεις φυσικοί πήραν το βραβείο Νόμπελ Φυσικής το 1970.
Σύμφωνα με την ηλεκτρασθενή θεωρία, σε πολύ υψηλές ενέργειες, το σύμπαν έχει τέσσερα ταυτόσημα άμαζα μποζόνια βαθμίδας παρόμοια με το φωτόνιο, καθώς και ένα βαθμωτό πεδίο Χιγκς. Βέβαια, σε χαμηλές ενέργειες η συμμετρία του πεδίου Χιγκς σπάει αυθόρμητα από τον μηχανισμό Χιγκς. Αυτό το σπάσιμο της συμμετρίας παράγει τρία άμαζα μποζόνια τα οποία "καταναλώνονται" από τρία πεδία, δίνοντάς τους μάζα. Αυτά τα τρία πεδία μετατρέπονται στα W και Ζ μποζόνια της ασθενούς αλληλεπίδρασης, ενώ το τέταρτο πεδίο παραμένει άμαζο και είναι το γνωστό φωτόνιο του ηλεκτρομαγνητισμού.
Αν και αυτή η θεωρία πέτυχε μια σειρά από εντυπωσιακές προβλέψεις, συμπεριλαμβανομένης και της πρόβλεψης της μάζας του Ζ μποζονίου, το μποζόνιο Χιγκς δεν είχε παρατηρηθεί ποτέ. Η παραγωγή μποζονίων Χιγκς ήταν ένας σημαντικός στόχος του Μεγάλου Επιταχυντή Αδρονίων ("LHC") που λειτουργεί στο CERN. Στις 4 Ιουλίου του 2012 ανακοινώθηκε από τους επιστήμονες του CERN η ανακάλυψη ενός νέου σωματιδίου, που πιθανότατα είναι το μποζόνιο Χιγκς. Στις 14 Μαρτίου 2013 επιβεβαιώθηκε ότι το νέο σωματίδιο είναι το μποζόνιο Χιγκς. Μένει να φανεί αν θα επαληθεύει το καθιερωμένο μοντέλο ή αν θα το ανατρέψει ως ένα βαθμό.

</doc>
<doc id="54960" url="https://el.wikipedia.org/wiki?curid=54960" title="Σκανδιναβία">
Σκανδιναβία

Η Σκανδιναβία κι η Σκάνια (Skåne) θεωρείται ότι έχουν την ίδια ετυμολογία. Πρώτος ο Πλίνιος ο Πρεσβύτερος αναφέρεται στο όνομα "Σκανδιναβία" στο έργο του "Naturalis Historia" τον 1ο αιώνα μ.Χ.. Επίσης, αναφέρονται στην περιοχή και αρκετοί άλλοι όπως ο Πυθέας ο Μασσαλιώτης, ο Πομπώνιος ο Μέλας, και ο Τάκιτος.
Ο Πλίνιος πιθανότατα χρησιμοποίησε τον όρο "Σκανδιναβία", εννοώντας την περιοχή Σκάνια. 
Σύμφωνα με ειδικούς, η γερμανική ρίζα προέρχεται από το *Skaðan- , που σημαίνει "κίνδυνος", ενώ το δεύτερο τμήμα της λέξης, *awjo, σημαίνει "νησί". Το όνομα "Σκανδιναβία" λοιπόν σήμαινε "επικίνδυνο νησί" και μπορεί να αναφερόταν στις αμμώδεις ακτές γύρω από την περιοχή Σκάνια.
Γεωγραφικός όρος.
Η Σκανδιναβική Χερσόνησος περιλαμβάνει τη Σουηδία και τη Νορβηγία, καθώς κι ένα μικρό βορειοδυτικό κομμάτι της Φινλανδίας. Ωστόσο, λόγω της περιοχής Σκάνια στη νότια Σουηδία, η οποία ανήκε στη Δανια, για ιστορικούς λόγους θεωρείται και η Δανία αδιάρρηκτο τμήμα της Σκανδιναβίας.
Επίσης, επειδή οι κάτοικοι της Ισλανδίας κατά 97% κατάγονται από τους Βίκινγκς και η Ισλανδία ιστορικά θεωρείται σκανδιναβική χώρα. Τέλος, λόγω της ανακάλυψης και της κατάκτησης της Γροιλανδίας από τους Δανούς η Γροιλανδία θεωρείται σκανδιναβικό έδαφος. Στο σύνολο τους αυτά τα κράτη αποτελούν τις Νορδικές χώρες
Σκανδιναβικές γλώσσες.
Οι σκανδιναβικές γλώσσες χωρίζονται στις ανατολικές σκανδιναβικές (Δανικά και Σουηδικά) και στις δυτικές σκανδιναβικές (Νορβηγικά, Ισλανδικά και γλώσσα των νήσων Φερόες).
Τόσο οι επίσημες γλώσσες όσο και διάφορες διάλεκτοι των δανικών, νορβηγικών και σουηδικών είναι κατανοητές στους Σκανδιναβούς μεταξύ τους. Σχετίζονται με τις υπόλοιπες Βόρειες γερμανικές γλώσσες, όπως τα ισλανδικά, οι οποίες προέρχονται από τα αρχαία σκανδιναβικά.
Από το Μεσαίωνα, τα δανικά, τα σουηδικά και τα νορβηγικά έχουν επηρεαστεί σε διαφορετικό βαθμό από τα γερμανικά, εν μέρει ως αποτέλεσμα της οικονομικής δραστηριότητας της Χανσεατικής Ένωσης.
Ως γλωσσική οικογένεια, οι σκανδιναβικές γλώσσες δεν έχουν σχέση με τα φινλανδικά και τα εσθονικά, που ως Φιννοουγγρικές γλώσσες έχουν μακρινές κοινές ρίζες με τα ουγγρικά.

</doc>
<doc id="54962" url="https://el.wikipedia.org/wiki?curid=54962" title="Weak interaction">
Weak interaction



</doc>
<doc id="54963" url="https://el.wikipedia.org/wiki?curid=54963" title="VIP">
VIP

Προφέρεται Βι άι πι ή "βιπ" και γράφεται V.I.P. ή VIP Πρόκειται για διεθνή όρο ο οποίος προέρχεται από τα αρχικά των αγγλικών λέξεων "Very Important Person" ("«Πολύ Σημαντικό Πρόσωπο»"). Στον πληθυντικό αναφέρεται ως βιπς (V.I.Ps).
Όπως προσδιορίζεται ο όρος αυτός και από την ερμηνεία του, χρησιμοποιείται κυρίως στον χαρακτηρισμό σημαντικών προσώπων που μετακινούνται σε χώρους που πιθανόν να μην είναι γνωστοί και ν΄ απαιτείται κάποια ιδιαίτερη προσοχή ή ταχύτερη διευκόλυνση. Συνήθως τέτοιοι χώροι μπορεί να είναι ειδικές αίθουσες, αίθουσα V.I.P., αεροδρομίων, τουριστικών λιμένων, μεγάλων ξενοδοχειακών μονάδων κ.λπ.
Ό όρος αυτός πρωτοεμφανίστηκε στην Ελλάδα στη δεκαετία του 1960, όταν η «τράνζιτ» διέλευση υψηλόβαθμων προσώπων από το αεροδρόμιο του Ελληνικού άρχισε ν΄ αυξάνει με την αλματώδη τότε ανάπτυξη των αεροπορικών συγκοινωνιών. Μάλιστα στο ξενοδοχείο «Άθενς Χίλτον» όποτε κατέλυε τέτοιο πρόσωπο, ως «Βι άι πι» χαρακτηριζόταν και ολόκληρος ο όροφος του καταλύματος τέτοιου προσώπου, προς αποτροπή επισκεψιμότητάς του από τρίτους.

</doc>
<doc id="54964" url="https://el.wikipedia.org/wiki?curid=54964" title="V.I.P.">
V.I.P.



</doc>
<doc id="54966" url="https://el.wikipedia.org/wiki?curid=54966" title="VIPs">
VIPs



</doc>
<doc id="54967" url="https://el.wikipedia.org/wiki?curid=54967" title="Βι άι πι">
Βι άι πι



</doc>
<doc id="54969" url="https://el.wikipedia.org/wiki?curid=54969" title="Κάρολος Κουίντος">
Κάρολος Κουίντος

Ο Κάρολος Ε΄ (, 24 Φεβρουαρίου 1500 – 21 Σεπτεμβρίου 1558), από τον Οίκο των Αψβούργων, γνωστός και ως Κάρολος "Κουίντος" (), δηλ. πέμπτος, ήταν κυβερνήτης της Ισπανικής Αυτοκρατορίας ως Κάρολος Α΄ () από το 1516 και αυτοκράτορας της Αγίας Ρωμαϊκής Αυτοκρατορίας ως Κάρολος Ε΄ από το 1519, ενώ κυβερνούσε και τα εδάφη του πρώην δουκάτου της Βουργουνδίας από το 1506. Ο Κάρολος Κουίντος ήταν επίσης Βασιλιάς της Αραγωνίας, Βασιλιάς της Σαρδηνίας και Βασιλιάς της Καστίλης (1516 - 1555). Παραιτήθηκε χάριν του νεότερου αδελφού του, Φερδινάνδου Α΄, ο οποίος τον διαδέχθηκε στον θρόνο της Αγίας Ρωμαϊκής Αυτοκρατορίας, και του γιου του Φιλίππου Β΄, ο οποίος έγινε βασιλιάς της Ισπανίας (1556).
Βιογραφία.
Ως απόγονος τριών ηγεμονικών δυναστειών της Ευρώπης, του Οίκου των Αψβούργων, του Οίκου των Βαλουά-Βουργουνδίας και του Οίκου της Τρασταμάρα, έγινε ηγεμόνας των κτήσεων των Αψβούργων στην κεντρική Ευρώπη, των Βουργουνδικών Κάτω Χωρών και των βασιλείων της Καστίλλης και Αραγωνίας. Ήταν επίσης κυρίαρχος εκτεταμένων περιοχών της Κεντρικής, Δυτικής, και Νότιας Ευρώπης καθώς και των ισπανικών αποικιών στην Αμερική και την Ασία.
Ο Κάρολος ήταν ο πρεσβύτερος γιος του Φιλίππου του Ωραίου και της Ιωάννας της Τρελής. Από την πλευρά του πατέρα του ήταν εγγονός του αυτοκράτορα Μαξιμιλιανού Α΄ και από την πλευρά της μητέρας του εγγονός των Καθολικών Βασιλέων Φερδινάνδου της Αραγωνίας και Ισαβέλλας της Καστίλλης. Όταν ο Φίλιππος πέθανε το 1506, ο Κάρολος έγινε κυβερνήτης των Βουργουνδικών Κάτω Χωρών και συμβασιλέας της μητέρας του στην Ισπανία μετά τον θάνατο του Φερδινάνδου το 1516. Καθώς ο Κάρολος ήταν το πρώτο πρόσωπο που κυβέρνησε την Καστίλη-Λεόν και την Αραγωνία ταυτόχρονα ιδίω δικαιώματι, έγινε ο πρώτος Βασιλιάς της Ισπανίας (η συμβασιλεία της μητέρας του Ιωάννας ήταν τυπική μόνο, δεδομένης της ψυχικής της αστάθειας). Το 1519, ο Κάρολος διαδέχθηκε τον παππού του, Μαξιμιλιανό, ως Αυτοκράτορας της Αγίας Ρωμαϊκής Αυτοκρατορίας και Αρχιδούκας της Αυστρίας. Από αυτό το σημείο και μετά, το βασίλειο του Καρόλου, το οποίο έχει περιγραφεί ως "«η αυτοκρατορία στην οποία ο ήλιος δεν δύει ποτέ»", κάλυπτε τέσσερα εκατομμύρια τετραγωνικά χιλιόμετρα στην Ευρώπη, την Άπω Ανατολή και την Αμερική.
Μεγάλο μέρος της βασιλείας του Καρόλου αφιερώθηκε στους Ιταλικούς Πολέμους εναντίον των Γάλλων βασιλέων Φραγκίσκου Α΄ και Ερρίκου Β΄, οι οποίοι πόλεμοι, αν και εξαιρετικά πολυέξοδοι, ήταν στρατιωτικά επιτυχείς λόγω του αήττητων Ισπανικών σχηματισμών (τέρθιο) και των προσπαθειών των πρωθυπουργών του Μερκουρίνο Γκαττινάρα και Φρανθίσκο ντε λος Κόμπος ι Μολίνα. Οι δυνάμεις του Καρόλου ανακατέλαβαν το Μιλάνο και τη Φρανς-Κοντέ από την Γαλλία μετά την αποφασιστική νίκη των Αψβούργων στη Μάχη της Παβίας το 1525, η οποία ώθησε τον Φραγκίσκο να δημιουργήσει τη Γαλλοοθωμανική συμμαχία. Ο αντίπαλος του Καρόλου Σουλεϊμάν Α΄ ο Μεγαλοπρεπής κατέκτησε την Ουγγαρία το 1526 αφού νίκησε τους Χριστιανούς στη Μάχη του Μοχάτς. Παρ' όλα αυτά, η Οθωμανική προέλαση ανακόπηκε όταν οι Τούρκοι απέτυχαν να καταλάβουν τη Βιέννη το 1529.
Καθοριστικός ήταν ο ρόλος του Καρόλου στον αγώνα κατά της Προτεσταντικής Μεταρρύθμισης. Ήρθε σε αντιπαράθεση με τους Διαμαρτυρόμενους πρίγκιπες της Αγίας Ρωμαϊκής Αυτοκρατορίας που με αφορμή τον Προτεσταντισμό επεδίωκαν ευρύτερη αυτονομία, και συνεκάλεσε τη Σύνοδο του Τριδέντου (Τρέντο) που υπήρξε η απαρχή της Αντιμεταρρύθμισης. Από τις κορυφαίες εκφράσεις του αντιμεταρρυθμιστικού πνεύματος της Συνόδου ήταν η επί βασιλείας του Καρόλου ίδρυση του Τάγματος των Ιησουϊτών.
Επί της βασιλείας του επίσης η Ισπανία κατέκτησε το Μεξικό και το Περού και πραγματοποιήθηκε ο πρώτος περίπλους της Γης από τον Μαγγελάνο.
Οικογένεια.
Νυμφεύτηκε το 1526 την Ισαβέλλα των Αβίς, κόρη τού Εμμανουήλ Α΄ της Πορτογαλίας και είχε τέκνα:
Από μη νόμιμες σχέσεις είχε φυσικά τέκνα:
Ίσως η Ισαβέλλα της Καστίλης, νόθο τέκνο της Ζερμαίν της Φουά (μητριάς της μητέρας του) να είναι τέκνο τού Καρόλου Ε΄.
Πρόγονοι.
Πρόγονοι του Καρόλου Ε΄ της Γερμανίας, Α΄ της Ισπανίας

</doc>
<doc id="54970" url="https://el.wikipedia.org/wiki?curid=54970" title="Πραγματικός πληθυσμός">
Πραγματικός πληθυσμός



</doc>
<doc id="54971" url="https://el.wikipedia.org/wiki?curid=54971" title="Μόνιμος πληθυσμός">
Μόνιμος πληθυσμός



</doc>
<doc id="54972" url="https://el.wikipedia.org/wiki?curid=54972" title="Δήμος Ολύμπου">
Δήμος Ολύμπου

Ο Δήμος Ολύμπου λειτούργησε ως δήμος από το 1999 έως το 2010 σύμφωνα με το Σχέδιο Καποδίστριας με έδρα την Καλλιθέα.
Ο μόνιμος πληθυσμός του Δήμου Ολύμπου κατά την απογραφή του 2001 έφτασε τους 3.446 κατοίκους.
Από την Καλλιθέα, η οποία βρίσκεται σε κεντρικό σημείο, πάνω στην Ε.Ο. Ελλασσόνας - Κατερίνης και Ελλασόνας - Λεπτοκαρυάς (του Δήμου Ανατολικού Ολύμπου Νομού Πιερίας), φαίνεται ο Όλυμπος, που υψώνεται επιβλητικός, ιδίως όταν είναι χιονισμένος. Στην Καλλιθέα κατά καιρούς γίνονται αγώνες Moto Cross Πανελλαδικής εμβέλειας. Επίσης, στην Καλλιθέα βρίσκονται το Δημαρχείο, Αστυνομικός Σταθμός, Ιατρείο, Φαρμακείο, καθώς και το μοναδικό Γυμνάσιο και Λύκειο του Δήμου.
Με τη διοικητική διαίρεση του 2011 που προβλέπει το Σχέδιο Καλλικράτης, από 1 Ιανουαρίου 2011 εντάχθηκε στο νέο διευρυμένο Δήμο Ελασσόνας της Περιφέρειας Θεσσαλίας.
Ο Δήμος Ολύμπου αποτελείτο από τα εξής 7 δημοτικά Διαμέρισμα:

</doc>
<doc id="54973" url="https://el.wikipedia.org/wiki?curid=54973" title="Καλλιθέα Ελασσόνος Λαρίσης">
Καλλιθέα Ελασσόνος Λαρίσης

Η Καλλιθέα υπήρξε έδρα του καποδιστριακού Δήμου Ολύμπου του νομού Λάρισας, η οποία κατά την απογραφή του 2001 είχε μόνιμο πληθυσμό 678 κατοίκους. Το 2011 ο Δήμος Ολύμπου συνενώθηκε στον ενιαίο Δήμο Ελασσόνας και η Καλλιθέα αποτελεί πλέον τοπική κοινότητα του Δήμου Ελασσόνας.
Η ονομασία της, κατά τα χρόνια της Τουρκοκρατίας ήταν Σάντοβο.
Από την Καλλιθέα, η οποία βρίσκεται σε κεντρικό σημείο, πάνω στην Ε.Ο. Ελασσόνας - Κατερίνης και Ελασσόνας - Λεπτοκαρυάς (του Δήμου Ανατολικού Ολύμπου Νομού Πιερίας), φαίνεται ο Όλυμπος, που υψώνεται επιβλητικός, ιδίως όταν είναι χιονισμένος. Στην Καλλιθέα κατά καιρούς διεξάγονταν αγώνες Moto Cross Πανελλαδικής εμβέλειας. 
Η Καλλιθέα διέθετε ραδιοφωνικό σταθμό αδειοδοτημένο από το εθνικό συμβούλιο ραδιοτηλεόρασης, νομαρχιακής εμβέλειας υπό την ονομασία "Ανατολικός 95,8" από το 1999-2007. 
Επίσης, στην Καλλιθέα βρίσκονται το πρώην Δημαρχείο Ολύμπου (πλέον δημοτικό κατάστημα), Αγροτικό ιατρείο, Φαρμακείο, καθώς και το μοναδικό Γυμνάσιο και Λύκειο στη Δημοτική Ενότητα Ολύμπου.
Η Τοπική Κοινότητα Καλλιθέας (οικισμοί: Καλλιθέα και Πετρωτό), έχει μόνιμο πληθυσμό (απογρ. 2001) 738 κατοίκους.

</doc>
<doc id="54974" url="https://el.wikipedia.org/wiki?curid=54974" title="Λαμπτήρας νέον">
Λαμπτήρας νέον

Ο λαμπτήρας νέον (ή λαμπτήρες αίγλης) είναι μία μικρογραφία λάμπας εκκένωσης αερίων που τυπικά περιέχει αέριο νέον σε μία γυάλινη κάψουλα. Στους λαμπτήρες νέον η περιοχή φωτοβολίας είναι μικρή και δίπλα στα ηλεκτρόδια, κάτι που τους διαχωρίζει από τους πολύ μακρύτερους και φωτεινότερους σωλήνες νέον που χρησιμοποιούνται στις επιγραφές. Ο όρος λαμπτήρας νέον γενικότερα αναφέρεται σε λάμπες με παρόμοια σχεδίαση που λειτουργούν με διαφορετικά αέρια.
Οι λαμπτήρες νέον ήταν πολύ συνηθισμένοι σε οθόνες ηλεκτρονικών οργάνων την δεκαετία του 1970. Η βασική σχεδίαση των λαμπτήρων νέον έχει ενσωματωθεί στις σύγχρονες οθόνες πλάσμα.

</doc>
<doc id="54975" url="https://el.wikipedia.org/wiki?curid=54975" title="Λαμπτήρας διαφημίσεων">
Λαμπτήρας διαφημίσεων



</doc>
<doc id="54976" url="https://el.wikipedia.org/wiki?curid=54976" title="Λαμπτήρας τόξου">
Λαμπτήρας τόξου

Οι λεγόμενοι λαμπτήρες τόξου είναι ειδικοί λαμπτήρες που περιέχουν κυρίως ατμούς μετάλλων και ίσως βοηθητικά κάποιο ευγενές αέριο. Τα ηλεκτρόδιά τους εργάζονται "εν θερμώ". Η θέρμανση αρχικά πραγματοποιείται με ιδιαίτερο κύκλωμα που διακόπτεται αυτόματα μόλις ξεκινήσει η ακτινοβολία του λαμπτήρα, οπότε και η θέρμανση διατηρείται από το ρεύμα του τόξου ή θερμαίνονται αυτοί από το ίδιο το τόξο που ξεκινάει υπό μορφή αίγλης και η οποία σχηματίζεται εξαιτίας του αερίου που περιέχει ο σωλήνας.&lt;br&gt;
Η θέρμανση αυτών των λαμπτήρων αν και είναι χαμηλότερη εκείνης των λαμπτήρων πυράκτωσης καθίσταται απαραίτητη τόσο για την εξάτμιση του μετάλλου που περιέχουν, και που συνήθως είναι υδράργυρος (Hg), ή νάτριο (Na), όσο και για την περιορισμένη επιφάνεια των ηλεκτροδίων προκειμένου να εκπέμπουν εύκολα ηλεκτρόνια.
Οι λαμπτήρες τόξου διακρίνονται στους επιμέρους τρεις τύπους λαμπτήρων πίεσης:

</doc>
<doc id="54977" url="https://el.wikipedia.org/wiki?curid=54977" title="Τσάλεντζερ (πλοίο)">
Τσάλεντζερ (πλοίο)

Το πλοίο Τσάλεντζερ ήταν ένα ιστορικό πλοίο εξερευνήσεων, ξύλινο ατμοκίνητο, κορβέττα του αγγλικού ναυτικού εκτοπίσματος 2.300 τόνων που είχε επιλεγεί ακριβώς για εξερευνήσεις στις αρκτικές θάλασσες.
Τον Δεκέμβριο του 1872 το "Τσάλεντζερ" με κυβερνήτη τον πλοίαρχο Τζορτζ Ναίαρς απέπλευσε προς την Ανταρκτική μεταφέροντας ειδική επιστημονική αποστολή που την συγκροτούσαν ο καθηγητής σερ Ουάϋβιλ Τόμσον (αρχηγός αποστολής), οι βιολόγοι Τζον Μάρρεϋ και Μόζελυ, ο δόκτωρας φον Βιλλεμόες Ζουμ, ο ταγματάρχης Τίζαρ και ο χημικός και βιολόγος Μπάκαναν.
Το πλοίο αυτό διέσχισε πολλές φορές τον Ατλαντικό και προσέγγισε πολλές νήσους της Ανταρκτικής μεταξύ των 45-50 μοιρών νότιου πλάτους, φθάνοντας τον Ιανουάριο του 1874 στις νήσους Κεργκελέν. Από εκεί κατά τον Μάρτιο του ίδιου έτους έπλευσε προς Μελβούρνη, Νέα Ζηλανδία, Φίτζι, Πορθμός Τόρες, κινεζική όπου και κατέπλευσε στο Χονγκ Κονγκ.
Αργότερα εξερευνήθηκε ο δυτικός Ειρηνικός όπου πλέοντας ανατολικά μέχρι Γιοκοχάμα από όπου το πλοίο έφθασε στο Βαλπαραΐσο, διασχίζοντας τον ωκεανό μέσω της Χονολουλού και της Ταϊτής. Από εκεί κατευθύνθηκε προς Νότο και διερχόμενο τον πορθμό του Μαγγελάνου προσέγγισε στο Μοντεβιδέο και διασχίζοντας εκ νέου τον Ατλαντικό μέσω των νήσων Ανάληψης και Αζορών κατέπλευσε στον λιμένα Σήρενς τον Μάιο του 1876.
Τα Πεπραγμένα της «Αποστολής Τσάλεντζερ», όπως αποκλήθηκε η όλη αυτή εξερευνητική επιχείρηση, δημοσιεύθηκαν στο Λονδίνο από το 1883 μέχρι το 1895 σε 50 τόμους υπό την διεύθυνση του Μάρεϋ.
Το διαστημικό λεωφορείο Τσάλεντζερ πήρε το όνομά του από αυτό το πλοίο.

</doc>
<doc id="54979" url="https://el.wikipedia.org/wiki?curid=54979" title="Φύλλο">
Φύλλο

Ο όρος φύλλο μπορεί να αναφέρεται:

</doc>
<doc id="54981" url="https://el.wikipedia.org/wiki?curid=54981" title="Λυχνία ατμών υδραργύρου">
Λυχνία ατμών υδραργύρου

Οι λυχνίες ατμών υδραργύρου ή λυχνίες πίεσης υδραργύρου είναι οι γνωστές λυχνίες λευκού φωτός που χρησιμοποιούνται στο φωτισμό δρόμων πλατειών κ.λπ.
Αποτελούνται από γυάλινο κύλινδρο χαλαζία που περιέχει ευγενές αέριο, μια σταγόνα υδραργύρου και τρία ηλεκτρόδια. Στα δύο κύρια αντιτακτά (αντικριστά) εφαρμόζεται η ηλεκτρική τάση του δικτύου. Μεταξύ αυτών σχηματίζεται το τόξο. Για την εκκίνηση του λαμπτήρα υπάρχει το τρίτο ηλεκτρόδιο, που βρίσκεται πλησίον ενός των κυρίων με μια προστατευτική αντίσταση σε σειρά. Ανάμεσα στα κοντινά αυτά ηλεκτρόδια σχηματίζεται εκκένωση αίγλης, που προκαλεί και την εξάτμιση της σταγόνας του υδραργύρου. Το δε τόξο, επειδή αναπτύσσει μεγάλη θερμοκρασία και προκειμένου να μην καταστραφεί ο χαλαζιακός σωλήνας στον οποίο βρίσκεται, περιβάλλεται από μια εξωτερική γυάλινη φύσιγγα. Μεταξύ του χαλαζιακού σωλήνα και της φύσιγγας υφίσταται κενό.&lt;br&gt;
Το φως αυτών των λαμπτήρων είναι λευκοκύανο, ενώ το φάσμα τους περιέχει πολλές ραβδώσεις στην περιοχή του υπεριώδους. Στερείται, συνεπώς, φυσικότητας. Για την ποιοτική του βελτίωση επιχρίεται εσωτερικά η εξωτερική φύσιγγα με φθορίζουσα ουσία, που διεγείρεται από την υπεριώδη ακτινοβολία. Έτσι, το φάσμα εμπλουτίζεται στις χαμηλές συχνότητες ενώ παράλληλα αυξάνεται σημαντικά η απόδοσή του σε ορατό φως, από την μετατροπή τμήματος της αρχικής, αόρατης ακτινοβολίας, σε ορατή.
Σημειώνεται πως μέσα στον χαλαζιακό σωλήνα, την ώρα της λειτουργίας του, αναπτύσσεται πίεση που φθάνει μερικές ατμόσφαιρες.
Οι λυχνίες αυτές ανήκουν στη κατηγορία των λαμπτήρων τόξου των ψυχρών φωτεινών πηγών.

</doc>
<doc id="54998" url="https://el.wikipedia.org/wiki?curid=54998" title="Οξείδιο του ψευδαργύρου">
Οξείδιο του ψευδαργύρου

Το οξείδιο του Ψευδαργύρου είναι χημική ένωση οξυγόνου (Ο) και ψεδαργύρου (Zn), εξ ου και οξείδιο, με μοριακό τύπο ZnO. Είναι σχεδόν αδιάλυτη στο νερό αλλά διαλυτή σε οξέα ή αλκάλια. Υφίσταται ως λευκή σκόνη, κοινώς γνωστή ως το "λευκό του ψευδαργύρου" σε λευκούς εξαγωνικούς κρυστάλλους. Παραμένει λευκή όταν εκτεθεί σε υδρόθειο όπως και στην υπεριώδη ακτινοβολία. Το κρυσταλλικό οξείδιο του ψευδαργύρου εμφανίζει το πιεζοηλεκτρικό φαινόμενο και είναι θερμοχρωμικό (δηλαδή αλλάζει χρώμα από λευκό σε κίτρινο όταν θερμανθεί και επανακτά το λευκό, όταν επανέλθει στην αρχική θερμοκρασία). Το οξείδιο του ψευδαργύρου αποσυντίθεται σε ατμούς ψευδαργύρου και οξυγόνο στους 1975 °C περίπου. Το υψηλής ποιότητας μονοκρυσταλλικό ZnO είναι σχεδόν διαφανές. Ατμοί οξειδίου του ψευδαργύρου παράγονται κατά την τήξη ορειχάλκου διότι το σημείο τήξης του ορειχάλκου είναι κοντά στο σημείο τήξης του ψευδαργύρου. Έκθεση του ανθρώπου σε οξείδιο του ψευδαργύρου αιωρούμενου στον αέρα όπως επίσης και κατά την διάρκεια συγκόλλησης μπορεί να προκαλέσει αρνητικές επιπτώσεις, προκαλώντας νευρική ασθένεια γνωστή ως "ασθένεια του μεταλλικού καπνού".
Το οξείδιο του ψευδαργύρου απαντάται στην φύση ως το ορυκτό ψευδαργυρίτης (zincite).
Εφαρμογές.
Το οξείδιο του ψευδαργύρου σε μίξη με περίπου 0,5% οξείδιο του σιδήρου (Fe2O3) ονομάζεται καλαμίνα και χρησιμοποιείται στην λοσιόν καλαμίνας. Υπάρχουν επίσης και δύο ορυκτά, ο σμιθονίτης και ο ημιμορφίτης, τα οποία έχουν ιστορικά ονομαστεί "καλαμίνα".
Το υπεροξείδιο του ψευδαργύρου, ZnO2.½ H2O, είναι λευκή προς κίτρινη σκόνη η οποία χρησιμοποιείται στην παρασκευή αντισηπτικών αλοιφών.
Το λευκό του ψευδαργύρου χρησιμοποιείται ως χρωστική ουσία σε μπογιές και είναι πιο διαυγές από την , αλλά λιγότερο διάφανο από το διοξείδιο του τιτανίου. Χρησιμοποιείται επίσης ως επίστρωση χαρτιών. Το κινέζικο λευκό είναι μια ειδική βαθμίδα του ψευδαργύρου η οποία χρησιμοποιείται ως καλλιτεχνική χρωστική ουσία. Επειδή ανακλά και τις UVA αλλά και τις UVB ακτίνες της υπεριώδους ακτινοβολίας, το οξείδιο του ψευδαργύρου μπορεί να χρησιμοποιηθεί σε αλοιφές, κρέμες και λοσιόν, προστατεύοντας από το κάψιμο του ηλίου και άλλες ζημιές που προκαλούνται στο δέρμα από την υπεριώδη ακτινοβολία.
Το οξείδιο του ψευδαργύρου και το στεαρικό οξύ (stearic acid) αποτελούν σημαντικά συστατικά στην εμπορική βιομηχανία ελαστικών ειδών. Σωστή ανάμιξη αυτών των δύο συστατικών επιτρέπει γρηγορότερη και περισσότερο ελεγχόμενη σύνθεση ελαστικού. Το οξείδιο του ψευδαργύρου μπορεί επίσης να χρησιμοποιηθεί και ως πληρωτικό σε ορισμένα μίγματα ελαστικών.
Το οξείδιο του ψευδαργύρου είναι ημιαγωγός με εύρος ενεργειακού διακένου (direct band gap) 3,37 eV (σε θερμοκρασία δωματίου πρόκειται για 368 nm, περιοχή του βαθέος ιώδους χρώματος, στα όρια της ακτινοβολίας UV). Κοινή εφαρμογή απαντά σε εφαρμογές αισθητήρων αερίων. Με στοιχεία του 2003, είναι γνωστό πως στα πλαίσια καινοτόμου έρευνας χρησιμοποιείται για την παρασκευή μπλε LED και διαφανών TFT.
Τα λεπτά υμένια τύπου-n μετά από προσθήκες (n-type doped films) χρησιμοποιούνται συχνά στην τεχνολογία των λεπτών υμενίων, όπου το οξείδιο του ψευδαργύρου εξυπηρετεί ως Διαφανές Οξείδιο Αγωγής (Transparent Conducting Oxide - TCO). Η προσθήκη τύπου-n καθίσταται δυνατή με εισαγωγή διάμεσων ατελειών υδρογόνου ή ψευδαργύρου. Οι ατέλειες οφειλόμενες στο οξυγόνο δεν θεωρείται πλέον πως συνεισφέρουν στην αγωγιμότητα τύπου-n διότι οι στάθμες αυτές εντοπίζονται πολύ βαθιά στο ενεργειακό διάκενο. Η προσθήκη τύπου-p είναι δύσκολη και αποτελεί ένα σύγχρονο πεδίο έρευνας. Ηλιακοί συλλέκτες λεπτών υμενίων, LCD και επίπεδες οθόνες αποτελούν τυπικές εφαρμογές αυτού του υλικού. Το οξείδιο του ψευδαργύρου είναι διαφανές και αγώγιμο με αποτέλεσμα να είναι δυνατή η χρήση του ως διαφανές ηλεκτρόδιο. Το Indium tin oxide (ITO) αποτελεί άλλο ένα παράδειγμα διαφανούς αγώγιμου οξειδίου το οποίο χρησιμοποιείται συχνά στην μικροηλεκτρονική.
Τα νανοϋλικά βασισμένα στο ZnO αποτελούν πολλά υποσχόμενους υποψηφίους για την τεχνολογία της νανοηλεκτρονικής και των φωτονικών εφαρμογών. Συγκρινόμενο με άλλα ημιαγώγιμα υλικά, το ZnO παρουσιάζει υψηλότερη exciton binding energy (60 meV), είναι περισσότερο ανθεκτικό έναντι της ακτινοβολίας και πολυλειτουργικό (πιεζοηλεκτρικό, φερροηλεκτρικό και φερρομαγνητικό). Νανοσυρματίδια τοποθετημένα σε σωστή στοίχιση, μπορούν να αναπτυχθούν σε ποικίλα υποστρώματα με χρήση της μεθόδου MOCVD σε χαμηλές θερμοκρασίες. Έχει επίσης παρατηρηθεί η επιλεκτική ανάπτυξη νανοσυρματιδίων ZnO σε υπόβαθρο προσχηματισμένου SOS (Silicon On r-Sapphire), τεχνική η οποία υπόσχεται την ανάπτυξη ημιαγωγών βασισμένων στο ZnO και συσκευών βασισμένων σε νανοσυρματίδια, επάνω σε υπόβαθρο ενός και μόνο τσιπ.
Το οξείδιο του ψευδαργύρου αναγνωρίζεται ως ελαφρύ αντιμικροβιακό, ιαματικό έναντι των πληγών και αντηλιακό.
Μέθοδοι παρασκευής.
Το οξείδιο του ψευδαργύρου παράγεται με οξείδωση μεταλλικού Ψευδαργύρου σε υψηλές θερμοκρασίες. Υφίστανται μεταξύ άλλων δύο κύριες μέθοδοι, η άμεση και η έμμεση.
Κατά την άμεση μέθοδο, κοιτάσματα ψευδαργύρου ή συγκεντρώσεις εψημένων σουλφιδίων αναμιγνύονται με άνθρακα. Σε κατάλληλο φούρνο, ο ψευδάργυρος μεταπίπτει σε μεταλλικό ψευδάργυρο και ατμούς ψευδαργύρου. Οι ατμοί αντιδρούν με οξυγόνο προς παραγωγή ZnO:
Κατά την έμμεση μέθοδο, μεταλλικός ψευδάργυρος ατμοποιείται σε κατάλληλα δοχεία. Οι ατμοί αντιδρούν με το οξυγόνο το οποίο βρίσκεται στον αέρα με αποτέλεσμα το σχηματισμό ZnO. Ως εκ τούτου λαμβάνεται Οξείδιο σε λεπτομερή καλοσχηματισμένη μορφή ("Lana Philosophia"):
Μπορεί επίσης να παρασκευαστεί ZnO μέσω πυρόλυσης του υδροξειδίου του Zn, ανθρακικού Zn ή νιτριδίου του Zn. Σε υψηλές θερμοκρασίες λοιπόν το υδροξείδιο του Zn δίνει ZnO και νερό:
Μέσω πυρόλυσης του ανθρακικού σε υψηλές θερμοκρασίες:
Λεπτομερείς αποθέσεις ZnO μπορεί κανείς να λάβει επίσης με χρήση μεθόδων PVD, όπως το "Sputtering" και το "CVD".

</doc>
<doc id="55000" url="https://el.wikipedia.org/wiki?curid=55000" title="Συνθήκη του Κάρλοβιτς">
Συνθήκη του Κάρλοβιτς

Η Συνθήκη του Κάρλοβιτς ήταν μια διεθνής συνθήκη ειρήνης που υπογράφηκε στις 26 Ιανουαρίου 1699 στο Σρέμσκι Καρλόβτσι (κυριλλικά σερβικά: Сремски Карловци, κροατικά: Srijemski Karlovci, γερμανικά: Karlowitz, τουρκικά: Karlofça, ουγγρικά: Karlóca), μια πόλη στη σημερινή Σερβία. Η συνθήκη τερμάτισε τον αυστροοθωμανικό πόλεμο του 1683-1697 στον οποίο οι Οθωμανοί ηττήθηκαν. 
Η συνθήκη του Κάρλοβιτς συνομολογήθηκε κατόπιν της μεσολάβησης της Αγγλίας και της Ολλανδίας και υπογράφτηκε μετά από ένα συνέδριο, πληρεξούσιων αντιπροσώπων, διάρκειας δύο μηνών όπου συνήλθαν σε 36 συνεδριάσεις από 17 Νοεμβρίου του 1698 μέχρι τον Ιανουάριο του 1699 μεταξύ της Οθωμανικής Αυτοκρατορίας αφενός και των συνασπισμένων δυνάμεων του Ιερού Συνασπισμού του 1684 αφετέρου, (μίας συμμαχίας διαφόρων ευρωπαϊκών δυνάμεων που περιελάμβανε την Αψβουργική Αυτοκρατορία, την Πολωνολιθουανική Κοινοπολιτεία, τη Δημοκρατία της Βενετίας και τη Ρωσική Αυτοκρατορία).
Οι Πληρεξούσιοι.
Την συνομολόγηση της συνθήκης αυτής έκαναν 7 πρόσωπα, 5 πληρεξούσιοι αντιπρόσωποι των Αυτοκρατόρων και Βασιλέων των δυνάμεων που είχαν εμπλακεί ένας διερμηνέας και ένας στρατιωτικός σύμβουλος, οι οποίοι και ήταν:
α. Πληρεξούσιος της Οθωμανικής Αυτοκρατορίας ο Ρεϊσούλ-κιουτάμπ, (Βασιλικός πληρεξούσιος διπλωμάτης), Ρεμί Μεχμέτ Πασάς, με τον Μέγα διερμηνέα (μπαστερκρουμάν) Αλέξανδρο Μαυροκορδάτο.
β. Πληρεξούσιος της Αυστριακής Αυτοκρατορίας ο Κόμης Φραντς Ούρλιχ Κίνσκυ. 
γ. Πληρεξούσιος της Βενετίας ο Κάρλο Ρούτσι.
δ. Πληρεξούσιος της Πολωνίας ο Μαλακόβσκι. 
ε. Πληρεξούσιος της Ρωσίας ο Προκόπιτζ Βοσνίτσιν, καθώς και 
στ. Ο ουδέτερος στρατιωτικός σύμβουλος, αποδεκτός απ΄ όλες τις πλευρές, Ιταλός στρατιωτικός τοπογράφος και ερευνητής Λουδοβίκος Φερδινάνδος Μαρσίγκλι.
Από τους παραπάνω οι δύο πρώτοι αν και εκπροσωπούσαν την ηττημένη πλευρά εντούτοις δεν ήταν τόσο ενδοτικοί, επιδεικνύοντας σθεναρή αντίσταση στις απαιτήσεις των συνομιλητών τους, διαβλέποντας ένα κοινό ύποπτο σχέδιο διάλυσης της Οθωμανικής Αυτοκρατορίας. Εξ ου και ο λόγος των επαναλαμβανόμενων συσκέψεων, 36 τον αριθμό.
Ο δε Κόμης Κίνσκυ, από την πλευρά του μεγάλου νικητή υπήρξε εξ αρχής απόλυτος στις θέσεις του μη δεχόμενος πολλούς συμβιβασμούς καλύπτοντας και τον πληρεξούσιο της Πολωνίας. Αντίθετα ο Κάρλο Ρούτσι παρά τις πιέσεις που άσκησε δεν κατάφερε να περάσει όλες τις απαιτήσεις του. Ο δε ευφυέστατος πληρεξούσιος της Ρωσίας αποδείχθηκε ιστορικά ο περισσότερο διορατικός, διαφοροποιώντας την τελευταία στιγμή τη ρωσική θέση στη συνομολόγηση της συνθήκης, μη αφήνοντας έτσι περιθώρια για άλλες τροποποιήσεις, (βλέπε παρακάτω ενότητα Ρωσία).
Τέλος ο στρατιωτικός σύμβουλος κατάφερε να περάσει χαρακτηριστικές γεωγραφικές θέσεις που όριζαν σαφέστατα τα νέα σύνορα.
Όροι συνθήκης.
1. Η Υψηλή Πύλη αναγκάσθηκε ν΄ αναγνωρίσει την κυριαρχία της Γαληνοτάτης Δημοκρατίας επί των Δαλματικών ακτών, της Πελοποννήσου, της Λευκάδας της Αίγινας και της Κρήτης. 
2. Στον Αυτοκράτορα της Αυστρίας παραχωρήθηκε η Τρανσυλβανία με τα φυσικά όριά της από της Ποδολλίας, (περιοχή της Ουκρανίας), μέχρι της Βλαχίας. Η δε Ποδολλία περιήλθε στο Βασίλειο της Πολωνίας. 
3. Η Γαληνοτάτη Δημοκρατία αναγνωρίζει αντίστοιχα την κυριαρχία της Οθωμανικής Αυτοκρατορίας επί της Στερεάς Ελλάδος και των νήσων του Αιγαίου, υποχρεωθείσα παράλληλα να εκκενώση τα υπ΄ αυτής κατεχόμενα φρούρια της Ναυπάκτου, του Αντιρρίου, της Μπούκας της Πρέβεζας μετά του Ξηρομερίου, παρά τις ατελέσφορες προσπάθειες του Ενετού πληρεξούσιου για διατήρησή τους. Τελικά η Βενετία παραιτήθηκε της τελευταίας αξίωσής της με τον όρο μετά την εκκένωσή τους αυτά τα φρούρια να κατεδαφιστούν.
4. Επίσης δόθηκε τέλος στον ετήσιο φόρο των 500 δουκάτων που κατέβαλε η Βενετία από το 1485 για την επικυριαρχία του "Φιόρε του Λεβάντε" (της Ζακύνθου). 
Έτσι και το μεγαλύτερο μέρος της Δαλματίας πέρασε στη Βενετία, μαζί με την Πελοπόννησο, και την Κρήτη, τα οποία όμως οι Οθωμανοί επανέκτησαν, περίπου 20 χρόνια μετά, με τη Συνθήκη του Πασάροβιτς το 1718.
Συνέπειες.
Η συνθήκη σημάδεψε την αρχή της Οθωμανικής παρακμής και την ανάδειξη της Αυστρίας σε κυρίαρχη δύναμη της κεντρικής Ευρώπης. 
Οθωμανική Αυτοκρατορία.
Ήταν η πρώτη φορά που η Οθωμανική Αυτοκρατορία υπέγραφε συνθήκη (και όχι απλή ανακωχή) με μη μουσουλμανικό κράτος και η πρώτη φορά που εγκατέλειπε τόσο μεγάλες εδαφικές εκτάσεις. Για τους επόμενους δύο αιώνες οι Ευρωπαίοι δε θα ασχολούνταν με την οθωμανική ισχύ αλλά με την οθωμανική αδυναμία, καθώς οι γείτονες του Σουλτάνου ανταγωνίζονταν για εδαφικά οφέλη εις βάρος της αυτοκρατορίας του. Η φράση «ο μεγάλος ασθενής της Ευρώπης» χρησιμοποιήθηκε για πρώτη φορά στα τέλη του φθινοπώρου του 1683, μετά την αποτυχημένη πολιορκία της Βιέννης. Κι όμως, η παρακμή της Οθωμανικής Αυτοκρατορίας κράτησε περισσότερο απ’ ότι αναμενόταν και διακόπηκε από σύντομα διαλείμματα ανάτασης. Η Οθωμανική Αυτοκρατορία στο εξής αμυνόταν, αλλά παρέμεινε ένας σημαντικός παράγοντας στην ευρωπαϊκή ιστορία, αν και για διαφορετικούς πλέον λόγους.
Αυστρία.
Εξίσου σημαντικές ήταν οι συνέπειες για την Αυστρία. Για πολύ καιρό η Βιέννη υπήρξε η πρώτη γραμμή άμυνας εναντίον των Οθωμανών, αλλά στο εξής θα προστατεύεται από το βασίλειο της Ουγγαρίας, που επανήλθε στο ρόλο που είχε στο Μεσαίωνα, δηλαδή ως πεδίο ανάσχεσης της Οθωμανικής Αυτοκρατορίας. Αυτή η νέα αίσθηση ασφάλειας έγινε εμφανής στη Βιέννη του 18ου αιώνα. Η πόλη επεκτάθηκε έξω από τα τείχη , ενώ ο πληθυσμός διπλασιάστηκε ( 175.000 από 80.000), καθώς η αυλή των Αψβούργων μεγάλωσε και πολλοί αριστοκράτες μετακόμισαν στην πόλη. Η πόλη μεταμορφώθηκε αρχιτεκτονικά χάρη στα παλάτια των αριστοκρατών, τις εκκλησίες και τα διοικητικά κτήρια. Από ευάλωτο φρούριο η Βιέννη μεταμορφώθηκε σε μία μπαρόκ μητρόπολη, τη μεγαλύτερη πόλη στην κεντρική Ευρώπη με 200.000 κατοίκους στα τέλη του 18ου αιώνα.
Ρωσία.
Η Συνθήκη αυτή ειδικά για τον Τσάρο της Ρωσίας τον Μέγα Πέτρο δεν επέφερε κάποιο ιδιαίτερο ουσιαστικό όφελος. Αντίθετα όμως φαίνεται να επωφελήθηκε από τον λεγόμενο πόλεμο της ισπανικής διαδοχής ώστε να στρέψει την προσοχή του σε παλαιότερη ρωσική πολιτική που ήταν η έξοδος στη θάλασσα του Αιγαίου, πολιτική που ιστορικά είχε εγκαινιάσει ο Ιβάν ο τρομερός. 
Έτσι μια νέα γεωπολιτική ανάγκη εμπνέουν τα σχέδια του Μεγάλου Πέτρου που χαρακτηρίζουν την πολιτική του 18ου αιώνα, δηλαδή την πολιτική της ρωσικής προόδου στον Εύξεινο Πόντο, την οποία και ακολούθησε στη συνέχεια η Μεγάλη Αικατερίνη με κατάληξη το δικαίωμα της ελεύθερης ναυσιπλοΐας.
Σταθμός αυτών των σχεδίων του Τσάρου Μεγάλου Πέτρου υπήρξε αναμφίβολα η στάση του διορατικότατου πληρεξούσιού του στην συνομολόγηση της Συνθήκης του Κάρλοβιτς, Πρ. Βοσνίτσιν, ο οποίος την τελευταία στιγμή μετά την συνομολόγηση και πριν την υπογραφή κατάφερε και συμφώνησε με τους πληρεξούσιους της Πύλης για τη σύναψη εκεχειρίας, διάρκειας δύο ετών, εν ονόματι αφενός της "καλής πρόθεσης", (όρος που έγινε αποδεκτός), και αφετέρου επί της "προστασίας των ορθοδόξων λαών" της Βαλκανικής, (όρος που δεν έγινε τότε αποδεκτός, πλην όμως θα υιοθετήσει αργότερα ο Τσάρος).
Το γεγονός αυτό και μόνο είχε πολλά σημαντικά στοιχεία όπως 
α) την επίσημη έναρξη διπλωματικών επαφών μεταξύ των δύο πλευρών, που μέχρι τότε δεν υπήρχε, 
β) την συνέχιση της παραμονής κάποιων ρωσικών στρατευμάτων στη Βαλκανική και 
γ) την αμφιβολία περί οριστικής και διαρκούς ειρήνης μεταξύ των δύο αλλόθρησκων αυτοκρατοριών.
Έλληνες.
Η συνθήκη είχε αξιοσημείωτες συνέπειες και για τους Έλληνες, που αν και δεν υπήρχε όρος που να κάνει κάποια σχετική μνεία, έδωσε τη δυνατότητα στους Έλληνες εμπόρους να ξαναρχίσουν το εμπόριο με τη Βενετία και την Αυστριακή Αυτοκρατορία, γεγονός που είχε καθοριστικές συνέπειες στην οικονομική αναγέννηση του ελλαδικού χώρου, ύστερα από τις επιτυχείς επιχειρήσεις, κατά το μεγαλύτερο μέρος, (Ιόνιο, Πελοπόννησο και Αιγαίο), των Ενετών.
Επίσης, ιδιαίτερη σημασία έχει το γεγονός ότι στην υπογραφή της συνθήκης ο επίσημος αντιπρόσωπος της Οθωμανικής Αυτοκρατορίας ήταν ένας Φαναριώτης, ο Αλέξανδρος Μαυροκορδάτος (ο εξ απορρήτων) , γεγονός που σηματοδοτεί την άνοδο των Φαναριωτών στον οθωμανικό κρατικό μηχανισμό κατά τον 18ο αιώνα.

</doc>
<doc id="55005" url="https://el.wikipedia.org/wiki?curid=55005" title="Κοινοβουλευτική ομάδα">
Κοινοβουλευτική ομάδα

Η Κοινοβουλευτική Ομάδα είναι συλλογικό όργανο που προβλέπεται από τον Κανονισμό της Βουλής και αποτελείται από τους βουλευτές ενός κόμματος που εκπροσωπείται στη Βουλή. Οι βουλευτές θεωρείται ότι ανήκουν στην Κοινοβουλευτική Ομάδα του κόμματος με το οποίο εξελέγησαν, εκτός αν δηλώσουν εγγράφως διαφορετικά. Ελάχιστος αριθμός βουλευτών για να σχηματιστεί Κοινοβουλευτική Ομάδα είναι οι δέκα βουλευτές. Κοινοβουλευτική Ομάδα μπορεί να θεωρηθεί ότι συγκροτείται και από πέντε μόνο βουλευτές, εφόσον το κόμμα τους παρουσίασε ψηφοδέλτια στα 2/3 των εκλογικών περιφερειών της χώρας και συγκέντρωσε πανελλαδικά ποσοστό τουλάχιστον 3% επί του συνολικού αριθμού των εγκύρων ψηφοδελτίων. Επειδή με βάση το ισχύον εκλογικό σύστημα κόμματα που δε συγκέντρωσαν το 3% δεν εκλέγουν βουλευτές, ουσιαστικά η δεύτερη προϋπόθεση θα πληρούται πάντοτε.
Πρόεδρος της Κοινοβουλευτικής ομάδας (ΚΟ) θεωρείται ο αρχηγός του κόμματος (Πρόεδρος, Γενικός Γραμματέας, ή άλλος) με την προϋπόθεση ότι έχει εκλεγεί βουλευτής. Ο πρόεδρος της ΚΟ μπορεί να ορίσει μέχρι τρεις εκπροσώπους του προκειμένου για την κυβερνητική παράταξη και την Αξιωματική αντιπολίτευση. Στις Κοινοβουλευτικές Ομάδες, όπως επίσης και στους ανεξάρτητους βουλευτές παραχωρείται γραμματειακή και άλλη υποστήριξη, ανάλογα με τον αριθμό των μελών της ΚΟ. τα των ΚΟ καθορίζονται από τον και συγκεκριμένα από τα άρθρα 15 έως 20. Οι πρόεδροι των Κοινοβουλευτικών Ομάδων συμμετέχουν στη Διάσκεψη των Προέδρων, συλλογικό όργανο με οργανωτικές αρμοδιότητες στη Βουλή.

</doc>
<doc id="55006" url="https://el.wikipedia.org/wiki?curid=55006" title="Οξείδιο του Ψευδαργύρου">
Οξείδιο του Ψευδαργύρου



</doc>
<doc id="55008" url="https://el.wikipedia.org/wiki?curid=55008" title="Κανονισμός της Βουλής των Ελλήνων">
Κανονισμός της Βουλής των Ελλήνων

Η λειτουργία της Βουλής των Ελλήνων ορίζεται από τον Κανονισμό της Βουλής που είναι ο οδηγός των κοινοβουλευτικών διαδικασιών. Ψηφίζεται από την Ολομέλεια της Βουλής και δημοσιεύεται με παραγγελία του Προέδρου της στην Εφημερίδα της Κυβερνήσεως. Λόγω της αρχής της αυτονομίας της Βουλής, ο Κανονισμός της είναι ο μόνος τυπικός νόμος του κράτους που δημοσιεύεται στην Εφημερίδα της Κυβερνήσεως χωρίς την μεσολάβηση του Προέδρου της Δημοκρατίας.
Ιστορικό.
Η αρμοδιότητα της Βουλής να θεσπίζει η ίδια τον Κανονισμό λειτουργίας της προβλέφθηκε από το Σύνταγμα του 1975, άρθρο 65 παρ. 1. Μετά την αποκατάσταση της δημοκρατίας, εκδόθηκε την 1η Αυγούστου 1974 Συντακτική Πράξη ""Περί αποκαταστάσεως της δημοκρατικής νομιμότητας και ρυθμίσεως θεμάτων του δημοσίου βίου... μέχρι καταρτίσεως νέου Συντάγματος της Χώρας". Με την πράξη αυτή επανήλθε σε ισχύ το Σύνταγμα του 1952, χωρίς τα άρθρα περί βασιλευομένης δημοκρατίας. Στις 4 Οκτωβρίου εκδόθηκε νέα συντακτική πράξη "Περί προσφυγής εις την λαϊκήν ετυμηγορίαν προς ολοκλήρωσιν της δημοκρατικής νομιμότητος" για την ανάδειξη Βουλής με εξουσίες τέτοιες ώστε να τροποποιεί, να καταργεί και να συμπληρώνει τις διατάξεις του Συντάγματος. Ακολούθως με τις γενικές εκλογές στις 17 Νοεμβρίου 1974 αναδείχθηκε η Ε΄ Αναθεωρητική Βουλή που όμως για να λειτουργήσει έπρεπε να έχει κανονισμό. Με το Α΄ Ψήφισμα της 24ης Δεκεμβρίου επανήλθε σε ισχύ ο Κανονισμός της Βουλής του 1964, τροποποιημένος κατά το μέρος που αφορούσε την νομοπαραγωγική διαδικασία.
Τελικά στις 4 Ιουνίου 1975 συγκροτήθηκε η ειδική επιτροπή έκδοσης κανονισμού, συγκροτούμενη από τον πρόεδρο της Βουλής, οκτώ μέλη της επιτροπής και επτά βουλευτές. Η επιτροπή, μετά από πολλές συνεδριάσεις, εκπόνησε το σχέδιο κανονισμού η τελική μορφή του οποίου διαμορφώθηκε από τις σχετικές παρατηρήσεις των κομμάτων και ψηφίσθηκε από την Ολομέλεια της Βουλής σε δύο συνεδριάσεις στις 13 και 14 Οκτωβρίου του 1975 με τη διαδικασία των κωδίκων, δηλαδή χωρίς δυνατότητα αλλαγής του περιεχομένου. Στη συνέχεια ο νέος αυτός κανονισμός δημοσιεύτηκε στην Εφημερίδα της Κυβερνήσεως ΦΕΚ Α΄ στις 23 Οκτωβρίου του 1975.
Τροποποιήσεις.
Το 1987, επί κυβερνήσεως ΠΑΣΟΚ, ψηφίστηκε νέος Κανονισμός, με αρκετές και σημαντικές τροποποιήσεις. Έκτοτε και ο Κανονισμός αυτός (του 1987) μέχρι τον Δεκέμβριο του 2013 υπέστη 21 τροποποιήσεις. 
Τελευταία τροποποίηση έγινε το 2017 από τον ΠτΒ Νίκο Βούτση η οποία μεταξύ άλλων προβλέπει την εκλογή Αντιπροέδρων της Βουλής από όλες τις κοινοβουλευτικές ομάδες. 
Ο Κανονισμός.
Ο Κανονισμός της Βουλής του 1987, όπως ισχύει σήμερα, μετά τις τροποποιήσεις που έχει υποστεί κατά καιρούς, περιλαμβάνει συνολικά 172 άρθρα τα οποία κατανέμονται κατά Κεφάλαια σε Έξι βασικά Μέρη, ως ακολούθως:

</doc>
<doc id="55009" url="https://el.wikipedia.org/wiki?curid=55009" title="Κονταρομαχία">
Κονταρομαχία

Ο διαδορατισμός, γνωστότερος ως κονταρομαχία ή κονταροχτύπημα, ή και ως τζόστρα (γαλλικά: joute équestre), ήταν αρχικά στρατιωτικό έφιππο άθλημα μάχης, το οποίο περιελάμβανε αγώνες με κοντάρια ή άλλα παρόμοια όργανα κατ΄ ενάντια επερχόμενων ιππέων, που συνηθέστερα έφεραν πανοπλία. Κατά τον Μεσαίωνα, το άθλημα αυτό εξελίχθηκε σε κυρίαρχο άθλημα των Ιπποτών και των Ευγενών. Οι αγώνες γινόταν επάνω σε εκπαιδευμένα άλογα κατά άτομα ή κατά ομάδες. 
Η κονταρομαχία ήταν γνωστή ήδη από τον 9ο αιώνα, αλλά πήρε μεγαλύτερη έκταση τον 11ο αιώνα, όπου στη μεν Γαλλία απεκαλείτο «ζουτ εκέστρ», στη δε Ιταλία «γιόστρα», εξ ου και η ελληνική δημώδης ονομασία του, «γιόστρα». Στόχος του αθλήματος αυτού ήταν η κατάρριψη του αντίπαλου από το άλογό του. Γενικά ήταν ριψοκίνδυνο άθλημα, που συχνά έπαιρνε και άσχημες διαστάσεις, με κατάληξη βαρείς τραυματισμούς, μέχρι και τον θάνατο. Γι' αυτό και λάμβαναν μέρος συνηθέστερα μόνο οι ευγενείς. 
Το 1559, στη διάρκεια μιας κονταρομαχίας σκοτώθηκε ο βασιλιάς Ερρίκος Β΄ της Γαλλίας και από τότε άρχισε να εγκαταλείπεται σιγά - σιγά το ριψοκίνδυνο αυτό άθλημα, για χάρη του ιππόδρομου. Και στη Βυζαντινή Αυτοκρατορία ήταν γνωστό το ιπποτικό αγώνισμα της κονταρομαχίας. Στον "Ερωτόκριτο", αλλά και σε άλλα επικά και ερωτικά μυθιστορήματα, που γράφτηκαν κατά τα όψιμα βυζαντινά χρόνια και αργότερα, αναφέρονται αγώνες κονταρομαχίας.
Τελευταία φορά που οργανώθηκε επίσημος αγώνας κονταρομαχίας ήταν το 1839 στο Τορίνο (Ιταλία), με αφορμή την επίσημη διέλευση από την πόλη του τότε διαδόχου της Ρωσίας, Αλέξανδρου Β΄.

</doc>
<doc id="55011" url="https://el.wikipedia.org/wiki?curid=55011" title="Ρεγγίνα (Σασκάτσουαν)">
Ρεγγίνα (Σασκάτσουαν)

Η Ρεγγίνα (αγγλ.: Regina, γαλλ.: Régina) είναι πόλη του κεντρικού Καναδά και πρωτεύουσα της επαρχίας του Σασκάτσουαν. 
Ο πληθυσμός της πόλης ανέρχεται σε 215.106 κατοίκους, ενώ ο πληθυσμός της ευρύτερης αστικής περιφέρειας φτάνει τους 236.481 κατοίκους (απογραφή 2016). Ως προς τον πληθυσμό, η Ρεγγίνα είναι η δεύτερη μεγαλύτερη πόλη του Σασκάτσουαν, μετά το Σασκατούν.
Η ονομασία της πόλης συνδέεται με την βρετανή Βασίλισσα Βικτωρία. Συγκεκριμένα, το "Ρεγγίνα" προέρχεται από τον επίσημο λατινικό τίτλο της βασίλισσας "Victoria Regina". Το όνομα της πόλης το επέλεξε το 1882 — χρονιά της ίδρυσης της πόλης — η σύζυγος του τότε Γενικού Κυβερνητή του Καναδά, η Πριγκίπισσα Λουίζα), η οποία ήταν κόρη της Βασίλισσας Βικτωρίας.
Ιστορία.
Η πόλη ιδρύθηκε το 1882 για να γίνει η έδρα της κυβέρνησης των Βορειοδυτικών Εδαφών, που τότε εκτείνονταν από την Μανιτόμπα έως την Βρετανική Κολομβία και την Αλάσκα. Η θέση όπου ιδρύθηκε η πόλη ήταν ένας ακατοίκητος τόπος που έφερε την ονομασία "Λόφος των Οστών" (αγγλ., Pile-of-Bones), μιας και εκεί υπήρχαν κάποιο σωροί από οστά βισόνων. Λέγεται ότι ο τότε υποκυβερνήτης (lieutenant-governor) των Βορειοδυτικών Εδαφών Έντγκαρ Ντιούντνυ επέλεξε την τοποθεσία αυτή για την ίδρυση της νέας πόλης, επειδή η περιοχή ήταν δικής του ιδιοκτησίας και ήλπιζε να επωφεληθεί από την πώληση οικοπέδων. Την εποχή εκείνη, ο υποκυβερνήτης των Βορειοδυτικών Εδαφών είχε σημαντικές, μη ελεγχόμενες εξουσίες, οπότε ποτέ δεν ελέγχθηκε για την απόφασή του σχετικά με την ίδρυση της Ρεγγίνας.
Μετά την «Βορειοδυτική Επανάσταση» των Μετί το 1885, στην Ρεγγίνα έγινε η δίκη του ηγέτη των επαναστατών, Λουί Ριέλ. Ο Ριέλ καταδικάστηκε τελικά σε θάνατο και απαγχονίστηκε στις φυλακές της νεοσύστατης πόλης.
Ο Δήμος της Ρεγγίνας αναγνωρίστηκε επισήμως το 1903. Τρία χρόνια αργότερα, η πρώτη επαρχιακή κυβέρνηση του Σασκάτσουαν ανακήρυξε την Ρεγγίνα πρωτεύουσα της επαρχίας.
Στις 30 Ιουνίου του 1912, τυφώνας χτύπησε την πόλη με αποτέλεσμα να σκοτωθούν 28 άτομα και να τραυματιστούν εκατοντάδες άλλα. Ο τυφώνας αυτός, που έμεινε στην ιστορία ως «ο Κυκλώνας της Ρεγγίνας», ήταν ο πιο καταστρεπτικός στην ιστορία του Καναδά.
Στις αρχές του 20ού αι., στην πόλη Ρεγγίνα είχε το αρχηγείο της η Έφιππη Χωροφυλακή των Βορειοδυτικών Εδαφών. Όταν όμως το 1920 η Έφιππη Χωροφυλακή απέκτησε τον χαρακτήρα ομοσπονδιακής δύναμης Ασφαλείας με το όνομα «Βασιλική Καναδική Έφιππη Αστυνομία» ή «Βασιλική Χωροφυλακή του Καναδά», τότε το αρχηγείο της μεταφέρθηκε στην Οττάβα.
Μέχρι την χρηματιστηριακή κρίση του 1929, η Ρεγγίνα, όπως και άλλες πόλεις του κεντρικού Καναδά παρουσίασαν ραγδαία ανάπτυξη. Ωστόσο, η μεγάλη οικονομική ύφεση της δεκαετίας του 1930 είχε ως αποτέλεσμα την επιβράδυνση στην ανάπτυξη της πόλης, αλλά και την ένταση των κοινωνικών διαφορών. 
Το 1933, στην πόλη έγινε το α΄ συνέδριο του κόμματος της «Ομοσπονδία Συνεταιριστικής Κοινοπολιτείας» (αγγλ., Co-operative Commonwealth Federation ή CCF). Οι εργασίες του συνεδρίου έληξαν με την έγκριση του "Προγράμματος και Μανιφέστου της Ομοσπονδίας Συνεταιριστικής Κοινοπολιτείας", ένα ανατρεπτικό κείμενο που μιλάει για την κατάργηση του καπιταλισμού και την εγκαθίδρυση σοσιαλισμού στον Καναδά. Το κείμενο αυτό, που έμεινε στην ιστορία ως "Μανιφέστο της Ρεγγίνας", αποτέλεσε την πρώτη ιδεολογική βάση του μετέπειτα Νεοδημοκρατικού Κόμματος του Καναδά.
Την 1η Ιουλίου του 1935, άνεργοι διαδηλωτές που είχαν ξεκινήσει από τον Δυτικό Καναδά για να πάνε στην Οττάβα συγκρούστηκαν στην Ρεγγίνα με την ομοσπονδιακή αστυνομία. Στα επεισόδια, σκοτώθηκαν ένας αστυνομικός με πολιτικά ρούχα και ένας διαδηλωτής, και τραυματίστηκαν εκατοντάδες άλλα άτομα. Η αστυνομία συνέλεβε περί τους 120 διαδηλωτές. Η «πορεία προς την Οττάβα», που κατέληξε με τα γεγονότα της Ρεγγίνας, είχε ως συνέπεια την πτώση της ομοσπονδιακής κυβέρνησης του συντηρητικού Ρίτσαρντ Μπέννετ (Richard Bennett), αλλά και την τρομοκράτηση του καναδικού πληθυσμού για το ενδεχόμενο μιας κομμουνιστικής επανάστασης.
Η σημερινή πόλη.
Η Ρεγγίνα είναι σημαντικό διοικητικό, εμπορικό και πολιτιστικό κέντρο στον κεντρικό Καναδά. Στην πόλη έχουν την έδρα τους πολλές εταιρείες που δραστηριοποιούνται στην εξόρυξη πετρελαίου, φυσικού αερίου και βιομηχανικών ορυκτών όπως χλωριούχο κάλιο (ποτάσα), καολίνης, μπεντονίτης, κ.λπ.
Στην Ρεγγίνα έχει την έδρα του το ομώνυμο πανεπιστήμιο, που θεωρείται ως ένα από τα καλύτερα του Καναδά. 
Ένα άλλο σημαντικό κτίριο της πόλης είναι το Κοινοβούλιο του Σασκάτσουαν, που βρίσκεται κοντά στο ρεύμα Γουασκάνα (Wascana Creek), περιοχή που το 1906 ήταν εκτός των ορίων της πόλης. Σήμερα το Κοινοβούλιο του Σασκάτσουαν περιβάλλεται από ένα από τα μεγαλύτερα αστικά πάρκα του Καναδά, το Κέντρο Γουασκάνα με έκταση 9,3 τ.χλμ.
Όπως συνέβη και με άλλες βορειοαμερικανικές πόλεις, κατά το δεύτερο μισό του 20ού αι., οι κάτοικοι άρχισαν να μετακινούνται προς τα προάστια της πόλης. Έτσι τα προάστια της Ρεγγίνας μεγάλωσαν. Αντιθέτως το κέντρο της πόλης συρρικνώθηκε οικονομικά και αυξήθηκε η εγκληματικότητα.
Δημογραφικά στοιχεία.
Σύμφωνα με τα στοιχεία της απογραφής του 2001, οι κάτοικοι της Ρεγγίνας είναι στην πλειόνοτητά τους απόγονοι εποίκων ευρωπαϊκής καταγωγής: Βρετανοί (47%), Γερμανοί (32%), Ιρλανδοί (16%), Ουκρανοί (12%), Γάλλοι (10%), κ.λπ. Οι αυτόχθονες αποτελούν το 6,3% των κατοίκων της πόλης και οι μιγάδες Μετί μόλις το 2,6%. Στην Ρεγγίνα υπάρχει και μικρή ελληνική παροικία, που αριθμεί 1.000 περίπου άτομα (545 ελληνόφωνοι, σύμφωνα με την απογραφή του 2001).
Γεωγραφία και κλίμα.
Η πόλη βρίσκεται κτισμένη στο μέσο μιας πολύ εύφορης πεδιάδας σε υψόμετρο 560 μ., στα νότια του Σασκάτσουαν, όπου επικρατεί χαμηλή βλάστηση. Τα δένδρα στους δρόμους και τα πάρκα της πόλης έχουν φυτευθεί εξ ολοκλήρου από τους κατοίκους της πόλης.
Το κλίμα της πόλης είναι ηπειρωτικό με θερμά και υγρά καλοκαίρια, και κρύους αλλά ξηρούς χειμώνες. Η μέση ετήσια θερμοκρασία είναι 2,8 °C. Η χαμηλότερη θερμοκρασία που έχει ποτέ καταγραφεί στην πόλη είναι –50,0 °C (1η Ιανουαρίου 1885) και η υψηλότερη 43,3 °C (5 Ιουλίου 1937).
Αξιοθέατα.
Αν και πολλά κτίρια της προπολεμικής περιόδου έχουν καταστραφεί, εντούτοις η πόλη διατηρεί μερικά από τα αρχιτεκτονικά δείγματα της εποχής εκείνης. Σ' αυτά συγκαταλέγονται το Πανεπιστήμιο της Ρεγγίνας και το Παλιό Ταχυδρομείο της πόλης.
Στο Κέντρο Γουασκάνα, ο επισκέπτης μπορεί να επισκεφθεί το κτίριο του Κοινοβουλίου του Σασκάτσουαν, καθώς επίσης το Βασιλικό Μουσείο του Σασκάτσουαν (μουσείο φυσικής ιστορίας, πινακοθήκες, αίθουσες τέχνης, κινηματογράφους, κ.λπ.
Στην Ρεγγίνα έχει επίσης την έδρα της, η Ακαδημία της Βασιλικής Χωροφυλακής του Καναδά.
Η πόλη διαθέτει πολλά πάρκα, που είναι κατάλληλα για περίπατο ή ποδηλασία. Στην περιοχή υπάρχουν πολλά γήπεδα γκολφ. Το καλοκαίρι, οι λάτρες της φύσης μπορούν να κολυμπήσουν στις κοντινές λίμνες Λαστ Μάουνταιν (Last Mountain) και Μπάφαλλο Πάουντ (Buffalo Pound). Επίσης το καλοκαίρι, οι κοντινές λίμνες Πάσκουα (Pasqua), Έκο (Echo), Μίσσιον (Mission), Κατέπουα (Katepwa), Ράουντ (Round) και Κρούκεντ (Crooked) προσφέρονται για ψάρεμα.
Συγκοινωνίες.
Η Ρεγγίνα συνδέεται με τον υπόλοιπο Καναδά και τις Ηνωμένες Πολιτείες οδικώς και αεροπορικώς. 
Από την πόλη διέρχεται ο Υπερκαναδικός Αυτοκινητόδρομος, που διασχίζει ολόκληρη την χώρα από τον Ατλαντικό έως τον Ειρηνικό. Μέσα στην πόλη, ο επισκέπτης μπορεί να μετακινηθεί με τα αστικά λεωφορεία.
Παλαιότερα, η πόλη διέθετε δίκτυο με τραμ και είχε και σιδηροδρομική σύνδεση. Ο παλιός σιδηροδρομικός σταθμός, που βρίσκεται στο κέντρο της πόλης, έχει πλέον μετατραπεί σε καζίνο.

</doc>
<doc id="55012" url="https://el.wikipedia.org/wiki?curid=55012" title="Σασκατούν">
Σασκατούν

Το Σασκατούν (αγγλικά: "Saskatoon, Saskatchewan"), είναι πόλη στον κεντρικό Καναδά, και μεγαλύτερη πόλη της επαρχίας Σασκάτσουαν. 
Η πόλη του Σασκάτουν, έχει πληθυσμό 280,174 κατοίκους (σύμφωνα με εκτιμήσεις για το 2020), ενώ η μητροπολιτική περιοχή του Σασκατούν, ξεπερνά τους 336,614 κατοίκους (εκτιμήσεις για το 2020). 
Η πόλη είναι χτισμένη στις όχθες του ποταμού Νότιου Σασκάτσουαν (αγγλ.: South Saskatchewan River). Για τις πολλές της γέφυρες αποκαλείται «Πόλη των Γεφυρών» (αγγλ.: City of Bridges) ή και «Παρίσι των Καναδικών Πεδιάδων» (αγγλ.: The Paris of the Prairies). 
Η ονομασία της πόλης δεν είναι απολύτως εξακριβωμένη. Η πιο πιθανή ερμηνεία είναι πως πρόκειται για παραφθορά της ινδιάνικης λέξης "misâskwatômina", η οποία, στην γλώσσα των αυτοχθόνων Κρι, σημαίνει μικρό βατόμουρο που φύεται στην περιοχή.
Ιστορία.
Ο πρώτος οικισμός του Σασκατούν δημιουργήθηκε το 1883 από συντηρητικούς προτεστάντες Ευρωπαίους εποίκους που ήθελαν να φτιάξουν μια αποικία όπου δεν θα υπήρχαν οινοπνευματώδη ποτά στις κεντρικές πεδιάδες του Καναδά. Τα σχέδια για την δημιουργία της «Αποικίας της Εγκράτειας» (αγγλ.: Temperance Colony) απέτυχαν, επειδή οι έποικοι δεν κατόρθωσαν να εξασφαλίσουν ιδιοκτησιακά δικαιώματα σε αρκετή έκταση. Ωστόσο, ο ηγέτης των προτεσταντών εποίκων, Τζον Λέικ (αγγλ., John Lake) σήμερα θεωρείται ο ιδρυτής της πόλης του Σασκάτσουαν.
Το 1890 στην περιοχή του Σασκατούν φτιάχτηκε σιδηροδρομική γέφυρα για να ενώσει τις δύο όχθες του ποταμού Νοτίου Σασκάτσουαν. Όμως παρά την παρουσία του σιδηροδρόμου, μέχρι το 1901 το Σασκατούν παρέμενε ένας μικρός οικισμός με 113 κατοίκους. Τα πράγματα άλλαξαν σημαντικά τα αμέσως επόμενα χρόνια, όταν Ευρωπαίοι έποικοι — κυρίως Βρετανοί — άρχισαν να συρρέουν κατά χιλιάδες στην περιοχή. 
Το 1904, ο οικισμός απέκτησε σιδηροδρομική σύνδεση, και το 1906 το Σασκατούν ενώθηκε με τους γειτονικούς οικισμούς του Ριβερσντέιλ (Riversdale) και της Νιουτάνα (Nutana) για να αναγνωριστεί ως ανεξάρτητος δήμος με πληθυσμό 4.500 κατοίκους. Τις επόμενες τρεις δεκαετίες το Σασκατούν γνώρισε μεγάλη ανάπτυξη. Στην πόλη εγκαταστάθηκαν πολλοί αγρότες και έμποροι γεωργικών προϊόντων, μιας και στην περιοχή υπήρχαν εύφορα χωράφια για καλλιέργεια σιτηρών. Στην πόλη επίσης κτίστηκαν αλευροβιομηχανίες και ζυθοποιίες, που χρησιμοποιούσαν για πρώτη ύλη τα εγχώρια δημητριακά.
Το 1931 ο πληθυσμός της πόλης είχε φτάσει τους 43.300 κατοίκους. Η οικονομική ύφεση της δεκαετίας του 1930 είχε ως συνέπεια την μείωση του πληθυσμού του Σασκατούν. Η πόλη ανέκαμψε οικονομικά μόνον μετά τον Β΄ Παγκόσμιο Πόλεμο, όποτε ο πληθυσμός της άρχισε και πάλι να αυξάνει.
Για πολλές δεκαετίες το Σασκατούν παρέμεινε μια κατά βάση γεωργική πόλη. Η κατάσταση αυτή άλλαξε σημαντικά στα χρόνια του 1970 και του 1980, όταν στην περιοχή άρχισε η εκμετάλλευση κοιτασμάτων χλωριούχου καλίου (ποτάσα), καθώς και η άντληση πετρελαίου. 
Η σύγχρονη πόλη.
Το σημερινό Σασκάτουαν διαιρείται σε δύο περιοχές από τον ποταμό Νότιο Σασκάτσουαν: στην ανατολική και τη δυτική.
Στο κέντρο της πόλης βρίσκεται το ιστορικό ξενοδοχείο Delta Bessborough, γνωστό και με το όνομα "The Bess". Το κτίριο αυτό, το οποίο μοιάζει με βαυαρικό κάστρο, χτίστηκε το 1930 με δαπάνες της καναδικής κυβέρνησης, προκειμένου να απασχοληθούν άνεργοι της οικονομικής ύφεσης που ακολούθησε το χρηματιστηριακό κραχ του 1929. Κοντά στο ξενοδοχείο Bessborough, βρίσκεται ένα άλλο σημαντικό κτίριο της πόλης: η Πινακοθήκη Μέντελ (Mendel Art Gallery). Άλλο σημαντικό αξιοθέατο είναι το Μουσείο της Ανάπτυξης της Δύσης (Saskatchewan Western Development Museum), όπου παρουσιάζεται η ζωή των πρώτων κατοίκων της πόλης. Λίγο πιο έξω από το Σασκατούν βρίσκεται και το Σιδηροδρομικό Μουσείο του Σασκάτσουαν Saskatchewan Railway Museum, όπου παρουσιάζεται η ιστορία των σιδηροδρόμων του κεντρικού Καναδά.
Τα τελευταία χρόνια, μεγάλη ανάπτυξη γνωρίζει η συνοικία Ρίβερ Λάντινγκ (River Landing). Στην περιοχή αυτή έχουν ανεγερθεί νέοι κινηματογράφοι και θεατρικές αίθουσες, ενώ στην ίδια γειτονιά λειτουργεί και η Αγορά των Γεωργών (Saskatoon Farmers Market).
Στο Σασκατούν έχει την έδρα του το Πανεπιστήμιο του Σασκάτσουαν (αγγλ., University of Saskatchewan), ίδρυμα του 1907 γνωστό για την έρευνα στη αγροτική βιοτεχνολογία, στην παρασιτολογία και την κλιματολογία. 
Το Σασκατούν έχει μακρά παράδοση στις πολύ καλές σχέσεις με το στέμμα της Αγγλίας και συχνά την επισκέπτονται μέλη της βασιλικής οικογένειας.
Κάθε καλοκαίρι στην πόλη γίνονται πολλές πολιτιστικές εκδηλώσεις, όπως φεστιβάλ τζαζ, φεστιβάλ σαιξπηρικού θεάτρου, κ.λπ. Κάθε Αύγουστο, στην πόλη πραγματοποιείται και μεγάλη εμπορική και καλλιτεχνική έκθεση που φέρει την ονομασία "Saskatoon Exhibition".
Δημογραφικά στοιχεία.
Το Σασκατούν παρουσίασε μεγάλη πληθυσμιακή ανάπτυξη κατά τις τρεις πρώτες δεκαετίες του 20ού αι. καθώς και στα χρόνια μετά τον Β΄ Παγκόσμιο Πόλεμο. Τα τελευταία χρόνια ο ετήσιος ρυθμός της αύξησης του πληθυσμού έχει περιοριστεί στο 0,62%. Πάντως, η πόλη παραμένει νέα με το 20,6% του πληθυσμού να έχει ηλικία μικρότερη από 14 έτη. 
Οι περισσότεροι κάτοικοι του Σασκατούν είναι ευρωπαϊκής καταγωγής: κυρίως βρετανικής, αλλά και γερμανικής, γαλλικής, ολλανδικής, ουκρανικής, κ.λπ. Οι αυτόχθονες Ινδιάνοι είναι η κύρια μειονότητα και αποτελεί το 8,9% του πληθυσμού της πόλης. Την γαλλική γλώσσα μιλά μόνον το 2% του πληθυσμού της πόλης.
Όσον αφορά την θρησκεία, οι κάτοικοι του Σασκατούν είναι στην μεγάλη τους πλειονότητα χριστιανοί διαμαρτυρόμενοι και καθολικοί.
Κλίμα.
Το Σασκατούν βρίσκεται στο μέσο μιας πολύ εύφορης πεδιάδας με ηπειρωτικό κλίμα. Οι χειμώνες είναι ξηροί και πολύ κρύοι, με θερμοκρασίες που πέφτουν μέχρι και τους –40 °C. Αντιθέτως τα καλοκαίρια είναι υγρά και θερμά με θερμοκρασίες έως και 40 °C.
Συγκοινωνίες.
Η πόλη του Σασκατούν συνδέεται με τον υπόλοιπο Καναδά οδικώς μέσω του Επαρχιακού Αυτοκινητοδρόμου 16 (Saskatchewan Provincial Highway 16, γνωστός και ως Yellowhead Highway). Συνδέεται επίσης σιδηροδρομικώς μέσω του δικτύου της VIA Rail, και αεροπορικώς μέσω του Διεθνούς Αεροδρομίου «Τζον Ντιφενμπέικερ» (The Saskatoon John G. Diefenbaker International Airport, YXE). Από το αεροδρόμιο της πόλης πραγματοποιούνται πτήσεις και προς τις ΗΠΑ και το Μεξικό.
Μέσα στην πόλη, λειτουργεί εκτεταμένο δίκτυο αστικών λεωφορείων.

</doc>
<doc id="55014" url="https://el.wikipedia.org/wiki?curid=55014" title="Αμβέρσα">
Αμβέρσα

Η Αμβέρσα (φλαμανδικά: Antwerpen, γαλλικά Anvers) είναι πόλη και δήμος του Βελγίου, καθώς και πρωτεύουσα της ομώνυμης επαρχίας στη Φλάνδρα. Ο πληθυσμός της υπολογίζεται στους 510.610 κατοίκους. Με βάση αυτόν τον πληθυσμό είναι η πολυπληθέστερη πόλη της Φλάνδρας. Η μητροπολιτική περιοχή της αριθμεί περίπου 1.200.000 ανθρώπους.
Η πόλη είναι χτισμένη στις όχθες του ποταμού Σχέλντε και συνδέεται με τη Βόρεια θάλασσα μέσω των εκβολών του δυτικού Σχέλντε (Βεστερσχέλντε, Westerschelde). Το λιμάνι της Αμβέρσας είναι ένα από τα μεγαλύτερα στον κόσμο κατατασσόμενο ανάμεσα στα 20 πρώτα παγκοσμίως και 3ο στην Ευρώπη.
Η Αμβέρσα ήταν σημαντική πόλη των Κάτω Χωρών τόσο οικονομικά όσο και πολιτιστικά, ιδιαίτερα πριν την ισπανική λεηλασία της του 1576 κατά την Ολλανδική Επανάσταση. Οι κάτοικοι της πόλης αποκαλούνται περιπαικτικά "Sinjoren", προσωνύμιο προερχόμενο από την ισπανική λέξη "señor" (κύριος, άρχοντας) αναφερόμενη στους Ισπανούς ευγενείς που ηγεμόνευαν την πόλη κατά τον 17ο αιώνα.
Ιστορία.
Προέλευση του ονόματος.
Σύμφωνα με τη λαογραφία, που αποτυπώνεται σε άγαλμα μπροστά από το Δημαρχείο, η πόλη πήρε το όνομά της από ένα μύθο για κάποιον γίγαντα με το όνομα Αντιγκόν ο οποίος ζούσε κοντά στον ποταμό Σχέλντε. Ζητούσε δικαιώματα διέλευσης από τους βαρκάρηδες του ποταμού και, σε όποιον αρνούνταν, έκοβε το χέρι και το πετούσε στον ποταμό. Τελικά, ο γίγαντας φονεύθηκε από έναν νεαρό ήρωα, τον Σίλβιο Μπράμπο, ο οποίος έκοψε το χέρι του ίδιου του γίγαντα και το πέταξε στον ποταμό. Από το γεγονός αυτό προέρχεται και το όνομα της πόλης (Antwerpen), από τις ολλανδικές λέξεις "hand werpen", που σημαίνουν "χέρι" και "πετώ".
Μια άλλη θεωρία προτείνει ότι το όνομα προέρχεται από τη Γαλλο-ρωμαϊκή περίοδο και προέρχεται από τη σύνθετη λατινική λέξη "antverpia", που συνίσταται από τις λέξεις "Ante" (πριν, προ) και "Verpia" (απόθεση ιζημάτων), που κατεδεικνύει ότι η ξηρά στην οποία βρίσκεται η πόλη σχηματίστηκε από ποτάμιες αποθέσεις στο εσωτερικό μιας καμπύλης του ποταμού. Ας σημειωθεί ότι η κοίτη του Σχέλντε κατά την περίοδο 600 - 750 είχε διαφορετική θέση ως προς τη σημερινή. Αυτή μπορεί χονδρικά να συνέπιπτε με την περιφερειακή της πόλης οδό ("δαχτυλίδι" της Αμβέρσας) στο νότιο τμήμα της, τοποθετώντας έτσι την πόλη σε μια πρώην καμπύλη του ποταμού. Εν τούτοις, πολλοί ιστορικοί έχουν την άποψη ότι είναι ελάχιστα πιθανόν να υπήρχε μια μεγάλη εγκατάσταση ανθρώπων εκείνη την εποχή στην περιοχή, που θα μπορούσε να ονομαστεί "Antverpia", αλλά μάλλον κάτι σαν "προφυλακή" μαζί με κάποιο πέρασμα του ποταμού.
Ο Τζων Λόθροπ Μότλεϋ (John Lothrop Motley), εν τούτοις, αντιτείνει, όπως κάνουν και πολλοί Ολλανδοί ετυμολόγοι και ιστορικοί, ότι το όνομα της πόλης προέρχεται από την έκφραση "an 't werf" (πάνω στην αποβάθρα). Πιθανή επίσης κρίνεται και η προέλευση από την έκφραση "aan 't werp" (στην λασπώδη απόθεση), που είναι ανθρώπινη κατασκευή αναχώματος, το οποίο δεν διαβρέχεται κατά την άνοδο της παλίρροιας κι έτσι είναι δυνατή η κατασκευή οικοδομημάτων πάνω σε αυτό.
Πριν το 1500.
Η Αμβέρσα κατά ισχυρισμούς έλκει την προέλευσή της σε ένα γαλλορωμαϊκό vicus. Οι ανασκαφές που έλαβαν χώρα στο παλαιότερο τμήμα της πόλης κοντά στον Σχέλντε κατά την περίοδο 1952 - 1961 αποκάλυψαν θραύσματα πήλινων αγγείων και γυάλινων σκευών από τα μέσα του 2ου αιώνα ως το τέλος του 3ου αιώνα. Η παλαιότερη αναφορά στην Αμβέρσα γίνεται τον 4ο αιώνα.
Για πρώτη φορά ο οικισμός παίρνει όνομα, αφού δημιουργήθηκε από τους Φράγκους. Το όνομα υποτίθεται ότι προήλθε από τη λέξη "anda" (σε, στην) και "werpum" (αποβάθρα).
Η Αμβέρσα της Μεροβιγγιανής δυναστείας προσηλυτίστηκε στον Χριστιανισμό από τον Σαιν Αμαντ (Saint Amand) τον 7ο αιώνα. Τον 10ο αιώνα ο Σχέλντε έγινε το σύνορο της Αγίας Ρωμαϊκής Αυτοκρατορίας. Η Αμβέρσα έγινε μαργραβάτο το 980 από τον Γερμανό αυτοκράτορα Όθωνα Α΄, σύνορο που τη διαχώριζε από την κομητεία της Φλάνδρας.
Κατά τον 11ο αιώνα ο Γοδεφρείδος του Μπουγιόν ήταν, επί μερικά χρόνια, γνωστός ως μαρκήσιος της Αμβέρσας. Τον 12ο αιώνα, ο Άγιος Νόρμπερτ του Ξάντεν εγκαθίδρυσε μια κοινότητα του "ordre des chanoines réguliers de Prémontré" στο αββαείο του Αγίου Μιχαήλ της Αμβέρσας. Στην πόλη εγκαταστάθηκε, επίσης, το επιτελείο του Εδουάρδου Γ΄ κατά τις αρχικές διαπραγματεύσεις με τον Γιάκομπ φαν Αρτεφέλντε και ο γιος του Λάιονελ της Αμβέρσας 1ος Δούκας του Κλάρενς γεννήθηκε εκεί το 1338.
16ος αιώνας.
Όταν έγιναν προσχώσεις στο Ζβιν, που επέφεραν την παρακμή της Μπρυζ, η Αμβέρσα, τότε τμήμα του Δουκάτου της Βραβάντης, άρχισε να αποκτά σημασία. Στο τέλος του 15ου αιώνα, οι ξένοι εμπορικοί οίκοι άρχισαν να μεταφέρονται από τη Μπρυζ στην Αμβέρσα. Η πόλη έγινε η πρωτεύουσα της ζάχαρης στην Ευρώπη, εισάγοντας τις πρώτες ύλες από πορτογαλικές και ισπανικές φυτείες. Η Αμβέρσα προσείλκυσε Ιταλούς και Γερμανούς εξευγενιστές ζάχαρης ως το 1550, οι οποίοι απέστελναν το ραφιναρισμένο προϊόν στη Γερμανία και ιδιαίτερα στην Κολωνία. Δανειστές κι χρηματοδότες έκαναν μεγάλες συναλλαγές, δανείζοντας χρήματα στην αγγλική κυβέρνηση την περίοδο 1544 - 1574. Οι τραπεζίτες του Λονδίνου δεν είχαν το απαραίτητο μέγεθος για εργασίες παρόμοιας κλίμακας και η Αμβέρσα διέθετε ένα ιδιαίτερα αποτελεσματικό Χρηματιστήριο (bourse) το οποίο προσείλκυε τραπεζίτες από ολόκληρη την Ευρώπη. Ύστερα από το 1570 οι τραπεζικές εργασίες στην πόλη άρχισαν να παρακμάζουν: Η Αγγλία σταμάτησε να δανείζεται από την Αμβέρσα το 1574.
Ο Φερνάν Μπρωντέλ αναφέρει ότι η Αμβέρσα έγινε "το κέντρο ολόκληρης της διεθνούς οικονομίας, κάτι που η Μπρυζ ποτέ δεν κατάφερε, ακόμη και στην ακμή της". Η Αμβέρσα ήταν η πλουσιότερη πόλη στην Ευρώπη εκείνη την εποχή.
Η "χρυσή εποχή" της Αμβέρσας συνδέεται στενά με την εποχή των ανακαλύψεων. Κατά το πρώτο ήμισυ του 16ου αιώνα η Αμβέρσα έγινε η δεύτερη μεγαλύτερη ευρωπαϊκή πόλη βόρεια των Άλπεων. Πολλοί ξένοι έμποροι είχαν γίνει μόνιμοι κάτοικοι της πόλης. ο Φραντσέσκο Γκουιτσιαρντίνι (Francesco Guicciardini), Ενετός απεσταλμένος ανέφερε ότι εκατοντάδες πλοία περνούσαν καθημερινά από το λιμάνι και 2.000 κάρα εισέρχονταν στην πόλη κάθε εβδομάδα. Πορτογαλικά πλοία, φορτωμένα με μαύρο πιπέρι και κανέλα ξεφόρτωναν εκεί. Σύμφωνα με τον Λυκ-Νορμάν Τελλιέ (Luc-Normand Tellier) "εκτιμάται ότι το λιμάνι της Αμβέρσας είχε επτά φορές περισσότερες προσόδους σε σχέση με αυτές του ισπανικού Στέμματος από την αποίκιση της Αμερικής".
Μη διαθέτοντας εμπορικό στόλο μεγάλων αποστάσεων και κυβερνώμενη από ολιγαρχία τραπεζιτών-αριστοκρατών, που δεν τους επιτρεπόταν να συμμετάσχουν στο εμπόριο, η οικονομία της Αμβέρσας ελεγχόταν από ξένους, γεγονός που έκανε την πόλη πολύ κοσμοπολίτικη, με εμπόρους και μεταπράτες από τη Βενετία τη Ραγούζα, την Ισπανία και την Πορτογαλία. Η πόλη είχε πολιτική θρησκευτικής ανοχής, γεγονός που προσείλκυσε πολλούς ορθόδοξους Εβραίους.
Στην πόλη τρεις τομείς έδωσαν τεράστια οικονομική άνθηση: Ο πρώτος βασιζόταν στην αγορά πιπεριού, ο δεύτερος στον αμερικανικό αργυρο που έφερνε η Σεβίλη (και σταμάτησε όταν η Ισπανία χρεωκόπησε το 1557) και ο τρίτος, που αναπτύχθηκε μετά τη συνθήκη του Κατώ-Καμπρεζί του 1559, ήταν η βιομηχανία υφασμάτων. Στις αρχές του 16ου αιώνα η Αμβέρσα κατείχε το 40% του παγκοσμίου εμπορίου.
 Οι κύκλοι ανάπτυξης και παρακμής και το πληθωριστικό κόστος ζωής πίεζαν τους μη ειδικευμένους εργάτες. Κατά τον αιώνα μετά το 1541, τόσο η οικονομία όσο και ο πληθυσμός της πόλης μειώθηκαν δραματικά, με το ανταγωνιστικό Άμστερνταμ να γνωρίζει αλματώδη ανάπτυξη.
Η θρησκευτική επανάσταση της προτεσταντικής μεταρρύθμισης ξέσπασε με βίαιες ταραχές τον Αύγουστο του 1566, όπως και σε άλλα μέρη των Κάτω Χωρών. Η αντιβασίλισσα Μαργαρίτα της Πάρμας παραμερίστηκε όταν ο Φίλιππος Β΄ της Ισπανίας έστειλε τον Φερνάντο Άλβαρες ντε Τολέδο, 3ο δούκα της Άλμπα ως επικεφαλής στρατεύματος το επόμενο καλοκαίρι. Όταν ο ογδοηκονταετής πόλεμος ξέσπασε το 1568, οι εμπορικές συναλλαγές μεταξύ Αμβέρσας και Μπιλμπάο κατέρρευσαν και έγιναν αδύνατες. Στις 4 Νοεμβρίου 1576, Ισπανοί στρατιώτες λεηλάτησαν την πόλη κατά τη διάρκεια της λεγόμενης "λεηλασίας της Αμβέρσας": 7.000 κάτοικοι σφαγιάστηκαν, 800 σπίτια κάηκαν ως τα θεμέλια και έγιναν καταστροφές που αποτιμήθηκαν σε πάνω από 2 εκατομμύρια λίρες στερλίνες.
Στη συνέχεια η πόλη προσχώρησε στην Ένωση της Ουτρέχτης το 1579 και έγινε πρωτεύουσα της Ολλανδικής Επανάστασης. Το 1585 ο Αλεσσάντρο Φαρνέζε, Δούκας της Πάρμα και της Πιατσέντσα κατέλαβε την πόλη ύστερα από μακρά πολιορκία και, ως τμήμα των όρων της παράδοσης, στους προτεστάντες κατοίκους της πόλης δόθηκε διετής διορία προκειμένου να τακτοποιήσουν τις υποθέσεις τους και να την εγκαταλείψουν.
Οι περισσότεροι κατέφυγαν στην Ολλανδία, στον βορρά, υποβοηθώντας τη χρυσή εποχή της Ολλανδίας. Οι τραπεζικές εργασίες στην Αμβέρσα ελέγχθηκαν, επί μία γενεά, από τη Γένοβα, και το Άμστερνταμ έγινε το νέο εμπορικό κέντρο.
Η αναγνώριση της ανεξαρτησίας της Ολλανδικής δημοκρατίας ύστερα από τη Συνθήκη του Μύνστερ το 1648 όριζε ότι ο Σχέλντε θα πρέπει να κλείσει για τη ναυσιπλοΐα, γεγονός που κατέστρεψε τις εμπορικές δραστηριότητες της Αμβέρσας. Ο περιορισμός αυτός παρέμεινε σε ισχύ ως το 1863, αν και οι περιορισμοί χαλάρωσαν κατά τη διάρκεια της γαλλικής κυριαρχίας από το 1795 ως το 1814, όπως και κατά την περίοδο που το Βέλγιο αποτελούσε τμήμα του Βασιλείου των Κάτω Χωρών (1815 - 1830). Η Αμβέρσα είχε φτάσει στο κατώτατο οικονομικό της επίπεδο το 1800 και ο πληθυσμός της είχε μειωθεί σε κάτω από 40.000 κατοίκους, όταν ο Μέγας Ναπολέων, αντιλαμβανόμενος τη στρατηγική της σημασία, παρείχε κονδύλια για να μεγαλώσει το λιμάνι της, με την κατασκευή νέας προβλήτας, η οποία ακόμα και σήμερα αποκαλείται "η προβλήτα του Βοναπάρτη". Δημιουργήθηκε επίσης, μέσω υδατοφράκτη, δίοδος προς τη θάλασσα και εκβαθύνθηκε ο Σχέλντε, ώστε να μπορούν μεγαλύτερα πλοία να προσεγγίζουν την πόλη. Ο Ναπολέων έλπιζε ότι κάνοντας την Αμβέρσα το πιο τέλειο λιμάνι στην Ευρώπη θα μπορούσε να ανταγωνιστεί το λιμάνι του Λονδίνου κι έτσι να μειώσει τη βρετανική ανάπτυξη. Ωστόσο, χάνοντας τη μάχη του Βατερλώ δεν μπόρεσε να δει το σχέδιό του να ολοκληρώνεται.
Το 1830 η πόλη καταλήφθηκε από τους Βέλγους εξεγερμένους, αλλά το κάστρο της εξακολουθούσε να κατέχει η ολλανδική φρουρά, με επικεφαλής τον στρατηγό Ντάβιντ Χέντρικ Σασσέ (David Hendrik Chassé). Επί ένα διάστημα, ο Σασσέ βομβάρδιζε περιοδικά την πόλη, προκαλώντας της μεγάλες καταστροφές αλλά, το 1832, το κάστρο πολιορκήθηκε από τη γαλλική Στρατιά του Βορρά υπό τον Στρατάρχη Ζεράρ. Κατά την επίθεση αυτή η πόλη υπέστη και άλλες καταστροφές. Τον Δεκέμβριο του 1832, ύστερα από γενναία άμυνα, ο Σασσέ προέβη σε έντιμη παράδοση, τερματίζοντας έτσι την πολιορκία της πόλης. Αργότερα, τον ίδιο αιώνα,
κατασκευάστηκε, από τον Ανρί Αλεξίς Μπριαλμόν (Henri Alexis Brialmont) διπλός δακτύλιος οχυρωματικών έργων, σε απόσταση 10 χλμ. από το κέντρο της πόλης, καθώς η Αμβέρσα θεωρήθηκε ζωτικής σημασίας πόλη για την επιβίωση του νεοσύστατου βελγικού κράτους. Κατά το τέλος του 19ου αιώνα, η Αμβέρσα επανεμφανίστηκε σε παγκόσμιο επίπεδο, διοργανώνοντας την Παγκόσμια Έκθεση της Αμβέρσας, το 1894, την οποία επισκέφθηκαν 3 εκατομμύρια άτομα.
20ός αιώνας.
Η Αμβέρσα ήταν η πρώτη πόλη που φιλοξένησε το Παγκόσμιο Πρωτάθλημα Γυμναστικής το 1903. Κατά τη διάρκεια του Α΄ Παγκοσμίου Πολέμου, η πόλη έγινε το σημείο αναδίπλωσης του βελγικού στρατού ύστερα από την ήττα του στη Λιέγη. Η πολιορκία της Αμβέρσας, το 1914, διήρκεσε 11 ημέρες και η πόλη καταλήφθηκε ύστερα από σκληρές μάχες από τον γερμανικό στρατό και οι Βέλγοι αναγκάστηκαν να υποχωρήσουν δυτικότερα. Η Αμβέρσα παρέμεινε υπό γερμανική κατοχή ως την υπογραφή της ανακωχής (1918).
Το 1920 η Αμβέρσα φιλοξένησε τους Ολυμπιακούς αγώνες. Κατά τη διάρκεια του Β΄ Παγκοσμίου Πολέμου, η πόλη είχε στρατηγική σημασία, λόγω του λιμανιού της. Καταλήφθηκε από τους Γερμανούς τον Μάιο του 1940 και απελευθερώθηκε από την 11η Βρετανική Στρατιά στις 4 Σεπτεμβρίου 1944. Οι Γερμανοί προσπάθησαν να καταστρέψουν το λιμάνι της πόλης, το οποίο χρησιμοποιούσαν οι Σύμμαχοι για τη μεταφορά υλικού στην ακτή. Χιλάδες πύραυλοι Ραινμπότε (Rheinbote) και ιπτάμενες βόμβες V1 και V2 κατέστρεψαν την πόλη, την οποία χτύπησαν περισσότερες ιπτάμενες βόμβες συνολικά απ' όσες έπεσαν σε όλους τους άλλους στόχους κατά τη διάρκεια του πολέμου. Η προσπάθεια αυτή απέτυχε, καθώς πολλές από τις βόμβες δεν έπεσαν στο λιμάνι αλλά σε άλλα σημεία της πόλης. Συνέπεια αυτού ήταν η πόλη να υποστεί σημαντικές καταστροφές, αλλά ανοικοδομήθηκε μετά το τέλος του πολέμου σε πιο μοντέρνο στυλ. Μετά τον πόλεμο η Αμβέρσα, που είχε ευμεγέθη πληθυσμό Εβραίων πριν από τον πόλεμο, έγινε ξανά μείζον ευρωπαϊκό κέντρο Ορθόδοξων Εβραίων και ιδιαίτερα Χασιδιτών.
Ο Μίχαελ Ράικεβερτ ( Michael Ryckewaert) υποστήριξε τη σημασία του δεκαετούς σχεδίου ανασυγκρότησης του λιμανιού της Αμβέρσας (1956 - 1965). Το σχέδιο προέβλεπε επέκταση του λιμανιού και εκσυγχρονισμό των υποδομών του σε βάθος δεκαετίας, με εθνική χρηματοδότηση και προβλεπόμενη τη δημιουργία μιας σειράς από αποβάθρες σε κανάλια. Τη μεγαλύτερη σημασία είχε η διευκόλυνση της επέκτασης της βορειοανατολικής μητροπολιτικής περιοχής, η οποία προσείλκυε νέες βιομηχανίες. Επεκτείνοντας τη γραμμική διάταξη κατά μήκος του ποταμού Σχέλντε, οι σχεδιαστές συνέχισαν το ίδιο γραμμικό μοντέλο της πόλης. Οι περιφερειακές κοινότητες θα συνδέονταν με την κύρια λωρίδα. Ο Ράικεβερτ επιχειρηματολογεί, αντίθετα με το πιο πολύπλοκο σχέδιο "Europoort" για το λιμάνι του Ρότερνταμ, ότι η μεθόδευση για την Αμβέρσα πέτυχε λόγω της ευελιξίας της στρατηγικής εκτέλεσης του προγράμματος ως συμπαραγωγής μεταξύ των διαφόρων αρχών και ιδιωτικών φορέων.
Από τις αρχές της δεκαετίας του 1990 η Αμβέρσα επανήλθε ως κέντρο της διεθνούς μόδας. Δίνοντας έμφαση στην πρωτοπορία, προσπάθησε να ανταγωνιστεί το Παρίσι, το Λονδίνο, το Μιλάνο και τη Νέα Υόρκη. Ξεκίνησε διοργανώνοντας μεγάλα τουριστικά και πολιτιστικά δρώμενα.
Ο Δήμος.
Ο Δήμος περιλαμβάνει αυτή καθαυτή την πόλη και ορισμένες πρώην μικρές πόλεις. Διαιρείται σε εννέα οντότητες (συνοικίες):
Το 1958, στα πλαίσια του 10ετούς προγράμματος ανάπτυξης του λιμανιού, οι κοινότητες Μπέρεντρεχτ, Ζάντφλιτ και Λίλλο ενσωματώθηκαν στην περιοχή της πόλης χάνοντας τη διοικητική τους αυτοτέλεια. Κατά τη συγχώνευση των κοινοτήτων που πραγματοποίησε το 1983 για την απλοποίηση της διοίκησης, οι κοινότητες Μπέρχεμ, Μποργκερχάουτ, Ντέρνε, Έκερεν, Χόμποκεν, Μπέρχεμ και Βίλρεϊκ ενσωματώθηκαν επίσης στον Δήμο. Εκείνη την εποχή η πόλη διαιρέθηκε στις προαναφερθείσες συνοικίες. Τότε οι συνοικίες απέκτησαν διορισμένα συμβούλια, αργότερα αυτά έγιναν αιρετά.
Κτίρια, μνημεία και μουσεία.
Κατά τον 16ο αιώνα η Αμβέρσα ήταν διάσημη για την οικονομική ευμάρεια των κατοίκων της ("Antwerpia nummis") (nummis (λατ.) = μετρητά). Τα σπίτια αυτών των πλούσιων εμπόρων έχουν διατηρηθεί διεσπαρμένα σε ολόκληρη την πόλη. Οι πυρκαϊές των βομβαρδισμών κατέκαψαν ορισμένα παλαιά κτίρια, όπως ο οίκος της Χανσεατικής Ένωσης στις βόρειες αποβάθρες το 1891. Η πόλη υπέστη, επίσης, σημαντικές καταστροφές από τις ιπτάμενες βόμβες και πρόσφατα παλαιά ημικατεστραμμενα κτίρια κατεδαφίστηκαν για να ανεγερθούν καινούργια.
Οχυρώσεις.
Αν και η Αμβέρσα ήταν οχυρωμένη πόλη, ελάχιστα απομένουν από τις οχυρώσεις της: Μερικά απομεινάρια των παλαιών τειχών είναι ορατά κοντά στο "Vleeshuis" στη συμβολή των οδών "Bloedberg" και "Burchtgracht". Ένα αντίγραφο του κάστρου που ονομαζόταν "Het Steen" (Η Πέτρα) έχει μερικά αποκατασταθεί κοντά στην αποβάθρα του Σχέλντε του 19ου αιώνα.
Η ανάπτυξη της Αμβέρσας ως οχυρωμένης πόλης τεκμηριώνεται από αρχεία μεταξύ του 10ου και του 20ού αιώνα. Οι οχυρώσεις αναπτύχθηκαν σε διάφορες φάσεις:
Οικονομία.
Σύμφωνα με την ΑΑΡΑ (American Association of Port Authorities) το λιμάνι της Αμβέρσας ήταν, σε χωρητικότητα το 17ο μεγαλύτερο λιμάνι στον κόσμο το 2005 και δεύτερο μετά το λιμάνι του Ρότερνταμ στην Ευρώπη. Διαχειρίζεται σημαντικό όγκο γενικών και βαρέων εμπορευμάτων αλλά και χύδην φορτία. Στις προβλήτες του λιμανιού υπάρχουν πέντε μεγάλα διυλιστήρια, που συγκεντρώνουν μεγάλο τμήμα της πετροχημικής βιομηχανίας και έπονται μόνον αυτών στο Χιούστον του Τέξας. Η ηλεκτροπαραγωγή είναι, επίσης, σημαντικός τομέας δραστηριοποίησης, με τέσσερα πυρηνικά εργοστάσια στο Ντελ (Doel), ένα συμβατικό ηλεκτροπαραγωγό σταθμό στο Κάλλο (Kallo) και μικρότερα μικτής χρήσης εργοστάσια. Στο βόρειο τμήμα της περιοχής του λιμανιού υπάρχει μια "φάρμα ανεμογεννητριών", η οποία πρόκειται να επεκταθεί κατά το διάστημα 2014 - 2020. Οι παλαιές ασβεστολιθικές αποβάθρες που περιβάλλουν τον Σχέλντε σε μήκος 5,6 χλμ. διατηρήθηκαν λόγω της συναισθηματικής τους αξίας και σήμερα χρησιμοποιούνται κυρίως από κρουαζιερόπλοια και μικρά σκάφη.
Η άλλη οικονομική δραστηριότητα της Αμβέρσας είναι το εμπόριο διαμαντιών, που διεξάγεται στη λεγόμενη "συνοικία των διαμαντιών" (Diamantkwartier). Η πόλη διαθέτει τέσσερα χρηματιστήρια διαμαντιών: Τη Λέσχη διαμαντιών της Αμβέρσας, το "Beurs voor Diamanthandel", το "Antwerpsche Diamantkring" και το "Vrije Diamanthandel". Μετά τον Β΄ Παγκόσμιο Πόλεμο, η Χασιδική κοινότητα Εβραίων κυριάρχησε στον τομέα εμπορίας διαμαντιών, αν και κατά τα τελευταία χρόνια σημαντική είναι η διείσδυση στον τομέα και Ινδών εμπόρων. Το Παγκόσμιο Κέντρο διαμαντιών της Αμβέρσας, διάδοχος φορέας του "Hoge Raad voor Diamant", διαδραματίζει σημαντικό ρόλο στη θέσπιση προτύπων, ρυθμίζοντας θέματα επαγγελματικής ηθικής, στην εκπαίδευση και την προώθηση των συμφερόντων της πόλης ως κέντρου της βιομηχανίας διαμαντιών.
Μεταφορές.
Οδικές.
Αυτοκινητόδρομος έξι λωρίδων περικυκλώνει την Αμβέρσα παρακάμπτοντας το κέντρο και διέρχεται από τμήμα της αστικής περιοχής της πόλης. Είναι γνωστός ως "ο δακτύλιος της Αμβέρσας" και συνδέει την Αμβέρσα με τις Βρυξέλλες, το Χάσσελτ και τη Λιέγη, τη Γάνδη, τη Λιλ και τη Μπρυζ, τη Μπρέντα και το Μπέρχεν οπ Ζόομ (Ολλανδία). Οι όχθες του Σχέλντε συνδέονται μέσω τριών σηράγγων, τη σήραγγα "Waasland" (κατασκευής 1934), τη σήραγγα Κένεντι (1967) και τη σήραγγα "Liefkenshoek" (1991). Η κίνηση στον δακτύλιο είναι πυκνή, ιδιαίτερα κατά τις ώρες αιχμής, γεγονός που οδήγησε στην πρόταση κατασκευής ενός νέου συνδέσμου προς αυτοκινητοδρόμους, τον "Oosterweelconnection", ο οποίος θα συνεπαγόταν την κατασκευή μιας μακράς γέφυρας ("Lange Wapper") πάνω από τις αποβάθρες της βόρειας πλευράς της πόλης, σε συνδυασμό με τη διαπλάτυνση του ήδη υπάρχοντος αυτοκινητηδρόμου, ώστε να διαθέτει δεκατέσσερις λωρίδες κυκλοφορίας. Το σχέδιο αυτό απορρίφθηκε ύστερα από δημοψήφισμα το 2009.
Τον Σεπτέμβριο του 2010 η Φλαμανδική Κυβέρνηση αποφάσισε να αντικαταστήσει τη γέφυρα με μια σειρά σηράγγων. Υπάρχουν ιδέες κάλυψης του δακτυλίου με τρόπο παρόμοιο με τους περιφερειακούς του Παρισιού, της Μαδρίτης, του Αμβούργου και άλλων πόλεων. Με τον τρόπο αυτό θα επανασυνδεθεί η πόλη με τα προάστιά της και θα δοθούν ευκαιρίες ανάπτυξης, ώστε να διευκολυνθεί η κατάσταση λόγω της προβλεπόμενης αύξησης πληθυσμού, που σήμερα δεν είναι δυνατή λόγω της ρύπανσης και του θορύβου της κυκλοφορίας στον δακτύλιο. Το παλαιότερο σχέδιο κατασκευής ενός δεύτερου δακτυλίου εκτός της αστικής περιοχής για να διοχετεύεται η κίνηση από/προς το λιμάνι και τα οχήματα που δεν έχουν προορισμό την Αμβέρσα, δεν υλοποιήθηκε ποτέ.
Σιδηροδρομικές.
Στην Αμβέρσα συγκλίνουν οι γραμμές προς τα βόρεια (Ολλανδία και Έσσεν), ανατολικά (προς το Τύρνχαουτ (Turnhout)), νότια προς Μέχελεν, Βρυξέλλες και Σαρλερουά και νοτιοδυτικά προς Γάνδη και Οστένδη. Εξυπηρετείται από τις διεθνείς γραμμές προς Άμστερνταμ και Παρίσι και εθνικές γραμμές προς Γάνδη, Μπρυζ, Οστένδη, Βρυξέλλες, Σαρλερουά, Χάσσελτ, Λιέγη, Λέουβεν και Τουρνχάουτ.
Ο κεντρικός σιδηροδρομικός σταθμός (Antwerp Centraal) είναι από μόνος του αρχιτεκτονικό μνημείο και μνημονεύεται στη νουβέλα του W. G. Sebald "Austerlitz". Πριν το 2007, οπότε ολοκληρώθηκε μια σήραγγα που περνά προς βορρά διασχίζοντας υπόγεια την πόλη για να βγει εκ νέου στην επιφάνεια στον παλαιό σταθμό Antwerp Dam, ο κεντρικός ήταν απλά τερματικός σταθμός. Τα τρένα από Βρυξέλλες προς Ολλανδία όφειλαν είτε να κάνουν όπισθεν στον Σεντράαλ ή να σταματήσουν στο σταθμό του Μπέρχεμ, 2 χλμ νότια και στη συνέχεια να διαγράψουν ένα ημικύκλιο προς τα ανατολικά, γύρω από το Σίνγκελ. Τώρα σταματούν στο χαμηλότερο επίπεδο του σταθμού και συνεχίζουν προς την ίδια κατεύθυνση.
Στην Αμβέρσα υπάρχει, επίσης, ο "Antwerpen-Noord", ένας από τους μεγαλύτερους σταθμούς διαλογής φορτηγών βαγονιών και δεύτερος σε μέγεθος στην Ευρώπη. Η πλειονότητα των φορτηγών τρένων αναχωρούν από ή καταλήγουν εδώ. Διαθέτει δύο τεχνητά αναχώματα διαλογής (humps) και περισσότερες από 100 γραμμές.
Μεταφορές εντός πόλης.
Στην πόλη υπάρχει ιστός από γραμμές λεωφορείων και τραμ, που διαχειρίζεται η εταιρεία "De Lijn" και παρέχουν πρόσβαση στο κέντρο της πόλης, τα προάστια και την αριστερή όχθη του Σχέλντε. Το δίκτυο τραμ απαρτίζεται από 12 γραμμές, ορισμένα τμήματα εξ αυτών είναι υπόγεια και αποκαλούνται "προ-μετρό". Σε αυτά περιλαμβάνεται και μια σήραγγα που περνά κάτω από τον ποταμό.
Δίκτυο ποδηλάτων κοινής χρήσης "Velo".
Το Velo είναι μία δημόσια/δημοτική υπηρεσία μετακίνησης μέσω κοινής χρήσης ποδηλάτων, η οποία καλύπτει το σύνολο της πόλης της Αμβέρσας και συνδέεται εύκολα με το υπόλοιπο μεταφορικό δίκτυο τρένων, τραμ και λεωφορείων. Ο χρήστης μπορεί να χρησιμοποιήσει την υπηρεσία Velo για διαδρομές μέσα στην πόλη αλλά και τα περίχωρα της. 
Η διαδικασία είναι απλή και ο οποιοσδήποτε μπορεί να την χρησιμοποιήσει είτε άμεσα με χρέωση ανά μισή ώρα χρήσης είτε με ετήσια συνδρομή, η οποία απευθύνεται κυρίως στους μόνιμους κάτοικους και τους συχνούς επισκέπτες της πόλης. 
Το Velo είναι μια υπηρεσία που αναπτύχθηκε από την δημοτική αρχή όταν το 2010 αναζητούσε μια εναλλακτική μεταφορική λύση εντός της πόλης, που να ευνοεί την ευημερία των κατοίκων και να είναι φιλική προς το περιβάλλον. Η ιδέα των ποδηλάτων κοινής χρήσης ταίριαζε τόσο στο ύφος της πόλης όσο και στην νοοτροπία των κατοίκων της και η υπηρεσία ξεκίνησε να προσφέρεται από τον Ιούλιο του 2011. Αρχικά περιλάμβανε 80 σταθμούς με 1000 διαθέσιμα ποδήλατα. Το εγχείρημα στέφθηκε με μεγάλη επιτυχία αφού αγκαλιάστηκε τόσο από τους επισκέπτες όσο και από τους μόνιμους κάτοικους και έτσι το έτος 2019 ο αριθμός των διαθέσιμων ποδηλάτων έφτασε τα 4200 δημιουργώντας ένα εκτεταμένο δίκτυο που καλύπτει κάθε γωνιά της πόλης. Το Velo αποτελεί μια οικονομική και περιβαλλοντικά φιλική λύση για να περιηγηθεί κάποιος στην πόλη της Αμβέρσας, η οποία τόσο από άποψη μεγέθους όσο και από πλευράς ποδηλατικού οδικού δικτύου προσφέρεται για αυτήν την μορφή μετακίνησης.
Αεροπορικές.
Το μικρό Διεθνές Αεροδρόμιο της Αμβέρσας βρίσκεται στο Ντερν (Deurne) και εξυπηρετεί το επιβατικό κοινό προς ευρωπαϊκούς προορισμούς. Συνδέεται με το κέντρο της πόλης με λεωφορειακή γραμμή.
Το αεροδρόμιο είναι, επίσης, έδρα της VLM Airlines (κεντρικά γραφεία) ενώ γραφεία διατηρεί και η εταιρεία CityJet. Όταν υπήρχε η εταιρία VG Airlines (ή Delsey Airlines), διατηρούσε τα κεντρικά γραφεία της στο προάστιο Μερκσεμ (Merksem).
Το μεγαλύτερο αεροδρόμιο του Βελγίου, αυτό των Βρυξελλών, βρίσκεται περίπου 45 χλμ. από την Αμβέρσα και συνδέει την πόλη με ολόκληρο τον κόσμο. Και αυτό συνδέεται με λεωφορειακή γραμμή από το κέντρο της πόλης αλλά και σιδηροδρομικά. Η νέα σιδηροδρομική γραμμή "Diabolo" που εγκαινιάστηκε το 2012 συνδέει την Αμβέρσα απευθείας με το αεροδρόμιο. Υπάρχει επίσης απευθείας σιδηροδρομική σύνδεση με το αεροδρόμιο του Σαρλερουά δύο φορές ανά ώρα (κατά τις εργάσιμες ημέρες).
Πολιτισμός.
Η Αμβέρσα είχε μεγάλη φήμη ως καλλιτεχνικό κέντρο κατά τον 17ο αιώνα, που βασιζόταν στη Σχολή ζωγραφικής, στην οποία περιλαμβάνονταν ζωγράφοι όπως οι Πέτερ Πάουλ Ρούμπενς, Άντονι βαν Ντάικ, Γιάκομπ Γιόρντενς, οι δύο Τένιερς (πρεσβύτερος και νεότερος) και πολλοί άλλοι.
Ανεπίσημα οι περισσότεροι κάτοικοι της Αμβέρσας (αποκαλούνται στα φλαμανδικά "Antwerpenaren") μιλούν την "Antverpian", μια διάλεκτο που οι Ολλανδόφωνοι αναγνωρίζουν ως ξεχωριστή από τις άλλες διαλέκτους της Βραβάντης, λόγω της προφοράς των φωνηέντων. Στο θέατρο "Echt Antwaarps Teater" ανεβαίνουν παραστάσεις σε αυτή τη διάλεκτο.
Μόδα.
Η Αμβέρσα είναι ανερχόμενη πόλη στον χώρο της μόδας. Κατέχει "Καλτ" θέση στο χώρο της μόδας, κύρια λόγω της Βασιλικής Ακαδημίας Καλών Τεχνών της, μιας από τις πλέον σημαντικές ακαδημίες σπουδών στη μόδα στην Ευρώπη. Αποτέλεσε το κέντρο εκπαίδευσης πολλών Βέλγων σχεδιαστών μόδας. Από το 1980, πολλοί απόφοιτοι της Ακαδημίας έγιναν διεθνώς αναγνωρισμένοι σχεδιαστές μόδας με έδρα την Αμβέρσα. Η πόλη ασκεί τεράστια επίδραση σε άλλους Βέλγους σχεδιαστές μόδας, όπως οι Raf Simons, Veronique Branquinho, Olivier Theyskens and Kris Van Assche.
Τοπικά προϊόντα.
Η πόλη είναι διάσημη για τα τοπικά της προϊόντα. Κάθε χρόνο τον Αύγουστο πραγματοποιείται η γιορτή "Bollekesfeest", στην οποία προβάλλονται προϊόντα όπως η "Bolleke", μπίρα στο χρώμα του ήλεκτρου, που παρασκευάζεται από τη ζυθοποιία "De Koninck". Τα γλυκά "Mokatine", δημιουργία των ζαχαροπλαστείων "Roodthooft", το "Elixir D'Anvers", τοπικά παρασκευαζόμενο λικέρ, τοπικά καβουρδισμένος καφές από την εταιρεία Koffie Verheyen, ζάχαρη από το Κάντικο (Ινδία), μαριναρισμένη ρέγγα και κρέας αλόγου είναι ορισμένα δείγματα τοπικών σπεσιαλιτέ. Ένα από τα πλέον γνωστά προϊόντα της πόλης είναι τα μπισκότα της, τα "Antwerpse Handjes" (χέρια της Αμβέρσας), τα οποία κατασκευάζονται από ζύμη με μείγμα αμυγδάλου και σοκολάτας γάλακτος και συμβολίζουν το σήμα κατατεθέν και τη λαογραφία της. Τα τοπικά προϊόντα εκπροσωπεί η μη κερδοσκοπική εταιρεία "Streekproducten Provincie Antwerpen vzw".
Αθλητισμός.
Η πόλη φιλοξένησε τους Θερινούς Ολυμπιακούς Αγώνες το 1920, τους πρώτους που έγιναν μετά τη λήξη του Α΄ Παγκοσμίου Πολέμου και μοναδικούς που έχουν γίνει στο Βέλγιο. Οι αγώνες ποδηλασίας διεξήχθησαν στο κέντρο της πόλης.
Η Ρουαγιάλ Αντβέρπ ΦΚ, που σήμερα αγωνίζεται στo Πρωτάθλημα ποδοσφαίρου του Βελγίου, ιδρύθηκε το 1880 και είναι γνωστή ως "Ο μεγάλος γέρος" καθώς ήταν ο πρώτος σύλλογος που έγινε μέλος στη Βασιλική Βελγική Ποδοσφαιρική Ομοσπονδία το 1895. Από το 1998 η ομάδα λαμβάνει παίκτες δανεικούς από τη Μάντσεστερ Γιουνάιτεντ, ύστερα από επίσημη συνεργασία των δύο συλλόγων.
Μια ακόμη ομάδα στην πόλη είναι η Κ. Μπέερσοτ Β.Α.Κ., που ιδρύθηκε το 1899 από πρώην παίκτες της Ρουαγιάλ Αντβέρπ. Αγωνιζόταν στο Ολυμπιακό Στάδιο, το κύριο κτίσμα των Ολυμπιακών Αγώνων και ανέστειλε τις δραστηριότητές της τον Μάιο του 2013 λόγω οικονομικών προβλημάτων.
Η ομάδα Αντβέρπ Τζάιαντς αγωνίζεται στo Βελγικό Πρωτάθλημα Καλαθοσφαίρισης και η Topvolley Antwerpen στην αντίστοιχη κατηγορία πετοσφαίρισης.
Στίβος.
Η Αμβέρσα έχει φιλοξενήσει τις παρακάτω διοργανώσεις:
Τριτοβάθμια εκπαίδευση.
Στην Αμβέρσα υπάρχει ένα πανεπιστήμιο και αρκετά κολέγια. Το Πανεπιστήμιο της Αμβέρσας ("Universiteit Antwerpen") δημιουργήθηκε το 2003, με συγχώνευση των Ιδρυμάτων RUCA, UFSIA και UIA, των οποίων οι ρίζες ανάγονται ως το 1872. Στο πανεπιστήμιο φοιτούν περίπου 13.000 σπουδαστές, γεγονός που το καθιστά το 3ο πιο πολυπληθές πανεπιστήμιο της Φλάνδρας, ενώ έχει και 1.800 ξένους σπουδαστές. Διαθέτει επτά εγκαταστάσεις διεσπαρμένες σε τέσσερις πανεπιστημιουπόλεις στο κέντρο και στα νότια της πόλης. Μετά τις σπουδές απονέμονται τίτλοι "μπάτσελορ", "μάστερ" και μεταπτυχιακοί.
Ανάμεσα στα κολέγια της πόλης συγκαταλέγονται το Κολέγιο του Καρλομάγνου ("Karel de Grote Hogeschool") με περίπου 10.000 φοιτητές και προσωπικό 1.300 ατόμων, το κολέγιο Πλαντάιν ("Plantijn Hogeschool") με περίπου 3.700 φοιτητές και το κολέγιο Αρτένσις ("Artesis Hogeschool") με περίπου 8.000 φοιτητές και προσωπικό 1.600 ατόμων.
Διεθνείς Σχέσεις.
Η Αμβέρσα είναι αδελφοποιημένη με τις εξής πόλεις:

</doc>
<doc id="55015" url="https://el.wikipedia.org/wiki?curid=55015" title="Ρητζάινα">
Ρητζάινα



</doc>
<doc id="55016" url="https://el.wikipedia.org/wiki?curid=55016" title="Ολλανδικά">
Ολλανδικά



</doc>
<doc id="55019" url="https://el.wikipedia.org/wiki?curid=55019" title="Λυχνία ατμών νατρίου">
Λυχνία ατμών νατρίου

Οι λυχνίες ατμών νατρίου είναι και αυτές, όπως οι λυχνίες ατμών υδραργύρου, κατασκευασμένες με δύο γυάλινα περιβλήματα, το ένα εντός του άλλου, που παραβάλεται κενό. Το εσωτερικό όμως σ΄ αυτούς δεν απαιτείται να είναι χαλαζιακό αφού η μεν θερμοκρασία του τόξου είναι χαμηλότερη το δε εκπεμπόμενο φως δεν περιέχει υπεριώδεις ακτινοβολίες.
Τα κύρια ηλεκτρόδια του λαμπτήρα ατμών νατρίου είναι δύο ζεύγη με συνέπεια να εμφανίζουν τέσσερις πόλους, εξωτερικές ακίδες. Μεταξύ των ηλεκτροδίων κατά ζεύγη υπάρχουν νήματα πυράκτωσης που με ιδιαίτερη διάταξη λειτουργούν μόνο στο στάδιο της εκκίνησης.
Με την πυράκτωση και λόγω του αερίου που περιέχει αρχίζει τόξο με συνέπεια προοδευτικά να εξαχνώνεται το μεταλλικό νάτριο που βρίσκεται μέσα και τότε ξεκινάει το τόξο των ατμών του νατρίου. Τότε διακόπτεται αυτόματα η τροφοδότηση των νημάτων. Η δε θερμοκρασία διατηρείται στο σημείο που πρέπει από το ρεύμα του τόξου.
Το φως των "λαμπτήρων ατμών νατρίου" είναι έντονο κίτρινο που όμως προκαλεί έντονη χρωματική παραμόρφωση των σωμάτων που φωτίζει. Επειδή αντίθετα, παρουσιάζει πολύ μεγάλη διεισδυτικότητα σε συνθήκες περιορισμένης ορατότητας, π.χ. στην ομίχλη, χρησιμοποιείται στον φωτισμό οδών, λιμένων, κλειστών διαύλων, διωρύγων, γεφυρών κ.λπ.
Οι λαμπτήρες ατμών νατρίου λειτουργούν με τάση λίγο υψηλότερη των 220 V, γι' αυτό και απαιτείται διάταξη ανύψωσης της τάσης του δικτύου π.χ. με μετασχηματιστή ή αυτομετασχηματιστή.
Οι λαμπτήρες αυτοί ανήκουν στην κατηγορία εκείνων του τόξου των ψυχρών φωτεινών πηγών.

</doc>
<doc id="55027" url="https://el.wikipedia.org/wiki?curid=55027" title="Κάρολος ΙΒ΄ της Σουηδίας">
Κάρολος ΙΒ΄ της Σουηδίας

Ο Κάρολος ΙΒ' ("Karl XII", 17 Ιουνίου 1682 - 30 Νοεμβρίου 1718) ήταν βασιλιάς της Σουηδίας (1697-1718). Η αρίθμησή του ως ΙΒ΄ βασίζεται στη μυθική ιστορία της χώρας· στην πραγματικότητα είναι ο Κάρολος ΣΤ΄.
Ανέβηκε στον θρόνο στα δεκαπέντε του χρόνια και οδήγησε στα δεκαοκτώ του την Σουηδία στον Μεγάλο Βόρειο Πόλεμο εναντίον όλων των γειτόνων της, που διαμφισβήτησαν την κυριαρχία της στην Βαλτική. Νίκησε τους Δανούς, τους Ρώσους, τους Πολωνούς και τους Σάξονες, ανεβοκατέβαζε βασιλείς στην Πολωνία, νίκησε και πάλι τους Ρώσους στο έδαφός τους και υπέστη τελικά συντριπτική ήττα από τους τελευταίους στην Πολτάβα. Κατέφυγε στην Οθωμανική αυτοκρατορία και μετά περιπετειώδη διαμονή πέντε ετών επέστρεψε στην Σουηδία. Συνέχισε τους πολέμους και στα τριάντα έξι του σκοτώθηκε ενώ πολιορκούσε ένα φρούριο στη Νορβηγία.
Επανέλαβε τους άθλους του Γουσταύου Αδόλφου στην Ευρώπη, και μολονότι ή ήττα του στην Πολτάβα σήμανε το τέλος της Σουηδικής αυτοκρατορίας, θεωρήθηκε και θεωρείται έως και σήμερα από πολλούς συμπατριώτες του εθνικός ήρωας και μαζί με τον προκάτοχό του Γουστάβο-Αδόλφο ως οι καλύτεροι μονάρχες στην ιστορία της Σουηδίας.
Ανατροφή και ανάρρηση.
Ο Κάρολος ΙΒ' ήταν γιος του Καρόλου ΙΑ' της Σουηδίας και της Ουλρίκα Ελεωνόρα της Δανίας. Ανήκε στον οίκο του Παλατινάτου-Τσβάιμπρύγκεν, νεώτερο κλάδο της δυναστείας των Βίττελσμπαχ. 
Ψηλός και δυνατός, με εξαίρετη σωματική κατασκευή, εκπαιδεύτηκε αποκλειστικά για τον πόλεμο. Κυνηγούσε αρκούδες με μόνο όπλο ένα ξύλινο δίκρανο, κολυμπούσε σε παγωμένα νερά, έσκαζε τα άλογά του στο τρέξιμο και διοργάνωνε ψευτομάχες όπου τόσο αυτός όσο και οι φίλοι του κινδύνευαν να σκοτωθούν. Περιφρονούσε τον κίνδυνο και τις στερήσεις και απαιτούσε την ίδια στάση από τα στρατεύματά του. Ακόμα και η θεωρητική εκπαίδευσή του είχε σχέση με τον πόλεμο. Έμαθε μαθηματικά, που του χρειάζονταν για το πυροβολικό του, και Λατινικά για να εμπνευστεί από το έργο του Κόιντου Κούρτιου Ρούφου για τον Αλέξανδρο.Είχε μεγάλη ικανότητα αντίληψης αλλά μικρή υπομονή και η ακλόνητη πίστη του στο θεόσδοτο βασιλικό του αξίωμα του στέρησε εν μέρει την δυνατότητα κάποιων πιθανών ελιγμών. Ποτέ δεν έδωσε όρκο που θα περιόριζε τις απόλυτες εξουσίες του και φόρεσε μόνος του το στέμμα κατά την τελετή της στέψης του, ύστερα από επτάμηνη μόνο επιτροπεία. 
Ο Μεγάλος Βόρειος Πόλεμος.
Ο συνασπισμός και οι πρώτες επιχειρήσεις κατά της Σουηδίας.
Όταν ο δεκαπενταετής Κάρολος ανέβηκε στο θρόνο (1697) η Σουηδία ήταν η μεγαλύτερη δύναμη της ΒΑ Ευρώπης, διαθέτοντας ένα υπερσύγχρονο (για τα δεδομένα της εποχής) στράτευμα, χάρη στο οποίο είχε προσαρτήσει ολόκληρη τη Φινλανδία και διάφορα γερμανικά, δανικά και ρωσικά εδάφη. 
Οι γείτονές της είδαν στο νεαρό της ηλικίας του Καρόλου την ευκαιρία να επωφεληθούν. Ένας Λεττονός ευγενής, ο Γιόχαν φον Πάτκουλς (Johann Reinhold von Patkuls), οργάνωσε την όλη κίνηση κατά της Σουηδίας. Όταν ο Κάρολος ΙΒ΄, στηριζόμενος στις υπόλοιπες τάξεις του βασιλείου, περιέστειλε τις καταχρήσεις των ευγενών και κατάσχεσε κτήματά τους, ο Πάτκουλς, Σουηδός υπήκοος ων, διαμαρτυρήθηκε εντονότατα και κατηγορήθηκε για προδοσία. Διέφυγε στην Πολωνία, ζήτησε συγχώρηση από τον νεαρό Κάρολο ΙΒ΄, δεν του δόθηκε, και το 1698 υπέβαλε στον βασιλιά της Πολωνίας σχέδιο για τον διαμελισμό της Σουηδικής αυτοκρατορίας. Αυτός το υιοθέτησε και το Νοέμβριο του 1699 το βασίλειο Δανίας-Νορβηγίας υπό τον Φρειδερίκο Δ΄, η Σαξονία-Πολωνολιθουανική Κοινοπολιτεία υπό τον Αύγουστο τον Ισχυρό και η Ρωσία του Μεγάλου Πέτρου, υπέγραψαν την μυστική Συνθήκη του Πρεομπραζένσκογιε, με την οποία δεσμεύονταν ότι θα αναλάμβαναν κοινή δράση για να εκδιώξουν τους Σουηδούς από τα εδάφη τους. Οι στρατιωτικές επιχειρήσεις ξεκίνησαν στις αρχές του 1700, διήρκεσαν 21 έτη και έμειναν στην ιστορία ως ο Μεγάλος Βόρειος Πόλεμος.
Στα τέλη του 1699 ο δεκαοκτάχρονος Κάρολος έστειλε ένα στρατιωτικό απόσπασμα για να ενισχύσει τον εξάδελφο και επ’ αδελφή γαμπρό του δούκα του Χόλσταϊν-Γκόττορπ στην αναμενόμενη εναντίον του επίθεση από την Δανία, που εκδηλώθηκε αμέσως μετά. Ταυτόχρονα σαξονικός στρατός εισέβαλε στην Λιβονία και τον Φεβρουάριο του 1700 πολιόρκησε την πολυπληθέστερη πόλη της σουηδικής επικράτειας, την Ρίγα. Τον Αύγουστο η Ρωσία κήρυξε τον πόλεμο στην Σουηδία και επιτέθηκε στις κτήσεις της στην Ίνγκρια (η περιοχή όπου λίγο αργότερα ιδρύθηκε η Αγία Πετρούπολη) και στην Εσθονία.
Ο πόλεμος κατά Δανίας και Ρωσίας. Νάρβα.
Όταν οι ειδήσεις για τις εχθρικές ενέργειες έφτασαν στην Στοκχόλμη, στο ανακτοβούλιο ακούστηκαν διάφορες απόψεις για την αντιμετώπιση της κατάστασης, οι περισσότερες από τις οποίες ήταν υπέρ της διάσπασης της εναντίον της Σουηδίας συμμαχίας με χωριστές διαπραγματεύσεις. Ο Κάρολος, αφού άκουσε πολλή ώρα σιωπηλός, είπε : «Κύριοι, έχω αποφασίσει να μη αναμιχθώ ποτέ σε ένα άδικο πόλεμο αλλά και να μη τερματίσω ένα δίκαιο παρά μόνο με την καταστροφή των εχθρών μου». 
Ο Κάρολος εξεστράτευσε πρώτα κατά της Δανίας. Εισέβαλε με 8.000 άντρες και σύντομα υποχρέωσε τον επίσης εξάδελφό του Φρειδερίκο Δ΄ σε συνθηκολόγηση με την Ειρήνη του Τράβενταλ που εξασφάλισε την ακεραιότητα του Χόλσταϊν (Αύγουστος 1700) και απέφερε στον Κάρολο 200.000 τάλληρα. Στην επίθεσή του κατά της Δανίας είχε την ναυτική υποστήριξη Βρετανών και Ολλανδών που ενδιαφέρονταν να παραμείνουν ανοιχτά τα στενά του Όρεσουντ.
Ύστερα στράφηκε κατά της Ρωσίας αφού πρώτα ο Σουηδός στρατηγός Ντάλμπεργκ υποχρέωσε τους Σάξονες να λύσουν την πολιορκία της Ρίγας. Βάδισε μέσα από έλη και επικίνδυνα περάσματα και εμφανίστηκε στα νώτα του ρωσικού στρατού, που είχε έρθει για να ανακουφίσει τους Σάξονες, στη Νάρβα της Εσθονίας. Το Νοέμβριο του 1700 ο Κάρολος με οκτώ χιλιάδες άντρες επιτέθηκε, ενώ μαινόταν η χιονοθύελλα, σε ρωσικό στρατό σαράντα χιλιάδων αντρών, τον διέσπασε και κατήγαγε μεγάλη νίκη. Οι στρατηγοί του τον πίεσαν να βαδίσει κατά της Μόσχας και να συντρίψει οριστικά τον Πέτρο. Αλλά μπροστά τους ήταν ο ρωσικός χειμώνας και η ρωσική απεραντοσύνη. Ο Κάρολος φέρθηκε αυτή τη φορά συνετά –και το μετάνιωσε.
Ο πόλεμος κατά του Αύγουστου του Ισχυρού.
Έπειτα ήρθε η σειρά της Πολωνίας, βασιλιάς της οποίας και μέγας δούκας της Λιθουανίας ήταν ο εκλέκτορας της Σαξονίας Αύγουστος Β΄ ο Ισχυρός (εξάδελφος κι αυτός όλων). Ο Κάρολος βάδισε εναντίον της και η Πολωνία -τυπικά ουδέτερη μέχρι στιγμής γιατί ο Αύγουστος είχε αρχίσει τον πόλεμο ως εκλέκτορας της Σαξονίας μόνο- ζήτησε διαπραγματεύσεις αλλά ο Κάρολος αγνόησε το πολωνικό αίτημα παρά το ότι η σουηδική Δίαιτα (Ρίκσνταγκ) το υποστήριξε. Εισέβαλε στην Πολωνία, κατέλαβε την Βαρσοβία τον Μάιο του 1702, νίκησε τους Σάξονες και Πολωνούς στην μάχη του Κλίσοβ τον Ιούλιο, πήρε την Κρακοβία, νίκησε πάλι τους αντιπάλους του στην μάχη του Πουλτούσκ τον Απρίλιο του 1703 και πήρε το Τορούν. 
Το 1704 ο Κάρολος εγκατέστησε στον θρόνο της Πολωνίας τον Στανισλάο Λετσίνσκι με αποτέλεσμα να ξεσπάσει εμφύλιος πόλεμος στην χώρα. Ο Αύγουστος πραγματοποίησε μιαν εκστρατεία αντιπερισπασμού, απέτυχε όμως, και στην μάχη του Φράουσταντ Σάξονες, Πολωνοί και οι σύμμαχοί τους Ρώσοι νικήθηκαν από τους Σουηδούς υπό τον Ρένχιολντ (Σεπτέμβριος 1706). Ο Κάρολος εισέβαλε εν συνεχεία στην Σαξονία, κατέλαβε την Δρέσδη και την Λειψία, και ο Αύγουστος υποχρεώθηκε να παραιτηθεί από τον θρόνο της Πολωνίας και να παραδώσει στους Σουηδούς τον Πάτκουλ ο οποίος βασανίστηκε στον τροχό και αποκεφαλίστηκε. Καθένας ξεχωριστά από τους εχθρούς της Σουηδίας είχε ηττηθεί.
Ο πόλεμος κατά Ρωσίας. Πολτάβα.
Μετά την ήττα στη Νάρβα, ο Πέτρος προχώρησε σε ριζική αναδιοργάνωση του ρωσικού στρατού, υιοθετώντας ευρωπαϊκά, και μάλιστα σουηδικά, πρότυπα. Οι ρωσικές δυνάμεις, τις οποίες ο Κάρολος δεν είχε φροντίσει να καταδιώξει και να εκμηδενίσει, επωφελούμενες από τις επιχειρήσεις του Καρόλου κατά τις Πολωνίας, εισέβαλαν και πάλι στην Ίνγκρια, όπου ο Πέτρος ίδρυσε το 1703 την Αγία Πετρούπολη. Το 1704 οι Ρώσοι ανακατέλαβαν τη Νάρβα. Παρά ταύτα ο Πέτρος έκανε απελπισμένες προτάσεις ειρήνης μέχρι και το 1708, που απορρίφθηκαν όμως από τον Κάρολο, ο οποίος επέμενε στα σύνορα του 1700.
Ο Κάρολος αποφάσισε να επιτεθεί στην ίδια την Ρωσία έχοντας εξασφαλίσει την συμμαχία του αταμάνου των Κοζάκων της Ουκρανίας Ιβάν Μαζέπα. Εισέβαλε με ανεπαρκείς σχετικά δυνάμεις (35.000 άνδρες και άλλες 12.500 που ερχόταν από την Λιβονία υπό τον Λέβενχάουπτ), καθώς ήταν υποχρεωμένος να αφήσει ισχυρές φρουρές στην Σουηδία, Πολωνία, Φινλανδία και σε όλες τις σουηδικές κτήσεις.
Τον Ιούλιο του 1708 νίκησε τριπλάσιες ρωσικές δυνάμεις στη μάχη του Χολοβτσίν (σήμερα στην Λευκορωσία), την οποία μάχη ο ίδιος θεωρούσε ως την σημαντικότερη νίκη του. Βάδισε ύστερα προς την Μόσχα,νικώντας όποτε συναντούσε ρωσικό στρατό, όχι όμως σε αποφασιστική μάχη. Ο Πέτρος συνάντησε τον Λέβενχάουπτ στην Λέσναγια (σήμ. στην Λευκορωσία) τον Σεπτέμβριο του 1708 και του προξένησε σοβαρότατες απώλειες σε άντρες αλλά κυρίως στα εφόδια που προοριζόταν για τον Κάρολο. Οι τύχες του πολέμου άρχισαν να αλλάζουν. Ο Στανίσλαος είχε μεγάλα προβλήματα στην Πολωνία και δεν μπορούσε να στείλει ενισχύσεις, η δε εξέγερση των Κοζάκων του Μαζέπα κατεπνίγη από τους Ρώσους. Ο τρομερός χειμώνας εκείνης της χρονιάς (πάγωσαν μέχρι και ο Ροδανός και τα κανάλια της Βενετίας), οι ασθένειες και οι στερήσεις είχαν μειώσει τον στρατό του Καρόλου σε 23.000 και η γραμμή εφοδιασμού του είχε καταστραφεί. Επί τόπου δεν υπήρχε τίποτε γιατί οι Ρώσοι εφήρμοζαν την τακτική της «καμένης γης».
Παρ’ όλα αυτά ο Κάρολος αποφάσισε να επιτεθεί στην Πολτάβα (σημ. στην Ουκρανία), όπου βρισκόταν οχυρωμένος ο Πέτρος με 45.000 άντρες (κατ’ άλλους 80.000). Ήταν μια παρακινδυνευμένη απόφαση γιατί εκτός των άλλων ο Κάρολος είχε πληγωθεί άσχημα στο πόδι πριν λίγες μέρες και δεν μπορούσε να σταθεί όρθιος. Η επίθεση, που την οδήγησε ο στρατηγός Ρένχιολντ στις 27 Ιουνίου 1709, άρχισε καλά αλλά κατέληξε σε πλήρη καταστροφή του σουηδικού στρατού από το αναδιοργανωμένο επί σουηδικών προτύπων προβολικό των Ρώσων. Ο Κάρολος, που είχε μεταφερθεί στο πεδίο της μάχης πάνω σε φορείο, κατόρθωσε ν΄ανεβεί σ’ ένα άλογο και να διαφύγει με χίλιους άντρες αλλά ο Λέβενχάουπτ με ό,τι απέμεινε από τον σουηδικό στρατό παραδόθηκε σε λίγες μέρες.
Στην Οθωμανική Αυτοκρατορία.
Ο Κάρολος κατέφυγε στο Μπέντερ της Μολδαβίας, στην Οθωμανική επικράτεια. Σχηματίστηκε εκεί μια σουηδική παροικία, το Κάρλσταντ, αποτελούμενη από όσους έφυγαν μαζί του, από άλλους που κατέφθαναν διαρκώς και από γυναικόπαιδα των Σουηδών αιχμαλωτισμένα από τους Ρώσους, που εξαγόρασε ο σουλτάνος χάριν του Καρόλου. Μόλις θεραπεύτηκε το τραύμα του, ο Κάρολος άρχισε τις στρατιωτικές ασκήσεις του μικρού στρατού του.
Με την παρότρυνση και τις συμβουλές του Καρόλου, οι Τούρκοι διεξήγαγαν ένα επιτυχή πόλεμο κατά της Ρωσίας το 1710-1711. Ο Πέτρος, παγιδευμένος στον ποταμό Προύθο, σώθηκε δωροδοκώντας τον μεγάλο βεζύρη. Δέχθηκε όλους τους βαρείς όρους των Τούρκων, ένας από τους οποίους ήταν και η ακώλυτη επιστροφή του Καρόλου στην Σουηδία. Αυτός, που ερχόταν να λάβει μέρος στην μάχη, βρέθηκε προ συμφωνίας και εξεμάνη. Έπεισε τον σουλτάνο να καθαιρέσει τον βεζύρη αλλά νέα δωροδοκία του νέου βεζύρη επικύρωσε την συμφωνία.
Η πίεση που ασκούσε ο Κάρολος στην Πύλη και η εν γένει συμπεριφορά των Σουηδών, κούρασαν τον σουλτάνο που τους ζήτησε να εγκαταλείψουν την επικράτειά του. Ο Κάρολος αρνήθηκε και σώμα 12.000 γενιτσάρων στάλθηκε για να τον εξαναγκάσει. Αμύνθηκε απεγνωσμένα, σκοτώνοντας ιδιοχείρως δέκα Τούρκους, τελικά όμως απήχθη στο Διδυμότειχο. Έμεινε εκεί είκοσι μήνες σε κατάσταση ημιαιχμαλωσίας.
Εν τω μεταξύ ο Αύγουστος επανήλθε στον πολωνικό θρόνο, ο Στανίσλαος κατέφυγε στην Αλσατία, η Ρωσία κατέλαβε την Φινλανδία και προσήρτησε την Ουκρανία και όλοι οι γείτονες της Σουηδίας της αποσπούσαν εδάφη.
Το τέλος.
Ο Κάρολος έφυγε τελικά από το Διδυμότειχο το Σεπτέμβριο του 1714 και μετά 15 μόλις ημερών ιππασία έφτασε στο Στράλσουντ, ένα από τα ελάχιστα εναπομείναντα προπύργια της Σουηδίας στην ηπειρωτική Ευρώπη. Εκεί πολιορκήθηκε από τον βρετανικό και δανικό στόλο και δύναμη 36.000 ανδρών, ενώ η Σουηδία ήταν σε εμπόλεμη κατάσταση και με το Αννόβερο, την Πρωσσία, την Σαξονία και την Ρωσία. Όταν η πόλη και τα τείχη κατέρρευσαν από τις βολές του πυροβολικού, ο Κάρολος μπήκε σ’ ένα πλοιάριο και πέρασε υπό το εχθρικό πυρ στην Σουηδία, στην Κάρλσκρουνα (Δεκέμβριος 1715). 
Τον υποδέχτηκε ο Γκέοργκ φον Γκερτς (Georg Heinrich von Görtz), ένας διπλωμάτης του δουκάτου του Χολσατάιν-Γκόττορπ, που εξελίχθηκε σε υπερυπουργό του Καρόλου, σε «μεγάλο βεζύρη» όπως τον επονόμασαν οι Σουηδοί. Ο Γκαιρτς ανέλαβε να πραγματοποιήσει τα σχέδια του βασιλιά για την συνέχιση του πολέμου από την οποία ο Κάρολος δεν παραιτούνταν. Επιστρατεύτηκαν μέχρι και δεκαπεντάχρονοι έφηβοι, συγκεντρώθηκαν όλα τα σιδηρά αντικείμενα για τις πολεμικές ανάγκες, φορολογήθηκαν τα πάντα. Ο Γκαιρτς υποτίμησε το νόμισμα εκδίδοντας ομόλογα πληρωτέα «εν ευθέτω χρόνω» με καταστρεπτικές συνέπειες για την σουηδική οικονομία, και προσπάθησε με διπλωματικές ενέργειες να διασπάσει την συμμαχία των εχθρών της Σουηδίας. Τα σχέδιά του όμως απέτυχαν γιατί προσέκρουσαν, εκτός των άλλων, και στην ισχυρογνωμοσύνη του Καρόλου. 
Το 1716 και το 1717 ο Κάρολος εισέβαλε στην Νορβηγία, που ήταν τότε δανικό έδαφος, αλλά αποκρούστηκε με σοβαρές απώλειες και τις δύο φορές. Το 1718 επανέλαβε την επίθεση και στις 11 Δεκεμβρίου, ενώ πολιορκούσε το Φρέντρικσχαλντ (σήμ. Χάλντεν) σκοτώθηκε στα τριάντα έξι του από μια σφαίρα που διαπέρασε το κρανίο του. 
Αποτίμηση.
Ο θάνατος του Καρόλου, αν όχι η εν γένει πολιτεία του, σήμανε το τέλος της Σουηδικής αυτοκρατορίας. Η αδελφή του Ούλρικε-Ελεονώρα και ο σύζυγός της Φρειδερίκος Α΄ που τον διαδέχτηκαν (ο Κάρολος ποτέ δεν παντρεύτηκε), αναγκάστηκαν να εγκαταλείψουν όλες τις σουηδικές κτήσεις στην Βαλτική και στην Γερμανία. Ο Γκαιρτς δικάστηκε για την «τυραννία» που επέβαλε στους Σουηδούς εν ονόματι του Καρόλου και εκτελέστηκε. Η Σουηδία ήταν η μεγάλη χαμένη.
«Ο βασιλιάς ονειρεύεται μόνο πόλεμο», έγραψε ένας Γάλλος απεσταλμένος. Φιλόδοξος στο έπακρο και αφοσιωμένος στον πόλεμο, και φύσει ασκητικός και ολιγαρκής άνθρωπος (ένα πραγματικό υπόδειγμα στρατιώτη-μοναχού, καθώς ήταν εξαιρετικά ευλαβής Λουθηρανός και απείχε συνειδητά από το αλκοόλ και τις γυναίκες με τον θρύλο να λέει πως "παντρεύτηκε την Σουηδία" λόγω της φιλοπατρίας του και της αφιέρωσης της ζωής του στην προάσπιση της εδαφικής ακεραιότητας και του γοήτρου της Σουηδίας) και υπεράνθρωπα ανθεκτικός (στην Πολτάβα έβγαλε ο ίδιος την σφαίρα από το πόδι του με ένα μαχαίρι), ο Κάρολος κέρδισε την προσωνυμία «ο τελευταίος των Βίκινγκς». Ωστόσο δίνοντας συνεχώς ο ίδιος το παράδειγμα πατριωτισμού και αυταπάρνησης για το καλό της Σουηδίας περίμενε και απαιτούσε την ίδια στάση και από τον λαό του ενίοτε ζητώντας όντως υπέρμετρες θυσίες, και μολονότι δεν άρχισε αυτός τον Μεγάλο Βόρειο Πόλεμο, δεν τον σταμάτησε όταν υπήρξαν κάποιες ευκαιρίες φαινομενικά ευνοϊκές για την Σουηδία καθώς φλεγόμενος από την αγάπη για την χώρα, την ιδέα της διατήρησης και επέκτασης όσων είχε ήδη βρει από τους προγόνους του και από το άδικο σύρσιμο της Σουηδίας στον πόλεμο δεν δέχτηκε να κάνει την παραμικρή παραχώρηση εδαφών ή γοήτρου, ακόμη κι όταν του έκαναν ειρηνευτικές προτάσεις οι Ρώσοι πριν από τον Ρωσοτουρκικό πόλεμο του 1710-11 ενώ ήταν ηττημένος και φυγάς. Υπερεκτίμησε όχι τόσο τις ικανότητές του αλλά κυρίως του στρατού του, ο οποίος, αν και εξαίρετα οργανωμένος και αξιόμαχος, ήταν αριθμητικά κατά πολύ υποδεέστερος των στρατών των συνασπισμένων αντιπάλων του και ιδίως της Ρωσίας. Το ακατασίγαστο πάθος του για πόλεμο και οι επακόλουθες ταλαιπωρίες των Σουηδών, συνέβαλαν ώστε να γεννηθούν διάφορες θεωρίες δολοφονίας του από κάποιους λιγόψυχους και αργυρώνητους συμπατριώτες του.
Κατά τον 19ο αιώνα, στην εποχή του ρομαντικού εθνικισμού, ο Κάρολος θεωρήθηκε εθνικός ήρωας της Σουηδίας. 
Λογοτεχνική ανάπλαση της εποχής, και ειδικά των πρώτων φάσεων του Μεγάλου Βορείου Πολέμου, με ψυχολογικά πορτραίτα του Πέτρου και του Καρόλου, περιέχονται στην μυθιστορηματική βιογραφία του Αλεξέι Τολστόι «Πέτρος Α΄» (ελλην. μετάφρ. Κώστα Μερτβάγου, εκδ. «Χαραυγή», 1956)

</doc>
<doc id="55029" url="https://el.wikipedia.org/wiki?curid=55029" title="Βρέστη">
Βρέστη

Η Βρέστη (γαλλ. "Brest") είναι πόλη στη Βρετάνη της βορειοδυτικής Γαλλίας, σημαντικό λιμάνι και ναυτική βάση, πρωτεύουσα του νομού Φινιστέρ (Finistère). Είναι το δεύτερο στρατιωτικό λιμάνι στη Γαλλία μετά την Τουλόν και βρίσκεται στο δυτικό άκρο της Βρετάνης.
Ο πληθυσμός της πόλης ανέρχεται στους 139.163 κατοίκους (2015), ενώ η ευρύτερη αστική περιοχή έχει περίπου έχει 320.000 κατοίκους (2015). Η Βρέστη είναι η 25η πιο πυκνοκατοικημένη πόλη στη Γαλλία. Αν και είναι η πιο μεγάλη πόλη του νομού, η πρωτεύουσα είναι το Κεμπέρ (Quimper).  Το Πολεμικό Ναυτικό είναι πολύ σημαντικό για την περιοχή, αντιπροσωπεύοντας περίπου 60.000 άτομα με οικογένειες και 2.3 δισ ευρώ που διοχετεύονται ετησίως στην τοπική οικονομία.
Στο Μεσαίωνα, η ιστορία της Βρέστης ταυτίζεται με την ιστορία του κάστρου της. Στη συνέχεια, ο καρδινάλιος Ρισελιέ την καθιστά στρατιωτικό λιμάνι. Η Βρέστη θα αναπτυχθεί γύρω από το στρατόπεδο, μέχρι το δεύτερο μισό του 20ού αιώνα. Καθώς οι βομβιστικές επιθέσεις κατά τη διάρκεια του Β’ Παγκοσμίου Πολέμου την έπληξαν σοβαρά,  το ιστορικό κέντρο της πόλης σχεδόν πλήρως αναστηλώθηκε κατά την Ανασυγκρότηση τα πρώτα μεταπολεμικά χρόνια. Στο τέλος του 20ού και τις αρχές του 21ου αιώνα, η αποβιομηχάνιση της πόλης συνοδεύεται από την ανάπτυξη του τριτογενούς τομέα.
Η Βρέστη είναι σήμερα μια μεγάλη πανεπιστημιακή πόλη με 25.000 φοιτητές. Το πανεπιστήμιο της έχει πολλές σχολές, περιλαμβάνει σχολές μηχανικών, γεωπονική, ιατρική σχολή, τη Σχολής Ναυτικής Εκπαίδευσης των αξιωματικών του Γαλλικού Ναυτικού και πολλές άλλες. Η Βρέστη είναι επίσης ένα σημαντικό κέντρο έρευνας που επικεντρώνεται στον θαλάσσιο τομέα, με ερευνητικά κέντρα, όπως η Τεκνοπόλ Μπρεστ-Ιρουάζ (Technopôle Brest-Iroise), που διευκολύνουν την υλοποίηση αυτών των επιστημονικών και τεχνικών δεξιοτήτων στον οικονομικό και βιομηχανικό τομέα.
Η Βρέστη ανέκαθεν ήταν συνδεδεμένη με τη ναυτική ιστορία της: η Ναυτική Ακαδημία ιδρύθηκε εδώ το 1752, το αεροπλανοφόρο Σαρλ ντε Γκωλ (Charles de Gaulle) κατασκευάστηκε εδώ, και κάθε τέσσερα χρόνια, τον Ιούλιο, φιλοξενεί τη διεθνή ναυτική γιορτή "Les Tonnerres de Brest", με θέμα τη θάλασσα, τα πλοία και τους ναυτικούς.
Ιστορία.
Το λιμάνι οχυρώθηκε από τον Σεμπαστιάν Βωμπάν (1633-1707). Κατά το Δεύτερο Παγκόσμιο Πόλεμο, οι Γερμανοί διατηρούσαν στη Βρέστη ναυτική βάση για υποβρύχια. Η πόλη ανοικοδομήθηκε μετά την καταστροφή της στη Μάχη της Βρέστης.
Γλώσσα.
Στη Βρέστη, εκτός από την επίσημη γλώσσα, τα γαλλικά, ομιλείται κι η βρετονική γλώσσα, που διδάσκεται σε κάποια σχολεία.
Πριν τη γαλλική Επανάσταση, η Βρέστη ήταν η μόνη γαλλόφωνη πόλη στη δυτική Βρετάνη.

</doc>
<doc id="55030" url="https://el.wikipedia.org/wiki?curid=55030" title="Πελέ">
Πελέ

Ο Έντσον Αράντες ντο Νασιμέντο (πορτογαλικά Βραζιλίας: "Edson Arantes do Nascimento", προφορά: ˈɛtsõ (w)ɐˈɾɐ̃tʃiz du nɐsiˈmẽtu, γεννήθηκε 23 Οκτωβρίου 1940), γνωστός ως Πελέ (Pelé), είναι Βραζιλιάνος πρώην διεθνής ποδοσφαιριστής. Έχει ανακηρυχθεί ως ο καλύτερος ποδοσφαιριστής του 20ού αιώνα από τη FIFA και τη Διεθνή Ομοσπονδία Ιστορίας και Στατιστικής Ποδοσφαίρου (IFFHS) και ευρέως θεωρείται ως ο κορυφαίος όλων των εποχών. Γνωστός και ως ο «Βασιλιάς του Ποδοσφαίρου», κατέχει τους τίτλους «Ποδοσφαιριστής του Αιώνα» από τη FIFA, «Αθλητής του Αιώνα» από την Διεθνή Ολυμπιακή Επιτροπή και είναι μέλος του Hall of Fame του αθλήματος. Το 2000 σε παγκόσμια δημοσκόπηση της FIFA στο διαδίκτυο για την ανάδειξη του καλύτερου ποδοσφαιριστή του 20ού αιώνα, ήρθε δεύτερος πίσω από το Ντιέγκο Μαραντόνα, ενώ αντίθετα, στην ψηφοφορία της «FIFA Football family» και των αναγνωστών του περιοδικού «FIFA Magazine» ο Πελέ ήρθε πρώτος. Τα ατομικά του επιτεύγματα και οι διακρίσεις του τον κατατάσσουν ως τον πιο διάσημο και δημοφιλή όχι μόνο στην παγκόσμια ποδοσφαιρική ιστορία αλλά και στο σύνολο του κόσμου των σπορ.
Στην ψηφοφορία των ειδικών αθλητικογράφων (IFFHS), το «Μαύρο Μαργαριτάρι» ("Pérola Negra") ήρθε πρώτο με 1.705 πόντους, με δεύτερο το Γιόχαν Κρόιφ με 1.303, ενώ την πρώτη θέση ως κορυφαίος του αιώνα κατέλαβε και 
στις ψηφοφορίες των διεθνώς έγκυρων περιοδικών, του αγγλικού "World Soccer", του ιταλικού "Guerin Sportivo" και του βραζιλιάνικου "Placar". To 1999 εξελέγη Ποδοσφαιριστής του Αιώνα μετά από ψηφοφορία των νικητών (1956–1999) της Χρυσής Μπάλας του περιοδικού France Football. 
Παρά τις πιέσεις που ασκούσαν οι μεγάλοι σύλλογοι της Ευρώπης για να τον αποκτήσουν, ο Πελέ παρέμεινε στη Σάντος 17 χρόνια λόγω της αγάπης για την ομάδα, αλλά και της απαγόρευσης που εφάρμοσε η κυβέρνηση της χώρας, η οποία τον χαρακτήρισε εθνικό θησαυρό. Κατά τη διάρκεια της καριέρας του στο βραζιλιάνικο σύλλογο κέρδισε όλους τους ομαδικούς και ατομικούς τίτλους που διαγωνίστηκε και απέκτησε παγκόσμια φήμη ως ο καλύτερος ποδοσφαιριστής του 20ού αιώνα ήδη από τα πρώτα χρόνια της τρίτης δεκαετίας της ζωής του. Έκλεισε την καριέρα του στις ΗΠΑ το 1977 όπου αγωνίστηκε για δύο χρόνια αυξάνοντας κατακόρυφα τη δημοτικότητα του ποδοσφαίρου, οδηγώντας και άλλους σπουδαίους παίκτες να πράξουν το ίδιο εκείνη την περίοδο. Λειτούργησε ως παγκόσμιος πρέσβης για το άθλημα και οι δύο σύλλογοι που αγωνίστηκε έκαναν περιοδείες σε πολυάριθμες χώρες για να συμμετέχουν σε φιλικά παιχνίδια. 
Ο Πελέ έπαιζε ως δεύτερος επιθετικός (ή τρίτος), αλλά λειτουργούσε και ως οργανωτής. Η τεχνική κατάρτιση και η αθλητικότητά του έχουν επαινεθεί παγκόσμια, και κατά τη διάρκεια της καριέρας του είχε χαρακτηριστικά όπως την άριστη ντρίμπλα και πάσα, την εξαιρετική του ικανότητα στο ψηλό παιχνίδι, τη δημιουργικότητά του, αλλά και τη μεγάλη έφεση στο σκοράρισμα, στοιχεία που τον προσδιορίζουν ως τον πληρέστερο όλων. Συνολικά ο Πελέ, σύμφωνα με την RSSSF (αναθεωρημένα στοιχεία 2021), σημείωσε 1.303 τέρματα σε 1.392 αγώνες κατά τη διάρκεια της ενεργού δράσης του, από τα οποία τα 775 σε 840 επίσημους αγώνες κατατασσόμενος στους κορυφαίους σκόρερ όλων των εποχών και στις δύο περιπτώσεις. Σημείωσε 92 χατ-τρικ, τέσσερα γκολ σε ένα αγώνα 30 φορές, πέντε σε ένα παιχνίδι 7 φορές (κατά τη FIFA 6 φορές) και οκτώ γκολ μία φορά (88 χατ-τρικ σε επίσημους αγώνες). Η καταξίωσή του στο ανώτατο επίπεδο ήρθε με τη συμμετοχή του στα Παγκόσμια Κύπελλα με την εθνική του ομάδα κατακτώντας τον τίτλο τρεις φορές, ο μόνος ποδοσφαιριστής που έχει πετύχει κάτι τέτοιο. Μετά το τέλος της ποδοσφαιρικής του σταδιοδρομίας παρέμεινε κοντά στο άθλημα ως πρεσβευτής του αλλά και διεθνών οργανισμών όπως ο ΟΗΕ και η UNICEF.
Τα πρώτα χρόνια.
Ο Πελέ γεννήθηκε στις 23 Οκτωβρίου του 1940 στην πόλη Τρες Κορασόες (πορτογαλικά Βραζιλίας : "Três Corações", στα ελληνικά σημαίνει: Τρεις Καρδιές) της πολιτείας Μίνας Ζεράις της Βραζιλίας, 300 χιλιόμετρα βορειοδυτικά του Ρίο ντε Τζανέιρο. Πατέρας του ήταν ο Ζοάο Ράμος ντο Νασιμέντο, γνωστός ως Ντοντίνιο, ελπιδοφόρος ποδοσφαιριστής αγωνιζόμενος ως κεντρικός επιθετικός, που ένας σοβαρός τραυματισμός στα 23 του (λίγους μήνες πριν τη γέννηση του μικρού), τον κράτησε μακριά από τη μεγάλη καριέρα. Αναγκάστηκε έτσι να αγωνιστεί σε μικρές ομάδες, ωστόσο υπήρξε ο μέντορας του διάσημου γιου του. Ήταν το πρώτο παιδί από τα τρία της οικογένειας και βαφτίστηκε Έντισον προν τιμή του εφευρέτη Τόμας Έντισον (ηλεκτρισμός πήγε στη γενέθλια πόλη του λίγο καιρό πριν από τη γέννηση του Πελέ) και στη συνέχεια αφαιρέθηκε το «ι» από το όνομα. Στη Βραζιλία αρέσκονται να χρησιμοποιούν ψευδώνυμα και το πρώτο που ήρθε ήταν το «Ντίκο» ("Dico"). Ο θείος του Χόρχε το σκέφτηκε και η μητέρα του το χρησιμοποιούσε για χρόνια. Το παρωνύμιο Πελέ του το κόλλησε ένας συμμαθητής του στο σχολείο και μάλιστα ήταν η αφορμή για να τιμωρηθεί ο μικρός Έντσον με τρεις ημέρες αποβολή καθώς τσακώθηκε με τον μικρό που του έβγαλε το παρατσούκλι. Υπάρχουν δύο εκδοχές για το τι πραγματικά σημαίνει και είναι χαρακτηριστικό ότι ο ίδιος επιμένει πως δεν γνωρίζει πως προέκυψε.
Η πρώτη εκδοχή είναι πως μία ημέρα που έπαιζε ποδόσφαιρο, στα χωράφια του Τρες Κορασόες με τους φίλους του, με μία αυτοσχέδια μπάλα φτιαγμένη με πανιά και χαρτιά, κάποια στιγμή βρήκε πεταμένη κοντά σε σταθμό του τρένου μία παλιά, ξεφούσκωτη, χαλασμένη, αλλά δερμάτινη μπάλα. Έκτοτε προέκυψε και το "pele" που σήμαινε δέρμα σε πολλές λατινογενείς γλώσσες. Η άλλη εκδοχή είναι πως το όνομα αυτό του το κόλλησαν όταν ο ίδιος αποκαλούσε λανθασμένα τον αγαπημένο παίκτη του «Μπιλέ» ως «Πιλέ», τερματοφύλακα της Βάσκο ντα Γκάμα. Ο ίδιος έχει δηλώσει πως το όνομα Πελέ δεν ήταν της αρεσκείας του και δεν υποδηλώνει κάτι στην πορτογαλική γλώσσα. Ωστόσο πολύ αργότερα ένας θεολόγος του είπε ότι η λέξη αυτή υπάρχει στη Βίβλο και στα εβραϊκά σημαίνει θαύμα, γεγονός που άλλαξε την άποψή του για το όνομα. 
Τα παιδικά χρόνια ήταν φτωχικά με το μικρό Έντσον να παίζει μπάλα γεμίζοντας τις κάλτσες του με χαρτιά μη δυνάμενη η οικογένεια να του αγοράσει παπούτσια (αργότερα, τα παιχνίδια χωρίς παπούτσια έγιναν γνωστά ως "pelada", που πιστεύεται ότι πήραν το όνομά τους από τον Πελέ). Η οικογένεια μετακόμισε σε μεγαλύτερη πόλη, στο Μπαουρού στην πολιτεία του Σάο Πάολο στα μέσα Σεπτεμβρίου του 1945, όπου ο πατέρας του συνέχισε να παίζει ποδόσφαιρο στην τοπική ομάδα της δεύτερης κατηγορίας "Lusitana FC" μετέπειτα "Bauru Atletico Clube". Στα 6α του γενέθλια ένας από τους παίκτες της ομάδας του πατέρα του του δώρισε μια δερμάτινη μπάλα και αυτή ήταν η πρώτη φορά που κλωτσούσε μια πραγματική μπάλα. Ο πατέρας του ήθελε ο γιος να ακολουθήσει τα χνάρια του και να διδαχτεί τα μυστικά της στρογγυλής θεάς (σε αντίθεση με τη μητέρα του Δόνα Σελέστε), γράφοντας παράλληλα τον γιο του σε τοπικές ομάδες νέων από την ηλικία των 11 ετών ("Sete de Setembro, Canto do Rio, Sao Paulinho, Ameriquinha") και όταν είδε τα προσόντα του τον παρότρυνε λέγοντάς του ότι «εσύ γεννήθηκες για να παίξεις ποδόσφαιρο». Για να βοηθηθεί οικονομικά και να μπορέσει να αγοράσει δική του μπάλα δούλευε σε καταστήματα τσαγιού ως υπάλληλος και γυάλιζε παπούτσια έξω από τους κινηματογράφους. Σχολείο κατάφερε να πάει μόνο μέχρι την τέταρτη τάξη της πρωτοβάθμιας εκπαίδευσης.
Στην αρχή της εφηβείας του γνωρίζει τον πρώην διεθνή βραζιλιάνο ποδοσφαιριστή της δεκαετίας του 1930 Βαλντεμάρ ντε Μπρίτο, που ανέλαβε να δημιουργήσει την ομάδα νέων της Μπαουρού ("Baquinho"), κάτι που υλοποιήθηκε με τον πρώτο αγώνα το Σεπτέμβριο του 1953. Στην ομάδα νέων έπαιξε για περίπου δύο χρόνια εντυπωσιάζοντας από το δεύτερο αγώνα και κερδίζοντας δύο τίτλους στις διοργανώσεις νέων της πόλης (1954, 1955), ενώ την επόμενη χρονιά η ομάδα διαλύθηκε. Στο Μπαουρού τον ονόμασαν "el sapeca" (το θαύμα). Οι ποδοσφαιρικές επιδόσεις του μικρού αρχίζουν προοδευτικά να ξεχωρίζουν στην τοπική αθλητική κοινότητα και ο Μπρίτο πεπεισμένος ότι ο μαθητής του «θα γίνει κάποτε ο μεγαλύτερος ποδοσφαιριστής του κόσμου» πείθει εντέλει την οικογένεια Νασιμέντο να επιτρέψει στο 15χρονο ποδοσφαιρικό φαινόμενο να εγκαταλείψει την πατρική εστία. Παράλληλα στα μέσα της εφηβείας του έπαιξε για μια ομάδα εσωτερικού ποδοσφαίρου που ονομαζόταν Ράντιουμ και είχε δημιουργηθεί από νέους της ομάδας της Μπαουρού. Το ποδόσφαιρο σάλας ("futsal"-φούτσαλ) μόλις είχε αρχίσει να γίνεται δημοφιλές στη χώρα και σύμφωνα με τον ίδιο, το ποδόσφαιρο σάλας παρουσίαζε δύσκολες προκλήσεις, ήταν πολύ πιο γρήγορο από το ποδόσφαιρο στο γρασίδι και οι παίκτες αναγκάζονται να σκέφτονται γρηγορότερα, αφού όλοι είναι σε κοντινές αποστάσεις στο γήπεδο. Ο Πελέ αναγνώρισε ότι το ποδόσφαιρο εσωτερικού χώρου τον βοήθησε να σκεφτεί καλύτερα και πιο γρήγορα. Επιπλέον, του επέτρεψε να παίξει με ενήλικες όταν ήταν περίπου 14 ετών. Σε ένα από τα τουρνουά στα οποία συμμετείχε, αρχικά θεωρήθηκε πολύ νέος για να παίξει, αλλά τελικά έγινε ο κορυφαίος σκόρερ του διαγωνισμού παραδεχόμενος αργότερα ότι αυτό του έδωσε μεγάλη αυτοπεποίθηση. Ο Πελέ και η ομάδα του κέρδισαν το πρώτο πρωτάθλημα το 1955.
Καριέρα σε συλλόγους.
Σάντος.
Έτσι έφτασε στη Σάντος στις 8 Αυγούστου 1956, μία πόλη-λιμάνι 200.000 κατοίκων στην πολιτεία του Σάο Πάολο και αγωνίστηκε στην ομάδα νέων της πόλης (Σάντος), σημειώνοντας πολλά γκολ, ενώ συμμετείχε και σε φιλικούς αγώνες της ανδρικής ομάδας. Έμενε στο οικοτροφείο του σωματείου και προτού κλείσει τα 16 του, στις 7 Σεπτεμβρίου 1956 έκανε το ντεμπούτο του με την ομάδα ανδρών της Σάντος σε φιλικό αγώνα με την Κορίνθιανς Σάντο Αντρέ ("Corinthians Santo André", 7–1) μπαίνοντας σαν αλλαγή και σκοράροντας μία φορά στο 81ο λεπτό. Στη Σάντος τον αποκαλούσαν αρχικά "Gasolina" (βενζίνη), ένα ψευδώνυμο που του έδωσαν για την ταχύτητά του. Ο τραυματισμός βασικού στελέχους της ομάδας του έδωσε την ευκαιρία να αγωνιστεί στη βασική ενδεκάδα από την επόμενη χρονιά. Στις 26 Απριλίου 1957 σημείωσε το πρώτο του τέρμα σε επίσημο αγώνα, στη συνάντηση Σάντος - Σάο Πάολο 3–1 για το τουρνουά Ρίο-Σάο Πάολο. Στις 9 Ιουνίου 1957 σκόραρε το πρώτο του χατ-τρικ σε φιλική συνάντηση με την Φαμπρίλ ("Fabril Esporte Clube" - τέσσερα τέρματα). Το πρώτο γκολ στο Πρωτάθλημα Παουλίστα ήρθε την τρίτη αγωνιστική (14 Ιουνίου) απέναντι στην 
Πιρασικάμπα ("XV de Piracicaba") στην εντός έδρας νίκη με 5–3. Υπέγραψε το πρώτο του επαγγελματικό συμβόλαιο στις 25 Ιουνίου 1957, ενώ μέχρι τότε αμοιβόταν με άτυπο συμφωνητικό. Έτσι καθιερώθηκε στη βασική ενδεκάδα και ήταν πρώτος σκόρερ του πρωταθλήματος Παουλίστα ήδη από την πρώτη χρονιά με 36 γκολ, ενώ είχε και 14 τελικές πάσες (ασίστ). Ο τίτλος του πρώτου σκόρερ κατακτήθηκε και την επόμενη χρονιά (1958) με 58 τέρματα (πέντε εκ των οποίων στον αγώνα απέναντι στην Ιπιράγκα- "Ypiranga Futebol Clube"- την 1η Οκτωβρίου, πέντε «καρέ» και τρία χατ-τρικ ) σε 38 αγώνες, επίδοση που παραμένει ακατάρριπτο ρεκόρ μέχρι σήμερα και διεθνής με την εθνική Βραζιλίας σε ηλικία μόλις 16 ετών, 10 μόνο μήνες από το ντεμπούτο του σε συλλογικό επίπεδο. Στις 26 Φεβρουαρίου 1958, σε αγώνα με την Αμέρικα Ρίο ντε Τζανέιρο για τον πρώτο γύρο του τουρνουά Ρίο-Σάο Πάολο, ο Πελέ σημείωσε τέσσερα γκολ στο τελικό 5–3 και ο δημοσιογράφος και θεατρικός συγγραφέας Νέλσον Ροντρίγκες (1912–1980) εντυπωσιασμένος από την απόδοση του έφηβου ακόμα ποδοσφαιριστή τον χαρακτήρισε «βασιλιά» ("Ο Rei"), τίτλος που αργότερα δόθηκε και από τους Ευρωπαίους. 
Ένας ακόμα τίτλος πρώτου σκόρερ συμπλήρωσε την επόμενη χρονιά, έχοντας ήδη και τον πρώτο τίτλο του πρωταθλήματος Παουλίστα το 1958, το δε 1959 σημείωσε συνολικά σε επίσημους και φιλικούς αγώνες 127 τέρματα σε 103 συναντήσεις συμμετέχοντας σε πέντε ομάδες (επίδοση ρεκόρ για ένα ημερολογιακό έτος-υπηρετούσε στρατιωτική θητεία ενός έτους εκείνη τη χρονιά πετυχαίνοντας 14 γκολ με την επίλεκτη ομάδα των Ενόπλων Δυνάμεων), ενώ η Σάντος 342, επίδοσεις που είναι ακατάρριπτα ρεκόρ. Στο πρωτάθλημα Παουλίστα του 1959 ο Πελέ σκόραρε 45 τέρματα (πρώτος σκόρερ για τρίτη συνεχή χρονιά) και η ομάδα 155 σε 41 συναντήσεις, ένα ακόμα ακατάρριπτο ρεκόρ για το σύλλογο, χωρίς μάλιστα να κατακτήσει και τον τίτλο του πρωταθλήματος δίνοντας έμφαση περισσότερο στην επιθετική της απόδοση. Το μόνιμο ντουέτο πυρός για μία δεκαετία ήταν οι Πέπε και Κουτίνιο, με τον πρώτο να αγωνίζεται πλάγια αριστερά, ενώ ο δεύτερος ήταν ο κεντρικός επιθετικός. Ο Πελέ αγωνιζόταν σε πιο ελεύθερο ρόλο περιφερειακού επιθετικού, στα πορτογαλικά της Βραζιλίας 
"ponta de lança", επιθετικός που όμως γυρίζει και πίσω για δημιουργήσει μία νέα προσπάθεια της ομάδας. Το τρίο θεωρείται από τα καλύτερα στην ιστορία του αθλήματος και κέρδισε μαζί 19 επίσημους συλλογικούς τίτλους. Το 1959 ο Πελέ αγωνίστηκε με την πολιτειακή ομάδα του Σάο Πάολο στο Διαπολιτειακό Πρωτάθλημα της Βραζιλίας "(Campeonato Brasileiro de Seleções Estaduais)", διοργάνωση θεωρούταν η σημαντικότερη της Βραζιλίας μέχρι τότε κατακτώντας τον τίτλο και σημειώνοντας έξι τέρματα.
Η Σάντος δεν ήταν ένας από τους μεγαλύτερους συλλόγους της Βραζιλίας όταν ο νεαρός Πελέ πήγε στην ομάδα. Το γήπεδό της Βίλα Μπελμίρο είχε χωρητικότητα μόνο 25.000 θεατές και είχε κατακτήσει μέχρι τότε δύο τίτλους πρωταθλήματος Παουλίστα, το 1955 και ένα στο μακρινό 1935. Το πρωτάθλημα Παουλίστα κυριαρχόταν από την Κορίνθιανς με 15 τίτλους και τη Σάο Πάολο με 11. Η κατάκτηση του δεύτερου συνεχόμενου τίτλου το 1956 έδειξε ότι ήταν η ανερχόμενη δύναμη του ποδοσφαίρου της χώρας. Ο σύλλογος δεν ήταν οικονομικά εύρωστος, είχε ένα νεανικό και ταλαντούχο σύνολο και η παρουσία του εκκολάπτοντα αστέρα οδήγησε την ομάδα αρχικά στην κορυφή της χώρας με την κατάκτηση του Πρωταθλήματος Παουλίστα το 1958 και του τουρνουά Ρίο-Σάο Πάολο για πρώτη φορά στην ιστορία της το 1959, τίτλο που κατέκτησε άλλες τρεις φορές. Το 1960 η Σάντος κατακτά το Καμπεονάτο Παουλίστα και πάλι αρχίζοντας μια πενταετή κυριαρχία στο θεσμό, ενώ ο Πελέ ήταν πρώτος σκόρερ για τέταρτη συνεχόμενη χρονιά με 33 τέρματα σε 30 αγώνες. Όταν ο Πελέ έκλεισε τα 20 χρόνια του είχε σημειώσει 355 τέρματα, αριθμός ασύγκριτος με οποιονδήποτε άλλο ποδοσφαιριστή πριν ή μετά από αυτόν. 
Τα επιτεύγματα αυτά και μετά τα Παγκόσμια Κύπελλα του 1958 και του 1962, οδήγησαν αρκετές ομάδες του Ευρώπης να προσφέρουν μεγάλα ποσά για να αγοράσουν το εξαιρετικά ταλαντούχο παίκτη με σημαντικότερους διεκδικητές τη Ρεάλ Μαδρίτης, τη Γιουβέντους και τη Μάντσεστερ Γιουνάιτεντ. Το πρώτο συμβόλαιό του έληξε εννέα ημέρες μετά τον τελικό του Παγκοσμίου Κυπέλλου του 1958 και πρώτη η Ίντερ κατάφερε να αποσπάσει την υπογραφή συμβολαίου, αλλά ο Άντζελο Μοράτι (πρόεδρος της Ίντερ 1955–1968) αναγκάστηκε να τον απογοητεύσει μετά από επίθεση που υπέστη ο πρόεδρος της Σάντος από εξαγριωμένους οπαδούς, οι οποίοι μάλιστα πυρπόλησαν τα γραφεία του σωματείου. Ωστόσο, το 1961, η κυβέρνηση της Βραζιλίας κήρυξε τον Πελέ «εθνικό θησαυρό» για να αποφύγει οποιαδήποτε πιθανή μεταγραφή. Επιπλέον το βραζιλιάνικο πρωτάθλημα ήταν υψηλού επιπέδου τη δεκαετία του 1960 (ίσως και υψηλότερου από τα ευρωπαϊκά) με τους εγχώριους κορυφαίους ποδοσφαιριστές να αγωνίζονται στη χώρα και σημαντικοί ξένοι όπως οι Ελίας Φιγκερόα, Λουίς Αρτίμε, Λαδισλάο Μαζουρκιέβιτς να μεταγράφονται h βραζιλιάνικους συλλόγους.
Το 1961 ήταν ίσως η καλύτερη χρονιά στην καριέρα του κερδίζοντας το Πρωτάθλημα Παουλίστα για μία ακόμη φορά, ενώ ο ίδιος ήταν πρώτος σκόρερ με 47 τέρματα σε μόνο 26 αγώνες που συμμετείχε. Η ομάδα σημείωσε 113 τέρματα σε 30 αγώνες πρωταθλήματος (25 νίκες, 3 ισοπαλίες, 2 ήττες) και σε συνολικά 104 επίσημους και φιλικούς αγώνες 338 τέρματα, 110 εκ των οποίων του Πελέ. Σε μία από τις πιο ιστορικές νίκες του συλλόγου απέναντι στη Φλαμένγκο για το Τουρνουά Ρίο-Σάο Πάολο (11 Μαρτίου, 1–7), ο Πελέ ήταν και πάλι πρωταγωνιστής με χατ-τρικ. Εκείνη τη χρονιά κυκλοφόρησε και η πρώτη βιογραφία του στη Βραζιλία.
Πελέ και Σάντος ήταν οι πρωταγωνιστές στο Taça Brasil (Τάσα Μπραζίλ, στην κυριολεξία: Κύπελλο Βραζιλίας) που είχε τη θέση του εθνικού πρωταθλήματος της Βραζιλίας από το 1961. Δημιουργήθηκε μετά την εκκίνηση του Κόπα Λιμπερταδόρες, της πρώτης διοργάνωσης που πραγματοποιήθηκε το 1960. Η Βραζιλία δεν είχε μέχρι τότε ισχύον εθνικό πρωτάθλημα συλλόγων και το άθλημα περιοριζόταν σε πολιτειακά πρωταθλήματα και στα Τουρνουά Ρίο - Σάο Πάολο. Ωστόσο, η Βραζιλία έπρεπε να έχει δύο εκπροσώπους για το νέο Κύπελλο της Νότιας Αμερικής, οπότε η Συνομοσπονδία ίδρυσε το Taça Brasil, διοργάνωση που είδε τους πολιτειακούς πρωταθλητές τους προηγούμενου έτους να συγκρούονται. Για την πρώτη διοργάνωση, δεκαέξι πρωταθλητές ανταγωνίστηκαν σε διπλούς αγώνες με ημιτελικούς και τελικούς ανά περιοχή. Στη συνέχεια, οι τέσσερις πρωταθλητές ανταγωνίστηκαν για δύο θέσεις στους ημιτελικούς, όπου προκρίνονταν μόνο οι πρωταθλητές από το Ρίο ντε Τζανέιρο και το Σάο Πάολο. Το 1960 η Σάντος αντιμετωπίζει την Μπαΐα στον τελικό. Έχοντας κερδίσει εκτός έδρας με γκολ του Πελέ, επιστρέφει στην έδρα της και χωρίς τον τραυματία αστέρα της χάνει και μαζί και το τίτλο. Στη διοργάνωση του 1961, ο Πελέ σημείωσε χατ-τρικ και η Σάντος πήρε τη ρεβάνς από τη Μπαΐα στον τελικό, μπροστά σε 18.662 θεατές στο Πακαέμπου, μικρό πλήθος σε σύγκριση με εκείνο του πρωταθλήματος Παουλίστα. Ο Πελέ τελείωσε ως κορυφαίος σκόρερ της διοργάνωσης με 9 τέρματα σε 5 παιχνίδια, ενώ εκείνη τη χρονιά σημείωσε τη δεύτερη καλύτερη επίδοση της καριέρας του με συνολικά 112 τέρματα σε 75 επίσημους και φιλικούς αγώνες. Η Σάντος στη συνέχεια επιβλήθηκε στη σκηνή της Βραζιλίας, όπου περισσότεροι από 100.000 θεατές συγκεντρώθηκαν στο στάδιο Μαρακανά για τον τελικό της χρονιάς του 1962 μεταξύ Σάντος και Μποταφόγκο. Στον αγώνα που διεξήχθη στις 2 Απριλίου ο Πελέ σκόραρε δύο φορές στο 5–0 με αντίπαλο την ομάδα του Γκαρίντσα. Στη συνάντηση ήταν εντυπωσιακή η ομάδα του κορυφαίου Βραζιλιάνου, σε μία συνάντηση που χαρακτηρίστηκε ο «αγώνας του αιώνα» στη Βραζιλία, καθώς οι δυο τους θεωρούνταν οι ισχυρότερες που είχαν παρουσιαστεί στην ιστορία του αθλήματος της χώρας. Στον πρώτο αγώνα η Μποταφόγκο είχε νικήσει με 3–1.
Η Σάντος ήταν σαρωτική στον διαγωνισμό και κερδίζει τον τίτλο πέντε φορές διαδοχικά μεταξύ 1961 και 1965, επίδοση ρεκόρ που δεν έχει καταρριφθεί ακόμα. Το 1962, ο Πελέ δεν τερμάτισε πρώτος σκόρερ για ένα γκολ λιγότερο. Σημείωσε δύο τέρματα και στα δύο παιχνίδια με τη Μπαΐα την επόμενη χρονιά (1963, 6–0 εντός έδρας και 0–2 εκτός) και το σωματείο κέρδισε και πάλι τον τίτλο. Ο Πελέ τερμάτισε πρώτος σκόρερ για δεύτερη φορά στη διοργάνωση. Μεταξύ 1961 και 1963 η Σάντος σκόραρε σε 73 συνεχόμενα επίσημα παιχνίδια σε όλες τις διοργανώσεις σημειώνοντας 245 τέρματα από τα οποία 85 ο Πελέ έχοντας 51 νίκες, 14 ισοπαλίες και 9 ήττες. Η επίδοση είναι η τρίτη καλύτερη όλων των εποχών στο παγκόσμιο ποδόσφαιρο. Στις 19 Ιανουαρίου 1964 ο Πελέ αντικατέστησε τον τερματοφύλακα ο οποίος είχε αποβληθεί, στον ημιτελικό με την Γκρέμιο. Για πέντε λεπτά, αφού είχε σκοράρει τρία γκολ και το αποτέλεσμα ήταν 4–3 υπέρ της Σάντος, έπαιξε με τη νούμερο ένα φανέλα και έκανε δύο σωτήριες επεμβάσεις διατηρώντας το μέχρι τότε αποτέλεσμα. Ήταν μία από τις τέσσερις συνολικά φορές που χρειάστηκε να αγωνιστεί σαν τερματοφύλακας καθώς οι αλλαγές σε επίσημους αγώνες δεν επιτρέπονταν τότε. Σημείωσε χατ-τρικ με αντίπαλο την Φλαμένγκο στον τελικό. Συνολικά σημείωσε 33 γκολ σε 30 αγώνες στη διοργάνωση του Taça Brazil.
Το 1962 η ομάδα κέρδισε την πρώτη θέση στον όμιλο της στο Κόπα Λιμπερταδόρες και στον ημιτελικό απέκλεισε την Ουνιβερσιδάδ Κατόλικα της Χιλής. Στον τελικό αντιμετώπισε την κάτοχο του τίτλου Πενιαρόλ. Ο Πελέ σκόραρε δύο φορές (30 Αυγούστου, αποτέλεσμα 3–0) σε τρίτο αγώνα που ήταν επαναληπτικός και έγινε στο Μπουένος Άιρες (λόγω επεισοδίων και διακοπής της δεύτερης συνάντησης στη Βραζιλία, σε αυτούς τους δύο αγώνες δεν είχε συμμετάσχει) και η Σάντος έγινε ο πρώτος βραζιλιάνικος σύλλογος που κατέκτησε το τρόπαιο. Την ίδια χρονιά, ο Πελέ σημείωσε 37 γκολ και ήταν πρώτος σκόρερ και τροπαιούχος ομάδα στο Καμπεονάτο Παουλίστα από και το Taça Brazil και η Σάντος έγινε η πρώτη ομάδα στην ιστορία που κατέκτησε τρεμπλ. Το 1963 η Σάντος κέρδισε πάλι το Κόπα Λιμπερταδόρες απέναντι στη Μποταφόγκο στον ημιτελικό (1–1 και 4–0 με χατ-τρικ του Πελέ στο Μαρακανά) και τη Μπόκα Τζούνιορς στον τελικό με δύο νίκες, τη δεύτερη στο Μπουένος Άιρες στις 11 Σεπτεμβρίου με 2–1 με νικητήριο τέρμα του Πελέ. Η Σάντος έγινε (και παραμένει) η μόνη βραζιλιάνικη ομάδα που κέρδισε τον τίτλο μέσα στην Αργεντινή. Τις δύο επόμενες χρονιές ο Βραζιλιάνικος σύλλογος έφτασε μέχρι τους ημιτελικούς του Κόπα Λιμπερταδόρες, ενώ το 1966, το 1967 και το 1969 είχε προκριθεί αλλά αρνήθηκε να συμμετάσχει προτιμώντας τις περιοδείες φιλικών αγώνων ανά τον κόσμο που ήταν οικονομικά πιο προσοδοφόρες. Ο Πελέ ήταν πρώτος σκόρερ της διοργάνωσης του 1965 με 8 τέρματα και έκλεισε την πορεία του ως πρώτος σκόρερ στην ιστορία του θεσμού με 17 τέρματα σε 15 συναντήσεις. Το 1964 και το 1965 ο Πελέ είναι και πάλι πρώτος σκόρερ στο πρωτάθλημα Παουλίστα με τον σύλλογο να κατακτά για μία ακόμη φορά τον τίτλο. Τέσσερα γκολ σημείωσε ο κορυφαίος Βραζιλιάνος σε ένα από τα συγκλονιστικότερα παιχνίδια στην ιστορία του σωματείου στις 6 Δεκεμβρίου 1964 με αντίπαλο την Κορίνθιανς στο Πακαέμπου, που έληξε με θρίαμβο της Σάντος με 7–4. Το 1965 ήταν και η δεύτερη πιο παραγωγική ημερολογιακή χρονιά του σε επίσημους αγώνες έχοντας πετύχει 73 τέρματα, εκ των οποίων 49 στο πολιτειακό πρωτάθλημα Παουλίστα σε 28 αγώνες, η δεύτερη καλύτερη επίδοσή του στην διοργάνωση.
Νικώντας δύο ισχυρότατες ευρωπαϊκές ομάδες τη Μπενφίκα (1962) και τη Μίλαν (1963) στους τελικούς του Διηπειρωτικού Κυπέλλου συμπεριλαμβανομένης μιας νίκης με σκορ 5–2 εκτός έδρας απέναντι στη Μπενφίκα με χατ-τρικ του κορυφαίου βραζιλιάνου,
αντιμετώπισε και επιχειρήματα σχετικά με τα πλεονεκτήματα του ποδοσφαίρου της Νότιας Αμερικής. Το 1961 Σάντος και Μπενφίκα είχαν συναντηθεί στα πλαίσια του τουρνουά του Παρισιού και σε ένα εντυπωσιακό παιχνίδι οι Βραζιλιάνοι νίκησαν με 6–3 με δύο γκολ του Πελέ. Η συνάντηση δε της Λισσαβόνας (11 Νοεμβρίου 1962) ήταν και η πρώτη εμφάνιση σε επίσημο αγώνα του Πελέ σε επίπεδο συλλόγων στην Ευρώπη, οι πρωταθλητές Πορτογαλίας φάνταζαν πανίσχυροι στην έδρα τους ελπίζοντας να ανατρέψουν το πενιχρό προβάδισμα με 3–2 που είχαν οι Βραζιλιάνοι με δύο γκολ του Πελέ στον πρώτο αγώνα αλλά βρέθηκαν να χάνουν με 5–0 μετά από 77 λεπτά αναμέτρησης. Το 0–2 έπειτα από εντυπωσιακή ατομική προσπάθεια που την χαρακτήριζε η μεγάλη ταχύτητα και το άψογο τελείωμα θεωρείται ως ένα από τα καλύτερα γκολ της σταδιοδρομίας του. Ο Πελέ δήλωσε ότι ήταν το καλύτερο παιχνίδι της καριέρας του. Ο τερματοφύλακας της Μπενφίκα Κόστα Περέιρα είπε μετά το παιχνίδι: «Έφτασα ελπίζοντας να σταματήσω έναν σπουδαίο άνθρωπο, αλλά έφυγα πεπεισμένος ότι είχα νικηθεί από κάποιον που δεν γεννήθηκε στον ίδιο πλανήτη με τους υπόλοιπους από εμάς». Η νίκη αυτή ήρθε στον εορτασμό των 50 χρόνων της ομάδας, η οποία κέρδισε παγκόσμιο θαυμασμό θεωρούμενη ως όχι μόνο η καλύτερη του κόσμου αλλά και στις καλύτερες όλων των εποχών βασιζόμενη στην αρχή «αν οι αντίπαλοι βάλουν ένα γκολ, εμείς θα βάλουμε τρία». Με αυτό το τρόπαιο η Σάντος έγινε ο πρώτος σύλλογος στην ποδοσφαιρική ιστορία που κατέκτησε τέσσερις επίσημους τίτλους σε μία χρονιά. Η γαλλική εφημερίδα "L'Équipe" τη σύγκρινε με τη Ρεάλ Μαδρίτης των προηγούμενων ετών και τη Χόνβεντ Βουδαπέστης των αρχών της δεκαετίας του 1950, ο δε Βιττόριο Πότσο προπονητής της δύο φορές πρωταθλήτριας κόσμου Ιταλίας δήλωσε ότι «αυτή η ομάδα είναι αήττητη και μόνο σε φιλικό αγώνα θα μπορούσε να χάσει, ενώ με τον Πελέ σε τέτοια φόρμα, η ομάδα δεν έχει καμία σχέση». Το 1963 ο Πελέ σημείωσε τα δύο γκολ στο Μιλάνο (16 Οκτωβρίου, ήττα με 4–2) αλλά τραυματίστηκε και δεν έπαιξε στον επαναληπτικό που κρίθηκε στην παράταση υπέρ των λατιναμερικάνων. Έχοντας πετύχει 7 τέρματα παραμένει πρώτος σκόρερ στην ιστορία του Διηπειρωτικού Κυπέλλου. Στα δύο αυτά χρόνια ο Πελέ κατέκτησε 9 από τους 10 συλλογικούς τίτλους που η ομάδα συμμετείχε χάνοντας μόνο το Πρωτάθλημα Παουλίστα του 1963. Έβαλε 172 τέρματα σε 124 αγώνες μεταξύ του Ιανουαρίου του 1961 και του Δεκεμβρίου του 1962, ενώ μεταξύ Αυγούστου και Νοεμβρίου του 1962 σκόραρε σε 20 διαδοχικά παιχνίδια συμπεριλαμβανομένων φιλικών.
Η κατάκτηση της πρωτιάς του κόσμου σε συλλογικό επίπεδο ήρθε με τον Πελέ στην καλύτερη φόρμα της καριέρας του, κάτι που δεν έχει γίνει ευρέως ιστορικά γνωστό. Η χρυσή εποχή του Σάντος προηγήθηκε της εποχής των διεθνών μέσων μαζικής ενημέρωσης και η πρόσβαση του υπολοίπου κόσμου ήταν εξαιρετικά περιορισμένη. Ο Πελέ βρίσκεται στην κορυφή της ιστορίας του παγκοσμίου ποδοσφαίρου, ωστόσο, είναι άρρηκτα συνδεδεμένος με την πρόοδο της ομάδας, σε βαθμό που αυτή να αποκαλείται «Η Σάντος του Πελέ»(ισπανικά: "El Santos de Pelé"). Μιας ομάδας όπου ο σεβασμός στα συστήματα και ο συντονισμός των αμυντικών κινήσεων ήταν δευτερεύοντα με το θέαμα να είναι ο κύριος στόχος. Ο χαρακτηρισμός «λευκό μπαλέτο» ("Ο Balé Branco") που της δόθηκε προέρχονταν από τις περίτεχνες ενέργειες των ποδοσφαιριστών της και τους εντυπωσιακούς συνδυασμούς τους.
Η ομάδα διατήρησε τον ίδιο προπονητή από το 1954 έως το 1966 (Λούλα- από τους πρώτους που χρησιμοποίησαν το σύστημα 4–2–4), τον καλύτερο Βραζιλιάνο τερματοφύλακα (Ζιλμάρ), και σημαντικούς παίκτες σε όλες τις γραμμές, όπως τους Ζίτο και τους Κλοντοάλντο και Κάρλος Αλμπέρτο Τόρες από το 1966. Τη διετία 1966–67 η αποχώρηση της πρώτης γενιάς πρωταγωνιστών έφερε επανακαθορισμό του τρόπου παιχνιδιού της ομάδας με ενίσχυση της άμυνας, γεγονός που σταδιακά ελάττωσε την παραγωγικότητα του Πελέ αλλά αύξησε τη δημιουργικότητά του. Τα δύο αυτά χρόνια υπήρξε κάμψη γνωρίζοντας τη μεγαλύτερη ήττα του από την Κρουζέιρο στον τελικό του πρωταθλήματος με 6–2. Το 1968 η Σάντος είναι ξανά στην κορυφή με την κατάκτηση του πρωταθλήματος Παουλίστα (26 αγώνες, 22 νίκες) με τον Πελέ να σημειώνει 17 τέρματα και συνολικά 55 σε 73 συναντήσεις, πέφτοντας σε αναλογία τερμάτων ανά αγώνα κάτω από το 1,00. Η ομάδα κατακτά και το τουρνουά Ρομπέρτο Γκόμες Πεντρόσα ("Torneio Roberto Gomes Pedrosa" ή ακόμα γνωστό ως "Taça de Prata") που αντικατέστησε το τουρνουά Ρίο-Σάο Πάολο και το Taça Brazil έχοντας ρόλο εθνικού πρωταθλήματος νικώντας στον τελικό τη Βάσκο ντα Γκάμα με 2–1 με γκολ του Πελέ. Στα τέλη του 1968 η ΟΥΕΦΑ και η Ποδοσφαιρική Συνομοσπονδία Νοτίου Αμερικής (CONMEBOL) δημιούργησαν το Διηπειρωτικό Σούπερ Κύπελλο ("Intercontinental Supercup"), μίας διοργάνωσης που συγκέντρωσε τους νικητές του Διηπειρωτικού Κυπέλλου από την έναρξη του διαγωνισμού, δηλαδή τη Ρεάλ Μαδρίτης (1960), τη Πενιαρόλ (1961 και 1966), τη Σάντος (1962 και 1963), την Ίντερ (1964 και 1965) και τη Ράσινγκ της Αργεντινής (1967). Το τουρνουά διεξήχθη σε δύο φάσεις με πρώτες τις συναντήσεις μεταξύ των συλλόγων της Νότιας Αμερικής. Με ένα γκολ από τον Πελέ η Σάντος νίκησε τη Ράσινγκ με 2–0 τον Νοέμβριο του 1968 και μετά την Πενιαρόλ στο Μαρακανά, έδρα που συχνά χρησιμοποιούσε η Σάντος σε τέτοιου επιπέδου συναντήσεις. Στις επαναλήψεις η Σάντος νίκησε τη Ρασίνγκ και έχασε από την Πενιαρόλ αλλά προκρίθηκε στον τελικό. Στην ευρωπαϊκή πλευρά, η Ρεάλ Μαδρίτης, αρνήθηκε τη συμμετοχή αφήνοντας την Ίντερ για τον τελικό. Η τελευταία συνάντηση πραγματοποιήθηκε στο Μιλάνο στις 24 Ιουνίου 1969 και βρίσκει νικητή με 1–0 και σούπερ τροπαιούχο το βραζιλιάνικο σύλλογο. Η διοργάνωση δεν είχε συνέχεια στο μέλλον, αν και την επόμενη χρονιά διοργανώθηκε ξανά, ο Πελέ σημείωσε δύο γκολ αλλά δεν έχει αναγνωριστεί επίσημα από τη FIFA. 
Χρησιμοποιώντας τη φήμη και τα επιτεύγματά της αλλά κυρίως διαθέτοντας στις τάξεις της το «βασιλιά» του αθλήματος, η Σάντος ταξίδεψε σε όλες τις ηπείρους αντιμετωπίζοντας πολυάριθμες ομάδες σε φιλικές συναντήσεις. Πριν εισαχθούν οι ηπειρωτικοί διαγωνισμοί, ήταν συνηθισμένο για μεγάλες ομάδες να περιοδεύσουν σε άλλες χώρες. Στην πρώτη περιοδεία του 1959 η ομάδα έπαιξε 14 παιχνίδια σε 42 ημέρες στην Κεντρική και Νότια Αμερική με τον Πελέ να σημειώνει 15 γκολ. Η δημοφιλία του Βραζιλιάνου παίκτη αυξήθηκε κατακόρυφα σε όλο τον πλανήτη. Οι σημαντικότεροι σύλλογοι των χωρών αυτών έπαιζαν αυτές τις συναντήσεις στοχεύοντας πάντα στη νίκη απέναντι στην μεγάλη αντίπαλο του κορυφαίου ποδοσφαιριστή του κόσμου. Για πολλές από αυτές τις ομάδες και τους παίκτες τους η επιτυχής αντιμετώπισή του ήταν μέχρι και η σημαντικότερη στιγμή στην καριέρα τους. Σε ορισμένα δε από αυτά υπήρχε σκληρή αντιμετώπιση, ενώ συχνά συνέβαινε τα παιχνίδια αυτά να είναι κάθε δεύτερη μέρα για τη Σάντος χωρίς περιθώρια ξεκούρασης. Στη δεύτερη περιοδεία του 1959 που ξεκίνησε στην Βουλγαρία έπαιξε σε 22 αγώνες σε 14 χώρες αποκομίζοντας 13 νίκες, 5 ισοπαλίες και 4 ήττες, σε διάστημα ενάμισι μηνός. Ο Πελέ σημείωσε 23 τέρματα. Απέναντι στις ευρωπαϊκές ομάδες, ο Πελέ πέτυχε 204 τέρματα σε 195 εμφανίσεις, έχοντας αναλογία γκολ ανά αγώνα 1,05, υψηλότερο από το μέσο όρο του συνόλου των φιλικών συναντήσεων (0,95) αλλά και των επίσημων αγώνων (0,92). Χαρακτηριστικό παράδειγμα είναι η συνάντηση με τη Ρεάλ Μαδρίτης το 1959, τότε τέσσερις φορές πρωταθλήτρια Ευρώπης που έγινε στο Σαντιάγκο Μπερναμπέου μπροστά σε 110.000 θεατές και έληξε με 5–3 υπέρ της «βασίλισσας» της Ευρώπης του Αλφρέδο Ντι Στέφανο (που δεν σημείωσε γκολ, ο Πελέ ένα). Μετά τον αγώνα ο πρόεδρος της Ρεάλ έκανε πρόταση στον Βραζιλιάνο βλέποντάς τον ως διάδοχο του 33χρονου Ντι Στέφανο αλλά ο Πελέ αρνήθηκε. Οι εντυπωσιακές του εμφανίσεις στη Γαλλία την ίδια χρονιά οδήγησαν την "L'Équipe" να γράψει ότι «Έχουμε δει τώρα το ανώτατο έργο τέχνης. Ο Πελέ διεισδύει στους αντιπάλους του, όπως η νοβοκαΐνη μέσα στους ιστούς ενός άρρωστο». Ο σύλλογος επισκέφθηκε πολυάριθμες χώρες χωρίς ποδοσφαιρική παράδοση και πολλές υποανάπτυκτες συμμετέχοντας και σε διεθνή τουρνουά στα πλαίσια προετοιμασίας των ομάδων εν όψει των υποχρεώσεών τους. Οι περιοδείες αυτές ήταν οικονομικά προσοδοφόρες για το σωματείο που πληρώνονταν με χαμηλότερα ποσά (έως και πέντε φορές) αν δεν συμμετείχε ο κορυφαίος αστέρας της και έτσι μπόρεσε να τον διατηρήσει στις τάξεις της και υλικά ικανοποιημένο. Αξιομνημόνευτο είναι το φιλικό παιχνίδι στα πλαίσια διεθνούς τουρνουά στη Χιλή, όπου η Σάντος αντιμετώπισε τη δευτεραθλήτρια κόσμου Εθνική Τσεχοσλοβακίας στις 16 Ιανουαρίου 1965 μπροστά σε 80.000 θεατές που απόλαυσαν ένα εντυπωσιακό θέαμα στη νίκη του βραζιλιάνικου συλλόγου με 6–4 με τρία γκολ του Πελέ. Σε φιλικό αγώνα της Εθνικής Βραζιλίας απέναντι στη Δυτική Γερμανία (1963) οκτώ από την ενδεκάδα της εθνικής ήταν παίκτες της Σάντος, ενδεικτικό της ισχύος της ομάδας.
Το καλοκαίρι του 1961, τα μέλη της Σάντος κάνουν το υπερατλαντικό ταξίδι και έρχονται στην Ευρώπη για μια σειρά φιλικών αγώνων. Ο Πελέ είχε τραυματιστεί σε φιλικό αγώνα στο Μεξικό και δεν ταξίδεψε με την ομάδα, η οποία κέρδισε τη Μπάγερν Μονάχου με 3–2 αλλά το γήπεδο ήταν γεμάτο κατά το ήμισυ και οι διαμαρτυρίες των αντιπάλων συλλόγων έντονες για την απουσία του κορυφαίου ποδοσφαιριστή, ο οποίος κέρδισε στο μεταξύ χρόνο θεραπείας και ενσωματώθηκε στην ομάδα. Κανείς δεν μπορεί να τους σταματήσει σε καμία από τις χώρες που επισκέφθηκαν. Στην Ιταλία η Σάντος προσκλήθηκε για να γιορτάσει την 100ετή επέτειο ενοποίησης της Ιταλίας. Μπροστά από 60.000 άτομα, νίκησαν την πρωταθλήτρια Γιουβέντους με 2–0 στο Τορίνο, ενώ τρεις ημέρες αργότερα τη Ρόμα στο Ολυμπιακό Στάδιο με 5–0 με 80.000 θεατές. Τρεις ημέρες αργότερα, η Ίντερ έχασε και αυτή καθαρά με 4–1 με 110.000 άτομα να παρακολουθούν. Ο Πελέ σημείωσε τέσσερα γκολ κατά των ιταλικών ομάδων. Δεν έχασε και από καμία άλλη: Βασιλεία, Βόλφσμπουργκ, Αντβέρπ, Ρασίνγκ Παρί (δύο φορές), Λιόν, Εθνική Ισραήλ, Μπενφίκα, Καρλσρούη. Οι εντυπωσιακές του εμφανίσεις οδήγησαν τον γαλλικό τύπο να τον χαρακτηρίσει ως «βασιλιά του ποδοσφαίρου» πριν κλείσει τα 21 του χρόνια (αν και η πρώτη απόδοση του χαρακτηρισμού «βασιλιάς» ήταν το 1958 μετά το Παγκόσμιο Κύπελλο από το γαλλικό περιοδικό "Paris Match"). Ένας από τους σταθμούς της Σάντος, θα γίνει αργότερα και η Ελλάδα και στις 27 Ιουνίου η είδηση ότι η βραζιλιάνικη ομάδα προσγειώθηκε στο αεροδρόμιο του Ελληνικού, κάνει το γύρο του κόσμου. Δίνει τρεις φιλικούς αγώνες νικώντας την Α.Ε.Κ. με 3–0 (ένα γκολ του Πελέ) και τον Π.Α.Ο. με 3–2 (ένα γκολ του Πελέ), ενώ χάνει από τον Ολυμπιακό στο γήπεδο της Λεωφόρου Αλεξάνδρας με 2–1 (τα τέρματα Ποσειδώνας, Σουρούνης, ενώ μείωσε ο Ζίτο). Η επιτυχία, έμελλε να συνοδεύει τον Ολυμπιακό στο πέρασμα των χρόνων, αφού έγινε αναπόσπαστο κομμάτι της ιστορίας του, μέσω του ύμνου της ομάδας, που γράφτηκε το 1980. Το 1966 η ΑΕΚ αντιμετώπισε τη Σάντος σε φιλική συνάντηση στις ΗΠΑ και έχασε με 1–0.
Ο ενθουσιασμός των φιλάθλων με την παρουσία του Πελέ οδηγούσε συχνά σε εκδηλώσεις υπερβολής, καθώς η φήμη του τον είχε καταστήσει ως το μεγαλύτερο είδωλο στην ιστορία του αθλήματος νωρίς κατά τη διάρκεια της σταδιοδρομίας του. Στην πατρίδα του με κάθε σειρά από νέες φανέλες για την ομάδα, ο σύλλογός του έχει παραγγείλει 20 επιπλέον φανέλες με τον αριθμό δέκα - με τον οποίο αγωνιζόταν. Μετά τα περισσότερα παιχνίδια, οι οπαδοί έκλεβαν τη φανέλα ως αναμνηστικό. Στις 25 Ιανουαρίου 1962 σε φιλικό αγώνα με την Αλιάνσα Λίμα στο Περού ο προπονητής αντικατέστησε τον Πελέ στο ημίχρονο αλλά οι επιθετικές αποδοκιμασίες των Περουβιανών φιλάθλων τον υποχρέωσαν να τον επαναφέρει γρήγορα στον αγωνιστικό χώρο. Ένα πρωί στο αεροδρόμιο του Καράκας η ομάδα του έπρεπε να περιμένει τέσσερις ώρες μέσα στο αεροπλάνο μέχρι να αποσυρθούν οι φίλαθλοι επαρκώς για να αποβιβαστεί. Στο Ντακάρ, στη Σενεγάλη μια ομάδα φιλάθλων εμφανίστηκε στις 4 το πρωί για να κινήσει το λεωφορείο που τον πήρε από το αεροπλάνο του στην αίθουσα αναμονής του αεροδρομίου. Στο Μιλάνο, ένα πλήθος αλληλοσυγκρούστηκε για να τον δει από κοντά, ενώ ο Πελέ κρυβόταν πίσω από έναν μεγάλο στύλο φοβισμένος, περιμένοντας την ευκαιρία να τρέξει σε ένα αυτοκίνητο. Στην Ακτή Ελεφαντοστού 15.000 Αφρικανοί σχημάτισαν ανθρώπινη αλυσίδα στο δρόμο από το αεροδρόμιο προς την πόλη του Αμπιτζάν, πανηγυρίζοντας έξαλλα ​​καθώς ο ήρωάς τους πέρασε σε ένα ανοικτό αυτοκίνητο, κρατώντας τα χέρια του πάνω από το κεφάλι θριαμβευτικά. Σε περιοδεία της Σάντος το 1968 στη Νότια Αμερική είναι μέχρι εκείνη τη στιγμή 1–1, όταν ο διαιτητής του φιλικού αγώνα με την Ολυμπιακή ομάδα της Κολομβίας επικυρώνει γκολ για την Κολομβία παρά το προφανές οφσάιντ, οι διαμαρτυρίες των Βραζιλιάνων έχουν ως αποτέλεσμα την αποβολή δύο από αυτούς, με το δεύτερο να είναι ο Πελέ. Οι εξαγριωμένοι φίλαθλοι πετούν ότι βρίσκουν μπροστά τους προς το διαιτητή φωνάζοντας ότι πλήρωσαν για να τον δουν να παίζει. Ο διαιτητής υπό αστυνομική προστασία έφυγε από τον αγωνιστικό χώρο και με την απειλή επέκτασης των επεισοδίων το παιχνίδι επαναρχίζει με νέο διαιτητή και τον Πελέ να αγωνίζεται κανονικά ξανά. Ο αγώνας έληξε με 4–2 υπέρ της Σάντος με το τελευταίο τέρμα από τον Πελέ.

</doc>
<doc id="55031" url="https://el.wikipedia.org/wiki?curid=55031" title="Λαμπτήρας φθορισμού">
Λαμπτήρας φθορισμού

Ο λαμπτήρας φθορισμού είναι ένας λαμπτήρας εκκένωσης αερίου ο οποίος χρησιμοποιεί ηλεκτρισμό για την διέγερση ατμών υδραργύρου. Οι λαμπτήρες αυτοί υπάρχουν σε διάφορα σχήματα και μεγέθη, με τα πιο κοινά αυτών του σωλήνα (χρησιμοποιούνται για τον φωτισμό γραφείων και καταστημάτων) και του συμπαγούς λαμπτήρα φθορισμού (χρησιμοποιείται για τον φωτισμό σπιτιών). Κατασκευάζονται σε τυποποιημένα μήκη, τα ευθύγραμμα, και διαμέτρους, τα κυκλικά και για τάσεις δικτύου 220 V και 110 V.
Ο σωλήνας των λαμπτήρων αυτών περιέχει δύο νήματα πυράκτωσης, αέρια, άζωτο, αργό και μια σταγόνα υδραργύρου. Επίσης εσωτερικά ο σωλήνας είναι επιχρισμένος με φθορίζουσα ουσία που συνήθως είναι φωσφόρος. Εξ αίτιας του υδραργύρου που περιέχουν απαιτείται ιδιαίτερη προσοχή στον χειρισμό αυτών, αν σπάσουν, από τραυματισμό ή σε εισπνοή σκόνης που πιθανόν να εκτοξευθεί.

</doc>
<doc id="55035" url="https://el.wikipedia.org/wiki?curid=55035" title="Μπροντέ">
Μπροντέ



</doc>
<doc id="55039" url="https://el.wikipedia.org/wiki?curid=55039" title="Σαρλότ Μπροντέ">
Σαρλότ Μπροντέ

Η Σάρλοτ Μπροντέ ("Charlotte Brontë", 21 Απριλίου 1816 - 31 Μαρτίου 1855) ήταν Αγγλίδα συγγραφέας. Ήταν η μεγαλύτερη από τις Αδελφές Μπροντέ.
Βιογραφία.
Γεννήθηκε στο Θόρντον του Γιόρκσιρ (Αγγλία) το 1816 και ήταν το τρίτο από τα έξι παιδιά του Ιρλανδού κληρικού Πάτρικ Μπροντέ και της Μαρία Μπράνγουελ. 
Μετά το θάνατο της μητέρας της από καρκίνο, την ανατροφή της καθώς και των αδελφών της ανέλαβε η θεία της, ενώ τον Αύγουστο του 1824, η Σάρλοτ, μαζί με την Έμιλυ, τη Μαρία και την Ελίζαμπεθ, στάλθηκαν σε εκκλησιαστικό σχολείο στο Λάνκασιρ. Οι κακές συνθήκες του σχολείου επηρέασαν την υγεία και τη φυσική κατάσταση της Σάρλοτ, ενώ επέσπευσαν το θάνατο των δυο μεγαλύτερων αδελφών της (Μαρία και Ελίζαμπεθ) από φυματίωση το 1825. 
Άνγκρια και Γκόνταλ.
Στο πατρικό τους σπίτι, η Σάρλοτ μαζί με τα αδέλφια της, Μπράνγουελ, Έμιλυ και Ανν, άρχισαν να γράφουν για τη ζωή και τα έργα των κατοίκων των φανταστικών βασιλείων τους: η Σάρλοτ κι ο Μπράνγουελ για το βασίλειο της Άνγκρια, η Έμιλυ κι η Ανν για το βασίλειο του Γκόνταλ.
Εργασία σε οικοτροφείο.
Η Σάρλοτ συνέχισε την εκπαίδευσή της κι έγινε δασκάλα. Από το 1839 ως το 1841 δούλεψε ως οικονόμος σε αρκετές οικογένειες, ενώ το 1842 μαζί με την Έμιλυ εργάστηκαν σε ένα οικοτροφείο στις Βρυξέλλες, μέχρι το θάνατο της θείας τους το 1842. 
Το 1843, η Σάρλοτ επέστρεψε στο οικοτροφείο, όπου έγινε μοναχικός χαρακτήρας, νοσταλγούσε το πατρικό της σπίτι κι ήταν ιδιαίτερα δεμένη με τον εργοδότη της, Κονσταντέν Εζέ. Επέστρεψε το 1844 και τα βιώματά της ενέπνευσαν κάποια από τα μετέπειτα έργα της. 
Τα χρόνια της συγγραφής.
Το 1846, η Σάρλοτ, η Έμιλυ κι η Ανν εξέδωσαν μια ποιητική συλλογή με τα ανδρικά ψευδώνυμα "Κάρρερ", "Έλλις" και "Άκτον Μπελ" προκειμένου να αποφύγουν τις προκαταλήψεις που υπήρχαν ενάντια στις γυναίκες συγγραφείς. 
Έγραψε τα εξής μυθιστορήματα:
Τα έργα της δεν βρήκαν μεγάλη ανταπόκριση από τους κριτικούς, ενώ υπήρξαν αρκετές συζητήσεις για την πραγματική ταυτότητα του "Κάρρερ Μπελ". Το πρώτο της βιβλίο, "Ο Καθηγητής"", ήταν εμπνευσμένο από τον έρωτα της για τον Εζέ, ενώ μεγάλη επιτυχία κι αναγνώριση της έφερε η "Τζέην Έυρ", που ήταν ουσιαστικά σαν αυτοβιογραφία της. 
Όλα τα έργα της χαρακτηρίζονται από έντονο ρομαντισμό και λυρισμό και είναι κυρίως εμπνευσμένα από τις προσωπικές της εμπειρίες. 
Πέθανε το 1855 ένα χρόνο μετά τον γάμο της με τον Άρθουρ Μπελ Νίκολς και κατά την διάρκεια εγκυμοσύνης. Τα περισσότερα στοιχεία για τη ζωή της είναι γνωστά από τη βιογραφία της, από την Ελίζαμπεθ Γκάσκελ. ("Η ζωή της Σαρλότ Μπροντέ", εκδ. Ίνδικτος, 2005, μετάφραση Εύη Γεωργούλη )
Μεταφράσεις στα ελληνικά.
Jane Eyre ("Τζέην Έυρ") 
Villette ("Βιλλέτ")
Shirley (Σίρλεϋ)
The professor ("Ο καθηγητής")

</doc>
<doc id="55040" url="https://el.wikipedia.org/wiki?curid=55040" title="Έμιλι Μπροντέ">
Έμιλι Μπροντέ

Η Έμιλι Τζέιν Μπροντέ (30 Ιουλίου 1818 - 19 Δεκεμβρίου 1848) ήταν Αγγλίδα συγγραφέας, γνωστή από το μοναδικό της μυθιστόρημα, "Ανεμοδαρμένα Ύψη", το οποίο θεωρείται ένα από τα κλασικά έργα της αγγλικής λογοτεχνίας. Ήταν ένα από τα αδέλφια Μπροντέ, ανάμεσα στον αδελφό της Μπράνγουελ και τη νεαρότερη αδελφή Αν. Δημοσίευε τα έργα της με το ψευδώνυμο Έλλις Μπελ. 
Βιογραφία.
Τα πρώτα χρόνια και η εκπαίδευση.
Η Έμιλι Μπροντέ γεννήθηκε στις 30 Ιουλίου 1818 στο Θόρντον, κοντά στο Μπράντφορντ του Γιορκσάιρ, και ήταν το πέμπτο από τα έξι παιδιά της Μαρίας Μπράνγουελ και του κληρικού και συγγραφέα Πάτρικ Μπροντέ, του οποίου το πατρικό όνομα ήταν Μπράντι αλλά το είχε αλλάξει. Η Μαρία Μπράνγουελ είχε αδύνατη κράση και πέθανε από καρκίνο το 1821, αφήνοντας έξι παιδιά. Μετά το θάνατο της μητέρας τους, οι μεγαλύτερες αδελφές της Έμιλι, Μαρία, Ελίζαμπεθ και Σαρλότ Μπροντέ, στάλθηκαν σε εκκλησιαστικό σχολείο στο Κάουαν Μπριτζ, όπου βίωσαν την κακοποίηση και τις στερήσεις που αργότερα περιέγραψε η Σαρλότ στο Τζέιν Έιρ. 
Το 1824 η οικογένεια μετακόμισε στο Χάουορθ, όπου ο πατέρας της Έμιλι ήταν εφημέριος. Η Έμιλι στάλθηκε στο ίδιο σχολείο όπου πήγαιναν οι αδελφές της αλλά για σύντομο χρονικό διάστημα. Όταν μία επιδημία τύφου χτύπησε το σχολείο, η Μαρία και η Ελίζαμπεθ αρρώστησαν. Η Μαρία, η οποία μπορεί στην πραγματικότητα να είχε φυματίωση, στάλθηκε σπίτι της όπου και πέθανε. Στη συνέχεια, η Έμιλι απομακρύνθηκε από το σχολείο μαζί με την Σαρλότ και την Ελίζαμπεθ. Η Ελίζαμπεθ πέθανε λίγο μετά την επιστροφή τους στο σπίτι. 
Στη συνέχεια οι τρεις εναπομένουσες αδελφές και ο αδελφός τους Μπράνγουελ, εκπαιδεύτηκαν στο σπίτι από τον πατέρα τους και τη θεία τους, Ελίζαμπεθ Μπράνγουελ, η οποία ήταν αδελφή της μητέρας τους. Μέσα σ' αυτό το περιβάλλον άνθισε το λογοτεχνικό τους ταλέντο. Στον ελεύθερο χρόνο τους τα παιδιά δημιούργησαν μία σειρά από φανταστικούς κόσμους, οι οποίοι εμφανίζονται στις ιστορίες που έγραψαν και εντός των οποίων έλαβαν χώρα οι φανταστικές περιπέτειες που ζούσαν τα στρατιωτάκια τους μαζί με τον Δούκα του Ουέλινγκτον και τους γιους του. Από αυτή την περίοδο δεν σώζεται παρά ένα μικρό μόνο μέρος από το έργο της Έμιλι, εκτός από κάποια ποιήματα των χαρακτήρων της. Όταν η Έμιλι ήταν 13 ετών, η ίδια και η Αν αποσύρθηκαν από τη συμμετοχή τους στο φανταστικό βασίλειο της Άνγκρια και ξεκίνησαν ένα νέο, το Γκόνταλ, ένα μεγάλο νησί στο Βόρειο Ειρηνικό. Εξαιρουμένων των ποιημάτων της Έμιλι για το Γκόνταλ και τους καταλόγους της Αν με τους χαρακτήρες και τα τοπωνύμια, τα γραπτά τους για το Γκόνταλ δεν σώζονται. Επίσης σώζονται κάποια "ημερολόγια" της Έμιλι στα οποία περιγράφονται τρέχοντα γεγονότα στο Γκόνταλ, μερικά από τα οποία γράφτηκαν μαζί με την Αν. Ένα χρονολογείται από το 1841, όταν η Έμιλι ήταν 23 ετών, και ένα άλλο από το 1845, όταν ήταν 27 ετών.
Όταν ήταν 17 ετών η Έμιλι παρακολούθησε το σχολείο θηλέων Roe Head, όπου η Σαρλότ ήταν δασκάλα. Όμως κατάφερε να μείνει μόνο τρεις μήνες καθώς ένιωθε ακραία νοσταλγία κι έτσι επέστρεψε σπίτι και τη θέση της πήρε η Αν. Εκείνη την εποχή, στόχος των κοριτσιών ήταν να αποκτήσουν επαρκή μόρφωση ώστε να ανοίξουν ένα δικό τους μικρό σχολείο.
Ενηλικίωση.
Το Σεπτέμβριο του 1838, η Έμιλι έγινε δασκάλα στο σχολείο Law Hill στο Χάλιφαξ. Όμως η υγεία της κλονίστηκε από την πίεση της 17ωρης καθημερινής εργασίας και τον Απρίλιο του 1839 επέστρεψε στο σπίτι της. Εκεί έμαθε να παίζει πιάνο και διδάχθηκε γερμανικά μέσα από βιβλία. 
Το 1842, η Έμιλι συνόδευσε τη Σαρλότ στις Βρυξέλλες, όπου παρακολούθησαν μαθήματα στο Οικοτροφείο Χέγκερ. Σχεδίαζαν να τελειοποιήσουν τα γαλλικά και τα γερμανικά τους εν όψει του ανοίγματος του σχολείου τους. Η επίδοση των δύο Αγγλίδων μαθητριών τράβηξε την ιδιαίτερη προσοχή του κυριότερου διδασκάλου, του Κωνσταντίνου Χέγκερ, που ήταν άνθρωπος εξαιρετικής ικανότητος. Από αυτή την περίοδο σώζονται εννέα από τα γαλλικά δοκίμια της Έμιλι. Μετά από οκτώ μήνες, όμως, οι σπουδές τους σταμάτησαν απότομα, με το θάνατο της θείας τους, και οι αδελφές επέστρεψαν στην Αγγλία. Η Σαρλότ ήταν γενικά ευχαριστημένη στις Βρυξέλλες, όμως η Έμιλι νοσταλγούσε το σπίτι και τον αέρα του κάμπου. Είναι ακόμη φανερό ότι στις Βρυξέλλες εκτιμούσαν περισσότερο τη συγκρατημένη Έμιλι παρά τη Σαρλότ. Ο ευαίσθητος χαρακτήρας της Έμιλι έβρισκε περισσότερη κατανόηση παρά το εκλεκτικό γούστο της Σαρλότ. Η Ελίζαμπεθ Μπράνγουελ άφησε στις ανιψιές της ένα χρηματικό ποσό που έφερε κάποια οικονομική άνεση. Οι αδελφές Μπροντέ προσπάθησαν να ανοίξουν σχολείο στο σπίτι τους, αλλά δεν μπορούσαν να προσελκύσουν μαθητές σ' αυτή την απομακρυσμένη περιοχή. 
Το 1844, η Έμιλι ξεκίνησε να καταγράφει τακτοποιημένα όλα τα ποιήματα που είχε γράψει, σε δύο σημειωματάρια. Το ένα ονομάστηκε "Τα Ποιήματα του Γκόνταλ" ("Gondal Poems") ενώ το άλλο έμεινε χωρίς ετικέτα. Διάφοροι μελετητές προσπάθησαν από αυτά τα ποιήματα να συναρμολογήσουν μία ιστορία και ένα χρονικό για το Γκόνταλ. Το φθινόπωρο του 1845, η Σαρλότ ανακάλυψε τα τετράδια της αδελφής της και επέμενε ότι τα ποιήματα πρέπει να εκδοθούν. Η Έμιλι, έξαλλη με την παραβίαση της ιδιωτικής της ζωής, αρχικά αρνήθηκε αλλά υποχώρησε όταν η Αν έφερε τα δικά της γραπτά και αποκάλυψε ότι κι εκείνη είχε γράψει ποιήματα στα κρυφά. 
Το 1846, τα ποιήματα των αδελφών Μπροντέ εκδόθηκαν σε ένα βιβλίο με τίτλο "Ποιήματα των Κάρερ, Έλλις και Άκτον Μπελ" ("Poems by Currer, Ellis, and Acton Bell"). Για την έκδοση αυτή, οι αδελφές Μπροντέ υιοθέτησαν ψευδώνυμα: η Σαρλότ διάλεξε το όνομα Κάρερ Μπελ, η Έμιλι το Έλλις Μπελ και η Αν το Άκτον Μπελ. Η Σαρλότ έγραψε στο "Βιογραφικό Σημείωμα των Έλλις και Άκτον Μπελ" ότι η διφορούμενη επιλογή τους υπαγορεύτηκε από ένα είδος συνειδησιακού ενδοιασμού στο να υιοθετήσουν αρσενικά χριστιανικά ονόματα, ενώ οι ίδιες δεν θέλανε να φανερώσουν ότι είναι γυναίκες, γιατί είχαν μία αόριστη εντύπωση ότι οι γυναίκες συγγραφείς αντιμετωπίζονταν με προκατάληψη. Στη συλλογή αυτή, η Έμιλι συμμετείχε με 21 ποιήματα, όσα και η Αν, ενώ η Σαρλότ συμμετείχε με 20. Αν και αρκετούς μήνες μετά την έκδοση είχαν πουληθεί μόνο δύο αντίτυπα, οι αδελφές Μπροντέ δεν αποθαρρύνθηκαν καθώς οι κριτικές που απέσπασαν από τα λογοτεχνικά περιοδικά ήταν θετικές. 
"Ανεμοδαρμένα Ύψη".
Το 1847, εκδόθηκε το μυθιστόρημα της Έμιλι "Ανεμοδαρμένα Ύψη". Η καινοτόμος δομή του προβλημάτισε κάπως τους κριτικούς. Παρά το γεγονός ότι έλαβε ανάμεικτες κριτικές όταν πρωτοκυκλοφόρησε και συχνά κατηγορήθηκε για απεικόνιση ανήθικου πάθους, στη συνέχεια αναδείχτηκε σε ένα από τα κλασικά έργα της αγγλικής λογοτεχνίας. Το 1850, η Σαρλότ επεξεργάστηκε και εξέδωσε τα "Ανεμοδαρμένα Ύψη" ως αυτόνομο μυθιστόρημα και με το πραγματικό όνομα της Έμιλι. Αν και μία επιστολή από τον εκδότη της δείχνει ότι η Έμιλι τελείωνε ένα δεύτερο μυθιστόρημα, το χειρόγραφο δεν έχει βρεθεί ποτέ.
Ο θάνατος.
Η υγεία της Έμιλι, όπως και των αδερφών της, ήταν αδύνατη εξαιτίας των ανθυγιεινών συνθηκών στο σπίτι και της πηγής του νερού που μολύνθηκε από τις απορροές του νεκροταφείου της εκκλησίας. Κατά τη διάρκεια της κηδείας του αδελφού της, το Σεπτέμβριο του 1848, η Έμιλι αρρώστησε. Αν και η κατάστασή της επιδεινώθηκε, αρνήθηκε κάθε ιατρική βοήθεια και θεραπεία. Τελικά πέθανε από φυματίωση στις 19 Δεκεμβρίου 1848, σε ηλικία 30 ετών, και ενταφιάστηκε στον οικογενειακό τάφο στην εκκλησία του Αγίου Μιχαήλ και Πάντων Αγγέλων, στο Χάουορθ του δυτικού Γιορκσάιρ.
Ο χαρακτήρας.
Η μορφή της Έμιλι Μπροντέ έχει περιβληθεί με μύθους και η κριτική έχει κάνει σύγχυση του χαρακτήρα της με τα πρόσωπα που δημιούργησε στο μυθιστόρημά της. Έτσι δεν υπάρχει μία πλήρως σαφής εικόνα της ζωής της, εκτός απ' όσα έγραψε γι' αυτήν η αδελφή της Σαρλότ.
Η Έμιλι ήταν λεπτή στην εμφάνιση, αλλά σπάνια αρρώσταινε. Η ωχρή και λεπτή όψη της φαινόταν εύθραυστη και συχνά η άκομψη σιλουέττα της, εν μέρει αποτέλεσμα απροσεξίας στο ντύσιμό της, την έκανε να φαίνεται περίεργη. Συνήθιζε να μπαίνει σ' ένα δωμάτιο, όπου υπήρχαν επισκέπτες, με κατεβασμένα τα μάτια, έπαιρνε ένα βιβλίο που χρειαζόταν και έφευγε χωρίς να ρίξει μία ματιά.
Τα ποιήματα της Έμιλι ρίχνουν αρκετό φως στη σκέψη και το χαρακτήρα της. Από αυτά είναι εμφανής η στωικότητά της και το πάθος της για τον κάμπο, που αποτελούσε καθαρή φυσιολατρία.
Ο "Παλιός Στωικός" και οι "Τελευταίοι Βίοι" είναι από τα ωραιότερα ποιητικά έργα που χάρισε γυναίκα στην αγγλική λογοτεχνία. Τα "Ανεμοδαρμένα Ύψη" στέκονται μόνα τους αληθινό μνημείο της δύναμής της. Το έργο αυτό ήταν κάτι το ξεχωριστό με τη σοβαρότητα και την ομιχλώδη μελαγχολία του.

</doc>
<doc id="55041" url="https://el.wikipedia.org/wiki?curid=55041" title="Έμιλυ Μπροντέ">
Έμιλυ Μπροντέ



</doc>
<doc id="55042" url="https://el.wikipedia.org/wiki?curid=55042" title="Σκανδιναυία">
Σκανδιναυία



</doc>
<doc id="55043" url="https://el.wikipedia.org/wiki?curid=55043" title="Αλκμάνας">
Αλκμάνας



</doc>
<doc id="55045" url="https://el.wikipedia.org/wiki?curid=55045" title="Έκτορ Λαβό">
Έκτορ Λαβό

Ο Έκτορ Λαβό ("Héctor Juan Pérez Martínez", Πόνσε, Πουέρτο Ρίκο, 30 Σεπτεμβρίου 1946 - Μανχάταν, Νέα Υόρκη, 29 Ιουνίου 1993) ήταν Πορτορικανός τραγουδιστής της σάλσα. Ο Λαβό, γεννήθηκε και μεγάλωσε στη γειτονιά Machuelo Abajo, στην Πόνσε του Πουέρτο Ρίκο. Στα πρώτα χρόνια της ζωής του σπούδασε στο Ελεύθερο Μουσικό σχολείο, γνωστό σήμερα με την ονομασία Instituto de Musica Juan Morel Campos και εμπνεύστηκε από τον Jesus Sanchez αποκτώντας ως εκ τούτου ένα ενδιαφέρον για τη μουσική.
Δισκογραφία.
Με τους Fania All Stars.
Ο Λαβό τραγούδησε επίσης σε χορωδία τρία τραγούδια από τον δίσκο του Μον Ριβέρα με τον Γουίλι Κολόν "Se Chavó El Vecindario" (1974), και στο τραγούδι "Las Cadenas de Chuíto" στον δίσκο του Χεσούς Σάντσες Εράσο "Música Jíbara para las Navidades" (1978, επανακυκλοφορία το 2000)

</doc>
<doc id="55046" url="https://el.wikipedia.org/wiki?curid=55046" title="Έκτορ Λαβόε">
Έκτορ Λαβόε



</doc>
<doc id="55047" url="https://el.wikipedia.org/wiki?curid=55047" title="Χέκτορ Λαβό">
Χέκτορ Λαβό



</doc>
<doc id="55048" url="https://el.wikipedia.org/wiki?curid=55048" title="Χέκτορ Λαβόε">
Χέκτορ Λαβόε



</doc>
<doc id="55049" url="https://el.wikipedia.org/wiki?curid=55049" title="Hector Lavoe">
Hector Lavoe



</doc>
<doc id="55050" url="https://el.wikipedia.org/wiki?curid=55050" title="Héctor Lavoe">
Héctor Lavoe



</doc>
<doc id="55052" url="https://el.wikipedia.org/wiki?curid=55052" title="Δημοκρατικό Κόμμα">
Δημοκρατικό Κόμμα

Παγκοσμίως έχουν υπάρξει πολλά πολιτικά κόμματα που χρησιμοποίησαν το όνομα Δημοκρατικό Κόμμα:

</doc>
<doc id="55054" url="https://el.wikipedia.org/wiki?curid=55054" title="Μιλούζ">
Μιλούζ



</doc>
<doc id="55056" url="https://el.wikipedia.org/wiki?curid=55056" title="Μυλούζ">
Μυλούζ

Η Μυλούζ (, προφ. "Μιλούζ" [], , τοπικά αλσατικά: "Mìlhüsa"[], εξελληνισμένα (παλαιότερα) Μυλούζη) είναι πόλη της ανατολικής Γαλλίας κοντά στα ελβετικά και γερμανικά σύνορα. Είναι η μεγαλύτερη πόλη στο νομό του Άνω Ρήνου ("haut-Rhin") και η δεύτερη μεγαλύτερη στην Αλσατία μετά το Στρασβούργο.
Ο πληθυσμός της στη οριζόμενη δημοτική περιοχή της (αποτελείται από 16 κοινότητες) είναι περίπου 110.000 κάτοικοι, αλλά το αστικό συγκρότημά της είναι ουσιαστικά μεγαλύτερο από αυτό (230.000 κάτοικοι).
Η πόλη μοιράζεται ένα αεροδρόμιο με την Βασιλεία και το Φράιμπουργκ. 

</doc>
<doc id="55058" url="https://el.wikipedia.org/wiki?curid=55058" title="Ίνσμπρουκ">
Ίνσμπρουκ

Το Ίνσμπρουκ (γερμανικά: "Innsbruck") είναι πόλη στη δυτική Αυστρία και πρωτεύουσα του ομοσπονδιακού κρατιδίου του Τυρόλου, της κυριότερης τουριστικής επαρχίας της Αυστρίας. Είναι χτισμένη στη συμβολή των ποταμών Σιλ και Ιν, στην ευρεία κοιλάδα μεταξύ των υψηλών βουνών Νορντκέτε (Χαφελέκαρ, 2.334 μ) στο βορρά, Πατσερκόφελ (2.246 μ) και Σέρλες (2.718 μ) στο νότο, γι' αυτό και είναι διεθνώς διάσημο κέντρο χειμερινού αθλητισμού. Το όνομα της πόλης μεταφράζεται «γέφυρα πάνω στον ποταμό Ινν» (γερμ. "Brücke" = γέφυρα). Στην μητροπολιτική περιοχή μένουν 190.000 μόνιμοι κάτοικοι και περίπου 30.000 φοιτητές. Δύο φορές ήταν διοργανώτρια χειμερινών ολυμπιακών αγώνων, το 1964 και το 1976.
Ιστορία.
Στη σημερινή συνοικία Βίλτεν υπήρχε κάποτε το ρωμαϊκό στρατόπεδο της Βελντιντένα. Ωστόσο, ιδρυτές της πόλης θεωρούνται οι κόμητες του Άντεχ, που το 1187 έχτισαν στο σημείο αυτό έναν οικισμό. Κατά το Μεσαίωνα εξελίχθηκε σε σημαντικό εμπορικό σταθμό. Το 1964 και το 1976 φιλοξένησε τους Χειμερινούς Ολυμπιακούς Αγώνες, αν και ορισμένα αγωνίσματα έγιναν στο Άξαμερ Λίτσουμ, 20 χλμ. νοτιοδυτικά από την πόλη.
Αξιοθέατα.
Στη δεξιά όχθη του ποταμού Ιν, που διασχίζει το Ίνσμπρουκ, βρίσκεται η Παλαιά Πόλη, στην οποία οδηγεί η φαρδιά Μαρία-Τερέζιεν-Στράσε με τον ψηλό στύλο της Αγίας Άννας (1706). Τα εντυπωσιακότερα ιστορικά κτήρια βρίσκονται στη Χέρτσογκ-Φρίντριχ-Στράσε, τη Στάτπλατς, τη Χόφγκασε και το Ρένβεγκ. Άλλα σημαντικά αξιοθέατα είναι το Σλος Άμπρας, στα νότια προάστια, και το Πανόραμα της Μάχης του Μπεργκ Ίζελ.

</doc>
<doc id="55059" url="https://el.wikipedia.org/wiki?curid=55059" title="Φιστικιά">
Φιστικιά

Η φιστικιά (επιστ. Πιστακία η γνησία, Pistacia vera) είναι δίοικο φυλλοβόλο δέντρο του γένους "Πιστακία" και της οικογένειας των Ανακαρδιοειδών. Η καταγωγή της είναι από το Ιράν και σήμερα καλλιεργείται ευρύτατα από την Ασία μέχρι τις Μεσογειακές χώρες και την Αμερική για τον καρπό της, το φιστίκι.
Μορφολογία.
Το ύψος του δέντρου φτάνει τα 10 μέτρα με πλούσια διακλάδωση με κλαδιά που έχουν χρώμα σταχτί. Τα φύλλα του είναι δερματώδη και σύνθετα. Οι ταξιανθίες της φιστικιάς σχηματίζουν τσαμπιά από μικρά άνθη. Οι φιστικιές είναι αρσενικά και θηλυκά δέντρα, με τα αρσενικά να ανθίζουν νωρίτερα. Έτσι η γύρη συλλέγεται και συντηρείται σε ψυγεία και ρίχνεται αργότερα στα θηλυκά άνθη με τη μορφή ραντίσματος (τεχνητή επικονίαση). Ο καρπός του δέντρου έχει μήκος 1-2 εκατοστά και το εξωτερικό κέλυφος (περικάρπιο) είναι δερματώδες και έχει πράσινο χρώμα, ενώ το εσωτερικό κέλυφος (ενδοκάρπιο) είναι ξυλώδες και σκληρό. Όταν ωριμάσει το περικάρπιο, γίνεται ωχρό, σχίζεται και πέφτει, αφήνοντας το ενδοκάρπιο, που με τη σειρά του ανοίγει, αφήνοντας να φανεί η εσωτερική ψίχα. Αυτή έχει χρώμα πράσινο και περιβάλλεται από λεπτό φλοιό ρόδινου χρώματος (περισπέρμιο). Οι καρποί της φιστικιάς σχηματίζουν ολόκληρα τσαμπιά.
Χαρακτηριστικά.
Η φιστικιά είναι δέντρο που δεν αντέχει την πολλή υγρασία. Αναπτύσσεται καλύτερα σε κρύο και σύντομο χειμώνα χωρίς πολλές βροχές και μακρύ και ζεστό καλοκαίρι. Οι ρίζες της μπαίνουν βαθιά μέσα στο έδαφος και έτσι είναι εξαιρετικά ανθεκτική στην ξηρασία, περισσότερο ακόμα και από την ελιά. Πάντως χρειάζεται περιοδικό πότισμα, ιδίως όταν η ξηρασία είναι παρατεταμένη. Το χώμα που προτιμά είναι αμμοπηλώδες με πολύ ασβέστιο. Η φιστικιά πολλαπλασιάζεται με εμβολιασμό και σπορά. Ο καρπός μαζεύεται, στεγνώνεται και φυλάσσεται για λίγο καιρό μέχρι να φυτευτεί. 
Το έδαφος χρειάζεται αρκετά φρεζαρίσματα ώστε να εξαφανιστούν τα ζιζάνια, για εξοικονόμηση της υγρασίας. Χρειάζεται λίπανση κυρίως με αζωτούχα λιπάσματα όταν το δέντρο είναι μικρό. Η απόδοση του δέντρου με κανονική καρποφορία αρχίζει τον τέταρτο χρόνο μετά τη φύτευση.
Συγκομιδή.
Σήμερα η συγκομιδή γίνεται με σύγχρονες μεθόδους, με ειδικούς ηλεκτρικούς δονητές που τινάζουν τους καρπούς από τα δέντρα. Στη συνέχεια τα φιστίκια συγκεντρώνονται, ξεφλουδίζονται από το εξωτερικό κέλυφος, πλένονται με ειδικό διάλυμα, στεγνώνονται και ξηραίνονται είτε παραδοσιακά στον ήλιο είτε σε ξηραντήρια. Μετά μπαίνουν για να ψηθούν σε αλατούχο διάλυμα για λίγη ώρα και στη συνέχεια σε φούρνους στους 80 βαθμούς, μέχρι να απομακρυνθεί η υγρασία που έχει παραμείνει (περίπου μισή ώρα). Μετά φουρνίζονται ξανά για 40 λεπτά στους 120 βαθμούς. Στη συνέχεια γίνεται διαλογή - διαχωρισμός των φιστικίων σε ανοιχτά και κλειστά φιστίκια. Τέλος υπάρχει η δυνατότητα παραγωγής φιστικόψιχας με ειδικά μηχανήματα.
Οι καρποί.
Τα φιστίκια είναι από τους καλύτερους ποιοτικά και πιο νόστιμους ξηρούς καρπούς. Είναι μεγάλης θρεπτικής αξίας, πλούσια σε βιοτίνη, πρωτεΐνες και ανόργανα άλατα. Καταναλώνονται καβουρδισμένα, με ή χωρίς αλάτι καθώς και νωπά είτε νωπά ανάλατα. Χρησιμοποιούνται και στη ζαχαροπλαστική.
Στην Ελλάδα καλλιεργείται μία από τις καλύτερες ποικιλίες στον κόσμο, η Αιγινίτικη με τα περίφημα και ιδιαίτερης θρεπτικής αξίας φιστίκια Αιγίνης. Η διαχρονική φήμη τους οδήγησε στο γεγονός να αποκαλείται παλαιόθεν σε όλη την επικράτεια ο εν λόγω καρπός "Φιστίκι Αιγίνης", ανεξαρτήτως προέλευσης, ώσπου το 1996 η ονομασία προέλευσης από την Αίγινα κατοχυρώθηκε με Κοινοτική απόφαση, ώστε στις άλλες περιοχές να αποκαλείται πλέον κελυφωτό φιστίκι. Σε μικρότερο βαθμό καλλιεργείται η ποικιλία Νυχάτη. Η καλλιέργεια της φιστικιάς τα τελευταία χρόνια εκτός από την Αίγινα, την Σαλαμίνα και τα Μέγαρα, που ήταν παραδοσιακές φιστικοπαραγωγές περιοχές, επεκτάθηκε στη Φθιώτιδα, Θεσσαλία, Βοιωτία και Εύβοια.
Οι Η.Π.Α. έχουν τη μεγαλύτερη παραγωγή στον κόσμο. Ακολουθούν το Ιράν, η Τουρκία, η Κίνα και η Συρία. Η Ελλάδα είναι πρώτη στην Ευρώπη και έκτη στον κόσμο με ετήσια παραγωγή που κυμαίνεται μεταξύ 4.500 και 8.000 τόνων ετησίως (στοιχεία 2018: 6,338).
Καταγωγή και εμφάνιση στην Ελλάδα.
Στα τέλη το 19ου αι. βοτανολόγοι όπως οι De Caudole, Boissier, Engler επισκέφθηκαν τη Νοτιοδυτική Ασία και αποφάνθηκαν πως πατρίδα της φιστικιάς ήταν η Συρία, η Τουρκία και η Μεσοποτομία. Στα 1929-1930 οι Ρώσοι βοτανολόγοι Popov και Morozoff επισκεπτόμενοι την Κεντρική Ασία ανακάλυψαν άγρια αυτοφυή φιστικιά. Οι περιοχές ήταν το Βορειοανατολικό Ιράν, Βόρειο Αφγανιστάν, Ανατολικό Ουζμπεκιστάν, Νότιο Τουρκμενιστάν και Ανατολικό Κιργιστάν. Στην Κεντρική Ασια έγινε και η εξημέρωση της άγριας φιστικιάς.
Ωστόσο παλαιοβοτανικές έρευνες έχουν δείξει ότι η Νότια Ευρώπη και η Νοτιοδυτική Ασία δεν είναι πατρίδα της φιστικιάς. Εξαίρεση είναι ο καρπός φιστικιάς που βρέθηκε στο Σέσκλο της Νεότερης Νεολιθικής εποχής και απανθρακωμένοι καρποί φιστικιάς στο Περιβόλι Μαγούλας των περιόδων Ραχμάνι (Χαλκολιθικής) και Πρώιμης Μεσοελλαδικής. Η προέλευσή τους αμφισβητείται και αποδίδεται σε μεταγενέστερες διεισδύσεις.
Πριν τον 4ο αι. π.Χ. η φιστικιά δεν αναφέρεται στην αρχαία ελληνική γραμματεία, ενώ ο πρώτος που την αναφέρει περιγράφοντας την, αλλά όχι κατονομάζοντάς την είναι ο Θεόφραστος στο έργο "Περί φυτών ιστορία IV 4, 7". Επειδή μιλάει για πολλά φυτά, που δεν έχει δει και οι πληροφορίες του είναι από δεύτερο χέρι, πιθανώς για τη φιστικιά έχει πληροφορίες από επιστήμονες που ακολούθησαν τον Μέγα Αλέξανδρο στην εκστρατεία του. Άλλη αρχαία μαρτυρία προέρχεται από τον Νίκανδρο τον Κολοφώνιο (2ος αι. π.Χ.) στο ποίημά του "Θηριακά" στ. 890-891 όπου απαριθμεί φυτά που προστατεύουν από τσιμπίματα σκορπιών
Ο φαρμακογνώστης Διοσκουρίδης ο Πεδάνιος στο έργο του "Περί ύλης ιατρικής" (Ι 124, 1,11) γράφει ότι η φιστικιά παραγόταν στη Συρία. Τον 1ο αι. ο Πλίνιος ο Πρεσβύτερος στη "Φυσική ιστορία" του (XV 83,91) μιλάει για έναν ιππότη Βιτέλιο που έφερε τη φιστικά στο σπίτι του στη Ρώμη στο τέλος της βασιλείας του Τιβέριου (30 π.Χ.) και τον ίδιο χρόνο ο Φλάκκος Πομπήιος την εισήγαγε στην Ισπανία. Στους Δειπνοσοφιστές του Αθηναίου Ναυκράτιου περιγράφεται συμπόσιο, όπου προσφέρονται μεταξύ άλλων και φιστίκια: περιγράφεται ως λείος, λευκόφαιος, μακρύς, πράσινος στο εσωτερικό και αν και λιγότερο χυμώδης από τον καρπό της κουκουναριάς είναι πιο εύγευστος από αυτόν.Ο Boris de Saint Vincent,αξιωματικός του γαλλικού στρατού αναφέρει στο βιβλίο του La Flore du Peloponnese et des Cyclades (1838) ότι υπήρχαν φιστικιές στην Πήλο και στη Φιγάλεια. Ο Παναγιώτης Γεννάδειος αναφέρει πως αυτός που έδωσε την πρώτη ώθηση στην καλλιέργεια του δέντρου ήταν ο εισαγωγέας της βιομηχανίας σοκολάτας στην Ελλάδα Δ.Παυλίδης, ο οποίος από το 1860 εγκατέστησε φυτεία φιστικιάς στο κτήμα του στο Ψυχικό. Ακολούθησε ο Ορφανίδης, διευθυντής του Δημόσιου Δενδροκομείου στον Βοτανικό, κυρίως από το 1869. Ο Γεννάδιος διαδεχόμενος τον Ορφανίδη στη διεύθυνση του Δημόσιου Δενδροκομείου έδωσε μεγαλύτερη ώθηση στην διάδοση του συγκεκριμένου φυτού 
Όσον αφορά την Αίγινα δεν είναι γνωστό πότε εισήχθη στο νησί. Υπάρχουν μόνο προφορικές μαρτυρίες πως εισήχθησαν δέντρα από την Περσία και τη Συρία. Ο Γερμανός βοτανολόγος Theodor von Heldreich επισκεπτόμενος έξι φορές την Αίγινα από το 1848 έως το 1881 δεν αναφέρει καθόλου τη φιστικιά. Στα Ιστορικά Αρχεία της Αίγινας έχει βρεθεί έγγραφο με ημερομηνία 30 Σεπτεμβρίου 1898, που μνημονεύει συναλλαγή μεταξύ δύο κατοίκων του νησιού σχετικά με 12 οκάδες φιστικιού.
Ο πρώτος οργανωμένος φιστικιώνας στην Αίγινα εγκαταστάθηκε από τον Νικόλαο Περόγλου κατά την τελευταία δεκαετία του 19ου αι. Ο Περόγλου ήταν Αθηναίος, αλλά είχε αγοράσει στην Αίγινα μια έκταση είκοσι στρεμμάτων. Στο μεγαλύτερο μέρος του κτήματος φύτεψε οπωροφόρα δέντρα και μεταξύ αυτών και φιστικιές. Η γειτνίαση με τη θάλασσα και το φτωχό έδαφος δεν ευνόησε την ανάπτυξη των δέντρων, με εξαίρεση τη φιστικιά με την οποία αντικατέστησε τα αποτυχημένα δέντρα. Στα τέλη της δεκαετίας του 1910 είχαν αρχίσει να φυτεύονται και από άλλους ντόπιους καλλιεργητές μικρές εκτάσεις.
Το 1994 το "φιστίκι Αιγίνης" εντάχθηκε στα προϊόντα Προστατευόμενης Ονομασίας Προέλευσης και το 1996 καταγράφηκε ως προϊόν ΠΟΠ στην επίσημη εφημερίδα της Ευρωπαϊκής Ένωσης.

</doc>
<doc id="55061" url="https://el.wikipedia.org/wiki?curid=55061" title="Η συνθήκη του Saint Germain">
Η συνθήκη του Saint Germain



</doc>
<doc id="55062" url="https://el.wikipedia.org/wiki?curid=55062" title="Γκρατς">
Γκρατς

Το Γκρατς ("Graz", από την Σλοβένικη λέξη: "Gradec" «μικρό κάστρο»), με πληθυσμό 287.723 το 2006, είναι η δεύτερη μεγαλύτερη πόλη στην Αυστρία μετά από τη Βιέννη και η πρωτεύουσα του ομοσπονδιακού κρατιδίου της Στυρίας ("Steiermark" στα γερμανικά). Έχει μια μακροχρόνια παράδοση ως πόλη σπουδαστών, με έξι πανεπιστήμια και πάνω από 40.000 φοιτητές από την Αυστρία αλλά και το εξωτερικό. Η παλαιά πολη του Γκρατς είναι ένα από τα καλύτερα διατηρητέα κέντρα πόλεων στην κεντρική Ευρώπη και το 1999 προστέθηκε στον κατάλογο παγκόσμιας κληρονομιάς της UNESCO. Το Γκρατς ήταν Πολιτιστική Πρωτεύουσα της Ευρώπης το 2003.
Ιστορία.
Ο παλαιότερος οικισμός χρονολογείται από την εποχή του χαλκού. Ωστόσο, δεν υπάρχει καμία ιστορική συνέχεια της κατοίκησης της περιοχής πριν από το Μεσαίωνα. Το όνομα της πόλης προέρχεται από την Σλοβενικη γλώσσα και σημαίνει μικρό κάστρο (Γκράντετς - Gradec). Η γερμανική ονομασία Γκρατς χρησιμοποιήθηκε για πρώτη φορά το 1128, και κατά τη διάρκεια αυτού του χρόνου υπό τους δούκες του Μπάμπενμπεργκ έγινε σημαντικό εμπορικό κέντρο. Αργότερα το Γκρατς ήρθε στα χέρια των Αψβούργων. Ο στρατός του Ναπολέοντα κατέλαβε το Γκρατς το 1797.
Στο Γκρατς έζησε επίσης για ένα μικρό τμήμα της ζωής του ο μετέπειτα διάσημος αστρονόμος Γιοχάνες Κέπλερ. Εκεί, εργάστηκε ως καθηγητής μαθηματικών, αλλά βρήκε και χρόνο για τη μελέτη της αστρονομίας. Όταν έφυγε από το Γκρατς πήγε στην Πράγα. Το "Πανεπιστήμιο Καρλ-Φράντσενς", που αναφέρεται επίσης ως το Πανεπιστήμιο του Γκρατς, είναι το παλαιοτερο πανεπιστήμιο της πόλης, που ιδρύθηκε το 1585 από το αρχιδούκα Κάρολο Β. Ο Νίκολα Τέσλα σπούδασε ηλεκτρολογία το 1875 στο Γκρατς. Ο βραβευμένος με Νόμπελ Όττο Λέβι δίδαξε στο Πανεπιστήμιο του Γκρατς από το 1909 έως το 1938 και ο Έρβιν Σρέντιγκερ ήταν για λίγο πρύτανης στο Πανεπιστήμιο το 1936.
Αξιοθέατα.
Η παλιά πόλη προστέθηκε στον κατάλογο Παγκόσμιας Κληρονομιάς της UNESCO το 1999, λόγω της αρμονικής συνύπαρξης των τυπικών κτιρίων από διαφορετικές εποχές και σε διάφορους αρχιτεκτονικούς ρυθμούς. Βρίσκεται σε περιοχή όπου διασταυρώνονται πολιτιστικά ρεύματα από την Κεντρική Ευρώπη, την Ιταλία και τα βαλκανικά κράτη, και το Γκρατς απορροφά διάφορες επιρροές από τις γειτονικές περιοχές. Σήμερα, η παλιά πόλη αποτελείται από πάνω από 1.000 κτίρια. Τα πιο σημαντικά αξιοθέατα στην παλιά πόλη είναι:
Πληθυσμός.
Δεν περιέχει τα άτομα με δεύτερη κατοικία (37.624) και τους φοιτητές.

</doc>
<doc id="55063" url="https://el.wikipedia.org/wiki?curid=55063" title="Συνθήκη του Αγίου Γερμανού">
Συνθήκη του Αγίου Γερμανού



</doc>
<doc id="55064" url="https://el.wikipedia.org/wiki?curid=55064" title="Λιντς (Αυστρία)">
Λιντς (Αυστρία)

Το Λιντς (γερμανικά: "Linz", τσέχικα: "Linec") είναι η τρίτη μεγαλύτερη πόλη της Αυστρίας και πρωτεύουσα του κρατιδίου της Άνω Αυστρίας (Oberösterreich). Βρίσκεται στο βόρειο κέντρο της Αυστρίας, περίπου 30 χλμ νότια των τσεχικών συνόρων, και στις δύο πλευρές του Δούναβη, του μακρύτερου ποταμού της Ευρωπαϊκής Ένωσης. Ο πληθυσμός της πόλης είναι 204.846 κάτοικοι (2018) και για 300.000 μαζί με τα προάστια. 
Ιστορία.
Η πόλη ήταν μέρος της Ρωμαϊκής Αυτοκρατορίας και ιδρύθηκε από τους Ρωμαίους, με το όνομα "Lentia", αλλά υπήρχε ήδη ένας Κελτικός οικισμός που ονομάζοταν "Lentos", και για πρώτη φορά σημειώνεται το 799 μ.Χ. Ήταν μια επαρχιακή πόλη και τοπική κυβέρνηση της Αγίας Ρωμαϊκής Αυτοκρατορίας, και ηταν ένα σημαντικό εμπορικό σημείο που συνδέει πολλές διαδρομές, από τις δύο πλευρές του ποταμού Δούναβη, από την Ανατολή προς τη Δύση και τη Βοημία και την Πολωνία από το Βορρά προς τα Βαλκάνια και την Ιταλία στο νότο. Σημαντικός κάτοικος της πόλης ήταν ο Γιοχάνες Κέπλερ, ο οποίος πέρασε πολλά χρόνια της ζωής του στην πόλη σπουδάζοντας μαθηματικά. Ένας άλλος διάσημος πολίτης ήταν ο Άντον Μπρούκνερ, ο οποίος πέρασε τα έτη μεταξύ 1855 και 1868 εργαζόμενος στην τοπική εκκλησία ως οργανοπαίκτης και ως συνθέτης στην πόλη. Ο Αδόλφος Χίτλερ γεννήθηκε στην παραμεθόρια πόλη Μπράουναου αμ Ιν, αλλά μετακομισε στο Λιντς σε παιδική ηλικία. Το Μαουτχάουζεν, ένα από τα τελευταία ναζιστικά στρατόπεδα συγκέντρωσης που ελευθερώθηκαν, βρίσκεται σε απόσταση 25χλμ. από το Λιντς.
Πολιτισμός.
Το 2009 επιλέχθηκε το Λιντς ως η Πολιτιστική πρωτεύουσα της Ευρώπης. Από το Δεκέμβριο του 2014 το Λίντς είναι μέλος του δικτύου δημιουργικών πόλεων της UNESCO (UCCN) ως πόλη των καλλιτεχνικών μέσων. Οι πόλεις λαμβάνουν αυτόν τον τίτλο για να εμπλουτίσουν τον αστικό τρόπο ζωής μέσω της χορηγίας και της επιτυχημένης ενσωμάτωσης της τέχνης των μέσων ενημέρωσης και της συμμετοχής της κοινωνίας σε αυτές τις μορφές ηλεκτρονικής τέχνης. Λιντς είναι γνωστή σήμερα ως πόλη πολιτισμού και πανεπιστημιακή πόλη.

</doc>
<doc id="55065" url="https://el.wikipedia.org/wiki?curid=55065" title="Συνθήκη του Σεν Ζερμέν">
Συνθήκη του Σεν Ζερμέν



</doc>
<doc id="55066" url="https://el.wikipedia.org/wiki?curid=55066" title="Γκραζ">
Γκραζ



</doc>
<doc id="55068" url="https://el.wikipedia.org/wiki?curid=55068" title="Λαμπτήρας αναλαμπής">
Λαμπτήρας αναλαμπής

Οι λαμπτήρες αναλαμπής λεγόμενοι κοινώς φλας χρησιμοποιούνται ευρύτερα σε φωτογραφήσεις ή παρόμοιες άλλες εφαρμογές όπου απαιτείται ο φωτισμός να είναι ισχυρός αλλά όχι παρατεταμένος. Επίσης χρησιμοποιούνται και στις περιπτώσεις που απαιτείται τακτική διακοπή κατά ελεγχόμενα διαστήματα όπως στις στροβοσκοπικές παρατηρήσεις ή ακτινοβολίες.
Υπάρχουν δύο ειδών φλας. Οι παλαιοί, που η αναλαμπή γινόταν με ταχεία καύση ινών μαγνησίου που προκαλούνταν από τη διέλευση ηλεκτρικού ρεύματος, με συνέπεια μετά από κάθε αναλαμπή ο λαμπτήρας να καταστρέφεται και να απαιτείται αντικατάστασή του. Αυτό σημαίνει πως ένας τέτοιος λαμπτήρας δεν μπορεί να χρησιμοποιηθεί σε στροβοσκοπική παρατήρηση.
Στο δεύτερο τύπο λαμπτήρων φλας η αναλαμπή οφείλεται σε ηλεκτρική εκκένωση. Αυτοί οι νεότεροι αποτελούνται από ένα σωλήνα με αέριο και δύο ηλεκτρόδια. Τα ηλεκτρόδια όμως αυτά συνδέονται με ένα πυκνωτή. Ο φορτισμένος πυκνωτής εκκενώνεται μέσα από το αέριο και προκαλεί ισχυρή αναλαμπή. Η μέση τιμή της εκπεμπόμενης φωτεινής ροής φθάνει τα 3Χ106 lm. Η δε τάση του πυκνωτή είναι λίγο μικρότερη από εκείνη που χρειάζεται για ν΄ αρχίσει η εκκένωση. Έτσι για να επιτευχθεί αυτή δίνεται μια ηλεκτρική ώθηση από ένα σύρμα που περιβάλει τον σωλήνα στον οποίο γίνεται η εκκένωση.

</doc>
<doc id="55069" url="https://el.wikipedia.org/wiki?curid=55069" title="Μανχάταν">
Μανχάταν

Το Μανχάταν είναι το σημαντικότερο από τα πέντε δημοτικά διαμερίσματα ("boroughs") της Νέας Υόρκης. Βρίσκεται επί της ομώνυμης νήσου επί της συμβολής του ποταμού Χάντσον (δυτικά) και του ποταμού Ίστ (ανατολικά) λίγο πριν τις εκβολές του πρώτου στον Ατλαντικό. Οι γνωστές φωτογραφίες με τους ουρανοξύστες της Νέας Υόρκης που έχουν ληφθεί από τη θάλασσα δείχνουν ακριβώς την νότια ακτή της νήσου Μανχάταν και συγκεκριμένα τη συνοικία Λόουερ Μανχάταν. Τα γεωγραφικά όριά του ταυτίζονται με αυτά της Κομητείας της Νέας Υόρκης. Παρ' ότι πρόκειται για το τρίτο, μόλις, σε πληθυσμό δημοτικό διαμέρισμα της Νέας Υόρκης (μετά το Μπρούκλιν και το Κουίνς), που βρίσκονται ανατολικότερα, είναι η πλέον πυκνοκατοικημένη κομητεία σε όλες τις Ηνωμένες Πολιτείες. Το νησί του Μανχάταν αποτελεί το μεγαλύτερο μέρος της ομώνυμης περιοχής (και της κομητείας της Νέας Υόρκης), η οποία περιλαμβάνει επίσης διάφορα μικρά νησάκια και μια μικρή έκταση στην ηπειρωτική Αμερική. 
Το Μανχάταν είναι η περιοχή της Νέας Υόρκης την οποία πολλοί τουρίστες συνδέουν περισσότερο με την κυρίως πόλη. Παγκόσμιο εμπορικό, οικονομικό και πολιτιστικό κέντρο, το Μανχάταν διαθέτει πολλά διάσημα μνημεία, τουριστικές ατραξιόν, μουσεία και πανεπιστήμια. Εκεί βρίσκεται επίσης η έδρα των Ηνωμένων Εθνών, καθώς και του Δήμου της Νέας Υόρκης. Το Μανχάταν έχει τη μεγαλύτερη κεντρική επιχειρηματική περιοχή στις Ηνωμένες Πολιτείες και εκεί εδρεύουν οι περισσότερες εταιρείες, καθώς και το Χρηματιστήριο της Νέας Υόρκης και το NASDAQ.
Ο πληθυσμός του Μανχάταν ανέρχεται περίπου στο 1.670.000 κατοίκους.

</doc>
<doc id="55071" url="https://el.wikipedia.org/wiki?curid=55071" title="Μανχάτταν">
Μανχάτταν



</doc>
<doc id="55072" url="https://el.wikipedia.org/wiki?curid=55072" title="Βολταϊκό τόξο">
Βολταϊκό τόξο

Ηλεκτρικό τόξο ή βολταϊκό τόξο είναι μια εκφόρτιση μεταξύ στερεών ηλεκτρικών αγωγών ή ηλεκτροδίων μέσω αερίου, που παρουσιάζει μικρή πτώση τάσης αλλά ιδιαίτερα υψηλή πυκνότητα ρεύματος. Το αέριο στον χώρο μεταξύ των ηλεκτροδίων μετατρέπεται σε έναν ηλεκτρικό αγωγό καθώς έχει ιοντιστεί από το ηλεκτρικό ρεύμα.
Πρόκειται για ένα εκτυφλωτικό ηλεκτρικό φαινόμενο που σχηματίζεται μεταξύ των άκρων δύο εγγύτατα ευρισκομένων τεμαχίων άνθρακος που διαρρέονται με ηλεκτρικό ρεύμα. Η ονομασία του φαινομένου αυτού δόθηκε το 1808 από τον Άγγλο Βαρώνο χημικό και εφευρέτη Σερ Χάμφρεϊ Ντέιβυ (Humphry Davy). Σε ευρύτερη εφαρμογή χρησιμοποιείται στους λεγόμενους λαμπτήρες βολταϊκού τόξου, ειδικότερα στους προβολείς σάρωσης και συνεννόησης των πλοίων, παλαιότερα στους κινηματογράφους κ.λπ.
Συγκεκριμένα τα μόρια του αέρα χάνουν τα ηλεκτρόνια της εξωτερικής τους στιβάδας, τα οποία μετά κινούνται λόγω της διαφοράς δυναμικού ανάμεσα στα ηλεκτρόδια. Αποτέλεσμα αυτής της κίνησης μεγάλων φορτίων μέσω του αέρα είναι η θερμοκρασία να αυξάνεται απότομα και να φτάνει αρκετές χιλιάδες βαθμούς. Η ύλη επομένως δεν μπορεί πλέον να θεωρηθεί ως αέριο, έχει μετατραπεί σε πλάσμα, δηλαδή στην τέταρτη κατάσταση της ύλης κατά την οποία τα άτομα έχουν χάσει όλα τα ηλεκτρόνιά τους. 
Η κατάσταση πλάσματος, στην οποία θα αναφερθούμε παρακάτω, παρουσιάζει ιδιαίτερο επιστημονικό ενδιαφέρον αλλά έχει και πολυάριθμες τεχνολογικές εφαρμογές. Οι πιο γνωστοί τομείς πλάσματος είναι αυτοί που έχουν να κάνουν με το διάστημα και την ελεγχόμενη θερμοπυρηνική σύντηξη, εμείς όμως θα ασχοληθούμε με τις πιο διαδεδομένες πρακτικές εφαρμογές του, εστιάζοντας στο ηλεκτρικό τόξο.
Για την δημιουργία του βολταϊκού τόξου φέρονται σε επαφή και στη συνέχεια απομακρύνονται δύο ηλεκτρόδια ράβδοι από γραφίτη που συνδέονται με ηλεκτρική πηγή συνεχούς ρεύματος. Με αυτό τον τρόπο δημιουργείται μεταξύ των άκρων των δύο ράβδων ένας συντηρούμενος ηλεκτρικός σπινθήρας με μεγάλη λαμπρότητα.
Το φως αυτών των λαμπτήρων εκπέμπεται βασικά από τη ράβδο του θετικού πόλου που όμως φθείρεται περισσότερο σχηματίζοντας ένα φωτεινό κρατήρα, και ακριβώς επειδή φθείρεται είναι μεγαλύτερου πάχους από την άλλη ράβδο του αρνητικού πόλου. Για τη σωστή απόσταση καθώς και για την αρχική επαφή των δύο παραπάνω ράβδων φροντίζει ειδικός μηχανισμός αυτοματισμού που ξεκινάει το τόξο, αν τυχόν διακοπεί η λειτουργία του.
Το ηλεκτρικό τόξο χρησιμοποιείται επίσης σε συστήματα απόσμησης στη βιομηχανία. Γενικώς η χρήση ηλεκτρικών τόξων αποφεύγεται γιατί συνήθως παράγονται μεγάλες ποσότητες όζοντος.
Εκκίνηση και σταθεροποίηση.
Το ηλεκτρικό τόξο επιτυγχάνεται εφόσον δύο ηλεκτρόδια που βρίσκονται σε επαφή, έτσι ώστε να αποτελούν, μαζί με μια πηγή ρεύματος, ένα κλειστό κύκλωμα, που διαρρέεται από ρεύμα έντασης μερικών αμπέρ, απομακρυνθούν κατά μερικά χιλιοστά. Τότε δημιουργείται ανάμεσα στα άκρα τους ένας σπινθήρας, ο οποίος σταθεροποιείται αν στα άκρα των ηλεκτροδίων διατηρηθεί μια κατάλληλη διαφορά δυναμικού (45-50 βολτ). Το αέριο που βρίσκεται ανάμεσα στα ηλεκτρόδια εξασφαλίζει τη συνέχιση της κυκλοφορίας του ηλεκτρικού ρεύματος στο διάστημα αυτό, λειτουργεί δηλαδή ως γέφυρα. Αν υπάρχουν οι κατάλληλες συνθήκες τότε το ηλεκτρικό τόξο σταθεροποιείται και γίνεται συνεχές.
Ηλεκτρικό τόξο και πλάσμα.
Το ηλεκτρικό τόξο, λόγω των υψηλών θερμοκρασιών που εμφανίζονται κατά την δημιουργία του, σχετίζεται με την τέταρτη κατάσταση της ύλης, το πλάσμα, με την οποία βέβαια δεν έχουμε καμία καθημερινή εμπειρία. Ένα αέριο γίνεται πλάσμα όταν η προσθήκη θερμότητας ή άλλης ενέργειας αναγκάζει έναν σημαντικό αριθμό ατόμων να απελευθερώσουν μερικά ή όλα τα ηλεκτρόνιά τους. Τα υπόλοιπα μέρη εκείνων των ατόμων αφήνονται με ένα θετικό φορτίο, και τα αποσυνδεμένα αρνητικά ηλεκτρόνια είναι ελεύθερα να μετακινηθούν. Το μίγμα των θετικά φορτισμένων πυρήνων και αρνητικά φορτισμένων ηλεκτρονίων είναι ένα πλάσμα. Η κίνηση των ελεύθερων ηλεκτρονίων είναι αυτή που είναι υπεύθυνη για το φαινόμενο του ηλεκτρικού τόξου.
Εφαρμογές.
Συγκόλληση τόξου.
Μία από τις πιο συνήθεις εφαρμογές του ηλεκτρικού τόξου είναι η χρήση του για την συγκόλληση μετάλλων. Η συγκόλληση τόξου ή ηλεκτροσυγκόλληση στηρίζεται στη δημιουργία ηλεκτρικού τόξου ανάμεσα στο κομμάτι, που θέλουμε να κολληθεί, και σε ένα ηλεκτρόδιο, που είναι ταυτόχρονα και συγκολλητικό μέσο. Για να επιτευχθεί αυτό χρησιμοποιούνται ειδικές μηχανές που της ονομάζουμε μηχανές ηλεκτροσυγκόλλησης, οι οποίες δημιουργούν ηλεκτρικό τόξο κάνοντας χρήση συνεχούς ή εναλλασσόμενου ρεύματος.
Η συσκευή αυτή αποτελείται από δύο καλώδια. Στην άκρη του ενός από αυτά βρίσκεται ένα ηλεκτρόδιο το οποίο είναι το μέσο δημιουργίας του ηλεκτρικού τόξου ενώ η άλλη συνδέεται με το μέταλλο που θέλουμε να συγκολλήσουμε. Το ηλεκτρικό τόξο που δημιουργείται μεταξύ αυτών των δύο έχει ως αποτέλεσμα την υψηλή θέρμανση (περίπου 4.000 °C) του σημείου επαφής των δύο μετάλλων και άρα την τήξη και συγκόλλησή τους. Για να ξεκινήσει η διαδικασία συγκόλλησης, χτυπάμε ή τρίβουμε το ηλεκτρόδιο πάνω στο προς συγκόλληση τεμάχιο και στη συνέχεια το σηκώνουμε, διατηρώντας από κει και πέρα μία σταθερή απόσταση.
Πυρσοί πλάσματος.
Οι πυρσοί πλάσματος είναι συσκευές, οι οποίες μεταδίδουν ηλεκτρικό ρεύμα ή αέριο μέσο, μέσω ηλεκτρικών εκκενώσεων που οφείλονται στη διαφορά δυναμικού δύο ηλεκτροδίων ανόδου – καθόδου. Έτσι δημιουργείται τόξο πλάσματος (plasma arc) και μετατρέπεται το αέριο σε πλάσμα. Ανάλογα με τη διάταξη των ηλεκτροδίων οι πυρσοί πλάσματος διαχωρίζονται στους πυρσούς μεταβίβασης και στους πυρσούς μη μεταβίβασης.
Ηλεκτρικοί φούρνοι τήξης.
Το ηλεκτρικό τόξο χρησιμοποιείται και στην βιομηχανία μετάλλων. Μία από τις εφαρμογές του είναι η κατασκευή φούρνων πολύ υψηλής θερμοκρασίας, για την τήξη μετάλλων. Η θερμοκρασία που αναπτύσσεται στον φούρνο κυμαίνεται από 1800 οC έως 3000 οC. Η λειτουργία του φούρνου αυτού βασίζεται στην εκκίνηση και συντήρηση ενός ηλεκτρικού τόξου. Από την στιγμή που ένα μέταλλο μπει μέσα στο τόξο αυτό, η θερμοκρασία που έχει δημιουργηθεί εξαιτίας του, λιώνει το μέταλλο. Τα πλεονεκτήματα τις καινούργιας αυτής μεθόδου έναντι της κλασικής με τον φούρνο που χρησιμοποιεί την φωτιά για να λιώσει το μέταλλο, είναι ότι η πρώτη είναι πιο οικονομική αφού η συντήρηση ενός ηλεκτρικού τόξου από την στιγμή που θα σταθεροποιηθεί δεν απαιτεί μεγάλα ποσά ενέργειας. Επιπλέον το μείγμα από λιωμένο μέταλλο που παίρνουμε είναι καθαρό από προσμίξεις άνθρακα, που χρησιμοποιείται για την συντήρηση της φωτιάς.
Διακόπτες.
Ο βασικός διακόπτης οικιακού ρεύματος αποτελείται από ένα διακόπτη, ο οποίος συνδέεται ή με ένα διμεταλλικό έλασμα ή με έναν ηλεκτρομαγνήτη. Το καλώδιο της φάσης συνδέεται με το ένα άκρο του διακόπτη. Επίσης περιλαμβάνει δύο επαφές μια σταθερή και μια κινητή. Στην κινητή επαφή είναι προσαρμοσμένος ένας μηχανισμός πίεσης, ο οποίος κρατάει συνδεδεμένες τις δύο επαφές. Με τον διακόπτη στην θέση «on», το ηλεκτρικό ρεύμα ρέει μέσα από τον ηλεκτρομαγνήτη στην κινητή επαφή και από τη σταθερή επαφή εξέρχεται από τον διακόπτη. Το ηλεκτρικό ρεύμα κάνει τον ηλεκτρομαγνήτη να λειτουργεί. Όσο μεγαλύτερη είναι η ένταση του ρεύματος τόσο μεγαλύτερο είναι το μαγνητικό πεδίο του ηλεκτρομαγνήτη. Στην περίπτωση όμως που θέλουμε να διακόψουμε ρεύματα μεγάλης τάσης (π.χ. σε μία συνοικία, σε μία πόλη κλπ), τότε πρέπει να χρησιμοποιηθούν ειδικοί διακόπτες. Οι ονομαζόμενοι «διακόπτες υψηλής τάσης» (αποζεύκτες, circuit breakers) είναι ειδικές διατάξεις που εξασφαλίζουν την διακοπή ενός κυκλώματος ισχύος, αφενός διαχωρίζοντας δυο επαφές και αφετέρου αποτρέποντας τη δημιουργία ηλεκτρικού τόξου μεταξύ των δύο αυτών επαφών.
Κατά τα πρώτα είκοσι έτη του προηγούμενου αιώνα οι μεγάλοι κεντρικοί δρόμοι της Αθήνας και του Πειραιά, όπως και σε πολλές πόλεις της Ευρώπης, φωτίζονταν με μεγάλους σφαιρικούς φανούς βολταϊκού τόξου οι οποίοι αργότερα καταργήθηκαν ως ασύμφοροι.

</doc>
<doc id="55074" url="https://el.wikipedia.org/wiki?curid=55074" title="Παγδατής">
Παγδατής



</doc>
<doc id="55076" url="https://el.wikipedia.org/wiki?curid=55076" title="Τούρκου">
Τούρκου

Το Τούρκου (φινλανδικά: "Turku", σουηδικά: "Åbo"), ιδρύθηκε τον 13ο αιώνα και είναι η παλαιότερη και τρίτη μεγαλύτερη πόλη στη Φινλανδία, με πληθυσμό 187.604 κατοίκων (2016). Βρίσκεται στο νοτιοδυτικό σημείο της χώρας, είναι η κύρια πόλη της περιοχής και της επαρχίας της δυτικής Φινλανδίας, καθώς επίσης και το κέντρο της τρίτης μεγαλύτερης αστικής περιοχής της χώρας, με 269.057 κατοίκους (2016).
Στο Τούρκου κατοικεί ένας από τους μεγαλύτερους πληθυσμούς σουηδοφώνων Φινλανδών στη χώρα, αφού το 5,2% των κατοίκων της μιλάει την σουηδική γλώσσα ως μητρική. Η φινλανδική λέξη για τους κατοίκους του Τούρκου είναι turkulaiset (ενικός turkulainen). Λόγω της θέση του, ο λιμένας του Τούρκου είναι ένας από τους πιo πολυσύχναστους θαλάσσιους λιμένες στη Φινλανδία. Από εκεί φεύγουν πολλοί ταξιδιώτες για Μαρίεχαμν την πρωτεύουσα των νήσων Ώλαντ και για Στοκχόλμη. Επιπλέον, το αεροδρόμιο του Τούρκου είναι το πέμπτο μεγαλύτερο της χώρας και το δεύτερο μεγαλύτερο εμπορικό αεροδρόμιο.
Το Τούρκου έχει μια πολιτιστική ταυτότητα ως ιστορικό κέντρο της Φινλανδίας, δεδομένου ότι ήταν η μεγαλύτερη πόλη στη χώρα έως το 1840. Το 2011 ήταν Πολιτιστική Πρωτεύουσα της Ευρώπης, μαζί με το Τάλιν, την πρωτεύουσα της Εσθονίας. Ήταν επίσης η πρώτη πρωτεύουσα της χώρας (1809-1812). Φιλοξένησε επίσης το πρώτο πανεπιστήμιο της χώρας, την Βασιλική Ακαδημία του Ώμπο (Åbo Kungliga Akademi) η οποία το 1809 μετονομάστηκε σε Αυτοκρατορική Ακαδημία του Τούρκου και το 1828 μεταφέρθηκε στο Ελσίνκι για να αποτελέσει το πανεπιστήμιο της εκεί πόλης.
Η έκταση του Τούρκου στις μετρήσεις της 1ης Ιανουαρίου 2011 ήταν 306,37 τετραγωνικά χιλιόμετρα, εκ των οποίων τα 60,7 τ.χλμ. είναι έκταση νερού. Ο ποταμός Άουραγιοκι, ο οποίος διασχίζει το κέντρο της πόλης είναι απ' τους μεγαλύτερους της νοτιοδυτικής Φινλανδίας και απ' τους πιο σημαντικούς για ολόκληρη την Φινλανδία.
Το κλίμα του είναι ηπειρωτικό, με μέση ετήσια θερμοκρασία 6°C και ετήσια βροχόπτωση 700 χιλιοστά. Πυκνό στρώμα χιονιού δημιουργείται συνήθως την Πρωτοχρονιά, ενώ λευκά Χριστούγεννα έχει 6 με 8 στις 10 φορές. Επίσης, στις 9 Ιουλίου 1914 στο Τούρκου καταμετρήθηκε μία απ' τις υψηλότερες θερμοκρασίες όλων των εποχών στη Φινλανδία, 35,9°C. Μάλιστα, αυτή ήταν η υψηλότερη στην Φινλανδία έως τον Ιούλιο του 2010, όταν στο αεροδρόμιο του Γιόενσουου καταγράφηκε το νέο ρεκόρ των 37,2°C.
Αδελφοποιημένες πόλεις.
Οι αδελφοποιημένες πόλεις του Τούρκου είναι:

</doc>
<doc id="55077" url="https://el.wikipedia.org/wiki?curid=55077" title="1431AM">
1431AM

Ο 1431ΑΜ είναι ένας πειραματικός ραδιοφωνικός σταθμός που εκπέμπει στη Θεσσαλονίκη, στη ζώνη (μπάντα) των μεσαίων κυμάτων, από το κτίριο της Πολυτεχνικής Σχολής του Αριστοτελείου Πανεπιστημίου Θεσσαλονίκης. Ο σταθμός είναι αυτοδιαχειριζόμενος σε διοικητικό, οικονομικό και τεχνικό επίπεδο, με τις ευθύνες να βαραίνουν εξ ολοκλήρου την ομάδα που είναι και υπεύθυνη για την λειτουργία του. Έχει μη κερδοσκοπικό χαρακτήρα, λειτουργεί με οριζόντια δομή και αρχιερατικά χαρακτηριστικά.
Ιστορικό.
Ιούνιος 2001.
Ο ραδιοφωνικός σταθμός ξεκίνησε να εκπέμπει στις 25 Ιουνίου 2001, μετά από πρωτοβουλία που εκφράστηκε ένα μήνα περίπου νωρίτερα, στη Γενική Συνέλευση του Συλλόγου Φοιτητών Ηλεκτρολόγων και Μηχανολόγων Μηχανικών του ΑΠΘ. Τόσο ο σύλλογος φοιτητών Ηλεκτρολόγων Μηχανολόγων όσο και οι σύλλογοι άλλων 40 σχολών του ιδρύματος, τελούσαν υπό κατάληψη, στα πλαίσια των εκτεταμένων φοιτητικών αντιδράσεων στο νόμο για την Ανωτατοποίηση των ΤΕΙ. Δεδομένου ότι τα θεσμικά μέσα ενημέρωσης παρείχαν μηδαμινή κάλυψη στις φοιτητικές κινητοποιήσεις, η δημιουργία αυτού του σταθμού φιλοδοξούσε "να ανοίξει τα αιτήματα των φοιτητών προς την πόλη και την κοινωνία", όπως έγραφαν οι ίδιοι οι φοιτητές στα έντυπά τους.
Ο ραδιοφωνικός σταθμός λειτούργησε τελικά μετά από πολλή καθυστέρηση και αμέτρητα προβλήματα, μεταξύ των οποίων την παντελή έλλειψη τεχνογνωσίας για την μπάντα των μεσαίων, που επιλέχθηκε καθότι τα FM ήταν εξαιρετικά βεβαρημένα, εμμέσων πολλών και ισχυρών ραδιοσταθμών. Η εγκατάσταση της κεραίας ήταν πρόχειρη, η εμβέλεια ήταν μειωμένη και οι εκπομπές διήρκεσαν μερικές εβδομάδες, υπό τη γενικότερη ευθύνη του Συντονιστικού των Καταλήψεων.
Ως στούντιο χρησιμοποιήθηκε το δώμα του ανελκυστήρα στον τρίτο όροφο της Αρχιτεκτονικής σχολής. Οι εκπομπές συνεχίστηκαν σποραδικά και μετά τη λήξη των καταλήψεων, κατά τη διάρκεια του καλοκαιριού, με αφορμή σημαντικά γεγονότα όπως αυτά της Γένοβας.
Φθινόπωρο 2001.
Τα άτομα που λειτούργησαν το σταθμό συγκεντρώθηκαν και αποφάσισαν τη σύσταση της ραδιοφωνικής ομάδας, που από τότε είναι υπεύθυνη για τη λειτουργία του ραδιοφωνικού σταθμού και θα εξασφάλιζε την ανεξαρτησία του από επίσημα όργανα του Πανεπιστημίου. Λίγους μήνες μετά ακολουθεί η σταδιακή αναβάθμιση του σταθμού, με τη μόνιμη εγκατάσταση του στην πτέρυγα των Μηχανολόγων, την εγκατάσταση νέας κεραίας, σύνδεσης στο internet και τηλεφωνικής γραμμής.
Σύντομα η λειτουργία του στηρίχθηκε με αποφάσεις αρκετών φοιτητικών συλλόγων αλλά και με συμμετοχή αρκετών φίλων του μικροφώνου, φοιτητών και μη. Ήδη από το 2002 ξεκινάει η προσπάθεια αντικατάστασης του απαρχαιωμένου πομπού με ένα νέο ισχυρότερο μηχάνημα, το οποίο ετοιμάζεται ένα χρόνο αργότερα, το Πάσχα του 2003 και στις δοκιμαστικές εκπομπές του σε υψηλή ισχύ καταφέρνει να φτάσει το σήμα σε ολόκληρη την Κεντρική Μακεδονία.
Ιούνιος 2003.
Τον Ιούνιο του 2003, με πρωτοβουλία της ραδιοφωνικής ομάδας ο σταθμός μετακομίζει για μια εβδομάδα στο κτίριο της Νομικής ΑΠΘ, όπου σε συνεργασία με τα Κέντρα Ανεξάρτητης Πληροφόρησης Αθήνας και Θεσσαλονίκης, βγάζει στον αέρα πολύγλωσσο ενημερωτικό πρόγραμμα με θέμα τη Σύνοδο της Ευρωπαϊκής Ένωσης και τις δεκάδες κινητοποιήσεις. Ο σταθμός αναμεταδίδεται μέσω διαδικτύου και διαθέτει ακροατές από όλον τον κόσμο, η οποίοι έχουν τη δυνατότητα να παρακολουθήσουν περιγραφές από μέλη του σταθμού ευρισκόμενα στους δρόμους, κατά τη διάρκεια των πορειών, συζητήσεις, συνεντεύξεις και συμβουλές νομικού και ιατρικού περιεχομένου για τις δύσκολες συνθήκες που επικρατούσαν στην πόλη.
Τρόποι λήψης.
Το σήμα του σταθμού στα μεσαία, καλύπτει αρκετές περιοχές της Θεσσαλονίκης στους 1431KHz, ενώ με την αύξηση της διάθεσης του internet στην Ελλάδα, έχει αυξηθεί ο αριθμός των ακροατών, από τη διεύθυνση 1431am.org, με σαφώς καλύτερη ποιότητα. Ο σταθμός εκπέμπει μέσω του ασύρματου δικτύου Θεσσαλονίκης, για όσους διαθέτουν κάρτα wireless.
Τεχνικά.
Η εκπομπή του σταθμού στα μεσαία κύματα, αποτελεί αναμφίβολα μια προσπάθεια με εξαιρετικό ενδιαφέρον. Παρά τις αρχικές δυσκολίες, ιδίως στην εξειδίκευση της τεχνογνωσίας και την εύρεση συμβατού εξοπλισμού, το εγχείρημα αποτελεί μια πρόκληση και έχει τραβήξει την προσοχή αρκετών ραδιοερασιτεχνών που έχουν κατά καιρούς παράσχει βοήθεια σε τεχνικό επίπεδο, αλλά κυρίως από πλευράς γνώσεων. Ο σταθμός διαθέτει PLL όπως και πολλοί άλλοι ερασιτεχνικοί σταθμοί, ενώ γίνονται συνεχώς πειραματικές εφαρμογές τεχνικών λύσεων, προκειμένου να βελτιωθεί η εμβέλεια, κρατώντας την ισχύ σε χαμηλά επίπεδα.

</doc>
<doc id="55083" url="https://el.wikipedia.org/wiki?curid=55083" title="Ανεμοδαρμένα Ύψη">
Ανεμοδαρμένα Ύψη

Τα Ανεμοδαρμένα Ύψη ("Wuthering Heights") είναι μυθιστόρημα της Έμιλι Μπροντέ που εκδόθηκε το 1847. Είναι το μοναδικό της μυθιστόρημα και γράφτηκε μεταξύ του Δεκεμβρίου 1845 και του Ιουλίου 1846. Παρέμεινε αδημοσίευτο μέχρι τον Ιούλιο του 1847 και δεν τυπώθηκε παρά το Δεκέμβριο του 1847 μετά την επιτυχία της αδερφής της, Σαρλότ Μπροντέ, με το μυθιστόρημα "Τζέιν Έιρ". Τελικά εκδόθηκε με το ψευδώνυμο Έλλις Μπελ, ενώ μετά το θάνατο της συγγραφέως ακολούθησε και δεύτερη έκδοση, την οποία επιμελήθηκε η Σαρλότ.
Ο τίτλος του μυθιστορήματος προέρχεται από ένα σπίτι στο Γιορκσάιρ της Αγγλίας. Η αφήγηση επικεντρώνεται στην παθιασμένη αλλά καταδικασμένη αγάπη μεταξύ της Κάθριν Έρνσο και του Χίθκλιφ, και στο πως αυτό το άλυτο πάθος καταστρέφει τους ίδιους και πολλούς ακόμα ανθρώπους γύρω τους. Το έργο ψυχογραφεί και αναλύει τον Χίθκλιφ, που οι συνθήκες της ζωής συντέλεσαν στο να απωθήσουν και να εξουδετερώσουν κάθε ψυχική αρετή και να το μεταβάλλουν σ' ένα στεγνό υποκείμενο, με αισθήματα κακίας και εκδίκησης. 
Αν και σήμερα θεωρείται ένα από τα κλασικά έργα της αγγλικής λογοτεχνίας, τα "Ανεμοδαρμένα Ύψη" αντιμετώπισαν αρχικά ποικίλες κριτικές, κυρίως λόγω της πλήρους αφηγηματικής απεικόνισης της ψυχικής και σωματικής βίας. Αν και κατά τη μεγαλύτερη διάρκεια του 19ου αιώνα η "Τζέιν Έιρ" της Σαρλότ Μπροντέ θεωρήθηκε γενικά ως το καλύτερο έργο των αδελφών Μπροντέ, μετέπειτα πολλοί κριτικοί υποστήριξαν ότι τα "Ανεμοδαρμένα Ύψη" ήταν ακόμα καλύτερο. Επίσης έχει γνωρίσει πολυάριθμες διασκευές στο ραδιόφωνο, την τηλεόραση, το θέατρο και τον κινηματογράφο και έχει γίνει μιούζικαλ, μπαλέτο, όπερες, παιχνίδι ρόλων και τραγούδι. 
Στην Ελλάδα, το μυθιστόρημα έχει επίσης μεταφραστεί με τον τίτλο Ο Πύργος των Καταιγίδων.
Πλοκή.
Εισαγωγή (κεφάλαια 1 έως 3).
Το 1801, ο Λόκγουντ, ένας πλούσιος κύριος από τη νότια Αγγλία, ενοικιάζει την έπαυλη Θράσκρος Γκρέιντζ (Thrushcross Grange) στη βόρεια Αγγλία για να βρει ησυχία και να αναρρώσει από την ασθένειά του. Λίγο μετά την άφιξή του, επισκέπτεται τον ιδιοκτήτη της έπαυλης, τον κ. Χίθκλιφ, ο οποίος ζει σε ένα απομακρυσμένο σπίτι που λέγεται "Ανεμοδαρμένα Ύψη" (Wuthering Heights). Ο κ. Λόκγουντ βρίσκει ότι οι κάτοικοι αυτού του σπιτιού είναι περίεργοι: ο κ. Χίθκλιφ δείχνει ως τζέντλεμαν αλλά οι ιδιομορφίες του συνηγορούν προς το αντίθετο, η κυρία του σπιτιού είναι στα μέσα της εφηβείας της, και ένας νεαρός άντρας φαίνεται να είναι μέλος της οικογένειας αν και ο τρόπος που ντύνεται και μιλάει ταιριάζει σε υπηρέτη.
Έχοντας χιονίσει έξω, ο κ. Λόκγουντ μένει εκεί τη νύχτα και του δίνουν ένα αχρησιμοποίητο δωμάτιο, όπου βρίσκει βιβλία και σχέδια από κάποιον πρώην κάτοικο του σπιτιού ονόματι Κάθριν. Όταν αποκοιμιέται, βλέπει έναν εφιάλτη όπου η Κάθριν εμφανίζεται ως φάντασμα που προσπαθεί να μπει από το παράθυρο. Ο κ. Λόκγουντ ξυπνάει αλλά δεν είναι σε θέση να ξανακοιμηθεί. Μόλις ανατέλλει ο ήλιος, πηγαίνει στο Θράσκρος Γκρέιντζ συνοδευόμενος από τον Χίθκλιφ. Εκεί ζητάει από την οικονόμο Έλλεν Ντιν να του πει την ιστορία της οικογένειας από τα Ανεμοδαρμένα Ύψη. 
Η παιδική ηλικία του Χίθκλιφ (κεφάλαια 4 έως 17).
Τριάντα χρόνια νωρίτερα, στα Ανεμοδαρμένα Ύψη ζούσε η οικογένεια Έρνσο. Τα παιδιά της οικογένειας είναι ο έφηβος Χίντλεϊ και η νεότερη αδελφή του, Κάθριν. Ο κ. Έρνσο ταξιδεύει στο Λίβερπουλ, όπου βρίσκει ένα πεινασμένο και άστεγο αγόρι αθίγγανο, το οποίο περιμαζεύει και αποφασίζει να υιοθετήσει δίνοντάς του το όνομα "Χίθκλιφ". Ο Χίντλεϊ αισθάνεται να στερείται την αγάπη του πατέρα του και αρχίζει να ζηλεύει τον Χίθκλιφ κρατώντας εχθρική στάση απέναντί του. Ωστόσο, η Κάθριν αναπτύσσει μία ιδιαίτερη σχέση μαζί του καθώς είναι φιλική και εγκάρδια. Σύντομα, τα δύο παιδιά περνούν ώρες μαζί και μισούν κάθε στιγμή που είναι χώρια. 
Λόγω της εσωτερικής διχόνοιας που προκαλείται από τον Χίντλεϊ και της αντιπαλότητας που δείχνει ο Χίθκλιφ, ο Χίντλεϊ στέλνεται τελικά στο κολέγιο. Ωστόσο παντρεύεται μία γυναίκα ονόματι Φράνσις και τρία χρόνια αργότερα επιστρέφει στο σπίτι, αφού έχει πεθάνει ο κ. Έρνσο. Ο Χίντλεϊ γίνεται κύριος του σπιτιού και αμέσως δείχνει όλο το μίσος που τρέφει εναντίον του θετού αδελφού του, που για να τον ταπεινώσει τον κάνει υπηρέτη και εργάτη στα κτήματα αντί να του συμπεριφερθεί ως μέλος της οικογένειας. Τη σκληρή αυτή μεταχείριση μαλακώνει η στοργή της Κάθριν, που μαθαίνει στον Χίθκλιφ τα μαθήματά της και παίζει μαζί του στα χωράφια. 
Μερικούς μήνες μετά την επιστροφή του Χίντλεϊ, ο Χίθκλιφ και η Κάθριν πήγαν στο Θράσκρος Γκρέιντζ για να διασκεδάσουν "κατασκοπεύοντας" από τα παράθυρα την οικογένεια Λίντον. Η παρουσία τους όμως έγινε αντιληπτή και στην προσπάθειά τους να το σκάσουν ο σκύλος του σπιτιού δάγκωσε το πόδι της Κάθριν. Οι Λίντον κράτησαν την Κάθριν για να της περιποιηθούν τα τραύματα, ενώ ο Χίθκλιφ στάλθηκε σπίτι. Η Κάθριν έμεινε στην έπαυλη της οικογένειας Λίντον για έξι εβδομάδες και όταν τελικά επέστρεψε στα Ανεμοδαρμένα Ύψη ήταν διαφορετική, καθώς κοιτούσε και ενεργούσε σαν κυρία ενώ γελούσε με την απεριποίητη εμφάνιση του Χίθκλιφ. Ο ατίθασος χαρακτήρας της Κάθριν ωρίμασε και στο διάστημα που ήταν στο Θράσκρος Γκρέιντζ ήρθε κοντά με τον εκλεπτυσμένο νεαρό Έντγκαρ Λίντον, γεγονός το οποίο δημιούργησε αμοιβαία συναισθήματα αντιπάθειας ανάμεσα σ' αυτόν και τον Χίθκλιφ. Όταν η οικογένεια Λίντον επισκέφτηκε τα Ανεμοδαρμένα Ύψη, ο Χίθκλιφ τσακώθηκε με τον Έντγκαρ. Μετά την εξοργισμένη αντίδραση του Χίντλεϊ, ο Χίθκλιφ κλειδώθηκε στη σοφίτα όπου αργότερα η Κάθριν προσπάθησε να τον παρηγορήσει. Τότε ο Χίθκλιφ ορκίστηκε να εκδικηθεί τον Χίντλεϊ. 
Το καλοκαίρι του επόμενου έτους, η Φράνσις γεννάει έναν γιο, τον Έιρτον, αλλά η ίδια πεθαίνει πριν το τέλος της χρονιάς κι ο Χίντλεϊ γίνεται αλκοολικός. 
Δυο χρόνια αργότερα, η Κάθριν έχει γίνει πλέον στενή φίλη με τον Έντγκαρ Λίντον κρατώντας όλο και μεγαλύτερη απόσταση από τον Χίθκλιφ. Μία μέρα του Αυγούστου, κι ενώ ο Χίντλεϊ απουσιάζει, ο Έντγκαρ επισκέπτεται την Κάθριν. Εκείνη έχει έναν διαπληκτισμό με την Έλλεν και στη συνέχεια ξεσπάει στον Έντγκαρ, ο οποίος κάνει να φύγει. Η Κάθριν τον σταματάει και γρήγορα οι δύο νέοι εκδηλώνουν την αγάπη τους.
Αργότερα, η Κάθριν λέει στην Έλλεν ότι ο Έντγκαρ τής έκανε πρόταση γάμου και ότι την αποδέχθηκε. Επίσης της λέει ότι στην πραγματικότητα δεν αγαπά τον Έντγκαρ αλλά τον Χίθκλιφ και ότι δυστυχώς δεν θα μπορούσε ποτέ να παντρευτεί τον Χίθκλιφ, λόγω της δικής του έλλειψης κοινωνικής θέσης και παιδείας. Όμως ο Χίθκλιφ κρυφάκουσε το μέρος που η Κάθριν έλεγε ότι δεν θα μπορούσε ποτέ να τον παντρευτεί και έτσι εξαφανίστηκε από το σπίτι, χωρίς ν' ακούσει όλη την κουβέντα και την εξομολόγηση της αγάπης της Κάθριν γι' αυτόν. Τρία χρόνια αργότερα, και με τον Χίθκλιφ εξαφανισμένο χωρίς να έχει αφήσει ίχνη, η Κάθριν παντρεύεται τον Έντγκαρ.
Έξι μήνες μετά το γάμο ο Χίθκλιφ επιστρέφει ως πλούσιος τζέντλεμαν. Η Κάθριν είναι ενθουσιασμένη που τον βλέπει, σε αντίθεση με τον Έντγκαρντ που δεν είναι και τόσο ενθουσιασμένος. Η απροσδόκητη εμφάνιση του Χίθκλιφ έγινε αιτία απερίγραπτης δυστυχίας. Η αδελφή του Έντγκαρ, Ισαβέλλα, η οποία είναι πλέον 18 ετών, ερωτεύεται τον Χίθκλιφ βλέποντάς τον ως ένα ρομαντικό ήρωα. Εκείνος την περιφρονεί αλλά ενθαρρύνει την ερωτική της τρέλα, ως μία ευκαιρία για να εκδικηθεί τον Έντγκαρ. Όταν μία μέρα στο Γκρέιντζ ο Χίθκλιφ αγκαλιάζει την Ισαβέλλα, τσακώνεται με τον Έντγκαρ με αποτέλεσμα η Κάθριν να κλειδωθεί στο δωμάτιό της και στη συνέχεια να αρρωστήσει. 
Ο Χίθκλιφ μένει στα Ανεμοδαρμένα Ύψη, παίζοντας τυχερά παιχνίδια με τον Χίντλεϊ και διδάσκοντας στον Έιρτον κακές συνήθειες. Ο Χίντλεϊ χάνει σταδιακά την περιουσία του και υποθηκεύει το σπίτι στον Χίθκλιφ για να εξοφλήσει τα χρέη του.
Ενώ η Κάθριν είναι άρρωστη, ο Χίθκλιφ κλέβεται με την Ισαβέλλα και ο Έντγκαρ αποκηρύσσει την αδελφή του. Το ζευγάρι παντρεύεται και δύο μήνες αργότερα επιστρέφει στα Ανεμοδαρμένα Ύψη. Ο Χίθκλιφ ακούει ότι η Κάθριν είναι άρρωστη και κανονίζει με την Έλλεν να την επισκεφθεί στα κρυφά. Τις πρώτες πρωινές ώρες της ημέρας μετά τη συνάντησή τους, η Κάθριν γεννά την Κάθι και στη συνέχεια πεθαίνει αφήνοντας το νεογέννητο κοριτσάκι της ορφανό. 
Την επόμενη μέρα της κηδείας της Κάθριν, η Ισαβέλλα εγκαταλείπει τον Χίθκλιφ και πηγαίνει στη νότια Αγγλία όπου γεννάει τον Λίντον. Ο Χίντλεϊ πεθαίνει έξι μήνες μετά την Κάθριν και ο Χίθκλιφ γίνεται κύριος του σπιτιού και κηδεμόνας του Έιρτον. 
Τα ώριμα χρόνια του Χίθκλιφ (κεφάλαια 18 έως 31).
Δώδεκα χρόνια αργότερα, η Κάθι έχει εξελιχθεί σε μία πολύ όμορφη, πνευματώδη κοπέλα που σπάνια έχει βγει έξω από τα όρια του Γκρέιντζ. Ο Έντγκαρ μαθαίνει ότι η Ισαβέλλα πεθαίνει, και φεύγει για να πάει να πάρει το γιο της, τον Λίντον, με σκοπό να τον υιοθετήσει. Καθώς ο Έντγκαρ απουσιάζει, η Κάθι γνωρίζει τον ξάδελφό της, τον Έιρτον, κι έτσι μαθαίνει την ύπαρξη της οικίας Ανεμοδαρμένα Ύψη. 
Ο Έντγκαρ επιστρέφει με τον Λίντον, ο οποίος είναι ένα αδύναμο και ασθενικό αγόρι. Αν και η Κάθι συμπαθεί τον Λίντον, ο Χίθκλιφ επιμένει να πάρει το γιο του στα Ανεμοδαρμένα Ύψη.
Τρία χρόνια αργότερα, η Έλλεν και η Κάθι συναντάνε τον Χίθκλιφ, ο οποίος τις παίρνει στην οικία του για να δούνε τον Λίντον και τον Έιρτον. Ο Χίθκλιφ σχεδιάζει να παντρέψει τον Λίντον με την Κάθι ώστε να κληρονομήσει το Θράσκρος Γκρέιντζ. Η Κάθι και ο Λίντον ξεκινούν μία μυστική φιλία.
Τον Αύγουστο του επόμενου έτους, κι ενώ ο Έντγκαρ είναι πολύ άρρωστος, η Έλλεν και η Κάθι επισκέπτονται τα Ανεμοδαρμένα Ύψη και ο Χίθκλιφ τις κλειδώνει εκεί θέλοντας να εκβιάσει την Κάθι να παντρευτεί τον Λίντον και ταυτόχρονα να την εμποδίσει να δει τον πατέρα της, Έντγκαρ. 
Μετά από πέντε ημέρες, η Έλλεν αφήνεται ελεύθερη και η Κάθι δραπετεύει με τη βοήθεια του Λίντον προλαβαίνοντας να δει έγκαιρα τον πατέρα της λίγο πριν πεθάνει.
Όταν ο Έντγκαρ πεθαίνει, ο Λίντον ως σύζυγος πλέον της Κάθι παίρνει την περιουσία της. Πεθαίνει όμως κι αυτός κι έτσι η έπαυλη Θράσκρος Γκρέιντζ περνάει στα χέρια του Χίθκλιφ, ενώ η Κάθι μένει χήρα και ουσιαστικά "αιχμάλωτη" του Χίθκλιφ. Αν και ο Έιρτον προσπαθεί να είναι ευγενικός μαζί της, η Κάθι κλείνεται στον εαυτό της. Αυτό είναι το σημείο της ιστορίας που καταφτάνει ο κ. Λόκγουντ.
Αφού για κάποιο χρονικό διάστημα ήταν άρρωστος εξαιτίας κάποιου κρυώματος, ο Λόκγουντ αποφασίζει ότι δεν μπορεί να ζήσει άλλο εκεί και πηγαίνει στα Ανεμοδαρμένα Ύψη για να ενημερώσει τον Χίθκλιφ πως επιστρέφει στα νότια. 
Επίλογος (κεφάλαια 32 έως 34).
Τον Σεπτέμβριο, οκτώ μήνες μετά την αναχώρησή του, ο Λόκγουντ επιστρέφει στην περιοχή και αποφασίζει να μείνει στο Θράσκρος Γκρέιντζ (αφού η μίσθωσή του εξακολουθούσε να ισχύει μέχρι τον Οκτώβριο). Η Έλλεν ζει πλέον στα Ανεμοδαρμένα Ύψη. Ο Λόκγουντ πηγαίνει εκεί κι εκείνη συμπληρώνει το υπόλοιπο της ιστορίας.
Η Έλλεν είχε μετακομίσει στα Ανεμοδαρμένα Ύψη αμέσως μετά την αναχώρηση του Λόκγουντ προκειμένου να αντικαταστήσει την οικονόμο που είχε φύγει. Τον Μάρτιο, ο Έιρτον είχε ένα ατύχημα με αποτέλεσμα να περιοριστεί στο σπίτι. Κατά τη διάρκεια εκείνης της περιόδου, αναπτύχθηκε φιλία μεταξύ του Έιρτον και της Κάθι. Αυτό συνεχίστηκε μέχρι τον Απρίλιο, όταν ο Χίθκλιφ άρχισε να συμπεριφέρεται πολύ παράξενα βλέποντας οράματα της Κάθριν. Μετά από τέσσερις ημέρες κατά τις οποίες ο Χίθκλιφ δεν έφαγε τίποτα, βρέθηκε νεκρός στο δωμάτιό του και τάφηκε δίπλα στην Κάθριν.
Ο Λόκγουντ επισκέπτεται τους τάφους τους. Πριν φύγει και πάλι για το νότο, μαθαίνει ότι ο Έιρτον και η Κάθι σχεδιάζουν να παντρευτούν την Πρωτοχρονιά και να ζήσουν στο Θράσκρος Γκρέιντζ, ενώ τα Ανεμοδαρμένα Ύψη θα κλείσουν για πάντα.
Χρονολόγιο.
1500: Η χαραγμένη επιγραφή που φέρει το όνομα του Έιρτον Έρνσο στην πέτρα πάνω από τη μπροστινή θύρα στα Ανεμοδαρμένα Ύψη, ενδεχομένως σηματοδοτεί την ολοκλήρωση της οικίας.
1757: Γεννιέται ο Χίντλεϊ Έρνσο (καλοκαίρι) και η Έλλεν Ντιν.
1762: Γεννιέται ο Έντγκαρ Λίντον.
1765: Γεννιέται η Κάθριν Έρνσο (καλοκαίρι) και η Ισαβέλλα Λίντον (τέλη του έτους).
1771: Ο κ. Έρνσο φέρνει τον Χίθκλιφ στα Ανεμοδαρμένα Ύψη (τέλη καλοκαιριού).
1773: Η κα Έρνσο πεθαίνει (άνοιξη).
1774: Ο Χίντλεϊ στέλνεται στο κολλέγιο.
1777: Ο Χίντλεϊ παντρεύεται τη Φράνσις. Ο κ. Έρνσο πεθαίνει και ο Χίντλεϊ επιστρέφει (Οκτώβριος). Ο Χίθκλιφ και η Κάθριν επισκέπτονται για πρώτη φορά το Θράσκρος Γκρέιντζ. Η Κάθριν μένει εκεί (Νοέμβριος) και αργότερα επιστρέφει στα Ανεμοδαρμένα Ύψη (παραμονές Χριστουγέννων).
1778: Γεννιέται ο Έιρτον (Ιούνιος). Η Φράνσις πεθαίνει.
1780: Ο Χίθκλιφ φεύγει από τα Ανεμοδαρμένα Ύψη. Ο κ. και η κα Λίντον πεθαίνουν.
1783: Η Κάθριν παντρεύεται τον Έντγκαρ (Μάρτιος). Ο Χίθκλιφ επιστρέφει (Σεπτέμβριος).
1784: Ο Χίθκλιφ παντρεύεται την Ισαβέλλα (Φεβρουάριος). Η Κάθριν πεθαίνει και γεννιέται η Κάθι (20 Μαρτίου). Ο Χίντλεϊ πεθαίνει. Γεννιέται ο Λίντον (Σεπτέμβριος).
1797: Η Ισαβέλλα πεθαίνει. Η Κάθι επισκέπτεται τα Ανεμοδαρμένα Ύψη και γνωρίζει τον Έιρτον. Ο Λίντον μεταφέρεται στα Ανεμοδαρμένα Ύψη.
1800: Η Κάθι συναντά τον Χίθκλιφ και βλέπει ξανά τον Λίντον (20 Μαρτίου).
1801: Η Κάθι και ο Λίντον παντρεύονται (Αύγουστος). Ο Έντγκαρ πεθαίνει (Αύγουστος). Ο Λίντον πεθαίνει (Σεπτέμβριος). Ο κ. Λόκγουντ πηγαίνει στο Θράσκρος Γκρέιντζ και επισκέπτεται τα Ανεμοδαρμένα Ύψη ξεκινώντας την αφήγησή του.
1802: Ο κ. Λόκγουντ επιστρέφει στο Λονδίνο (Ιανουάριος). Ο Χίθκλιφ πεθαίνει (Απρίλιος). Ο κ. Λόκγουντ ξαναπηγαίνει στο Θράσκρος Γκρέιντζ (Σεπτέμβριος).
1803: Η Κάθι σχεδιάζει να παντρευτεί τον Έιρτον (1 Ιανουαρίου).
Η έμπνευση για τις τοποθεσίες.
Υπάρχουν διάφορες θεωρίες ως προς το ποιο κτίριο ήταν η έμπνευση για τα Ανεμοδαρμένα Ύψη. Ένα είναι το Top Withens, ένα ερειπωμένο αγρόκτημα που βρίσκεται σε μια απομονωμένη περιοχή του Χάουορθ. Ωστόσο η δομή του δεν ταιριάζει με αυτή της αγροικίας που περιγράφεται στο μυθιστόρημα και επομένως θεωρείται λιγότερο πιθανό να είναι το μοντέλο. Το Top Withens προτάθηκε για πρώτη φορά ως το μοντέλο της φανταστικής αγροικίας από την Έλλεν Νάσσεϊ, φίλη της Σαρλότ Μπροντέ.
Η δεύτερη επιλογή είναι το κατεδαφισμένο πλέον Χάι Σάντερλαντ Χολ, κοντά στο Χάλιφαξ. Το γοτθικό αυτό οικοδόμημα βρισκόταν κοντά στο μέρος όπου η Έμιλι Μπροντέ εργάστηκε για λίγο ως παιδαγωγός το 1838. Αν και το κτίριο ήταν πολύ μεγάλο για να θεωρηθεί αγρόκτημα, το χολ είχε τερατόμορφους στολισμούς, με γρύπες και δύσμορφους γυμνούς άνδρες, παρόμοιους μ' αυτούς που περιγράφει ο Λόκγουντ στο πρώτο κεφάλαιο του μυθιστορήματος.
Η έμπνευση για το Θράσκρος Γκρέιντζ έχει συνδεθεί παραδοσιακά με το Πόντεν Χολ κοντά στο Χάουορθ. Όμως πιο πιθανό φαίνεται να είναι το Σίμπντεν Χολ κοντά στο Χάλιφαξ. Το Θράσκρος Γκρέιντζ που περιγράφει η Έμιλι Μπροντέ είναι μάλλον ασυνήθιστο. Τοποθετείται μέσα σ' ένα τεράστιο πάρκο -όπως και το Σίμπντεν Χολ. Συγκριτικά, το πάρκο του Τσάτσγουορθ (η οικία του δούκα του Ντέβονσαϊρ) έχει μήκος πάνω από 3,2 χιλιόμετρα αλλά επειδή η έπαυλη βρίσκεται κοντά στη μέση, η απόστασή της από την αγροικία δεν είναι πάνω από 2,7 χλμ. Λαμβάνοντας υπόψη ότι ο Έντγκαρ Λίντον δεν είχε φαινομενικά κάποιον τίτλο, φαίνεται μάλλον περίεργο να κατοικούσε σε τέτοια έπαυλη. Δεν υπάρχει κανένα κτίριο αυτού του μεγέθους κοντά στο Χάουορθ που να βρίσκεται σε πάρκο, παρά μόνο λίγα σπίτια που θα μπορούσαν να εμπνεύσουν κάποια στοιχεία. Αντιθέτως, το Σίμπντεν Χολ έχει διάφορα χαρακτηριστικά γνωρίσματα που ταιριάζουν με τις περιγραφές του μυθιστορήματος.
Οι πρώτες κριτικές.
Οι αρχικές κριτικές για τα "Ανεμοδαρμένα Ύψη" ήταν ανάμεικτες. Ενώ οι περισσότεροι κριτικοί αναγνώρισαν τη δύναμη και τη φαντασία του μυθιστορήματος, πολλοί βρήκαν την ιστορία αντιπαθητική και ασαφή. Το βιβλίο εκδόθηκε το 1847, σε μία εποχή όπου το υπόβαθρο του συγγραφέα θεωρείτο ότι είχε σημαντικό αντίκτυπο στην ίδια την ιστορία, γεγονός που προκάλεσε την περιέργεια σε πολλούς κριτικούς σχετικά με την πατρότητα του έργου. Ο Χένρι Φόδερτζιλ Τσόρλεϊ του λογοτεχνικού περιοδικού "Athenaeum" είπε ότι ήταν μία "δυσάρεστη ιστορία" και ότι οι Μπελ (οι αδελφές Μπροντέ δηλαδή) "φαίνεται να θίγουν επώδυνα και εξαιρετικά ζητήματα". 
Η Έμιλι Μπροντέ έσωσε αποσπάσματα από πέντε κριτικές της έκδοσης του 1847, από τις οποίες αναγνωρίστηκαν οι τέσσερις ως δημοσιεύσεις του Ιανουαρίου του 1848 στα έντυπα Atlas, Douglas Jerrold's Weekly Newspaper, Examiner και Britannia. Η πέμπτη κριτική δεν έχει ούτε ημερομηνία ούτε πηγή. 
Η άποψη του "Atlas" ήταν ότι η ιστορία είναι "παράξενη και άτεχνη", αλλά σχολίασε ότι κάθε κεφάλαιο φαίνεται να περιέχει ένα "είδος άγριας δύναμης". Συνοψίζοντας το μυθιστόρημα έγραψε ότι "Δεν γνωρίζουμε κανένα έργο σε όλο το φάσμα της μυθοπλαστικής λογοτεχνίας που να παρουσιάζει τόσο συγκλονιστικές εικόνες των χειρότερων μορφών ανθρωπιάς. Δεν υπάρχει σε ολόκληρο το δράμα ούτε ένας χαρακτήρας που να μην είναι εντελώς απεχθής ή περιφρονητικός ... Ακόμα και οι γυναικείοι χαρακτήρες προκαλούν κάτι από απέχθεια ή αρκετή περιφρόνηση. Όλοι τους είναι όμορφοι και αξιαγάπητοι στην παιδική τους ηλικία αλλά καταλήγουν κακοί". 
Η κριτική του "Graham's Lady Magazine" ήταν ωμή: "Είναι μυστήριο πώς ένας άνθρωπος θα μπορούσε να επιχειρήσει να γράψει ένα τέτοιο βιβλίο, όπως το συγκεκριμένο, χωρίς ν' αυτοκτονήσει πριν το τελειώσει. Είναι ένας συνδυασμός χυδαίας ανηθικότητας και αφύσικης φρίκης".
Η κριτική του "Douglas Jerrold's Weekly Newspaper" ήταν πιο θετική, αν και σοκαρισμένη από τις ωμές απεικονίσεις του μυθιστορήματος: "Στα Ανεμοδαρμένα Ύψη ο αναγνώστης σοκάρεται, αηδιάζει, σχεδόν αρρωσταίνει από τις λεπτομέρειες της σκληρότητας, της απανθρωπιάς και του πιο διαβολικού μίσους και εκδίκησης, ενώ σε άλλες στιγμές εμφανίζονται ισχυρές μαρτυρίες για την υπέρτατη δύναμη της αγάπης -ακόμα και στους δαίμονες με ανθρώπινη μορφή. Οι γυναίκες στο βιβλίο είναι παράξενης διαβολικής-αγγελικής φύσης, δελεαστικές και τρομερές, και οι άντρες είναι απερίγραπτοι απ' το ίδιο το βιβλίο". Ωστόσο η κριτική τόνισε επίσης τη "μεγάλη δύναμη" του μυθιστορήματος και τις προκλητικές του ιδιότητες. Είπε ότι ήταν ένα "περίεργο είδος βιβλίου που εμπλέκει την κανονική κριτική, η οποία είναι αδύνατο να το αφήσει στην άκρη και να μην πει τίποτα γι' αυτό". Παρόλο που το "Examiner" συμφώνησε ότι το βιβλίο είναι περίεργο, το είδε ως "άγριο, μπερδεμένο, ασυνάρτητο και απίθανο". Η άποψη του "Britannia" καθρεφτίζεται σε σχόλια για τους δυσάρεστους χαρακτήρες, υποστηρίζοντας ότι θα ήταν πολύ καλύτερο ρομάντζο "αν οι χαρακτήρες δεν ήταν τόσο βίαιοι και καταστροφικοί όπως ο Χίθκλιφ". Η αγνώστων στοιχείων κριτική ήταν λιγότερο αρνητική, θεωρώντας το βιβλίο ως "ένα έργο μεγάλων δυνατοτήτων" και επισημαίνοντας ότι "δεν εμφανίζονται κάθε μέρα τόσο καλά μυθιστορήματα".
Ελληνικές εκδόσεις.
Στην Ελλάδα το μυθιστόρημα έχει κυκλοφορήσει από τις εκδόσεις:
Μεταφορές του βιβλίου.
Όπερα και Θέατρο.
Τα "Ανεμοδαρμένα Ύψη" έδωσαν επίσης την έμπνευση για ένα παιχνίδι ρόλων παρά το γεγονός ότι το μυθιστόρημα δεν είναι επιστημονικής φαντασίας, κατασκοπευτικό ή αστυνομικό. Το παιχνίδι διατίθεται δωρεάν στο διαδίκτυο από τον Γάλλο συγγραφέα Φιλίπ Τρομέρ. 

</doc>
<doc id="55084" url="https://el.wikipedia.org/wiki?curid=55084" title="Ο πύργος των καταιγίδων">
Ο πύργος των καταιγίδων



</doc>
<doc id="55085" url="https://el.wikipedia.org/wiki?curid=55085" title="ΑΕΚ (αποσαφήνιση)">
ΑΕΚ (αποσαφήνιση)

Τα αρχικά ΑΕΚ μπορεί να αναφέρονται στους εξής αθλητικούς συλλόγους:
Άλλες χρήσεις του ακρωνυμίου ΑΕΚ:

</doc>
<doc id="55086" url="https://el.wikipedia.org/wiki?curid=55086" title="Τοπικό διαμέρισμα">
Τοπικό διαμέρισμα

Ο όρος Τοπικό διαμέρισμα περέγραφε την υποδιαίρεση Καποδιστριακού δήμου ή μίας κοινότητας του προαναφερθέντος προγράμματος. Ο όρος εισήχθη το 2006, με τον νόμο 3463/2006 αντικαθιστώντας τα δημοτικά και κοινοτικά διαμερίσματα. Ωστόσο ο όρος δεν επικράτησε. Σύμφωνα με τον ίδιο νόμο, σε δημοτικά διαμερίσματα διαιρούνται οι έδρες δήμων που έχουν πληθυσμό πάνω από 100.000, σύμφωνα με την Απογραφή του 2001. Διοικητικά δεν αποτελούσαν αυτοδιοικούμενο θεσμό όμως διέθεταν δικό τους συμβούλιο.

</doc>
<doc id="55087" url="https://el.wikipedia.org/wiki?curid=55087" title="Μάλμοε">
Μάλμοε



</doc>
<doc id="55089" url="https://el.wikipedia.org/wiki?curid=55089" title="Ουψάλα">
Ουψάλα

Η Ουψάλα (σουηδικά: "Uppsala", ) είναι πόλη στην κεντρική Σουηδία και βρίσκεται περίπου 70 χιλιόμετρα βόρεια της Στοκχόλμης. Είναι η τέταρτη μεγαλύτερη πόλη στη Σουηδία με 140.454 κατοίκους (συμπεριλαμβανομένων των άμεσων περιχώρων - ο δήμος της Ουψάλα περιλαμβάνει 195.373 κατοίκους το 2010). Η Ουψάλα είναι η πρωτεύουσα του νομού της Ουψάλα ("Uppsala Län") και εκκλησιαστικό κέντρο της Σουηδίας, με την έδρα του Αρχιεπισκόπου της Σουηδίας να βρίσκεται στην πόλη από το 1164. Η Ουψάλα είναι, επίσης, διάσημη για το πανεπιστήμιό της, το παλαιότερο στη Σκανδιναβία και τη βόρεια Ευρώπη (ιδρύθηκε το 1477), με πάνω από 50.000 φοιτητές.

</doc>
<doc id="55091" url="https://el.wikipedia.org/wiki?curid=55091" title="Ούμεο">
Ούμεο

&lt;br&gt;
Το Ούμεο (Σουηδικά: "Umeå" [ˈʉːmɛo]) είναι πόλη και δήμος στο νομό Βεστέρμποτεν, στη Σουηδία.
Ιδρύθηκε το 1622 και είναι σήμερα το κέντρο της εκπαίδευσης σε τεχνολογία και ιατρική, με ένα πανεπιστήμιο και πάνω από 30.000 σπουδαστές. Είναι η μεγαλύτερη πόλη στη βόρεια Σουηδία, με 79.594 κατοίκους (2010). Διοικητικά είναι έδρα του ομώνυμου δήμου, με 116.206 κατοίκους (Σεπτέμβριος 2011). Το Ούμεο είναι μία από τις γρηγορότερα αναπτυσσόμενες πόλεις της Σουηδίας, καθώς επεκτείνεται με γρήγορο ρυθμό εδώ και μερικές δεκαετίες. Η αύξηση επιταχύνθηκε το 1965, τη χρονιά που ιδρύθηκε το Πανεπιστήμιο της πόλης. Η μέση ηλικία των 116.000 ανθρώπων που ζουν στο δήμο Ούμεο είναι τα 37 έτη. Γίνονται προσπάθειες να αυξηθεί ο πληθυσμός του Ούμεο ακόμη περισσότερο - ο στόχος είναι να ξεπεράσει τις 150.000 πριν από το 2050. Αυτή τη στιγμή κάθε έτος κατασκευάζονται 700 έως 800 νέα διαμερίσματα.
Η πόλη είναι κέντρο της έρευνας, της τέχνης και του πολιτισμού. Η πόλη ορίστηκε Πολιτιστική Πρωτεύουσα της Ευρώπης για το 2014.
Γεωγραφία-Κλίμα.
Το Ούμεο είναι χτισμένο στις ακτές του Βοθνιακού κόλπου σε απόσταση 600 χιλιομέτρων βορείως της Στοκχόλμης και 400 χιλιόμετρα νότια του Αρκτικού κύκλου, απέναντι από τη Φιλανδική πόλη Βάασα, με την οποία συνδέεται με πορθμείο.
Το κλίμα της πόλης χαρακτηρίζεται ως υποπολικό, με σύντομα αλλά σχετικά θερμά καλοκαίρια και μεγάλους σε διάρκεια χειμώνες.

</doc>
<doc id="55092" url="https://el.wikipedia.org/wiki?curid=55092" title="Δημοτικό διαμέρισμα">
Δημοτικό διαμέρισμα

Ο όρος Δημοτικό διαμέρισμα περιέγραφε την υποδιαίρεση Καποδιστριακού δήμου. Ο όρος εισήχθη το 1999, δύο χρόνια μετά την ψήφιση του νόμου 2539/97 και καταργήθηκε με τον νόμο 3463/2006 για να αντικατασταθεί με με τον όρο Τοπικό διαμέρισμα. Διοικητικά δεν αποτελούσαν αυτοδιοικούμενο θεσμό όμως διέθεταν δικό τους συμβούλιο.
Τα δημοτικά διαμερίσματα αντιπροσώπευαν την επικράτεια δήμων ή κοινοτήτων που συγχωνεύθηκαν σε έναν μεγαλύτερο δήμο.
Σύμφωνα με το άρθρο 117 του Νόμου 3463/2006 σε δημοτικά διαμερίσματα διαιρούνται οι οικισμοί-έδρες δήμων που έχουν πληθυσμό πάνω από 100.000 κατοίκους. Οι δήμοι των οποίων οι έδρες έχουν περισσότερους από 100.000 κατοίκους και διαιρούνται σε δημοτικά διαμερίσματα είναι οι εξής:
Οι δήμοι Πατρέων, Ηρακλείου και Λαρισαίων διαιρούνται και σε τοπικά διαμερίσματα, αφού απαρτίζονται και από άλλους οικισμούς πλην της έδρας τους. Σε δημοτικά διαμερίσματα χωρίζεται μόνο η έδρα τους. Σε παρένθεση είναι ο πραγματικός πληθυσμός των δήμων και των οικισμών κατά την απογραφή του 2001.
Με τον πιο πρόσφατο νόμο 3852/2010, γνωστό και ως πρόγραμμα Καλλικράτης, τα δημοτικά διαμερίσματα μετονομάστηκαν σε δημοτικές κοινότητες.

</doc>
<doc id="55093" url="https://el.wikipedia.org/wiki?curid=55093" title="Βιταμίνες">
Βιταμίνες



</doc>
<doc id="55094" url="https://el.wikipedia.org/wiki?curid=55094" title="Κοινοτικό διαμέρισμα">
Κοινοτικό διαμέρισμα

Ο όρος Κοινοτικό διαμέρισμα περιέγραφε την υποδιαίρεση της Κοινότητας του Προγράμματος Καποδίστριας. Ο όρος εισήχθη το 1999, δύο χρόνια μετά την ψήφιση του νόμου 2539/97 και καταργήθηκε με τον νόμο 3463/2006 για να αντικατασταθεί με τον όρο Τοπικό διαμέρισμα. Διοικητικά δεν αποτελούσαν αυτοδιοικούμενο θεσμό όμως διέθεταν δικό τους συμβούλιο.
Τα κοινοτικά διαμερίσματα αντιπροσώπευαν την επικράτεια κοινοτήτων που συγχωνεύθηκαν σε μία μεγαλύτερη Κοινότητα.

</doc>
<doc id="55095" url="https://el.wikipedia.org/wiki?curid=55095" title="Ώρχους">
Ώρχους

Το Ώρχους (δανικά: Aarhus ή Århus ως το 2010) είναι η δεύτερη μεγαλύτερη πόλη και ο μεγαλύτερος λιμένας της Δανίας. Βρίσκεται στην ανατολική ακτή της χερσονήσου της Γιουτλάνδης, στο κέντρο της Δανίας και είναι η έδρα του συμβουλίου του δήμου του Ώρχους. Ως εκ τούτου διεκδικεί τον ανεπίσημο τίτλο «Πρωτεύουσα της Γιουτλάνδης». Η πόλη του Ώρχους έχει 282.910 κατοίκους, ενώ ο δήμος του Ώρχους έχει 352.751 κατοίκους το 2021. Η μητροπολιτική περιοχή του Ώρχους με 1.378.000 κατοίκους το 2016 καθίσταται η δεύτερη μεγαλύτερη μητροπολιτική περιοχή στη Δανία μετά από τη μητροπολιτική περιοχή της Κοπεγχάγης.
Το Ώρχους ξεκίνησε ως οχυρωμένος οικισμός των Βίκινγκς, ο οποίος ιδρύθηκε τον 8ο μ.Χ. αιώνα ενώ οι πρώτες γραπτές μαρτυρίες προέρχονται από την επισκοπή, που είχε την έδρα της στο Ώρχους, το 948. Η πόλη ιδρύθηκε στις βόρειες ακτές του φιόρδ σε ένα φυσικό λιμάνι και ο κυριότερος λόγος ανάπτυξης ήταν για αιώνες το θαλάσσιο εμπόριο γεωργικών προϊόντων. Το 1441 παραχωρήθηκε το προνόμιο της πόλης-αγοράς στο Ώρχους, αλλά η ανάπτυξη παρέμεινε στάσιμη κατά τον 17ο αιώνα καθώς η πόλη υπέστη αποκλεισμούς και βομβαρδισμούς κατά τη διάρκεια των Δανο-Σουηδικών πολέμων. Κατά τον 19ο αιώνα καταλήφθηκε δύο φορές από τα γερμανικά στρατεύματα κατά τη διάρκεια των πολέμων του Σλέσβιχ, χωρίς όμως να καταστραφεί. Με τη βιομηχανική επανάσταση, η πόλη αναπτύχθηκε αρκετά και έγινε η δεύτερη μεγαλύτερη πόλη της χώρας κατά τον 20ο αιώνα.
Το 2017 είχε οριστεί, από κοινού με την Πάφο, ως Πολιτιστική Πρωτεύουσα της Ευρώπης.

</doc>
<doc id="55096" url="https://el.wikipedia.org/wiki?curid=55096" title="ΕΡΤ Τρίπολης">
ΕΡΤ Τρίπολης

Η ΕΡΤ Τρίπολης βρίσκεται στην συμβολή των οδών Ναυπλίου και Αλεξάνδρου Σούτσου.
Ιστορία.
Ιδρύθηκε στις 10 Ιουλίου 1949 και η εμβέλειά του καλύπτει το μεγαλύτερο μέρος της περιφέρειας Πελοποννήσου.
Το 1949 ο Σπαρτιάτης ηλεκτρονικός που εργαζόταν στην Τρίπολη Φάνης Ανδριώτης, έφτιαξε έναν πομπό και ίδρυσε τον πρώτο ραδιοφωνικό σταθμό στην περιοχή. Ο σταθμός αργότερα εντάχθηκε στους ραδιοσταθμούς του Υπουργείου Εθνικής Άμυνας και από το 1968 μέχρι το 1982 ονομαζόταν «Ραδιοφωνικός Σταθμός Ενόπλων Δυνάμεων».
Ύστερα μετονομάστηκε σε «Ραδιόφωνο της ΕΡΤ2» και μετέπειτα «ΕΡΑ 4». Ύστερα μέχρι το 2013, ο σταθμός λειτουργούσε ως «Ελληνική Ραδιοφωνία Τρίπολης» ή «ΕΡΑ Τρίπολης» και αποτελεί μια σχετικά αυτονομημένη μονάδα της ΕΡΤ. Όσον αφορά στο πρόγραμμα που είναι τοπικό και πολυσυλλεκτικό, αυτό καθορίζεται από τον διευθυντή και τα στελέχη του σταθμού, έτσι ώστε να ανταποκρίνεται στις ανάγκες του κοινού.
Από τον Οκτώβριο του 1991 μέχρι το Νοέμβριο του 2011 εξέπεμπε στους 95.3 MHz από όπου εκπέμπει σήμερα η ΕΡΑ Σπορ και από τότε εκπέμπει στους 101.5 MHz. Στις 28 Απριλίου του 2015 ψηφίστηκε από τη Βουλή ο νόμος για την επαναλειτουργία της ΕΡΤ η οποία έγινε στις 11 Ιουνίου 2015, δύο χρόνια μετά το μαύρο στην ΕΡΤ. Έτσι, από την ημέρα που ξεκίνησε η επανέναρξή της, ο σταθμός εκπέμπει ξανά από την Γενική Διεύθυνση Ραδιοφωνίας της ΕΡΤ αλλάζοντας το όνομά του σε ΕΡΤ Τρίπολης.

</doc>
<doc id="55099" url="https://el.wikipedia.org/wiki?curid=55099" title="Πανεπιστήμιο Λίβερπουλ Τζον Μουρς">
Πανεπιστήμιο Λίβερπουλ Τζον Μουρς

Το πανεπιστήμιο Τζον Μουρς (Αγγλ. "Liverpool John Moores University") βρίσκεται στο Λίβερπουλ της Αγγλίας. Το πανεπιστήμιο πριν πάρει την ονομασία που έχει τώρα ονομαζόταν πολυτεχνικό πανεπιστήμιο του Λίβερπουλ. Υπάρχουν αλλα δύο πανεπιστήμια στην πόλη του Λίβερπουλ, το πανεπιστήμιο Λίβερπουλ και το Λίβερπουλ «Χόουπ» ("Hope"). Οι σπουδαστές του Τζον Μουρς φθάνουν τους 23.000 συμπεριλαμβανομένων και φοιτητών από άλλες χώρες.
Θέση.
Το κεντρικό κτίριο του πανεπιστημίου βρίσκεται στην οδό Μπάιρομ (Αγγλ. Byrom Street). Στο κεντρικό αυτό κτίριο στεγάζονται οι περισσότεροι τομείς του πανεπιστημίου, ωστόσο, το πανεπιστήμιο έχει δημιουργήσει και άλλα κτίρια τα οποία είναι διασκορπισμένα στο κέντρο του Λίβερπουλ.

</doc>
<doc id="55100" url="https://el.wikipedia.org/wiki?curid=55100" title="Αλιόσα Ασάνοβιτς">
Αλιόσα Ασάνοβιτς

Ο Αλιόσα Ασάνοβιτς ("Aljoša Asanović", 14 Δεκεμβρίου 1965) είναι Κροάτης ποδοσφαιριστής.
Αγωνιστικό προφίλ.
Γεννήθηκε στο Σπλιτ. Υπήρξε ποδοσφαιριστής πολύ προικισμένος σε ταλέντο. Αγωνιζόταν στο χώρο του κέντρου και χρησιμοποιούσε πολύ το μυαλό του στον τρόπο που έπαιζε, διάβαζε την εξέλιξη της φάσης για αυτό το λόγο οι μεταβιβάσεις του και η οργάνωση της επίθεσης ήταν κάτι που δημιουργούσε με μαεστρία.
Καριέρα.
Αγωνίστηκε σε πολλές ευρωπαϊκές χώρες και ομάδες αλλά και στην Αυστραλία για μικρό χρονικό διάστημα. Χάιντουκ, Μετς, Ντέρμπι Κάουντι ήταν μερικές από τις σημαντικότερες ομάδες που αγωνίστηκε αφού εκτός από τη Χάιντουκ σε καμία άλλη ομάδα δεν έμεινε περισσότερο από δύο σαιζόν.
Φόρεσε και τη φανέλα του Παναθηναϊκού για δύο χρόνια. Αγωνίστηκε 44 φορές και σημείωσε 9 γκολ. Ο Παναθηναϊκός είχε την τύχη να τον αποκτήσει πριν από το μουντιάλ του 1998 γιατί μετά από αυτό ήταν περιζήτητος.
Εθνική Κροατίας.
Η πρώτη του εμφάνιση σε εθνικό επίπεδο συνέπεσε με τον πρώτο αγώνα που έδωσε νεοσύστατη εθνική Κροατίας με τις ΗΠΑ (2-1) στις 17/10/1990.
Πήρε μέρος στο Παγκόσμιο Κύπελλο της Γαλλίας το 1998 συνθέτοντας με τον Ρόμπερτ Προσινέσκι ένα εκπληκτικό κεντρικό δίδυμο και παρέα με το Νταβόρ Σούκερ, το Ζβόνιμιρ Μπόμπαν, το Ρόμπερτ Γιάρνι και άλλους τεχνίτες Κροάτες ποδοσφαιριστές κέρδισε το χάλκινο μετάλλιο. Αν μάλιστα η Κροατία απέφευγε παιδαριώδη λάθη και κρατούσε το προβάδισμα, που είχε δώσει ο Σούκερ μετά από την καλύτερη πάσα ακριβείας της διοργάνωσης από τον Ασάνοβιτς, θα ήταν στον τελικό.
Συμμετείχε και στο Ευρωπαϊκό Πρωτάθλημα του 1996.
Με την εθνική Κροατίας ο Αλιόσα Ασάνοβιτς αγωνίστηκε 62 φορές και σκόραρε τις 4.
Σημερινές δραστηριότητες.
Σήμερα δουλεύει ως βοήθός προπονητή στην Εθνική Κροατίας.

</doc>
<doc id="55102" url="https://el.wikipedia.org/wiki?curid=55102" title="Θέρμη">
Θέρμη

Η Θέρμη είναι προάστιο και έδρα του ομώνυμου δήμου του νομού Θεσσαλονίκης. 
Βρίσκεται νοτιοανατολικά της Θεσσαλονίκης σε υψόμετρο 65 μέτρων και απέχει 15 χιλιόμετρα από τη Θεσσαλονίκη. Η Κοινότητα Θέρμης ιδρύθηκε το 1918 και αναγνωρίστηκε ως δήμος το 1994. Το 1998 στα πλαίσια της εφαρμογής του Ν.2539/97 («Καποδίστριας») συνενώθηκε με τις Κοινότητες Νέας Ραιδεστού, Ταγαράδων και Νέου Ρυσίου. Σύμφωνα με την Απογραφή του 2011, ο πληθυσμός της Θέρμης ανέρχεται σε 16.004 κατοίκους, έναντι 5.998 κατοίκων κατά την Απογραφή του 1991.
Ιστορία.
Στην περιοχή του Σέδες βρέθηκαν ίχνη οικισμού της νεολιθικής εποχής (5000 π.Χ.), ενώ κατά την περίοδο των αρχαίων χρόνων και της κλασσικής αρχαιότητας είχε αναπτυχθεί μια σημαντική αρχαία πόλη, η Θέρμη, από την οποία σύμφωνα με τον Ηρόδοτο πήρε την επωνυμία του ο Θερμαϊκός κόλπος.
Στους παλαιοχριστιανικούς και βυζαντινούς χρόνους η Θέρμη, που ονομαζόταν τότε Σέδες, ήταν πλούσια αγροτική περιοχή και χρησιμοποιήθηκε για την εγκατάσταση μετοχίων αυτοκρατορικών μονών. Κατά την διάρκεια της τουρκοκρατίας τα μετόχια κατασχέθηκαν και εγκαταστάθηκαν στη Θέρμη οθωμανοί γεωργοί, για τις ανάγκες των οποίων κατασκευάσθηκε ήδη από τον 16ο αιώνα τζαμί. Μέχρι την απελευθέρωση το «τσιφλίκι Σέδες» ανήκε στον Σουλεϊμάν Πασά. Σε όλη τη διάρκεια της οθωμανικής κυριαρχίας ανήκε διοικητικά στο ναχιγιέ της Καλαμαριάς. Με την αποχώρηση των Τούρκων από τη Μακεδονία το τσιφλίκι περιήλθε στο Ελληνικό Κράτος. Στις 11 Μαρτίου 1917, με διαταγή της προσωρινής κυβέρνησης του Βενιζέλου έγινε κατάληψη του «τσιφλικιού Σέδες» για τις ανάγκες του εποικισμού.
Οι πρώτοι πρόσφυγες που εποίκισαν την περιοχή από το 1914 προέρχονταν από την Μανδρίτσα της Ανατολικής Ρωμυλίας (60 οικογένειες) και από περιοχές της Ανατολικής Θράκης (Θούριο, Κιοπλή, Φανάρι και Κωνσταντινούπολη). Στη συνέχεια (1924-25) εγκαταστάθηκαν 73 οικογένειες από την περιοχή της Ανατολικής Ρωμυλίας (και ειδικότερα από τη Στενήμαχο και τα Άνω Βοδενά), ενώ το 1926 εγκαταστάθηκαν 64 οικογένειες από τον Πόντο (από τις περιοχές Κοτυώρων, Αργυρούπολης, Σαμψούντας και Νικοπόλεως), 27 οικογένειες από τη Δυτική Μικρά Ασία, 20 από τη Θράκη και 4 από τον Καύκασο. Μετά το 1920 έφθασαν και αρκετοί Βλάχοι και Σαρακατσάνοι.
Μετά τη δεκαετία του 70 η Θέρμη αρχίσε να αναπτύσσεται με ταχύτατους ρυθμούς και από αγροτικός προσφυγικός οικισμός να μεταβάλλεται σε σύγχρονο περιαστικό οικισμό με αυξανόμενο πληθυσμό. Το 1981 αριθμούσε 3.120 κατοίκους, το 1991 5.998, ενώ το 2001 11.360. Η εκρηκτική αυτή πληθυσμιακή ανάπτυξη είναι αποτέλεσμα της μετεγκατάστασης κατοίκων της Θεσσαλονίκης.
Από τον Οκτώβριο του 2017 ο Δήμος Θέρμης πέτυχε την ένταξη του στο «Διεθνές Δίκτυο των Πόλεων που Μαθαίνουν» της UNESCO (Global Network of Learning Cities). Στόχος του Δικτύου είναι η παροχή έμπνευσης, τεχνογνωσίας και «καλών πρακτικών» σε διεθνές επίπεδο στις πόλεις-μέλη του. Οι πόλεις που μαθαίνουν σε κάθε στάδιο της ανάπτυξής τους έχουν τη δυνατότητα να επωφεληθούν σημαντικά από την ανταλλαγή ιδεών με τις άλλες πόλεις του δικτύου.. 
Η Θέρμη χωρίζεται στις Περιοχές:
Οικονομία.
Στη Θέρμη βρίσκονται οι έδρες ή οι εγκαταστάσεις πολλών μεγάλων επιχειρήσεων, όπως η Goody's, η Μασούτης ΑΕ, η SATO, η ΣIΜΕΝΣ Τηλεβιομηχανική, η Εγνατία Οδός ΑΕ και οι κεντρικές εγκαταστάσεις της Lidl Ελλάς.
Πρόσβαση.
Πλησίον της Θέρμης διέρχεται η Ε.Ο 16 συνδέοντας την Θέρμη με την Θεσσαλονίκη προς τα δυτικά και με τον Πολύγυρο προς τα ανατολικά. Εναλλακτικά ο αυτοκινητόδρομος 24 μέσω του κόμβου της Θέρμης συνδέει πάλι την Θέρμη με την Θεσσαλονίκη προς τα δυτικά και με τα Νέα Μουδανιά προς τα νότια. Ο ΟΑΣΘ εξυπηρετεί την Θέρμη με τις γραμμές 66 και 67. Η γραμμή 66 ενώνει την Θέρμη με την Χαριλάου και η γραμμή 67 με το ΙΚΕΑ και το Τριάδι.
Πληθυσμός.
Η εξέλιξη του πληθυσμού της Θέρμης έχει ως εξής:
Η Θέρμη πλέον αποτελεί ένα πλούσιο προάστιο της Θεσσαλονίκης. Ο πληθυσμός της αυξάνεται ολοένα καθώς διαθέτει τράπεζες, αγορά, σουπερμαρκετ, υπηρεσίες για τους πολίτες. 

</doc>
<doc id="55104" url="https://el.wikipedia.org/wiki?curid=55104" title="Σέδες">
Σέδες



</doc>
<doc id="55106" url="https://el.wikipedia.org/wiki?curid=55106" title="Λίβερπουλ Τζον Μουρς">
Λίβερπουλ Τζον Μουρς



</doc>
<doc id="55107" url="https://el.wikipedia.org/wiki?curid=55107" title="Τσαριτσάνη Λάρισας">
Τσαριτσάνη Λάρισας

Η Τσαριτσάνη είναι ημιορεινή κωμόπολη (υψόμ. 320μ., 2.507 κάτ.) του νομού Λαρίσης. Βρίσκεται στο βόρειο τμήμα του νομού, στις δυτικές απολήξεις του κάτω Ολύμπου, 35 χλμ. ΒΔ της Λάρισας. Υπάγεται διοικητικά στο Δήμο Ελασσόνας.
Στην Τσαριτσάνη σώζονται παραδοσιακά αρχοντικά, δείγματα της άνθησης που γνώρισε η κωμόπολη στα χρόνια της τουρκοκρατίας. 
Έφτασε στη μεγαλύτερη ακμή της κατά τον 17ο και 18 αιώνα όπου και έφτασε τους 7.000 μόνιμους κατοίκους, με την ανάπτυξη της βιοτεχνίας χρωστικών ουσιών, μεταξωτών και ερυθρών νημάτων, τα οποία πωλούνταν στις μεγαλύτερες αγορές της Ευρώπης. Στην περιοχή υπήρχε ελληνική σχολή πανελλήνιας φήμης, στην οποία δίδασκαν ονομαστοί λόγιοι, μεταξύ των οποίων ο Κωνσταντίνος Οικονόμος ο εξ Οικονόμων, ενώ στο σχολείο φοίτησε και ο αγωνιστής του 1821 Χριστόφορος Περραιβός. Στις αρχές του 19ου αι. η κωμόπολη άρχισε να παρακμάζει, όπως και τα Αμπελάκια εξαιτίας της ανάπτυξης της ευρωπαϊκής βιομηχανίας χρωμάτων, ενώ παράλληλα δοκιμάστηκε από τις λεηλασίες των Τουρκοαλβανών του Αλή πασά και ο πληθυσμός της αποδεκατίστηκε από φοβερή πανώλη (1813).
Η έκτασή της είναι 60.000 στρέμματα και το έδαφός της ημιορεινό. Κατά την θεωρία του Γάλλου γεωλόγου Μπουέ, η πεδιάδα της Τσαριτσάνης, που περιβάλλεται από τις πλαγιές του κάτω Ολύμπου και από μικρούς λόφους ήταν η κοίτη μιας αρχαίας λίμνης.
Ιστορία.
Η πρώτη γραπτή αναφορά στον οικισμό, που σήμερα ονομάζεται Τσαριτσάνη, γίνεται στο Χρυσόβουλο της ιεράς μονής Παναγίας της Ολυμπιώτισσας που χρονολογείται στο έτος 1296, επί αυτοκράτορος Ανδρονίκου Β’ Κομνηνού. Εκεί αναφέρεται σαν Σταρίστα ή Σταρίτα, όνομα που υπάρχει και σε βουλγαρικά έγγραφα. Σε πρόθεση της Μονής του Μεγάλου Μετεώρου που χρονολογείται στο 1520, αναφέρεται σαν «χορίον Τζερνιτζηανί». Η ονομασία αυτή, όπως και οι μεταγενέστερες Σταρίτσανη, Σαρίτσιανη, Τσαρίτσιανη ή Τσαρίτσανη, έχει σλάβικη προέλευση.
Κατά καιρούς δόθηκαν διάφορες ερμηνείες για τη σημασία του τοπωνυμίου, με επικρατέστερη εκείνη που το αποδίδει ως «βασιλικό χωριό». Η τουρκική ονομασία «Καλίσαλη» ή «Κλίσαρι», δηλαδή πόλη των εκκλησιών, η οποία δόθηκε μετά την οθωμανική κατάκτηση, αν και χρησιμοποιήθηκε στα επίσημα Τουρκικά έγγραφα της εποχής αγνοήθηκε από τους κατοίκους και την ιστορία. Επίσης επί Τουρκοκρατίας, οι Τούρκοι την αποκαλούσαν Τζάρι- Τζένι (μανδήλι αγαπητό) λόγω της παραγωγής πολύχρωμων μανδηλιών και υφασμάτων.
Από την σλαβική προέλευση της ονομασίας του οικισμού και άλλων τοπωνυμίων (Βαλέτσικο) εξάγεται το συμπέρασμα πως η περιοχή κατοικήθηκε από σλαβικά φύλα, τα οποία από 7ο αι. μ.Χ. κατήλθαν στον ελλαδικό χώρο.
Η περιοχή κατοικήθηκε από τον Νεολιθικό άνθρωπο ευρύτατα, εξ αιτίας της μεγάλης και εύφορης κοιλάδας της. Στην τοποθεσία «Τρανός Αηλιάς», η αρχαιολογική σκαπάνη αποκάλυψε τα ίχνη κάποιας αρχαίας θεσσαλικής πόλης. Οι ανασκαφές, που πραγματοποιήθηκαν από τον αρχαιολόγο Αρβανιτόπουλο το 1912, έφεραν στο φως θολωτούς τάφους, τείχη ακρόπολης και νομίσματα που ανάγονται στην αρχαϊκή εποχή. Η ομηρική αναφορά στην «Λευκή Ολοσσών» και σε μια γειτονική πόλη, που έφερε την ονομασία «Όρθη», οδήγηση στη σύνδεση των ευρημάτων με την αρχαία αυτή πόλη. Η αναφορά, που κατά μελετητές θεωρείται νεότερη προσθήκη και δεν περιλαμβάνεται στο πρωτότυπο κείμενο, κάνει λόγο για συμμετοχή της στην Τρωική εκστρατεία. Το εδάφιο έχε ως εξής: 
«Οι δ' Αργισσαν έχον και Γυρτώνην ενέμοντο Όρθην, Ηλώνην τε πόλιν τ' Ολοοσσόνα λευκήν των δ' αυ ηγεμόνευε μενεπτόλεμος Πολυποίτης υιός Πειριθόοιο τον αθάνατος τέκετο Ζευς...». 
Ομήρου Ιλιάδα, Ραψωδία Β, στίχοι 748 επ.
Η κωμόπολη άνθισε την περίοδο της Τουρκοκρατίας, αριθμώντας το 18ο αιώνα πληθυσμό δέκα χιλιάδων κατοίκων. Θεωρήθηκε, όχι άδικα, ως μία από τις πιο ακμάζουσες πολιτείες του υπόδουλου Ελληνισμού. Την περίοδο αυτή αναπτύσσεται η βιοτεχνία και το εμπόριο. Κύρια απασχόληση των κατοίκων αποτελεί η μεταξοκαλλιέργεια και η υφαντουργία, η οποία αξιοποιεί το ερυθρόδανο (ριζάρι), μια φυσική κόκκινη βαφή που έκανε τα νήματα και τα υφαντά να γίνονται ανάρπαστα στις ευρωπαϊκές αγορές και ιδιαίτερα στη Βιέννη, Βουδαπέστη και τη Λειψία. Σταθμό αποτελεί η ίδρυση του Συνεταιρισμού Τσαριτσάνης. Παρ' ότι δεν σώζονται τα παλαιά αρχεία των συντροφιών της Τσαριτσάνης, πιστεύεται ότι από τα τέλη του 18ου αιώνα υπήρχαν τέτοιοι "συνεταιρισμοί" ή "εταιρίες" της εποχής, όπως υπήρχαν και στα Αμπελάκια. Οι συντροφίες της Τσαριτσάνης αναφέρονται σε έγγραφα του 1832 και 1834. 
Η οικονομική ανάπτυξη έχει σαν αποτέλεσμα μια αξιόλογη πνευματική δραστηριότητα και ανάπτυξη. Το 1690 λειτουργεί το πρώτο σχολείο, ενώ το δεύτερο μισό του 17ου αιώνα εμφανίζεται το περίφημο Ελληνικό Σχολείο. Στα Εκπαδευτήρια της διδάσκουν σπουδαίες πνευματικές μορφές της εποχής, όπως ο Νικόλαος Πεταλιάς, ο Χρύσανθος Κουλούρης, ο Κων. Κούμας, ο Ιωάννης Πέζαρος, ο Κων. Οικονόμος ο εξ Οικονόμων κ.α. 
Από το 1422 μέχρι και το 1917, η Τσαριτσάνη αποτέλεσε έδρα της αρχιεπισκοπής Τσαριτσάνης, Ελασσόνας και Δομενίκου.
Το 1813, η επιδημία της πανώλης πλήττει την Τσαριτσάνη. Αποδεκατίζει τον πληθυσμό της, γεγονός που σε συνδυασμό με την οικονομική κρίση που ξεσπά συντελεί στην παρακμή της. 
Η Τσαριτσάνη εντάσσεται στον κορμό του ελληνικού κράτους κατά τους Βαλκανικούς πολέμους το 1912, όντας η πρώτη πόλη που ελευθερώνεται από τον τούρκικο ζυγό, στις 5 Οκτωβρίου 1912.
Στα χρόνια που ακολουθούν η Τσαριτσάνη αναπτύσσεται. Δημιουργείται παράλληλα μια δραστήρια εργατική τάξη που γίνεται φορέας προοδευτικών ιδεών. Σημαντικοί κοινωνικοί αγώνες σημαδεύουν ολόκληρη την περίοδο μέχρι την κατοχή.
Τσαριτσανιώτες διωκόμενοι από τις αρχές κατοχής δημιουργούν τον πρώτο αντιστασιακό πυρήνα της περιοχής. Τον Αύγουστο του 1942 ιδρύεται η πρώτη ομάδα ανταρτών του Ελληνικού Λαϊκού Απελευθερωτικού Στρατού (ΕΛΑΣ) από 12 Τσαριτσανιώτες μαχητές. Ακολουθεί ραγδαία εξάπλωση του κινήματος της Εθνικής Αντίστασης. Η Τσαριτσάνη σύσσωμη συντάσσεται με Εθνικό Απελευθερωτικό Μέτωπο (ΕΑΜ) και δίνει τα πάντα για τον Αγώνα. Για το λόγο αυτό μπαίνει στο μάτι των κατακτητών. Στις 12 Μάρτη του 1943 καταστρέφεται από τα ιταλικά στρατεύματα κατοχής και 45 πατριώτες εκτελούνται στην Κεντρική Πλατεία. Άλλοι 7 εκτελούνται στις 20 Αυγούστου 1944 από τους Γερμανούς. Η Τσαριτσάνη πληρώνει βαρύ φόρο αίματος και στα χρόνια που ακολουθούν, με την ίδρυση του Δημοκρατικού Στρατού και στον αγώνα του για τη δικαίωση τον οραμάτων της Αντίστασης.
Διοίκηση.
Η Τσαριτσάνη αποτελεί έδρα της ομώνυμης Κοινότητας, η οποία συστάθηκε με την ενσωμάτωσή της στο Ελληνικό κράτος, μετά τους Βαλκανικούς Πολέμους το 1914 (Β.Δ./ΦΕΚ 3/1919). Καταργήθηκε με το νόμο των αναγκαστικών συνενώσεων «Ι. ΚΑΠΟΔΙΣΤΡΙΑΣ» (άρθρ. 1 του Ν. 259/1997) για να ενταχθεί στο Δήμο Ελασσόνας, από τον οποίο τελικά αποσπάται στις 1.1.2007 με τροπολογία του Υπουργείου Εσωτερικών που ψηφίστηκε από τη Βουλή των Ελλήνων την 1η Μαρτίου 2006. Από τότε είναι ξεχωριστή κοινότητα η Κοινότητα Τσαριτσάνης. 

</doc>
<doc id="55113" url="https://el.wikipedia.org/wiki?curid=55113" title="Μπέρναρντ Σω">
Μπέρναρντ Σω



</doc>
<doc id="55118" url="https://el.wikipedia.org/wiki?curid=55118" title="Φίλιππος Β΄">
Φίλιππος Β΄



</doc>
<doc id="55119" url="https://el.wikipedia.org/wiki?curid=55119" title="Καλλιθέα Ολύμπου">
Καλλιθέα Ολύμπου



</doc>
<doc id="55120" url="https://el.wikipedia.org/wiki?curid=55120" title="Καλλιθέα Ελασσόνος">
Καλλιθέα Ελασσόνος



</doc>
<doc id="55121" url="https://el.wikipedia.org/wiki?curid=55121" title="Καλλιθέα Ελασσόνας">
Καλλιθέα Ελασσόνας



</doc>
<doc id="55124" url="https://el.wikipedia.org/wiki?curid=55124" title="Urbi et orbi">
Urbi et orbi

Η φράση Urbi et orbi ("ούρμπι ετ όρμπι") είναι παπική ευλογία που σημαίνει «στην πόλη ("εννοείται της Ρώμης") και στην οικουμένη», προκειμένου έτσι να δειχθεί ότι η ευλογία αυτή απευθύνεται προς όλο τον κόσμο της οικουμένης.
Η φράση αυτή χρησιμοποιείται, επίσης, προκειμένου να δηλωθεί μία πράξη με διεθνή σημασία ή και να καταδειχθεί αυτή διεθνώς π.χ. συνθήκες.

</doc>
<doc id="55125" url="https://el.wikipedia.org/wiki?curid=55125" title="Ααβόρα">
Ααβόρα

Η ααβόρα (ελαιοφοίνικας, γνωστή και με την ονομασία "Ελαΐς η Γουϊνήσια", "Elais guineensis") είναι είδος της οικογένειας των φοινικοειδών ("Arecaceae"), της τάξης των αρεκωδών ("Arecales"). Αποτελεί την κύρια πηγή φοινικελαίου. Είναι εγγενές στη δυτική και στη νοτιοδυτική Αφρική, ειδικότερα στην περιοχή ανάμεσα στην Ανγκόλα και στη Γκάμπια. Η επονομασία της «"Γουϊνήσια"» αναφέρεται στην ονομασία αυτής της περιοχής και όχι στη χώρα Γουϊνέα που τώρα έχει αυτήν την ονομασία. Το είδος αυτό εγκλιματίστηκε πλέον στη Μαδαγασκάρη, στη Σρι Λάνκα, στη Μαλαισία, στην Ινδονησία, στην Κεντρική Αμερική, στις Δυτικές Ινδίες και σε αρκετά νησιά του Ινδικού και του Ειρηνικού Ωκεανού. Τα συγγενικά είδη "Ελαΐς η ελαιοφόρος (Elaeis oleifera)" και "Αττάλεια μαρίπα (Attalea maripa)" χρησιμοποιούνται επίσης για την παραγωγή φοινικέλαιου.
Η ανθρώπινη χρήση των φοινικελαίων χρονολογείται τουλάχιστον εδώ και 5.000 χρόνια στη Δυτική Αφρική. Στα τέλη της δεκαετίας του 1800 αρχαιολόγοι ανακάλυψαν φοινικέλαιο σε τάφο στην Άβυδο χρονολογημένο περίπου στο 3.000 π.Χ.. Θεωρήθηκε ότι είχε έρθει από άραβες εμπόρους φοινικελαίου από τη Δυτική Αφρική στην Αίγυπτο.
Το πρώτο δυτικής προέλευσης πρόσωπο που περιέγραψε και έφερε πίσω σπόρους φοινικόδεντρου ήταν ο γάλλος φυσιοδίφης Μισέλ Αντανσόν ("Michel Adanson").
Περιγραφή.
Οι ώριμοι ελαιοφοίνικες έχουν μόνο κορμό και φθάνουν ως τα 20 μέτρα ύψος. Τα ελαιοφοινικόφυλλα έχουν μήκος ως 5 μέτρα. Ένας νέος ελαιοφοίνικας παράγει περίπου 30 φύλλα το χρόνο. Οι ελαιοφοίνικες μετά από την ηλικία των 10 ετών παράγουν περίπου 20 φύλλα το χρόνο. Τα άνθη τους φυτρώνουν σε πυκνές συστάδες πολλών ανθέων. Το καθένα ανεξάρτητο άνθος είναι μικρό, αποτελούμενο από τρία (3) σέπαλα και τρία (3) πέταλα. Ο καρπός του ελαιοφοίνικα χρειάζεται 5-6 μήνες από την άνθηση να ωριμάσει. Είναι κοκκινωπός, περίπου στο μέγεθος μεγάλου δαμάσκηνου, και μεγαλώνει σε μεγάλα τσαμπιά. Κάθε καρπός αποτελείται από ένα ελαιώδες και σαρκώδες περικάρπιο, με ένα μονό σπόρο (το φοινικόσπορο), που είναι επίσης πλούσιος σε έλαιο. Όταν ωριμάσει, ο καρπός ζυγίζει μεταξύ 5 και 30 κιλά. Το βάρος του καρπού εξαρτάται από την ηλικία του ελαιοφοίνικα. 
Καλλιέργεια.
Για κάθε εκτάριο (δηλαδή 10 στρέμματα) ελαιοφοίνικων, η μέση ετήσια παραγωγή ανέρχεται σε 20 τόνους καρπών, που αντιστοιχούν σε φοινικέλαιο περίπου 4 τόνων. Επίσης, παράγονται 750 χιλιόγραμμα φοινικόσπορων, που αντιστοιχούν σε 500 χιλιόγραμμα υψηλής ποιότητας φοινικοπυρηνέλαιου, καθώς και σε 600 χιλιόγραμμα φοινικοπυρηνόπαστας, που μετά από επεξεργασία μπορεί να χρησιμοποιηθεί ως ζωοτροφή.
Εφαρμογές.
Το περικάρπιο μετά από κατεργασία και μία διαδικασία ζυμώσεως δίνει το γνωστό φοινικέλαιο.
Το λάδι αυτό χρησιμοποιείται στην παρασκευή λιπαντικών, σαπουνιών, κεριών και στην επεξεργασία του λευκοσιδήρου. 
Από τους φοινικόσπορους, μετά από σύνθλιψη, παράγεται ένα διαφορετικό φοινικέλαιο που χρησιμοποιείται στην παρασκευή φαρμακευτικών προϊόντων και μαργαρίνης. Το υπόλοιπο που απομένει από τη σύνθλιψη των σπόρων χρησιμοποιείται για τροφή των ζώων και για λίπασμα.
Με χάραγμα στη βάση του τσαμπιού των καρπών βγαίνει ένας χυμός, που μετά από ζύμωση δίνει ένα οινοπνευματώδες ποτό, γνωστό ως το «κρασί του φοίνικα».

</doc>
<doc id="55126" url="https://el.wikipedia.org/wiki?curid=55126" title="Ζαν Μπερνάρ Λεόν Φουκώ">
Ζαν Μπερνάρ Λεόν Φουκώ

Ο Ιωάννης Βερνάρδος Λέων Φουκώ ("Jean Bernard Léon Foucault", 18 Σεπτεμβρίου 1819 – 11 Φεβρουαρίου 1868) ήταν Γάλλος φυσικός.
Ο Φουκώ ήταν ο γιος ενός εκδότη από το Παρίσι. Μετά την εκπαίδευση που έλαβε κατ' οίκον και ολοκλήρωσε τις εγκύκλιες σπουδές του, σπούδασε Ιατρική, την οποία εγκατέλειψε λόγω του φόβου του αίματος και ασχολήθηκε με την Πειραματική Φυσική και ιδίως την Οπτική και είναι υπεύθυνος για σημαντικές ανακαλύψεις στον τομέα της Χημείας, του Ηλεκτρισμού και του Μαγνητισμού. Είναι αυτός που έθεσε τις βάσεις της νεότερης Οπτικής. Το 1855 εργαζόταν ως φυσικός στο Αστεροσκοπείο του Παρισιού. Ο Ναπολέων ΙΙΙ τον τίμησε με το αξίωμα της Λεγεώνας της τιμής (Légion d'Honneur) το 1862, ενώ την ίδια χρονιά εκλέχθηκε και μέλος του Bureau des Longitudes. Το 1865 έγινε μέλος της Ακαδημίας των Επιστημών (Παρίσι) και αργότερα μέλος της Βασιλικής Εταιρείας του Λονδίνου η οποία και του απένειμε το μετάλλιο του Κόπλεϋ (1860),ενώ ήταν μέλος και στην Γερμανική ακαδημία επιστημόνων. Υπήρξε επίσης διευθυντής των επιστημονικών εκδόσεων της «Εφημερίδας των Συζητήσεων των Παρισίων» από το 1845.
Οι εργασίες του ιδιαίτερα για την ταχύτητα του φωτός στο «κενό», αέρα και λοιπά διαφανή σώματα, καθώς και οι έρευνές του επί των τηλεσκοπίων, της θερμότητας και των ρευμάτων θεωρούνται κλασσικές ενώ ανακάλυψε και τα ρεύματα Eddy. Αλλά και στον τομέα της Μηχανικής οι ανακαλύψεις του Φουκώ δεν ήταν λιγότερο σημαντικές. Με το γνωστό «Πείραμα του Φουκώ» ή πείραμα του εκκρεμούς που επεχείρησε το 1851 απέδειξε την περιστροφή της Γης περί τον άξονά της.
Επιπλέον μαζί με τον φίλο του Φιζώ, τράβηξαν την πρώτη φωτογραφία του Ήλιου. Η σύγχρονη επιστήμη οφείλει επίσης στον Φουκώ την ανακάλυψη του γυροσκοπίου (1852), καθώς και τη θεωρία των γυροσκοπικών φαινομένων. Ο κρατήρας «Φουκώ» στη Σελήνη έχει λάβει το όνομά του προς τιμήν του Γάλλου επιστήμονα.
Οι περισσότερες των εργασιών του Φουκώ δημοσιεύτηκαν στα «Πρακτικά» της Ακαδημίας των Παρισίων (1847-1869).

</doc>
<doc id="55130" url="https://el.wikipedia.org/wiki?curid=55130" title="Γιουτλάνδη">
Γιουτλάνδη

&lt;br&gt;
Η Γιουτλάνδη ή Ιουτλάνδη (δανικά: "Jylland", γερμανικά: "Jütland", φρισικά: "Jutlân") είναι χερσόνησος στη βόρεια Ευρώπη που αποτελεί το μόνο μη-νησιωτικό μέρος της Δανίας και επίσης το βορειότατο μέρος της Γερμανίας, που χωρίζει τη Βόρεια Θάλασσα από τη Βαλτική Θάλασσα. Η έκτασή της είναι σχετικά επίπεδη, με χαμηλούς λόφους. Τα βόρεια δύο τρίτα της χερσονήσου καταλαμβάνονται από την πιό δυτικότατη μερίδα του βασιλείου της Δανίας. Η δανική πλευρά έχει έκταση 29.775 τ.χλμ. και πληθυσμό 2.491.852 (2004). Δεν υπάρχει κανένα ξεχωριστό όνομα για τη δανική πλευρά της χερσονήσου, και έτσι αναφέρεται απλά με το ίδιο όνομα. Το βορειότατο μέρος της Γιουτλάνδης μετατράπηκε νησί μετά από μια πλημμύρα το 1825 το Limfjord τον χωρίζεται τώρα από την ηπειρωτική χώρα. Αυτό το νησί καλείται Nørrejyske Ø («νησί βόρειας Γιουτλάνδης») και ακόμα συνήθως υπολογίζεται ως τμήμα της χερσονήσου. Το νότιο τρίτο αποτελείται από το Γερμανικό Κρατιδιο του Σλέσβιχ-Χόλσταϊν, περιλαμβάνοντας τα προηγούμενα δουκάτα Schleswig (επίσης: νότια Γιουτλάνδη) και του Χόλσταϊν. Η τελευταία ρύθμιση των συνόρων ακολούθησε τα δημοψηφίσματα της πόλης Σλέσβιχ (Schleswig) το 1920 και οδήγησε στην επανάκτηση του βόρειου Σλέσβιχ της Δανίας (δανικά: Nordslesvig, συχνότερα: Sønderjylland αν και ο τελευταίος όρος καλύπτει ιστορικά ολόκληρη την περιοχή Schleswig). Ο ποταμός Έλβας διαμορφώνει τα νότια σύνορα της Γιουτλάνδης με την πόλη του Αμβούργου στην ακτή του. 
Οι μεγαλύτερες πόλεις στη χερσόνησο της Γιουτλάνδης είναι:

</doc>
<doc id="55131" url="https://el.wikipedia.org/wiki?curid=55131" title="Νεύτων">
Νεύτων



</doc>
<doc id="55132" url="https://el.wikipedia.org/wiki?curid=55132" title="Νεύτωνας">
Νεύτωνας



</doc>
<doc id="55145" url="https://el.wikipedia.org/wiki?curid=55145" title="Άλμποργκ">
Άλμποργκ

Το Άλμποργκ (δανικά: Aalborg), ή Ώλμποργκ (προφέρεται περίπου "Όλμπο(ρ)"), είναι η τέταρτη μεγαλύτερη πόλη στη Δανία - μετά από την Κοπεγχάγη, το Ώρχους και το Όντενσε - με αστικό πληθυσμό 119.219 κατοίκων το 2021. Ήταν σημαντικό λιμάνι κατά τη διάρκεια του Μεσαίωνα και ήταν αργότερα βιομηχανικό κέντρο. Σήμερα η πόλη είναι σε μετάβαση. Το πανεπιστήμιο του Άλμπορκ, που ιδρύθηκε το 1974 διαδραματίζει σημαντικό ρόλο σε αυτόν τον μετασχηματισμό.

</doc>
<doc id="55147" url="https://el.wikipedia.org/wiki?curid=55147" title="Όντενσε">
Όντενσε

Το Όντενσε (δανικά: "Odense" : [ˈoðˀn̩sə]) είναι η τρίτη μεγαλύτερη πόλη στη Δανία, με 180.760 κατοίκους το 2021 και η πρωτεύουσα του νησιού Φιονία. Είναι η έδρα και του δήμου του Όντενσε και του νομού της Φιονίας. Η πόλη βρίσκεται κοντά στο φιορδ του Όντενσε, στον ποταμό Όντενσε. Είναι ένας σταθμός στη διαδρομή σιδηροδρόμων μεταξύ της Κοπεγχάγης και της Γιουτλάνδης. Ένα κανάλι κατασκευάστηκε από το 1796 έως το 1806, βάθους 7,5 μέτρων, το οποίο δίνει πρόσβαση στην πόλη από το φιορδ. Η δυνατότητα πρόσβασης στο Όντενσε αυξήθηκε πολύ όταν αντικαταστάθηκε η υπηρεσία πορθμείων μεταξύ των δύο κύριων δανικών νησιών με τη μεγάλη γέφυρα που άνοιξε το 1997 για τρένα και το 1998 για την οδική κυκλοφορία. Είναι η δεύτερη μακρύτερη γέφυρα αναστολής στον κόσμο.
Ο διάσημος συγγραφέας και ποιητής Χανς Κρίστιαν Άντερσεν γεννήθηκε στο Όντενσε στις 2 Απριλίου 1805. Ένα σπίτι στην παλαιά πόλη του Όντενσε έχει μετατραπεί σε μουσείο με μια μεγάλη συλλογή των εργασιών του. Επίσης το σπίτι της παιδικής ηλικίας του είναι σήμερα μουσείο.

</doc>
<doc id="55148" url="https://el.wikipedia.org/wiki?curid=55148" title="Κοραλία Καράντη">
Κοραλία Καράντη

Η Κοραλία Καράντη (γεν. Κοραλία Σαλαλίδου, Αθήνα 1η Οκτωβρίου 1959) είναι Ελληνίδα ηθοποιός του θεάτρου και της τηλεόρασης.
Βιογραφία.
Είναι απόφοιτος της Δραματικής Σχολής του Πέλου Κατσέλη. Είναι κόρη της Αφροδίτης Γρηγοριάδου.
Στην ιδιωτική τηλεόραση έχει εμφανιστεί στις σειρές Το Φως του Αυγερινού (1980-1981 ) Οι φρουροί της Αχαΐας (1981) Έλληνες διηγηματογράφοι (1982 ) Η λάμψη των άστρων (1983-1984) Μια μέσα, μια έξω (1988) Βίος και πολιτεία του Χαράλαμπου Κ (1988-1989) Επικίνδυνη αλήθεια (1989-1990) Δίψα (1990-1991) Άφρικα (1992-1993) Το Κόκκινο Φεγγάρι (1994-1995 ) Βεντέτα (1999-2000)
Έρωτας ( 2005-2008) Μπρούσκο (2014-2017) Το Τατουάζ (2017-2019 ) Το αύριο μας ανήκει (2021-2022)
Προσωπική ζωή.
Το 2003, παντρεύτηκε το βουλευτή Γιώργο Λιάνη και ο γάμος τους διήρκησε μέχρι το 2013. Έχει ένα γιο, τον Εδουάρδο, από τον πρώτο της γάμο με τον Τζώννυ Καλημέρη.

</doc>
<doc id="55154" url="https://el.wikipedia.org/wiki?curid=55154" title="Φωτοφυσικά φαινόμενα">
Φωτοφυσικά φαινόμενα

Τα φωτοφυσικά φαινόμενα μαζί με τις φωτοχημικές αντιδράσεις αποτελούν τους κύριους τομείς έρευνας στη Φωτοχημεία.
Τα φωτοφυσικά φαινόμενα διακρίνονται σε δύο βασικές κατηγορίες: α) διέγερσης και β) αποχωρισμού.
Ένα άλλο νεότερο είδος σχετικού φαινομένου που περιλαμβάνεται όμως στα φωτοφυσικά φαινόμενα είναι η φωτοτροπία που έχει να κάνει με ακτινοβολία άλλου χρώματος από εκείνου της διέγερσης.

</doc>
<doc id="55156" url="https://el.wikipedia.org/wiki?curid=55156" title="Χουάν Ραμόν Βερόν">
Χουάν Ραμόν Βερόν

Ο Χουάν Ραμόν Βερόν ("Juan Ramón Verón") είναι Αργεντινός πρώην ποδοσφαιριστής και προπονητής ποδοσφαίρου γεννημένος στις 17 Μαρτίου του 1944 στη Λα Πλάτα της Αργεντινής. Θεωρείται ένας από τους μεγαλύτερους ποδοσφαιριστές στην ιστορία της Εστουδιάντες με την οποία πρωταγωνίστησε κερδίζοντας ένα πρωτάθλημα Αργεντινής, τρία Κόπα Λιμπερταδόρες και ένα Διηπειρωτικό Κύπελλο ενώ συμμετείχε σε δύο ακόμα τελικούς Διηπειρωτικού Κυπέλλου και σε έναν του Κόπα Λιμπερταδόρες.
Καριέρα.
Εστουδιάντες.
Ο Χουάν Ραμόν Βερόν ήταν διάσημος για τις ικανότητες και την τεχνική του, χειριζόταν τη μπάλα με δεξιοτεχνία και σκόραρε με ιδιαίτερη ευκολία, πετυχαίνοντας εντυπωσιακά γκολ. Για το λόγο αυτό πήρε το παρωνύμιο «Μάγισσα» ("La Bruja"), το οποίο κληρονόμησε και ο γιος του Χουάν Σεμπάστιαν Βερόν που είναι και αυτός καταξιωμένος ποδοσφαιριστής και τον αποκαλούν Μικρή Μάγισσα ("La Brujita").
Έχει αγωνιστεί στην Εστουδιάντες που κυριαρχούσε στην Αργεντινή τη δεκαετία του '60. Το 1967 αναδείχθηκε πρωταθλητής Αργεντινής με την Εστουδιάντες. Το 1968 κατέκτησε το Κόπα Λιμπερταδόρες το οποίο υπήρξε το πρώτο στην ιστορία του συλλόγου. Ο Βερόν αποτέλεσε τον κορυφαίο αθλητή της ομάδας καθώς σημείωσε 9 γκολ στη διοργάνωση τα τρία εκ των οποίων σημειώθηκαν στην τριπλή αναμέτρηση με τη βραζιλιάνικη Παλμέιρας στον τελικό για το τρόπαιο. Ακολούθησε ο τελικός του Διηπειρωτικού Κυπέλλου με αντίπαλο τη Μάντσεστερ Γιουνάιτεντ όπου στη δεύτερη αναμέτρηση για το τρόπαιο στο Ολντ Τράφορντ ο Χουάν Ραμόν Βερόν άνοιξε το σκορ της αναμέτρησης με συνέπεια με το τελικό 1-1 η Εστουδιάντες να αναδειχθεί Πρωταθλήτρια Κόσμου.
Την επόμενη χρονιά η Εστουδιάντες αγωνίστηκε και πάλι στο Κόπα Λιμπερταδόρες ως κάτοχος του θεσμού και με το Βερόν στη σύνθεση της αναδείχθηκε για δεύτερη φορά Πρωταθλήτρια Νοτίου Αμερικής ενώ στον τελικό του Διηπειρωτικού Κυπέλλου ηττήθηκε από τη Μίλαν. Το ίδιο συνέβη και το 1970 οπότε και η Εστουδιάντες συμμετείχε ως κάτοχος του Κυπέλλου Λιμπερταδόρες και με την κατάκτηση του τροπαίου έγινε ο πρώτος ομάδα με τρεις συνεχόμενες κατακτήσεις του Κόπα Λιμπερταδόρες επιτυχία που καταρίφθηκε μόνο από την Ιντεπετιέντε. Το 1970 αγωνίστηκε επίσης για 3η συνεχόμενη φορά στον τελικό του Διηπειρωτικού Κυπέλλου όπου επικράτησε η Φέγενορντ. Το 1971 συμμετείχε για 4η συνεχόμενη φορά στον τελικό του Κόπα Λιμπερταδόρες όμως η Εστουδιάντες ηττήθηκε από τη Νασιονάλ Μοντεβιδέο η οποία στη συνέχεια αντιμετώπισε τον Παναθηναϊκό για το Διηπειρωτικό Κύπελλο του 1971.
Παναθηναϊκός.
Στις 28 Ιουνίου 1972 αποκτήθηκε από τον Παναθηναϊκό ο οποίος παράλληλα με την απόκτηση του Αρακέν Ντεμέλο στόχευε σε μια ευρωπαϊκή διάκριση μετά την πρόσφατη επιτυχία του τελικό του Γουέμπλεϊ. Στις 13 Σεπτεμβρίου 1972 σημείωσε το πρώτο του επίσημο γκολ με τον Παναθηναϊκό στον αγώνα για το κύπελλο Πρωταθλητριών εναντίον της ΤΣΣΚΑ Σόφιας ανοίγοντας το σκορ. Σκόραρε και πάλι στον επαναληπτικό όμως ο αγώνας επαναλήφθηκε. Στις 19 Σεπτεμβρίου 1972, την πρώτη αγωνιστική του πρωταθλήματος, σημείωσε το πρώτο του γκολ στο πρωτάθλημα Ελλάδας στη νίκη με 6-3 επί του Ολυμπιακού Βόλου. Μαζί με τους Αντωνιάδη και Ντεμέλο συνέθεσαν μια αξιόλογη επιθετική τριάδα και ο Παναθηναϊκός ήταν πρώτος στη βαθμολογία την 21η πρώτη αγωνιστική. Όμως ακολούθησαν 3 μηδενισμοί και τιμωρίες βασικών παικτών του Παναθηναϊκού με συνέπεια παρά τα 14 γκολ σε 29 συμμετοχές του Βερόν, ο Παναθηναϊκός να μην κατακτήσει τον τίτλο. Επίσης παρά την παρουσία του Φέρεντς Πούσκας στον πάγκο ο ανταγωνισμός του Βερόν με το Δομάζο δεν μπόρεσε να ελεγχθεί. Την επόμενη χρονιά του στον Παναθηναϊκό σημείωσε 9 γκολ σε 28 αγώνες και 1 για το Κύπελλο Ελλάδας αλλά παρά το εντυπωσιακό ξεκίνημά του ο Παναθηναϊκός περιορίστηκε στη δεύτερη θέση του πρωταθλήματος. Αποτελεί έναν από τους μεγαλύτερους σε αξία ποδοσφαιριστές που αγωνίστηκαν στον Παναθηναϊκό αλλά και στο ελληνικό πρωτάθλημα.
Επιστροφή στη Νότια Αμερική.
Το 1975, έχοντας κάνει πολύ καλές εμφανίσεις στον ΠΑΟ, επέστρεψε στην Εστουδιάντες. Το 1976 μεταγράφηκε στην κολομβιανή Τζούνιορ ντε Μπαρανκουίλα με την οποία κατέκτησε το πρωτάθλημα Κολομβίας το 1977. Στη συνέχεια πήγε στην Cúcuta Deportivo. Το 1980 επέστρεψε και πάλι στην Εστουδιάντες, όπου έκλεισε μετά από ένα χρόνο την καριέρα του.
Έκανε επιτυχημένη καριέρα ως προπονητής στην Κεντρική Αμερική. Τώρα είναι σύμβουλος της Εστουδιάντες.

</doc>
<doc id="55160" url="https://el.wikipedia.org/wiki?curid=55160" title="Φιονία">
Φιονία

Η Φιονία (δανικά: "Fyn") είναι το τρίτο μεγαλύτερο νησί της Δανίας. Έχει έκταση 2.984 τ.χλμ. και πληθυσμό 457.569 κατοίκους (εκτίμηση 2014). Η μεγαλύτερη πόλη είναι το Όντενσε με 172.512 κατοίκους (εκτίμηση 2014), που συνδέεται με τη θάλασσα με ένα κανάλι, αν και αυτό τώρα σπάνια χρησιμοποιείται. Η Φιονία ανήκει διοικητικά στην περιοχή της Νότιας Δανίας. Από το 1970 ως το 2006, το νησί αποτέλεσε το μεγαλύτερο μέρος του νομού της Φιονία που περιελάμβανε επίσης τα νησιά Λάνγκελαιν, Έρε, Τώσινγκε, καθώς και κάποια μικρότερα νησιά. Η Φιονία συνδέεται με το Σέλαιν, το μεγαλύτερο νησί της Δανίας, με μεγάλη γέφυρα τρένων και αυτοκινήτων. Εκτός από την κύρια πόλη, το Όντενσε, όλες οι σημαντικές κωμοπόλεις βρίσκονται στις παράκτιες περιοχές. Αρχίζοντας στα βορειοανατολικά του νησιού και κινούμενος δεξιόστροφα, ο κατάλογος είναι ο ακόλουθος: Κερτεμίντε (ΒΑ), Νιούμποργκ (δανικά, Nyborg, Α), Σβένπα (δανικά: Svendborg, Α), Φώπο (δανικά: Fåborg, ΝΔ), Εσνς (δανικά: Assens, Δ), Μίντελφαρτ (ΒΔ) και Πογκένσε (δανικά: Bogense, Β). 
Η Φιονία είναι διάσημη ως τόπος γεννήσεως του Χανς Κρίστιαν Άντερσεν, του σχεδιαστή επίπλων Βέρνερ Πάντον και του συνθέτη Καρλ Νίλσεν.

</doc>
<doc id="55162" url="https://el.wikipedia.org/wiki?curid=55162" title="Γεωμετρική Εποχή">
Γεωμετρική Εποχή



</doc>
<doc id="55166" url="https://el.wikipedia.org/wiki?curid=55166" title="Παναγιώτης Φασούλας">
Παναγιώτης Φασούλας

Ο Παναγιώτης Φασούλας (γεννήθηκε 12 Μαΐου 1963) είναι Έλληνας πολιτικός και πρώην διεθνής καλαθοσφαιριστής. Από τους κορυφαίους Ελληνες παίκτες όλων των εποχών, ήταν βασικό στέλεχος της εθνικής ομάδας της Ελλάδας που κατέκτησε το Ευρωπαϊκό Πρωτάθλημα του 1987 και μέλος του Hall of Fame της FIBA.
Βιογραφία.
Γεννήθηκε στη Θεσσαλονίκη στις 12 Μαΐου του 1963 και υπήρξε ένας από τους σημαντικότερους καλαθοσφαιριστές της Ελλάδας και ένας από τους κορυφαίους σέντερ της Ευρώπης. 
Η καταγωγή του είναι από τα Γρεβενά. Ο πατέρας του ήταν στρατιωτικός κι έτσι αναγκάστηκε πολλές φορές να αλλάξει διαμονή. 
Σπούδασε Διοίκηση Επιχειρήσεων και μπάσκετ στις Η.Π.Α., στη Βόρεια Καρολίνα ("North Carolina State") και στο Τμήμα Γεωλογίας στο Αριστοτέλειο Πανεπιστήμιο Θεσσαλονίκης.
Καριέρα σε συλλόγους.
Π.Α.Ο.Κ..
Οι αθλητικές του δραστηριότητες ξεκίνησαν σε ηλικία 15 ετών, αφού ήταν ιδιαιτέρως ψηλός για την ηλικία του (στα 17 του ήταν 2,09 μ.) και τελικά έφτασε τα 2,13 μέτρα. Οι σκληρές προπονήσεις και τα φυσικά του προσόντα τον έκαναν να κερδίσει γρήγορα μία θέση στην ομάδα. Ο Φασούλας ξεχώριζε κυρίως για τα εντυπωσιακά του κοψίματα και την ικανότητα του στα ριμπάουντ αλλά και στα τελειώματα κάτω από το καλάθι. Όταν καθιερώθηκε στη βασική ομάδα συνέθεσε το καλύτερο δίδυμο ψηλών στην Ελλάδα μαζί με το Μάνθο Κατσούλη. Η ομάδα δεν ήταν πρωταγωνίστρια με τον συμπολίτη Άρη να είναι από τα τέλη της δεκαετίας του 1970 ο κύριος αντίπαλος των αθηναϊκών συλλόγων που μονοπουλούσαν το πρωτάθλημα. Ο πρώτος τίτλος του Φασούλα ήρθε το 1984 και ήταν Κύπελλο Ελλάδας στον «τελικό των ξυρισμένων κεφαλιών» που έγινε στη Θεσσαλονίκη και έληξε με 74–70 (ονομάστηκε έτσι γιατί οι παίκτες του ΠΑΟΚ είχαν ξυρίσει τα κεφάλια τους πριν τον αγώνα σε ένδειξη πίστης προς τη νίκη μετά από ιδέα του προπονητή της ομάδας Φαίδωνα Ματθαίου). 
Η μεταγραφή του Παναγιώτη Γιαννάκη στον Άρη ισχυροποίησε τον μόνιμο ανταγωνιστή και αυτό αποδείκτηκε κίνητρο για τον ΠΑΟΚ να ισχυροποιήσει την ομάδα, κάτι που σταδιακά έγινε οδηγώντας από το 1984 το επίκεντρο του ενδιαφέροντος στην πρωτεύουσα της Βόρειας Ελλάδας. Φημισμένες είναι οι συναντήσεις των δύο σωματείων από τα μέσα την δεκαετίας του 1980 έως τις αρχές της επόμενης δεκαετίας οπότε συνήθως κρίνονταν οι περισσότεροι τίτλοι, με τον Άρη να κυριαρχεί σε όλες τις συγκρούσεις. Χαρακτηριστική περίπτωση για το πόσο αμφίρροπες ήταν οι συναντήσεις, υπήρξε η περίοδος 1990–91, όταν στους 6 αγώνες της χρονιάς (δύο για την κανονική περίοδο και τέσσερις για τα πλέι οφ), οι τρεις κρίθηκαν με έναν πόντο διαφορά (και οι τρεις υπέρ του Άρη), δύο κρίθηκαν στην παράταση (από μία νίκη οι δύο ομάδες) και έναν αγώνα κέρδισε ο ΠΑΟΚ με διαφορά 5 πόντων. Ο Φασούλας αποτελούσε την κολώνα της ομάδας όλα αυτά τα χρόνια και με την είσοδο το 1984 ξένων παικτών στις διεθνείς διοργανώσεις πλαισιώθηκε από ικανούς συμπαίκτες δίνοντας την υπεροπλία στους ψηλούς του ΠΑΟΚ που άρχισε την ανοδική του πορεία σε Ελλάδα και Ευρώπη.
Στον ΠΑΟΚ ο Φασούλας έμεινε από το 1979 έως το 1993 με εξαίρεση τη χρονιά 1985–1986 που έπαιξε στο "North Carolina State University". Με το αμερικανικό πανεπιστήμιο ο Φασούλας έπαιξε σε 29 αγώνες έχοντας 2,8 πόντους, 3,4 ριμπάουντ, 1,9 κοψίματα. Σούταρε με 44,1 % δίποντα και 48,8 % στις βολές. Ήταν τρίτος καλύτερος μπλοκέρ της ΑCC. Έπειτα συνέχισε την καριέρα του στον Ολυμπιακό από το 1993 μέχρι το 1999. Το 1986 είχε επιλεγεί στη θέση 37 στον δεύτερο γύρο του ντραφτ του ΝΒΑ από τους Πόρτλαντ Τρεϊλ Μπλέιζερς. Με τον ΠΑΟΚ βρέθηκε στον ημιτελικό του Κυπέλλου Κυπελλούχων το 1990, αλλά η μετέπειτα κάτοχος του τίτλου Βίρτους Μπολόνια πέτυχε νίκη στην Ιταλία με 77–57 (με το Φασούλα πρώτο σκόρερ της ομάδας με 15 πόντους) που δεν μπορούσε να ανατραπεί στη ρεβάνς. Την επόμενη χρονιά κατέκτησε το Κύπελλο Κυπελλούχων στον τελικό της Γενεύης κερδίζοντας τη Σαραγόσα με 76–72 το 1991, ενώ την επόμενη σεζόν 1991–92 κατακτά και το πρώτο του πρωτάθλημα στην Ελλάδα. Μία δύσκολη στιγμή στην καριέρα του ήταν όταν ο ΠΑΟΚ το 1992 έχασε στα τελευταία δευτερόλεπτα το Ευρωπαϊκό κύπελλο από μια λάθος πάσα του. Επτά δευτερόλεπτα πριν το τέλος του αγώνα, το σκορ ήταν ισόπαλο, ο Φασούλας πήρε το ριμπάουντ και πάσαρε ψηλοκρεμαστά στον συμπαίκτη του. Ένας παίκτης της Ρεάλ έκλεψε την μπάλα, έβαλε καλάθι και η Ρεάλ κέρδισε το κύπελλο με 65–63. Η συμμετοχή στο Κύπελλο Πρωταθλητριών την επόμενη χρονιά ήταν η καλύτερη ευκαιρία για το σύλλογο να καταφέρει να κατακτήσει για πρώτη φορά από ελληνική ομάδα το μεγαλύτερο τρόπαιο συλλόγων με το φάιναλ φορ να διεξάγεται στην Αθήνα και αντίπαλο στον ημιτελικό τη Μπένετον Τρεβίζο. Στην αρχή του παιχνιδιού, ο Φασούλας άρχισε να «φορτώνεται» με φάουλ και είχε ήδη τρία πριν από τη συμπλήρωση του πεντάλεπτου. Ο ημιτελικός χάθηκε στις λεπτομέρειες και η ιταλική ομάδα προκρίθηκε στον τελικό. 
Ολυμπιακός.
Η μεταγραφή του στους Πειραιώτες το 1993 ακολουθώντας το παράδειγμα του Γκάλη που είχε πάει σε αθηναϊκό σύλλογο και μαζί με την μετακίνηση του Γιαννάκη 
στον Πανιώνιο την ίδια χρονιά μετέφεραν την μπασκετική πρωτεύουσα, στην αθηναϊκή μεγαλούπολη.
Στον Ολυμπιακό, την καινούργια ομάδα του, ο Φασούλας έπαιξε στο πλευρό μεγάλων παικτών όπως Ζάρκο Πάσπαλι, Ρόι Τάρπλεϊ, Ντράγκαν Τάρλατς και βελτίωσε αξιοσημείωτα το παιχνίδι του. Ο Ολυμπιακός ήταν ο πρωταθλητής του 1993 και συμμετείχε στο Ευρωπαϊκό Κύπελλο Πρωταθλητριών φτάνοντας στο φάιναλ φορ του Τελ Αβίβ, μετά την αλλαγή του τρόπου διεξαγωγής της διοργάνωσης και τη συμμετοχή περισσότερων της μίας ομάδας από κάθε χώρα. Αντίπαλος ο Παναθηναϊκός του Κώστα Πολίτη που είχε ισχυροποιηθεί σημαντικά με την παρουσία των Νίκου Γκάλη Αλεξάντερ Βολκόφ, και τον Στόγιαν Βράνκοβιτς- τον καλύτερο αντίπαλο που είχε συναντήσει στην καριέρα του κατά δική του δήλωση. ο ελληνικός «εμφύλιος» του ημιτελικού υπό την παρουσία χιλιάδων εκδρομέων ήταν συγκλονιστικός με το Γκάλη σημαντικά περιορισμένο από τον προπονητή του Ολυμπιακού και τέως στον Άρη Γιάννη Ιωαννίδη (8 πόντοι) και τους ερυθρόλευκους να επικρατούν με 77–72 με 13 πόντους του Φασούλα. Στον τελικό η Ζουβεντούτ Μπαδαλόνα που δεν θεωρούταν φαβορί επιβλήθηκε με 59–57 με σουτ της τελευταίας στιγμής. 
Την αμέσως επόμενη χρονιά ο δεύτερος ελληνικός ημιτελικός μεταξύ Ολυμπιακού-Παναθηναϊκού το 1995 στη Σαραγόσα (νίκη των ερυθρόλευκων με 58–52), είχε την ίδια κατάληξη με του Τελ Αβίβ. Όπως κι ο τελικός, που τον έχασε ο Ολυμπιακός, όπως το 1994, από τη Ρεάλ Μαδρίτης του Άρβιντας Σαμπόνις. Στον τελικό ο Φασούλας δεν κατάφερε να ανταπεξέλθει στον κορυφαίο αντίπαλό του, ο οποίος σημείωσε 23 πόντους στο 73–61.
Με τον Ολυμπιακό ο Φασούλας κέρδισε 4 συνεχόμενα πρωταθλήματα (με πρώτο το 1994), δύο κύπελλα και το 1997 κατέκτησε στη Ρώμη το Κύπελλο Πρωταθλητριών. Προπονητής ήταν ο Ντούσαν Ίβκοβιτς με τον οποίο ο Φασούλας δεν είχε τις καλύτερες σχέσεις από την τελευταία χρονιά του στον ΠΑΟΚ.
Διεθνής καριέρα.
Υπήρξε μέλος της Εθνικής Ομάδας μπάσκετ ανδρών της Ελλάδας για 17 χρόνια. Η πρώτη μεγάλη διοργάνωση που συμμετείχε ήταν το Ευρωπαϊκό Πρωτάθλημα του 1983, όπου η Ελλάδα κατετάγη μόλις 11η, ο ίδιος όμως ήταν πρώτος στα κοψίματα, ενώ είχε μέσο όρο 6,3 πόντους δίνοντας ελπίδες για το μέλλον. Στις 23 Νοεμβρίου 1984 στον αγώνα Ελλάδας-Γαλλίας 94–90, που ήταν το πρώτο παιχνίδι στα προκριματικά για το Παγκόσμιο Πρωτάθλημα του 1986 ο Φασούλας είχε κάνει 15 κοψίματα, ρεκόρ καριέρας και Εθνικής. Δεν αγωνίστηκε στην τελική φάση της διοργάνωσης λόγω της απουσίας του στην Αμερική. 
Ήταν από τους πρωταγωνιστές της κατάκτησης του Ευρωπαϊκού Πρωταθλήματος στις 14 Ιουνίου του 1987 μαζί με τον Νίκο Γκάλη, τον Παναγιώτη Γιαννάκη και τον Φάνη Χριστοδούλου, που η συγκυρία τους ήθελε να αγωνίζονται σε διαφορετικές θέσεις. Στο πλευρό τους, ωστόσο, την ίδια στιγμή είχαν μία εξαιρετική φουρνιά παικτών που τους συμπλήρωνε ιδανικά. Στον εναρκτήριο αγώνα με τη Ρουμανία (3 Ιουνίου, μπροστά σε 8.000 θεατές) το αποτέλεσμα ήταν μία εύκολη νίκη 109–77 με 20 πόντους του Φασούλα. Η Ελλάδα είχε όμως δυσκολότερους αντιπάλους στη φάση των ομίλων, την πρωταθλήτρια Ευρώπης Σοβιετική Ένωση (από την οποία έχασε με 69—66), τη Γιουγκοσλαβία, την Ισπανία (από την οποία έχασε σχετικά εύκολα με 106—89) και την Γαλλία (νίκη με 82—69), με τις δύο ήττες να την οδηγούν στην τέταρτη θέση του ομίλου με πρώτη τη σοβιετική ομάδα.
Το μεγάλο άλμα της ομάδας έγινε στον προημιτελικό με την Ιταλία, γεγονός που έστειλε την ομάδα στην τετράδα με τη νίκη με 90—78. Η δεύτερη νίκη επί της Γιουγκοσλαβίας στον ημιτελικό με 81—77 (με 11 πόντους του Φασούλα) και ο συγκλονιστικός τελικός με τη Σοβιετική Ένωση που κρίθηκε στην παράταση με δύο βολές του Αργύρη Καμπούρη ολοκλήρωσαν μία από τις μεγαλύτερες εκπλήξεις στην ιστορία του αθλητισμού και ήταν η αρχή για μία διαφορετική πορεία του μπάσκετ τόσο στο εσωτερικό όσο και διεθνώς. Ο Φασούλας σημείωσε 12 πόντους στον τελικό, ήταν πρώτος στα κοψίματα στη διοργάνωση με 43 και συμπεριλήφθηκε στην καλύτερη πεντάδα. Με μέσο όρο 12,3 πόντους ήταν ο τρίτος καλύτερος σκόρερ της Ελλάδας. Στον πρόλογο στο βιβλίο του "87 Τίποτα δεν μας σταμάτησε" (κυκλοφόρησε το 2017) έγραφε: "Νομίζω ότι δεν υπάρχει Έλληνας που έχει ζήσει αυτό το πανηγύρι και δεν θυμάται πού ακριβώς βρισκόταν μόλις ολοκληρώθηκε ο τελικός με τη Σοβιετική Ένωση. Ήταν η πρώτη φορά, που η Ελλάδα αισθάνθηκε ικανή, που κατάλαβε ότι μπορεί κάπου να πρωταγωνιστήσει τόσο πολύ, ώστε στο τέλος να είναι πρώτη απ' όλους. Ανυποψίαστοι ήμασταν όλοι. Κι εμείς που παίζαμε, κι αυτοί που έρχονταν να μας δουν, ή μας παρακολουθούσαν από την τηλεόραση. Ανυποψίαστοι, αθώοι αλλά και έτοιμοι να αποδεχθούμε τις προκλήσεις μία προς μία".
Έκανε ρεκόρ καριέρας στο σκοράρισμα φορώντας τη φανέλα της Εθνικής ομάδας στις 7 Ιουνίου 1991 και πιο συγκεκριμένα το «Ιωβηλαίο» στο Στάδιο Ειρήνης και Φιλίας.
Στην δεύτερη μέρα του τουρνουά και λίγες μέρες πριν από το Ευρωμπάσκετ της Ιταλίας, η Εθνική ομάδα αντιμετώπισε την Σοβιετική Ένωση (λίγους μήνες πριν από τη διάσπαση) και μάλιστα έφτασε στη νίκη με 93–85. 
Ένα παιχνίδι όπου έλαμψε ο Παναγιώτης Φασούλας σημειώνοντας ρεκόρ καριέρας φορώντας τη γαλανόλευκη φανέλα. Συγκεκριμένα είχε πετύχει 34 πόντους αφήνοντας πίσω του τον Νίκο Γκάλη, ο οποίος είχε μείνει στους 27 πόντους. Ήταν μέλος της Εθνικής ομάδας που για πρώτη φορά αγωνίστηκε σε Ολυμπιακούς Αγώνες το 1996. Η φανέλα του επιλέχθηκε από τη FIBA ως ανάμνηση της ελληνικής αποστολής για να διακοσμεί το "Naismith Memorial Basketball Hall of Fame". Είναι δεύτερος σε συμμετοχές στην εθνική μετά τον Παναγιώτη Γιαννάκη με 244 συμμετοχές και 2.384 πόντους. Τελευταίο του παιχνίδι με το εθνόσημο στο στήθος ήταν στον μικρό τελικό του Παγκοσμίου Πρωταθλήματος της Αθήνας το 1998 με αντίπαλο την ομάδα των ΗΠΑ (9 Αυγούστου 1998) όπου η εθνική ομάδα είχε ηττηθεί με 84–61 και είχε τέσσερις πόντους.
Εκτός γηπέδων.
Την περίοδο 1978 – 1982 ήταν μέλος της ΚΝΕ (Κομμουνιστική Νεολαία Ελλάδας), ενώ ασχολήθηκε ενεργά και με τον αθλητικό συνδικαλισμό. Υπήρξε συνιδρυτής του ΠΣΑΚ (Πανελλήνιος Σύνδεσμος Αθλητών Καλαθοσφαίρισης) του οποίου διετέλεσε πρόεδρος για μία δεκαετία.
Το 1990 εκλέχθηκε πρώτος δημοτικός σύμβουλος Θεσσαλονίκης με το συνδυασμό του Δημήτρη Φατούρου. 
Στις βουλευτικές εκλογές του 2000 εκλέχθηκε βουλευτής με το ΠΑΣΟΚ στην Α΄ Περιφέρεια Πειραιά. Το 2004 ήρθε και πάλι πρώτος σε σταυρούς στην ίδια περιφέρεια, χωρίς, όμως, να καταφέρει να εκλεγεί λόγω του εκλογικού νόμου. Στις δημοτικές και νομαρχιακές εκλογές της 15 Οκτωβρίου του 2006 εκλέχτηκε Δήμαρχος Πειραιά.
Στις 8 Ιουλίου του 1995 νυμφεύθηκε τη Μάσα Ζαχαρία - πρώην μοντέλο - και απέκτησαν μία κόρη, τη Μαριέλα (1997), και έναν γιο, τον Γιάννη (2000).
Στις 27 Αυγούστου 2016 εισήχθη στο Hall of Fame της FIBA. Με αυτόν τον τρόπο έγινε ο δεύτερος Έλληνας καλαθοσφαιριστής που γνώρισε αυτή την τιμή, ύστερα από τον Νίκο Γκάλη, ο οποίος μπήκε το 2007.
Εθνική Ελλάδας.
Πηγή: FIBA

</doc>
<doc id="55168" url="https://el.wikipedia.org/wiki?curid=55168" title="Σιδηροδρομικός Σταθμός Πολυκατοικιών">
Σιδηροδρομικός Σταθμός Πολυκατοικιών



</doc>
<doc id="55169" url="https://el.wikipedia.org/wiki?curid=55169" title="Δήμος Τολοφώνος">
Δήμος Τολοφώνος

 
Ο Δήμος Τολοφώνος ήταν δήμος του νομού Φωκίδας που συστάθηκε με το πρόγραμμα Καποδίστριας από τη συνένωση παλαιότερων κοινοτήτων της περιοχής, που αποτέλεσαν στη συνέχεια τα δημοτικά διαμερίσματα του δήμου. Λειτούργησε την περίοδο 1999 -2010 οπότε και καταργήθηκε με την εφαρμογή του προγράμματος Καλλικράτης και εντάχθηκε στον νέο δήμο Δωρίδας. Είχε πληθυσμό 3.088 σύμφωνα με την απογραφή του 2001. Έδρα του δήμου ήταν η Ερατεινή.
Διαίρεση.
Στο Δήμο συμπεριλαμβάνονταν τα εξής δημοτικά διαμερίσματα:
Εκδηλώσεις της περιοχής που καταλάμβανε ο δήμος.
Η σημαντικότερη εκδήλωση του Δήμου, είναι η Γιορτή της Τράτας, που διοργανώνεται στην έδρα του Δήμου, Ερατεινή, κάθε Ιούνιο σε συνεργασία με το Δήμο και τον Πολιτιστικό Σύλλογο Ερατεινής. Κατά τη διάρκεια της εκδήλωσης, προσφέρονται δωρεάν ψητές σαρδέλες, ψωμί και κρασί, ενώ συγκρότημα μουσικής παίζει παραδοσιακά άσματα σε εξέδρα κατά μήκος του λιμανιού.

</doc>
<doc id="55178" url="https://el.wikipedia.org/wiki?curid=55178" title="Πατριάρχης Δοσίθεος">
Πατριάρχης Δοσίθεος

Ο Θεοδόσιος Β΄ ή Δοσίθεος διετέλεσε Πατριάρχης Ιεροσολύμων και κατόπιν Κωνσταντινουπόλεως, στα τέλη του 12ου αιώνα.
Καταγόταν από τη Βενετία και διετέλεσε μοναχός στη Μονή Στουδίου. Ήταν Πατριάρχης Ιεροσολύμων όταν επαύθη ο Πατριάρχης Κωνσταντινουπόλεως Νικήτας Β΄ από τον Αυτοκράτορα Ισαάκιο Β΄ Άγγελο. Ο Αυτοκράτορας ήταν προσωπικός φίλος του Δοσιθέου και τον επέλεξε ως νέο Οικουμενικό Πατριάρχη τον Φεβρουάριο του 1189.
Η μετάθεση αυτή προκάλεσε αντιδράσεις και διήρκεσε μόλις 9 ημέρες, οπότε εξελέγη νέος Πατριάρχης ο Λεόντιος Θεοτοκίτης. Και αυτός όμως έμεινε στον θρόνο μόλις 7 μήνες και κατόπιν επαύθη από τον Ισαάκιο Άγγελο και επανεξελέγη ο Δοσίθεος τον Σεπτέμβριο ή Οκτώβριο του 1189.
Και πάλι παρέμεινε στο θρόνο για λίγους μόνο μήνες, καθώς κάποιοι επίσκοποι, με επικεφαλής τον Πατριάρχη Αντιοχείας Θεόδωρο Βαλσαμών, αντέδρασαν στην εκλογή του και προκάλεσαν διαμαρτυρίες κλήρου και λαού. Έτσι, αν και είχε εκλεγεί νέος Πατριάρχης Ιεροσολύμων ο Μάρκος Β΄, ο Δοσίθεος αναγκάστηκε να παραιτηθεί τον Σεπτέμβριο του 1191 και να επιστρέψει στα Ιεροσόλυμα.

</doc>
<doc id="55179" url="https://el.wikipedia.org/wiki?curid=55179" title="Βασίλειος Β΄ Καματηρός">
Βασίλειος Β΄ Καματηρός

Ο Βασίλειος Καματηρός διετέλεσε Πατριάρχης Κωνσταντινουπόλεως από τον Αύγουστο του 1183 έως τον Φεβρουάριο του 1186.
Ανήκε στην Οικογένεια Καματηρών από την οποία προέκυψαν αρκετοί κορυφαίοι αξιωματούχοι τον 12ο αιώνα. Αρχικά υπηρέτησε υπό τον Μανουήλ Α΄ Κομνηνό ως διπλωμάτης, αλλά μετά από μια καταστροφική αποστολή στην Ιταλία, έχασε την εύνοιά του και εξορίστηκε. Η καλοτυχία του αναζωπυρώθηκε υπό τον Ανδρόνικο Α΄ Κομνηνό, ο οποίος είχε επίσης εξοριστεί από τον Μανουήλ.
Ο Ανδρόνικος είχε πρόβλημα με τον Πατριάρχη Θεοδόσιο Α΄, ο οποίος του αντιτάχθηκε σε πολλά θέματα. Μεταξύ αυτών, ο σχεδιαζόμενος από αυτόν γάμος της παράνομης κόρης του Ειρήνης με τον Αλέξιο, παράνομο γιο του Μανουήλ Α΄, παρόλο που ήταν στενοί συγγενείς, καθώς και η έξωση από το Παλάτι της Μαρίας της Αντιόχειας, χήρας του Μανουήλ. Έτσι, ο Θεοδόσιος εξαναγκάστηκε σε παραίτηση και αντικαταστάθηκε από τον Βασίλειο Καματηρό, ο οποίος τότε είχε το αξίωμα του «Χαρτοφύλακα» στον Ναό της Αγίας Σοφίας.
Ο Βασίλειος αμέσως συγκατάνευσε πειθήνια στις επιθυμίες του Ανδρόνικου, ανοίγοντας τον δρόμο για τον γάμο και μάλιστα απαλλάσσοντας τους δολοφόνους του νέου αυτοκράτορα Αλέξιου Β΄ Κομνηνού. Μετά την ανατροπή και εκτέλεση του Ανδρόνικου τον Σεπτέμβριο του 1185, ο Βασίλειος απέτυχε να πετύχει την εύνοια του νέου αυτοκράτορα Ισαάκ Β΄ Άγγελου, παρά το γεγονός ότι τέλεσε ο ίδιος την στέψη του. Καθαιρέθηκε και καταδικάστηκε από μια Σύνοδο για την έγκριση του γάμου της Ειρήνης και του Αλεξίου. Τίποτα άλλο δεν είναι γνωστό γι' αυτόν μετά την καθαίρεσή του.

</doc>
<doc id="55180" url="https://el.wikipedia.org/wiki?curid=55180" title="Μιχάλης Κωνσταντίνου">
Μιχάλης Κωνσταντίνου

Ο Μιχάλης Κωνσταντίνου (19 Φεβρουαρίου 1978) είναι Κύπριος πρώην διεθνής ποδοσφαιριστής. Γεννήθηκε στη Δερύνεια της Κύπρου.
Συλλογική καριέρα.
Ένωση Νέων Παραλιμνίου.
Την περίοδο 1996-97 σκόραρε 17 τέρματα σε 25 αγώνες με την ομάδα Ένωσις Νέων Παραλιμνίου από όπου ξεκίνησε και την καριέρα του και αναδείχθηκε πρώτος σκόρερ στο κυπριακό πρωτάθλημα την ίδια περίοδο. 
Ηρακλής.
Το 1997 μετακόμισε στην Ελλάδα για να αγωνιστεί με τη φανέλα του Ηρακλή. Σε τέσσερις περιόδους είχε 119 συμμετοχές πετυχαίνοντας 61 τέρματα. 
Παναθηναϊκός.
Οι εμφανίσεις του αυτές με τον Ηρακλή τον έφεραν στον Παναθηναϊκό το καλοκαίρι του 2001, στην ακριβότερη εντός συνόρων μεταγραφή που έχει πραγματοποιηθεί στο ελληνικό ποδόσφαιρο. Ύστερα από αρκετές διαπραγματεύσεις οι «πράσινοι» κατάφεραν να ικανοποιήσουν τις απαιτήσεις της ομάδας της Θεσσαλονίκης και ο Κωνσταντίνου δεν δίστασε να αποδεχτεί την πρόταση. Η έντονη επιθυμία του Ολυμπιακού να αποκτήσει και αυτός τον παίκτη, έγινε συντελεστής πίεσης και εν τέλει έγινε προσφορά 2,7 δις δραχμές για τον Ηρακλή, μαζί με τους Κώστα Χαλκιά, Βαγγέλη Κουτσουρέ και Γιώργο Νασιόπουλο ως έμψυχα ανταλλάγματα με ελεύθερη μεταγραφή. Για τον ίδιο τον Κύπριο επιθετικό οι ετήσιες απολαβές ανήλθαν περίπου στα 700 εκατομμύρια δραχμές. 
Την περίοδο 2001-02 οι επιδόσεις του υπήρξαν εξαιρετικές κυρίως στο Τσάμπιονς Λιγκ όπου σημείωσε 6 γκολ απέναντι στις Μαγιόρκα, Σάλκε, Σπάρτα Πράγας (3), Μπαρτσελόνα. Με τη συνεισφορά του ο Παναθηναϊκός προκρίθηκε από δύο συνεχόμενους ομίλους και διεκδίκησε με δικό του γκολ, εναντίον της Μπαρτσελόνα, την πρόκριση στον ημιτελικό της διοργάνωσης. Τα 6 γκολ σε μία σεζόν στο Τσάμπιονς Λιγκ αποτελούν την κορυφαία συγκομιδή αθλητή ελληνικής ομάδας στην κορυφαία διασυλλογική διοργάνωση (μαζί με τον Κριστόφ Βαζέχα το 1995-96) με εξαίρεση την επίδοση του Αντώνη Αντωνιάδη για το Κύπελλο Πρωταθλητριών. Στο πρωτάθλημα σημείωσε 9 γκολ σε 17 συμμετοχές ενώ θα πρέπει να σημειωθεί ότι στην ομάδα αγωνίζονταν ορισμένοι από τους κορυφαίους σκόρερ της ιστορίας του Παναθηναϊκού όπως οι Βαζέχα, Λυμπερόπουλος, Βλάοβιτς, Ολισαντέμπε και το επίπεδου του ανταγωνισμού εντός ομάδας ήταν αρκετά υψηλό.
Η υπεροπλία του Παναθηναϊκού στην επιθετική γραμμή είχε ως αποτέλεσμα την εναλλαγή των παικτών με συνέπεια την περίοδο 2002-03 οι Λυμπερόπουλος και Ολισαντέμπε βρισκόμενοι σε πολύ καλή κατάσταση να έχουν τη μεγαλύτερη συμμετοχή στους Ευρωπαϊκούς αγώνες, με τον Παναθηναϊκό να φτάνει έως τον προημιτελικό του ΟΥΕΦΑ. Στο πρωτάθλημα ο Κωνσταντίνου δεν είχε την απόδοση τις προηγούμενης χρονιάς ενώ του ασκήθηκε έντονη κριτική μαζί με τους υπόλοιπους αθλητές της ομάδας μετά τον κρίσιμο αγώνα στη Ριζούπολη ενάντια στον Ολυμπιακό που έκρινε τον πρωταθλητή.
Την περίοδο 2003-04 μαζί με το Δημήτρη Παπαδόπουλο δημιούργησαν ένα πολύ επιτυχημένο δίδυμο στην επίθεση του Παναθηναϊκού με συνέπεια ο Παναθηναϊκός να κατακτήσει το νταμπλ με τον Κωνσταντίνου να σημειώνει και γκολ στον τελικό του Κυπέλλου στη νίκη επί του Ολυμπιακού στον τελικό ενώ είχε ανοίξει και το σκορ στον αγώνα για το πρωτάθλημα ενάντια στον Ολυμπιακό στη Ριζούπολη. Στο Τσάμπιονς Λιγκ σημείωσε 2 τέρματα ανοίγοντας το σκορ εναντίον της Σουτγάρδης και ολοκληρώνοντας τη νίκη ενάντια στη Ρέιτζερς που έδωσε τη πρόκριση για να συνεχίσει ο Παναθηναϊκός στο Κύπελλο ΟΥΕΦΑ.
Η περίοδος 2004-05 ήταν η τελευταία του Μιχάλη Κωνσταντίνου στον Παναθηναϊκό. Ήταν ο κορυφαίος σε συμμετοχές με 30 για το πρωτάθλημα και είχε την καλύτερη συγκομιδή από όλες τις χρονιές του στον Παναθηναϊκό με 15 γκολ. Σημείωσε το γκολ που έδωσε την νίκη εναντίον του Ολυμπιακού και το βαθμολογικό προβάδισμα, λίγες αγωνιστικές πριν ολοκληρωθεί το πρωτάθλημα το οποίο χάθηκε την προτελευταία αγωνιστική. Στο Κύπελλο σημείωσε γκολ και στους 2 αγώνες με την ΑΕΚ που ωστόσο δεν στάθηκαν αρκετά για να δώσουν την πρόκριση στον Παναθηναϊκό. Στο Τσάμπιονς Λιγκ σημείωσε το τελευταίο του γκολ με την πράσινη φανέλα ανοίγοντας το σκορ σε κρίσιμο αγώνα εναντίον της Ρόζεμποργκ. 
Στο τέλος της σεζόν το συμβόλαιο του δεν ανανεώθηκε με συνέπεια την αποχώρησή του από την ομάδα. Στα τέσσερα χρόνια που αγωνίστηκε στον Παναθηναϊκό σημείωσε 49 γκολ σε 151 συμμετοχές για το Πρωτάθλημα, σημείωσε 9 γκολ στο Τσάμπιονς Λιγκ και 5 γκολ για το Κύπελλο. Κατέκτησε ένα νταμπλ και συμμετείχε στον Προημιτελικό του Τσάμπιονς Λιγκ και το Κυπέλλου ΟΥΕΦΑ.
Ολυμπιακός Πειραιώς.
Στις 14 Ιουλίου 2005, με τη λήξη του συμβολαίου του, υπέγραψε τριετές συμβόλαιο στον Ολυμπιακό, με τον οποίο κέρδισε το νταμπλ το 2006 και το 2008, καθώς και το πρωτάθλημα του 2007. 
Επιστροφή στον Ηρακλή.
Το καλοκαίρι του 2008 επέστρεψε και πάλι στην ομάδα του Ηρακλή. 
Ομόνοια.
Τον Ιανουάριο του 2009 εγκατέλειψε τον Ηρακλή (για προσωπικούς κυρίως λόγους όπως είπε) και επέστρεψε και πάλι στην πατρίδα του, ώστε να αγωνιστεί με την φανέλα της Ομόνοια. Στην ομάδα της Λευκωσίας παρέμεινε μέχρι και την ολοκλήρωση της περιόδου 2010-2011.
Ανόρθωση.
Έπειτα αποφάσισε να μετακομίσει στη Λάρνακα, για λογαριασμό της «Μεγάλης Κυρίας» Ανόρθωσης. 
ΑΕ Λεμεσού.
Στις 23 Ιουνίου 2012 υπέγραψε μονοετές συμβόλαιο συνεργασίας με την πρωταθλήτρια Κύπρου Αθλητική Ένωση Λεμεσού.
Στις 15 Ιανουαρίου 2014 ανακοίνωσε την αποχώρησή του από την ενεργό δράση.
Τα γκολ του Κωνσταντίνου στο Τσάμπιονς Λιγκ.
Ο Μιχάλης Κωνσταντίνου βρίσκεται ανάμεσα στους κορυφαίους σκόρερ που έχουν αγωνιστεί στο Τσάμπιονς Λιγκ με φανέλα ελληνικών ομάδων. Έχει σημειώσει 11 γκολ στην κορυφαία ευρωπαϊκή διασυλλογική διοργάνωση 9 με τη φανέλα του Παναθηναϊκού και 2 με του Ολυμπιακού. Μαζί με τον Κριστόφ Βαζέχα είναι ο αθλητής ελληνικής ομάδας που έχει σημειώσει τα περισσότερα γκολ σε μια αγωνιστική περίοδο του Τσάμπιονς Λιγκ με 6 γκολ τη σεζόν 2001-02 και ο δεύτερος στη σχετική λίστα αν συνυπολογίσουμε και το Κύπελλο Πρωταθλητριών που κορυφαίος είναι ο Αντώνης Αντωνιάδης με 10 γκολ τη σεζόν 1970-71. Με τη συνεισφορά του ο Παναθηναϊκός έφτασε έως τον προημιτελικό του Τσάμπιονς Λιγκ το 2002 και στη Βαρκελώνη με δικό του γκολ εναντίων της Μπαρτσελόνα, διεκδίκησε επί ίσοις όροις την πρόκριση για τον ημιτελικό.
Τίτλοι.
Πρωταθλήματα
Κύπελλα

</doc>
<doc id="55181" url="https://el.wikipedia.org/wiki?curid=55181" title="Θεοδόσιος Α΄ Βορραδιώτης">
Θεοδόσιος Α΄ Βορραδιώτης

Ο Θεοδόσιος Βορραδιώτης ήταν λόγιος ιεράρχης, ο οποίος εξελέγη Πατριάρχης Κωνσταντινουπόλεως το 1178.
Το 1183 ο Αυτοκράτορας Ανδρόνικος Α' τον απομάκρυνε από το Θρόνο, διότι αντέδρασε σε αθέμιτο γάμο του.
Κατόπιν αυτού, ο Θεοδόσιος έζησε ασκητικά την υπόλοιπη ζωή του στη νήσο Τερέβινθο, όπου αποσύρθηκε, ασχολούμενος με τη συγγραφή. Σε αυτόν αποδίδεται η συγγραφή της βιογραφίας του Λεόντιου Ιεροσολύμων που εκδόθηκαν με τις ομιλίες του Μακαρίου Χρυσοκέφαλου στη Βιέννη το 1793.

</doc>
<doc id="55184" url="https://el.wikipedia.org/wiki?curid=55184" title="Κοντογενάδα Κεφαλονιάς">
Κοντογενάδα Κεφαλονιάς

Η Κοντογενάδα ή Κοντογεννάδα είναι ένα χωριό της Κεφαλονιάς. Βρίσκεται στην περιοχή της Παλικής, κοντά στην παραλία των Πετανών. 
Δημογραφικά.
Η Κοντογεννάδα τα τελευταία χρόνια έχει συρρικνωθεί πληθυσμιακά σε πολύ μεγάλο βαθμό και οι μόνιμοι κάτοικοί της είναι 92 (2011), ενώ το χωριό παρουσιάζει αύξηση πληθυσμού τους καλοκαιρινούς μήνες. Η εξέλιξη του πληθυσμού έχει ως εξής (η σελ. αναφέρεται στη σελίδα του pdf):
Τοποθεσία.
Είναι το τελευταίο χωριό που θα συναντήσει κανείς στη διαδρομή από το Ληξούρι προς την Ανωγή. Βρίσκεται σε σημείο με πανοραμική θέα. Από την κεντρική του πλατεία είναι δυνατόν να απολαύσεις την περιοχή της Λάσσης του Αργοστολίου, το αεροδρόμιο της Κεφαλονιάς, ακόμα και τη Ζάκυνθο.
Ιστορία.
Στο χωριό βρίσκονται αρκετά αρχαιολογικά και ιστορικά μνημεία. Στο τέλος της Μυκηναϊκής περιόδου χρονολογούνται οι θολωτοί - λαξευτοί τάφοι. Πρόκειται για θολωτούς τάφους με δρόμο , μικρότερους σε μέγεθος από αυτούς της Πελοποννήσου, εκ των οποίων τα 2/3 είναι λαξευτά στο φυσικό βράχο, ενώ το ανώτερο μέρος ήταν κατασκευασμένο κατά το εκφορικό σύστημα. Όλοι οι τάφοι της Κοντογενάδας έιχαν συληθεί και εν μέρη καταστραφεί εξ'αιτίας μεταγενέστερων χρήσεων, ίσως από την αρχαιότητα. Από αυτούς σώζεται ένας στη θέση "Στην Πλάκα ή "Πλάκες" πλήσιον του χωριού, καθώς και στην ευρύτερη περιοχή στον λόφο "Σκινιώτικο Βουνί". Ο τελευταίος λόφος λειτούργησε στο παρελθόν και μέχρι σήμερα, σαν λατομείο καθώς ο μαλακός και αρκετά ανθεκτικός ασβεστόλιθος (Μαργαϊκός Ασβεστόλιθος) χρησιμοποιήθηκε γενικά ως δομικό υλικό και ευνόησε την λάξευση του in situ. Εκτός τον θολωτών - λαξευτών τάφων, στη θέση "Πλάκες" αναγνωρίζεται ένα λαξευτό ελαιοπιεστήριο, ενώ 200 μέτρα ανατολικότερα στη θέση ¨Στης Μηνούς" μπορεί να διακρίνει κανείς στο βράχο ένα λαξευτό - κιβωτιόσχημο τάφο, μία δεξαμενή και άλλα ίχνη τα οποία αποτελούν αρχαιολογικά τεκμήρια της έντονης παρουσίας του ανθρώπου στην περιοχή. Άλλη σημαντική θέση στον ευρύτερο χώρο είναι τα "Οικόπεδα" στα οποία ανακαλύφθηκαν τάφοι, ταφικός περίβολος, σφοντύλια, κοσμήματα, κεραμική, σκελετικά κατάλοιπα ανθρώπων και ζώων κ.α. Τα όποια πολύτιμα ευρήματα μεταφέρθηκαν με ασφάλεια στο Αρχαιολογικό Μουσείο Αργοστολίου.
Εξαιρετικές είναι και οι δύο εκκλησίες του χωριού: Η Παναγία και ο Άγιος Ιωάννης. Η πρώτη είναι μια υπέροχη εκκλησία 200 περίπου ετών, ενώ ο δεύτερος διαθέτει ένα από τα καλύτερα τέμπλη της Δυτικής Ελλάδας. Εκτός από τις δύο αυτές κύριες εκκλησίες υπάρχει και μία αρκετά μικρότερη, ο Άγιος Γεώργιος. 
Προσωπικότητες.
Από την Κοντογεννάδα κατάγεται ο γνωστός από τις ανασκαφές στη Σαντορίνη αρχαιολόγος Σπύρος Μαρινάτος.

</doc>
<doc id="55186" url="https://el.wikipedia.org/wiki?curid=55186" title="Άριαν Κόμαζετς">
Άριαν Κόμαζετς

Ο Άριαν Κόμαζετς ("Arijan Komazec", 23 Ιανουαρίου 1970) είναι Κροάτης καλαθοσφαιριστής, που πλέον έχει αποσυρθεί από την ενεργό δράση. Έχει γεννηθεί στις 23 Ιανουαρίου 1970 στην πόλη Ζαντάρ της σημερινής Κροατίας.
Όταν ξεκίνησε να αγωνίζεται όλοι πίστευαν ότι θα είναι ο διάδοχος του Ντράζεν Πέτροβιτς, καθώς ήταν άριστος σουτέρ, πολύ καλος χειριστής της μπάλας και άψογος στις διεισδήσεις. 
Αγωνίστηκε με τη Ζαντάρ στην πατρίδα του και ήρθε στην Ελλάδα και τον Παναθηναϊκό, δημιουργώντας μεγάλες προσδοκίες. Η πίεση όμως και η ανάγκη για το αποτέλεσμα σε μια εποχή που το μπάσκετ άλλαζε μορφή δεν τον άφησαν να καθιερωθεί. Παρ' όλα αυτά είχε μια καλή χρονιά σε αριθμούς.
Αφού πέρασε από την Ιταλία με την Βίρτους Μπολόνια και τη Παλακανέστρο Βαρέζε, ξαναεπέστρεψε στην Ελλάδα για τον Ολυμπιακό αλλά ένας τραυματισμός σταμάτησε την καλή του πορεία.
Στη ΚΚ Ζάνταρ ξαναβρήκε τον καλό εαυτό του και έκανε το άλμα για το ΝΒΑ και τους Βανκούβερ Γκρίζλις.
Είναι ο μόνος ξένος μπασκετμπολίστας που έχει αγωνιστεί και στις τρεις μεγάλες ομάδες της Αθήνας, αφού συνέχισε την καριέρα του στην ΑΕΚ. Η φθορά όμως από τους τραυματισμούς ήταν αισθητή και το τέλος της καριέρας του ήρθε λίγα χρόνια αργότερα στην Φελίσε Αβελίνο.
Καριέρα.
Τίτλοι.
Τίτλοι σε συλλογικό επίπεδο:
Εθνική Ομάδα.
Αρκετές ήταν επιτυχίες του σε εθνικό επίπεδο με τις εθνικές ομάδες της Γιουγκοσλαβίας και της Κροατίας
 Εθνική Γιουγκοσλαβίας:
 Εθνική Κροατίας:
 

</doc>
<doc id="55189" url="https://el.wikipedia.org/wiki?curid=55189" title="Ιωάννης Φουκώ">
Ιωάννης Φουκώ



</doc>
<doc id="55190" url="https://el.wikipedia.org/wiki?curid=55190" title="Στήβεν Χόκινγκ">
Στήβεν Χόκινγκ

Ο Στήβεν Γουίλιαμ Χόκινγκ (αγγλικά: "Stephen William Hawking", 8 Ιανουαρίου 1942 – 14 Μαρτίου 2018) ήταν Βρετανός θεωρητικός φυσικός, κοσμολόγος, συγγραφέας και Διευθυντής Ερευνών στο Κέντρο Θεωρητικής Κοσμολογίας στο Πανεπιστήμιο του Κέιμπριτζ. Μεταξύ των σημαντικών επιστημονικών εργασιών του ήταν μια συνεργασία με τον Ρότζερ Πένροουζ επάνω σε θεωρήματα βαρυτικής μοναδικότητας στα πλαίσια της γενικής σχετικότητας και η θεωρητική πρόβλεψη ότι οι μαύρες τρύπες εκπέμπουν ακτινοβολία, που συχνά καλείται ακτινοβολία Χόκινγκ. Ο Χόκινγκ ήταν ο πρώτος που εξέθεσε μια κοσμολογία που εξηγήθηκε από μια ένωση της γενικής θεωρίας της σχετικότητας και της κβαντικής μηχανικής. Ήταν φανατικός υποστηρικτής της ερμηνείας πολλών κόσμων της κβαντικής μηχανικής. 
Ήταν επίτιμος συνεργάτης της Βασιλικής Εταιρείας των Τεχνών, ισόβιο μέλος στην Επισκοπική Ακαδημία Επιστημών, και αποδέκτης του Προεδρικού Μεταλλίου της Ελευθερίας, το υψηλότερο πολιτικό βραβείο στις Ηνωμένες Πολιτείες. Ο Χόκινγκ ήταν καθηγητής Μαθηματικών στο Πανεπιστήμιο του Κέιμπριτζ μεταξύ 1979 και 2009.
Ο Χόκινγκ είχε συντάξει εργασίες εκλαϊκευμένης επιστήμης, στις οποίες συζητά τις θεωρίες και την κοσμολογία του γενικά. Το βιβλίο του "Το Χρονικό του Χρόνου" έμεινε στη λίστα με τα best-seller της Βρετανικής Sunday Times για 237 εβδομάδες σπάζοντας ρεκόρ.
Ο Χόκινγκ έπασχε από τη νόσο του κινητικού νευρώνα (αμυοτροφική πλευρική σκλήρυνση), κατάσταση που είχε εξελιχθεί κατά τη διάρκεια των ετών. Ήταν σχεδόν εξ ολοκλήρου παράλυτος και επικοινωνούσε μέσω συσκευής παραγωγής ομιλίας. Παντρεύτηκε δύο φορές και είχε τρία παιδιά.
Το 2014 κυκλοφόρησε το αυτοβιογραφικό βιβλίο του "Το χρονικό της ζωής μου".
Πρώτα χρόνια και η ζωή του.
Ο Χόκινγκ γεννήθηκε στις 8 Ιανουαρίου 1942 από τον Φρανκ και την Ίζομπελ Χόκινγκ. Παρά τους οικογενειακούς οικονομικούς περιορισμούς, και οι δύο γονείς είχαν σπουδάσει στο Πανεπιστήμιο της Οξφόρδης, όπου ο Φρανκ είχε σπουδάσει ιατρική και η Ίζομπελ Φιλοσοφία, Πολιτική και Οικονομικά. Οι δύο συναντήθηκαν λίγο μετά την αρχή του Β΄ Παγκοσμίου Πολέμου σε ένα ίδρυμα ιατρικής έρευνας όπου η Ίζομπελ εργαζόταν ως γραμματέας και ο Φρανκ ως ιατρικός ερευνητής. Η οικογένεια Χόκινγκ έζησε στο Χάιγκεϊτ αλλά καθώς το Λονδίνο υφίστατο συνεχείς αεροπορικές επιδρομές κατά τη διάρκεια του Β΄ Παγκοσμίου Πολέμου, η μητέρα του πήγε στην Οξφόρδη για να γεννήσει με μεγαλύτερη ασφάλεια. Έχει δύο νεότερες αδελφές, τη Φιλίππα και τη Μαίρη και έναν υιοθετημένο αδελφό, τον Έντουαρντ. Ο Χόκινγκ άρχισε την εκπαίδευσή του στο "Byron House School", ενώ αργότερα κατηγόρησε τις «προοδευτικές μεθόδους» του για την αποτυχία του να μάθει να διαβάζει όσο φοιτούσε σε αυτό το σχολείο.
Το 1950, όταν ο πατέρας του έγινε επικεφαλής του τμήματος παρασιτολογίας στο Εθνικό Ίδρυμα Ιατρικής Έρευνας, ο Χόκινγκ και η οικογένειά του μετακινήθηκαν στο Σαιντ Άλμπανς στο Χέρτφορντσάιρ (Hertfordshire). Ο οκτάχρονος Χόκινγκ παρακολούθησε μαθήματα στο "High School for Girls" για μερικούς μήνες· εκείνη την περίοδο, τα νεότερα αγόρια μπορούσαν να φοιτήσουν σε κάποιο από τα οικοτροφεία. Στο Σαίντ ΄Αλμπανς, θεωρήθηκε ιδιαίτερα ευφυής και κάπως εκκεντρικός, ενώ συχνά τα γεύματα πραγματοποιούνταν με κάθε άτομο να διαβάζει σιωπηλά ένα βιβλίο. Έζησαν σε οικονομική λιτότητα σε ένα μεγάλο, ακατάστατο και κακοδιατηρημένο σπίτι, και ταξίδευαν με ένα βελτιωμένο προπολεμικό ταξί του Λονδίνου. Κατά τη διάρκεια μιας από τις συχνές απουσίες του πατέρα του Χόκινγκ στην Αφρική, η υπόλοιπη οικογένεια πέρασε τέσσερις μήνες στην Μαγιόρκα, επισκεπτόμενοι την φίλη της μητέρας του, Μπέριλ, και τον σύζυγό της ποιητή Ρόμπερτ Γκρέιβς. 
Με την επιστροφή τους στην Αγγλία, ο Χόκινγκ παρακολούθησε μαθήματα στο Σχολείο Ράντλεττ για ένα χρόνο και από τον Σεπτέμβριο του 1952, στο Σχολείο Σαιντ Άλμπανς. Η οικογένεια έθεσε υψηλή αξία στην εκπαίδευση. Ο πατέρας του Χόκινγκ ήθελε ο γιος του να παρακολουθήσει το καλής φήμης Σχολείο Γουεστμίνστερ, αλλά ο 13χρονος Χόκινγκ ήταν άρρωστος την ημέρα της εξέτασης για τις υποτροφίες. Η οικογένειά του δεν μπορούσε να αντέξει οικονομικά τα σχολικά δίδακτρα χωρίς την οικονομική ενίσχυση μιας υποτροφίας και έτσι ο Χόκινγκ παρέμεινε στο Σαιντ Άλμπανς. Μια θετική συνέπεια ήταν ότι ο Χόκινγκ παρέμεινε με μια στενή ομάδα φίλων με τους οποίους απολάμβανε τα επιτραπέζια παιχνίδια, την κατασκευή πυροτεχνημάτων, μοντέλων αεροπλάνων και καραβιών, και μακρές συζητήσεις περί Χριστιανισμού και υπεραισθητικής αντίληψης. Από το 1958, και με τη βοήθεια του δασκάλου μαθηματικών Ντικράν Τάχτα, κατασκεύασαν έναν υπολογιστή από τμήματα ρολογιών, ενός παλαιού τηλεφωνικού κέντρου και άλλα ανακυκλωμένα εξαρτήματα. Αν και στο σχολείο ήταν γνωστός ως «Αϊνστάιν», ο Χόκινγκ δεν ήταν αρχικά επιτυχημένος ακαδημαϊκά. Με τον καιρό, άρχισε να παρουσιάζει ιδιαίτερη δεξιότητα στα επιστημονικά θέματα, και εμπνευσμένος από τον Τάχτα (Tahta), αποφάσισε να σπουδάσει μαθηματικά στο πανεπιστήμιο. Ο πατέρας του Xώκινγκ τον συμβούλεψε να σπουδάσει ιατρική, ανησυχώντας ότι υπήρχαν λίγες θέσεις εργασίας για τους πτυχιούχους μαθηματικών. Ο Χόκινγκ ήθελε να παρακολουθήσει το "Oxford University College" στην Οξφόρδη, το πανεπιστήμιο που ο ίδιος αποφοίτησε. Δεδομένου ότι δεν ήταν δυνατό να σπουδάσει εκεί μαθηματικά εκείνη την εποχή, ο Χόκινγκ αποφάσισε να στραφεί στη φυσική και τη χημεία. Παρά τις συμβουλές του διευθυντή του να περιμένει μέχρι το επόμενο έτος, ο Χόκινγκ τιμήθηκε με υποτροφία μετά από τις εξετάσεις τον Μάρτιο του 1959.
Πανεπιστημιακές σπουδές.
Ο Χόκινγκ ξεκίνησε τις πανεπιστημιακές του σπουδές στο Πανεπιστήμιο της Οξφόρδης τον Οκτώβριο του 1959 σε ηλικία 17 ετών. Τους πρώτους 18 μήνες ήταν βαριεστημένος και μόνος: ήταν νεότερος από πολλούς άλλους σπουδαστές, και βρήκε την ακαδημαϊκή μελέτη «γελοία εύκολη». Ο Ρόμπερτ Μπέρμαν (Robert Berman), καθηγητής του στη φυσική, είπε αργότερα, «ήταν αρκετό για αυτόν να ξέρει ότι κάτι μπορούσε να γίνει, και μπορούσε να το κάνει χωρίς να δει πώς οι άλλοι άνθρωποι το έκαναν». Μια αλλαγή προέκυψε κατά τη διάρκεια του δεύτερου και τρίτου έτους του όταν, σύμφωνα με τον Μπέρμαν, ο Χόκινγκ κατέβαλε περισσότερη προσπάθεια «να είναι ένα από τα αγόρια». Εξελίχθηκε σε ένα δημοφιλές, ζωηρό και πνευματώδες μέλος του κολεγίου, που ενδιαφερόταν για την κλασσική μουσική και την επιστημονική φαντασία. Μέρος της αλλαγής αυτής προέκυψε από την απόφασή του να συμμετάσχει στη λέσχη κωπηλασίας του κολεγίου, όπου έκανε πηδάλιο σε μια ομάδα κωπηλασίας. Ο προπονητής της κωπηλασίας τότε διαπίστωσε ότι ο Χόκινγκ καλλιέργησε μια εικόνα παράτολμου, οδηγώντας το πλήρωμά του σε επικίνδυνες διαδρομές που κατέληξαν σε κατεστραμμένες βάρκες.
Ο Χόκινγκ έχει υπολογίσει ότι μελέτησε περίπου 1000 ώρες κατά τη διάρκεια των τριών ετών του στην Οξφόρδη. Αυτές οι μη εντυπωσιακές συνήθειες μελέτης έκαναν τη συμμετοχή του στις τελικές εξετάσεις του μια πρόκληση, και αποφάσισε να απαντήσει μόνο σε ερωτήσεις θεωρητικής φυσικής παρά εκείνες που απαιτούσαν πρακτικές γνώσεις. Το πτυχίο με διάκριση ("First-class honours degree") που έλαβε ήταν ένας όρος αποδοχής για τις προγραμματισμένες μεταπτυχιακές σπουδές του στην κοσμολογία στο Πανεπιστήμιο του Κέιμπριτζ. Ανήσυχος, κοιμήθηκε λίγο τη νύχτα πριν από τις εξετάσεις και ο τελικός βαθμός πτυχίου ήταν οριακά μεταξύ πρώτης και δεύτερης κατηγορίας διάκρισης, κάνοντας μια προφορική εξέταση απαραίτητη. Ο Χόκινγκ ανησυχούσε ότι θα αντιμετωπιστεί ως ένας οκνηρός και δύσκολος σπουδαστής, έτσι όταν του ζητήθηκε στην προφορική εξέταση να περιγράψει τα μελλοντικά του σχέδια, απάντησε: «εάν μου απονείμετε έναν πρώτο τίτλο, θα πάω στο Κέμπριτζ. Εάν λάβω ένα δεύτερο, θα μείνω στην Οξφόρδη, έτσι αναμένω ότι θα μου δώσετε έναν πρώτο». Κέρδισε υψηλότερο σεβασμό από αυτόν που πίστευε: όπως σχολίασε ο Μπέρμαν, οι εξεταστές «ήταν αρκετά ευφυείς ώστε να συνειδητοποιήσουν ότι μιλούσαν με κάποιο μακράν εξυπνότερο από τους περισσότερους από εκείνους». Αφού έλαβε το πτυχίο του με διάκριση (Honours Degree) και μετά από ένα ταξίδι στο Ιράν με έναν φίλο του, άρχισε τη μεταπτυχιακή του εργασία στο Τρίνιτι Χολ του Κέιμπριτζ τον Οκτώβριο του 1962.
Το πρώτο έτος του Χόκινγκ ως υποψήφιου διδάκτορα ήταν δύσκολο. Αρχικά απογοητεύτηκε όταν διαπίστωσε ότι είχε διοριστεί ο Ντένις Σιάμα (Dennis W. Sciama) ως επιβλέπων καθηγητής αντί του Φρεντ Χόυλ (Fred Hoyle) , και βρήκε την κατάρτισή του στα μαθηματικά ανεπαρκή για να εργαστεί στην γενική σχετικότητα και την κοσμολογία. Αγωνίστηκε επίσης με την υγεία του. Ο Χόκινγκ είχε αντιμετωπίσει αυξανόμενη αδεξιότητα κατά τη διάρκεια του τελευταίου έτους του στην Οξφόρδη, συμπεριλαμβανομένης μιας πτώσης σε σκαλοπάτια και δυσκολίες στην κωπηλασία. Τα προβλήματα επιδεινώθηκαν, και η ομιλία του έγινε ελαφρώς μπερδεμένη, η οικογένειά του παρατήρησε τις αλλαγές όταν επέστρεψε στο σπίτι για τα Χριστούγεννα και οι ιατρικές εξετάσεις άρχισαν. Η διάγνωση για την ασθένεια κινητικών νευρώνων ήρθε όταν ο Χόκινγκ ήταν 21 ετών. Εκείνη την εποχή οι γιατροί του έδωσαν ένα προσδόκιμο ζωής δύο ετών.
Μετά από τη διάγνωσή του, ο Χόκινγκ έπεσε σε κατάθλιψη αν και οι γιατροί τον συμβούλεψαν να συνεχίσει με τις μελέτες του, αισθάνθηκε ότι δεν υπήρχε ιδιαίτερος λόγος. Συγχρόνως, η σχέση του με την Τζέιν Γουάιλντ (Jane Wilde), φίλη της αδελφής του, και την οποία είχε συναντήσει λίγο πριν τη διάγνωσή του, συνεχίστηκε να αναπτύσσεται. Το ζεύγος αρραβωνίαστηκε τον Οκτώβριο του 1964. Ο Χόκινγκ αργότερα είπε ότι η δέσμευση «του έδωσε κάτι για να ζήσει». Παρά την πρόοδο της ασθένειας — ο Χόκινγκ είχε δυσκολία στο να περπατήσει χωρίς υποστήριξη, και η ομιλία του ήταν σχεδόν ακατανόητη — επέστρεψε στην εργασία του με ενθουσιασμό. Ο Χόκινγκ απέκτησε φήμη για την τόλμη και το θράσος του όταν αμφισβήτησε δημόσια την εργασία του Fred Hoyle και του σπουδαστή του Jayant Narlikar σε μια διάλεξη τον Ιούνιο του 1964.
Όταν ο Χόκινγκ άρχισε τη μεταπτυχιακή έρευνά του, υπήρξε μεγάλη συζήτηση στην κοινότητα φυσικής για τις επικρατούσες θεωρίες της δημιουργίας του κόσμου: τη Μεγάλη Έκρηξη και η θεωρία "Steady state". Εμπνευσμένος από το θεώρημα του Ρότζερ Πένροουζ για την ιδιομορφία του χωροχρόνου στο κέντρο των μαύρων τρυπών, ο Χόκινγκ εφάρμοσε την ίδια σκέψη σε ολόκληρο το Σύμπαν, και κατά τη διάρκεια του 1965 ετοίμασε τη διατριβή του σε αυτό το θέμα. Υπήρξαν και άλλες θετικές εξελίξεις: ο Χόκινγκ έλαβε μια ερευνητική υποτροφία στο Κολλέγιο Γκόνβιλ και Κέιους και αυτός και η Τζέιν παντρεύτηκαν στις 14 Ιουλίου 1965. Πήρε το διδακτορικό του τον Μάρτιο του 1966, και η εργασία του με τίτλο «Ιδιομορφίες και Γεωμετρία του χωροχρόνου» έτυχε μεγάλης εκτίμησης αμέσως από τον Πένροουζ με αποτέλεσμα να κερδίσει το Βραβείο Άνταμς εκείνης της χρονιάς. 
Μετέπειτα ζωή και σταδιοδρομία.
1966-75.
Τα πρώτα έτη του γάμου ήταν ταραχώδη: Η Τζέιν ζούσε στο Λονδίνο κατά τη διάρκεια της εβδομάδας δεδομένου ότι ολοκλήρωνε το πτυχίο της και ταξίδευαν στις Ηνωμένες Πολιτείες αρκετές φορές για συνέδρια και σχετικές με τη φυσική επισκέψεις. Το ζεύγος δυσκολεύτηκε να βρει κατοικία σε κοντινή απόσταση από το τμήμα εφαρμοσμένων μαθηματικών και θεωρητικής φυσικής (DAMTP) για τον Χόκινγκ. Η Τζέιν άρχισε να παρακολουθεί ένα διδακτορικό πρόγραμμα και ένας γιος, ο Ρόμπερτ, γεννήθηκε τον Μάιο του 1967. Στη δουλειά του, και σε συνεργασία με τον Πένροουζ, ο Χόκινγκ επέκτεινε τις έννοιες του θεωρήματος της μοναδικότητας που εξερευνήθηκαν αρχικά στη διδακτορική διατριβή του. Αυτή περιελάμβανε όχι μόνο την ύπαρξη των μοναδικοτήτων αλλά επίσης και τη θεωρία ότι ο κόσμος μπορεί να ξεκίνησε ως μοναδικότητα. Η κοινή τους εργασία ήταν επιλαχούσα το 1968 στον διαγωνισμό Gravity Research Foundation Το 1970 δημοσίευσαν μια απόδειξη ότι εάν ο κόσμος υπακούει στη γενική θεωρία της σχετικότητας και ταιριάζει με κάποιο από τα μοντέλα της φυσικής κοσμολογίας που ανέπτυξε ο Αλεξάντερ Φρίντμαν (Alexander Friedmann), τότε θα πρέπει να έχει ξεκινήσει ως μοναδικότητα. 
Στα τέλη της δεκαετίας του 1960, οι φυσικές δυνατότητες του Χόκινγκ μειώθηκαν περαιτέρω: άρχισε να χρησιμοποιεί δεκανίκια και σταμάτησε τις συχνές διαλέξεις. Δεδομένου ότι έχασε σιγά σιγά τη δυνατότητα να γράφει, ανέπτυξε αντισταθμιστικές οπτικές μεθόδους, συμπεριλαμβανομένου της αποτύπωσης εξισώσεων με όρους γεωμετρίας. Ο φυσικός Βέρνερ Ίσραελ (Werner Israel) σύγκρινε αργότερα τα επιτεύγματα του με αυτά του Μότσαρτ που συνέθεσε μια ολόκληρη συμφωνία στο κεφάλι του. Ο Χόκινγκ ήταν, εντούτοις, σκληρά ανεξάρτητος και απρόθυμος να δεχτεί βοήθεια ή να κάνει παραχωρήσεις για τις αναπηρίες του. Ο Χόκινγκ προτιμούσε να θεωρείται ως «επιστήμονας πρώτον, συγγραφέας εκλαϊκευμένης επιστήμης δεύτερον, και, με όλους τους τρόπους που έχουν σημασία, ένας κανονικός άνθρωπος με τις ίδιες επιθυμίες, επιδιώξεις, όνειρα, και φιλοδοξίες με τον καθένα.» Η Τζέιν Χόκινγκ αργότερα σημείωσε ότι «μερικοί άνθρωποι θα το αποκαλούσαν αποφασιστικότητα, κάποιοι ισχυρογνωμοσύνη. Εγώ τα έχω αποκαλέσει και τα δύο κατά καιρούς.» Χρειάστηκε πολλή πειθώ για να δεχτεί τη χρήση μιας αναπηρικής καρέκλας στο τέλος της δεκαετίας του '60, αλλά τελικά έγινε πασίγνωστος για την αγριότητας της οδήγησης της αναπηρικής καρέκλας του. Ο Χόκινγκ ήταν δημοφιλής και πνευματώδης συνάδελφος, αλλά η ασθένειά του καθώς επίσης και η φήμη του για το θράσος και τη νοημοσύνη τον απομάκρυναν από μερικούς. Το 1969, ο Χόκινγκ δέχτηκε μια ειδικά δημιουργημένη «υποτροφία για τη διάκριση στην επιστήμη» για να παραμείνει στο Κέιους.
Μια κόρη, η Λούσυ, γεννήθηκε το 1970. Αμέσως μετά ο Χόκινγκ ανακάλυψε αυτό που έγινε γνωστό ως ο δεύτερος νόμος της δυναμικής των μαύρων τρυπών, ότι ο ορίζοντας γεγονότος μιας μαύρης τρύπας δεν μπορεί ποτέ να γίνει μικρότερος. Με τον Τζέιμς Μπαρντίν (James M. Bardeen) και τον Μπράντον Κάρτερ (Brandon Carter), πρότεινε τους τέσσερις νόμους της μηχανικής των μαύρων τρυπών, που αντλούσαν μια αναλογία με την θερμοδυναμική. Προς ενόχληση του Χόκινγκ, ο Τζέικομπ Μπέκενστάιν (Jacob Bekenstein), ένας μεταπτυχιακός σπουδαστής του Τζον Γουίλερ (John Wheeler), προχώρησε περισσότερο—και τελικά σωστά —εφαρμόζοντας τις έννοιες της θερμοδυναμικής κυριολεκτικά. Στις αρχές της δεκαετίας του '70, η εργασία του Χόκινγκ με τους Κάρτερ, Βέρνερ Ισραελ και Ντέιβιντ Ρόμπινσον (David C. Robinson) υποστήριξε έντονα το θεώρημα no-hair του Γουίλερ (Wheeler),ότι ανεξάρτητα από το αρχικό υλικό από το οποίο μια μαύρη τρύπα είναι δημιουργημένη μπορεί να περιγραφεί πλήρως από τις ιδιότητες μάζα, ηλεκτρικό φορτίο και περιστροφή. Το δοκίμιο του με τίτλο "Black Holes" κέρδισε το βραβείο Gravity Research Foundation τον Ιανουάριο του 1971. Το πρώτο βιβλίο του Χόκινγκ "The Large Scale Structure of Space-Time" που γράφτηκε με τον Τζορτζ Ελις (George Ellis) δημοσιεύθηκε το 1973. 
Αρχίζοντας από το 1973, ο Χόκινγκ μετακινήθηκε στη μελέτη της κβαντικής βαρύτητας και της κβαντικής μηχανικής. Η δουλειά του σε αυτόν τον τομέα οδήγησε σε μια επίσκεψη στη Μόσχα και σε συζητήσεις με τον Γιάκοφ Μπορίσοβιτς Ζέλντοβιτς και τον Αλεξάντερ Σταρομπίνσκι, του οποίου η εργασία έδειξε ότι σύμφωνα με την αρχή της αβεβαιότητας οι περιστρεφόμενες μαύρες τρύπες εκπέμπουν σωματίδια. Προς ενόχληση του Χόκινγκ, οι πολυ-ελεγμένοι υπολογισμοί του έδωσαν συμπεράσματα που έρχονταν σε αντίθεση με το δεύτερο νόμο του, ο οποίος υποστήριζε ότι οι μαύρες τρύπες δεν θα μπορούσαν ποτέ να μικρύνουν, και υποστήριζαν τους συλλογισμούς του Μπεκενστάιν για την εντροπία τους. Τα αποτελέσματά του, που ο Χόκινγκ παρουσίασε από το 1974, έδειξαν ότι οι μαύρες τρύπες εκπέμπουν ακτινοβολία, γνωστή σήμερα ως ακτινοβολία Χόκινγκ, η οποία μπορεί να συνεχιστεί έως ότου εξαντλήσουν την ενέργειά τους και εξατμιστούν. Αρχικά, η ακτινοβολία του Χόκινγκ ήταν αμφισβητούμενη. Εντούτοις μέχρι τα τέλη της δεκαετίας του 1970 και μετά από τη δημοσίευση περαιτέρω έρευνας, η ανακάλυψη έγινε πλήρως αποδεκτή ως σημαντική εξέλιξη στη θεωρητική φυσική. Τον Μάρτιο του 1974, μερικές εβδομάδες μετά από την ανακοίνωση της ακτινοβολίας του Χόκινγκ, ο Χόκινγκ έγινε συνεργάτης της Βασιλικής κοινωνίας, ένας από τους νεότερους επιστήμονες που τιμώνται έτσι.
Ο Χόκινγκ σπάνια συζητούσε την ασθένεια και τις φυσικές προκλήσεις της, ακόμη και —σε ένα περιστατικό που τέθηκε κατά τη διάρκεια του φλέρτ τους —με τη Τζέιν. Οι ανικανότητες του Χόκινγκ σήμαιναν ότι τις αυξανόμενες ευθύνες του σπιτιού και της οικογένειας επωμιζόταν σταθερά η γυναίκα του, αφήνοντας του περισσότερο χρόνο να σκεφτεί σχετικά με την φυσική. Όταν το 1974 ο Χόκινγκ διορίστηκε επισκέπτης καθηγητής στο Sherman Fairchild Distinguished Scholar στο Ινστιτούτο Τεχνολογίας της Καλιφόρνιας (Καλτέκ), η Τζέιν πρότεινε ότι ένας μεταπτυχιακός ή μεταδιδακτορικός σπουδαστής μπορεί να μείνει μαζί τους και να βοηθήσει με την φροντίδα του. Ο Χόκινγκ δέχτηκε, και ο Μπέρναρντ Καρ ταξίδεψε στην Καλιφόρνια μαζί τους ως πρώτος πολλών σπουδαστών που εκπλήρωσαν αυτόν τον ρόλο. Η οικογένεια πέρασε ένα γενικά ευτυχές και τονωτικό έτος στην Πασαντίνα. Ο Χόκινγκ συνεργάστηκε με το φίλο του στην σχολή, τον Κιπ Θορν, και τον δέσμευσε μέσα σε ένα επιστημονικό στοίχημα για το εάν ένα σκοτεινό αστέρι το Cygnus Χ-1 ήταν μια μαύρη τρύπα. Το στοίχημα ήταν ένα εκπληκτικό «ασφαλιστικό συμβόλαιο» ενάντια στην πρόταση ότι οι μαύρες τρύπες δεν υπήρχαν. Ο Χόκινγκ αναγνώρισε ότι έχασε το στοίχημα το 1990, το οποίο ήταν το πρώτο από αρκετά που επρόκειτο να βάλει με τον Θορν και άλλους. Ο Χόκινγκ διατήρησε τους δεσμούς του με τον Καλτέκ, περνώντας έναν μήνα εκεί σχεδόν κάθε χρόνο από την πρώτη επίσκεψη.
1975-1990.
Ο Χόκινγκ επέστρεψε στο Κέιμπριτζ το 1975 σε ένα νέο σπίτι, μια νέα θέση — ως αναγνώστης (ακαδημαϊκός βαθμός). Ο Ντον Πέιτζ, με τον οποίο ο Χόκινγκ είχε αρχίσει μια στενή φιλία στο Καλτέκ (Caltech), ήρθε για να εργαστεί ως φιλοξενούμενος μεταπτυχιακός φοιτητής-βοηθός. Με τη βοήθεια του Πέιτζ και μιας γραμματέως, οι ευθύνες της Τζέιν μειώθηκαν και έτσι μπόρεσε να επιστρέψει στη διατριβή της και το νέο της ενδιαφέρον για το τραγούδι. [ 109 ] Τα μέσα έως τέλη του 1970 ήταν μια περίοδος αύξησης του δημόσιου ενδιαφέροντος για τις μαύρες τρύπες και τους φυσικούς που τις μελετούσαν. Ο Χόκινγκ έδινε τακτικά συνεντεύξεις στην τηλεόραση και τον τύπο. Λάμβανε, επίσης, αυξανόμενη ακαδημαϊκή αναγνώριση της εργασίας του. Το 1975 του απονεμήθηκαν το μετάλλιο Έντινγκτον και το Χρυσό Μετάλλιο Πίος Θ΄, και το 1976 το βραβείο Ντάνι Χάινεμαν, το βραβείο Μάξουελ και το βραβείο Χιους. Ο Χόκινγκ διορίστηκε καθηγητής με θέση στη βαρυτική φυσική το 1977. Το επόμενο έτος έλαβε το μετάλλιο Άλμπερτ Αϊνστάιν και έγινε επίτιμος διδάκτωρ στο πανεπιστήμιο της Οξφόρδης. 
Η ομιλία του Χόκινγκ επιδεινώθηκε, και προς τα τέλη του 1970 μπορούσε να γίνει κατανοητός μόνο από την οικογένεια και τους πιο στενούς φίλους του. Για να επικοινωνήσει με άλλους, κάποιος που τον ήξερε καλά μετέφραζε την ομιλία του στην καταληπτή ομιλία. Ωθούμενος από μια διαφωνία με το πανεπιστήμιο σχετικά με το ποιος θα πλήρωνε για την κεκλιμένη ράμπα που απαιτείται για να μπει στον χώρο εργασίας του, ο Χόκινγκ και η σύζυγός του έκαναν εκστρατεία για τη διευκόλυνση της πρόσβασης και την υποστήριξη ατόμων με αναπηρίες στο Κέιμπριτζ, αλλά και της αντίστοιχης προσαρμογής των χώρων στέγασης των σπουδαστών αυτών στο πανεπιστήμιο. Γενικά, παρόλο που, ο Χόκινγκ είχε αμφίθυμα συναισθήματα για το ρόλο του ως πρωταθλητής δικαιωμάτων αναπηρίας: αν και ήθελε να βοηθήσει άλλους, επιδίωξε να αποστασιοποιηθεί από την ασθένειά του και τις προκλήσεις της. Αυτή η έλλειψη δέσμευσης οδήγησε σε κάποια κριτική. 
Η οικογένεια Χόκινγκ καλωσόρισε το τρίτο παιδί, τον Τίμοθι, τον Απρίλιο του 1979. [ 112 ] Εκείνο το φθινόπωρο ο Χόκινγκ διορίστηκε Λουκασιανός Καθηγητής Μαθηματικών (Lucasian Professor of Mathematics) στο πανεπιστήμιο του Κέιμπριτζ (Cambridge). Στην τελετή αναγόρευσης η διάλεξη του Χόκινγκ είχε τίτλο: «Είναι κοντά το τέλος για τη θεωρητική φυσική» και πρότεινε την N=8 Υπερβαρύτητα ως κύρια θεωρία για να λύσει πολλά από τα σημαντικά προβλήματα που μελετούσαν οι φυσικοί. Η προαγωγή του Χόκινγκ συνέπεσε με μια κρίση υγείας που τον οδήγησε να δεχτεί, αν και απρόθυμα, κάποια περίθαλψη στο σπίτι. Συγχρόνως, έκανε μια μετάβαση στην προσέγγισή του στη φυσική, γινόμενος πιο διαισθητικός και θεωρητικός παρά επιμένοντας στις μαθηματικές αποδείξεις. «Θα προτιμούσα να είμαι σωστός παρά αυστηρός» είπε στον Κιπ Θορν. Το 1981 διατύπωσε την άποψη ότι οι πληροφορίες σε μια μαύρη τρύπα χάνονται ανεπανόρθωτα όταν μια μαύρη τρύπα εξατμίζεται. Αυτό το παράδοξο των πληροφοριών παραβιάζει τη θεμελιώδη αρχή της κβαντικής μηχανικής, και οδήγησε σε μακροχρόνιες συζητήσεις, συμπεριλαμβανόμενης της «Μάχης της Μαύρης Τρύπας» ("The Black Hole War") με τους Λέοναρντ Σάσκιντ (Leonard Susskind) και Γκέραρντ Χοφτ (Gerard't Hooft). 
Τον Δεκέμβριο του 1977, η Τζέιν γνώρισε τον παίκτη εκκλησιαστικού οργάνου Τζόναθαν Χέλλυερ Τζόουνς (Jonathan Hellyer Jones) όταν τραγουδούσε σε μία εκκλησιαστική χορωδία. Ο Χέλλυερ Τζόουνς ήρθε κοντά στην οικογένεια Χόκινγκ, και μέχρι τα μέσα της δεκαετίας του 1980, αυτός και η Τζέιν είχαν δεθεί ρομαντικά. Σύμφωνα με τη Τζέιν, ο σύζυγός της δεχόταν την κατάσταση, και «δεν θα μπορούσε να αντιταχθεί ενόσω συνέχιζα να τον αγαπώ.». Η Τζέιν και ο Χέλλυερ Τζόουνς αποφασισμένοι να μη χωρίσουν την οικογένεια και τη σχέση τους, διατήρησαν τη σχέση τους πλατωνική για μια μεγάλη περίοδο. 
Ο Κοσμολογικός πληθωρισμός ("Cosmological Inflation") — μια θεωρία που προτείνει ότι μετά το Μπιγκ Μπανγκ (Big Bang) το Σύμπαν επεκτάθηκε αρχικά απίστευτα γρήγορα πριν καταλαγιάσει σε μια πιο αργή ανάπτυξη — προτάθηκε από τον Αλαν Γκαθ (Alan Guth) και επίσης αναπτύχθηκε από τον Αντρέι Λίντε (Andrei Linde). [ 133 ] Μετά από ένα συνέδριο στη Μόσχα τον Οκτώβριο του 1981, ο Χόκινγκ και ο Γκάρυ Γκίμπονς (Gary Gibbons) οργάνωσαν το καλοκαίρι του 1982 στο Πανεπιστήμιο του Κέιμπριτζ ένα εργαστήρι Nuffield τριών εβδομάδων σχετικά με το πολύ πρώιμο Σύμπαν, το οποίο εστίασε κυρίως στη θεωρία πληθωρισμού. [ 134 ] [ 135 ] [ 136 ] Ο Χόκινγκ επίσης άρχισε μια νέα γραμμή έρευνας στην κβαντική θεωρία σχετικά με την προέλευση του κόσμου. Το 1981 σε μια διάσκεψη του Βατικανού παρουσίασε μελέτες που πρότειναν ότι μπορεί να μην υπάρχει κανένα όριο — αρχή ή τέλος — στο Σύμπαν. [ 137 ] [ 138 ] Μεταγενέστερα ανέπτυξε την έρευνα σε συνεργασία με τον Τζιμ Χαρτλ (Jim Hartle), και το 1983 δημοσίευσαν ένα μοντέλο, γνωστό ως Κατάσταση Hawking–Hartle. Το μοντέλο πρότεινε ότι πριν από την Εποχή Planck, το Σύμπαν δεν είχε κανένα όριο στο χωροχρόνο, πριν από το Μπιγκ Μπανγκ (Big Bang) ο χρόνος δεν υπήρξε και η έννοια της αρχής του Σύμπαντος δεν έχει νόημα. [ 139 ] Η αρχική μοναδικότητα των κλασσικών μοντέλων του Μπιγκ Μπανγκ αντικαταστάθηκε με μια περιοχή παρόμοια με το Βόρειο Πόλο. Κάποιος δεν μπορεί να ταξιδέψει βόρεια του Βόρειου Πόλου, αλλά δεν υπάρχει κανένα όριο εκεί — είναι απλά το σημείο που όλες οι γραμμές που οδηγούν βόρεια συναντιούνται και τελειώνουν. [ 140 ] [ 141 ] Αρχικά, η πρόταση της μη ύπαρξης ορίου προέβλεπε ένα κλειστό Σύμπαν που υπαινισσόταν την ύπαρξη Θεού. Όπως ο Χόκινγκ εξήγησε «Αν το Σύμπαν δεν έχει κανένα όριο αλλά αυτοπερικλείεται... ο Θεός δεν θα είχε καμία ελευθερία να επιλέξει πώς αυτό ξεκίνησε.»[ 142 ] Αλλά ο Χόκινγκ δεν απέκλεισε την ύπαρξη ενός Δημιουργού, ρωτώντας στο "A Brief History Of Time" «είναι η ενοποιημένη θεωρία τόσο συναρπαστική που επιφέρει μόνη της την ύπαρξή της;»[ 143 ] Στις πρώτες εργασίες του ο Χόκινγκ μίλησε για το Θεό με μία μεταφορική έννοια.
Στο "A Brief History Of Time" έγραψε: «Εάν ανακαλύπτουμε μια πλήρη θεωρία, θα ήταν ο απόλυτος θρίαμβος του ανθρώπινου λόγου —για τότε εμείς πρέπει να ξέρουμε το μυαλό του Θεού.»[ 144 ] Στο ίδιο βιβλίο πρότεινε ότι η ύπαρξη του Θεού ήταν περιττή να εξηγήσει την προέλευση του Σύμπαντος. [ 145 ] Πιο πρόσφατες συζητήσεις με το Neil Turok οδήγησαν στην πραγματοποίηση ότι είναι επίσης συμβατή με έναν ανοικτό Σύμπαν. [ 146 ] 
Περαιτέρω εργασία από τον Χόκινγκ στον τομέα των βελών του χρόνου οδήγησαν στη δημοσίευση του 1985 ενός εγγράφου που θεωρητικολογεί ότι εάν η πρόταση κανένας-ορίου ήταν σωστή, κατόπιν όταν το Σύμπαν σταματούσε να επεκτείνεται και τελικά κατέρρεε,ο χρόνος θα έτρεχε προς τα πίσω. [ 147 ] 
Μία εργασία του Don Page και του Raymond Laflamme οδήγησε τον Χόκινγκ να αποσύρει αυτήν την έννοια. [ 148 ] Τιμές συνέχιζαν να απονέμονται: το 1981 του απονεμήθηκε το Αμερικάνικο Μετάλλιο Franklin, [ 149 ] και το 1982 έγινε Διοικητής του Τάγματος της Βρετανικής Αυτοκρατορίας(CBE). [ 150 ] [ 151 ] Βραβεία δεν πληρώνουν τους λογαριασμούς, εντούτοις, και παρακινημένος από την ανάγκη να χρηματοδοτήσει την εκπαίδευση των παιδιών και τα έξοδα του σπιτιού, το 1982 ο Χόκινγκ αποφάσισε να γράψει ένα δημοφιλές βιβλίο για το Σύμπαν που θα ήταν προσιτός στο ευρύ κοινό. [ 152 ] [ 153 ] Αντ' αυτού δημοσιεύοντας με τον ακαδημαϊκό Τύπο, υπέγραψε ένα συμβόλαιο με το Bantam Books, ένα εκδότη της μαζικής αγοράς, και έλαβε μία μεγάλη προκαταβολή για το βιβλίο του. [ 154 ] [ 155 ] Ένα προσχέδιο του βιβλίου, αποκαλούμενο "A Brief History Of Time" ολοκληρώθηκε το 1984. Κατά τη διάρκεια μιας επίσκεψης στο Κέντρο Πυρηνικών Μελετών και Ερευνών (CERN) στη Γενεύη το καλοκαίρι του 1985, ο Χόκινγκ προσβλήθηκε από πνευμονία που στην κατάστασή του ήταν απειλητική για τη ζωή του; ήταν τόσο άρρωστος που η Jane ρωτήθηκε εάν η υποστήριξη ζωής έπρεπε να τερματιστεί. Αρνήθηκε αλλά η συνέπεια ήταν μία τραχειοτομή, που θα απαιτούσε την εικοσιτετράωρη νοσηλευτική φροντίδα, και να αφαιρεθεί ότι είχε απομείνει από την ομιλία του. [ 157 ] [ 158 ] Η εθνική υγειονομική υπηρεσία θα πλήρωνε για οίκο ευγηρίας αλλά η Jane ήταν αποφασισμένη ότι θα ζούσε στο σπίτι. Το κόστος της φροντίδας χρηματοδοτήθηκε από ένα αμερικανικό ίδρυμα. [ 159 ] [ 160 ] Νοσοκόμες μισθώθηκαν για τις τρεις βάρδιες που απαιτούνταν για να παρέχουν την εικοσιτετράωρη υποστήριξη που απαιτούνταν. Ένας από εκείνους που απασχολούνταν ήταν η Elaine Mason, μια ζωηρή γυναίκα που επρόκειτο να γίνει η δεύτερη σύζυγος του Χόκινγκ. [ 161 ] 
Για την επικοινωνία του, ο Χόκινγκ αρχικά έσμιγε τα φρύδια του για να επιλέγει γράμματα από μια κάρτα ορθογραφίας. [ 162 ] Αλλά το 1986 έλαβε από τον Βάλτερ Βόλτοτζ (Walter Woltosz), διευθυντή στην Words Plus, ένα πρόγραμμα υπολογιστή αποκαλούμενο «Equalizer», το οποίο είχε αναπτύξει για να βοηθήσει την πεθερά του που έπασχε από την ίδια ασθένεια με τον Χόκινγκ και είχε χάσει την ικανότητα της ομιλίας και την γραφής. Σε μια μέθοδο που χρησιμοποιεί ακόμη και σήμερα, ο Χόκινγκ απλά με την πίεση ενός διακόπτη μπορούσε έτσι να επιλέγει φράσεις, λέξεις ή γράμματα από μια τράπεζα 2500–3000 δεδομένων που είχαν σαρωθεί. [ 163 ] [ 164 ] Το πρόγραμμα αρχικά έτρεχε σε ένα επιτραπέζιο υπολογιστή. Εντούτοις, ο σύζυγος της Elaine Mason, ο Ντέιβιντ, μηχανικός υπολογιστών, προσάρμοσε έναν μικρό υπολογιστή και τον συνέδεσε με την αναπηρική καρέκλα του. [ 165 ] Απελευθερωμένος από την ανάγκη να χρησιμοποιεί κάποιον για να ερμηνεύει την ομιλία του,ο Χόκινγκ σχολίασε «μπορώ να επικοινωνώ καλύτερα τώρα από ότι προτού χάσω τη φωνή μου.»[ 166 ] Η φωνή που χρησιμοποιεί έχει αμερικανική προφορά και δεν παράγεται πλέον. [ 167 ] [ 168 ] Παρά τη διαθεσιμότητα άλλων φωνών, ο Χόκινγκ έχει διατηρήσει αυτή την αρχική φωνή, λέγοντας ότι την προτιμά και ταυτίζεται με αυτή.[ 169 ] Τότε, ο Χόκινγκ ενεργοποιούσε έναν διακόπτη χρησιμοποιώντας το χέρι του και μπορούσε να παράγει μέχρι 15 λέξεις το λεπτό. [ 170 ] Οι διαλέξεις προετοιμάζονταν εκ των προτέρων, και στέλνονταν στο συνθεσάιζερ της ομιλίας σε σύντομα τμήματα για να παραδοθούν. [ 167 ] 
Ένα από τα πρώτα μηνύματα που ο Χόκινγκ παρήγαγε με τη δικιά του συσκευή παραγωγής ήχου ήταν ένα αίτημα για το βοηθό του να τον βοηθήσει να τελειώσει το γράψιμο του "A Brief History Of Time". [ 170 ] Ο Peter Guzzardi, ο συντάκτης του στο Bantam, τον ώθησε να εξηγήσει τις ιδέες του σαφώς στη μη τεχνική γλώσσα, μια διαδικασία που απαιτούσε πολλαπλές αναθεωρήσεις από τον όλο και περισσότερο ενοχλημένο Χόκινγκ. [ 171 ] Το βιβλίο δημοσιεύθηκε τον Απρίλιο του 1988 στις ΗΠΑ και τον Ιούνιο στο Ηνωμένο Βασίλειο, και αποδείχθηκε μια εξαιρετική επιτυχία, ανερχόμενο γρήγορα στην κορυφή των καταλόγων των μπεστσέλερ και στις δύο χώρες και παραμένοντας εκεί για εβδομάδες και μήνες. [ 172 ] [ 173 ] [ 174 ] Το βιβλίο μεταφράστηκε σε πολλές γλώσσες, [ 175 ] και τελικά πούλησε κατ' εκτίμηση 9 εκατομμύριο αντίγραφα. [ 174] Η προσοχή των μέσων ενημέρωσης ήταν έντονη, [ 175 ] και το εξώφυλλο από το περιοδικό «Newsweek» και ένας ειδικός της τηλεόρασης τον περιέγραψαν ως «κύριο του Σύμπαντος». Η επιτυχία οδήγησε σε σημαντική οικονομική ανταμοιβή, αλλά επίσης και σε προκλήσεις λόγω διασημότητας. [ 176 ] Ο Χόκινγκ ταξίδεψε εκτενώς για να προωθήσει την εργασία του, και απόλαυσε πάρτι και χορό μέχρι τις πρώτες πρωινές ώρες. [ 175 ] Δυσκολευόταν να αρνηθεί τις προσκλήσεις και τους επισκέπτες που του άφηναν περιορισμένο χρόνο για εργασία και για τους σπουδαστές του. [ 177 ] Μερικοί συνάδελφοι δυσανασχετούσαν για την προσοχή που λάμβανε ο Χόκινγκ, αισθανόμενοι ότι οφειλόταν στην κατάστασή του. [ 178 ] [ 179 ] Έλαβε περαιτέρω ακαδημαϊκή αναγνώριση, συμπεριλαμβανομένων πέντε περαιτέρω τιμητικών βαθμών, [ 180 ]το Χρυσό μετάλλιο της Βασιλικής Αστρονομικής Εταιρείας (1985), [ 181 ] το Μετάλλιο Paul Dirac (1987) [ 180 ] και, μαζί με τον Πένροουζ, το προσδίδον κύρος, Βραβείο Wolf(1988). [ 182 ] Το 1989, ονομάστηκε μέλος της Συντροφιάς της τιμής από τη Βασίλισσα Ελισάβετ Β'. [ 177 ]
1990-2000.
Στο γάμο του Χόκινγκ επικρατούσαν εντάσεις για πολλά χρόνια. Η Τζέιν αισθάνθηκε συντετριμμένη από την παρείσφρηση στην οικογενειακή ζωή τους των απαραίτητων νοσοκόμων και των βοηθών. Ο αντίκτυπος της προσωπικότητάς του ήταν προκλητικός για τους συναδέλφους και τα μέλη της οικογένειας, και σε μια συνέντευξη η Τζέιν περιέγραψε το ρόλο της ως «απλά για να του πω ότι δεν είναι ο Θεός». Επίσης οι αγνωστικιστικές απόψεις του σχετικά με τη θρησκεία ήρθαν σε αντιπαράθεση με την ισχυρή χριστιανική πίστη της, και οδήγησαν σε ένταση. 
Στα τέλη της δεκαετίας του 1980, ο Χόκινγκ έζησε πλάι σε μία από τις νοσοκόμες του, την Ελέιν Μέισον, προς φόβο ορισμένων συναδέλφων φροντιστών, και των μελών της οικογένειας που ενοχλήθηκαν από τη δυναμική της προσωπικότητα και την προστατευτικότητά της. 
Ο Χόκινγκ είπε στη Τζέιν ότι την άφηνε για την Μέισον και αναχώρησε από το σπίτι της οικογένειας τον Φεβρουάριο του 1990.
Μετά από το διαζύγιό του από τη Τζέιν την άνοιξη του 1995, ο Χόκινγκ παντρεύτηκε τη Μέισον τον Σεπτέμβριο,
δηλώνοντας «είναι θαυμάσιο —παντρεύτηκα τη γυναίκα που αγαπώ».
Ο Χόκινγκ συνέχισε την εργασία του στη φυσική: το 1993 έγινε συν-εκδότης σε ένα βιβλίο πάνω στην ευκλείδια κβαντική βαρύτητα με τον Γκάρι Γκίμπονς (Gary Gibbons), και εξέδωσε μια συλλογή των άρθρων του σχετικά με τις μαύρες τρύπες και το Μπιγκ Μπανγκ. To 1994 στο Ινστιτούτο Νιούτον του Κέιμπριτζ ο Χόκινγκ και ο Πένροουζ έδωσαν μια σειρά έξι διαλέξεων, οι οποίες δημοσιεύθηκαν το 1996 ως «Η φύση του χώρου και του χρόνου». Το 1997, παραδέχτηκε ένα δημόσιο επιστημονικό στοίχημα που έβαλε το 1991 με τον Κιπ Θορν και τον Τζον Πρέσκιλ του Caltech. Ο Χόκινγκ είχε στοιχηματίσει ότι η πρόταση του Πένροουζ για μια «υπόθεση κοσμικής λογοκρισίας» — ότι δεν θα μπορούσε να υπάρξει καμία «γυμνή μοναδικότητα» μέσα σε έναν ορίζοντα — ήταν σωστή.
Αφού ανακάλυψε ότι η επένδυσή του θα μπορούσε να ήταν πρόωρη, ένα νέο πιο επεξεργασμένο στοίχημα προέκυψε. Αυτό προσδιόριζε ότι τέτοιες μοναδικότητες θα εμφανίζονταν χωρίς πρόσθετους όρους. Το ίδιο έτος, ο Θωρν, ο Χόκινγκ και ο Πρέσκιλ έβαλαν ένα άλλο στοίχημα αυτή τη φορά σχετικά με το παράδοξο των πληροφοριών για τη μαύρη τρύπα. 
Ο Θορν και ο Χόκινγκ υποστήριξαν ότι αφού η γενική σχετικότητα το κατέστησε αδύνατο για τις μαύρες τρύπες να ακτινοβολούν και να χάνουν πληροφορίες, η μάζα-ενέργεια και οι πληροφορίες που μεταφέρονται από την ακτινοβολία Χόκινγκ πρέπει να είναι «καινούριες», και όχι μέσα από τον ορίζοντα γεγονότων της μαύρης τρύπας. Δεδομένου ότι αυτό ερχόταν σε αντίθεση με την κβαντική μηχανική της μικροαιτιότητας (microcausality), η κβαντική θεωρία της μηχανικής θα έπρεπε να ξαναγραφεί. Ο Πρέσκιλ υποστήριξε το αντίθετο, ότι αφού ο κβαντικός μηχανικός προτείνει ότι οι πληροφορίες που εκπέμπονται από μια μαύρη τρύπα σχετίζονται με τις πληροφορίες που έπεσαν μέσα σε προγενέστερο χρόνο, η έννοια των μαύρων τρυπών που δίνονται από τη γενική σχετικότητα πρέπει να τροποποιηθεί με κάποιο τρόπο. 
Ο Χόκινγκ διατήρησε επίσης το δημόσιο προφίλ του, κάνοντας επίσης την επιστήμη προσιτή σε ένα ευρύτερο κοινό. Μια κινηματογραφική έκδοση του «Μια Σύντομη Ιστορία του Χρόνου», — σε σκηνοθεσία του Έρολ Μόρις και παραγωγή του Στίβεν Σπίλμπεργκ — έκανε πρεμιέρα το 1992. Ο Χόκινγκ ήθελε η ταινία να είναι επιστημονική και όχι βιογραφική, αλλά πείστηκε αλλιώς. Η ταινία, αν και έλαβε θετικές κριτικές, δεν κυκλοφόρησε ευρέως. 
Το 1993 δημοσιεύθηκε μια δημοφιλούς επιπέδου συλλογή δοκιμίων, συνεντεύξεων και ομιλιών με τίτλο "Μαύρες τρύπες, Σύμπαντα-βρέφη και άλλα δοκίμια". 
Το 1997 δημοσιεύτηκαν μια τηλεοπτική σειρά έξι επεισοδίων "το Σύμπαν του Στίβεν Χόκινγκ" και ένας οδηγός-εγχειρίδιο. Καθώς ο Χόκινγκ επέμεινε, αυτή τη φορά εστίασαν εξ ολοκλήρου στην επιστήμη. 
Εκανε επίσης διάφορες εμφανίσεις σε δημοφιλή μέσα ενημέρωσης. Στο πάρτυ παρουσίασης της βίντεο έκδοσης «Μια Σύντομη Ιστορία του Χρόνου», ο Λέοναρντ Νίμοϊ (Leonard Nimoy), ο οποίος είχε παίξει τον Σποκ στο Σταρ Τρεκ, έμαθε ότι ο Χόκινγκ ενδιαφερόταν να εμφανιστεί στη σειρά. Ο Νίμοϊ έκανε τις απαραίτητες επαφές και ο Χόκινγκ έπαιξε μια ολογραφική προσομοίωση του εαυτού του σε ένα επεισόδιο του Σταρ Τρεκ: Η επόμενη γενιά το 1993.
την ίδια χρονιά, η φωνή του μέσω συνθεσάιζερ καταγράφηκε για το τραγούδι των Pink Floyd «Keep Talking», 
 και το 1999 για μια εμφάνιση στους Σίμσονς.
Στη δεκαετία του '90,ο Χόκινγκ δέχτηκε πιο ανοιχτά το μανδύα του προτύπου για τα άτομα με ειδικές ανάγκες,δίνοντας διαλέξεις για το θέμα και συμμετέχοντας σε δραστηριότητες συγκέντρωσης χρημάτων. Στο γύρισμα του αιώνα, ο ίδιος και άλλοι έντεκα φωτιστές υπέγραψαν τη «Χάρτα για την τρίτη χιλιετία για την Αναπηρία», η οποία κάλεσε τις κυβερνήσεις να την πρόληψη της αναπηρίας και την προστασία των δικαιωμάτων των αναπήρων. 
Το 1999 η Αμερικανική Φυσική Εταιρία απένειμε στον Χόκινγκ βραβείο Τζούλιους Έντγκαρ Λίλιενφελντ. 
Το ίδιο έτος, η Τζέιν Χόκινγκ δημοσίευσε τη βιογραφία της, Μουσική για να κινήσει τα αστέρια, περιγράφοντας γάμο της με τον Χόκινγκ και την κατάρρευσή του. Οι αποκαλύψεις προκάλεσαν αίσθηση στα μέσα ενημέρωσης, αλλά όπως συνήθιζε σε ότι αφορούσε την προσωπική του ζωή, ο Χόκινγκ δεν έκανε κανένα δημόσιο σχόλιο, εκτός από το ότι δεν διαβάζει βιογραφίες για τον εαυτό του. 
2000-2018.
Μετά το δεύτερο γάμο του, η οικογένεια Χόκινγκ αισθάνθηκε αποκλεισμένη και περιθωριοποιημένη από τη ζωή του. 
Λίγο μετά την αλλαγή του αιώνα, και για μια περίοδο περίπου πέντε ετών, οικογένεια και προσωπικό ανησυχούσαν όλο και περισσότερο ότι ο επιστήμονας δεχόταν σωματική κακοποίηση. 
Πραγματοποιήθηκαν έρευνες της αστυνομίας, αλλά έκλεισαν αφού ο Χόκινγκ αρνήθηκε να κάνει καταγγελία. 
Ο Χόκινγκ συνέχισε τη συγγραφή για ένα δημοφιλές ακροατήριο, εκδίδοντας "Το Σύμπαν σε ένα καρυδότσουφλο" ("The Universe in a Nutshell") το 2001, 
και «Μια πιο σύντομη ιστορία του χρόνου» (A Briefer History of Time) το οποία έγραψε το 2005 με τον Λέοναρντ Μλοντίνοφ ("Leonard Mlodinow") για να εκσυγχρονίσει τα προηγούμενα έργα του, ώστε να καταστούν προσιτά σε ένα ευρύτερο κοινό, και «Ο Θεός δημιούργησε τους ακέραιους» (God Created the Integers), το οποίο εμφανίστηκε το 2006. 
Μαζί με τον Τόμας Χέρτογκ ("Thomas Hertog") στον Ευρωπαϊκό Κέντρο Πυρηνικών Ερευνών (CERN) και τον Τζιμ Χαρτλ ("Jim Hartle"), από το 2006 ο Χόκινγκ ανέπτυξε μια θεωρία κοσμολογίας «από πάνω προς τα κάτω» (top-down), σύμφωνα με την οποία το Σύμπαν δεν είχε μία μοναδική αρχική κατάσταση αλλά πολλές διαφορετικές, και επομένως ότι δεν είναι σωστό να διατυπώσει μια θεωρία που προβλέπει την τρέχουσα διαμόρφωση του Σύμπαντος από μία συγκεκριμένη αρχική κατάσταση.
Η θεωρία "top-down" της κοσμολογίας υποθέτει ότι το παρόν επιλέγει το παρελθόν από μία υπέρθεση πολλών πιθανών ιστοριών. Με αυτό τον τρόπο, η θεωρία προτείνει μια πιθανή απάντηση στο ερώτημα του τέλεια ρυθμισμένου Σύμπαντος.
Το ίδιο έτος ο Χόκινγκ και η Ελέιν χώρισαν ήσυχα, και μετά από αυτό ο Χόκινγκ απέκτησε και πάλι στενότερες σχέσεις με τη Τζέιν, τα παιδιά και τα εγγόνια του. Αντανακλώντας αυτήν την ευτυχέστερη περίοδο, μια αναθεωρημένη έκδοση του βιβλίου της Τζέιν αποκαλούμενη «Ταξιδεύοντας στο άπειρο, Η ζωή μου με τον Stephen», εμφανίστηκε το 2007. Εκείνη τη χρονιά ο Χόκινγκ και η κόρη του Λούσυ δημοσίευσαν το «George's Secret Key to the Universe», ένα παιδικό βιβλίο σχεδιασμένο να εξηγήσει τη θεωρητική φυσική με έναν πιο προσιτό τρόπο, σκιαγραφώντας χαρακτήρες παρόμοιους με εκείνους στην οικογένεια του Χόκινγκ. Το βιβλίο ακολουθήθηκε από συνέχειες το 2009 και το 2011. 
Ο Χόκινγκ συνέχισε να εμφανίζεται τακτικά στην οθόνη: ντοκιμαντέρ με τίτλο «"Ο πραγματικός Στήβεν Χόκινγκ"» (2001) και ""Stephen Hawking: Προφίλ" (2002), μια τηλεταινία του Χόκινγκ για την περίοδο γύρω από την αρχή της ασθένειάς του (2004), καθώς και μια σειρά ντοκιμαντέρ, "Στήβεν Χόκινγκ, κύριος του Σύμπαντος"" (2008). Ο Χώκιγνκ έκανε περαιτέρω εμφανίσεις με τη μορφή κινουμένων σχεδίων στο The Simpsons,και Futurama , στις οποίες δίνει τη φωνή του, και στο The Big Bang Theory, όπου συμμετείχε προσωπικά. Ο Χόκινγκ συνέχισε να ταξιδεύει ευρέως, συμπεριλαμβανομένων των ταξιδιών στη Χιλή, το Νησί του Πάσχα, τη Νότια Αφρική και την Ισπανία (για να λάβει Βραβείο Fonseca το 2008), τον Καναδά και πολλαπλά ταξίδια στις Ηνωμένες Πολιτείες. Για πρακτικούς λόγους που σχετίζονται με την αναπηρία ο Χόκινγκ ταξίδευε όλο και περισσότερο με το ιδιωτικό του τζετ, που απο το 2011 αυτό έγινε ο μόνος τρόπος του για διεθνή ταξίδια. 

</doc>
<doc id="55191" url="https://el.wikipedia.org/wiki?curid=55191" title="Το Χρονικό του Χρόνου">
Το Χρονικό του Χρόνου

Το Χρονικό του Χρόνου του Στίβεν Χόκινγκ αποτελεί εκδοτικό φαινόμενο. Έχει μεταφραστεί σε τουλάχιστον 40 γλώσσες, και έχουν πουληθεί εκατομμύρια αντίτυπά του σε ολόκληρο τον κόσμο. Θεωρείται πλέον ένα κλασσικό έργο. Όταν πρωτοεκδόθηκε, το 1988, οι ιδέες που αναλύονταν στις σελίδες του προέρχονταν από την πρώτη γραμμή της έρευνας του Σύμπαντος. Ο πρωτότυπος τίτλος του βιβλίου ήταν: "A Brief History of Time". Κατά το χρονικό διάστημα που μεσολάβησε, σημειώθηκαν σημαντικές πρόοδοι στην τεχνολογία της παρατήρησης τόσο του μικρόκοσμου όσο και του μακρόκοσμου, έτσι η κοσμολογία και η θεωρητική φυσική εισήλθαν σε μια χρυσή εποχή. Ο Στήβεν Χώκινγκ ήταν από τους μεγαλύτερους επιστήμονες που συνέβαλαν σε αυτή την αναγέννηση.
Στην τωρινή έκδοση του βιβλίου, ο συγγραφέας, περιλαμβάνει τις πιο πρόσφατες εξελίξεις του επιστημονικού τομέα, πολλές από τις οποίες έχει προβλέψει ο ίδιος.

</doc>
<doc id="55193" url="https://el.wikipedia.org/wiki?curid=55193" title="Φωτοτροπία">
Φωτοτροπία

Η Φωτοτροπία αποτελεί φαινόμενο κάπως ανάλογο του φωσφορισμού. Ανακαλύφθηκε από τον Μάρκβαλντ το 1899.
Το φαινόμενο της φωτοτροπίας συνίσταται στην αλλαγή του χρώματος ορισμένων κρυσταλλικών ενώσεων όταν αυτές φωτισθούν από ακτινοβολία την οποία απορροφούν. Όμως στο σκότος, ή ακόμη ταχύτερα δια φωτισμού με ακτινοβολία που απορροφάται από το νέο χρώμα η ουσία αποκτά εκ νέου το αρχικό χρώμα.
Το 1908 ο Στομπ ανακάλυψε ένα τυπικό παράδειγμα φωτοτροπίας στη χημική ένωση τριφαινυλοφουλγίδιο. Αυτό είναι πορτοκαλόχρουν, αλλά όταν φωτιστεί με φως βραχέων κυμάτων καθίσταται υποκύανο. Επανέρχεται στο αρχικό του χρώμα γρήγορα σε επίδραση ερυθρού φωτός και βραδύτερα αν μείνει στο σκότος. Η θέρμανση απλά επιταχύνει την τελευταία αυτή μεταβολή.

</doc>
<doc id="55194" url="https://el.wikipedia.org/wiki?curid=55194" title="Φωτοχημεία">
Φωτοχημεία

Η Φωτοχημεία είναι κλάδος της Φυσικοχημείας που ασχολείται κυρίως με τα φωτοφυσικά φαινόμενα και τις φωτοχημικές αντιδράσεις που προκαλούνται υπό την επίδραση ακτινοβολίας σ΄ ένα σύστημα.
Για την Φωτοχημεία ο όρος ακτινοβολία περιλαμβάνει, στη κυριολεξία, τις ηλεκτρομαγνητικές ταλαντώσεις που περιλαμβάνονται στα ηλεκτρικά κύματα χαμηλής συχνότητας, το υπέρυθρο, το ορατό και το υπεριώδες τμήμα του φάσματος καθώς και οι υψηλής συχνότητας ακτίνες Χ και ακτίνες γ. 
Οι ακτινοβολίες που παρουσιάζουν ενδιαφέρον στη φωτοχημεία βρίσκονται σχεδόν αποκλειστικά μεταξύ μήκους κύματος 2.000 - 8.000 μονάδων Ώνγκστρεμ, δηλαδή στην ορατή και υπεριώδη περιοχή του φάσματος. Συνεπώς η Φωτοχημεία εξετάζει τα φαινόμενα εκείνα που συμβαίνουν μέσα ακριβώς σ΄ αυτό το φάσμα.
Γενικά το φως ή ακριβέστερα μια φωτεινή ηλεκτρομαγνητική ακτινοβολία είναι δυνατόν να προκαλέσει ή ακόμα και να επιταχύνει μεγάλο αριθμό χημικών αντιδράσεων, όπως για παράδειγμα: τη μετατροπή του λευκού φωσφόρου σε ερυθρό, ή την ένωση του χλωρίου με το υδρογόνο, τον γνωστό σχηματισμό του όζοντος (O3), από το οξυγόνο (O2), τη διάσπαση των αλογονούχων ενώσεων του αργύρου (βασική της κλασικής φωτογραφίας), αλλά ακόμα και στον άνθρωπο, όπως το μαύρισμα του δέρματος, μετά από παρατεταμένη έκθεση στον Ήλιο. 
Κυρίαρχη όμως επίδραση του φωτός σε τέτοιες διεργασίες αποτελεί η διαδικασία της φωτοσύνθεσης που συμβαίνει στα πράσινα μέρη των φυτών με την μεσολάβηση βεβαίως της χλωροφύλλης. 

</doc>
<doc id="55196" url="https://el.wikipedia.org/wiki?curid=55196" title="Αλέκος Λιδωρίκης">
Αλέκος Λιδωρίκης

Ο Αλέκος Λιδωρίκης (Μάρτιος 1907 - 28 Μαρτίου 1988) ήταν Έλληνας δημοσιογράφος, λογοτέχνης και σπουδαίος θεατρικός συγγραφέας. Ήταν γιος του θεατρικού συγγραφέα και πολιτικού Μιλτιάδη Λιδωρίκη.
Βιογραφία.
Γεννήθηκε στην Αθήνα τον Μάρτιο του 1907. Παρακολούθησε μαθήματα στη Σορβόνη και έγραψε τη διατριβή "Théâtre Grec Contemporain". Ως δημοσιογράφος(κριτικός και χρονογράφος) συνεργάστηκε από το 1930 με πολλές εφημερίδες(της μεγαλύτερες αθηναΐκές εφημερίδες της εποχής εκείνης). Επίσης συνεργάστηκε με πολλά ελληνικά και ξένα περιοδικά. Το 1933 έκανε το επίσημο ξεκίνημα του και στο θέατρο. 
Από το 1945 έως το 1960 έμεινε στις ΗΠΑ όπου έργασθηκε στα Στούντιο της "Τουέντιεθ Σέντσουρι Φοξ" γνωστότερη ως "20th Fox" και για την Τηλεόραση. Συγχρόνως δημοσιογραφεί στον «Εθνικό Κήρυκα» της Νέας Υόρκης και είναι ανταποκριτής των αθηναϊκών εφημερίδων «Τα Νέα» (1948-49 και 1956-58) και «Ακρόπολις» και «Απογευματινή» (1952-1960). Οι συνεντεύξεις του με τα πολιτικά πρόσωπα της Αμερικής της εποχής εκείνης (Αιζενχάουερ, Στήβενσον, Άτσεσον, Χούβερ κα) θεωρούνται ιστορικές. Τα νέα αστέρια του Χόλιγουντ (Μαίριλυν Μονροέ, Τζέιν Ράσελ, Σούζαν Χαίγουορθ, Έλβις Πρίσλεϋ και τόσοι άλλοι) «μιλάνε» μέσα από τις συνεντεύξεις του Λιδωρίκη στο ελληνικό κοινό.
Το 1960 έρχεται και εγκαθίσταται μόνιμα στην Αθήνα και ξεκινάει συνεργασία με όλες τις μεγάλες εφημερίδες της εποχής. Δεν σταματάει όμως τις δημοσιογραφικές αποστολές. Ο «Γύρος του Κόσμου σε 12 ημέρες» τον ταξιδεύει σε Ευρώπη, Ασία και Αμερική και στην συνέχεια: αποστολή δύο μήνες «Αμερική 1970». Στον Λιδωρίκη μιλάνε πολιτικά πρόσωπα, συγγραφείς, καλλιτέχνες, Αμερικάνοι και Έλληνες της Αμερικής, γράφει τις εντυπώσεις του και αναλύει τα προβλήματα (ναρκωτικά, πληθωρισμός, μόλυνση περιβάλλοντος). Και πάλι αποστολές σε κράτη της Ευρώπης και λίγο πριν τον «Αττίλα» ταξίδι στην Κύπρο. Περιοδεία σε όλο το νησί, συνεντεύξεις με όλους τους παράγοντες και με τον Αρχιεπίσκοπο Μακάριο για το Κυπριακό πρόβλημα. Το 1973 αποστολή στην Σοβιετική Ένωση, συνδυασμός δημοσιογραφίας και θεατρικού συνεδρίου. Το 1975 μια νέα εφημερίδα γεννιέται η «Ελευθεροτυπία». Συνεργάζεται από την αρχή μαζί της και λίγους μήνες μετά την γέννηση της, της προφέρει μια μεγάλη επιτυχία: Την αποστολή στην Σιβηρία, την πρώτη μεγάλη αποστολή της εφημερίδας, που είναι και η πρώτη αποστολή Έλληνα δημοσιογράφου στη μακρινή και αχανή περιοχή της Σοβιετικής Ένωσης. Φτάνει ως το Ιρκούτσκ και οι εντυπώσεις και οι συνεντεύξεις του κυκλοφορούν αμέσως σε βιβλίο. Από το 1982 μέχρι το 1987 συνεργάζεται με την εφημερίδα «Έθνος».
Πάνω από 25 θεατρικά έργα του έχουν παιχτεί στο εξωτερικό. Εκτός όμως από το θέατρο και την δημοσιογραφία έγραψε επίσης πεζά, ποιήματα και κριτικές. Ανάμεσα στα έργα του που έχουν παιχτεί είναι και τα: "Νόμος" (1929), "Έξοδος κινδύνου" (1942), κ.ά.
Υπήρξε μέλος της Εταιρίας Ελλήνων Θεατρικών συγγραφέων και άλλων πνευματικών σωματείων. Είχε λάβει μέρος σε περισσότερες από 20 αποστολές στο εξωτερικό σε διεθνείς πνευματικές συναντήσεις. Είχε βραβευθεί από την Ακαδημία των Αθηνών έχοντας λάβει δύο Πρώτα Κρατικά και ένα Εθνικό Βραβείο, καθώς επίσης του είχαν απονεμηθεί τέσσερα παράσημα και άλλες διακρίσεις. Πολλά έργα του έχουν μεταφραστεί και διασκευαστεί σε μεγάλες σκηνές του εξωτερικού (ΗΠΑ, Παρίσι, Βουδαπέστη, Σερβία, κ.ά.). 
Μιλούσε γαλλικά και αγγλικά και ήταν μόνιμος κάτοικος Αθηνών.
Ποίηση
. Κραυγή[14 τόνοι] (1965).
Πεζογραφήματα
. "Νόμος" (1929).
. "Έξοδος Κινδύνου" (1942).
Παραστασιογραφία.
Κατάλογος ελληνικών παραστάσεων των θεατρικών έργων του Αλ. Λιδωρίκη.

</doc>
<doc id="55197" url="https://el.wikipedia.org/wiki?curid=55197" title="Πράκτορες 005 εναντίον Χρυσοπόδαρου">
Πράκτορες 005 εναντίον Χρυσοπόδαρου

Το Πράκτορες 005 εναντίον Χρυσοπόδαρου είναι μια κωμική ταινία του 1965, σε παραγωγή της Αφοί Ρουσσόπουλοι και σε σκηνοθεσία - σενάριο Ορέστη Λάσκου. 
Πλοκή.
Ο Κοσμάς (Κώστας Χατζηχρήστος) και ο Δαμιανός Μπουραλάς (Γιάννης Γκιωνάκης), θαυμαστές του Τζέιμς Μποντ, είναι ιδιοκτήτες ενός οινοζυθεστιατορίου και κάτοχοι του 5% μιας βιομηχανίας. Ο Μικές Παραράς (Κώστας Ρηγόπουλος), τον οποίο οι δυο τους βλέπουν ως άλλο "Χρυσοπόδαρο" που πρέπει να εξολοθρεύσουν, έχει στην ιδιοκτησία του το 47,5% της ίδιας βιομηχανίας και, μαζί με τον συνεργάτη του, τον Τέλη Χατζηνέφτη (Γιώργος Βρασιβανόπουλος), εκμεταλλεύεται και κακομεταχειρίζεται τους εργαζόμενους κατακλέβοντας την επιχείρηση. Εν μέσω των οικονομικών δυσκολιών που αντιμετωπίζουν, οι δυο συνέταιροι δανείζονται από τον Τέλη, ο οποίος φυσικά τους εκμεταλλεύεται μέχρι τα άκρα, βάζοντας την Αλέκα (Μπεάτα Ασημακοπούλου) και τη Φωφώ (Ντίνα Τριάντη) να τους ρίξουν στάχτη στα μάτια. Όταν έρχεται η Ρίτα Παυλίδη (Ελένη Κριτή), η κάτοχος του υπόλοιπου 47,5%, και αποκαλύπτονται οι ατασθαλίες του Χρυσοπόδαρου, ο Κοσμάς και ο Δαμιανός καταφέρνουν να πάρουν τον έλεγχο της επιχείρησης στα χέρια τους με τις αγαπημένες τους πλέον, Αλέκα και Φωφώ, στο πλευρό τους.
Παραγωγή.
Ανάμεσα στα πλάνα της ταινίας περιλαμβάνεται και η εκκλησία της Αγίας Φιλοθέης στη Φιλοθέη. 
Η ταινία κυκλοφόρησε στις κινηματογραφικές αίθουσες τη σεζόν 1964-1965 και, κόβοντας 193.034 εισιτήρια, κατατάχθηκε στην 26η θέση ανάμεσα σε 93 ταινίες της ίδιας σεζόν. Κυκλοφόρησε και με τη μορφή ντιβιντί στις 18 Απριλίου 2006. 

</doc>
<doc id="55198" url="https://el.wikipedia.org/wiki?curid=55198" title="Φθορισμός">
Φθορισμός

Ο φθορισμός ως φαινόμενο ανήκει στα φωτοφυσικά φαινόμενα. Διακρίνεται σε τρία είδη:
Απλός φθορισμός.
Απλός φθορισμός, ή φθορισμός συνήχησης, ή α΄ είδους, λέγεται εκείνος κατά τον οποίο μια ουσία φωτιζόμενη από μια φωτεινή δέσμη εκπέμπει ακτινοβολία του αυτού μήκους κύματος με την ακτινοβολία που απορροφά από την δέσμη. Τυπικό παράδειγμα αποτελούν οι ατμοί νατρίου. Αν φωτισθεί δοκιμαστικός σωλήνας με λευκό φως, από τον οποίο όμως έχει αφαιρεθεί ο αέρας και περιέχει ατμούς νατρίου (στους 200 βαθμούς), οι ατμοί αυτοί θα απορροφήσουν από την φωτεινή δέσμη ακτινοβολία μήκους κύματος λ= 5.892 ΜΑ (ραβδώσεις D νατρίου). Η απορρόφηση αυτή γίνεται καταφανής με φασματοσκοπική παρατήρηση της εξερχόμενης από τον σωλήνα δέσμης, όπου στο φάσμα απορρόφησης εμφανίζεται η αντίστοιχη σκοτεινή ράβδωση στο κίτρινο τμήμα αυτού. Συγχρόνως μέσα στον σωλήνα παρατηρείται ένα έντονο κίτρινο φως στους ατμούς του νατρίου. Αυτό το εκπεμπόμενο φως είναι και το φαινόμενο του φθορισμού. Κλήθηκε φθορισμός συνήχησης επειδή η απορροφούμενη ακτινοβολία με την εκπεμπομένη έχουν την αυτή συχνότητα.
Ο φθορισμός συνήχησης κατά τον οποίο η απορροφουμένη ακτινοβολία αποδίδεται με μεγαλύτερο μήκος κύματος (μικρότερη συχνότητα), αποτελεί οριακή περίπτωση του γενικότερου φαινομένου. Κατά τον φθορισμό συνήχησης τα άτομα μεταπίπτουν απ΄ ευθείας στην αρχική τους κατάσταση εκπέμποντας όλη την απορροφηθείσα φωτεινή ενέργεια πάλι υπό μορφή ακτινοβολίας του αυτού μήκους κύματος. Σε πολλές όμως των περιπτώσεων είναι δυνατόν να εμφανισθεί ολόκληρο φάσμα φθορισμού. Το 1852 ο Στοκς είχε διατυπώσει ότι η εκπεμπομένη από φθορισμό ακτινοβολία έχει μεγαλύτερο μήκος κύματος από την ακτινοβολία ερεθισμού. Σήμερα αυτό ερμηνεύεται με την θεωρία των κβάντων λαμβάνοντας υπ΄όψη ότι το ηλεκτόνιο του ερεθισμένου ατόμου ανυψούμενο αρχικά σε ψηλότερη στάθμη ενέργειας στη συνέχεια επανέρχεται στην αρχική κατάσταση, όχι απ΄ ευθείας όπως στον φθορισμό ΄συνήχησης αλλά μεταπίπτοντας από στάθμη σε στάθμη.
Έτσι αν ατμός ιωδίου φωτισθεί από ακτινοβολία της πράσινης ράβδωσης του υδραργύρου (λ= 5460 Ώνγκστρεμ) αποδίδει ολόκληρο φεγγοβόλο φάσμα μήκους κύματος ίσου με της προσπίπτουσας ακτινοβολίας.
Φθορισμός εξ ευαισθητοποίησης.
Το 1923 οι, Φρανκ και Καρπ ανακάλυψαν μια ενδιαφέρουσα περίπτωση φθορισμού. Αυτοί κατά τα πειράματα που επεχειρούσαν φώτισαν μίγμα ατμών (υδραργύρου και θαλλίου ή και αργύρου, μολύβδου ή νατρίου) με ακτινοβολία μήκους κύματος 2537 Μ.Α. (μονάδες Ώνγκστρεμ) η οποία απορροφάται μόνο από τους ατμούς του υδραργύρου. Παρατήρησαν λοιπόν ότι κατά την σύγκρουση των ερεθισμένων ατόμων υδραργύρου με τα άτομα άλλων μεταλλικών ατμών πραγματοποιείται μια μεταβίβαση ενέργειας ερεθισμού με συνέπεια αμφότεροι οι ατμοί να καθίστανται φθορίζοντες και να εκπέμπουν όλες τις γραμμές του φάσματος σε μήκος κύματος μεγαλύτερο εκείνου της προσπίπτουσας αρχικά ακτινοβολίας. Ο Φρανκ ονόμασε τότε το φαινόμενο αυτό "Φθορισμό εξ ευαισθητοποίησης".
Από τα πειράματα αυτά και κυρίως του Φρανκ προέκυψε και ένα πολύ μεγάλης σημασίας γεγονός. Η απορροφώμενη κβαντική ενέργεια σχηματίζει μαζί με την θερμική ενέργεια του ατόμου ένα είδος αποθέματος ενέργειας που μπορεί να χρησιμοποιηθεί για να φθάση το άτομο στη βαθμίδα ερεθισμού ανώτερη από εκείνη που θα μπορούσε να φθάσει μόνο με την απορρόφηση ακτινοβολίας. Από το γεγονός δε αυτό ερμηνεύονται και οι εξερέσεις του νόμου του Στοκς κατά τις οποίες παρατηρειται εκπομπή ακτινοβολίας μικρότερου μήκους κύματος (δηλαδή μεγαλύτερης συχνότητας και άρα μεγαλύτερης ενέργειας) από την απορροφηθείσα ακτινοβολία.
Φθορισμός σύγκρουσης.
Είναι γεγονός πως οι μετατροπές μεταξύ ακτινοβόλου ενέργειας και θερμικών διαταραχών (θερμική ενέργεια) είχε προβλεφθεί από το 1921 από τους Κλάιν και Ράσελαντ. Αυτοί, στηριζόμενοι σε θερμοδυναμικά δεδομένα, είχαν καταλήξει ότι κατά την ισχυρή θέρμανση αερίων πρέπει να δημιουργούνται αφενός συγκρούσεις μορίων, κατά τις οποίες η κινητική ενέργεια αυτών μετατρέπεται σε κβαντική ενέργεια (συγκρούσεις α΄ είδους) προκαλόντας έτσι την θερμική ακτινοβολία των φλογών, και αφετέρου συγκρούσεις κατά τις οποίες αντίστροφα η κβαντική ενέργεια μετατρέπεται σε θερμική διαταραχή (συγκρούσεις χωρίς ακτινοβολία) δηλαδή β΄ είδους.
Έτσι η αύξηση της ταχύτητας ενός ατόμου νατρίου που συγκρούεται με ένα ερεθισμένο άτομο υδραργύρου και διατηρεί την ενέργειά του θεωρείται πως πρέπει να αποδοθεί στις συγκρούσεις αυτές β΄ είδους.
Θεωρητικά αν όλη η ακτινοβόλος ενέργεια μεταδίδεται στο άτομο με σύγκρουση β΄ είδους η θερμοκρασία αυτού θα έπρεπε να φθάνει τους 38.000 απόλυτους βαθμούς! Τέτοια θερμοκρασία δεν δύναται φυσικά ούτε να παραμείνει αλλά και ούτε να παρατηρηθεί. Το σημαντικότατο αυτό πλεόνασμα ενέργειας κατανέμεται αμέσως δι΄ άλλων συγκρούσεων στα γειτονικά άτομα που ονομάζεται "φθορισμός σύγκρουσης γ΄ είδους".
Το φαινόμενο αυτό του γ΄ είδους παρουσιάζει πολύ μεγάλο ενδιαφέρον διότι χαρακτηρίζει την "τύχη" τη πλέον συνήθη της απορροφόμενης ακτινοβολίας, δηλαδή της μετατροπής της σε θερμική διαταραχή και άρα θερμκή ενέργεια. Με αυτόν τον τρόπο, το μεγαλύτερο μέρος της ακτινοβολούμενης στη Γη ηλιακής ενέργειας, κατανέμεται (διασκορπίζεται) στο γήινο φλοιό.

</doc>
<doc id="55199" url="https://el.wikipedia.org/wiki?curid=55199" title="Αλέκος λιδωρίκης">
Αλέκος λιδωρίκης



</doc>
<doc id="55200" url="https://el.wikipedia.org/wiki?curid=55200" title="Ρικάρδο Φλόρες Μαγόν">
Ρικάρδο Φλόρες Μαγόν

Ο Ρικάρδο Φλόρες Μαγόν ("Ricardo Flores Magón") (1847-1922)ισπανική : [riˈkarðo ˈfloɾes maˈɣon] μια σπουδαία προσωπικότητα για το Μεξικό, οπαδός του αναρχισμού και δημοσιογράφος , γεννήθηκε στις 16 Σεπτεμβρίου 1847, στο Σαν Αντόνιο, της επαρχίας Οαχάκα και πέθανε στις φυλακές Leavenworth Penitentiary του Κάνσας στις ΗΠΑ στις 21 Νοεμβρίου του 1922.
Ο Φλόρες Μαγόν ερεύνησε τα γραπτά και τις ιδέες πολλών αναρχικών, εξέτασε τις εργασίες των πρώτων αναρχικών Μιχαήλ Μπακούνιν και Πιέρ-Ζοζέφ Προυντόν αλλά επηρεάστηκε επίσης και από τους συγχρόνούς του αναρχικούς: Élisée Reclus, Charles Malato, Ερρίκο Μαλατέστα, Anselmo Lorenzo, Έμμα Γκόλντμαν, Fernando Tarrida del Mármol και Μαξ Στίρνερ. Ωστόσο, ήταν περισσότερο επηρεασμένος από τον Πιοτρ Κροπότκιν. Είχε μελετήσει επίσης τις θεωρίες του Καρλ Μαρξ. 
Ήταν ένας από τους κύριους υποκινητές της μεξικάνικης επανάστασης μίας εκ των πολλών της Νότιας Αμερικής εκείνη την περίοδο, και ιδρυτής του κόμματος PLM (“Partido Liberal Mexicano”), κίνηση που αποσκοπούσε την συσπείρωση του μεξικάνικου λαού απέναντι στην δικτατορία του Πορφίριου Ντίας, (1877-1911). Ο Μαγόν ήταν οργανωμένος στην “IWW” (Industrial Workers of the World – ιδρύθηκε το 1905), μια διεθνή οργάνωση, η οποία ως στόχο είχε την ανάπτυξη αλληλεγγύης μεταξύ των εργαζομένων, στα πλαίσια της επαναστατικής προσπάθειας να ανατραπούν οι τότε συσχετισμοί που τοποθετούσαν την εργατική τάξη σε χείριστη θέση αλλά και, όσον αφορά το Μεξικό, την ανατροπή του (πρώτης μορφής)-καπιταλιστικού, φεουδαρχικού συστήματος. Ο Μαγόν ιδρύοντας την εφημερίδα “Regeneraciόn”, κατάφερε να δώσει νέα πνοή στην εργατική τάξη και να ξεσηκώσει τον λαό ενάντια στην δικτατορία του Πορφίριο Ντίαζ (Porfirio Diaz).
Το βιβλίο του Κροπότκιν "Η Κατάκτηση του Ψωμιού", το οποίο θεωρείτο ένα είδος "Βίβλου των αναρχικών" χρησίμευσε ως βάση για τις βραχύβιες επαναστατικές κοινότητες που δημιούργησε το PLM στην Μπαχία, Καλιφόρνια, και Μεξικό κατά την διάρκεια της επανάστασης των “Magonista” του 1911 με ηγετική μορφή τον Εμιλιάνο Ζαπάτα (Emiliano Zapata). Μάλιστα το σύνθημα του Φλόρες Μαγόν Γη και Ελευθερία» υιοθετήθηκε από τον Εμιλιάνο Ζαπάτα και αποτέλεσε το "σήμα κατατεθέν" της επανάστασης. Αποτέλεσμα της επανάστασης αυτής ήταν και η οριστική απομάκρυνση του δικτάτορα Πορφίριο Ντίας από την εξουσία και το Μεξικό. Ωστόσο, ο Φλόρες Μαγόν που βρισκόταν στις Ηνωμένες Πολιτείες της Αμερικής ήδη από 1904, περνώντας μισή εκ της περιόδου αυτής σε φυλακές, μετακινούμενος από πόλη σε πόλη, δεν επιδίωξε να διεκδικήσει κάποιο αξίωμα στο Μεξικό. Στην τελευταία του σύλληψη, το 1918 κατηγορήθηκε για "παρεμπόδιση πολεμικής προσπάθειας", μια παραβίαση του νόμου κατασκοπείας του 1917, δικάστηκε και καταδικάστηκε σε 20 χρόνια φυλάκιση. Αυτή η καταδίκη συνδέονταν άμεσα με την άνοδο του μπολσεβικισμού στην Ρωσία, η οποία δημιούργησε στις Ηνωμένες Πολιτείες της Αμερικής έναν «πυρετό» φόβου για τους αναρχικούς και τους μπολσεβίκους με αποτέλεσμα την μανιώδη καταστολή στους αποστάτες πολέμου και τους αριστερούς "(οι γνωστές “επιδρομές” Palmer Raids του κυβερνήτη Thomas Woodrow Wilson)".
Η αιτία θανάτου του Φλόρες Μαγόν είναι αμφιλεγόμενη και έχει αποτελέσει το αντικείμενο διαμάχης. Κάποιοι υποπτεύονται ότι δολοφονήθηκε σκόπιμα από φρουρούς των φυλακών. Άλλοι υποστηρίζουν πως πέθανε εξαιτίας της εξασθένισης της υγείας του από την μακροπρόθεσμη παραμονή του στις φυλακές, πιθανότατα επιδεινωμένη από ιατρική παραμέληση των υπαλλήλων και των αρχών του σωφρονιστηρίου Leavenworth.(γεγονός που αναφέρεται σε αρκετά γράμματα του σε φίλους). Άλλοι πάλι ισχυρίζονται πως ο θάνατος του οφείλονταν σε φυσικά αίτια. Η σορός του επαναπατρίστηκε το 1945 και τώρα βρίσκεται στην "Rotonda de los Hombres Illustres" στην Πόλη του Μεξικού.
Η δράση του Ρικάρδο Φλόρες Μαγόν αποτέλεσε πηγή έμπνευσης τόσο των Μεξικάνων όσο και Αμερικάνων αναρχικών. Στο Μεξικό τα αδέρφια Φλόρες Μαγόν θεωρούνται πολιτικά είδωλα εφάμιλλα με τον Εμιλιάνο Ζαπάτα και πολυάριθμοι δρόμοι, πόλεις και γειτονιές φέρουν το όνομά τους. Μάλιστα στην δεκαετία του 1980, διαμορφώθηκε στην Οαχάκα (τόπο γέννησης του Μαγόν) η οργάνωση δημοφιλές «γηγενές συμβούλιο της Οαχάκα-Ρικάρδο Φλόρες Μαγόν» (Consejo Indvega Popular de Oaxaca-Ricardo Flores Magon, ή CIPO-RFM) η οποία δηλώνει ότι ως στόχους(μεταξύ άλλων) έχει την “προαγωγή και υπεράσπιση των ανθρωπίνων, εδαφικών, οικονομικών, κοινωνικών, πολιτικών και πολιτιστικών δικαιωμάτων ως κοινότητες και ως άτομα” και οι οποίοι στόχοι πρόκειται να ολοκληρωθούν μέσω της μη βίαιης, σε κοινοτικό επίπεδο δράσης.

</doc>
<doc id="55201" url="https://el.wikipedia.org/wiki?curid=55201" title="Σιδηροδρομικός Σταθμός Λουτρακίου">
Σιδηροδρομικός Σταθμός Λουτρακίου

Ο Σιδηροδρομικός Σταθμός Λουτρακίου είναι σταθμός του ΟΣΕ, επί της σιδηροδρομικής γραμμής Ισθμού - Λουτρακίου, στη χιλιομετρική θέση 5,199 από το σταθμό του Ισθμού και της οποίας αποτελεί τερματικό σταθμό. Βρίσκεται στον Δήμο Λουτρακίου-Περαχώρας και πήρε το όνομά του από την πόλη που εξυπηρετεί.
Ιστορικό.
Εγκαινιάστηκε την 1η Αυγούστου 1954 και η αρχική του θέση ήταν στην παραλία του Λουτρακίου. Μεταφέρθηκε στη σημερινή του θέση, στην κεντρική πλατεία του Λουτρακίου, το 1955. Διαθέτει πλευρική αποβάθρα και η σημερινή του μορφή ανάγεται στη δεκαετία του 1990.
Τα τακτικά δρομολόγια προς τον σταθμό Λουτρακίου έπαυσαν το 2006 και ο σταθμός έκλεισε οριστικά στις 4 Φεβρουαρίου 2007, προκειμένου να ανακατασκευαστεί σε διαφορετική θέση, παράλληλα με την ανακατασκευή της γραμμής Ισθμού - Λουτρακίου.
Ο σταθμός Λουτρακίου δεν πρέπει να συγχέεται με τον Σιδηροδρομικό Σταθμό Ισθμού, ο οποίος έφερε μέχρι τις 31 Ιουλίου 1954 την ονομασία «Λουτράκι», αφού ήταν μέχρι τότε ο πλησιέστερος προς το Λουτράκι σιδηροδρομικός σταθμός.
Τον Νοέμβριο 2021 με την νέα γραμμή Ισθμού-Λουτρακίου, ο τερματικός σταθμός θα βρίσκεται στην συμβολή Αιγαίου και Ποσειδώνος.

</doc>
<doc id="55204" url="https://el.wikipedia.org/wiki?curid=55204" title="Καρπερό Γρεβενών">
Καρπερό Γρεβενών

Το Καρπερό, έως 1927 γνωστό ως Δημηνίτσα είναι η έδρα του Δήμου Χασίων του νομού Γρεβενών. Βρίσκεται μέσα σε κάμπο σε υψόμετρο 477μ και έχει πραγματικό πληθυσμό 556 κατοίκους (απογραφή 2011). Αρχικά το Καρπερό υπαγόταν στο νομό Κοζάνης. Από το 1963 που συστάθηκε ο νομός Γρεβενών, το Καρπερό διοικητικά υπάγεται σ’ αυτόν. 
Γεωγραφική θέση.
Το Καρπερό βρίσκεται στο μέσο ενός ξέφωτου καρποφόρου κάμπου, έχοντας βόρεια την τοξοειδή κοίτη του Αλιάκμονα, νότια το μεγάλο ρέμα της Σιούτσας που με τα παρακλάδια του χύνεται στον Αλιάκμονα, αφού διαγράφει πρώτα ένα μεγάλο χαλικόστρωτο τόξο ανάμεσα σε αραιά δέντρα βελανιδιάς και λίγα πλατάνια. Σε κοντινή απόσταση από τον κάμπο του Καρπερού ανατολικά βρίσκεται η κορυφή Βουνάσα που με τα 1.615 μέτρα της είναι η ψηλότερη του συγκροτήματος των Καμβουνίων ορέων.
Το Καρπερό απέχει 35 χιλιόμετρα από τα Γρεβενά, 23 από τη Δεσκάτη και 40 από την Καλαμπάκα. Η απόσταση από τα γύρω χωριά είναι:
Ο ποταμός Αλιάκμονας περνά 1 χλμ βόρεια του Καρπερού, ενώ 2 χλμ πιο πάνω υπάρχει τεχνητή λίμνη που σχηματίστηκε εξαιτίας του φράγματος που φτιάχτηκε εκεί για αρδευτικούς λόγους. Βόρεια του Καρπερού προς το Φελλί εκτείνεται δάσος βελανιδιάς, ενώ δίπλα στη Δήμητρα υπάρχει πάρκο αναψυχής (30 στρ.) διαμορφωμένο από τον Πολιτιστικό Σύλλογο του οικισμού σε συνεργασία με το Δασαρχείο Γρεβενών. Επίσης, εξωραϊσμένος από το Δασαρχείο χώρος υπάρχει 2 χλμ νότια της Δήμητρας, όπου οι κάτοικοι της περιοχής γιορτάζουν την Πρωτομαγιά. Αξιόλογο θρησκευτικό μνημείο αποτελεί η εκκλησία του Αγ. Αθανασίου, Παμμεγιστών Ταξιαρχών, Αγ. Τριάδας. Κάθε χρόνο στις 16-19/8 επίσης στο Καρπερό διεξάγεται εμποροπανήγυρη, όπου στήνονται παράγκες από μικροπωλητές και καταστηματάρχες.
Ιστορία.
Ονομασία.
Παλαιότερα το χωριό Καρπερό ονομαζόταν Δημηνίτσα. Σύμφωνα με μία εκδοχή, Δημηνίτσα σημαίνει “δεμένο χωριό”. Τα πρώτα χρόνια τα σπίτια ήταν χτισμένα μακριά το ένα από το άλλο, οι χωριανοί όμως αποφάσισαν για λόγους ασφαλείας να χτίσουν τα σπίτια τους το ένα κοντά στο άλλο. Αυτό αποτέλεσε την αρχική μορφή του σημερινού χωριού.
Το χωριό μετονομάστηκε από Δημηνίτσα σε Καρπερό το 1927. Αυτό συνέβη διότι η κυβερνητική πολιτική είχε σκοπό να τονωθεί η εθνική συνείδηση των Ελλήνων.
Προϊστορία.
Η ιστορία της ευρύτερης περιοχής του Καρπερού ξεκινάει αρκετές χιλιάδες χρονια π.χ. Στον Αη-Λιά εντοπίστηκαν ερείπια οικίων, κεραμίδες και προϊστορικά λίθινα εργαλεία. Στα σύνορα Καρπερού-Δήμητρας βρέθηκαν όστρακα γραπτών αγγείων, θραύσματα από προϊστορικούς λίθινους πέλεκεις ενώ μέσα στο σημερινό χωριό βρέθηκαν τάφοι με αρκετά κτερίσματα, χάλκινες πόρπες, περικάρπια, κυαθους, νομίσματα κ.α. Τα ευρήματα αυτά χρονολογούνται περί το 4000π.χ. Απομεινάρια αρχαίων τειχών δεν έχουν βρεθεί καθώς το πυκνό δάσος της περιοχής παρείχε φυσική προστασία.
Ιστορικοί χρόνοι.
Στο τραπεζοειδές ύψωμα «Άγιος Αθανάσιος», που βρίσκεται μέσα σε μια καμπύλη του Αλιάκμονα ποταμού και σε απόσταση μόλις 500 μ. ΒΒΑ από το χωριό, έχει εντοπιστεί η θέση αρχαίου οικισμού. Επίσης, οι θέσεις δυο άλλων αρχαίων οικισμών έχουν εντοπιστεί σε μικρή απόσταση (2-3 χλμ.) ανατολικά και νότια από το χωριό, στις αντίστοιχες τοποθεσίες «Χάνι» και «Βακούφικος μύλος».
Τουρκοκρατία.
Στα χρόνια της Τουρκοκρατίας, σύμφωνα με πληροφορίες της περιοχής, το Καρπερό διετέλεσε κεφαλοχώρι. Παρόλο που στην περιοχή δεν ήταν εγκατεστημένες τουρκικές οικογένειες και παρόλο που δεν είχε παρατηρηθεί το φαινόμενο του εξισλαμισμού, άρχοντας ήταν ο “μπέης” ο οποίος επέβαλε και εισέπραττε έναν φόρο, το χαράτσι.Οι κάτοικοι όμως αντιδρούσαν και συχνά επαναστατούσαν ενάντια στο τουρκικό ζυγό. Μία από τις γνωστότερες οικογένειες που έδρασε στην περιοχή ήταν η οικογένεια Ζιάκα από το ομώνυμο χωριό των Γρεβενών, η οποία πρωτοστάτησε και στήριξε την ελληνική επανάσταση. Το 1853 μετά το Ρωσοτουρκικό πόλεμο πραγματοποιήθηκε επανάσταση από τις υπόδουλες περιοχές της Ηπείρου και της Δ. Μακεδονίας, επειδή πίστεψαν ότι είχε φτάσει η στιγμή της απελευθέρωσης και της λύτρωσης. Την εποχή εκείνη επανήλθε από τη Λαμία στα Γρεβενά ο Θεόδωρος Ζιάκας με εξοπλισμένο ασκέρι (αντάρτικη ένοπλη μονάδα) ξεσηκώνοντας τον πληθυσμό ενάντια στους Τούρκους. Έτσι στις 10 Μαΐου του 1854 οι Βλάχοι που ήταν ανάμεσα στα χωριά Δημηνίτσα, Αράπι, Σίντσα, Κατάκαλη, κοντά στο μοναστήρι της Μπουνάσσας, 2000 τον αριθμό, άνδρες και γυναικόπαιδα σήκωσαν τη σημαία της Επανάστασης και δέχθηκαν άγρια επίθεση Τούρκων, Κούρκηδων, Τουρκομάνων και Αλβανών 300 εκ των οποίων ήταν ιππείς. Ακολούθησε άγρια σφαγή των Βλάχων. ‘Οταν ο Ζιάκας πληροφορήθηκε τη σφαγή και την αρπαγή όλου του Βλάχικου καταυλισμού από τους Τούρκους, καθώς και την αρπαγή πολλών γυναικόπαιδων και γιδοπροβάτων, πήρε τους αντάρτες του και πρόφθασε τους Τούρκους στη Δημηνίτσα, στη θέση «Φιλουριά», περιοχή ανάμεσα στο Καρπερό και τη Δήμητρα, όπου έγινε και η ομώνυμη μάχη με τον Θεόδωρο Ζιάκα να αποδεκατίζει τους Τουρκαλβανούς (Γιουρούκους Τούρκους. Στη μάχη που οι Τούρκοι αιφνιδιάστηκαν και τράπηκαν σε φυγή. Από τους 350 Τούρκους μόνο 100 σώθηκαν, ενώ ο Ζιάκας έχασε μόνο 5 άντρες και 15 άλλοι τραυματίστηκαν οι οποίοι “νοσηλεύτηκαν” στο μοναστήρι Ζη μνιάτσι.
Με το πέρας της μάχης ο Θεόδωρος Ζιάκας με την αντάρτικη ομάα του κατέφυγε στο Σπήλαιο όπου έγινε και η ιστορική μάχη του Σπηλαίου.
Α΄ Παγκόσμιος Πόλεμος.
Σημαντική ήταν και η βοήθεια των κατοίκων και ειδικά των ανταρτών στον Μακεδονικό Αγώνα (1904-1908). Το Καρπερό ήταν από τα πρώτα χωριά που συνάντησε ο Παύλος Μελάς κατά την άνοδό του στη Μακεδονία και όπου βρήκε μεγάλη υποστήριξη. Χαρακτηριστικές ήταν οι λέξεις που χρησιμοποίησε σε μία επιστολή του στη γυναίκα του για να της περιγράψει το μέγεθος της βοήθειας που δέχθηκε από τους κατοίκους που συνάντησε στο πέρασμά του. Ειδικότερα αναφέρθηκε στον Αθανάσιο Τζελίνη, “ο ολίγον καμπούρης” από τη Δημηνίτσα, ο οποίος ήταν οδηγός στο τάγμα του. Στις 11 Οκτωβρίου του 1912, το Καρπερό απελευθερώθηκε και οι κάτοικοι άρχισαν να ανασυγκροτούν τις οικογένειές τους και τα σπίτια τους. Πολλοί ήταν αυτοί που έλαβαν μέρος στους Βαλκανικούς πολέμους και κυρίως στη Μικρασιατική εκστρατεία.
Μεσοπολεμική περίοδος.
Μετά την τραγωδία της Μικράς Ασίας, με την υπογραφή της Συνθήκης της Λωζάνης το 1924, πραγματοποιήθηκε ανταλλαγή των πληθυσμών και το χωριό κατοικήθηκε από 100 περίπου προσφυγικές οικογένειες που ήρθαν από τον [Πόντος|Πόντο]] και συγκεκριμένα από το χωριό Çatma της Τουρκίας (300 χιλιόμετρα ανατολικά της Άγκυρας). Οι περισσότεροι ασχολήθηκαν με τη γεωργία και την κτηνοτροφία.
Στα γύρω βουνά άκμαζαν και δρούσαν γνωστές ληστοσυμμορίες, όπως του Γιαγκούλα, του Νταβέλη, του Περικλή, του Μπομπάνη, του Ζιώγα, του Γκαντάρα και πολλών άλλων. Στα χρόνια ανάμεσα στο 1928 έως το 1930, το κράτος έκανε πολλές προσπάθειες ανασυγκρότησης και οργάνωσής του για την εξαφάνιση αυτών των συμμοριών.
Στα τέλη της δεκαετίας του 1920 το Καρπερό απέκτησε σιδηροδρομικό σταθμό, επί της γραμμής Καλαμπάκας - Κοζάνης - Βέροιας, που όμως δε λειτούργησε ποτέ, λόγω της μη ολοκλήρωσης των έργων της σιδηροδρομικής γραμμής. Μέχρι και σήμερα σώζονται δύο κτήρια του σταθμού (το κτήριο επιβατών και το οίκημα του προσωπικού), ενώ εντός των ορίων του δήμου Χασίων σώζονται και άλλοι δύο σιδηροδρομικοί σταθμοί: ο σταθμός Καρβούνη και ο σταθμός Μικρού.
Β΄ Παγκόσμιος Πόλεμος.
Την περίοδο του ελληνοϊταλικού πολέμου και της κατοχής στο Καρπερό δοκιμάστηκε σκληρά. Οι κάτοικοί του, όσοι από αυτούς ήταν στρατεύσιμοι, έδωσαν παρόν, πολεμώντας στο ελληνοαλβανικό μέτωπο. Με την πτώση του μετώπου αρχίζουν και τα δεινά για το χωριό: εμπρησμός του οικισμού, βασανιστήρια, μαστιγώσεις των κατοίκων και φυλακίσεις τους.
Η Πρώτη επιδρομή ιταλικών στρατευμάτων σημειώθηκε στις 3 Αυγούστου του 1941. Ένας ιταλικός λόχος φασιστών καραμπινιέρων ανάγκασε όλους τους άντρες του χωριού άνω των 18, μαζί με τον παπά και τον πρόεδρο της κοινότητας να συγκεντρωθούν στο προαύλιο της εκκλησίας. Τους ζητήθηκε να παραδώσουν τα όπλα που φύλαγαν στα σπίτια τους. Οι Ιταλοί αντιμετωπίζοντας όμως την άρνηση των κατοίκων, τους βασάνισαν, σκότωσαν μερικούς και τους υπόλοιπους τους έκλεισαν φυλακή.
Η δεύτερη επιδρομή λαμβάνει χώρα στις 23 Φεβρουαρίου του 1943, όπου έφιππα ιταλικά στρατεύματα εισήλθαν στο Καρπερό προκαλώντας εμπρησμό και λεηλασία. Κάηκαν όλα τα σπίτια, περί τα 150 με 160. Για 4 ημέρες πυκνός καπνός υψωνόταν δηλώνοντας την ανυπολόγιστη καταστροφή. Έκτοτε, οι κάτοικοι του χωριού κατέφυγαν για ασφάλεια στα πυκνά δάση της περιοχής όποτε υπήρχε φόβος για γερμανοϊταλικές επιδρομές. Η τελευταία επιδρομή εκδηλώθηκε στις 11 Φεβρουαρίου 1944, αυτή τη φορά από τα κατοχικά γερμανικά στρατεύματα τα οποία ερχόμενα από Κοζάνη και καταλαμβάνοντας τη Δήμητρα, προχωρούν και καταλαμβάνουν το Καρπερό. Στο χωριό όμως υπήρξε ομάδα οργανωμένη στο Εφεδρικό Ελλάς η οποία παρατάχθηκε στο δυτικό μέρος του χωριού, και έβαλε κατά των Γερμανών. Η μάχη κράτησε μία ώρα. Λόγω της γερμανικής στρατιωτικής υπεροχής, το αντάρτικο σώμα υποχώρησε ενώ οι Γερμανοί έκαψαν το χωριό για δεύτερη φορά. Στα χρόνια του εμφυλίου πολέμου που ακολουθούν αρκετοί κάτοικοι αναζητώντας ασφάλεια εγκαταλείπουν το χωριό και καταφεύγουν σε γειτονικές πόλεις όπως Γρεβενά, Αγιόφυλλο, Δεσκάτη, Καλαμπάκα, Τρίκαλα και Βόλο. Δεν είναι λίγοι και αυτοί που ξεριζώνονται και αναζητούν καταφύγιο στις ανατολικές σοσιαλιστικές χώρες της Ευρώπης. Στα χρόνια που ακολουθούν οι κάτοικοι αγωνίζονται να επουλώσουν τις πληγές του πολέμου, να βγουν από την ανέχεια βελτιώνοντας την ποιότητα ζωής τους.

</doc>
<doc id="55207" url="https://el.wikipedia.org/wiki?curid=55207" title="Καρπερό">
Καρπερό



</doc>
<doc id="55208" url="https://el.wikipedia.org/wiki?curid=55208" title="Σιδηροδρομική Γραμμή Ισθμού - Λουτρακίου">
Σιδηροδρομική Γραμμή Ισθμού - Λουτρακίου



</doc>
<doc id="55209" url="https://el.wikipedia.org/wiki?curid=55209" title="Οργανισμός Σιδηροδρόμων Ελλάδος">
Οργανισμός Σιδηροδρόμων Ελλάδος



</doc>
<doc id="55211" url="https://el.wikipedia.org/wiki?curid=55211" title="Κονγκό-Μπραζαβίλ">
Κονγκό-Μπραζαβίλ



</doc>
<doc id="55213" url="https://el.wikipedia.org/wiki?curid=55213" title="Μητροφάνης Β΄">
Μητροφάνης Β΄

Ο Μητροφάνης Β΄ έγινε Οικουμενικός Πατριάρχης την άνοιξη του 1440, μετά το θάνατο του Ιωσήφ Β΄ κατά τη διάρκεια της Συνόδου Φερράρας-Φλωρεντίας και μετά την επιστροφή της βυζαντινής (ελληνικής) αποστολής στην Κωνσταντινούπολη την 1η Φεβρουαρίου 1440.
Μετά την υπογραφή της Ένωσης των Εκκλησιών, στην Κωνσταντινούπολη εκδηλώθηκε ζωηρή λαϊκή αντίδραση, με αποτέλεσμα να είναι πολύ δύσκολη η εκλογή νέου Πατριάρχη. Ο Αυτοκράτορας Ιωάννης Η΄ Παλαιολόγος αρχικά ήθελε έναν πρώην ανθενωτικό που είχε υπογράψει τον όρο της Ένωσης στη Φλωρεντία, τον Αντώνιο Ηρακλείας. Όμως αυτός είχε αμέσως μετανιώσει και πριν καν επιστρέψουν στην Κωνσταντινούπολη είχε αποκηρύξει την υπογραφή του, λέγοντας με θάρρος στον Ιωάννη ότι δε δέχεται τέτοιο αξίωμα κι ας του κοπεί η «δεξιά η υπογράψασα». Τότε ο Αυτοκράτορας, χωρίς να τιμωρήσει τον Αντώνιο, στράφηκε για τη θέση αυτή στο γηραιό Μητροπολίτη Κυζίκου. Αυτός υπήρξε πριν τη Σύνοδο ανθενωτικός, μεταπείστηκε όμως και είχε υπογράψει στη Φλωρεντία, και μετά έλεγε ότι αν και αμφίρροπος, θεωρεί τίμιο να τηρήσει την υπογραφή του, για να υποστηρίξει τις ενωτικές αποφάσεις και τον Αυτοκράτορα. Η εκλογή του θεωρήθηκε νίκη των Ενωτικών.
Ως Πατριάρχης στην αρχή ο Μητροφάνης προσπάθησε να επιβάλει σε όλους να μνημονεύουν τον Πάπα στη θεία Λειτουργία, να λένε στο Σύμβολο της Πίστεως «και εκ του Υιού εκπορευόμενον» και να επιτρέπουν θεία Κοινωνία με άζυμο άρτο. Δέχτηκε όμως άμεσα επίθεση από τους ανθενωτικούς, με πρώτο τον Μάρκο Ευγενικό που φώναζε στους πιστούς και τους ιερείς να αποφεύγουν τον «Μητροφόνο», όπως τον αποκαλούσαν, και όλους τους ενωτικούς, να μην τελούν μαζί τους ούτε Λειτουργία ούτε γάμο ούτε άλλο μυστήριο. Έπεισε έτσι και πολλούς άλλους όπως το Γεώργιο Γεννάδιο Σχολάριο και το Γεώργιο Αμιρούτζη. Ο Βησσαρίων ο Τραπεζούντιος δεν μπόρεσε να τον υπερασπιστεί και έφυγε στην Ρώμη, όπου έγινε καρδινάλιος της Καθολικής Εκκλησίας, όπως και ο Ισίδωρος του Κιέβου.
Ο Μητροφάνης απομονωμένος και, παρότι χειροτόνησε αρκετούς ενωτικούς αρχιερείς, δεν μπόρεσε να αντιδράσει. Αποκηρύχθηκε το 1443 από ανθενωτικούς ιεράρχες, αλλά και από Σύνοδο, η οποία συγκλήθηκε τον Απρίλιο του ίδιους έτους στην Αλεξάνδρεια και κατέληξε σε ανάθεμα της Ενώσεως.
Πέθανε την 1η Αυγούστου του 1443. Τον διαδέχτηκε ο Γρηγόριος Γ΄ Μαμμής, επίσης ενωτικός και πνευματικός του αυτοκράτορα Ιωάννη.

</doc>
<doc id="55214" url="https://el.wikipedia.org/wiki?curid=55214" title="Γιώργος Φουντούλης">
Γιώργος Φουντούλης

Ο Γιώργος Φουντούλης (1964) είναι γνωστός Έλληνας κιθαρίστας και συνθέτης με πλούσια καλλιτεχνική και εκπαιδευτική δράση στην Ελλάδα και στο εξωτερικό. Γεννήθηκε στο Βόλο το 1964. Είναι ιδρυτής και διευθυντής του Ωδείου Φουντούλη, καλλιτεχνικός διευθυντής του Παγκόσμιου Θερινού και Χειμερινού Φεστιβάλ Κιθάρας Βόλου, καθώς και πρόεδρος της International Art Society &amp; Academy.
Βιογραφικό.
Ο Γιώργος Φουντούλης γεννήθηκε στο Βόλο. Από μικρή ηλικία επέλεξε τους δρόμους της μουσικής κάνοντας ολοκληρωμένες σπουδές σε Ωδεία και Πανεπιστήμια της Ελλάδας και του εξωτερικού, απ’ όπου αποφοίτησε ως διακεκριμένος αριστούχος παίρνοντας Διπλώματα Κιθάρας, Θεωρητικών, Σύνθεσης και Διεύθυνσης Ορχήστρας (Μaster και Doctorate). Επίσης έλαβε μέρος σε μεγάλες διεθνείς διοργανώσεις στην Ελλάδα και στο εξωτερικό όπου απέσπασε πολλές τιμητικές διακρίσεις και βραβεία. 
Η επαγγελματική του δραστηριότητα συνοψίζεται στα εξής: Σολίστ – Καθηγητής Κιθάρας και Συνθέτης με διεθνή καριέρα και σημαντική παρουσία στη δισκογραφία και στη βιβλιογραφία, Ωδειάρχης, Manager με εξειδίκευση στο πολιτιστικό management. 
Έχει μόνιμη καλλιτεχνική συνεργασία με τις χώρες: Ιταλία, Αγγλία, Πολωνία, Καναδάς, ΗΠΑ, Ρωσία, Γερμανία, Ισπανία, Πορτογαλία, Νορβηγία, Κίνα, Βουλγαρία, Σερβία, Κροατία, Κούβα, Λίβανος, Κύπρος, κα. 
Ως συνθέτης κατέχει το παγκόσμιο ρεκόρ στη μελοποίηση ποιητών. Έχει μελοποιήσει περισσότερους από 80 ποιητές, μεταξύ των οποίων Ελύτη, Καβάφη, Σεφέρη, Βάρναλη, Ρίτσο, Πολυδούρη, Απολλώνιο Ρόδιο (3ος αι. π.Χ.), και πάρα πολλούς άλλους.
Από το 1982 μέχρι σήμερα, συνεργάζεται ως καθηγητής με πολλά Ωδεία, Πανεπιστήμια και σημαντικούς πολιτιστικούς φορείς της Ελλάδας και του εξωτερικού.  
Από τις τάξεις του έχουν αποφοιτήσει εκατοντάδες κιθαριστές και μουσικοί που κάνουν καριέρα είτε ως σολίστ είτε ως καθηγητές. 
Το 1991 ίδρυσε το Ωδείο Φουντούλη στο Βόλο (με την αναγνώριση του Υπουργείου Πολιτισμού), το οποίο λειτουργεί με καταξιωμένους παιδαγωγούς και καλλιτέχνες και διοργανώνει ειδικά προγράμματα σπουδών, εκδηλώσεις, σεμινάρια, φεστιβάλ, κλπ.
Μέχρι σήμερα σχεδίασε και υλοποίησε με επιτυχία περισσότερες από 300 διεθνείς διοργανώσεις (φεστιβάλ, συνέδρια, κύκλους εκδηλώσεων κα) και εκατοντάδες εκδηλώσεις τοπικής και περιφερειακής εμβέλειας.
Από το 2004 ως το 2006 διετέλεσε διευθυντής του Δημοτικού Ωδείου Γιαννιτσών προσφέροντας σημαντικό έργο, ενώ παράλληλα δημιούργησε νέους πολιτιστικούς θεσμούς στα Γιαννιτσά.
Το 2010 ίδρυσε τον Πολυχώρο Τέχνης στο Βόλο,  ένα ζωντανό χώρο πολιτισμού στον οποίο φιλοξενήθηκαν χιλιάδες εκδηλώσεις και αποτέλεσε πρότυπο και σημείο αναφοράς για τα ελληνικά και διεθνή πολιτιστικά δρώμενα.
Το 2015 ίδρυσε την Κιθαριστική Ορχήστρα Βόλου, η οποία πολύ σύντομα απέκτησε παγκόσμια ακτινοβολία και αποτελεί σημείο αναφοράς στη διεθνή μουσική σκηνή.
Είναι διευθυντής του Ωδείου Φουντούλη, του Εξεταστικού Κέντρου του Trinity College London (Αγγλία) με έδρα το Βόλο, της International Art Society &amp; Academy και της EYF management. Είναι εκπρόσωπος πολλών ξένων πανεπιστημίων στην Ελλάδα. Επίσης είναι καλλιτεχνικός διευθυντής σε πολλά καθιερωμένα ετήσια διεθνή Φεστιβάλ. Είναι συνεργάτης του BBC και από το 2008 είναι σύμβουλος και παραγωγός της εκδοτικής εταιρίας BERBEN (Ιταλία). 

</doc>
<doc id="55215" url="https://el.wikipedia.org/wiki?curid=55215" title="The X-Files">
The X-Files

The X-Files ονομάζεται η αμερικανική δραματική τηλεοπτική σειρά επιστημονικής φαντασίας που δημιουργήθηκε από τον Κρις Κάρτερ. Προβαλλόταν από το 1993 μέχρι το 2002 και αρχικά ολοκληρώθηκε σε εννέα κύκλους, γνωρίζοντας παγκόσμια επιτυχία. Μεταφέρθηκε δύο φορές στον κινηματογράφο, το 1998 με την ταινία ' που εξελίσσει τη βασική μυθολογία της σειράς και ενώνει τον πέμπτο με τον έκτο κύκλο και το 2008, με την ταινία ', που δεν συνδέεται με τη βασική μυθολογία της σειράς, αλλά ακολουθεί ένα αυτοτελές μεταφυσικό μυστήριο και την εξέλιξη της ζωής των ηρώων. Τον Ιανουάριο του 2016, ξεκίνησε να προβάλλεται ο 10ος κύκλος της σειράς, αποτελούμενος από 6 επεισόδια. Συγκέντρωσε μεγάλα ποσοστά τηλεθέασης, με το πρώτο νέο επεισόδιο "My struggle" να φθάνει τους 21.4 εκατομμύρια τηλεθεατές και την mini σεζόν συνολικά να είναι η τρίτη πιο δημοφιλής σειρά μυθοπλασίας στα νεανικά κοινά για την τηλεοπτική σεζόν 2015-16 στην αμερικάνικη τηλεόραση. Αποτέλεσμα ήταν το Fox να εγκρίνει και νέο mini κύκλο επεισοδίων, αυτή τη φορά με περισσότερα επεισόδια. Ο 11ος κύκλος έκανε πρεμιέρα τον Ιανουάριο του 2018 με ακόμη 10 νέα επεισόδια.
Τα "X-Files" είναι δημιουργία του Κρις Κάρτερ, ο οποίος ήθελε αρχικά να ασχοληθεί με απαγωγές από εξωγήινους και εμφανίσεις ΑΤΙΑ, σταδιακά όμως η πολυπλοκότητα, η ευρεία θεματολογία και οι μυθολογικές αναφορές του σεναρίου της σειράς οδήγησαν στη εξάπλωση της ιστορίας πολύ πιο πέρα από τους αρχικούς σχεδιασμούς. Πρόκειται για μία ιστορία επιστημονικής φαντασίας που απευθύνεται στο ευρύ κοινό, διαδραματιζόμενη στη Γη του σήμερα. Τη μουσική της σειράς έγραψε ο συνθέτης Μαρκ Σνόου.
Τα επεισόδια διακρίνονται σε "μυθολογικά" που εξελίσσουν την κεντρική ιστορία και σε επεισόδια τύπου "τέρας της εβδομάδας", με τα τελευταία να είναι αυτοτελή με παραφυσική ή υπερφυσική θεματολογία και το ύφος τους να ποικίλει από μυστήριο και θρίλερ μέχρι σουρεαλιστική μαύρη κωμωδία. Τα μυθολογικά επεισόδια αποτελούν μία λογική ενότητα, μία ιστορία που ξεδιπλώνεται σταδιακά και επίπονα στη διάρκεια της σειράς και αποκαλύπτει το χρονικό μίας προσχεδιασμένης, επικείμενης εξωγήινης εισβολής στη Γη και μίας κυβερνητικής συνωμοσίας για τη συγκάλυψη της. Αυτή η "μυθολογία" αναπτύσσεται περίπου στο ένα τρίτο του συνόλου των επεισοδίων και επικεντρώνεται σε νέες επιστημονικές ανακαλύψεις, μυστικές τεχνολογίες (συνήθως από το χώρο της γενετικής μηχανικής), κυβερνητικές συνωμοσίες και εξωγήινους που δρουν κρυφά στη Γη.
Σύμφωνα με το αμερικανικό τηλεοπτικό περιοδικό "TV Guide", τα X-Files τοποθετήθηκαν στη θέση 37 των 100 καλύτερων τηλεοπτικών σειρών όλων των εποχών και ψηφίστηκε η δεύτερη πιο καλτ σειρά παγκοσμίως μετά το "Star Trek" Η σειρά έχει προβληθεί τηλεοπτικά σε περισσότερες από 90 χώρες, έχει βραβευτεί με 5 Χρυσές Σφαίρες, 16 Emmy και 2 Screen Actors Guild Awards ενώ συνολικά υπήρξε υποψήφια 102 φορές για διάφορα βραβεία. Τα σλόγκαν της σειράς ("The Truth Is Out There", "Trust No One", "I Want To Believe" κλπ.) έγιναν κομμάτι της ποπ κουλτούρας, ενώ η σειρά θεωρείται ορόσημο της δεκαετίας του 1990.
Πορεία της σειράς.
1993 - 2000: Πρώτες 7 σεζόν και πρώτη μεταφορά στον κινηματογράφο
Ήρωες της σειράς είναι ο Ειδικός Πράκτορας του FBI Φοξ Μόλντερ (Fox Mulder) ερμηνευμένος από τον Ντέιβιντ Ντουκόβνι, απόφοιτος της Οξφόρδης, παθιασμένος με το παραφυσικό και ο οποίος πιστεύει σε θεωρίες συνωμοσίας, και η πιο ορθολογική συνάδελφος του Ντέινα Σκάλι (Dana Scully) ερμηνευμένη από την Τζίλιαν Άντερσον, με στιβαρή επιστημονική κατάρτιση και σκεπτικισμό ως προς τα παραφυσικά φαινόμενα. Το 1993 ανατέθηκε στην τελευταία να επιβλέψει την έρευνα από τον Πράκτορα Μόλντερ ορισμένων ανεξιχνίαστων υποθέσεων του Γραφείου, των Φακέλων-X (X-Files), και να παράσχει το απαιτούμενο επιστημονικό υπόβαθρο στη μελέτη τους. Κάθε επεισόδιο της σειράς αφορά την έρευνα ενός Φακέλου-Χ από τους δύο Πράκτορες και τις, συχνά αντικρουόμενες, απόψεις του καθενός επάνω στην εκάστοτε υπόθεση. Η Σκάλι προκρίνει σχεδόν πάντα επιστημονικά βάσιμες εξηγήσεις ενώ ο Μόλντερ, παθιασμένος και λειτουργώντας συχνά με λογικά άλματα, δε διστάζει να καταφύγει εύκολα σε αλλόκοτες θεωρίες. Αυτή η συμπεριφορά του εν μέρει εξηγείται από την ακράδαντη πεποίθηση του ότι η μικρή του αδελφή απήχθη από εξωγήινους μπροστά στα μάτια του όταν ο ίδιος ήταν ακόμα παιδί. Η θεματολογία των υποθέσεων αυτών κυμαίνεται από ιστορίες με βρικόλακες και φαντάσματα ως αποτυχημένα πειράματα και τέρατα της φύσης. Ο πρώτος κύκλος αποτελείται από αυτοτελή επεισόδια, από τον δεύτερο κύκλο και μετά όμως καθώς η βασική μυθολογία αρχίζει να ξετυλίγεται τα μυθολογικά επεισόδια συχνά εκτυλίσσονται σε αγωνιώδεις συνέχειες δύο ή και τριών επεισοδίων. Εκτός των δύο πρωταγωνιστών, οι υπόλοιποι μόνιμοι χαρακτήρες της σειράς εμφανίζονται κατά κύριο λόγο στα μυθολογικά επεισόδια, αφού αποτελούν με τον ένα ή τον άλλον τρόπο πιόνια σε μία επική ιστορία πλεκτανολογίας και εξωγήινης εισβολής που ξετυλίγεται καθώς εξελίσσεται η σειρά, με απώτερο στόχο την αποίκιση της Γης από μία εξελιγμένη εξωγήινη φυλή, με τη συνεργασία ισχυρών ανθρώπων συνωμοτών με αντάλλαγμα την επιβίωση τους μετά τον αποικισμό. Η τηλεθέαση της σειράς φτάνει στα υψηλότερα επίπεδα κατά την 4η και την 5η σεζόν με τον μέσο όρο τηλεθέασης να φτάνει τους 19,2 και 19,8 εκατομμύρια τηλεθεατές αντίστοιχα. 
Ως αποτέλεσμα της παγκόσμιας επιτυχίας της σειράς το καλοκαίρι του 1998 βγήκε στους κινηματογράφους η ταινία "", ένα κινηματογραφικών προδιαγραφών αποκαλυπτικό μυθολογικό επεισόδιο που μεσολαβεί μεταξύ του πέμπτου και του έκτου κύκλου. Με προϋπολογισμό 60 εκατομμυρίων δολαρίων η ταινία έφερε στα ταμεία 189,2 εκατομμύρια, φθάνοντας στο no1 του box office σε Αμερική, Αγγλία και πολλές άλλες χώρες μεταξύ των οποίων και η Ελλάδα. Την ίδια εποχή κυκλοφόρησε και το βιντεοπαιχνίδι περιπέτειας "The X-Files Game", με βιντεοσκοπημένους ηθοποιούς, στο οποίο συμμετείχαν και ο Ντέιβιντ Ντουκόβνι και η Τζίλιαν Άντερσον. Ο έκτος κύκλος το φθινόπωρο του 1998 συνεχίζει τη μυθολογία από εκεί που την άφησε η ταινία, ενώ στα μέσα του κύκλου και στα επεισόδια «Two Fathers» και «One Son», αποκαλύπτονται σημαντικές πτυχές του Αποικισμού και των κινήτρων των χαρακτήρων, ενώ ταυτόχρονα ένα απρόσμενο συμβάν θέτει τέρμα σε μεγάλο μέρος της μυθολογίας που είχε αναπτυχθεί ως εκείνη τη στιγμή. Στα μέσα του έβδομου κύκλου και στα επεισόδια «Sein und Zeit» και «Closure», ο Μόλντερ μαθαίνει την οριστική αλήθεια για την τύχη της εξαφανισμένης αδερφής του, που μέχρι τότε αποτελούσε βασική υποπλοκή της σειράς και κινητήριος δύναμη για τον χαρακτήρα του Μόλντερ.
Τον Μάιο του 2000 ηθοποιοί, σεναριογράφοι και παραγωγοί πιστεύουν πως είχε έρθει πια η στιγμή να κλείσουν την πορεία της σειράς στην τηλεόραση και να επανέλθουν μελλοντικά με περισσότερες συνέχειες στον κινηματογράφο. Το δίκτυο Fox όμως αρνήθηκε να δώσει εντολή για οριστικό φινάλε. Ο Ντουκόβνι εξέφρασε την πρόθεσή του να αποχωρήσει από μόνιμος πρωταγωνιστής της σειράς ενώ παρασκηνιακά εξελίχθηκε μια δικαστική διαμάχη του ίδιου με τη Fox για θέματα δικαιωμάτων. Αποτέλεσμα ήταν το τελευταίο επεισόδιο του 7ου κύκλου με τίτλο «Requiem», το οποίο διαδραματίζεται στην ίδια τοποθεσία με τον πιλότο, να γραφτεί με τέτοιο τρόπο από τον Κρις Κάρτερ ώστε να λειτουργεί ταυτόχρονα ως φινάλε της σειράς, ως άνω τελεία για συνέχιση του franchise στον κινηματογράφο αλλά και ως αγωνιώδες φινάλε για συνέχιση την επόμενη σεζόν. 
2000 - 2002: Οι δύο τελευταίες σεζόν και η δεύτερη μεταφορά στον κινηματογράφο το 2008
Τα "X-Files" πήραν τελικά παράταση για άλλα δύο χρόνια και στον όγδοο κύκλο, όπου ο Μόλντερ έχει πλέον εξαφανιστεί μυστηριωδώς, τη θέση του στα X-Files πήρε ο Πράκτορας Τζον Ντόγκετ (John Doggett), ρεαλιστής, απορριπτικός ως προς το παραφυσικό και πρώην αστυνομικός ενώ η Σκάλι, προσπαθώντας να υπερασπιστεί τη δουλειά του Μόλντερ όσο αυτός λείπει, υιοθέτησε το ρόλο του πιστού στους εξωγήινους και στα παραφυσικά φαινόμενα. Τον ρόλο του Ντόγκετ ανέλαβε ο Ρόμπερτ Πατρικ, με τους σεναριογράφους να προσπαθούν να χτίσουν ένα κεντρικό χαρακτήρα που να μην σχετίζεται με τον Μόλντερ. Παράλληλα, έγινε εμφανές ότι η σχέση της Σκάλι με τον Μόλντερ είναι κάτι παραπάνω από φιλική, μία εξέλιξη που πολλοί οπαδοί της σειράς περίμεναν ήδη από τους πρώτους κύκλους και που οι δημιουργοί προετοίμαζαν σεναριακά από την εποχή της ταινίας.
Τελικά, ο Ντουκόβνι επέστρεψε στα τελευταία επεισόδια του όγδοου κύκλου ενώ ο χαρακτήρας της Άντερσον, έγκυος κατά τη διάρκεια της χρονιάς με την ανεξήγητη εγκυμοσύνη της να αποτελεί μυστήριο, γεννά τελικά το γιο της Ουίλιαμ στο φινάλε και αποκαλύπτεται ότι πατέρας είναι ο Μόλντερ. Στον επόμενο κύκλο κι ενώ οι θεαματικότητες στις ΗΠΑ βρίσκονται σε πτώση, ο Ντουκόβνι δεν εμφανίζεται (με οικειοθελή εξαφάνιση του Μόλντερ) ενώ η Άντερσον έχει περιορισμένο ρόλο (με τη Σκάλι να υποτίθεται πως έχει αποσυρθεί για να μεγαλώσει μόνη το γιο της). Το ρόλο τους στα X-Files έχουν αναλάβει ο Τζον Ντόγκετ και η παλιά φίλη του τελευταίου, Ειδική Πράκτορας Μόνικα Ρέιας (Monica Reyes), ειδικευμένη σε εγκλήματα που σχετίζονται με τον αποκρυφισμό και η οποία δε διστάζει να πιστέψει σε παραφυσικά φαινόμενα. Το δίδυμο Ντόγκετ/Ρέιας δεν κατάφερε να αντικαταστήσει στη συνείδηση του κοινού τους Μόλντερ/Σκάλι, ενώ η μυθολογία φαινόταν να έχει χάσει πλέον τη συνοχή και το ενδιαφέρον της -προσανατολισμένη αποκλειστικά στην ιδιαίτερη σημασία που μοιάζει να έχει ο Ουίλιαμ για το νέο σχέδιο αποικισμού που επεξεργάστηκαν οι εξωγήινοι μετά τον έκτο κύκλο. Η σειρά τελειώνει με το διπλό επεισόδιο «The Truth», φινάλε του ένατου κύκλου, όπου επιστρέφει ο Ντουκόβνι και οι περισσότεροι από τους βασικούς χαρακτήρες της μυθολογίας.
Το καλοκαίρι του 2008 κυκλοφόρησε στις αίθουσες η δεύτερη κινηματογραφική ταινία βασισμένη στη σειρά, με τίτλο "". Αυτό το αστυνομικό μεταφυσικό θρίλερ είναι αυτοτελής έρευνα, ανεξάρτητη από τη μυθολογία της σειράς και περισσότερο επικεντρωμένη στη σχέση των Μόλντερ και Σκάλι. Η ταινία άφησε μέτριες εντυπώσεις σε κοινό και κριτικούς. Με προϋπολογισμό 30 εκατομμύρια δολάρια έφερε στα ταμεία 68,4 εκατομμύρια φθάνοντας ως το no4 του Box office σε Αμερική και Αγγλία αλλά ως το no1 του Box office στην Ρωσία, χώρα στην οποία η σειρά έχει μεγάλη βάση οπαδών. Οι επιδόσεις της και στα ταμεία ήταν μέτριες συγκρινόμενες με την πρώτη ταινία όμως έφεραν και πάλι έσοδα στη Fox αφήνοντας ανοιχτό το ενδεχόμενο μιας τρίτης ταινίας στο μέλλον.
2016 - 2018: Revival και επιστροφή στην τηλεόραση
Τελικά το franchise επέστρεψε στην τηλεόραση ως μέρος του κύματος αναβιώσεων τηλεοπτικών σειρών και κινηματογραφικών franchises των δεκαετιών του 1980 και 1990 που ξέσπασε στην ποπ κουλτούρα κυρίως από το 2015 και έπειτα. Δύο νέοι mini κύκλοι προβλήθηκαν από το Fox τον Ιανουάριο και Φεβρουάριο του 2016 και από τον Ιανουάριο ως τον Μάρτιο του 2018 με 6 και 10 νέα επεισόδια ο καθένας, αντίστοιχα. Στον 10ο κύκλο ο Μόλντερ και η Σκάλι έχουν απομακρυνθεί. Η Σκάλι συνεχίζει να εργάζεται ως γιατρός και να βοηθάει παιδιά με σπάνιες ασθένειες και ο Μόλντερ παραμένει αποξενωμένος από τον κόσμο σε ένα εξοχικό σπιτάκι, δηλαδή όπως παρουσιάστηκαν στη δεύτερη κινηματογραφική ταινία. Ένας συντηρητικός διαδικτυακός συνωμοσιολόγος με μεγάλο κοινό, ο Ταντ Ο'Μάλεϊ (Tad O'Malley) τους φέρνει και πάλι κοντά μέσω του πρώην υποδιευθυντή τους στο FBI, Γουόλτερ Σκίνερ, ισχυριζόμενος ότι έχει στοιχεία ότι η μεγάλη συνωμοσία που κάποτε προσπαθούσαν να ξεσκεπάσουν και περιελάμβανε τη συγκάλυψη των επαφών μας με εξωγήινους συνεχίζεται στο σήμερα. Ο Σκίνερ τελικά καταφέρνει να ανοίξει ξανά τα X-Files, οι Μόλντερ και Σκάλι αναλαμβάνουν νέες ανεξιχνίαστες υποθέσεις με μεταφυσικό χαρακτήρα, ενώ σιγά σιγά έρχονται ξανά πιο κοντά. Παράλληλα φαίνονται τα αποτελέσματα που άφησε στη ζωή τους η απουσία του γιου τους, Ουίλιαμ, τον οποίο αναγκάστηκαν να δώσουν σε μυστική υιοθεσία για να τον σώσουν από τους συνωμότες που τον καταδίωκαν στα τελευταία επεισόδια της αρχικής σειράς το 2002. Στο φινάλε του 10ου κύκλου μια πανδημία ξεκινάει να πλήττει την Αμερική από έναν εξωγήινο ιό που εξαπολύει ο Καπνιστής (Cigarette Smoking Man), ο διαχρονικά μεγάλος ανταγωνιστής του Μόλντερ και της Σκάλι, όντας τελικά ακόμη ζωντανός, έχει βάλει σε εφαρμογή το τελευταίο του μεγάλο σχέδιο, την πληθυσμιακή μείωση του πλανήτη και την επανεκκίνηση της ζωής για τους "λίγους εκλεκτούς".
Στον 11ο κύκλο η ιστορία συνεχίζει κατευθείαν από το φινάλε του 10ου και αποκαλύπτεται ότι όσα συνέβησαν στο τελευταίο επεισόδιο του προηγούμενου κύκλου ήταν ένα προμήνυμα στο μυαλό της Σκάλι η οποία βρίσκεται λιπόθυμη στο γραφείο των X-Files και στη συνέχεια στο νοσοκομείο με συνεχόμενες κρίσεις τις οποίες προκαλούν τα οράματα της. Η Σκάλι πληροφορεί τον Μόλντερ για όσα είδε στα προμηνύματα και ότι ο Καπνιστής είναι ακόμη ζωντανός. Ο Μόλντερ ξεκινάει να βρει τον Καπνιστή, στη θέση του όμως συναντάει δύο άλλους συνωμότες, τον αγνώστων λοιπών στοιχείων Κύριο Y (Mr Y) και την παντοδύναμη Έρικα Πράις (Erika Price) πρώην συνεργάτες και νυν ανταγωνιστές του Καπνιστή που τον αναζητούν και οι ίδιοι για να τον σταματήσουν. Σύμφωνα με τα λεγόμενα τους συνεργάστηκαν με τον Καπνιστή στη συνωμοσία με την εξωγήινη φυλή που ήθελε να εποικίσει τον πλανήτη μας όμως στην πορεία τα σχέδια των εξωγήινων άλλαξαν και έχασαν το ενδιαφέρον τους για τη Γη, έναν πλανήτη που θεωρούν κατεστραμμένο και χωρίς μέλλον. Από τότε σταδιακά οι γήινοι συνωμότες άρχισαν ο καθένας να χρησιμοποιεί για τους δικούς του συμφεροντολογικούς λόγους την εξελιγμένη τεχνολογία που άφησαν πίσω τους οι εξωγήινοι με τον Καπνιστή να έχει τους πιο σατανικούς σκοπούς, έχοντας στα χέρια του τον εξωγήινο ιό που είδε η Σκάλι στα οράματα της. Οι δύο έτεροι συνωμότες έχουν κι αυτοί τα δικά τους σκοτεινά σχέδια καθώς καταστρώνουν μυστικά την εποίκιση άλλων πλανητών για τους δικούς τους "λίγους εκλεκτούς" όταν σε μερικά χρόνια από σήμερα η Γη θα εξαντλήσει όλους της τους πόρους και θα καταστεί μη κατοικήσιμη. Ο κύριος Y και η Έρικα ζητούν από τον Μόλντερ να βρει και να σκοτώσει τον Καπνιστή με αντάλλαγμα ένα εξασφαλισμένο μέλλον εκτός πλανήτη Γη. Στο φινάλε του επεισοδίου η Σκάλι συνειδητοποιεί ότι τα οράματα της είναι σταλμένα από τον γιο τους Ουίλιαμ ο οποίος βρίσκεται εκεί έξω και προσπαθεί να επικοινωνήσει μαζί τους χρησιμοποιώντας τις ιδιαίτερες δυνάμεις που του παρέχει το εν μέρη εξωγήινο DNA του ενώ ο Καπνιστής εμφανίζεται στον Σκίνερ και του ζητάει να του βρει τον γιο της Σκάλι με αντάλλαγμα ανοσία στην επερχόμενη πανδημία. Σε μια ακόμη σοκαριστική σεναριακή ανατροπή ο Καπνιστής αποκαλύπτει στον Σκίνερ ότι αυτός ευθύνεται για την ανεξήγητη εγκυμοσύνη της Σκάλι στο φινάλε του 7ου κύκλου καθώς την κατέστησε έγκυο μέσω εξωγήινης τεχνολογίας και ότι ο Ουίλιαμ είναι γιος του. Στη συνέχεια του 11ου κύκλου Μόλντερ και Σκάλι συνεχίζουν να ερευνούν αυτοτελείς υποθέσεις αλλά και να εξετάσουν τη φύση της σχέσης τους στο σήμερα και την εξέλιξη τους σε ένα κόσμο με αβέβαιο μέλλον. Όλα αυτά μέχρι την στιγμή που θα έρθουν αντιμέτωποι με τον χαμένο γιο τους αλλά και με τον αιώνιο αντίπαλο τους, τον Καπνιστή. 
Από πλευράς αποδοχής οι δύο νέοι κύκλοι είχαν αντιστρόφως ανάλογη πορεία. Ο 10ος έλαβε μεικτές κριτικές από τους τηλεκριτικούς αλλά υψηλά νούμερα τηλεθέασης που τον κατέταξαν ως τρίτη πιο επιτυχημένη σε τηλεθέαση σειρά μυθοπλασίας στα νεανικά κοινά για τη σεζόν 2015-16 στην αμερικάνικη τηλεόραση, ενώ ο 11ος συγκέντρωσε μικρότερα νούμερα τηλεθέασης αλλά έλαβε κυρίως θετικές κριτικές από το σύνολο των κριτικών που τον βρήκαν επίκαιρο και ξανά δημιουργικό.
Επιτυχία και επιδραστικότητα.
Η επιτυχία των "X-Files" οφείλεται σε διάφορες αιτίες, όπως η χημεία μεταξύ των πρωταγωνιστών, το πρωτότυπο δίπολο σκεπτικιστής/πιστός, οι ενδιαφέροντες χαρακτήρες, η αναζήτηση επιστημονικής βάσης σε αλλόκοτες καταστάσεις, ο διαχωρισμός των επεισοδίων σε αυτοτελή και σε μυθολογικά (μέχρι τα μέσα της δεκαετίας του 1990 μόνο σε ελάχιστες άλλες τηλεοπτικές σειρές είχε επιχειρηθεί κάτι παρόμοιο), η πρωτοτυπία και η πολυπλοκότητα της μυθολογίας και του τρόπου που αναπτύσσεται καθώς εξελίσσεται η σειρά, η φωτογραφία και η σκοτεινή, μυστηριώδης ατμόσφαιρα, η θεματολογία αντικυβερνητικών θεωριών συνωμοσίας και τα διφορούμενα φινάλε. Επιπλέον, τα περισσότερα επεισόδια των πρώτων κύκλων είχαν μία ιδιαίτερη, ζοφερή και ομιχλώδη οπτική εμφάνιση που οφειλόταν τόσο στη διεύθυνση φωτογραφίας όσο και στο κλίμα του Βανκούβερ, όπου γίνονταν τα γυρίσματα κατά τους πρώτους πέντε κύκλους, προτού μετακινηθούν στο Λος Άντζελες κατ' απαίτηση του Ντουκόβνι.
Τα "X-Files" ήταν από τις πρώτες τηλεοπτικές σειρές που σχολιάστηκαν από τις διαδικτυακές κοινότητες οπαδών, που ονομάζονταν X-Philes, από την ελληνική λέξη "φίλος". Από τους πρώτους κύκλους ακόμα, τα forum και τα δωμάτια συζητήσεων στο Internet ήταν τόπος ανταλλαγής απόψεων, αναθεωρήσεων επεισοδίων αλλά και γραφής fan fiction. Από τον δεύτερο κύκλο η σειρά άρχισε να βραβεύεται και να γίνεται γνωστή στο διεθνές κοινό. Διασημότητες όπως ο Στίβεν Κινγκ και ο Ουίλιαμ Γκίμπσον έγραψαν το σενάριο ορισμένων αυτοτελών επεισοδίων του πέμπτου κύκλου. Τα σλόγκαν της σειράς ("The Truth Is Out There", "Trust No One", "I Want To Believe" κλπ.) έγιναν κομμάτι της ποπ κουλτούρας και αναγράφονταν σε αφίσες, μπλουζάκια και αναμνηστικά που σχετίζονταν με το σύμπαν της σειράς. Ακόμη, ο ρόλος της Ντέινα Σκάλι, ερμηνευμένος από την Τζίλιαν Άντερσον, προκάλεσε στα τέλη της δεκαετίας του 1990 το λεγόμενο "The Scully Effect", σύμφωνα με το οποίο 63% των γυναικών που επέλεγαν να ακολουθήσουν καριέρες στο επάγγελμα του γιατρού ή του αστυνομικού την περίοδο ακμής της σειράς, το έκαναν με πρότυπο τον δυναμικό και ανεξάρτητο χαρακτήρα της Σκάλι ως γιατρού και ειδικής πράκτορα του FBI.
Τα "X-Files" επηρεάστηκαν από προγενέστερες τηλεοπτικές σειρές (π.χ. το "Twin Peaks" του Ντέιβιντ Λιντς, που η ατμόσφαιρα του μοιάζει με αυτή των επεισοδίων των πρώτων κύκλων των "X-Files") παλαιότερες σειρές φαντασίας όπως "The Twilight Zone" και ταινίες ("All the President's Men" (1976), "Three Days of the Condor" (1975), "The Silence of the Lambs" (1991) κλπ).
Τα "X-Files" επηρέασαν αρκετές δημοφιλείς σειρές που ακολούθησαν, όπως οι "Alias", "Lost, Fringe, Supernatural, Bones" κ.ά., ενώ αρκετοί δημιουργοί πολυβραβευμένων μεταγενέστερων σειρών έκαναν τα πρώτα τους βήματα στον χώρο ως βασικοί σεναριογράφοι της σειράς με ενδεικτικότερα παραδείγματα τον Βινς Γκίλιγκαν ("Breaking Bad") και τον Χάουαρντ Γκόρντον ("24", "Homeland" ). Τα "X-Files" θεωρούνται σήμερα μια από τις σειρές που άνοιξαν τον δρόμο για τη χρυσή εποχή της τηλεόρασης του 21ου αιώνα. 
Σύμφωνα με δηλώσεις του Κρις Κάρτερ, στόχος των συντελεστών ήταν να δημιουργούν σε κάθε επεισόδιο ένα κλίμα φόβου που θα αιχμαλώτιζε τους τηλεθεατές ερεθίζοντας τη φαντασία τους.

</doc>
<doc id="55218" url="https://el.wikipedia.org/wiki?curid=55218" title="Πυρίμαχο">
Πυρίμαχο

Πυρίμαχο ονομάζεται κάθε υλικό που έχει μεγάλη ανθεκτικότητα στις υψηλές θερμοκρασίες. Υφίσταται δύσκολα αλλοιώσεις από αυτές και μόνο σε υπερβολικά υψηλές θερμοκρασίες είναι δυνατό να τακεί. Υπάρχουν, ωστόσο, και πυρίμαχα υλικά, όπως τα κεραμικά, τα οποία είναι άτηκτα. Γι' αυτή τους την εξαιρετικά ωφέλιμη ιδιότητα τα πυρίμαχα υλικά χρησιμοποιούνται στις βιομηχανίες υαλουργίας, μεταλλουργίας, κατασκευής τσιμέντου, όπου χρειάζεται υψηλή αντοχή στην θερμότητα. Επίσης, από πυρίμαχο υλικό κατασκευάζονται και οι στολές των πυροσβεστών.
Πυροσκοπική αντίσταση ονομάζεται, στα πυρίμαχα υλικά, η θερμοκρασία στην οποία το υλικό αρχίζει να μαλακώνει.
Πυρίμαχα υλικά είναι η άργιλος, ορισμένες ενώσεις του πυριτίου, του αργιλίου και του μαγνησίου κ.ά.

</doc>
<doc id="55222" url="https://el.wikipedia.org/wiki?curid=55222" title="Επίσκοπος Νέας Ρώμης Δημόφιλος">
Επίσκοπος Νέας Ρώμης Δημόφιλος

Ο Δημόφιλος (;—386) γεννήθηκε στη Θεσσαλονίκη και διετέλεσε επίσκοπος Βεροίας και επίσκοπος Κωνσταντινούπολης από το 370 ως την εκδίωξή του το 380.
Μετατέθηκε στην επισκοπή Νέας Ρώμης το 370 με τη βοήθεια του επισκόπου Ηρακλείας Θεοδώρου. Το 379, όταν ο Μέγας Θεοδόσιος αφαίρεσε τους ναούς που βρισκόταν στη δικαιοδοσία του Αρειανιστή Δημόφιλου και τους επέστρεψε στους ορθοδόξους, εκδίωξε και το Δημόφιλο από τη θέση του επισκόπου. Αναφέρεται ότι κατόπιν αυτού ο Δημόφιλος αποσύρθηκε στη Βέροια, όπου και πέθανε το 386.

</doc>
<doc id="55228" url="https://el.wikipedia.org/wiki?curid=55228" title="Jukebox">
Jukebox

 &lt;ns&gt;0&lt;/ns&gt;
 &lt;revision&gt;
 &lt;parentid&gt;6133112&lt;/parentid&gt;
 &lt;timestamp&gt;2020-03-02T21:17:05Z&lt;/timestamp&gt;
 &lt;contributor&gt;
 &lt;username&gt;Fotislekkas&lt;/username&gt;
 &lt;/contributor&gt;
 &lt;comment&gt;Διόρθωση&lt;/comment&gt;
 &lt;model&gt;wikitext&lt;/model&gt;
 &lt;format&gt;text/x-wiki&lt;/format&gt;
Το jukebox είναι μια ημιαυτόματη συσκευή αναπαραγωγής μουσικής, συνήθως λειτουργεί με κέρματα, η οποία μπορεί να παίξει επιλεγμένα τραγούδια (ή ολόκληρους δίσκους) από μία εσωτερική "βιβλιοθήκη" δίσκων. Ένα συνηθισμένο jukebox είναι αρκετά μεγάλο με στρογγυλό το πάνω μέρος και έχει χρωματιστό φωτισμό στα πλαϊνά του που φτάνει μέχρι το πάνω του μέρος. Το κλασικό jukebox έχει κουμπιά με γράμματα και αριθμούς τα οποία όταν συνδυάζονται χρησιμοποιούνται ώστε να βρεθεί ένα συγκεκριμένο τραγούδι από κάποιο δίσκο.
Ιστορικό.
Μουσικά κουτιά που λειτουργούσαν με κέρματα καθώς και αυτόματα πιάνα δημιούργησαν σημεία αυτόματης αναπαραγωγής μουσικής (που πληρώνονταν "με το κομμάτι") σε διάφορα σημεία όπως Λούνα πάρκ και άλλους δημόσιους χώρους (όπως για παράδειγμα σταθμούς τρένων στην Ελβετία) λίγες δεκαετίες πριν την εμφάνιση των αξιόπιστων φωνόγραφων που λειτουργούσαν με κέρματα. Μερικά από αυτά τα αυτόματα μουσικά μηχανήματα ήταν πολύ καλά κατασκευασμένα και επέζησαν έως σήμερα στα χέρια συλλεκτών και μουσείων. Αλλά μακροπρόθεσμα δεν μπορούσαν να ανταγωνιστούν εμπορικά με το jukebox καθώς περιορίζονταν στο μουσικό όργανο (ή όργανα) το οποίο είχε χρησιμοποιηθεί κατά την κατασκευή τους και δεν μπορούσαν να αναπαράγουν την ανθρώπινη φωνή. Ο πρόγονος του jukebox που ονομαζόταν Φωνόγραφος με κερματοδέκτη, ήταν το πρώτο μέσο εγγραφής μουσικής διαθέσιμο στο κοινό, πριν από η μαζική παραγωγή μουσικού εξοπλισμού γίνει συνηθισμένη. Τέτοιες μηχανές άρχισαν να παράγονται μαζικά το 1889 και χρησιμοποιούσαν κυλίνδρους για την εγγραφή του ήχου. Οι πρώτες μηχανές έπαιζαν μόνο ένα κομμάτι (διάρκειας περίπου 2 λεπτών μουσικής), αλλά σύντομα δημιουργήθηκαν συσκευές που επέτρεπαν στους πελάτες να επιλέγουν μεταξύ πολλών κομματιών. Το 1910 ο κύλινδρος σταδιακά αντικαταστάθηκε από τον δίσκο γραμμόφωνου. Ο όρος Juke box (προφέρεται Τζουκ-μποξ) άρχισε να χρησιμοποιείται στις Ηνωμένες Πολιτείες στη δεκαετία του 1930, είτε από την Αφροαμερικάνικη λέξη jook που σημαίνει χορός είτε από τους κριτικούς οι οποίοι έλεγαν ότι θα προωθήσουν την εγκληματική συμπεριφορά, και προήλθε από το ψεύτικο οικογενειακό όνομα Juke. Ο δίσκος από Shellac των 78 στροφών το λεπτό κυριαρχούσε μέχρι που η εταιρεία Seeburg παρουσίασε το jukebox με δίσκο 45 στροφών από βινύλιο το 1950. Από τη δεκαετία του 1980 τα CD (Compact Discs) έγιναν το συνηθισμένο μέσο στα μοντέρνα jukebox. Στο τέλος του 20ού αιώνα οι εταιρείες παρουσίασαν πλήρως ψηφιακά jukebox τα οποία δεν χρησιμοποιούσαν CD, αλλά κατέβαζαν την μουσική από το ίντερνετ, ή χρησιμοποιώντας μία ξεχωριστή τηλεφωνική γραμμή και ειδικό πρωτόκολλο επικοινωνίας. Παράλληλα εκτός από το "κατέβασμα" μίας μεγαλύτερης ποικιλίας μουσικών επιλογών τα ψηφιακά jukebox στέλνουν πίσω και πληροφορίες για το ποια κομμάτια παίζονται και πότε, ανοίγοντας νέες εμπορικές οδούς.
Τα Jukebox και οι πρόγονοί τους ήταν ιδιαίτερα επικερδή από το 1890 και πέρα. Ήταν ιδιαίτερα δημοφιλή από το 1940 μέχρι και τα μέσα της δεκαετίας του 1960, και ιδιαίτερα την δεκαετία του 1950. Σήμερα συχνά συσχετίζονται με την μουσική Ροκ, αλλά ήταν και πολύ δημοφιλή την εποχή του Σουίνγκ (Swing). Για αυτό το λόγο μαγαζιά και εστιατόρια με ρετρό στυλ συχνά έχουν jukebox.
Αισθητική.
Τα πρώτα jukebox ήταν απλά ξύλινα κουτιά με κερματοδέκτες και μερικά πλήκτρα. Στο πέρασμα του χρόνου άρχισαν να διακοσμούνται όλο και πιο πολύ, χρησιμοποιώντας χρώμιο, χρωματιστούς φωτισμούς, περιστρεφόμενα φώτα και διάφορα άλλα εφέ. Πολλοί θεωρούν την δεκαετία του 1940 "χρυσή εποχή" του jukebox όπου ήταν διακοσμημένα με γοτθικού στυλ με καμπύλες σαν ηλεκτρικό ουράνιο τόξο. Ο δεύτερος παγκόσμιος πόλεμος και η οικονομική κρίση είχαν περάσει και έτσι νέα σχέδια αντικατοπτρίζανε την νέα διάθεση. Ακόμα πριν από αυτό τα διακοσμημένα jukebox ήταν μία από τις λίγες εξόδους διαφυγής από τα προβλήματα αυτά. Η αισθητική προχώρησε από τα απλά ξύλινα κουτιά στις αρχές του 1930 σε πανέμορφα φωτιστικά με πλαστικά τύπου μαρμάρου και κίνηση χρωμάτων στο μοντέλο της Wurlitzer 850 Peacock το 1942. Αλλά, όταν οι Η.Π.Α. μπήκαν στον πόλεμο, το μέταλλο και το πλαστικό ήταν απαραίτητα για τον πόλεμο και η παραγωγή jukebox περιορίστηκε. Το 1943 το Wurlitzer 950 είχε ξύλινoυς κερματοδέκτες για εξοικονόμηση μετάλλου. Πρέπει να σημειωθεί ότι, επειδή οι μηχανισμοί ήταν μεταλλικοί, δεν παράγονταν εκείνο τον καιρό, αλλά αντίθετα υπήρχε ένα ξύλινο πλαίσιο, στο οποίο έμπαινε το εσωτερικό του jukebox. Και, επειδή πολλοί μηχανισμοί ήταν χειροποίητοι, πολλά από τα μηχανήματα είχαν τμήματα που δεν χωρούσαν και απαιτούσαν τροποποιήσεις. Το 1943 το Wurlitzer Victory είχε γυάλινα φωτιστικά μέρη αντί για πλαστικά. Μετά τον πόλεμο τα υλικά έγιναν πάλι διαθέσιμα οπότε και η επιτυχία των jukebox επέστρεψε.
Το μοντέλο 1015-Bubbler της Wurlitzer είναι το πιο κλασικό και δημοφιλές σχέδιο για jukebox. Πολλά από αυτά συνέχισαν να λειτουργούν μέχρι τα 1950 και συσχετίζονται με την λαϊκή κουλτούρα αυτής της δεκαετίας παρόλο που η προέλευσή τους ήταν από τη δεκαετία του 1940. Ο λόγος είναι η μοναδική ανάδειξη την εμφάνισής τους και η μαζική παραγωγή τους. Σχεδιασμένα από τον στυλίστα Paul Fuller, φημολογείται ότι όταν οι εταιρείες παραγωγής μουσικού εξοπλισμού οδηγήθηκαν στην προσπάθεια υπέρ του πολέμου, εκείνος είχε περισσότερο χρόνο να ασχοληθεί με την σχεδίαση της αισθητικής. Ο πλεονάζον αυτός χρόνος έφερε ως αποτέλεσμα ένα από τα καλύτερα σχέδια αυτής της κουλτούρας. 
Μετά τη δεκαετία του '40 τα σχέδια πήραν την μορφή κουτιού και "hi-tech", αποστασιοποιημένα από τις κλασσικές επιρροές όπως αυτή της Αρχαίας Ελλάδας, της αναγέννησης, και των γοτθικών μορφών των μοντέλων της δεκαετίας του '40.
Επίσης, τα μεταγενέστερα μοντέλα απαιτούσαν περισσότερο χώρο για τον αυξανόμενο αριθμό δίσκων, μειώνοντας τον χώρο για την διακόσμηση. Αυτό οφείλεται μερικώς στην βελτιωμένη τεχνολογία αποθήκευσης και αποστολής δίσκων και μερικώς στην μετάβαση από τους δίσκους 78 στροφών σε αυτούς των 45 στροφών, που ήταν πιο μικροί. 
Τα Jukebox της εποχής του 1940 αποκαλούνται jukebox της Χρυσής εποχής, λόγω της χρήσης του κίτρινου πλαστικού, ενώ αυτά της δεκαετίας του '50 αποκαλούνται ως της Αργυρής εποχής, λόγω της δεσπόζουσας χρήσης χρωμίου. 

</doc>
<doc id="55232" url="https://el.wikipedia.org/wiki?curid=55232" title="Κορυφάσιον Μεσσηνίας">
Κορυφάσιον Μεσσηνίας



</doc>
<doc id="55233" url="https://el.wikipedia.org/wiki?curid=55233" title="Μαραθόπολις Μεσσηνίας">
Μαραθόπολις Μεσσηνίας



</doc>
<doc id="55234" url="https://el.wikipedia.org/wiki?curid=55234" title="Έδικτο του Φονταινεμπλώ">
Έδικτο του Φονταινεμπλώ

Το Έδικτο του Φονταινεμπλώ (γαλλικά: Édit de Fontainebleau, Οκτώβριος 1685) ήταν ένα έδικτο του Λουδοβίκου ΙΔ΄ της Γαλλίας. Με αυτό ανεκλήθη το Έδικτο της Νάντης (1598) με το οποίο ο Ερρίκος Δ΄ το 1598 είχε παραχωρήσει κάποιες ελευθερίες στους Ουγενότους και δόθηκε εντολή για την καταστροφή των εκκλησιών των Ουγενότων, καθώς και για κλείσιμο των προτεσταντικών σχολείων. Ως αποτέλεσμα, ένας σημαντικός αριθμός Ουγενότων (οι εκτιμήσεις κυμαίνονται από 200.000 ως 500.000) εγκατέλειψε τη Γαλλία για την Αγγλία, τη Δανία και τις περιοχές που σήμερα αποτελούν τις ΗΠΑ και τη Γερμανία. Η Μαντάμ ντε Μεντνόν, η βαθιά καθολική δεύτερη σύζυγος του Λουδοβίκου ΙΔ΄, πιθανότατα άσκησε σημαντικά επιρροή στην απόφαση του συζύγου της να ανακαλέσει το έδικτο του Ερρίκου Δ΄. Επιπλέον, σημαντικό μερίδιο της ευθύνης θεωρείται ότι έχει και ο εξομολόγος και πνευματικός της, Φρανσουά ντε λα Σεζ (François de la Chaise).
Η Ανάκληση του Διατάγματος της Νάντης, όπως συχνά αποκαλείται το έδικτο, κατέστρεψε το πνεύμα θρησκευτικής ανοχής που επικρατούσε στη Γαλλία για περίπου έναν αιώνα και την έφερε σε κατάσταση παρόμοια με τις υπόλοιπες ευρωπαϊκές χώρες, δηλαδή σε κατάσταση θρησκευτικής μισαλλοδοξίας. Τα αποτελέσματα ήταν μάλλον αρνητικά για τη Γαλλία, καθώς πολλοί διανοούμενοι και επιστήμονες εγκατέλειψαν τη χώρα, ενώ επίσης έφυγαν αξιόλογοι τεχνίτες, όπως ο Ντανιέλ Μαρό (Daniel Marot). Με τη φυγή των Ουγενότων η Γαλλία έχασε σε τεχνογνωσία (ειδικά στην κατεργασία του ασημιού και του γυαλιού) και σε πολιτισμική ποικιλία. Αρκετοί μονάρχες γειτονικών χωρών ενθάρρυναν τους Ουγενότους να έρθουν στη χώρα τους, με χαρακτηριστικό παράδειγμα τον Γουλιέλμο του Βρανδεμβούργου, που εξέδωσε το έδικτο του Πότσνταμ με αυτό τον σκοπό. Ως αποτέλεσμα, το 1700 περίπου το 20% των κατοίκων του Βερολίνου ήταν Ουγενότοι. 

</doc>
<doc id="55235" url="https://el.wikipedia.org/wiki?curid=55235" title="Παγγαίον όρος">
Παγγαίον όρος



</doc>
<doc id="55236" url="https://el.wikipedia.org/wiki?curid=55236" title="Δύση (αποσαφήνιση)">
Δύση (αποσαφήνιση)

Ο όρος Δύση μπορεί να αναφέρεται σε ένα από τα ακόλουθα:

</doc>
<doc id="55237" url="https://el.wikipedia.org/wiki?curid=55237" title="Δύση">
Δύση

Η Δύση (ή Ζέφυρος) είναι γεωγραφική κατεύθυνση. Αποτελεί ένα από τα τέσσερα κύρια σημεία του ορίζοντα ή σημεία της πυξίδας. Είναι το αντίθετο της ανατολής, κατά σημείο και κατεύθυνση και βρίσκεται σε ορθή γωνία με τον βορρά και τον νότο.
Κατά κανόνα, σε όλους τους χάρτες, εκτός των αστρονομικών, η δύση καταφαίνεται στο αριστερό τμήμα από το μέσον αυτών.

</doc>
<doc id="55239" url="https://el.wikipedia.org/wiki?curid=55239" title="Διεθνής Ομοσπονδία Ποδοσφαίρου">
Διεθνής Ομοσπονδία Ποδοσφαίρου



</doc>
<doc id="55241" url="https://el.wikipedia.org/wiki?curid=55241" title="Μαραντόνα">
Μαραντόνα



</doc>
<doc id="55243" url="https://el.wikipedia.org/wiki?curid=55243" title="Ρενέ Γκοσινύ">
Ρενέ Γκοσινύ



</doc>
<doc id="55244" url="https://el.wikipedia.org/wiki?curid=55244" title="Γκοσινί">
Γκοσινί



</doc>
<doc id="55245" url="https://el.wikipedia.org/wiki?curid=55245" title="Γκοσινύ">
Γκοσινύ



</doc>
<doc id="55246" url="https://el.wikipedia.org/wiki?curid=55246" title="Εμπορική Επανάσταση">
Εμπορική Επανάσταση

Εμπορική Επανάσταση ονομάζεται μία περίοδος ευρωπαϊκής οικονομικής επέκτασης, αποικιοκρατίας και μερκαντιλισμού που διήρκεσε περίπου από το 1520 ως το 1650.
Η εμφάνιση της εμπορικής επανάστασης.
Οι εξερευνήσεις του 15ου και 16ου αιώνα επέτρεψαν στις ευρωπαϊκές δυνάμεις να δημιουργήσουν εκτεταμένα δίκτυα διεθνούς εμπορίου. Ως αποτέλεσμα, συγκέντρωσαν μεγάλες ποσότητες πλούτου. Αυτή η αναπτυσσόμενη παγκόσμια οικονομία βασιζόταν στο ασήμι, που επέτρεπε την αγορά αγαθών, όπως τα κινέζικα μπαχαρικά. Μέχρι τότε, δεν υπήρχε καμία οικονομική θεωρία, αλλά οι νέες συνθήκες έφεραν στην επιφάνεια δύο θεωρίες που προσπαθούσαν να ερμηνεύσουν τον τρόπο με τον οποίο τα κράτη συγκεντρώνουν πλούτο: τον μερκαντιλισμό και το ελεύθερο εμπόριο. Οι μερκαντιλιστικές πολιτικές όξυναν τον ανταγωνισμό ανάμεσα στις ευρωπαϊκές δυνάμεις και συνεισέφεραν στην έκρηξη της Αμερικανικής Επανάστασης. Επιπλέον, η συσσώρευση πλούτου που παρατηρήθηκε στα διάφορα ευρωπαϊκά κράτη αυτή την περίοδο συνεισέφερε σημαντικά στην προετοιμασία της Βιομηχανικής Επανάστασης.
Οικονομική άνοδος και πτώση κρατών.
Αυτή η περίοδος χαρακτηρίστηκε από την απότομη οικονομική ακμή και παρακμή πολλών κρατών, όπως της Πορτογαλίας, της Ισπανίας, της Αγγλίας και της Γαλλίας. Η Ισπανία συγκέντρωσε περίπου 200 τόνους χρυσάφι και 16.000 τόνους ασήμι από τις αποικίες στο Νέο Κόσμο, ενώ συγχρόνως έλεγχε την Πορτογαλία από το 1580 ως το 1640. Όμως, η υπερβολική έμφαση στη συγκέντρωση χρυσού και ασημιού, η παράβλεψη άλλων οικονομικών δυνατοτήτων, η στενόμυαλη θρησκευτική πολιτική και μια μακρά σειρά ευρωπαϊκών πολέμων εξουθένωσαν την Ισπανία και οδήγησαν την οικονομία της στην κατάρρευση. Οι Γάλλοι εγκαταστάθηκαν στο Κεμπέκ το 1608, αλλά δεν εποίκησαν τη Βόρεια Αμερική στον ίδιο βαθμό με τους Άγγλους, αφενός γιατί δεν επέτρεψαν στους Ουγενότους να εγκατασταθούν εκεί και, αφετέρου, γιατί ο αυστηρός κυβερνητικός έλεγχος στο εμπόριο αποθάρρυνε τους πιθανούς εποίκους. Οι Άγγλοι μακροπρόθεσμα αποδείχτηκαν πιο σώφρονες αφού εκμεταλλεύθηκαν καλύτερα τις οικονομικές δυνατότητες του Νέου Κόσμου. Όμως η οικονομική τους αποτελεσματικότητα συνεπαγόταν και την εξόντωση του γηγενούς πληθυσμού.

</doc>
<doc id="55256" url="https://el.wikipedia.org/wiki?curid=55256" title="Υπηρεσιακή κυβέρνηση Ιωάννη Γρίβα 1989">
Υπηρεσιακή κυβέρνηση Ιωάννη Γρίβα 1989

Η υπηρεσιακή κυβέρνηση Ιωάννη Γρίβα 1989 (Οκτώβριος - Νοέμβριος 1989) - (η πρώτη υπηρεσιακή κυβέρνηση της Μεταπολίτευσης) - διορίστηκε από τον Πρόεδρο της Δημοκρατίας, με σκοπό την διενέργεια των βουλευτικών εκλογών της 5ης Νοεμβρίου 1989.
Στις 12 Οκτωβρίου εκτός από τον διορισμό της κυβέρνησης, ο Πρόεδρος της Δημοκρατίας, Χρήστος Σαρτζετάκης "«αφού έλαβε υπ΄όψιν:"
"1) τις διατάξεις των άρθρων 35 παρ. 2 εδάφιο γ΄, 37 παρ.3 εδάφιο τελ. και 41 παρ. 1 εδάφιο τελ. του Συντάγματος."
"2) α) Το γεγονός ότι οι διερευνητικές εντολές που δόθηκαν στους Αρχηγούς πρώτου, δευτέρου και τρίτου σε κοινοβουλευτική δύναμη κομμάτων δεν τελεσφόρησαν" 
"β) Ότι κατά την σύσκεψη των αρχηγών των κομμάτων στις 10 Οκτωβρίου 1989 επιβεβαιώθηκε η αδυναμία σχηματισμού Κυβέρνησης που να έχει την εμπιστοσύνη της Βουλής,"
"γ) Ότι απέτυχαν οι προσπάθειες σχηματισμού Κυβέρνησης από όλα τα κόμματα της Βουλής"
"και δ) ότι αναθέσαμε στον Πρόεδρο του Αρείου Πάγου, Ιωάννη Αθανασίου Γρίβα, το σχηματισμό κυβέρνησης ευρύτερης αποδοχής για να διενεργήσει εκλογές», προχώρησε στην διάλυση της Βουλής της Ε΄περιόδου, στην προκήρυξη εκλογών για τις 5 Νοεμβρίου 1989 και την εκ νέου σύγκληση της Βουλής στις 20 Νοεμβρίου 1989. "
Ωστόσο ούτε αυτές οι εκλογές (οι δεύτερες μέσα στο ίδιο έτος) δεν κατάφεραν να δώσουν αυτοδύναμη κυβέρνηση. Ακολουθήθηκε η προβλεπόμενη από το Σύνταγμα διαδικασία των διερευνητικών εντολών η οποία απέβη άκαρπη, αφού δεν μπόρεσαν να γίνουν επιμέρους συνεργασίες των κομμάτων, και στις 22 Νοεμβρίου 1989, τα τρία μεγαλύτερα κόμματα, συμφώνησαν στην δημιουργία μιας οικουμενικής κυβέρνησης, περιορισμένης διάρκειας, υπό τον έγκριτο οικονομολόγο και πρόσωπο κοινής εμπιστοσύνης, Ξενοφών Ζολώτα.

</doc>
<doc id="55257" url="https://el.wikipedia.org/wiki?curid=55257" title="Οικουμενική κυβέρνηση Ξενοφώντα Ζολώτα 1989">
Οικουμενική κυβέρνηση Ξενοφώντα Ζολώτα 1989

Η οικουμενική κυβέρνηση Ξενοφώντος Ζολώτα 1989 (Νοέμβριος 1989 – Απρίλιος 1990) σχηματίστηκε μετά τις εκλογές του Νοεμβρίου του 1989, όταν για δεύτερη φορά μέσα σε ένα χρόνο, κανένα κόμμα δεν κατάφερε να αποκτήσει αυτοδυναμία. Παρόλο που η Νέα Δημοκρατία βγήκε από τις εκλογές ακόμα πιο ενισχυμένη κατά 100.000 ψήφους κατάφερε να κερδίσει μόνο 148 έδρες (151 απαιτούνταν για αυτοδυναμία). Το ΠΑΣΟΚ (αν και βαλλόταν πανταχόθεν εδώ και πολλούς μήνες) εξήρθε και αυτό ενισχυμένο κατά 180.000 ψήφους αλλά μακριά από την αυτοδυναμία. Ο χαμένος των εκλογών, ήταν ο ΣΥΝ, που έχασε 120.000 ψήφους, κυρίως λόγω της διάσπασης της ΚΝΕ, διάσπαση που προήλθε από την διαφωνία της ΚΝΕ για την συμμετοχή του ΚΚΕ στη συγκυβέρνηση. Με αυτή την κατανομή δυνάμεων, και αφού διμερείς πρωτοβουλίες για σχηματισμό κυβέρνησης απέτυχαν, τα τρία κόμματα αποφάσισαν τον σχηματισμό κυβέρνησης από πρόσωπο κοινής αποδοχής, τον οικονομολόγο και ακαδημαϊκό, Ξενοφώντα Ζολώτα.
Ο Ξενοφών Ζολώτας ασχολήθηκε επισταμένα με το οικονομικό πρόβλημα της χώρας, αφού όπως δήλωνε τον Φεβρουάριο του 1990 «η κατάσταση είναι δραματική αλλά αναστρέψιμη» . Ο Ξ. Ζολώτας εκπόνησε το «Πρόγραμμα Δημοσιονομικής Διαχείρισης» για το έτος 1990 με μια σειρά προτάσεων για την βελτίωση της κατάστασης της χώρας, το οποίο και επέδωσε στους πολιτικούς αρχηγούς, ενώ στις 6 Απριλίου η επιτροπή εμπειρογνώμων που είχε συσταθεί για να μελετήσει εις βάθος την κατάσταση της οικονομίας (η οποία έμεινε γνωστή ως «Επιτροπή Αγγελόπουλου») παρέδωσε το πόρισμά της, και πρότεινε μια σειρά μέτρων: "«Σύμφωνα με τα διαθέσιμα στοιχεία» επισημαινόταν στην έκθεση της Επιτροπής Εμπειρογνωμόνων «η πορεία της οικονομίας παρουσιάζει, για αρκετό ήδη χρόνο, συνεχή επιδείνωση, που θα μπορούσε να οδηγήσει σε εξελίξεις οι οποίες θα ήταν ενδεχομένως πολύ δύσκολο να ελεγχθούν, αν οι τάσεις που επικρατούν τελευταία δεν αναστραφούν το συντομότερο δυνατόν». " 
Η αρχική συμφωνία μεταξύ των τριών πολιτικών αρχηγών προέβλεπε συγκυβέρνηση μέχρι τον Απρίλιο του 1990, όταν με αφορμή την προγραμματισμένη εκλογή του νέου Πρόεδρου της Δημοκρατίας, και με δεδομένο ότι και οι τρεις ψηφοφορίες θα απέβαιναν άκαρπες (μια που δεν θα υπήρχε υποψήφιος κοινής αποδοχής), η Βουλή θα διαλυόταν και θα προκηρύσσονταν οι επόμενες εκλογές. Ωστόσο την πρωτοβουλία για τη διάλυση της συγκυβέρνησης πήρε ο Κωνσταντίνος Μητσοτάκης όταν σύμφωνα με την εφημερίδα "Το Βήμα" ,"εκτίμησε ότι μπορούσε να διεκδικήσει πλέον με βεβαιότητα την εξουσία, αφού στο μεταξύ ο εκλογικός νόμος είχε τροποποιηθεί με την περίφημη ρήτρα του «συν ένα». Το πρόσχημα για τη διάλυση της Βουλής αποτέλεσε η διαφωνία που ανέκυψε μεταξύ των πολιτικών αρχηγών προκειμένου να επιλεγεί η νέα ηγεσία των Ενόπλων Δυνάμεων.".
Στις 13 Φεβρουαρίου 1990 η κυβέρνηση με την παραίτηση σχεδόν όλων των βουλευτών, μετατράπηκε σε "υπηρεσιακή" και στις 8 Απριλίου διενήργησε τις βουλευτικές εκλογές του 1990, που έδωσαν -αν και οριακά - αυτοδύναμη κυβέρνηση.

</doc>
<doc id="55258" url="https://el.wikipedia.org/wiki?curid=55258" title="Συμμετοχική δημοκρατία">
Συμμετοχική δημοκρατία

Η συμμετοχική δημοκρατία είναι ένας τύπος δημοκρατίας που δίνει έμφαση στην ευρεία εμπλοκή των πολιτών στην διεύθυνση και διαχείριση των πολιτικών υποθέσεων. Αν και η ετυμολογία υπονοεί ότι όλα τα πολιτεύματα που αξίζουν την ονομασία "δημοκρατία" στηρίζονται στη συμμετοχή των πολιτών, οι παραδοσιακές αστικές δημοκρατίες που επικρατούν, τείνουν να περιορίζουν τη συμμετοχή αυτή στην διακυβέρνηση, με τους αντιπροσώπους να αποφασίζουν για όλα τα ζητήματα, μετατρέποντας έτσι τη διακυβέρνηση σε μία επαγγελματική κοινοβουλευτική ολιγαρχία. Η συμμετοχική δημοκρατία προσπαθεί να εισάγει στο κοινοβουλευτικό σύστημα, κάποια χαρακτηριστικά άμεσης δημοκρατίας, ώστε να διευρύνει το πλήθος των ανθρώπων που έχουν πρόσβαση στις πολιτικές διεργασίες λήψης αποφάσεων, αλλά και να εμβαθύνει αυτή την πρόσβαση.
Ένας στοιχειώδης τύπος συμμετοχικής δημοκρατίας εξασκείται στην Ελβετία όπου, παράλληλα με τις συνήθεις πολιτικές διαδικασίες όπου εμπλέκονται οι εκλεγμένοι αντιπρόσωποι των πολιτών, λαμβάνουν χώρα και τακτικά δημοψηφίσματα για διάφορα ζητήματα. Στα δημοψηφίσματα αυτά έχει το δικαίωμα να συμμετάσχει το σύνολο των πολιτών. Έχει υποστηριχθεί ότι μία πιο ισχυρή συμμετοχική δημοκρατία θα μπορούσε να επεκτείνει αυτό το μοντέλο με κατάλληλη χρήση του Διαδικτύου για ευκολότερη και ταχύτερη διεξαγωγή ψηφοφοριών σε μαζική κλίμακα ("ηλεκτρονική δημοκρατία").

</doc>
<doc id="55262" url="https://el.wikipedia.org/wiki?curid=55262" title="Τριγωνική ανισότητα">
Τριγωνική ανισότητα

Η τριγωνική ανισότητα στα μαθηματικά είναι μία έκφραση του ότι «μεταξύ δύο σημείων, συντομωτέρα οδός η ευθεία». Συγκεκριμένα εκφράζει ότι σε ένα τρίγωνο, το μήκος κάθε πλευράς είναι μικρότερο από το άθροισμα των μηκών των άλλων δύο πλευρών, καθώς και μεγαλύτερο από τη διαφορά τους. Αλγεβρικά, η τριγωνική ανισότητα εκφράζεται ως το καρτεσιανό γινόμενο των συντεταγμένων των κορυφών ενός τριγώνου στο επίπεδο.
Στη μαθηματική ανάλυση.
Ας είναι "x" και "y" δύο πραγματικοί αριθμοί. Η τριγωνική ανισότητα γράφεται
formula_1
όπου με |"x"| συμβολίζουμε την απόλυτη τιμή του αριθμού "x".
Γενικότερα, σε έναν μετρικό χώρο ("X","d") η τριγωνική ανισότητα λαβαίνεται ως αξίωμα:
formula_2
και σε έναν νορμικό χώρο (V,||.||):
formula_3
για οποιαδήποτε διανύσματα x,y του V.
Στην ευκλείδεια γεωμετρία.
"Απόδειξη": Έστω τρίγωνο ΑΒΓ με β &gt; γ. Προεκτείνουμε την γ προς το Α και παίρνουμε ΑΔ = β. Το τρίγωνο ΑΓΔ δηλαδή είναι ισοσκελές, άρα Δ = ΑΓΔ &lt; ΒΓΔ και έτσι α &lt; β + γ.
Με κυκλική εναλλαγή προκύπτει επίσης ότι β &lt; γ + α και γ &lt; α + β.
Εφόσον τώρα είναι β &gt; γ, από το ότι β &lt; γ + α παίρνουμε β - γ &lt; α. Αποδείξαμε τελικά ότι ισχύει
"Απόδειξη": Ας είναι ΑΒ ένα ευθύγραμμο τμήμα και ΑΣ1Σ2Σ3…Σν-1ΣνΒ μία τεθλασμένη. Φέρνουμε όλες τις διαγωνίους από το Β. Από τις τριγωνικές ανισότητες στα τρίγωνα που σχηματίζονται παίρνουμε διαδοχικά:

</doc>
<doc id="55264" url="https://el.wikipedia.org/wiki?curid=55264" title="Άργιλος">
Άργιλος

Άργιλος ή πηλός είναι ένας γενικός όρος που χρησιμοποιείται για να περιγράψει ένυδρα αργιλιούχα φυλλοπυριτικά ορυκτά που περιέχουν διάφορες ποσότητες μετάλλων, μεταλλικών οξειδίων και οργανικών ενώσεων. Τα κεραμικά υλικά βασίζονται στο αργιλώδες χώμα, που είναι και η πρώτη ύλη της κατασκευής τους. 
Το αργιλώδες χώμα ή άργιλος προέρχεται από τη φθορά πετρωμάτων, κυρίως πυριτιούχων, εξαιτίας της παρουσίας ανθρακικού οξέων και άλλων διαλυτών. Άλλες αιτίες της διάβρωσης είναι η κίνηση του νερού και του αέρα στην ατμόσφαιρα, η διέλευση ενός ποταμού και σε μικρότερη κλίμακα κάποιες γεωλογικές αιτίες που προξένησαν πιέσεις και απότομες αυξομειώσεις της θερμοκρασίας στα πετρώματα. Τα πετρώματα διαλύονται σε πολύ λεπτά σωματίδια (σχεδόν σε μοριακή μορφή). Το μέγεθος των κόκκων της αργίλου διαφοροποιείται ανάλογα με την ποιότητα του υλικού. 
Τα βασικά συστατικά του πηλού είναι το αργίλιο, το πυρίτιο και νερό. Η ονομασία του είναι ένυδρο πυριτικό αργίλιο (Al2O3.2SiO3.2H2O). Η καθαρότερη μορφή αργίλου είναι ο καολίνης.
Τοποθεσίες.
Την άργιλο τη συναντούμε στην επιφάνεια ή στο υπέδαφος σε μορφή κοιτασμάτων τα οποία διαφέρουν στην ποιότητα, στην καθαρότητα, στη σύνθεση, στο χρώμα και σε πολλές άλλες ιδιότητες οι οποίες εναλλάσσονται διαδοχικά ακόμα και μέσα στο ίδιο το κοίτασμα. Τα κοιτάσματα αυτά προήλθαν από την εναπόθεση σε στρώματα θετών υλικών τα οποία μπορούν να ξεχωρίζουν μεταξύ τους χρωματικά και από μεγάλη απόσταση. Με αυτόν τον τρόπο οποιοδήποτε μπορεί να διαλέξει την ποιότητα που θα του χρειαστεί ανάλογα με τα προϊόντα που θα θελήσει να κατασκευάσει.
Εναπόθεση σε στρώματα.
Η εναπόθεση των κοιτασμάτων σε στρώματα γίνεται διαδοχικά, σε διαφορετικές χρονιές ή γεωλογικές περιόδους και σε συνδυασμό με εναλλασσόμενες κλιματολογικές συνθήκες όπου επικράτησαν. Αυτό είχε ως αποτέλεσμα τη μεταφορά των στρωμάτων της αργίλου και το καθένα με διαφορετική σύνθεση. Οι περιοχές οι οποίες σήμερα περιέχουν κοιτάσματα αργίλου σχεδόν πάντα ήσαν φυσικές λεκάνες όπου συσσωρεύονταν βρόχινα ή ποταμίσια νερά.
Αυτά τα φερτά υλικά κατά τη διαδρομή τους σε αυτές τις φυσικές λεκάνες ήρθαν σε επαφή με άλλες ξένες ουσίες προερχόμενες από τη διάβρωση πετρωμάτων, από εδάφη με διαφορετική σύνθεση και σύσταση υλικών. Έτσι η άργιλος που βρίσκεται στα διάφορα στρώματα διαφοροποιείται και αυτή ως προς τη σύνθεση της μάζας και ως προς τις φυσικές και τεχνικές ιδιότητες όπως η πλαστικότητα, απορροφητικότητα, μηχανική αντοχή, χρώμα κ.τ.λ. Για παράδειγμα αν κατά τη διάρκεια κάποιας καταιγίδας, κάποιος χείμαρρος προξένησε διάβρωση σε κάποια εδάφη τα οποία ήταν πλούσια σε σίδηρο, η άργιλος η οποία μεταφέρθηκε στη λεκάνη, πριν κατακαθίσει, θα αποκτήσει κόκκινο χρώμα.
Ξένα σώματα.
Στη διαδικασία της εναπόθεσης των διαφόρων στρωμάτων αργίλου, σε πολλές περιπτώσεις υπάρχουν και άλλα υλικά. Αυτά μπορούν να είναι μεγάλη ποσότητα άμμου και πέτρες, τα οποία μεταφέρονται με την ίδια διαδικασία. Είναι επίσης πιθανό να ανευρεθεί μεγάλη ποσότητα ασβεστίου, η οποία προέρχεται από διάφορα οστρακοειδή, τα οποία ζούσαν στο βυθό της λίμνης ή του ποταμού και σε πολλές περιπτώσεις βρίσκονται ολόκληρα. Ανάμεσα στις ξένες ύλες είναι πιθανό να υπάρχουν και οργανικά υλικά.
Τα οργανικά αυτά υλικά στην πλειοψηφία τους προέρχονται από φυτά τα οποία τοποθετήθηκαν ανάμεσα στα στρώματα των κοιτασμάτων σαν ιζήματα παρασυρμένα από ρέματα (επιφανειακά νερά). Κατόπιν σήπονται ανάμεσα στην αργιλώδη μάζα και κατακάθονται. Σε ευσταθή εδάφη είναι πιθανόν να βρούμε και κομμάτια φυτών, κυρίως ρίζες και ξύλα όπως έχουν. Οι οργανικές ουσίες μέσα στον πηλό συνήθως τροποποιούν το χρώμα του κοιτάσματος και το κάνουν να φαίνεται πιο σκούρο, γκρίζο, μολυβί, μπλε, κ.τ.λ. λόγο του άνθρακα ο οποίος εμπεριέχεται. Μετά το ψήσιμο οι μάζες που περιέχουν οργανικές ύλες δίνουν προϊόντα ελαφρύτερα και απορροφητικότερα λόγω των κενών που δημιουργούνται ανάμεσα στα μόρια της πάστας. Στην επεξεργασία της μια πάστα είναι πιο πλαστική από μια άλλη. Στην αρχαιότητα κατασκεύαζαν κεραμικά δοχεία για φίλτρα αναμιγνύοντας τεχνητές οργανικές ύλες ανάμεσα στην πάστα υπό μορφής σκόνης. Τέτοια υλικά μπορεί να ήταν αλεύρι, πριονίδι, διάφοροι σπόροι κ.τ.λ.
Εξόρυξη-Κατεργασία.
Ο πηλός βρίσκεται σε κοιτάσματα, με μορφή στρωμάτων. Όπως λαμβάνεται από το κοίτασμα με σκαπτικά εργαλεία, είναι συσσωματωμένος σε μικρούς ή μεγάλους σβόλους και με πολλά άλλα ξένα σώματα.
Το πρώτο πράγμα που πρέπει να γίνει είναι να θραυσθούν οι σβόλοι σε όσο το δυνατόν μικρότερα κομμάτια και κατόπιν να τοποθετηθούν για να λιώσουν σε δεξαμενές με νερό. Με τη διαδικασία της καθίζησης του ιζήματος, όπου τα μεγαλύτερου μεγέθους κομμάτια όπως πέτρες, χαλίκια και άμμος κατακάθονται στον πυθμένα της δεξαμενής, ενώ το ωφέλιμο στρώμα της μάζας δημιουργείται επιφανειακά. Το επόμενο στάδιο είναι να αφαιρεθεί σχεδόν όλη η ποσότητα του νερού που απέμεινε στην επιφάνεια της λεκάνης και στη συνέχεια να αφαιρεθεί το ωφέλιμο ίζημα.
Αφού ολοκληρωθεί η διαδικασία του καθαρισμού, ο πηλός υφίσταται κατεργασία έτσι ώστε να πάρει την εμπορική του μορφή. Μερικές εμπορικές μορφές πηλού είναι:
Ταξινόμηση.
Μπορούμε να ταξινομήσουμε την άργιλο σε τρεις μεγάλες κατηγορίες ανάλογα με τις ιδιότητές τους

</doc>
<doc id="55267" url="https://el.wikipedia.org/wiki?curid=55267" title="Σαρλ Γκλαίρ">
Σαρλ Γκλαίρ



</doc>
<doc id="55272" url="https://el.wikipedia.org/wiki?curid=55272" title="Τουργκούτ Οζάλ">
Τουργκούτ Οζάλ

Ο Τουργκούτ Οζάλ ("Halil Turgut Özal", 13 Οκτωβρίου 1927 - 17 Απριλίου 1993) ήταν Τούρκος πολιτικός ηγέτης, πρωθυπουργός και ο 8ος πρόεδρος της Τουρκίας. Ανέλαβε την εξουσία τον Νοέμβρη του 1983.
Η ιδεολογία του ήταν καθαρά φιλελεύθερη υπέρ ιδιωτικοποιήσεων και κατά του κρατικού παρεμβατισμού στην οικονομία, ενώ έλεγε πως στόχευε στο να προσαρμόσει το Ιαπωνικό οικονομικό μοντέλο στα τουρκικά δεδομένα και να το φέρει στη χώρα του. Ως πρωθυπουργός και αργότερα Πρόεδρος, μεταρρύθμισε την οικονομία της Τουρκίας ανοίγοντας το δρόμο για ιδιωτικοποιήσεις σε πολλούς τομείς. Οι μετασχηματισμοί αυτοί βελτίωσαν τις σχέσεις της Τουρκίας με τις δυτικές χώρες, ειδικά τις ΗΠΑ· ο Οζάλ περιέγραφε την Τουρκία σαν "μικρή Αμερική", λόγω της αφθονίας καταναλωτικών αγαθών που παρατηρήθηκε κατά τη διάρκεια της θητείας του.
Οι κινήσεις αυτές δέχτηκαν κριτική υπό τη λογική ότι η μετάβαση από την κρατικά ελεγχόμενη οικονομία στην οικονομία της αγοράς έγινε εις βάρος της παλιάς μεσαίας τάξης της χώρας. Η αντίθετη άποψη υποστηρίζει ότι ο Οζάλ διεύρυνε τα όρια της μεσαίας τάξης ώστε να συμπεριλάβει την αγροτική βάση του πληθυσμού που πριν ήταν αποκλεισμένη από τις αγορές. Η προεδρική του θητεία συχνά λέγεται πως "έφερε τον καπιταλισμό στην Τουρκία".
Η εξωτερική του πολιτική ήταν καθαρά φιλοδυτική και ειδικά φιλοαμερικανική και υπέρ της real politic στα διεθνή ζητήματα. Έτσι κατά τη διάρκεια του πρώτου πολέμου στον Περσικό Κόλπο το 1991, ο Οζάλ υποστήριξε τις ενέργειες των Συμμαχικών Δυνάμεων κατά του Ιράκ,ενώ γενικά κατά τη διακυβέρνησή του βελτιώθηκαν αρκετά οι Ελληνοτουρκικές σχέσεις.
Βιογραφικό.
Ο Οζάλ γεννήθηκε στη Μελίτη και ήταν εν μέρει Κουρδικής καταγωγής. Σπούδασε ηλεκτρολόγος μηχανικός στο Πολυτεχνείο της Κωνσταντινούπολης από το οποίο αποφοίτησε το 1950.
Μεταξύ του 1950 και 1952 εργάστηκε στη Δημόσια Διοίκηση Σχεδιασμού Ηλεκτρικής Ενέργειας και συνέχισε τις σπουδές του στις ΗΠΑ πάνω στην ενεργειακή διαχείριση το 1952 και 1953. Μετά την επιστροφή του συνέχισε να εργάζεται στο παλιό του πόστο, ενώ το 1959-60 στα Υπουργεία Σχεδιασμού και Συντονισμού. Μετά τη στρατιωτική του θητεία το 1961 κατέλαβε διάφορες ηγετικές θέσεις σε κρατικούς οργανισμούς και δίδαξε και στο Πολυτεχνείο Μέσης Ανατολής ("ODTÜ"). Εργάστηκε επίσης για την Παγκόσμια Τράπεζα το 1972-73 και κατόπιν προήδρευσε σε ιδιωτικές εταιρίες μέχρι το 1979. Μέχρι το τουρκικό πραξικόπημα του 1980 ήταν βοηθός γραμματέας του πρωθυπουρού Σουλεϊμάν Ντεμιρέλ. Το στρατιωτικό καθεστώς του Κενάν Εβρέν που ανέλαβε την εξουσία με το πραξικόπημα τον τοποθέτησε υπουργό παρά τω πρωθυπουργό υπεύθυνο των οικονομικών υποθέσεων μέχρι τον Ιούλιο του 1982.
Πρωθυπουργία.
Στις 20 Μαΐου του 1983 ίδρυσε το Κόμμα της Μητέρας Πατρίδας ("Anavatan Partisi") του οποίου έγινε ηγέτης. Το κόμμα του κέρδισε τις εκλογές και σχημάτισε κυβέρνηση, κι έτσι ο Οζάλ έγινε ο 19ος πρωθυπουργός της Τουρκίας στις 19 Δεκεμβρίου 1983. Το 1987 εκλέχτηκε ξανά. 
Στις 18 Ιουνίου του 1988, κατά τη διάρκεια ενός συνεδρίου του κόμματος, έγινε απόπειρα δολοφονίας εναντίον του. Τραυματίστηκε στο δάχτυλο, ενώ άλλη μια σφαίρα με στόχο το κεφάλι του αστόχησε. Ο δράστης συνελήφθη και καταδικάστηκε σε ισόβια δεσμά, αργότερα όμως του δόθηκε χάρη από τον Οζάλ.
Προεδρία.
Στις 9 Νοεμβρίου 1989 ο Οζάλ έγινε ο όγδοος Πρόεδρος της Τουρκίας, με απόφαση της Τουρκικής Εθνοσυνέλευσης.
Η μεταπήδησή του στην προεδρία θεωρήθηκε "προφητική", αφού η εκλογική δύναμη του κόμματός του έφθινε. 
Με την κατάρρευση της Σοβιετικής Ένωσης ο Οζάλ έκανε προσπάθειες να δημιουργήσει συμμαχίες με τις Τουρκικές Δημοκρατίες της κεντρικής Ασίας καθώς και με το Αζερμπαϊτζάν. Στη χώρα αυτή προσέφερε ηθική, οικονομική και στρατιωτική υποστήριξη κατά τον Πόλεμο του Ναγκόρνο-Καραμπάχ, απειλώντας εισβολή στην Αρμενία, της οποίας τα σύνορα με την Τουρκία έκλεισε. Ο Οζάλ ήταν παντρεμένος με τη Σεμρά, με την οποία απέκτησε δυο γιους και μια κόρη. Ο ένας του γιος, Αχμέτ Οζάλ, εκλέχτηκε βουλευτής στις τουρκικές εκλογές του 1999, θέση στην οποία παρέμεινε μέχρι τις εκλογές του 2002.
Επίσκεψη στην Ελλάδα.
Ο Τουργκούτ Οζάλ επισκέφθηκε την Ελλάδα το 1988, επί κυβερνήσεως Ανδρέα Παπανδρέου. Ήταν η πρώτη επίσκεψη Τούρκου πρωθυπουργού στη μεταδικτατορική Ελλάδα που όμως υπήρξε έντονα επεισοδιακή και δυναμικά συγκρουσιακή. Συνέχεια αυτής της επίσκεψης επήλθε ως γνωστόν το αποτέλεσμα του "Νταβός", δηλαδή η συνομολόγηση των δύο πρωθυπουργών να "θέσουν στο ράφι" τα μεταξύ των δύο χωρών ενεργά προβλήματα προκειμένου να πραγματοποιήσουν μια προσέγγιση σε θέματα χαμηλής πολιτικής που θα οδηγούσαν στην εμπέδωση ενός κλίματος αμοιβαίας δικαιοσύνης, με παράλληλη ανάπτυξη εμπιστοσύνης, μέσω των οποίων υπήρξε η προσδοκία της επίλυσης των όποιων υπαρκτών η ανύπαρκτων (κυρίως για την Ελλάδα) προβλημάτων που χώριζαν τις δύο χώρες.
Θάνατος ή δολοφονία.
Στις 17 Απριλίου 1993 ο Τουργκούτ Οζάλ πέθανε από καρδιακή προσβολή. Τάφηκε στην Κωνσταντινούπολη, δίπλα στο μαυσωλείο του Αντνάν Μεντερές, τον οποίο θαύμαζε. Ωστόσο πριν λίγα χρόνια βγήκαν στην επιφάνεια κάποιες μαρτυρίες που έλεγαν πως τότε ο Οζάλ δηλητηριάστηκε και συνεπώς δολοφονήθηκε. Έτσι η έρευνα προχώρησε και το 2013 Τουρκικό δικαστήριο απέδωσε κατηγορίες σε δύο απόστρατους αξιωματικούς (ο ένας εκ των οποίων είναι ήδη προφυλακισμένος για την υπόθεση Εργκενεκόν) για δολοφονία του Τουργκούτ Οζάλ στο πτώμα του οποίου βρέθηκαν τέσσερα διαφορετικά ίχνη δηλητηρίου. Κατά την επίμαχη περίοδο οι σχέσεις του Οζάλ με το στρατιωτικό κατεστημένο της χώρας είχαν διαταραχθεί και έτσι όσοι δέχονται πως ήταν δολοφονία την συνδέουν με αυτό το γεγονός, δεδομένου ότι και οι κατηγορούμενοι είναι πρώην στρατηγοί. 
Αποτίμηση της προσωπικότητάς του.
Σύμφωνα με τον καθηγητή Διεθνούς Πολιτικής στο Πάντειο Πανεπιστήμιο Χριστόδουλο Γιαλλουρίδη, ο Τ. Οζάλ υπήρξε ένα περίεργο κράμα πολιτικού, «που συμφιλίωνε στην εικόνα του τις πλέον αντιδραστικές, συντηρητικές, παραδοσιακές αξίες οσμανικής (οθωμανικής) προέλευσης με τις πλέον ακραίες αντιλήψεις ενός θατσερικού νεοφιλευθερισμού». Ξεκίνησε την πολιτική του σταδιοδρομία από το ισλαμικό Κόμμα Εθνικής Σωτηρίας, στην άσκηση της εξωτερικής του πολιτικής αφενός έκανε πολιτικά ανοίγματα στις ισλαμικές χώρες, φιλοξενόντας μάλιστα αρκετές φορές στην Άγκυρα διασκέψεις της "Ισλαμικής Κοινότητας", ενώ ταυτόχρονα διεκδικούσε την ένταξη της χώρας του στην Ε.Ο.Κ..
Κατάφερε να συνδυάσει την παράδοση με τον νεωτερισμό και να «προσδώσει στον κεμαλικό κοσμικό εθνικισμό ένα μουσουλμανικό οικουμενικό περιεχόμενο».

</doc>
<doc id="55273" url="https://el.wikipedia.org/wiki?curid=55273" title="Αλεξάντερ Βολκόφ">
Αλεξάντερ Βολκόφ

Ο Αλεξάντερ Βολκόφ (ρωσ.: "Александр Волков") ήταν ένας από τους τελευταίους μεγάλους καλαθοσφαιριστές που έπαιξαν για τη Σοβιετική Ένωση. Με ύψος 2,06 μέτρα αγωνιζόταν ως πάουερ φόργουορντ. Το 2020 έγινε μέλος του Hall of Fame της FIBA.
Βιογραφία.
Γεννήθηκε στις 29 Μαρτίου 1964 στην πόλη Ομσκ της Ρωσίας.
Ξεκίνησε την καριέρα του αγωνιζόμενος στην Ουκρανία και την Στρόιτελ Κιέβου το 1981 και το 1986 μεταγράφηκε στην ΤΣΣΚΑ Μόσχας.
Με την εθνική της Σοβιετικής Ένωσης συμμετείχε σε μεγάλες διοργανώσεις και κέρδισε σημαντικούς τίτλους.
Έπαιξε και για μεγάλους συλλόγους της Ευρώπης όπως η Ρέτζιο Καλάμπρια και η ΤΣΣΚΑ. Στην ΕΣΣΔ επιλέχθηκε επίσης καλύτερος παίκτης το 1989 και ήταν ένας από τους βασικούς παίκτες της εθνικής Σοβιετικής ομάδας από το 1985, Στον τελικό του Ευρωπαϊκού Πρωταθλήματος του 1985 με αντίπαλο την Τσεχοσλοβακία, (120-89) έπαιξε 29 λεπτά, σημείωσε 18 πόντους και μάζεψε 12 ριμπάουντ. Το 1987 ήταν στην καλύτερη πεντάδα του Ευρωπαϊκού Πρωταθλήματος. Με την εθνική ομάδα της ΕΣΣΔ κέρδισε το πολυπόθητο χρυσό στους αγώνες της Σεούλ το 1988, αφού αναστάτωσε με το γρήγορο και έξυπνο παιχνίδι του την αμερικανική ομάδα.
Το 1986 έγινε ο δεύτερος παίκτης από τη Σοβιετική Ένωση που κλήθηκε στο ΝΒΑ. Έγινε ντραφτ από τους Ατλάντα Χοκς στον 6ο γύρο. Ο Βολκόφ υπέγραψε με τους Χοκς για έναρξη του συμβολαίου του 3 χρόνια αργότερα, την 1η Αυγούστου 1989. Μέχρι τότε, το ΝΒΑ είχε μόνο δύο Ευρωπαίους παίκτες με σημαντικούς ρόλους, αλλά και οι δύο ήταν σε αμερικανικά κολέγια: ο Ντέτλεφ Σρεμπφ της Γερμανίας και ο Ρικ Σμιτς από την Ολλανδία. Ο Βολκόφ είχε κατά μέσο όρο 5 πόντους και κοντά στα 2 ριμπάουντ ανά παιχνίδι κατά την πρώτη του σεζόν (89-90). Αφού έχασε ολόκληρη την επόμενη σεζόν, επέστρεψε πιο δυνατός, διπλασιάζοντας περίπου τη στατιστική του απόδοση στο γήπεδο και μάλιστα ξεκινώντας σε 27 παιχνίδια. Στη συνέχεια, επέλεξε να συνεχίσει την καριέρα του στην Ευρώπη.
Το 1993 πήρε μεταγραφή στην Ελλάδα, όπου αγωνίστηκε στον Παναθηναϊκό για ένα χρόνο χωρίς να κερδίσει κάποιο τίτλο και τον Ολυμπιακό αμέσως μετά, κερδίζοντας τον τίτλο του πρωταθλήματος.
Τα προβλήματα που είχε με τη μέση του δεν τον άφησαν να δώσει όλα όσα είχε να προσφέρει στο μπάσκετ με αποτέλεσμα να σταματήσει την καριέρα του σε ηλικία 31 ετών. Επανήλθε το 2000 για να αγωνιστεί με την ομάδα του Κιέβου για δύο χρόνια, την οποία είχε ιδρύσει ο ίδιος το 1999. 
Παρ' όλα αυτά ο Αλεξάντερ Βολκόφ έχει μία θέση στους καλύτερους μπασκετμπολίστες της εποχής του και έχει ψηφιστεί στους 50 καλύτερους καλαθοσφαιριστές της FIBA το 1991.
Το διάστημα 2007-15 ήταν πρόεδρος της Ουκρανικής Ομοσπονδίας Καλαθοσφαίρισης, ενώ από το 2002 μέλος της Εκτελεστικής Επιτροπής της Ολυμπιακής Επιτροπής της Ουκρανίας.
Εξωτερικοί σύνδεσμοι.
 
 

</doc>
<doc id="55278" url="https://el.wikipedia.org/wiki?curid=55278" title="Κουμκουάτ">
Κουμκουάτ

Το κουμκουάτ ανήκει στο γένος Κιτρέα και στην οικογένεια ρυτοειδών ("Rutaceae") (= εσπεριδοειδών ("Hesperidaceae")) και περιλαμβάνει πέντε είδη αειθαλών θάμνων ή δέντρων.
Η καταγωγή του είναι από την Κίνα όπου το καλλιεργούσαν από το 12ο αιώνα, έφτασε δε να καλλιεργείται στην Ευρώπη στα μέσα του 19ου αιώνα ως καλλωπιστικό φυτό.
Η ονομασία κουμκουάτ στα Κινέζικα σημαίνει χρυσό πορτοκάλι.
Το κουμκουάτ έχει ύψος που φτάνει τα 4 μέτρα και σήμερα καλλιεργείται στις εύκρατες και υποτροπικές περιοχές της γης για τον ομώνυμο καρπό της αλλά και ως διακοσμητικό φυτό.
Τα φύλλα του είναι σκουροπράσινα, λογχοειδή και στιλπνά, τα άνθη της μοιάζουν με αυτά της πορτοκαλιάς και είναι μικρά, οδοντωτά και φύονται μόνα τους ή σε μικρές ταξιανθίες.
Χρήσεις του καρπού.
Ο καρπός του είναι στρογγυλός ή ωοειδής ανάλογα με το είδος και έχει διάμετρο που φτάνει τα 4 εκατοστά. Το χρώμα του είναι πορτοκαλί ή πορτοκαλοκίτρινο και η φλούδα του καρπού είναι αρωματική και έχει γλυκιά γεύση.
Η σάρκα του καρπού δεν είναι ιδιαίτερα χυμώδης και η γεύση της είναι λίγο όξινη και γλυκιά.
Τρώγεται νωπό, σε κονσέρβες αλλά κυρίως γίνεται γλυκό, μαρμελάδα, ζελέ.
Είναι ιδιαίτερα ανθεκτικό στο ψύχος και αντέχει περισσότερο από όλα τα εσπεριδοειδή.
Καλλιέργεια.
Στην Ελλάδα καλλιεργείται κυρίως στην Κέρκυρα και στα άλλα Ιόνια νησιά το είδος μαργαρίτα για τον καρπό του, που χρησιμοποιείται στη ζαχαροπλαστική, γίνεται γλυκό του κουταλιού και λικέρ. Ανθίζει στα μέσα του καλοκαιριού και ο πολλαπλασιασμός αλλά και η καλλιέργειά του είναι ίδια όπως τα άλλα εσπεριδοειδή.
Θρεπτική Αξία.
Τα κουμκουάτ είναι πηγή βιταμινών C και Α. Μια μερίδα 100 γραμμαρίων περιέχει περίπου 44 mg βιταμίνη C. 
Τα κουμκουάτ έχουν ισοδύναμη θερμιδική αξία με εκείνη των σταφυλιών. Τα 100 γρ φρέσκα κουμκουάτ παρέχουν μόνο 71 θερμίδες.
Η υψηλή περιεκτικότητα του κουμκουάτ σε φυτικές ίνες το καθιστούν ευεργετικό για τον έλεγχο της όρεξης και τον διαρκή κορεσμό. Μια μερίδα 100 γραμμαρίων κουμκουάτ περιέχει περίπου 6,5 γραμμάρια φυτικών ινών. 
Τα κουμκουάτ προσδίδουν ευεργετικές ιδιότητες στην υγεία κυρίως λόγο των αντιοξειδωτικών ουσιών (πολυφαινολικών ενώσεων και φλαβονοειδών), όπως το καροτένιο, η λουτεΐνη, οι τανίνες, η ζεαξανθίνη, κλπ. 
Επίσης, η φλούδα κουμκουάτ αποτελείται πολλά σημαντικά αιθέρια έλαια, όπως λιμονένιο, πινένιο, α-bergamotene, καρυοφυλλένιο, α-humulene και α-muurolene. Όλες μαζί αυτές οι ενώσεις προσδίδουν στον καρπό των εσπεριδοειδών το ιδιαίτερο άρωμα.
Το κουμκουάτ είναι καλή πηγή βιταμινών του συμπλέγματος Β, όπως η θειαμίνη, νιασίνη, πυριδοξίνη, φυλλικό και παντοθενικό οξύ. Αυτές οι βιταμίνες λειτουργούν ως συµπαράγοντες για το μεταβολισμό των υδατανθράκων, των πρωτεϊνών και των λιπών.
Επιπλέον, το κουμκουάτ είναι μέτρια πηγή μετάλλων όπως ασβέστιο, χαλκός, κάλιο, μαγγάνιο, σίδηρος, σελήνιο και ψευδάργυρος. Το ασβέστιο είναι το κυριότερο στοιχείο που απαιτείται για το σχηματισμό των οστών και των δοντιών. 

</doc>
<doc id="55279" url="https://el.wikipedia.org/wiki?curid=55279" title="Γενικό Επιτελείο Στρατού (Ελλάδα)">
Γενικό Επιτελείο Στρατού (Ελλάδα)

Το Γενικό Επιτελείο Στρατού (Γ.Ε.Σ.) είναι το αρμόδιο επιτελείο για τη διοίκηση του Στρατού Ξηράς. Ιεραρχικά υπάγεται στο Γενικό Επιτελείο Εθνικής Άμυνας (Γ.Ε.ΕΘ.Α.).
Ιστορία.
Αν και οι πρώτες τακτικές μονάδες στρατού συγκροτήθηκαν ήδη από το 1821-1822, με το ξέσπασμα της Ελληνικής Επανάστασης, η πρώτη υποτυπώδης οργάνωση γενικού επιτελείου, με το Σώμα Γενικών Επιτελών, έλαβε χώρα το 1833, μετά την ίδρυση του ανεξάρτητου Βασιλείου της Ελλάδας. 
Η πρώτη προσπάθεια για τη δημιουργία μιας μόνιμης επιτελικής υπηρεσίας έγινε το 1877, όταν συστάθηκε για πρώτη φορά το Γενικό Επιτελείο Στρατού. Το πείραμα ήταν βραχύβιο, καθώς το Σώμα Γενικών Επιτελών καταργήθηκε το 1880 και αντικαταστάθηκε από μια απλή υπηρεσία επιτελικού γραφείου στο Υπουργείο Στρατιωτικών Υποθέσεων.
Το σύγχρονο Γενικό Επιτελείο Στρατού έχει καταβολές από το 1900, όταν ιδρύθηκε η Γενική Διοίκηση Στρατού ως επιτελείο για το Γενικό Διοικητή του Στρατού, Διάδοχο Κωνσταντίνο. Το 1904, δημιουργήθηκε το Γενικό Επιτελείο της Γενικής Διοίκησης Στρατού, με σημαντικά ενισχυμένη εξουσία στην οργάνωση, την κατάρτιση και τον εξοπλισμό του στρατού. Οι αξιωματικοί του Γενικού Επιτελείου του Σώματος επίσης ανασυστάθηκαν, ενώ ο ρόλος του Υπουργείου μειώθηκε. 
Το 1909, μετά το κίνημα στο Γουδί, οι αλλαγές αυτές αντιστράφηκαν και πάλι με την ανάκτηση της προνομιακής θέσης των αξιωματικών του επιτελείου γύρω από τον Κωνσταντίνο. Αντί αυτού, ιδρύθηκε η Υπηρεσία Επιτελείου Στρατού, η οποία διατήρησε την ονομασία της μέχρι το 1923, όταν τελικά μετονομάστηκε σε Γενικό Επιτελείο Στρατού. Από τον Νοέμβριο 1917 έως και τον Νοέμβριο 1920, επικεφαλής της υπηρεσίας ήταν Γάλλοι αξιωματικοί με Έλληνες αναπληρωτές.
Το 1936, το Γενικό Επιτελείο Στρατού αναδιοργανώθηκε. Το 1940–1941, κατά τη διάρκεια του ελληνοϊταλικού πολέμου και την επακόλουθη γερμανική εισβολή στην Ελλάδα, το Γενικό Επιτελείο Στρατού υπηρέτησε ως πυρήνας των Γενικών Αρχηγείων υπό τον πρώην Αρχηγό του Γενικού Επιτελείου Στρατού, Αντιστράτηγου Αλέξανδρου Παπάγου. Μετά την κατάληψη της Ελλάδας από τις δυνάμεις του Άξονα, οι ελληνικές ένοπλες δυνάμεις ανασυστάθηκαν στη Μέση Ανατολή από την εξόριστη ελληνική κυβέρνηση, μαζί με ένα υποτυπώδες Γενικό Επιτελείο Στρατού.
Τον Δεκέμβριο του 1945, μετά την απελευθέρωση, και πάλι το 1948 και το 1950, όταν ιδρύθηκε το ενοποιημένο Υπουργείο Εθνικής Άμυνας, το Γενικό Επιτελείο Στρατού αναδιοργανώθηκε. Στις 18 Δεκεμβρίου 1968, η τότε στρατιωτική χούντα που βρισκόταν στην εξουσία αναδιοργάνωσε τη διοίκηση των ελληνικών ενόπλων δυνάμεων υπό μία ενιαία Έδρα Ενόπλων Δυνάμεων. Το Γενικό Επιτελείο Στρατού μετονομάστηκε σε Αρχηγείο Στρατού και η δομή αυτή διατηρήθηκε μέχρι την 1η Αυγούστου 1977, όταν αποκαταστάθηκε η προηγούμενη δομή.
Έμβλημα.
Το έμβλημα του Γενικού Επιτελείου Στρατού εγκρίθηκε το 1947, και αποτελείται από ένα μαύρο δικέφαλο αετό, ένα παραδοσιακό βυζαντινό σύμβολο, σε κίτρινο φόντο. Στο στήθος του, βρίσκεται μια απλοποιημένη έκδοση του εθνόσημου της Ελλάδας και πάνω από αυτό υπάρχει η επιγραφή "ΕΛΕΥΘΕΡΟΝ ΤΟ ΕΥΨΥΧΟΝ" (η ελευθερία στηρίζεται στη γενναιότητα), ένα απόσπασμα από τον "Επιτάφιο" του Περικλή: «Αυτοί λαμβάνουν ως μοντέλο σας και, κρίνοντας την ευτυχία να είναι ο καρπός της ελευθερίας και της ελευθερίας της ανδρείας, δεν μειώνονται οι κίνδυνοι του πολέμου». (Θουκυδίδης, Ιστορία του Πελοποννησιακού Πολέμου, II.43).
Οργάνωση.
Το Γενικό Επιτελείο Στρατού αποτελείται από το Διοικητή (Αρχηγό), το Επιτελείο, το Ειδικό Επιτελείο (που περιλαμβάνει τις διευθύνσεις των όπλων και των σωμάτων), τις Ειδικές Διευθύνσεις και το Τάγμα Γενικού Επιτελείου Στρατού, το οποίο περιλαμβάνει κληρωτούς στρατιώτες που υπηρετούν τη θητεία τους. Το προσωπικό περιλαμβάνει μια σειρά από διευθύνσεις, οι οποίες ομαδοποιούνται σε τέσσερις κύριους κλάδους.
Μαζί με τα διάφορα όπλα μάχης και τις διευθύνσεις σωμάτων υποστήριξης μάχης, ομαδοποιούνται υπό τους Υπαρχηγούς. Ο Α΄ Υπαρχηγός ηγείται των Α΄ και Δ΄ Κλάδων μαζί με τα κύρια όπλα μάχης (πεζικό, τεθωρακισμένα, πυροβολικό, ειδικές δυνάμεις, κ.λπ.), ενώ ο Β΄ Υπαρχηγός είναι επικεφαλής των Β΄ και Γ΄ κλάδων των σωμάτων υποστήριξης μάχης (μεταφορών, υγειονομικού, εφοδιασμού και μεταφορών, κλπ). Επιπλέον, η Γενική Επιθεώρηση Στρατού, της οποίας προΐσταται ο Γενικός Επιθεωρητής Στρατού (ΓΕΠΣ), αποτελεί αυτοτελές τμήμα.
Διάρθρωση.
Η διάρθρωση του Γενικού Επιτελείου Στρατού είναι η εξής:
Ιεραρχία.
Η σημερινή ιεραρχία του Ανώτατου Στρατιωτικού Συμβουλίου, μετά το Κυβερνητικό Συμβούλιο Εθνικής Ασφάλειας (ΚΥΣΕΑ) της 9ης Μαρτίου 2020, αποτελείται από τους κάτωθι Αντιστρατήγους:
Διατελέσαντες Αρχηγοί ΓΕΣ.
Το Πυροβολικό είναι το όπλο που έχει αναδείξει τους περισσότερους Αρχηγούς του Επιτελείου. Από το 1901, Αρχηγοί ΓΕΣ έχουν διατελέσει οι εξής:

</doc>
<doc id="55282" url="https://el.wikipedia.org/wiki?curid=55282" title="Στρατιωτική Επιχείρηση ΝΙΚΗ">
Στρατιωτική Επιχείρηση ΝΙΚΗ

Επιχείρηση Νίκη είναι η κωδική ονομασία που δόθηκε σε μυστική στρατιωτική αποστολή της Ελλάδος την 21η προς 22α Ιουλίου 1974 προς την Κύπρο με σκοπό την αερομεταφορά καταδρομέων στο αεροδρόμιο της Λευκωσίας. Η αποστολή ήταν μερικώς επιτυχής και χαρακτηρίσθηκε από τον διεθνή τύπο ως "αποστολή αυτοκτονίας".
Προετοιμασία - σχεδιασμός - εκτέλεση της αποστολής.
Μετά την έναρξη της Τουρκικής εισβολής στην Κύπρο στις 20 Ιουλίου 1974, η άμυνα της Κύπρου ήταν σε δύσκολη θέση, όσες κινήσεις έγιναν για την απόκρουση των τουρκικών δυνάμεων εισβολής από ένοπλα τμήματα της ελληνοκυπριακής πλευράς, είχαν αρνητική εξέλιξη. Η πολιτική αστάθεια στην Ελλάδα παρουσίαζε σημάδια διάλυσης στην στρατιωτική ηγεσία και ήδη είχε χαθεί πολύτιμος χρόνος. Παρ' όλα αυτά, οι στρατιωτικές δυνάμεις της ΕΛΔΥΚ και της Εθνικής Φρουράς Κύπρου είχαν περιορίσει τα αρχικά σχέδια του Τουρκικού στρατού.
Την 21η Ιουλίου του 1974, αποφασίσθηκε στρατιωτική επιχείρηση ενίσχυσης της άμυνας του αεροδρομίου της Λευκωσίας με την κωδική ονομασία "ΝΙΚΗ". Το σχέδιο της επιχείρησης προέβλεπε την αερομεταμεταφορά και απόβαση καταδρομέων με αεροσκάφη της Ελληνικής Πολεμικής Αεροπορίας.
Η προετοιμασία έγινε στην αεροπορική βάση της Σούδας στην Κρήτη και περιλάμβανε:
Τα 20 αεροσκάφη Noratlas ανήκαν στην 354η Μοίρα Μεταφορών "Πήγασος" και τα 10 αεροσκάφη Dacota στην 355η Μοίρα Μεταφορών και είχαν έδρα την 112η Πτέρυγα Μάχης στην Ελευσίνα. Αυτά τα αεροσκάφη θα μετέφεραν και θα αποβίβαζαν στο αεροδρόμιο της Λευκωσίας την Α' Μοίρα Καταδρομών με τον πλήρη οπλισμό της αποτελούμενη από 318 άνδρες. Λόγω των μέτρων επιφυλακής και των μετασταθμεύσεων που πραγματοποιούνταν τις προηγούμενες ημέρες τα περισσότερα αεροσκάφη βρίσκονταν διάσπαρτα σε διάφορες μονάδες της Αεροπορίας.
Ο σχεδιασμός της επιχείρησης προέβλεπε την αερομεταφορά της Α' Μοίρας καταδρομέων κατά την διάρκεια της νύχτας - σε απόλυτη σιγή ασυρμάτου - πτήση σε χαμηλό ύψος - χωρίς συνοδεία μαχητικών - προσγείωση - αποβίβαση καταδρομέων - επιστροφή στην Σούδα.
Την 21η Ιουλίου και ώρα 22:40 η αποστολή ξεκίνησε με χρονικό περιορισμό τα μεσάνυκτα της ίδιας μέρας. Μόνο όμως τα 15 αεροσκάφη Noratlas από τα 20 κατάφεραν να απογειωθούν στο χρονικό περιθώριο το οποίο προέβλεπε το σχέδιο, με αποτέλεσμα τα υπόλοιπα αεροσκάφη (5 Noratlas και 10 C-47) να παραμείνουν στο αεροδρόμιο της Σούδας. Αμέσως μετά την απογείωση, δόθηκε σήμα από το Κέντρο επιχειρήσεων πρός το Γ.Ε.Ε.Φ. Λευκωσίας με την φράση «Έρχονται τα 15 πορτοκάλια».
Οι προσγειώσεις στο αεροδρόμιο της Λευκωσίας ξεκίνησαν στις 01:52 της 22ας Ιουλίου. Πρώτο προσγειώθηκε το "ΝΙΚΗ 2" στις 01:52 και επόμενο το "ΝΙΚΗ 1" ακούμπησε το διάδρομο της Λευκωσίας στις 01:55.
Όμως εδώ ξεκινάει η τραγωδία της αποστολής. Λόγω καθυστέρησης του Α.Ε.Δ. (Αρχηγείο Ενόπλων Δυνάμεων, το σημερινό Γ.Ε.ΕΘ.Α.) να ενημερώσει το Γ.Ε.Ε.Φ. Λευκωσίας (μόλις στις 01:00 το ενημέρωσε, με το σήμα «Έρχονται τα 15 πορτοκάλια»), τα αντιαεροπορικά στοιχεία εκτός του αεροδρομίου που ανήκαν στην 185 Μ.Π.Π. και στην 184 Π.Π.Π., δεν πρόλαβαν να ενημερωθούν και αυτά, με αποτέλεσμα να θεωρήσουν ότι τα αεροσκάφη που πέταγαν ήταν εχθρικά. Αμέσως άρχισαν έντονα αντιαεροπορικά πυρά, τα οποία είχαν ως αποτέλεσμα το "ΝΙΚΗ 4" το οποίο βρισκόταν στο στάδιο προσγείωσης, να αρπάξει φωτιά και να συντριβεί 3 χιλιόμετρα πριν τον διάδρομο προσγείωσης. Τρίτο προσγειώθηκε το "ΝΙΚΗ 7" στις 02:18.
Μετά το "ΝΙΚΗ 7" προσγειώθηκε το "ΝΙΚΗ 3", το οποίο λόγω βλάβης στον έναν κινητήρα έφυγε από το ίχνος πτήσης του "ΝΙΚΗ 4" που καταρρίφθηκε και έφτασε στην τελική μετά και το "ΝΙΚΗ 7". Το "ΝΙΚΗ 6" εβλήθη σε πολλαπλά σημεία της ατράκτου και σχεδόν χωρίς μηχανές και χάρη στις προσπάθειες των πιλότων να καταφέρει να προσγειωθεί. Τα υπόλοιπα αεροσκάφη κατάφεραν και αυτά να προσγειωθούν με λιγότερες ζημιές.
Όλα τα πληρώματα μετά έβλεπαν κάποια φωτιά στο λόφο της Μακεδονίτισσας και εκ των υστέρων έμαθαν ότι πρόκειται για το αεροσκάφος αυτό. 
Τελευταίο προσγειώθηκε το "ΝΙΚΗ 15" το οποίο και είχε απογειωθεί από την Σούδα με καθυστέρηση και παρά τις εντολές να μην εκτελέσει την αποστολή. Το "ΝΙΚΗ 13" ήταν αεροσκάφος κατηγορίας "Ζ" μακράς απόθεσης και το οποίο ενεργοποίησαν με τα γεγονότα είχε προβλήματα πλεύσης (ολίσθαινε) με αποτέλεσμα στην πτήση από Ελευσίνα προς Σούδα να παρεκκλίνει προς Ρέθυμνο. Έτσι στη διαδρομή από Σούδα προς Λευκωσία παρέκκλινε της πορείας του και έφτασε μεταξύ Κύπρου και Τουρκίας και μετά από την περιπλάνησή του στις 04:15 ξεκίνησε την επιστροφή του όπου προσγειώθηκε στη Ρόδο στις 07:40. Το "ΝΙΚΗ 14" έφτασε αφού είχε πλέον ξημερώσει και δεν προσγειώθηκε καθόλου, ακολούθησε εντολές και επέστρεψε πίσω στο Καστέλι στις 07:30 όπου ανεφοδιάστηκε και επέστρεψε στη Σούδα. Το τελευταίο "ΝΙΚΗ-15" απογειώθηκε από τη Λευκωσία στις 04:02 και επέστρεψε στη Σούδα στις 07:40.
Όσα αεροσκάφη ήταν σε πτητική ικανότητα απογειώθηκαν για τη επιστροφή στην Ελλάδα, ενώ τα υπόλοιπα (ΝΙΚΗ-3 που είχε βλάβη στον έναν κινητήρα, το ΝΙΚΗ-6 που είχε βληθεί και στους 2 κινητήρες και το ΝΙΚΗ-12 που δεν επαρκούσαν τα καύσιμα για την επιστροφή λόγω συνεχών επανακυκλώσεων που έκανε λόγω κίνησης αυτοκινήτων μέσα στο διάδρομο της Λευκωσίας) καταστράφηκαν από τις φίλιες δυνάμεις στο αεροδρόμιο της Λευκωσίας.
Απολογισμός.
Το λάθος αυτό της αεράμυνας βλήθηκε από αντιαεροπορικό εκτός του αεροδρομίου και κόστισε τη ζωή σε 4 αεροπόρους και 26 καταδρομείς από το "ΝΙΚΗ-4" όπου διεσώθη ένας καταδρομέας, καθώς και τον θάνατο 2 και τον τραυματισμό 9 ακόμα καταδρομέων στο "ΝΙΚΗ 6". Από την δύναμη των 318 ανδρών της Α'Μοίρας καταδρομών 278 παρέμειναν στην Κύπρο και πολέμησαν.
Αεροσκάφος ΝORATLAS 52-133 "NIKH 4".
Θύματα ΠΟΛΕΜΙΚΗΣ ΑΕΡΟΠΟΡΙΑΣ.
Κυβερνήτης - (Επισμηναγός) Παναγόπουλος Βασίλειος
Συγκυβερνήτης - (Επισμηναγός) Συμεωνίδης Στέργιος
Ναυτίλος - (Επισμηνίας) Άνθιμος Ηλίας
Ιπτάμενος Μηχανικός - (Ανθυποσμηναγός) Δάβαρης Γεώργιος.
Θύματα Καταδρομείς Α' ΜΟΙΡΑ ΚΑΤΑΔΡΟΜΩΝ.
ΔΕΑ(ΚΔ) Τσαμκιράνης Δημήτριος
Λοχίας (ΚΔ) Καβροχωριανός Νικόλαος
Λοχίας (ΚΔ)Τzιλιβάκης Στέφανος
Δεκανέας (ΚΔ)Τσάκωνας Ευάγγελος
Δεκανέας (ΚΔ)Χριστόπουλος Αθανάσιος
Κ/Δ Αναστασόπουλος Ανδρέας
Κ/Δ Γιαννακάκης Κοσμάς
Κ/Δ Γιαννάκος Στέφανος
Κ/Δ Γιαννόπουλος Παναγιώτης
Κ/Δ Δαλαμάγκας Ηλίας 
Κ/Δ Ζησιμόπουλος Αντώνιος
Κ/Δ Κασιμάκης Σωτήριος
Κ/Δ Κατέρος Κωνσταντίνος
Κ/Δ Κουρούνης Σωτήριος
Κ/Δ Λίγδης Χρήστος
Κ/Δ Δοϊτσίδης Χριστόδουλος
Κ/Δ Μανιάτης Σπυρίδων
Κ/Δ Μονιάς Αιμίλιος
Κ/Δ Μπαρώτας Κωνσταντίνος
Κ/Δ Νάκος Γεώργιος
Κ/Δ Πρινιανάκης Στυλιανός
Κ/Δ Σιορώκος Δημήτριος
Κ/Δ Σκιαδαρέσης Νικόλαος
Κ/Δ Τζούρας Σωτήριος
Κ/Δ Τούλης Ηλίας
Κ/Δ Χατζόπουλος Χρήστος,
Τραυματίες Καταδρομείς:
Κ/Δ Ζαφειρίου Αθανάσιος(Μοναδικός επιζήσας)
Αεροσκάφος NORATLAS 52-139 "NIKH 6".
Θύματα Καταδρομείς Α' ΜΟΙΡΑ ΚΑΤΑΔΡΟΜΩΝ.
Κ/Δ Νόμπελης Σπυρίδων
Κ/Δ Οικονομάκης Κωνσταντίνος
Τραυματίες Καταδρομείς
Κ/Δ Τσόγκας Παύλος
Κ/Δ Αντωνόπουλος Γεώργιος
Κ/Δ Φύσσαρης Ιωάννης
Κ/Δ Θεοδωρόπουλος Σ.
Κ/Δ Γκόγκος Κ.
Κ/Δ Τσαγκαρόπουλος Δημήτριος
Κ/Δ Λατζουράκης Γεώργιος
Κ/Δ Λοχίας (Κ/Δ) Ξεφτύλης Κωνσταντίνος
Κ/Δ Παπαευσταθίου Ευστάθιος
Κ/Δ Μαυρουδής Γεώργιος
Συμπέρασμα.
Οι σημαντικές καθυστερήσεις τόσο στις αποφάσεις της ηγεσίας όσο και στην οργάνωση και εκτέλεση της επιχείρησης είχαν ως αποτέλεσμα τις απώλειες σε έμψυχο υλικό. Η συγκεκριμένη αποστολή δεν στηριζόταν σε κανένα σχέδιο του Αρχηγείου Ενόπλων Δυνάμεων (ΑΕΔ) αλλά ήταν μια απόφαση η οποία πάρθηκε από το Πολεμικό Συμβούλιο. Δεν είχε καμία επίδραση στην εξέλιξη των επιχειρήσεων στην Κύπρο, εκτός του γεγονότος ότι οι καταδρομείς αμυνόμενοι κατάφεραν να κρατήσουν το αεροδρόμιο.
Η απόφαση να μεταφερθεί μια μονάδα καταδρομέων δεν ενδείκνυνται σε τακτικό αγώνα πεζικού όπως αυτός που εξελισσόταν στην Κύπρο. Η επιχείρηση αυτή ήταν και η μοναδική αποστολή στρατευμάτων από την Ελλάδα με σκοπό την στρατιωτική ενίσχυση της Κύπρου, κατά τη διάρκεια της τουρκικής εισβολής.

</doc>
<doc id="55296" url="https://el.wikipedia.org/wiki?curid=55296" title="W και Z μποζόνια">
W και Z μποζόνια

Στη φυσική, τα W και Z μποζόνια είναι τα στοιχειώδη σωμάτια που μεταδίδουν την ασθενή αλληλεπίδραση. Η ανακάλυψή τους στο CERN το 1983 αντιμετωπίστηκε ως μια σπουδαία επιτυχία του καθιερωμένου μοντέλου της σωματιδιακής φυσικής.
Το σωμάτιο W ονομάστηκε έτσι από την ασθενή "(weak)" πυρηνική δύναμη. Το σωμάτιο Z πήρε το όνομά του με χιουμοριστικό τρόπο, καθώς θεωρούνταν το τελευταίο σωματίδιο που έμενε να ανακαλυφθεί. Μια άλλη εξήγηση έγκειται στο ότι το σωμάτιο Ζ πήρε το όνομά του από το γεγονός ότι έχει μηδενικό "(zero)" ηλεκτρικό φορτίο.
Βασικές ιδιότητες.
Υπάρχουν δύο είδη μποζονίων W με ηλεκτρικό φορτίο +1 και −1. Το W+ είναι το αντισωματίδιο του W−. Το μποζόνιο Z (ή Z0) είναι ηλεκτρικά ουδέτερο και ταυτίζεται με το αντισωματίδιό του. Και τα τρία σωμάτια ζουν πολύ λίγο, με χρόνο ζωής γύρω στα 3 × 10−25 δευτερόλεπτα.
Το κουάρκ "κορυφή" και το μποζόνιο του Χιγκς, είναι τα μόνα βαρύτερα στοιχειώδη σωματίδια από αυτά μποζόνια. Με μάζα 80.4 και 91.2 GeV/c2 αντίστοιχα, τα σωμάτια W και Z0 είναι σχεδόν 100 φορές βαρύτερα από το πρωτόνιο — βαρύτερα από τα άτομα του σίδερου. Οι μάζες των μποζονίων αυτών είναι εξαιρετικά σημαντικές, καθώς περιορίζουν την εμβέλεια της ασθενούς πυρηνικής δύναμης.
Και τα τρία σωμάτια έχουν σπιν μονάδα.
Η εκπομπή ενός W+ ή W– μποζονίου μπορεί να αυξήσει ή να μειώσει το ηλεκτρικό φορτίου του σωματιδίου που το εκπέμπει κατά 1 (σε ηλεκτρικές μονάδες) και να αλλάξει το σπιν επίσης κατά 1. Ταυτόχρονα, ένα W μποζόνιο μπορεί να αλλάξει τη γενιά ενός σωματιδίου, να αλλάξει για παράδειγμα ένα s κουάρκ σε ένα u κουάρκ. Το Z0 μποζόνιο δε μπορεί να άλλαξει ούτε το ηλεκτρικό φορτίο ούτε άλλα φορτία (όπως την παραδοξότητα, τη γοητεία κ.λ.π.), παρά μόνο την ιδιοστροφορμή (Spin) και την ορμή, ώστε δεν αλλάζει ποτέ τη γενιά ή τη γεύση του σωματιδίου που το εκπέμπει.
Η ασθενής πυρηνική δύναμη.
Τα W και Z μποζόνια είναι φορείς αλληλεπιδράσεων που μεταφέρουν την ασθενή αλληλεπίδραση, όπως το φωτόνιο μεταφέρει αντίστοιχα την ηλεκτρομαγνητική. Το μποζόνιο W είναι περισσότερο γνωστό για το ρόλο του στην πυρηνική διάσπαση. Θεωρούμε, για παράδειγμα, τη διάσπαση βήτα του κοβαλτίου-60, μια σημαντική διαδικασία στην έκρηξη των σουπερνόβα.
Αυτή η αντίδραση δε συμπεριλαμβάνει ολόκληρο τον πυρήνα του κοβαλτίου-60, αλλά επηρεάζει μόνο ένα από τα 33 νετρόνιά του. Το νετρόνιο μετατρέπεται σε ένα πρωτόνιο εκπέμποντας ταυτόχρονα ένα ηλεκτρόνιο κι ένα αντινετρίνο:
Συνεχίζοντας με την ίδια λογική, το νετρόνιο δεν είναι στοιχειώδες σωμάτιο, αλλά μια σύνθεση ενός "up" και δύο "down" κουάρκς (udd). Στην πραγματικότητα, είναι ένα από τα "down" κουάρκς που αλληλεπιδρά στη βήτα διάσπαση, το οποίο μετατρέπεται σε ένα "up" κουάρκ για να συντεθεί ένα πρωτόνιο (uud). Στο πιο στοιχειώδες επίπεδο, λοιπόν, η ασθενής δύναμη αλλάζει τη γεύση ενός μεμονωμένου κουάρκ:
που ακολουθείται αμέσως από τη διάσπαση του ίδιου του W−:
Όντας το αντισωματίδιό του, το Z μποζόνιο έχει όλους τους κβαντικούς αριθμούς μηδενικούς. Η ανταλλαγή ενός Z μποζονίου ανάμεσα στα σωματίδια, καλείται και ουδέτερη αλληλεπίδραση "(neutral current)", αφήνοντας κατα συνέπεια τα αλληλεπιδρώντα σωματίδια αναλλοίωτα, εκτός από τη μεταφορά ορμής. Σε αντίθεση με τη διάσπαση βήτα, η παρατήρηση τέτοιων αλληλεπιδράσεων απαιτεί μεγάλες επενδύσεις σε επιταχυντές σωματιδίων και ανιχνευτές, οι οποίοι υπάρχουν σε λίγα ερευνητικά κέντρα φυσικής υψηλών ενεργειών στον κόσμο.
Προβλέποντας τα W και Z.
Ακολουθώντας την εντυπωσιακή επιτυχία της κβαντικής ηλεκτροδυναμικής στη δεκαετία του 1950, έγιναν προσπάθειες για τη δημιουργία μιας παρόμοιας θεωρίας τη την ασθενή πυρηνική δύναμη. Έτσι, το 1968 παρουσιάστηκε με ενοποιημένη θεωρία του ηλεκτρομαγνητισμού και των ασθενών αλληλεπιδράσεων από τους Σέλντον Γκλάσοου, Στίβεν Γουάινμπεργκ και Αμπντούς Σαλάμ, οι οποίοι και μοιράστηκαν το Βραβείο Νόμπελ Φυσικής το 1979. Η ηλεκτροασθενής θεωρία που έφτιαξαν, χρειαζόταν όχι μόνο τα μποζόνια W, ώστε να εξηγηθεί η βήτα διάσπαση, αλλά κι ένα νέο Ζ μποζόνιο το οποίο δεν είχε ακόμη παρατηρηθεί.
Το γεγονός ότι τα W και Ζ μποζόνια έχουν μάζα, ενώ τα φωτόνια είναι άμαζα, υπήρξε ένα σημαντικό εμπόδιο κατά την ανάπτυξη της ηλεκτροασθενούς θεωρίας. Αυτά τα σωμάτια περιγράφονται με ακρίβεια από μία SU(2) θεωρία βαθμίδας, αλλά τα μποζόνια σε μια θεωρία βαθμίδας πρέπει να είναι άμαζα. Το φωτόνιο είναι άμαζο, καθώς ο ηλεκτρομαγνητισμός περιγράφεται από μια U(1) θεωρία βαθμίδας. Χρειάζεται λοιπόν κάποιος μηχανισμός ώστε να σπάσει η SU(2) συμμετρία, δίνοντας μάζα στα W και Z. Μία εξήγηση, ο μηχανισμός Χιγκς, προτάθηκε από τον Πίτερ Χιγκς στα τέλη του 1960. Προβλέπει την ύπαρξη ενός άλλου, νέου σωματιδίου, που ονομάζεται μποζόνιο Χιγκς.
Ο συνδυασμός της SU(2) θεωρίας βαθμίδας της ασθενούς αλληλεπίδρασης, της ηλεκτρομαγνητικής αλληλεπίδρασης και του μηχανισμού Χιγκς είναι γνωστός ως μοντέλο Γκλάσοου-Γουάινμπεργκ-Σαλάμ" (Glashow-Weinberg-Salam model)". Σήμερα, η θεωρία είναι αποδεκτή και αποτελεί ένα από τα βασικά συστατικά του καθιερωμένου προτύπου της σωματιδιακής φυσικής. Οι εντατικές έρευνες για την ανίχνευση του μποζονίου Χιγκς, η ύπαρξή του οποίου παραμένει η βασική πρόβλεψη του καθιερωμένου μοντέλου, φαίνεται να αποδίδουν μετά την ανακοίνωση των επιστημόνων του CERN για πιθανή εύρεσή του στις 4 Ιουλίου 2012.
Η ανακάλυψη των W και Z.
Η ανακάλυψη των σωματιδίων W και Z αποτελεί μια μεγάλη επιτυχία του CERN. Αρχικά, το 1973, παρατηρήθηκαν οι ουδέτερες αλληλεπιδράσεις όπως αυτές προβλέπονταν από την ηλεκτροασθενή θεωρία. Φωτογραφήθηκαν οι τροχιές μερικών ηλεκτρονίων που ξαφνικά άρχιζαν να κινούνται. Αυτό ερμηνεύθηκε ως ένα νετρίνο, που αλληλεπιδρά με το ηλεκτρόνιο μέσω ανταλλαγής ενός "αόρατου" μποζονίου Ζ. Το νετρίνο είναι σε γενικές γραμμές μη ανιχνεύσιμο, η μόνη παρατηρήσιμη επίδραση αφορά τη μεταφορά ορμής στο ηλεκτρόνιο μέσω της αλληλεπίδρασης.
Η ανακάλυψη των W και Ζ έπρεπε να περιμένει την κατασκευή ενός επιταχυντή σωματιδίων αρκετά ισχυρό ώστε να τα παράγει. Το πρώτο διαθέσιμο μηχάνημα ήταν το Super Proton Synchrotron, όπου φάνηκαν καθαρά σήματα των W σωματίων τον Ιανουάριο του 1983, κατά τη διάρκεια μιας σειράς πειραμάτων από τους Κάρλο Ρουμπία "(Carlo Rubbia)" και Σίμον φαν ντερ Μέερ "(Simon van der Meer)". Το Ζ βρέθηκε από τα πειράματα αυτά λίγους μήνες αργότερα, το Μάιο του 1983. Οι Ρουμπια και φαν ντερ Μέερ τιμήθηκαν με το βραβείο Νόμπελ το 1984.

</doc>
<doc id="55297" url="https://el.wikipedia.org/wiki?curid=55297" title="W and Z bosons">
W and Z bosons



</doc>
<doc id="55298" url="https://el.wikipedia.org/wiki?curid=55298" title="Ώνγκστρεμ">
Ώνγκστρεμ

Το Ώνγκστρεμ (απλούστερα Όνγκστρεμ) ή όπως έχει επικρατήσει λανθασμένα στα ελληνικά, Άνγκστρομ, ή άνγκστρομο ή μονάδα ώνγκστρεμ/άνγκστρομ ("Angstrom" ή "Ångström") είναι μονάδα μήκους ίση με ένα δεκάκις χιλιοστό του μικρού (μικρόν) και συμβολίζεται με το σουηδικό γράμμα Å (Å).
Χρησιμοποιείται κυρίως για τη μέτρηση ατομικών πυρήνων, οπτικών φασμάτων και χημικών δεσμών. Στις μέρες μας τέτοια μικρά μεγέθη μετριούνται συνήθως σε νανόμετρα (formula_1), όπου και από τον ορισμό του Ώνγκστρεμ ισχύει:
Σήμερα χρησιμοποιείται κυρίως για τη μέτρηση του μήκους κύματος ηλεκτρομαγνητικών ακτινοβολιών.
Το Ώνγκστρεμ Å πήρε την ονομασία του από τον σουηδό φυσικό Ανδρέα Ώνγκστρεμ ("Anders Jonas Ångström") (1814–1874), ο οποίος ήταν ένας από τους πρωτοπόρους της φασματοσκοπίας.

</doc>
<doc id="55299" url="https://el.wikipedia.org/wiki?curid=55299" title="Μονάδα άνγκστρομ">
Μονάδα άνγκστρομ



</doc>
<doc id="55305" url="https://el.wikipedia.org/wiki?curid=55305" title="Γενικό Επιτελείο Αεροπορίας (Ελλάδα)">
Γενικό Επιτελείο Αεροπορίας (Ελλάδα)

Το Γενικό Επιτελείο Αεροπορίας (ΓΕΑ) είναι το αρμόδιο επιτελείο για τη διοίκηση της Πολεμικής Αεροπορίας. Ιεραρχικά υπάγεται στο Γενικό Επιτελείο Εθνικής Άμυνας (ΓΕΕΘΑ).
Ιεραρχία - Οργάνωση.
Ιεραρχία.
Η Σύνθεση του είναι:
Οργανωτική Δομή.
Οργανωτικά στο ΓΕΑ υπάγονται:
Το Γενικό Επιτελείο Αεροπορίας είναι οργανωμένο σε Κλάδους και Διευθύνσεις, επικεφαλής των οποίων είναι ο Αρχηγός ΓΕΑ και ο οποίος ασκεί τα καθήκοντα του με τη βοήθεια του Επιτελικού του Γραφείου.
Στον Α/ΓΕΑ υπάγονται ο Υπαρχηγός, η Γενική Επιθεώρηση, το Κέντρο Ασφάλειας Πτήσεων και Εδάφους (ΚΕΑΠΕ), το Γραφείο Στρατιωτικού Νομικού Συμβούλου και η Γραμματεία του Ανώτατου Αεροπορικού Συμβουλίου.
Στον Υπαρχηγό υπάγονται το Επιτελικό του Γραφείο, η Γενική Γραμματεία, η Διεύθυνση Υγειονομικού και οι Κλάδοι, με τις Διευθύνσεις και τα Τμήματα που τους απαρτίζουν.
Οι Κλάδοι του ΓΕΑ έχουν ως εξής:
Στο ΓΕΑ υπάγονται οι ακόλουθες Μονάδες – Υπηρεσίες:
Μονάδες και Υπηρεσίες του Γενικού Επιτελείου Αεροπορίας.
Εκτός από το Αρχηγείο και τις δύο Διοικήσεις στο ΓΕΑ υπάγονται και διάφορες μονάδες, σχηματισμοί και υπηρεσίες για θέματα υγειονομικού, οικονομικού και πολιτικού προσωπικού.

</doc>
<doc id="55306" url="https://el.wikipedia.org/wiki?curid=55306" title="Γενικό Επιτελείο Ναυτικού (Ελλάδα)">
Γενικό Επιτελείο Ναυτικού (Ελλάδα)

Το Γενικό Επιτελείο Ναυτικού (ΓΕΝ), πρώην "Αρχηγείο Βασιλικού Ναυτικού" και "Αρχηγείο Ναυτικού" είναι το αρμόδιο Επιτελείο των ελληνικών Ενόπλων Δυνάμεων για τη διοίκηση του Πολεμικού Ναυτικού. Ιεραρχικά υπάγεται στο Γενικό Επιτελείο Εθνικής Άμυνας (ΓΕΕΘΑ).
Ιστορία.
Το ΓΕΝ ιδρύθηκε επί πρωθυπουργίας Γεωργίου Θεοτόκη και βασιλείας του Γεωργίου Α΄ με το ν. ΓΣΚΖ΄ της 21 Ιουλίου του 1907. Στη συνέχεια με το από 12 Νοεμβρίου του ίδιου έτους εκδοθέντος Β.Δ. κυρώθηκε ο πρώτος οργανισμός του. Ακολούθησαν διάφορες τροποποιήσεις περί ΓΕΒΝ, ΓΕΠΝ, και στη συνέχεια με το από 28 Οκτωβρίου του 1935 Β.Δ. «Περί οργανισμού ΒΝ» οπότε το ΓΕΝ συγκροτήθηκε από το Γραφείο Αρχηγού, Υπασπιστηρίου, Γραμματείας, Α΄, Β΄, και Γ΄ Διευθύνσεων και τεσσάρων αυτοτελών Τμημάτων (Συνεννόησης, Οργανικών διατάξεων, ιστορικής υπηρεσίας και Προϋπολογισμού – Στατιστικής).
Κατά τον Β΄ Παγκόσμιο Πόλεμο και ειδικότερα μετά τις 20 Απριλίου 1941, κατά την οποία έπαυσε να υφίσταται ουσιαστικά ο Ελληνικός Στρατός, ο θεσμός του ΓΕΝ διατηρήθηκε υποτυπωδώς στη Μέση Ανατολή, όπου κατέφυγαν τα πολεμικά πλοία γραμμής, ακολουθώντας την ελληνική κυβέρνηση, τα οποία και υπήχθησαν επιχειρησιακά στο Βρετανικό Βασιλικό Ναυαρχείο.
Μετά την απελευθέρωση, το ΓΕΝ αναπτύχθηκε και πάλι ως αυτοτελής οργανισμός στο πλαίσιο του Υπουργείου Ναυτικών που υφίστατο ακόμη. Τελικά επί πρωθυπουργίας Αλέξανδρου Παπάγου και βασιλείας του Παύλου με τον ν. 2387/1953 με τον οποίο και δημιουργήθηκε το Γενικό Επιτελείο Εθνικής Αμύνης υπήχθη απ' ευθείας σ' αυτό ως κλάδος του, όπως υφίσταται σήμερα.

</doc>
<doc id="55307" url="https://el.wikipedia.org/wiki?curid=55307" title="Μολβανία">
Μολβανία

Η Μολβανία (στο πρωτότυπο Molvanîa ή Molvania) είναι μια φανταστική χώρα κάπου στην Ανατολική Ευρώπη η οποία αποτελεί το θέμα του χιουμοριστικού βιβλίου Molvanîa: A Land Untouched by Modern Dentistry. Το βιβλίο, γραμμένο από τους Αυστραλούς Τομ Γκλάισνερ, Σάντο Σιλάουρο και Ρομπ Σιτς, είναι μια παρωδία των έντυπων ταξιδιωτικών οδηγών.
Ιστορία.
Το βιβλίο κυκλοφόρησε τον Νοέμβριο του 2003 στην Αυστραλία και είχε μεγάλη επιτυχία, πυροδοτώντας μεγάλο ανταγωνισμό στις προσφορές για απόκτηση των διεθνών δικαιωμάτων έκδοσης. Η αυστραλιανή αεροπορική εταιρεία Qantas έχει προβάλει σε διεθνείς πτήσεις της το ημίωρο βίντεο που γυρίστηκε σε συνεργασία με τους παράγοντες του βιβλίου.
Επικρίσεις.
Το βιβλίο επικρίθηκε από τον πρώην υπουργό εξωτερικών του Ηνωμένου Βασιλείου Κιθ Βαζ, ο οποίος το κατηγόρησε ότι εκμεταλλεύεται προκαταλήψεις για την Ανατολική Ευρώπη.
Σύγχυση με τη Μολδαβία.
Υπήρξε μια σύγχυση κατά πόσο η χώρα όντως υπάρχει ή όχι, ίσως εν μέρει λόγω του ότι το όνομα της χώρας μοιάζει πολύ με το όνομα της Μολδαβίας, η οποία είναι πραγματική χώρα.
Η Μολβανία.
Η Δημοκρατία της Μολβανίας είναι ένα κωμικό συνονθύλευμα στερεοτύπων και κλισέ για την Ανατολική Ευρώπη. 
Σύμφωνα με το βιβλίο, η Μολβανία ήταν μια έρημη χώρα, σπαραγμένη από εμφυλίους πολέμους και εθνοτικές διαμάχες, όπου οι διάφορες ομάδες ενώθηκαν κάτω από ένα βασίλειο, το οποίο διοίκησαν διάφοροι βάναυσοι, απολυταρχικοί βασιλείς. Περί τα τέλη του 19ου αιώνα καταργήθηκε η μοναρχία, όμως η βασιλική οικογένεια παρέμεινε δημοφιλής στην εξορία. Κατά τον Δεύτερο Παγκόσμιο Πόλεμο στη χώρα εισέβαλαν οι Ναζί και μετά καταλήφθηκε από τη Σοβιετική Ένωση, η οποία επέβαλε το κομμουνιστικό καθεστώς. Μετά την κατάρρευση του ανατολικού μπλοκ γύρω στο 1990, η χώρα μετατράπηκε σε δικτατορία, διοικούμενη από μια διεφθαρμένη κυβέρνηση με ισχυρούς δεσμούς με τη μαφία.
Η Μολβανία περιγράφεται ως μια πολύ φτωχή και αγροτική χώρα, πολύ μολυσμένη και άγονη. Η υποδομή είναι φρικτή και αναγκαιότητες όπως το ηλεκτρικό ρεύμα, το καθαρό νερό και οι υδραυλικές εγκαταστάσεις στο σπίτι είναι σπάνιες, κάτι που οφείλεται κυρίως στη γραφειοκρατία. Παρόλο που ο οδηγός προσπαθεί να πείσει για το αντίθετο, δεν υπάρχουν και πολλά πράγματα που μπορεί να κάνει κάποιος στη χώρα, καθώς όλα τα ξενοδοχεία είναι μικρά, βρόμικα και κατεστραμμένα, η ντόπια κουζίνα απαίσια, και οι "τουριστικές ατραξιόν" πληκτικές και ακριβές. Οι Μολβανοί περιγράφονται ως αγενής, βρόμικος και ενίοτε ψυχωτικός λαός, με διάφορες περίεργες και παράλογες πεποιθήσεις και παραδόσεις. Ο προστάτης άγιος της χώρα είναι ο Φιόντορ.
Γλώσσα.
Η (φανταστική) μολβανική γλώσσα θεωρείται τόσο περίπλοκη, που λέγεται ότι χρειάζεται περίπου 15 χρόνια για να τη μάθει κανείς, καθώς το νόημα καθορίζεται τόσο από τον τόνο, όσο και από τη μελωδία της φωνής. Υπάρχουν γένη, με διαφορετικά άρθρα ανάλογα με το αν το ουσιαστικό είναι αρσενικό, θηλυκό, ουδέτερο, ή είδος τυριού.
Σημαία.
Η εθνική σημαία της Μολβανίας, η μολβανική "τρικολόρ", είναι μοναδική ως προς το ότι έχει μόνο δύο χρώματα. Μετά την πτώση του Σιδηρού Παραπετάσματος, η Μολβανία ήταν το μόνο πρώην σοβιετικό κράτος που διατήρησε το σφυροδρέπανο. Οι Μολβανοί ήταν τόσο παθιασμένοι με τα σύμβολα της εργατικής ενότητας που πρόσθεσαν και τρίτο εργαλείο - το μυστρί.
Εθνικός ύμνος.
Γράφτηκε από τον Μολβανό Β.Τ. Ρζέμπρεν. Τραγουδιέται στη μελωδία του 'Oh What a Feeling' από την ταινία "Flashdance". Η τρίτη στροφή σήμερα θεωρείται προαιρετική, λόγω ευρωπαϊκής νομοθεσίας κατά της ρατσιστικής εξύβρισης.
Μετάφραση.
Είμαστε σήμερα δυνατοί και πλούσιοι
Πάντα ενωμένοι με τον λαό μας
Είμαστε αδέλφια εντός των συνόρων
Χαραμίζοντας τα λάφυρα της πατρίδας
Η διαμάχη θα διωχθεί και θα βασιλεύσει η ελευθερία
Οι γυναίκες μας γόνιμες όπως τις εύφορες μας πεδιάδες
Το ηρωικό παρελθόν δεν θα ξεχάσουμε
Μα το ένδοξο μέλλον θα υψώσουμε
Η αρμονία και η ειρήνη θα βασιλεύσουν
Θα συντρίψουμε όλους τους εισβολείς
Συντετριμμένοι τραγουδούμε τώρα,
Θα διώξουμε τη γύφτικη κατάρα από τη γη μας
Επαρχίες.
Η πρωτεύουσα της Μολβανίας είναι το Λούτενμπλαγκ, το οποίο βρίσκεται στην επαρχία της Μεγάλης Κεντρικής Κοιλάδας. Οι άλλες τρεις επαρχίες είναι οι Ανατολικές Στέπες, το Δυτικό Οροπέδιο και οι Μολβανικές Άλπεις.

</doc>
<doc id="55308" url="https://el.wikipedia.org/wiki?curid=55308" title="Υπουργείο Εξωτερικών">
Υπουργείο Εξωτερικών



</doc>
<doc id="55309" url="https://el.wikipedia.org/wiki?curid=55309" title="Υπουργός Εξωτερικών">
Υπουργός Εξωτερικών

Ο Υπουργός Εξωτερικών ή Υπουργός Εξωτερικών Υποθέσεων είναι το πρόσωπο που ηγείται του Υπουργείου σε μια Κυβέρνηση και το οποίο είναι υπεύθυνο για την εξωτερική πολιτική του κράτους. Το Υπουργείο Εξωτερικών (Υποθέσεων) συχνά θεωρείται ως η υψηλότερη υπουργική θέση μετά από αυτή του Αρχηγού του Κράτους (Πρωθυπουργός ή Πρόεδρος).

</doc>
<doc id="55310" url="https://el.wikipedia.org/wiki?curid=55310" title="Εκπαιδευτικό κουπόνι">
Εκπαιδευτικό κουπόνι



</doc>
<doc id="55311" url="https://el.wikipedia.org/wiki?curid=55311" title="Σταθμός Πεντέλης (Προαστιακός Αθήνας)">
Σταθμός Πεντέλης (Προαστιακός Αθήνας)

Ο Σιδηροδρομικός Σταθμός Πεντέλης είναι σταθμός του Προαστιακού Σιδηροδρόμου της Αθήνας επί της σιδηροδρομικής γραμμής Κιάτου - Διεθνούς Αερολιμένα Αθηνών. Βρίσκεται στα όρια των δήμων Βριλησσίων, Αμαρουσίου και Χαλανδρίου και πήρε το όνομά του από τη λεωφόρο Πεντέλης, στη διασταύρωση της οποίας με τη σιδηροδρομική γραμμή ΣΚΑ - Διεθνούς Αερολιμένα Αθηνών έχει κατασκευαστεί. Εγκαινιάστηκε στις 21 Φεβρουαρίου 2007. Βρίσκεται στη νησίδα της Αττικής Οδού, κάτω από τον κόμβο της με τη λεωφόρο Πεντέλης και διαθέτει κεντρική αποβάθρα, ενώ είναι εν μέρει υπέργειος (ειδικά στο επίπεδο εισόδου).

</doc>
<doc id="55314" url="https://el.wikipedia.org/wiki?curid=55314" title="W και Ζ μποζόνια">
W και Ζ μποζόνια



</doc>
<doc id="55315" url="https://el.wikipedia.org/wiki?curid=55315" title="Εξαερωτήρας">
Εξαερωτήρας

Ο εξαερωτήρας ("carburetor", ή "carburettor", ή "carburetter" ή "carbie" για μικρό χρονικό διάστημα κυρίως στην Αυστραλία), και στην Ελλάδα περισσότερο γνωστός με τη γαλλική ονομασία καρμπυρατέρ, είναι ένα σημαντικό παρελκόμενο εξάρτημα της μηχανής εσωτερικής καύσης με βενζίνη. Συγκεκριμένα πρόκειται για μηχανισμό (συσκευή) που επιτυγχάνει την αυτόματη ανάμειξη του αέρα και ατμών υδρογονανθράκων (βενζίνης), σε κατάλληλη αναλογία. Στη συνέχεια το μείγμα αυτό τροφοδοτείται στη μηχανή, προκειμένου να καεί και να παραχθεί η ισχύς, η οποία οδηγεί τη μηχανή σε μία ποικιλία από συνθήκες λειτουργίας, όπως για παράδειγμα ψυχρό ξεκίνημα το χειμώνα η και συνθήκες υψηλής επιταχύνσεως.
Με τη μεγάλη εξάπλωση της χρήσης των ηλεκτρονικών συστημάτων έγχυσης (injection) καυσίμου (ψεκασμού), το καρμπυρατέρ τείνει να εξαφανιστεί από τα σύγχρονα τροχοφόρα οχήματα, ιδιαίτερα από τα αυτοκίνητα καθώς και τις μοτοσυκλέτες μεσαίου και μεγάλου κυβισμού.
Λειτουργία.
Ο εξαερωτήρας λειτουργεί με την αρχή Βernoulli: όσο γρηγορότερα κινείται ο αέρας, τόσο πέφτει η πίεσή του. Ο σύνδεσμος ρυθμιστικής βαλβίδας (επιταχυντής) δεν ελέγχει άμεσα τη ροή του υγρού καυσίμου. Άντ’ αυτού, ωθεί τους μηχανισμούς των εξαερωτήρων που μετρούν τον απορροφώμενο στη μηχανή αέρα. Η ταχύτητα αυτής της ροής, και επομένως η πίεσή της, καθορίζει το ποσό καυσίμων που εγχύεται στο ρεύμα αέρος.
Στους εξαερωτήρες «σταθερής κατάθλιψης», αυτό γίνεται από ένα κενό χρησιμοποιημένο έμβολο που συνδέεται με μια εκλεπτυσμένη βελόνα που γλιστρά μέσα στο σωλήνα καυσίμων. Μια απλούστερη έκδοση υπάρχει, όπου τον συναντούμε συνηθέστερα στις μικρές μοτοσικλέτες και τα μοτοποδήλατα, όπου η βελόνα ελέγχεται άμεσα από τη θέση ρυθμιστικών βαλβίδων. Αυτοί οι τύποι εξαερωτήρων είναι συνήθως εξοπλισμένοι με αντλίες επιτάχυνσης για να αποκαταστήσουν μια τυχούσα ανεπάρκεια του συστήματος. Ο πιο κοινός εξαερωτήρας μεταβλητού venturi (σταθερή κατάθλιψη) είναι ο εξαερωτήρας SU πλάγιας φοράς και τα παρόμοια πρότυπα από Hitachi, Zenith - Stromberg και άλλους κατασκευαστές. Το γεγονός ότι η βρετανικός τόπος κατασκευής του SU και των επιχειρήσεων Zenith - Stromberg βοήθησε αυτούς τους εξαερωτήρες να ανέλθουν σε μια κυρίαρχη θέση στην αγορά βρετανικών αυτοκινήτων, αν και τέτοιοι εξαερωτήρες χρησιμοποιήθηκαν επίσης πολύ ευρέως σε Volvo και σε άλλες μη Βρετανικές κατασκευές. Άλλα παρόμοια σχέδια χρησιμοποιούνται σε μερικά ευρωπαϊκά αυτοκίνητα και μερικά ιαπωνικά αυτοκίνητα. Αυτοί οι εξαερωτήρες αναφέρονται επίσης ως «σταθερής ταχύτητας» ή «σταθερού κενού» εξαερωτήρες. Μια ενδιαφέρουσα παραλλαγή ήταν ο εξαερωτηρας VV της Ford (μεταβλητό venturi), που ήταν ουσιαστικά ένας σταθερού venturi εξαερωτήρας (χωρίς βελονοειδή βαλβίδα) αλλά με μια αρθρωμένη και μια κινητή πλευρά venturi για να προκαλεί στένωση στο λαιμό στις χαμηλές στροφές και διέυρυνσή του στις υψηλές στροφές. Αυτό εξασφάλισε την καλή μίξη και τη ροή αέρος ανεξάρτητα από την ταχύτητα περιστροφής της μηχανής. Μερικά μοντέλα της Ford Capri εξοπλίστηκαν με VV εξαερωτήρες. 
Ο εξαερωτήρας πρέπει κάτω από όλες τις συνθήκες λειτουργίας της μηχανής να: 
Αυτή η εργασία θα ήταν απλή εάν ο αέρας και η βενζίνη ήταν ιδανικά ρευστά. Στην πράξη, εντούτοις, οι αποκλίσεις τους από την ιδανική συμπεριφορά λόγω του ιξώδους, της ρευστής έλξης, της αδράνειας, κ.λπ. απαιτούν πολύπλοκες ρυθμίσεις για να αντισταθμίσουν με τις εξαιρετικά υψηλές ή χαμηλές ταχύτητες μηχανών. Ένας εξαερωτήρας πρέπει να παρέχει το κατάλληλο μίγμα καυσίμου - αέρα ανεξάρτητα από ένα ευρύ φάσμα των περιβαλλοντικών θερμοκρασιών, ατμοσφαιρικών πιέσεων, ταχυτήτων μηχανών και φορτίων και φυγοκεντρικών δυνάμεων σε διάφορες καταστάσεις όπως: 
Επιπλέον, οι σύγχρονοι εξαερωτήρες απαιτούνται να το κάνουν αυτό διατηρώντας τα ποσοστά εκπομπών ρύπων χαμηλά. 
Για να λειτουργήσουν σωστά υπό όλους αυτούς τους όρους και για να υποστηρίζουν διαφορετικούς τρόπους λειτουργίας, οι περισσότεροι εξαερωτήρες περιέχουν ένα σύνθετο σύνολο μηχανισμών αποκαλούμενο κύκλωμα. 
Βασικά.
Ένας εξαερωτήρας αποτελείται βασικά από έναν ανοικτό σωλήνα, έναν «λαιμό» ή «βαρέλι», μέσω του οποίου ο αέρας περνά στην πολλαπλή εισαγωγής της μηχανής. Ο σωλήνας είναι υπό μορφή venturi που στενεύει σε ένα τμήμα του και διευρύνεται έπειτα πάλι, προκαλώντας την αύξηση της ταχύτητας της ροής του αέρα στο στενότερο μέρος. Κάτω από τον σωλήνα venturi είναι μια βαλβίδα με μια πεταλούδα αποκαλούμενη ρυθμιστική βαλβίδα. Ένας περιστρεφόμενος δίσκος που μπορεί να πάρει θέση κατά μήκος της ροής του αέρα, ώστε να επιτρέπει την πλήρη εισροή του αέρα, ή μπορεί να περιστραφεί έτσι ώστε (σχεδόν) εντελώς να σταματά τη ροή του αέρα. Αυτή η βαλβίδα ελέγχει τη ροή του αέρα μέσω του λαιμού του εξαερωτήρα και έτσι την ποσότητα μίγματος αέρα / καυσίμου που το σύστημα θα εφοδιάσει τον κινητήρα, ρυθμίζοντας με αυτόν τον τρόπο τη δύναμη και την ταχύτητά του. Η ρυθμιστική βαλβίδα συνδέεται, συνήθως μέσω ενός καλωδίου ή ενός μηχανικού συνδέσμου ράβδων και ενώσεων ή σπάνια με πνευματική σύνδεση, με το πεντάλ του γκαζιού σε ένα αυτοκίνητο ή τον ισοδύναμο έλεγχο σε άλλα οχήματα ή μηχανήματα.
Τα καύσιμα εισάγονται στο ρεύμα αέρα μέσω των μικρών τρυπών στο στενότερο μέρος venturi. Η ροή καυσίμων ανταποκρινόμενη σε μια συγκεκριμένη τιμή πτώσης πίεσης venturi, ρυθμίζεται με τη βοήθεια των ακριβώς βαθμονομημένων στομίων, τα οποία λέγονται jets, στην διαδρομή των καυσίμων.
Κύκλωμα ρελαντί.
Όπως η ρυθμιστική βαλβίδα ανοίγει ελαφρώς από την πλήρως κλειστή θέση, το πιάτο της ρυθμιστικής βαλβίδας ξεσκεπάζει πρόσθετες τρύπες εφοδιασμού καυσίμων που βρίσκονται πίσω της. Εκεί υπάρχει μια περιοχή χαμηλής πίεσης που δημιουργείται από το φράξιμο της ροής του αέρα από το πιάτο της ρυθμιστικής βαλβίδας. Αυτό επιτρέπει την εισροή σε περισσότερη ποσότητα καύσιμου αντισταθμίζοντας το μειωμένο κενό που δημιουργείται όταν ανοίγει η ρυθμιστική βαλβίδα, κάνοντας, κατά συνέπεια, ομοιόμορφη τη μετάβαση στη δοσολογία της ροής του καυσίμου μέσω του κανονικού ανοικτού κυκλώματος της ρυθμιστικής βαλβίδας.
Κύριο κύκλωμα ανοικτής ρυθμιστικής βαλβίδας.
Καθώς η ρυθμιστική βαλβίδα ανοίγει σταδιακά, το πολλαπλό κενό μειώνεται, δεδομένου ότι υπάρχει λιγότερος περιορισμός στη ροή αέρος, που μειώνει τη ροή μέσω του ρελαντί. Αυτό εμφανίζεται όπου ξεκινά να επηρεάζει η venturi μορφή του λαιμού των εξαερωτήρων, λόγω της αρχής Bernoulli (δηλ. καθώς η ταχύτητα αυξάνεται, η πίεση πέφτει). Ο σωλήνας Venturi αυξάνει την ταχύτητα αέρα, και αυτή η υψηλή ταχύτητα σε συνδυασμό με την χαμηλή πίεση που δημιουργείται, απορροφά καύσιμο μέσω του ρεύματος αέρος από ένα ακροφυσίο ή περισσότερα ακροφύσια που βρίσκονται στο κέντρο του σωλήνα venturi. Μερικές φορές ένας ή περισσότεροι πρόσθετοι «συμπληρωματικοί» σωλήνες venturi τοποθετούνται μέσα στον αρχικό σωλήνα venturi για να αυξήσουν την επίδραση. Όπως η ρυθμιστική βαλβίδα είναι κλειστή, η ροή αέρος μέσω του σωλήνα venturi μειώνεται έως ότου η χαμηλωμένη πίεση να είναι ανεπαρκής να διατηρήσει την ροή καυσίμου, και το κύκλωμα ρελαντί αναλαμβάνει πάλι, όπως περιγράφεται ανωτέρω.
Δυναμική βαλβίδα.
Για την ανοικτή λειτουργία ρυθμιστικής βαλβίδας ένα πλουσιότερο μίγμα θα παράγει περισσότερη δύναμη, θα αποτρέψει την εκπυρσοκρότηση, και θα κρατήσει τον κινητήρα ψυχρότερο. Αυτό επιτυγχάνεται συνήθως με μια «δυναμική βαλβίδα» εφοδιασμένη με ελατήριο, η οποία κρατιέται κλειστή από το κενό του κινητήρα. Όπως ανοίγει η ρυθμιστική βαλβίδα, το κενό του κινητήρα μειώνεται και το ελατήριο ανοίγει τη βαλβίδα για να αφήσει να περάσουν περισσότερα καύσιμα στο κύριο κύκλωμα. Η λειτουργία της δυναμικής βαλβίδας που εμφανίζει ο δίχρονος κινητήρας είναι η αντίστροφη της κανονικής - είναι κανονικά ανοιχτή και σε καθορισμένες στροφές κλείνει. Ενεργοποιείται στις υψηλές στροφές για να επεκτείνει το όριο περιστροφής του κινητήρα, επιτρέποντας σε ένα δίχρονο κινητήρα να περιστρέφεται υψηλότερα προς στιγμήν όταν το μίγμα είναι αδύνατο.
Αντλία επιτάχυνσης.
Η μεγαλύτερη αδράνεια που έχει η υγρή βενζίνη, έναντι του αέρα, σημαίνει ότι εάν η ρυθμιστική βαλβίδα ανοίγει ξαφνικά, η ροή αέρος θα αυξηθεί γρηγορότερα από τη ροή του καυσίμου, προκαλώντας μια προσωρινή «κατάσταση αδυναμίας» που αναγκάζει τη μηχανή να εμφανίσει αδυναμία κατά την επιτάχυνση (το αντίθετο από αυτό που κανονικά προορίζεται να συμβεί όταν ανοίγει η ρυθμιστική βαλβίδα). Αυτό αντιμετωπίζεται με την χρήση μιας μικρής μηχανικής αντλίας, συνήθως είτε τύπου «δύτη» είτε τύπου διαφραγμάτων που ωθείται από τη σύνδεση της ρυθμιστικής βαλβίδας, η οποία ωθεί ένα μικρό ποσό βενζίνης μέσω ενός σωλήνα, απ’ όπου γίνεται έγχυση στο λαιμό του εξαερωτήρα. Αυτό το πρόσθετο ποσό καυσίμου επιδρά στην παροδική αδυναμία του κινητήρα. Οι περισσότερες αντλίες επιτάχυνσης είναι ρυθμισμένες κατά τον όγκο ή και κατά κάποιο τρόπο κατά τη διάρκεια. Τελικά τα σφραγίσματα γύρω από τα κινούμενα μέρη της αντλίας κείνται έτσι ώστε η παραγωγή της αντλίας μειώνεται. Αυτή η μείωση του ποσού που η αντλία επιτάχυνσης τροφοδοτεί προκαλεί αδυναμία κατά την επιτάχυνση μέχρι τα σφραγίσματα στην αντλία να ανοίξουν. 
Η αντλία επιτάχυνσης χρησιμοποιείται επίσης για να τροφοδοτήσει τη μηχανή με καύσιμο πριν από μια ψυχρή εκκίνηση. Υπερβολική τροφοδότηση, όπως μια εσφαλμένα-ρυθμισμένη έμφραξη, μπορεί να προκαλέσει «πλημμύρα» καυσίμου. Αυτό συμβαίνει όταν υπάρχει μεγάλη ποσότητα καύσιμου και όχι αρκετός αέρας για να υποστηρίξει την καύση. Για αυτόν τον λόγο, οι εξαερωτήρες είναι εξοπλισμένοι με έναν «μηχανισμό πλήρους πλήρωσης»: Ενώ ο επιταχυντής κρατιέται στην πλήρη έκταση της διαδρομής του και η μηχανή είναι σε σύμπλεξη, ο μηχανισμός πλήρους πλήρωσης κρατά την έμφραξη ανοικτή, αναγνωρίζει τον πρόσθετο αέρα, και τελικά το υπερβολικό καύσιμο μένει έξω και ο κινητήρας εκκινεί.
Έμφραξη.
Όταν η μηχανή είναι κρύα, το καύσιμο ατμοποιείται δυσκολότερα και τείνει να συμπυκνωθεί στα τοιχώματα στην πολλαπλή εισαγωγής, μη τροφοδοτώντας επαρκώς τους κυλίνδρους του κινητήρα και καθιστώντας δύσκολη την εκκίνησή του, κατά συνέπεια, απαιτείται ένα πλουσιότερο μίγμα (περισσότερα καύσιμα αναλογικά με τον αέρα) για να εκκινήσει και να λειτουργήσει τον κινητήρα έως ότου αυτός θερμανθεί.
Για να παρέχει πρόσθετο καύσιμο, χρησιμοποιείται συνήθως μια έμφραξη. Αυτή είναι μια συσκευή που περιορίζει τη ροή του αέρα στην είσοδο του εξαερωτήρα, πριν από τον σωλήνα venturi. Με αυτόν τον περιορισμό σε ισχύ, πρόσθετο κενό αναπτύσσεται στο βαρελάκι του εξαερωτήρα, το οποίο απορροφά πρόσθετο καύσιμο μέσω του κύριου μετρικού συστήματος για να συμπληρώσει το καύσιμο που απορροφάται από τα κυκλώματα ρελαντί και ανοιχτής βαλβίδας. Αυτό παρέχει το πλούσιο μίγμα που απαιτείται για να στηρίξει τη λειτουργία στις χαμηλές θερμοκρασίες των κινητήρων.
Επιπλέον, η έμφραξη συνδέεται με ένα «γρήγορο έκκεντρο ρελαντί» ή παρόμοια διάταξη που αποτρέπει το πλήρες κλείσιμο της ρυθμιστικής βαλβίδας, η οποία θα μπορούσε να σταματήσει την τροφοδοσία του σωλήνα venturi και να προκαλέσει την κακή λειτουργία του κινητήρα. Αυτό χρησιμεύει επίσης ως ένας τρόπος να ενισχυθεί η προθέρμανση του κινητήρα γρήγορα, με το να δουλεύει σε μια υψηλότερη από την κανονική ταχύτητα. Επιπλέον, αυξάνει τη ροή αέρος σε όλο το σύστημα εισαγωγής που βοηθά να ψεκάσει καλύτερα το κρύο καύσιμο.
Σε παλαιότερα αυτοκίνητα με εξαερωτήρα, η έμφραξη ελεγχόταν από ένα καλώδιο που συνδεόταν με ένα μοχλό στο ταμπλό που χρησιμοποιούνταν από τον οδηγό. Στα περισσότερα αυτοκίνητα που παρήχθησαν από τα μέσα της δεκαετίας του '60 και μετά (μέσα της δεκαετίας του '50 στις Ηνωμένες Πολιτείες) αυτό συνήθως ελεγχόταν αυτόματα από ένα θερμοστάτη και με την βοήθεια ενός διμεταλλικού ελατηρίου, το οποίο ήταν εκτεθειμένο στη θερμότητα του κινητήρα. Αυτή η θερμότητα μπορούσε να μεταφερθεί στο θερμοστάτη έμφραξης μέσω της απλής μεταφοράς, ή μέσω του ψυκτικού μέσου του κινητήρα, ή μέσω του αέρα που θερμαινόταν από την εξάτμιση. Στα πιο σύγχρονα σχέδια χρησιμοποιείται η θερμότητα των κινητήρων μόνο έμμεσα: Ένας αισθητήρας ανιχνεύει τη θερμότητα του κινητήρα και τροφοδοτεί ηλεκτρικό ρεύμα σε ένα μικρό στοιχείο θέρμανσης, το οποίο ενεργεί επάνω στο διμεταλλικό ελατήριο για να ελέγξει την έντασή του και με αυτόν τον τρόπο ελέγχοντας την έμφραξη. Η έμφραξη μη πλήρωσηςείναι μια ρύθμιση συνδέσμων που αναγκάζει την έμφραξη να μείνει ανοικτή ενάντια στο ελατήριό της όταν ο επιταχυντής του οχήματος είναι πλήρως πατημένος. Αυτή η παροχή επιτρέπει σε έναν υπερπληρωμένο με καύσιμο κινητήρα να καθαρίσει έτσι ώστε να εκκινήσει.
Μερικοί εξαερωτήρες δεν έχουν μια έμφραξη, αλλά άντ’ αυτού χρησιμοποιούν ένα κύκλωμα εμπλουτισμού μιγμάτων ή εμπλουτιστή. Κυρίως χρησιμοποιείται στις μικρές μηχανές, ειδικότερα στις μοτοσικλέτες. Οι εμπλουτιστές λειτουργούν με το άνοιγμα ενός δευτεροβάθμιου κυκλώματος καυσίμου κάτω από τις ρυθμιστικές βαλβίδες. Αυτό το κύκλωμα λειτουργεί ακριβώς όπως το κύκλωμα ρελαντί, και όταν ενεργοποιείται, παρέχει απλά τα πρόσθετο καύσιμο όταν κλείνει η ρυθμιστική βαλβίδα.
Οι κλασικές βρετανικές μοτοσικλέτες, χρησιμοποίησαν έναν άλλο τύπο «συσκευής ψυχρής εκκίνησης», αποκαλούμενο «tickler». Αυτό είναι απλά μια συμπιεζόμενη από ένα ελατήριο ράβδος που, όταν πιέζεται, ωθεί το επιπλέον σώμα προς τα κάτω και επιτρέπει στην υπερβολική ποσότητα καύσιμου να γεμίσει ένα δοχείο που επιπλέει και να πλημμυρίσει με καύσιμο το κομμάτι της εισαγωγής. Εάν το «tickler» συγκρατούνταν πάρα πολύ πλημμύριζε επίσης και το έξω μέρος του εξαερωτήρα και το κάτω μέρος του στροφαλοφόρου άξονα, και ήταν επομένως πιθανή αιτία πυρκαγιάς.
Άλλα στοιχεία.
Οι αλληλεπιδράσεις μεταξύ κάθε κυκλώματος μπορούν επίσης να επηρεαστούν από τις διάφορες μηχανικές ή πίεσης αέρα συνδέσεις. Επίσης επηρεάζονται και από τα ευαίσθητα στη θερμότητα τμήματα και από τα ηλεκτρικά στοιχεία. Αυτά εισάγονται ως απάντηση στην αποδοτικότητα του καυσίμου ή στον έλεγχος εκπομπών ρύπων των αυτοκίνητων. Διάφορος διαρροές αέρα (συχνά επιλεγμένες από μια ακριβώς βαθμολογημένη σειρά, ομοίως στα αεριωθούμενα αεροπλάνα) επιτρέπει στον αέρα να εισρεύσει στα περάσματα του καυσίμου για να ενισχύσει την παράδοση και την πλήρωση του καυσίμου. Οι πρόσθετοι καθαρισμοί μπορούν να περιληφθούν στον συνδυασμό εξαερωτήρα – πολλαπλής εισαγωγής, ως κάποια μορφή θέρμανσης στην εξάτμιση καυσίμων ενίσχυσης.
Εφοδιασμός καυσίμων.
Πλωτήρες.
Για να εξασφαλίσει έναν σωστό ανεφοδιασμό καυσίμου, ο εξαερωτήρας έχει ένα «πλωτήρα» (ή «κύπελλο») που περιέχει μια ποσότητα καυσίμου που έχει ίση με την ατμοσφαιρική πίεση, έτοιμη για τη χρήση. Αυτή η δεξαμενή ξαναγεμίζει συνεχώς με καύσιμο που παρέχεται από μια αντλία καυσίμου. Το σωστό επίπεδο καυσίμου στο πλωτήρα διατηρείται με τη βοήθεια μιας βαλβίδας ελέγχου επίπλευσης, με παρόμοιο τρόπο με αυτόν που υιοθετείται στα καζανάκια των τουαλετών. Όπως το καύσιμο καταναλώνεται, το επίπεδο της επίπλευσης πέφτει, και αυτό προκαλεί το άνοιγμα της βαλβίδας ελέγχου. Όταν το επίπεδο του καυσίμου αυξάνει, το επίπεδο της επίπλευσης αυξάνει και κλείνει τη βαλβίδα. Το επίπεδο του καυσίμου στο πλωτήρα μπορεί συνήθως να ρυθμιστεί, είτε από απλή διαδικασία όπως η κάμψη ενός βραχίονα με τον οποίο το επιπλέον σώμα συνδέεται. Αυτή είναι συνήθως μια κρίσιμη ρύθμιση, η ρύθμιση της οποίας υποδεικνύεται από τις γραμμές που χαράσσονται σε ένα παράθυρο στο πλωτήρα, ή με μια μέτρηση για το πόσο μακριά βρίσκεται ο πλωτήρας από την κορυφή του εξαερωτήρα όταν αποσυντίθεται, ή με κάτι παρόμοιο. ο πλωτήρας μπορεί να κατασκευαστεί από διάφορα υλικά, όπως από φύλλα ορείχαλκου που στερεοποιούνται σε μια κοίλη μορφή, ή από το πλαστικό. Οι κοίλοι πλωτήρες μπορούν να προκαλέσουν μικρές διαρροές και οι πλαστικοί μπορούν τελικά να γίνουν πορώδεις και να χάσουν την ικανότητα επίπλευσή τους. Στη κάθε περίπτωση ο πλωτήρας θα αποτύχει να επιπλεύσει, το επίπεδο καυσίμου θα είναι πολύ υψηλό, και ο κινητήρας δεν θα λειτουργεί σωστά εκτός αν ο πλωτήρας αντικατασταθεί. Η ίδια η βαλβίδα λόγω της θέσης της προσπαθεί να κλείσει διαγωνίως τη δίοδο, και έτσι αποτυγχάνει να αποκόψει εντελώς τη ροή του καύσιμου. Αυτό προκαλεί την υπερβολική ροή καυσίμου και τη κακή λειτουργία του κινητήρα. Αντιθέτως, όπως το καύσιμο εξατμίζεται από το πλωτήρα, αφήνει ιζήματα και υπολείμματα, που φράζουν τις διόδους και μπορεί να παρεμποδιστεί η λειτουργία του. Αυτό είναι πρόβλημα που το συναντούμε συγκεκριμένα στο αυτοκίνητο που χρησιμοποιείται μόνο για μέρος του έτους και που αφήνεται με τους πλωτήρες πλήρεις για μήνες. Για να περιοριστεί αυτό το πρόβλημα χρησιμοποιούνται πρόσθετες ουσίες σταθεροποιητών καυσίμων.
Συνήθως, οι ειδικοί σωλήνες εξόδου επιτρέπουν στον αέρα να εκρέει από τον πλωτήρα καθώς γεμίζει ή να εισρέει καθώς αδειάζει. Διατηρώντας την ατμοσφαιρική πίεση μέσα στον πλωτήρα, οι σωλήνες αυτοί επεκτείνονται συνήθως μέχρι το λαιμό του εξαερωτήρα. Η τοποθέτηση αυτών των σωλήνων είναι κρίσιμη για την παρεμπόδιση της εκροής του καύσιμου από τον εξαερωτήρα, και μερικές φορές έχουν μακρύτερο μήκος σωλήνωσης. Σημειώστε ότι έτσι διατηρείται το καύσιμο στην ατμοσφαιρική πίεση, και επομένως δεν μπορεί να περάσει από έναν λαιμό που έχει ρυθμιστεί να έχει ροή για υπερπληρωτή. Σε τέτοιες περιπτώσεις, ολόκληρος ο εξαερωτήρας πρέπει να τοποθετηθεί σε ένα αεροστεγώς κλειστό δοχείο για να λειτουργήσει. Αυτό δεν είναι απαραίτητο στις εγκαταστάσεις όπου ο εξαερωτήρας τοποθετείται πιο πάνω από τον υπερπληρωτή, και για αυτόν τον λόγο είναι το σύστημα που χρησιμοποιείται συχνότερα. Εντούτοις, αυτό οδηγεί στην πλήρωση του υπερπληρωτή με συμπιεσμένο μίγμα καυσίμου - αέρα, με μια ισχυρή τάση να εκραγεί προκαλώντας κακή λειτουργία του κινητήρα. Αυτός ο τύπος έκρηξης συναντάται συχνά στους αγώνες Dragster, στους οποίους για λόγους ασφάλειας ενσωματώνουν την πίεση απελευθερώνοντας τα πιάτα εκκένωσης στην πολλαπλή εισαγωγής, τα μπουλόνια που συγκρατούν τον υπερπληρωτή στην πολλαπλή εισαγωγής, και συγκρατητές που συγκρατούν τα νάιλον καλύμματα που καλύπτουν τους υπερπληρωτές.
Εάν ο κινητήρας χρησιμοποιείται σε οποιαδήποτε κατασκευή (παραδείγματος χάριν σε ένα αλυσσοπρίονο), ο πλωτήρας δεν μπορεί να λειτουργήσει. Άντ’ αυτού, χρησιμοποιείται μια αίθουσα διαφραγμάτων. Ένα εύκαμπτο διάφραγμα βρίσκεται στην μια πλευρά του δοχείου καυσίμου και ρυθμίζεται έτσι ώστε καθώς τα καύσιμα βγαίνουν από τον κινητήρα, το διάφραγμα να αναγκάζεται να κινηθεί προς το εσωτερικό από την ατμοσφαιρική πίεση. Το διάφραγμα συνδέεται με τη βελονοειδή βαλβίδα και καθώς κινείται προς το εσωτερικό, ανοίγει τη βελονοειδή βαλβίδα για να εισρεύσει περισσότερο καύσιμο, ξαναγεμίζοντας κατά συνέπεια την ποσότητα του καύσιμου καθώς καταναλώνεται. Όπως το καύσιμο ξαναγεμίζει το διάφραγμα κινείται προς τα έξω λόγω της πίεσης του καυσίμου και ενός μικρού ελατηρίου, κλείνοντας τη βελονοειδή βαλβίδα. Έτσι επιτυγχάνεται μια ισορροπημένη κατάσταση που σταθεροποιεί το επίπεδο δεξαμενής καυσίμου, το οποίο παραμένει σταθερό σε οποιοδήποτε προσανατολισμό.
Εξαερωτήρες πολλαπλών σωμάτων.
Ενώ οι εξαερωτήρες χαμηλής απόδοσης μπορούν να έχουν μόνο ένα «βαρέλι», ή σώμα, οι περισσότεροι εξαερωτήρες έχουν περισσότερους από έναν σωλήνες venturi, ή σώματα, συνηθέστερα δύο. Τα 4 σώματα συναντώνται στους μεγαλύτερους κινητήρες υψηλότερης απόδοσης, για να διασφαλίσουν υψηλότερο ποσό ροής αέρα. Οι εξαερωτήρες διπλού σώματος μπορούν να έχουν αρχικό και δευτερεύον βαρέλι διαφορετικών μεγεθών και βαθμονομημένα έτσι ώστε να παραδίδουν διαφορετικά μίγματα αέρα – καυσίμου. Μπορούν να ωθηθούν από το σύνδεσμο ή από το κενό του κινητήρα στις πρόσφατες κατασκευές, έτσι ώστε τα δευτεροβάθμια βαρέλια να μην αρχίζουν να ανοίγουν έως ότου τα κύρια να είναι σχεδόν εντελώς ανοικτά. Αυτό είναι ένα επιθυμητό χαρακτηριστικό το οποίο μεγιστοποιεί τη ροή αέρος μέσω του αρχικού βαρελιού στις περισσότερες ταχύτητες κινητήρων, με αυτόν τον τρόπο μεγιστοποιώντας το σημείο πίεσης από τους σωλήνες venturi, αλλά μειώνει τον περιορισμό στη ροή αέρος στις υψηλές ταχύτητες με την προσθήκη της διατομικής περιοχής για μεγαλύτερη ροή αέρος. Αυτά τα πλεονεκτήματα μπορούν να μην είναι σημαντικά στις υψηλής απόδοσης εφαρμογές όπου η λειτουργία των ρυθμιστικών βαλβίδων είναι άσχετη, και τα κύρια και δευτερεύοντα μπορούν όλα να ανοίξουν αμέσως, για απλότητα και αξιοπιστία. Επίσης, οι V κινητήρες, με δύο τράπεζες κυλίνδρων που τροφοδοτούνται από έναν ενιαίο εξαερωτήρα, μπορούν να ρυθμιστούν με δύο ίδια βαρέλια, το καθένα να εφοδιάζει από μια σειρά κυλίνδρων. Στους ευρεία γνωστό συνδυασμό V8 και εξαερωτήρα τετραπλού σώματος υπάρχουν συνήθως δύο κύρια και δύο δευτερεύοντα βαρέλια.Πολλαπλοί εξαερωτήρες μπορούν να τοποθετηθούν σε μια ενιαία μηχανή, συχνά με προοδευτικούς συνδέσμους. Τρεις εξαερωτήρες δύο σωμάτων συναντώνταν συχνά στους υψηλής απόδοσης αμερικάνικους V8, και πολλαπλοί εξαερωτήρες τεσσάρων σωμάτων συναντώνται συχνά στους κινητήρες πολύ υψηλής απόδοσης.
Ρύθμιση εξαερωτήρων.
Το μίγμα αέρα – καυσίμου το οποίο έχει μεγάλη ποσότητα καυσίμου αναφέρεται ως πλούσιο . Το μίγμα αέρα – καυσίμου το οποίο έχει μικρή ποσότητα καυσίμου αναφέρεται ως φτωχό . Σε έναν εξαερωτήρα αυτοκινήτου, το μίγμα ρυθμίζεται κανονικά με μια ή περισσότερες βελονοειδείς βαλβίδες. Στα αεροσκάφη που είναι εφοδιασμένα με κινητήρα με έμβολα, ρυθμίζεται από έναν μοχλό που χρησιμοποιείται από τον πιλότο (δεδομένου ότι το μίγμα εξαρτάται από την πυκνότητα του αέρα (ύψος)). Ο (στοιχειομετρικός) αέρας στην αναλογία βενζίνης είναι 14.7:1, σημαίνοντας ότι για κάθε μονάδα της βενζίνης, θα καταναλωθούν 14,7 μονάδες του αέρα. Το στοιχειομετρικό μίγμα είναι διαφορετικό για άλλα καύσιμα εκτός από τη βενζίνη. Η ρύθμιση εξαερωτήρων μπορεί να ελεγχθεί με τη μέτρηση του μονοξειδίου άνθρακα, του υδρογονάνθρακα, και της περιεκτικότητας σε οξυγόνο των εξατμιζόμενων αερίων. Το μίγμα μπορεί επίσης να αξιολογηθεί από την κατάσταση και το χρώμα που έχει ο σπινθηριστής: μαύρες και ξηρές ακίδες σπινθηριστών μαρτυρούν ένα πάρα πολύ πλούσιο μίγμα, άσπρα με ανοικτό γκρι κατάλοιπα στις ακίδες σπινθηριστών μαρτυρούν ένα αδύνατο μίγμα. Το σωστό χρώμα πρέπει να είναι ένα καφετί - γκρίζο.
Στις αρχές της δεκαετίας του '80, πολλά οχήματα στην αμερικανική αγορά χρησιμοποιούσαν ειδικούς εξαερωτήρες «ανατροφοδότησης» που μπορούσαν να αλλάξουν το βασικό μίγμα ανταποκρινόμενοι σε σήματα από έναν αισθητήρα οξυγόνου εξατμιζόμενων αερίων. Χρησιμοποιήθηκαν κυρίως για να ρίξουν το κόστος (δεδομένου ότι λειτούργησαν αρκετά καλά να καλύψουν τις απαιτήσεις εκπομπών ρύπων της δεκαετίας του '80 και βασίστηκαν στα υπάρχοντα σχέδια εξαερωτήρων), αλλά τελικά εξαφανίστηκαν γιατί έπεφταν οι τιμές των υλικών και τα επίπεδα εκπομπών ρύπων έγιναν αυστηρότερα σταθεροποιώντας ουσιαστικά την έγχυση καυσίμων σε μια συγκεκριμένη τιμή.
Ιστορία και ανάπτυξη.
Εφευρέθηκε από τους Ούγγρους επιστήμονες Donαt Βαnkiκαι Jαnos Csonkaτο 1893. Ο Frederick William Lanchester του Μπέρμιγχαμ της Αγγλία που πειραματίστηκε αρχικά με τον εξαερωτήρα φυτιλιών στα αυτοκίνητα. Το 1896 Frederick και ο αδελφός του έφτιαξαν το πρώτο βενζινοκίνητο αυτοκίνητο στην Αγγλία, το οποίο είχε ένα μονοκύλινδρο κινητήρα εσωτερικής καύσεως 5 HP (4 kW) με αλυσσοκίνηση. Δυσαρεστημένοι με την απόδοση και τη δύναμη, ξανάφτιαξαν τη μηχανή την επόμενη χρονιά σε μια οριζόντια αντιταγμένη έκδοση δύο κυλίνδρων χρησιμοποιώντας ένα νέο σχέδιο εξαερωτήρων με φυτίλι. Αυτή η έκδοση ολοκλήρωσε επιτυχώς το 1900 ένα ταξίδι 1.000 μιλίων (1600 χλμ) καθιστώντας τον εξαερωτήρα ως σημαντικό βήμα προς τα εμπρός εφαρμοσμένη μηχανική της αυτοκίνησης.
Οι πρώτοι εξαερωτήρες ήταν γνωστοί σαν εξαερωτήρες επιφανείας. Οι εξαερωτήρες αυτοί λειτουργούσαν πολύ απλά, με αναρρόφηση αέρα πάνω από την επιφάνεια του καυσίμου και πετύχαιναν έτσι την ανάμιξη των ατμών του καυσίμου, που προέκυπταν με τον αέρα. Αποτέλεσμα ήταν ο σχηματισμός ενός μίγματος καυσίμου, το οποίο τροφοδοτούνταν στη μηχανή. Στη συνέχει αναπτύχθηκαν οι εξαερωτήρες με φυτίλι. Οι εξαερωτήρες αυτοί βασίζονταν στην ίδια αρχή λειτουργίας με τον προηγούμενο τύπο, με την διαφορά ότι η αναρρόφηση του αέρα γινόταν από φυτίλια, που το ένα άκρο τους ήταν εμβαπτισμένο μέσα στο καύσιμο. Το φυτίλι εμποτιζόταν με το καύσιμο, το οποίο στη συνέχεια σε μορφή ατμού παρασυρόταν από το ρεύμα του αέρα. Για την υποβοήθηση της εξατμίσεως χρησιμοποιείτο θερμός αέρας από τη μηχανή. Αργότερα χρησιμοποιήθηκαν διάφορες παραλλαγές των δύο προηγούμενων τύπων.
Ο λέξη εξαερωτήρας προέρχεται από το γαλλικό carbure, που σημαίνει «καρβίδιο». Εξαέρωση είναι να συνδυάζεται με τον άνθρακα. Στη χημεία καυσίμων, ο όρος έχει την έννοια της αυξημένης περιεκτικότητας σε άνθρακα (και επομένως σε ενέργεια) καυσίμων, με τη μίξη της με πτητικούς υδρογονάνθρακες. Εξαερωτήρες βρίσκονται ακόμα στις μικρές μηχανές και στα παλαιότερα ή εξειδικευμένα αυτοκίνητα όπως εκείνα που σχεδιάζονται για αγώνες αυτοκινήτων. Εντούτοις, το σύστημα ψεκασμού καυσίμων, που πρωτοεμφανίστηκε προς το τέλος της δεκαετίας του '50 και που εμπορευματοποιήθηκε επιτυχώς στις αρχές της δεκαετίας του '70, είναι τώρα η συνιστώμενη μέθοδος έγχυσης καυσίμων. Η πλειοψηφία των μοτοσικλετών έχει εξαερωτήρες βασισμένους στο χαμηλό κόστος αλλά και από το 2005 πολλά νέα πρότυπα εισάγονται με την έγχυση καυσίμων.
Οι περισσότεροι (σε αντιδιαστολή με τον ψεκασμό) κινητήρες έχουν έναν ενιαίο εξαερωτήρα, εν τούτοις μερικοί κινητήρες χρησιμοποιούν πολλαπλούς εξαερωτήρες. Οι παλαιότερες μηχανές χρησιμοποιούσαν ανοδικής φοράς εξαερωτήρες, όπου ο αέρας εισάγεται από κάτω μέρος του εξαερωτήρα και βγαίνει μέσω της κορυφής.
Αυτό είχε το πλεονέκτημα να μη «πνίγεται» ποτέ η μηχανή, δεδομένου ότι οποιαδήποτε σταγονίδια υγρού καυσίμου θα έβγαιναν από τον εξαερωτήρα αντί να πηγαίνουν στην πολλαπλή εισαγωγής. Προχώρησαν επίσης στη χρήση ενός αεροκαθαριστήρα πετρελαίου, όπου μια δεξαμενή πετρελαίου, εφοδιασμένη με ένα πλέγμα στο ανοιχτό της μέρος, βρίσκονταν κάτω από τον εξαερωτήρα. Υπήρχε απορρόφηση του αέρα ο οποίος έμπαινε στο πετρέλαιο, μέσω του πλέγματος. Αυτό ήταν ένα αποτελεσματικό σύστημα σε μια περίοδο όπου δεν υπήρχαν τα χάρτινα φίλτρα αέρα.
Αρχίζοντας από το τέλος της δεκαετίας του '30, οι καθοδικής φοράς εξαερωτήρες ήταν ο δημοφιλέστερος τύπος εξαερωτήρα για χρήση σε αυτοκίνητα στις Ηνωμένες Πολιτείες. Στην Ευρώπη, οι εξαερωτήρες πλάγιας φοράς αντικατέστησαν τους ανοδικής φοράς εξαερωτήρες καθώς ο ελεύθερος χώρος στην περιοχή των κινητήρων μειώθηκε και η χρήση του εξαερωτήρα τύπου SU (και παρόμοιων από άλλους κατασκευαστές) αυξήθηκε. Μερικοί μικροί κινητήρες αεροσκαφών με προπέλα χρησιμοποιούν ακόμα ανοδικής φοράς εξαερωτήρα, εντούτοις πολλοί χρησιμοποιούν πιο σύγχρονες κατασκευές όπως ο σταθερός εξαερωτήρας ταχύτητας (CV) Bing(TM).
Καταλυτικοί εξαερωτήρες.
Ένας καταλυτικός εξαερωτήρας αναμιγνύει τους καπνούς των καυσίμων με το νερό και τον αέρα παρουσία των θερμαινόμενων καταλυτών όπως το νικέλιοή ο λευκόχρυσος. Αυτό διασπά τα καύσιμα σε μεθάνιο, σε αλκοόλη, και άλλα «ελαφρότερα» καύσιμα. Ο αρχικός καταλυτικός εξαερωτήρας εισήχθη για να επιτρέπει στους αγρότες να κινούν τα τρακτέρ με τροποποιημένη και εμπλουτισμένη κηροζίνη. Ο αμερικανικός στρατός χρησιμοποίησε επίσης τους καταλυτικούς εξαερωτήρες με μεγάλη επιτυχία στον δεύτερο παγκόσμιο πόλεμο, στην εκστρατεία στις βόρειες αφρικανικές έρημους. 
Ενώ οι καταλυτικοί εξαερωτήρες έγιναν εμπορικά διαθέσιμοι στις αρχές της δεκαετίας του '30, δύο σημαντικοί παράγοντες περιόρισαν τη διαδεδομένη δημόσια χρήση τους. Κατ' αρχάς, η προσθήκη των πρόσθετων ουσιών στην βενζίνη του εμπορίου τους κατέστησε ακατάλληλους για χρήση σε μηχανές με καταλυτικούς εξαερωτήρες (ο τετρααιθυλικός μόλυβδος εισήχθη το 1932 για να προβάλει την «αντίσταση» της βενζίνης στην «αυθόρμητη» καύση, επιτρέποντας, με αυτόν τον τρόπο τη χρήση υψηλότερων αναλογιών συμπίεσης). Δευτερευόντως, το οικονομικό πλεονέκτημα στην χρήση της κηροζίνης σε σχέση με τη βενζίνη εξασθένισε στη δεκαετία του '30, εξαφανίζοντας το αρχικό πλεονέκτημα του καταλυτικού εξαερωτήρα
Κατασκευαστές.
Μερικοί κατασκευαστές των εξαερωτήρων είναι :

</doc>
<doc id="55317" url="https://el.wikipedia.org/wiki?curid=55317" title="Συναγερμός οχήματος">
Συναγερμός οχήματος

Συναγερμός οχήματος ονομάζεται η ειδική ηλεκτρονική συσκευή που εγκαθίσταται σε ένα όχημα και που, μέσω διάταξης αισθητήρων και άλλων μέσων, ενεργοποιείται από προσπάθεια παραβίασης. Όταν παραβιάζεται το όχημα, οι συναγερμοί οχημάτων ειδοποιούν με τους εξής τρόπους ή συνδυασμούς αυτών: εκπομπή ήχου υψηλής συχνότητας (συνήθως μια σειρήνα, κόρνα), ηχογραφημένη εκ των προτέρων λεκτική προειδοποίηση, ρυθμική λειτουργία φώτων, ηλεκτρονικό σήμα ασύρματης τηλε-ειδοποίησης. Εκτός της ειδοποίησης, ο συναγερμός μπορεί να ακινητοποιήσει το όχημα (λειτουργία immobilizer).
Στους σύγχρονους συναγερμούς, καρδιά της μονάδας είναι ένας μικροελεγκτής με κατάλληλο λογισμικό, το οποίο προσπαθεί να καλύψει όσο γίνεται περισσότερα σενάρια προβλημάτων.
Αισθητήρες συναγερμών.
Οι συναγερμοί αυτοκινήτων μπορούν να σχεδιαστούν για να ενεργοποιηθούν από:
Αισθητήρες θραύσης κρυστάλλων.
Αν χρειάζεται πολύς χρόνος για ένα κλέφτη να παραβιάσει την κλειδαριά, η αμέσως επόμενη κίνηση είναι να σπάσει το παράθυρο. Ένα πλήρως εξοπλισμένο σύστημα συναγερμού αυτοκινήτου έχει μια συσκευή που αισθάνεται αυτή την ενέργεια.
Ο πιο κοινός ανιχνευτής θραύσεως γυαλιού είναι ένα απλό μικρόφωνο που συνδέεται με τον μικροελεγκτή του συναγερμού. Το μικρόφωνο μετρά τις αλλαγές στη διακύμανση πίεσης αέρα και τις μετατρέπει σε παλμικό ηλεκτρικό ρεύμα ανάλογης συχνότητας. Το γυαλί που σπάει έχει τη δική του διακριτή συχνότητα. Ο μικροελεγκτής διαθέτει κατάλληλο κύκλωμα επεξεργασίας (Digital Signal Processing, DSP)το οποίο αποφασίζει, μετρώντας τη συχνότητα του ήχου και τη μεταβολή της έντασής του, αν προέρχεται από θραύση γυαλιού. Κατ' αυτό τον τρόπο, μόνο αυτός ο συγκεκριμένος ήχος θα προκαλέσει το συναγερμό, και όλοι οι άλλοι ήχοι αγνοούνται. 
Αισθητήρες πίεσης.
Ένας άλλος τρόπος να ανιχνευθεί η παρουσία εισβολέα είναι να παρακολουθείτο το επίπεδο πίεσης αέρος στο θάλαμο επιβατών. Το άνοιγμα μιας πόρτας ή το σπάσιμο ενός παραθύρου ωθεί ή τραβά αέρα στο αυτοκίνητο, προκαλώντας γρήγορη αλλαγή στην πίεση. Οι διακυμάνσεις στην πίεση αέρα ανιχνεύονται με έναν συνηθισμένο μεγάφωνο. Κανονικά αυτό χρησιμοποιίται για να μετατρέπει τις μεταβολές του ηλεκτρικού ρεύματος σε ήχο αλλά μπορεί να λειτουργήσει και αντίστροφα. Τότε, οι διακυμάνσεις πίεσης κινούν τον κώνο του μεγαφώνου, παράγοντας έτσι ρεύμα στο πηνίο που βρίσκεται πάνω του. Όταν ο μικροελεγκτής του συναγερμού δεχτεί σήμα από τον αισθητήρα πίεσης, θα προκαλέσει συναγερμό.
Αισθητήρες χώρου.
Πολλοί κλέφτες αυτοκινήτων δεν θέλουν ολόκληρο αυτοκίνητο αλλά μεμονωμένα τμήματά του. Γι αυτό δεν χρειάζεται πάντοτε να ανοίξουν μια πόρτα ή ένα παράθυρο. Έχοντας ένα φορτηγό ρυμούλκησης, ο κλέφτης χρειάζεται μόνο να ανυψώσει το αυτοκίνητο και να το μεταφέρει ολόκληρο μακριά.
Για να αποτρέψουν την μετακίνηση του αυτοκινήτου, μερικά συστήματα συναγερμών περιλαμβάνουν ανιχνευτές περιμέτρου, δηλαδή συσκευές που ελέγχουν τι συμβαίνει γύρω από το αυτοκίνητο. Ο πιό κοινός ανιχνευτής περιμέτρου είναι ένα ραντάρ που αποτελείται από ένα πομπό ραδιοκυμάτων και έναν δέκτη. Ο δέκτης ελέγχει τις αντανακλάσεις των ραδιοκυμάτων πάνω στα αντικείμενα γύρω από το όχημα. Με βάση αυτές τις πληροφορίες, η συσκευή ραντάρ μπορεί να καθορίσει την θέση οποιουδήποτε αντικειμένου στον περιβάλλοντα χώρο.
Αισθητήρες κλίσης.
Ένας άλλος τρόπος προστασίας από κλοπή με φορτηγό ρυμούλκησης είναι ο ανιχνευτής κλίσης. Η βασική διάταξη ενός ανιχνευτή κλίσης είναι μια σειρά διακοπτών υδραργύρου. Ένας διακόπτης υδραργύρου αποτελείται από ζεύγος ηλεκτρικών επαφών και μια σφαίρα υδραργύρου που τοποθετούνται μέσα σε έναν κύλινδρο. Ο υδράργυρος είναι υγρό μέταλλο και ρέει όπως το νερό, αλλά μεταφέρει ηλεκτρική ενέργεια όπως ένα στερεό μέταλλο. Όταν ο κύλινδρος γέρνει, μετατοπίζεται ο υδράργυρος έτσι ώστε να ακουμπήσει το ζεύγος επαφών που βρίσκεται στην μία άκρη του κυλίνδρου. Έτσι κλείνει το ηλεκτρικό κύκλωμα και το σήμα πηγαίνει στον μικροελεγκτή. Όταν ο κύλινδρος γέρνει από την άλλη πλευρά, ο υδράργυρος κυλά μακρυά από τα καλώδια ανοίγοντας το κύκλωμα.
Οι αισθητήρες κλίσης τοποθετούνται σε διάφορες γωνίες και θέσεις. Κατά τη στάθμευση, μερικοί από αυτούς είναι στην κλειστή θέση και μερικοί στην ανοικτή. Εάν ένας κλέφτης αλλάξει την κλίση του οχήματος (με την ανύψωσή του με φορτηγό ρυμούλκησης ή με γρύλλο), μερικοί από τους κλειστούς διακόπτες ανοίγουν και μερικοί κλείνουν, διαφοροποιώντας την κατάσταση των διακοπτών σε σχέση με αυτή της θέσης στάθμευσης.
Συστήματα ειδοποίησης.
Ανεξάρτητα από το πόσο προηγμένους αισθητήρες έχει ένας συναγερμός, το σύστημα δεν είναι πολύ καλό εάν δεν διαθέτει ένα αποτελεσματικό σύστημα ειδοποίησης.
Παραγωγή ήχων.
Ένα σύστημα συναγερμού έχει σειρήνα που παράγει ποικίλους διαπεραστικούς ήχους ένταησης πολλών ντεσιμπέλ. Ο δυνατός θόρυβος αποτρέπει τον κλέφτη, κινώντας υποψίες στους περαστικούς. Με μερικά συστήματα συναγερμών, μπορείτε να προγραμματιστεί μια ευδιάκριτη σειρά θορύβων σειρήνας έτσι να μπορεί ο ιδιοκτήτης του οχήματος να διακρίνει το συναγερμό του από άλλους συναγερμούς.
Μερικά συστήματα συναγερμών παίζουν ένα καταγραμμένο μήνυμα όταν κάποιος βρεθεί πολύ κοντά στο αυτοκίνητο. Ο κύριος σκοπός αυτής της λειτουργίας είναι να ενημερωθούν οι εισβολείς ότι υπάρχει προηγμένο σύστημα συναγερμού, προτού δοκιμάσουν οτιδήποτε. Πιθανότατα, ένας έμπειρος κλέφτης αυτοκινήτων θα αγνοήσει εντελώς αυτές τις προειδοποιήσεις, αλλά στον περιστασιακό ερασιτέχνη κλέφτη μπορεί να λειτουργήσει ως ισχυρός αποτρεπτικός παράγοντας.
Προσωπική ειδοποίηση / Τηλεχειρισμός.
Πολλά συστήματα συναγερμών περιλαμβάνουν έναν ενσωματωμένο ραδιοπομπό και μια φορητή συσκευή λήψης σημάτων που μπορεί να έχει κάποιος μαζί του στο μπρελόκ.
Οι φορητές συσκευές τηλεχειρισμού (τηλεχειριστήρια, remote controls) δίνουν τη δυνατότητα ελέγχου του συναγερμού (π.χ. ενεργοποίηση / απενεργοποίηση) από μακριά. Το σήμα αυτό διαθέτει κωδικοποίηση ώστε να μην είναι εύκολο να επηρεάσει παρακείμενους συναγερμούς ή να αντιγραφεί από απόσταση.
Άλλες λειτουργίες.
Λειτουργία πανικού.
Αυτή η λειτουργία ενεργοποιείται από το τηλεχειριστήριο και ενεργοποιεί το συναγερμό ακόμη κι όταν αυτός είναι απενεργοποιημένος. Είναι χρήσιμη σε περίπτωση που η απόπειρα κλοπής ή ληστείας γίνεται μπροστά στον ιδιοκτήτη του οχήματος.

</doc>
<doc id="55320" url="https://el.wikipedia.org/wiki?curid=55320" title="Ευρωμπάσκετ 1981">
Ευρωμπάσκετ 1981

Η διοργάνωση του ευρωπαϊκού πρωταθλήματος καλαθοσφαίρισης ανδρών του 1981 (γνωστό και ως Ευρωμπάσκετ 1981) ήταν η 22η, η οποία οργανώθηκε από τη FIBA Europe. Συμμετείχαν δώδεκα εθνικές ομάδες. Το τουρνουά διοργάνωσε η Τσεχοσλοβακία και έλαβε χώρα στις πόλεις Πράγα, Μπρατισλάβα και Χαβίροφ.
Η ομάδα της Σοβιετικής Ένωσης, πετυχαίνοντας (κατά μέσο όρο) 100,55 πόντους ανά αγώνα, και χωρίς τον μεγάλο Σεργκέι Μπέλοφ πλέον, κατακτά το χρυσό μετάλλιο, έχοντας πολύ φορμαρισμένους δύο από τους πολλούς σπουδαίους παίκτες τους, τον νεαρό Βάλντις Βάλτερς, που αναδείκτηκε και MVP της διοργάνωσης, και τον Ανατόλι Μίσκιν.
Η Ελληνική ομάδα αποδείκτηκε κατώτερη των προσδοκιών καταλαμβάνοντας την 10η θέση. Το γεγονός στην παρουσία της εθνικής σ' αυτό το Ευρωμπάσκετ, ήταν η χειροδικεία του πρωτοεμφανιζόμενου Νίκου Γκάλη με τον δημοσιογράφο Θ. Κοτσώνη, η οποία οφειλόταν τελικά σε παρεξήγηση, και οδήγησε σε τιμωρία 6χρονου αποκλεισμού για τον παίκτη, η οποία ωστόσο αναιρέθηκε. Αγωνιστικά, οι κορυφαίοι παίχτες της εθνικής παρουσιάστηκαν πολύ κουρασμένοι από τις πολλές εμφανίσεις στο Challenge Round, εκεί όπου είχαν εντυπωσιάσει. Ο Νίκος Γκάλης που αγωνίστηκε για πρώτη φορά σε μεγάλη διοργάνωση με την Εθνική είχε μόλις 20,1 πόντους (κατά μ.ο.), ο Δημήτρης Κοκολάκης 10,9 π., ο Τάκης Κορωναίος 10,9 π. και ο Γιαννάκης 10,4 π.
Αποτελέσματα.
Προκριματικός Γύρος.
Στον προκριματικό γύρο, οι 12 ομάδες χωρίστηκαν σε 2 ομίλους των έξι ομάδων. Προκρίνονταν οι πρώτες τρεις ομάδες των ομίλων και παίζανε με τις τρεις πρώτες ομάδες του άλλου ομίλου, έτσι ώστε να καταρτιστεί η πρώτη εξάδα. Οι υπόλοιπες ομάδες παίζανε για τις θέσεις 7 ως 12.
Αγώνες κατάταξης για τις θέσεις 7-12.
Οι τρεις τελευταίες ομάδες του Α' ομίλου παίξανε με τις τρεις τελευταίες του Β' ομίλου. Στην τελική βαθμολογία πήρανε και τα στατιστικά από τους μεταξύ τους αγώνες στον πρώτο γύρο.
Τελική φάση.
Ομοίως, οι τρεις πρώτες ομάδες του Α' ομίλου παίξανε με τις τρεις πρώτες του Β' ομίλου. Στην τελική βαθμολογία πήρανε και τα στατιστικά από τους μεταξύ τους αγώνες στον πρώτο γύρο. Μετά το πέρας των αγώνων, οι δύο πρώτες ομάδες του τελικού ομίλου παίξανε για το χρυσό και αργυρό μετάλλιο και η 3η και 4η ομάδα για το χάλκινο μετάλλιο.
Εξωτερικοί σύνδεσμοι.
&lt;br&gt;

</doc>
<doc id="55322" url="https://el.wikipedia.org/wiki?curid=55322" title="Κατοικία">
Κατοικία

Το σπίτι (ή οικία ή κατοικία) είναι κτήριο που χρησιμοποιείται για στέγαση ανθρώπων. Συνήθως έχει τοίχους και οροφή για να προστατεύει τον εσωτερικό του χώρο από τη βροχή, τον άνεμο, τη ζέστη και το κρύο. Εκτός από ανθρώπους, στα σπίτια συχνά βρίσκει κανείς και ζώα, είτε ως κατοικίδια είτε ως ανεπιθύμητους επισκέπτες.
Οικογένειες, καθώς και άλλες κοινωνικές ομάδες, συνήθως ζουν μόνιμα σε σπίτια. Πολλοί άνθρωποι εγκαταλείπουν το σπίτι τους κατά τη διάρκεια της ημέρας για λόγους εργασίας και ψυχαγωγίας και επιστρέφουν σε αυτό για ύπνο, ξεκούραση ή για άλλες δραστηριότητες.
Κάθε σπίτι έχει τουλάχιστον μία είσοδο, συνήθως μια πόρτα ή πύλη, αν και κάποια πρωτόγονα σπίτια είχαν την πρόσβαση από την οροφή ή με σκάλα. Πολλά σπίτια έχουν πίσω πόρτα η οποία οδηγεί στη λεγόμενη πίσω αυλή. Κατά κανόνα, σε ένα σπίτι υπάρχουν επίσης αρκετά παράθυρα τα οποία αφήνουν να μπαίνει φυσικό φως και καθαρός αέρας και παρέχουν θέα προς τα έξω.
Σχήμα.
Οι αρχαιολόγοι δείχνουν ιδιαίτερο ενδιαφέρον για το σχήμα των σπιτιών: θεωρούν τη μετάβαση από την κυκλική καλύβα στο ορθογώνιο σπίτι ως σημαντική πρόοδο στην καλύτερη αξιοποίηση του χώρου, και τη συνδέουν με την ανάπτυξη της έννοιας του προσωπικού χώρου.
Λειτουργία/Χρησιμότητα.
Κάποια σπίτια υπερβαίνουν τη βασική λειτουργία του να παρέχουν "μια στέγη πάνω από το κεφάλι μας" ή την οικογενειακή εστία και είναι δυνατόν να χρησιμοποιηθούν για επίδειξη πλούτου ή μόδας ή καταναλωτισμού. Η κατοικία ενός φεουδάρχη ή άρχοντα δυνατό να απαιτεί αμυντικές οχυρώσεις και να μετατρέπουν την κατοικία σε φρούριο ή κάστρο. Η κατοικία ενός μονάρχη μπορεί να στεγάζει επίσης αυλικούς και αξιωματούχους, εκτός από τη βασιλική οικογένεια. Σε αυτή την περίπτωση η κατοικία μετατρέπεται σε παλάτι. Όταν κάποιος διαθέτει δεύτερο σπίτι, συνήθως σε μη αστική περιοχή, τότε γίνεται λόγος για εξοχικό σπίτι.
Αντίθετα από τη σύγχρονη τάση για διαχωρισμό κάποιων λειτουργιών σε διαφορετικά κτήρια, κατά το μεγαλύτερο μέρος της ιστορίας της ανθρωπότητας το σπίτι εξυπηρετούσε πολλούς σκοπούς: εκτός από χώρος διαμονής, μπορούσε να ήταν και εργαστήριο, κατάστημα ή γραφείο. Σε τέτοιες περιπτώσεις ο χώρος διαμονής ήταν συνήθως πάνω από το ισόγειο. Χρειάστηκε να έρθει η βιομηχανική επανάσταση για να διαχωρίσει την παραγωγή και τις υπηρεσίες από το σπίτι. Μέχρι και σήμερα υπάρχουν καταστηματάρχες που διαμένουν πάνω από το κατάστημά τους.
Με την ανταλλαγή σπιτιών για διακοπές μπορεί κάποιος να εξασφαλίσει τα πλεονεκτήματα που του παρέχει η κυριότητα ενός σπιτιού για να γνωρίσει ένα ξένο τόπο.
Μέσα στο σπίτι.
Τα μέρη.
Πολλά σπίτια έχουν διάφορα δωμάτια με εξειδικευμένες λειτουργίες, όπως χώρο για φαγητό, χώρο για ύπνο, και χώρο για πλύσιμο και καθαρισμό. Σε παραδοσιακές αγροτικές κοινωνίες, ζώα όπως κότες ή αγελάδες συχνά μοιράζονται ένα μέρος του σπιτιού με τους ανθρώπους. Τα περισσότερα σύγχρονα σπίτια έχουν τουλάχιστον ένα μπάνιο, κουζίνα, σαλόνι και υπνοδωμάτιο.
Δωμάτια ή χώροι που συναντά κανείς σε σπίτια (αλλά και σε άλλα κτήρια):
Διαρρύθμιση.
Ιδεωδώς, οι αρχιτέκτονες σχεδιάζουν τα σπίτια με τρόπο που να εξυπηρετούν τις ανάγκες των ανθρώπων που θα ζήσουν μέσα. Αυτός ο σχεδιασμός, γνωστός ως διαρρύθμιση εσωτερικού χώρου (interior design), είναι τα τελευταία χρόνια πολύ δημοφιλές θέμα στα πανεπιστήμια. Το φενγκ σούι, αρχικά κινεζική μέθοδος για κτίσιμο των σπιτιών σύμφωνα με παράγοντες όπως το φως του ήλιου και οι μικροκλιματολογικές συνθήκες, πρόσφατα επεκτάθηκε στον σχεδιασμό του εσωτερικού χώρου με στόχο να φέρνει αρμονία στους ανθρώπους που ζουν μέσα στο σπίτι.
Το εμβαδόν ενός σπιτιού στην Ευρώπη μετριέται σε τετραγωνικά μέτρα και περιλαμβάνει όλη την έκταση που περιβάλλουν οι εξωτερικοί τοίχοι του σπιτιού. Στις Ηνωμένες Πολιτείες το εμβαδόν μετριέται σε τετραγωνικά πόδια και δεν περιλαμβάνει το γκαράζ και τους εξωτερικούς χώρους. 

</doc>
<doc id="55323" url="https://el.wikipedia.org/wiki?curid=55323" title="Οικία">
Οικία



</doc>
<doc id="55324" url="https://el.wikipedia.org/wiki?curid=55324" title="Οικίες">
Οικίες



</doc>
<doc id="55326" url="https://el.wikipedia.org/wiki?curid=55326" title="Κατοικίες">
Κατοικίες



</doc>
<doc id="55327" url="https://el.wikipedia.org/wiki?curid=55327" title="Σπίτια">
Σπίτια



</doc>
<doc id="55328" url="https://el.wikipedia.org/wiki?curid=55328" title="Τάσος Πάντος">
Τάσος Πάντος

Ο Τάσος (Αναστάσιος) Πάντος (Αθήνα, 5 Μαΐου 1976) είναι Έλληνας πρώην ποδοσφαιριστής που αγωνιζόταν ως αμυντικός στα ακρα της αμυνας. Είχε τις ικανότητες να αγωνίζεται τόσο ως δεξιός όσο και ως αριστερός οπισθοφύλακας (μπακ) και διακρίθηκε κυρίως για την αντοχή του, την ταχύτητά του και το πάθος του στο παιχνίδι. 
Αποκορύφωμα στην καριέρα του, ήταν η θητεία του στον Ολυμπιακό, με τη φανέλα του οποίου κατέκτησε τέσσερα νταμπλ τις αγωνιστικές περιόδους 2004/05, 2005/06, 2007/08 και 2008/09 καθώς και το πρωτάθλημα της περιόδου 2006/07.
Καριέρα.
Ξεκίνησε το ποδόσφαιρο από τον Π.Ο. Ψυχικού και το 1998 μεταγράφηκε στην Προοδευτική, με την οποία ξεκίνησε την επαγγελματική του ποδοσφαιρική σταδιοδρομία και ανδρώθηκε σαν επαγγελματίας ποδοσφαιριστής. Τη χρονιά 1998/99 έκανε ντεμπούτο στην Α΄ Εθνική με τη φανέλα της Προοδευτικής, αλλά την αμέσως επόμενη η ομάδα του υποβιβάστηκε στη Β΄ Εθνική. Παρά τον υποβιβασμό, παρέμεινε στην ομάδα και έπειτα από δύο χρονιές, το 2001/02 βοήθησε να επιστρέψει στην Α΄ Εθνική. Με τη φανέλα της Προοδευτικής συνέχισε για ακόμα μία χρονιά, το 2002/03 στην Α' Εθνική, 5η συνολικά με τα "βυσσινί" και τελευταία, όπου κατά την οποία, την 10η αγωνιστική στον ισόπαλο αγώνα εντός έδρας εναντίον της ΑΕΚ με 1-1, πέτυχε το μοναδικό γκολ της ομάδας του στην αναμέτρηση και μοναδικό όλης της καριέρας του στην Α' Εθνική που ακολούθησε.
Το 2003 «μετακόμισε» στον Ολυμπιακό μαζί με τον συμπαίκτη του Αλέκο Τάτση. Προσαρμόστηκε γρήγορα στη νέα του ομάδα συμμετέχοντας σε 23 παιχνίδια πρωταθλήματος την χρονιά 2003/04 και σε 5 παιχνίδια του UEFA Champions League. Την επόμενη χρονιά, 2004/05, έπαιξε σε 26 ματς του πρωταθλήματος κερδίζοντας το νταμπλ, ενω αρχικά αγωνίστηκε ως δεξί μπακ, εξ αιτίας του τραυματισμού του Δημήτρη Μαυρογενίδη και ύστερα μετακινήθηκε στην αριστερή πλευρά, όταν τραυματίστηκε ο Στέλιος Βενετίδης. Την αμέσως επόμενη χρονιά συμμετείχε σε 19 παιχνίδια πρωταθλήματος, κερδίζοντας και πάλι το νταμπλ. Την 2006/07 οι συμμετοχές του μειώθηκαν περαιτέρω, ωστόσο στις 31 Μαΐου 2007 ανανεώθηκε το συμβόλαιό του για έναν ακόμα χρόνο. Αποχώρησε από τον Ολυμπιακό στις 22 Ιουνίου του 2010.
Το 2010 μετακόμισε στα Γιάννινα, παίρνοντας μεταγραφή στον Π.Α.Σ. Γιάννινα. Με τη φανέλα του συλλόγου της Ηπείρου, αγωνίστηκε αρχικά τη χρονιά 2010/11 στη Β' Εθνική, όπου κέρδισε την άνοδο και κατόπιν άλλες δύο χρονιές στην Α' Εθνική (2011/12 και 2012/13), όταν με τη λήξη της τελευταίας και έπειτα από τρεις χρονιές με τη φανέλα του Π.Α.Σ. Γιάννινα, το καλοκαίρι του 2013, σε ηλικία 37 ετών έκλεισε την καριέρα του.
Μετά το ποδόσφαιρο.
Τον Ιούνιο του 2014, ένα μόλις χρόνο μετά την αποχώρησή του από την ενεργό ποδοσφαιρική του δράση, ανέλαβε προπονητής στις ακαδημίες του Ολυμπιακού.

</doc>
<doc id="55330" url="https://el.wikipedia.org/wiki?curid=55330" title="Ένωση Δημοκρατικού Κέντρου">
Ένωση Δημοκρατικού Κέντρου

Η Ένωση Δημοκρατικού Κέντρου (Ε.ΔΗ.Κ.) είναι ελληνικό πολιτικό κόμμα. Συγκαταλέγεται στα μετριοπαθή κεντρώα κόμματα της μεταπολίτευσης.
Ιστορία.
Το κόμμα ιδρύθηκε στις 5 Φεβρουαρίου 1976, κατόπιν συνένωσης της Ενώσεως Κέντρου - Νέων Δυνάμεων (Ε.Κ.-Ν.Δ.) και της Δημοκρατικής Ενώσεως Κέντρου (Δ.Ε.Κ.) του Ιωάννη Ζίγδη και ονομάστηκε Ένωση Δημοκρατικού Κέντρου (Ε.ΔΗ.Κ.). Αρχηγός του κόμματος ανέλαβε ο μέχρι τότε αρχηγός της Ε.Κ.-Ν.Δ., Γεώργιος Μαύρος, υπό τον οποίο το κόμμα κατήλθε στις εκλογές του 1977. Στις εκλογές του 2000 συνεργάστηκε με το ΔΗ.Κ.ΚΙ. και στελέχη της ήταν υποψήφια σε διάφορες περιφέρειες, ενώ ο πρόεδρός της στο ψηφοδέλτιο επικρατείας.
Το Μάρτιο του 2012 συνδημιούργησε τον ΣΥ.ΡΙΖ.Α. - Ενωτικό Κοινωνικό Μέτωπο και πήρε μέρος στις εκλογές του 2012, ενώ ο πρόεδρός της ήταν μέλος της Γραμματείας του ΣΥ.ΡΙΖ.Α.-Ε.Κ.Μ.. Η Ε.ΔΗ.Κ. δεν ακολούθησε την διαδικασία ενοποίησης του ΣΥ.ΡΙΖ.Α.-Ε.Κ.Μ., ενώ τον Σεπτέμβριο του 2015 απέσυρε την στήριξή της από το ΣΥ.ΡΙΖ.Α..
1977-1981.
Στις εκλογές του 1977 η Ε.ΔΗ.Κ. αναδείχθηκε τρίτο κόμμα με ποσοστό 11,95%, χάνοντας σημαντικό μέρος της δύναμής της σε σχέση με το ποσοστό της Ε.Κ.-Ν.Δ. στις εκλογές του 1974 (20,42% και αξιωματική αντιπολίτευση).
Η εκλογική αποτυχία οδήγησε σε παραίτηση τον πρόεδρο του κόμματος Γεώργιο Μαύρο, ο οποίος στη συνέχεια αποχώρησε και από το κόμμα, παραμένοντας ανεξάρτητος βουλευτής. Τον διαδέχθηκε ο Ιωάννης Ζίγδης, υπερψηφιζόμενος αρχικά από την κοινοβουλευτική ομάδα (29 Νοεμβρίου 1977) και από το έκτακτο συνέδριο του κόμματος στη συνέχεια (20 Μαρτίου 1978).
Την περίοδο Ιανουαρίου-Οκτωβρίου 1981 η Ε.ΔΗ.Κ. εκπροσωπήθηκε στο ευρωκοινοβούλιο, στέλνοντας τον πρόεδρο της, Ιωάννη Ζίγδη, στην προσωρινή ευρωβουλή.
Η Διάσπαση του 1978.
Στα μέσα του 1978 το κόμμα διασπάστηκε, με αποτέλεσμα από τους 16 βουλευτές του μόνο οι 5 να παραμείνουν στην κοινοβουλευτική ομάδα, 7 να παραμείνουν στη βουλή ως ανεξάρτητοι και 4 να προσχωρήσουν στη Νέα Δημοκρατία, ενώ ο Μαγκάκης και ο Πεπονής είχαν φύγει από το κόμμα το 1976 και ο Τσάτσος την ίδια χρονιά είχε διαγραφεί.
Ανάμεσα στα στελέχη που προσχώρησαν στη Νέα Δημοκρατία υπήρξαν και οι μετέπειτα υπουργοί της Αθανάσιος Κανελλόπουλος και Σωτήρης Κούβελας. Άλλα στελέχη που αργότερα προσχώρησαν στο ΠΑΣΟΚ και υπήρξαν μετέπειτα υπουργοί του ήταν οι Στέλιος Παπαθεμελής, Μανώλης Μπαντουβάς, Γεώργιος-Αλέξανδρος Μαγκάκης, Αναστάσιος Πεπονής, ο μετέπειτα ευρωβουλευτής Δημήτρης Τσάτσος καθώς και ως συνεργαζόμενος βουλευτής ο πρώην αρχηγός Γεώργιος Μαύρος. 
Ο Γιάγκος Πεσμαζόγλου μαζί με τη Βιργινία Τσουδερού και άλλα στελέχη δημιούργησαν το Κόμμα Δημοκρατικού Σοσιαλισμού (ΚΟ.ΔΗ.ΣΟ.), ενώ ο Νικήτας Βενιζέλος επιχείρησε να αναβιώσει το Κόμμα Φιλελευθέρων. Αυτή η πολυδιάσπαση και η σταδιακή απορρόφηση στελεχών από τους δύο μεγάλους κομματικούς σχηματισμούς, σήμανε και το τέλος του παραδοσιακού Κέντρου από το πολιτικό προσκήνιο.
1981-2012.
Αποδεκατισμένο από στελέχη αλλά και οπαδούς, οι οποίοι ακολουθούσαν πλέον το ανερχόμενο ΠΑ.ΣΟ.Κ., το κόμμα στις βουλευτικές εκλογές και τις Ευρωεκλογές που διεξήχθησαν ταυτόχρονα το 1981, περιορίστηκε στα πενιχρά ποσοστά του 0,40% και 1,12% αντίστοιχα.
Τα πράγματα χειροτέρεψαν στις Ευρωεκλογές του 1984 (0,28%), κάτι που οδήγησε τον Ιωάννη Ζίγδη να συνεργαστεί με το ΠΑΣΟΚ και να μην κατέλθει αυτόνομα στις εκλογές του 1985. Τελευταία παρουσία της Ε.ΔΗ.Κ. σε εκλογική διαδικασία ήταν στις βουλευτικές εκλογές και τις Ευρωεκλογές που διεξήχθησαν ταυτόχρονα τον Ιούνιο του 1989, με πενιχρά και πάλι ποσοστά (0,12% και 0,28% αντίστοιχα).
Πρόεδρος του κόμματος παρέμεινε ο Ιωάννης Ζίγδης έως το θάνατό του (21 Οκτωβρίου 1997), ενώ τον διαδέχθηκε το 1998 ο πανεπιστημιακός Νεοκλής Σαρρής, έχοντας λάβει την ανάθεση από την Κεντρική Επιτροπή και την Εκτελεστική Γραμματεία του κόμματος. Ο Νεοκλής Σαρρής ηγήθηκε της Ε.ΔΗ.Κ. μέχρι το θάνατό του (19 Νοεμβρίου 2011), αν και το κόμμα απείχε από κάθε εκλογική διαδικασία από τον Νοέμβριο του 1989 έως και το 2009. Πάντως στις εκλογές του 2009 ο Νεοκλής Σαρρής ήταν υποψήφιος βουλευτής, συνεργαζόμενος με τη Δημοκρατική Αναγέννηση, έχοντας τοποθετηθεί στην τιμητική τελευταία θέση του ψηφοδελτίου επικρατείας του κόμματος.
2012-σήμερα.
Η Ε.ΔΗ.Κ. μπήκε το 2012 σε διαδικασία ανασυγκρότησης. Το Μάρτιο του 2012 διεξήχθη το 3ο Συνέδριο του κόμματος (με απόσταση 32 χρόνων από το προηγούμενο), το οποίο εξέλεξε πρόεδρο τον Σταύρο Καράμπελα. Στις εκλογές του 2012 η Ε.ΔΗ.Κ. συμμετείχε με υποψηφίους της στο ψηφοδέλτιο του ΣΥ.ΡΙΖ.Α.. Στις 10 Σεπτεμβρίου 2015 απέσυρε την στήριξή της από το ΣΥ.ΡΙΖ.Α..
Ιδεολογική τοποθέτηση.
Σύμφωνα με τις ιδεολογικές αρχές και τις προγραμματικές της θέσεις, η Ε.ΔΗ.Κ. είναι το κόμμα που εμφορείται από την ιδεολογία της ουσιαστικής κοινωνικής δημοκρατίας, αποβλέπει δηλαδή στην εξελικτική αλλαγή της κοινωνίας με επίκεντρο τον άνθρωπο. Η ιδεολογία της ΕΔΗΚ χαρακτηρίζεται φιλελεύθερη, δημοκρατική, κεντρώα και ριζοσπαστική. 
Η Ε.ΔΗ.Κ. αποβλέπει να θεμελιώσει στην Ελλάδα ένα πολίτευμα που θα βασίζεται στην αφαλκίδευτη λαϊκή κυριαρχία για να υπηρετεί τις αρχές της πολιτικής ελευθερίας, της κοινωνικής δικαιοσύνης, της συνεχούς βελτίωσης της ποιότητας ζωής και της κατοχύρωσης της εθνικής κυριαρχίας και εδαφικής ακεραιότητας της χώρας.

</doc>
<doc id="55331" url="https://el.wikipedia.org/wiki?curid=55331" title="ΕΔΗΚ">
ΕΔΗΚ



</doc>
<doc id="55334" url="https://el.wikipedia.org/wiki?curid=55334" title="Ανδρομέδα (μυθολογία)">
Ανδρομέδα (μυθολογία)

Η Ανδρομέδα, πρόσωπο της ελληνικής μυθολογίας, ήταν κόρη του Κηφέα, βασιλιά των Κηφήνων ή των Αντιόπων και της Κασσιόπης ή Κασσιόπειας ή Κασσιέπειας (ή κατ' άλλους της Ιόππης, της κόρης του Αιόλου). Σύμφωνα με την παράδοση, όταν η Κασσιόπη ισχυρίστηκε ότι η κόρη της Ανδρομέδα ήταν ωραιότερη από τις Νηρηίδες, ο Ποσειδών, για να την εκδικηθεί, προκάλεσε καταιγίδα στην Αιθιοπία, από την οποία πλημμύρισε τη χώρα, και επιπλέον έστειλε ένα θαλάσσιο τέρας, το Κήτος που κατασπάραζε ανθρώπους και ζώα. Σύμφωνα με το χρησμό του μαντείου του Άμμωνα, για να σωθεί η χώρα έπρεπε η Ανδρομέδα να θυσιαστεί στο τέρας· έτσι την εγκατέλειψαν σ΄ ένα βράχο της ακτής, για να την καταβροχθίσει το Κήτος. Η Ανδρομέδα λοιπόν βρέθηκε δεμένη στο βράχο, στο έλεος του κτήνους. Ο Περσέας ο οποίος επέστρεφε από τη σφαγή της Γοργούς, σκότωσε το Κήτος, την ελευθέρωσε και την παντρεύτηκε αγνοώντας το Φινέα, με τον οποίο ήταν αρραβωνιασμένη η Ανδρομέδα. Στη διάρκεια της γαμήλιας τελετής ξέσπασε καβγάς ανάμεσα στους δυο άνδρες, και ο Φινέας τελικά πέτρωσε, αφού κοίταξε το κεφάλι της Γοργούς. Η Ανδρομέδα ακολούθησε τον άνδρα της στην Τίρυνθα του Άργους. Γέννησαν έξι γιούς: τον Πέρση, τον Αλκαίο, τον Ήλιο, το Μήστορα, το Σθένελο, και τον Ηλεκτρύωνα και μια κόρη τη Γοργοφόνη. Μετά το θάνατό της η Αθηνά την έκανε άστρο και την έβαλε στους αστερισμούς του βόρειου ουρανού κοντά στον Περσέα και την Κασσιόπη.
Ο Σοφοκλής και ο Ευριπίδης, καθώς και ο Κορνήλιος, παρουσίασαν αργότερα το μύθο σε τραγωδίες τους.

</doc>
<doc id="55335" url="https://el.wikipedia.org/wiki?curid=55335" title="W μποζόνιο">
W μποζόνιο



</doc>
<doc id="55336" url="https://el.wikipedia.org/wiki?curid=55336" title="Z μποζόνιο">
Z μποζόνιο



</doc>
<doc id="55338" url="https://el.wikipedia.org/wiki?curid=55338" title="Ιωάννης Φουντούλης">
Ιωάννης Φουντούλης

Ιωάννης Φουντούλης (1927 - 24 Ιανουαρίου 2007) ήταν διαπρεπής λειτουργιολόγος, καθηγητής Λειτουργικής και Ομιλητικής της Θεολογικής Σχολής του Α.Π.Θ.
Γεννήθηκε στο Μεσαγρό Λέσβου το 1927. Οι γονείς του ήταν πρόσφυγες Μικρασιάτες. Σπούδασε στη Θεολογική Σχολή Αθηνών, στο πανεπιστήμιο Λέουβεν, στην Τρήρ και στο λειτουργικό Ινστιτούτο Μον-Σεζάρ. Το διάστημα 1969-1996 υπήρξε καθηγητής της Θεολογικής Σχολής Θεσσαλονίκης. Επίσης διετέλεσε διευθυντής του Πατριαρχικού Ιδρύματος Πατερικών Μελετών.
Έχει δημοσιεύσει μεγάλο αριθμό έργων, τα γνωστότερα είναι τα εξής:
Απεβίωσε στις 24 Ιανουαρίου 2007 από καρκίνο.

</doc>
<doc id="55339" url="https://el.wikipedia.org/wiki?curid=55339" title="Κάθε καημός και δάκρυ">
Κάθε καημός και δάκρυ

Το Κάθε καημός και δάκρυ είναι ελληνική αισθηματική-δραματική ταινία του 1964, σε παραγωγή Άττικα Φιλμ και σε σκηνοθεσία Οδυσσέα Κωστελάτου.
Πλοκή.
Ο Άγγελος Πετράς θα αγαπήσει την υπάλληλο της επιχείρησης του πατέρα του, Φανή. Η Φανή δουλεύει γιατί έχει βαριά άρρωστη τη μητέρα της, παρόλο που αυτή προσπαθεί με κάθε τρόπο να μην της φανερώσει την πραγματική της κατάσταση. Η Φανή θα ενδώσει στον έρωτα του Άγγελου. Όταν θα φύγει ο Άγγελος για δουλειές, η φίλη και συνάδελφος της, Άννα, θα πετύχει να κατηγορηθεί η Φανή για κλοπή, αναγκάζοντας τον πατέρα του Άγγελου να την απολύσει.

</doc>
<doc id="55340" url="https://el.wikipedia.org/wiki?curid=55340" title="Το Σύμπαν σε ένα Καρυδότσουφλο">
Το Σύμπαν σε ένα Καρυδότσουφλο

Το Συμπαν σε ένα Καρυδότσουφλο που εκδόθηκε το 2001 είναι ένα από τα τελευταία βιβλία του Στήβεν Χώκινγκ. Στο βιβλίο αυτό ο Χώκινγκ παρουσιάζει αρκετές από τις εξελίξεις των τελευταίων ετών στο πεδίο της θεωρητικής φυσικής. Μετά από μια σύντομη ανασκόπηση των βασικών εννοιών της γενικής θεωρίας της σχετικότητας του Αϊνστάιν και της κβαντικής μηχανικής παρουσιάζει το βασικό τοπίο μοντέρνων θεωριών όπως η θεωρία Υπερχορδών, οι P-Βράνες και η Θεωρία-Μ.
Το βιβλίο που αποτελεί ουσιαστικά μια συνέχεια του πολύ πετυχημένου εμπορικά Χρονικού του Χρόνου, κέρδισε το βραβείο "Aventis Prizes for Science Books" το 2002. 

</doc>
<doc id="55344" url="https://el.wikipedia.org/wiki?curid=55344" title="All-Star Game ΝΒΑ">
All-Star Game ΝΒΑ

Το All-Star Game του αμερικανικού μπάσκετ (ΝΒΑ) είναι μια σημαντική διοργάνωση, η οποία διεξάγεται στις ΗΠΑ, κάθε χρόνο (συνήθως το Φεβρουάριο), σε διαφορετική τοποθεσία, για ένα τριήμερο (Παρασκευή - Σάββατο - Κυριακή), με πολλές δραστηριότητες. Η διοργάνωση περιλαμβάνει αγώνα μεταξύ των νέων αστέρων του ΝΒΑ την Παρασκευή, διαγωνισμό τριπόντων, καρφωμάτων και δεξιοτήτων το Σάββατο και το κυρίως μέρος, που είναι ο αγώνας των αστέρων του NBA ("National Baskeball Association"), την Κυριακή.
Αντίπαλες ομάδες ήταν για 56 χρόνια οι ομάδες των Ανατολικών πολιτειών (Ανατολή) με αυτές των Δυτικών (Δύση). Το πρώτο παιχνίδι έγινε το 1951. Στη διοργάνωση του 2010, που έγινε στις 14 Φεβρουαρίου, η Ανατολή νίκησε με 141-139 την ομάδα της Δύσης στο στάδιο Κάουμποϊς του Ντάλας και σημειώθηκε παγκόσμιο ρεκόρ, καθώς την παρακολούθησαν 108.713 θεατές. Το εν λόγω ρεκόρ πιστοποιήθηκε και από το βιβλίο Γκίνες. 
Από το 2018 οι αγώνες γίνονται μεταξύ ανάμεικτων ομάδων. Οι δύο παίκτες που συγκέντρωσαν τις περισσότερες ψήφους σε Ανατολή και Δύση, έχουν τη δυνατότητα να επιλέξουν τους συμπαίκτες τους, χωρίς να υπάρχει ο παραμικρός περιορισμός από κάποια περιφέρεια. Οι επιλογές για τους δύο αρχηγούς προέρχονται από ένα σύνολο παικτών (12 από Ανατολή – 12 από Δύση) που έχουν συγκεντρώσει τις περισσότερες ψήφους, μέσα από την καθιερωμένη διαδικασία ψηφοφορίας του κοινού, των ΜΜΕ και των αθλητών.
Το βραβείο του MVP του All Star Game, ονομάζεται Κόμπι Μπράιαντ, προς τιμήν του αποβιώσαντος θρύλου του ΝΒΑ.
Αποτελέσματα All-Star Game.
Η Ανατολή είναι κάτοχος των περισσότερων τίτλων στις διοργανώσεις με σκορ, "37–29".
Συνολικά ρεκόρ.
Περισσότεροι τίτλοι MVP 
Περισσότερες συμμετοχές 
Περισσότεροι πόντοι 
Περισσότερα λεπτά
Περισσότερα ριμπάουντ
Περισσότερες ασίστ
Περισσότερα κλεψίματα
Περισσότερα κοψίματα

</doc>
<doc id="55345" url="https://el.wikipedia.org/wiki?curid=55345" title="Μοντερνισμός">
Μοντερνισμός

&lt;br&gt;
Ο μοντερνισμός, με την ευρύτερη έννοια της λέξης, είναι η μοντέρνα σκέψη και η πρακτική της εφαρμογή, στο πλαίσιο της νεωτερικότητας. Ο όρος περιγράφει ωστόσο και ένα πλέγμα θέσεων, αντιλήψεων και κινημάτων τα οποία εμφανίστηκαν στην τέχνη, στην πολιτική και τη φιλοσοφία από τα τέλη του 19ου αιώνα, υπό την πίεση των πρωτοφανών αλλαγών τις οποίες είχαν επιφέρει στη Δύση η νεωτερικότητα, ο καπιταλισμός και η σαρωτική τεχνολογική εξέλιξη μετά τον Διαφωτισμό, για να επικρατήσουν καθολικά μέχρι και τον Β' Παγκόσμιο Πόλεμο.
Ο μοντερνισμός στην τέχνη υπήρξε μία αντίδραση στις συντηρητικές αξίες του ρεαλισμού. Αδιαμφισβήτητα, το πιο παραδειγματικό κίνητρο του μοντερνισμού ήταν η απόρριψη της παράδοσης και η παρωδία της, μα και η αξιοποίησή της υπό νέες οπτικές γωνίες και ερμηνείες. Ο μοντερνισμός απέρριπτε τις βεβαιότητες της διαφωτιστικής σκέψης, την έννοια ενός συμπονετικού, παντοδύναμου Θεού ως ανώτατης πηγής ηθικών αρχών, καθώς και την πεποίθηση πως μία κοινή, καθολικά αποδεκτή, αντικειμενική ερμηνεία της φυσικής και κοινωνικής πραγματικότητας είναι δυνατόν να προσεγγιστεί χάρη στην ορθολογικότητα. Αντ' αυτού, προέβαλλε τον ρόλο της υποκειμενικότητας και των πολλαπλών, αντικρουόμενων αντιλήψεων για την αλήθεια, είτε ως ποθητή και θετική είτε ως τραγική μα αναπόφευκτη πραγματικότητα, και επικροτούσε τις αντισυμβατικές τεχνοτροπίες που κατέφθασαν με την αλλαγή του αιώνα μέσω της συνεχώς εξελισσόμενης τεχνολογίας και, κατόπιν, των επιπτώσεων που είχε ο Α' Παγκόσμιος Πόλεμος στον ψυχισμό των καλλιτεχνών. Οι παλιές, καθιερωμένες καλλιτεχνικές φόρμες αντικαταστάθηκαν από τους μοντερνιστές με νέες, εγγύτερα στον χαρακτήρα της εποχής, προκειμένου να εκφραστεί η επισφαλής θέση του ατόμου στον πολύπλοκο νεωτερικό κόσμο.
Στη φιλοσοφία και στην πολιτική, αντιθέτως, ο μοντερνισμός μετασχημάτισε κατά τη διάρκεια του 19ου αιώνα τα αιτήματα του Διαφωτισμού σε ριζοσπαστικά κινήματα (φιλελευθερισμός, εθνικισμός, σοσιαλισμός) με αξιώσεις αντικειμενικότητας και καθολικότητας, εμμονή με την αλλαγή και την πρόοδο και πλήρη πίστη στο δυναμικό της ορθολογικότητας και της τεχνολογικής εξέλιξης για τη βελτίωση της κοινωνίας. Παρόμοιο χαρακτήρα είχε ο μοντερνισμός και στην αρχιτεκτονική, κατ' αντιδιαστολή με τις άλλες τέχνες.
Η περίοδος μετά τον Β' Παγκόσμιο Πόλεμο, εν πολλοίς εξαιτίας της τρομερής εμπειρίας του τελευταίου, θεωρείται ως η κρίσιμη χρονική φάση όπου ο μοντερνισμός έπαψε σταδιακά να επικρατεί προς όφελος του αναδυόμενου μεταμοντερνισμού, τόσο στην τέχνη όσο και στη φιλοσοφία και την πολιτική.
Η εμφάνιση του μοντερνισμού.
Στο δεύτερο ήμισυ του 19ου αιώνα, η παραδοσιακή αγροτική Ευρώπη, διάστικτη από αυτοτελείς τοπικές κοινότητες με ιστορία αιώνων, τώρα εξέλιπε σταδιακά για να αντικατασταθεί οριστικά από την αστική, βιομηχανική, τεχνολογική Ευρώπη. Σε ένα τέτοιο κλίμα απότομων και ριζικών αλλαγών άνθισαν ιδέες κάθε άλλο παρά συμβατές με τη θετικιστική, ορθολογική, μηχανιστική και αισιόδοξη φύση του Διαφωτισμού, όπως ο μαρξισμός, ο φροϋδισμός, ο δαρβινισμός και η αναβίωση του αποκρυφισμού. Οι νέες αυτές τάσεις αμφισβητούσαν τόσο τον συντηρητισμό του ρομαντισμού όσο και τις θεμελιώδεις αξίες και παραδοχές του αστικού φιλελεύθερου κατεστημένου. Ο μαρξισμός ήταν θετικιστικός, μηχανιστικός και ορθολογιστικός αλλά είχε καταδείξει τις αντιφάσεις της οικονομίας της αγοράς, την ύπαρξη της ταξικής πάλης και την ασυνεχή (διαλεκτική, αντί για αυστηρά γραμμική) εξέλιξη της Ιστορίας. Ο φροϋδισμός στην προσπάθειά του να περιγράψει επιστημονικά και ορθολογικά τις λειτουργίες της ανθρώπινης νόησης είχε δώσει προτεραιότητα σε άλογες, ασυνείδητες δυνάμεις του νου και είχε αναγνωρίσει τη σεξουαλικότητα των γυναικών και των παιδιών. Ο δαρβινισμός, επίσης μία θετικιστική και ορθολογική επιστημονική θεωρία, περιέγραφε τον άνθρωπο υλιστικά, ως βιολογικό οργανισμό στερούμενο «πνευματικής διάστασης» και άρα ισότιμο με τα άλλα ζώα, ενώ ανέδειξε τον σημαντικό ρόλο της τύχης και των πιθανοτήτων στη φύση, γεγονός που έμοιαζε ασύμβατο με τον επικρατούντα μηχανικισμό του Διαφωτισμού. Έτσι η περίοδος της Δεύτερης Βιομηχανικής Επανάστασης, η οποία επιφέρει πρωτοφανείς αλλοιώσεις στην καθημερινότητα των πολιτών της Δύσης, συνοδεύεται από μία κατάρριψη παρωχημένων μεσαιωνικών αλλά και διαφωτιστικών αξιωμάτων, αξιών ή αντιλήψεων, τα οποία είχαν επιβιώσει περίπου άθικτα κατά τον πρώτο αιώνα της νεωτερικότητας. Στην αλλαγή του αιώνα, κάποιες επιστημονικές θεωρίες θα υποσκάψουν περισσότερο τα θεμέλια της παραδεκτής γνώσης και, επομένως, τις βεβαιότητες της κατεστημένης, επικρατούσας θεώρησης του κόσμου: η θεωρία της σχετικότητας, σύμφωνα με την οποία η εξωτερική πραγματικότητα μπορεί να περιγραφεί με διαφορετικούς αλλά εξίσου έγκυρους τρόπους από κινούμενους με διαφορετικές ταχύτητες παρατηρητές, και η θεωρία του χάους.
Συνολικά επομένως πολλοί νεωτεριστές διανοούμενοι στη Δύση ένιωθαν περί το 1900 τα θεμέλια των διαφωτιστικών αξιωμάτων της αέναης και γραμμικής κοινωνικής προόδου, του μηχανιστικού, αντικειμενικού εξωτερικού κόσμου και της ορθολογικής φύσης του Ανθρώπου και του Σύμπαντος να πριονίζονται. Η αυστηρή βικτοριανή ηθική και οι βεβαιότητες των κλασικών φιλελευθέρων δεν φαίνονται να συνάδουν με τον νέο βιομηχανικό, τεχνολογικά αναπτυγμένο και ραγδαία μεταβαλλόμενο κόσμο που γοργά αναδύεται, ενώ οι ρομαντικοί και οι συντηρητικοί νοσταλγοί των προνεωτερικών χρόνων μοιάζουν απελπιστικά παρωχημένοι. Το ευρωπαϊκό κοινωνικό και διανοητικό status quo, το οποίο από την Αναγέννηση ως τα τέλη του 19ου αιώνα φαινόταν να εξελίσσεται ομαλά και γραμμικά, τώρα μοιάζει ξαφνικά να διακόπτεται και να αντικαθίσταται από κάτι ριζικά νέο και καινοφανές. Στο πλαίσιο αυτό μία σειρά ρήξεων με τους παραδοσιακούς τύπους καλλιτεχνικής έκφρασης λαμβάνει χώρα στον ευρωπαϊκό χώρο μετά το 1870. Οι νέες αυτές καλλιτεχνικές τάσεις αποκτούν χαρακτήρα διεθνών κινημάτων, όχι σπάνια θεμελιωμένων σε φιλοσοφικές και πολιτικές αρχές, τα οποία ονομάζονται από κοινού "μοντερνιστικά". Οι μοντερνιστές επιζητούν να αναθεωρήσουν ριζικά και απότομα καθετί ξεπερασμένο: άλλοι προκειμένου να καταστρέψουν οτιδήποτε περιορίζει ή συγκρατεί την κοινωνική και ατομική πρόοδο – μη αμφισβητώντας επομένως την κληρονομιά του Διαφωτισμού και τη νεωτερικότητα αλλά μεμονωμένες όψεις τους ή αξιώματά τους τα οποία βλέπουν ως οπισθοδρομικά, λανθασμένα ή παρωχημένα – και άλλοι προκειμένου να εκφράσουν υπό ένα μη συντηρητικό πρίσμα τις αμφιβολίες τους για τη διαφωτιστική πίστη στην αέναη πρόοδο μέσω μίας υποτίθεται «απελευθερωτικής» τεχνολογίας, μίας «αντικειμενικής» επιστήμης και μίας «μοναδικά» περιγράψιμης εξωτερικής πραγματικότητας.
Από τη μία αποτελούν συνεχιστές και οφειλέτες του ρομαντισμού ενώ από την άλλη τοποθετούνται στον αντίποδά του. Το πιο ριζοσπαστικό χαρακτηριστικό τους όμως είναι ότι αρνούνται για το καλλιτεχνικό τους έργο τον παραδοσιακό ρόλο του εκφραστή των αξιών της κοινωνικής ελίτ (εν προκειμένω της αστικής πολιτικής ελίτ της βικτοριανής εποχής) και το μετατρέπουν σε εκφραστή αποκλειστικά των δικών τους, ιδιόρρυθμων ανησυχιών. Οι μοντερνιστές δεν προσθέτουν στην ευρωπαϊκή διανοητική παράδοση εξελίσσοντάς την, αλλά την ανατρέπουν και την επανεφευρίσκουν. Η κεντρική αυτή αντίληψή τους εκφράζεται ακόμα και στη φόρμα των έργων τους, μέσω μίας λατρείας προς την ασυνέχεια, τη διακοπή, την έλλειψη συνοχής, τον κατακερματισμό της αναπαράστασης του χώρου και του χρόνου, στοιχεία τα οποία άλλοι προβάλλουν ως θετικά και ποθητά και άλλοι ως τραγικά αλλά αναπόφευκτα. Η δεύτερη αυτή προσέγγιση επικρατεί στον λογοτεχνικό μοντερνισμό, ο οποίος αναδύεται από τον ρεαλισμό σε μία προσπάθεια περαιτέρω απομάκρυνσης από τον ρομαντισμό, επιχειρώντας να εκφράσει την αγωνία του καθημερινού ατόμου να διατηρήσει την αυτονομία του απέναντι σε σαρωτικές κοινωνικές αλλαγές. Η αισιοδοξία και ο μηχανικισμός του Διαφωτισμού και της βικτοριανής εποχής αμφισβητούνται, η πολλαπλότητα της αντίληψης για τον κόσμο – και επομένως η ψευδαίσθηση της ύπαρξης μίας αντικειμενικά, μοναδικά περιγράψιμης εξωτερικής πραγματικότητας – προβάλλεται ως τραγωδία, τα συνήθη ηρωικά και αντιηρωικά χαρακτηρολογικά μοτίβα δεν περιγράφουν πια «ξεχωριστούς» και «μοναδικούς», αλλά καθημερινούς και συνηθισμένους χαρακτήρες. Μία αίσθηση απειλής, παρακμής, επικείμενου τέλους του αστικού πολιτισμού που αναδύθηκε και επικράτησε κατά τον 19ο αιώνα, ο οποίος αποτελεί ταυτοχρόνως φόβητρο και πόλο έλξης, διαπερνά τα γραπτά του λογοτεχνικού μοντερνισμού, από κοινού με μία διάθεση ανατροπής του καθιερωμένου και αναζήτησης νέων θεμελίων για τον δυτικό πολιτισμό.
Ιμπρεσιονισμός και συμβολισμός.
Στον χώρο των εικαστικών τεχνών ο μοντερνισμός αποκρυσταλλώνεται αρχικά στο γαλλικό κίνημα του ιμπρεσιονισμού, το οποίο επικρατεί έναντι του ρομαντισμού μετά το 1870, με αφορμή την τεχνολογική εφεύρεση της φωτογραφίας• χάρη σε αυτήν ο αναπαραστατικός ρόλος της ζωγραφικής εξαλείφεται και ορισμένοι καλλιτέχνες νιώθουν ελεύθεροι να περιγράψουν την εξωτερική πραγματικότητα όπως τη νιώθουν υποκειμενικά ή όπως «ανακλάται» βιωματικά στον ψυχισμό τους. Αφετηρία του ιμπρεσιονισμού υπήρξε η παρατήρηση ότι οι άνθρωποι δεν βλέπουν τα ίδια τα υλικά αντικείμενα αλλά το φως που ανακλάται πάνω τους. Έτσι οι ιμπρεσιονιστές επιχειρούν να αποτυπώσουν την εικονιζόμενη σκηνή και κάθε φευγαλέο στοιχείο της (π.χ. το πέρασμα του χρόνου ή τη δυναμική κίνηση) στον στατικό πίνακα μέσω κατάλληλης χρήσης ζωντανών χρωμάτων και φωτισμού, απορρίπτοντας τις προγενέστερες επικρατούσες προσεγγίσεις του ρεαλισμού και του ρομαντισμού. Τα όρια μεταξύ των διαφορετικών αντικειμένων στις ζωγραφιές τους απεικονίζονται αδρά και ασαφή, οι λεπτομέρειες παραμερίζονται με στόχο την ανάδειξη της «ουσίας» κάθε αντικειμένου, το όποιο αντικειμενικά ακριβές στοιχείο της εικονιζόμενης πραγματικότητας απορρίπτεται προς όφελος της αποτύπωσης μίας υποκειμενικής οπτικής αίσθησης και της ελεύθερης έκφρασης του καλλιτέχνη. Οι ιμπρεσιονιστές ζωγραφίζουν σε ανοιχτούς χώρους με φυσικό φωτισμό και όχι σε κλειστά εργαστήρια, ενώ στα έργα τους το κεντρικό θέμα δεν ξεχωρίζει τόσο εύκολα από το σκηνικό υπόβαθρο όσο στην παραδοσιακή ζωγραφική. Αναμφίβολα συνεπέστεροι, επηρεαστικότεροι και σπουδαιότεροι ιμπρεσιονιστές ζωγράφοι είναι ο Κλωντ Μονέ (1840-1926) και ο Πιερ Ωγκύστ Ρενουάρ (1841-1919), αλλά σημαντική επίδραση είχε και η νεότερη γενιά ιμπρεσιονιστών στην Ευρώπη και τη Β. Αμερική οι οποίοι τελικώς αποκλήθηκαν μεταϊμπρεσιονιστές: π.χ. ο Ολλανδός Βίνσεντ βαν Γκογκ (1853-1890) και ο Γάλλος Πωλ Γκωγκέν (1848-1903). Οι μεταϊμπρεσιονιστές επιδιώκουν την ενίσχυση του συναισθηματικού αντικτύπου των έργων τους, ενώ προτιμούν τελείως αφύσικα χρώματα και πιο απλές γεωμετρικές μορφές. Στη λογοτεχνία ο ιμπρεσιονισμός εκδηλώνεται μέσω λιτών, επιλεκτικών περιγραφών οι οποίες αφήνουν ανερμήνευτη και ανοιχτή την αντίληψη του κόσμου από τους χαρακτήρες.
Την ίδια περίπου περίοδο, με κέντρο πάλι τη Γαλλία, ξεπήδησε το καλλιτεχνικό κίνημα του συμβολισμού, μία γέφυρα μεταξύ του σκοτεινού ρομαντισμού και του μοντερνισμού η οποία επιχειρούσε να αντικρούσει την «πεζότητα» του ρεαλισμού επικεντρωνόμενη θεματολογικά στις «πνευματικές» διαστάσεις και στις άλογες ή ακατανόητες δυνάμεις της πραγματικότητας (π.χ. μυθικά πλάσματα, μυστικισμός, όνειρα, σεξουαλικές ενορμήσεις, θνητότητα κλπ). Η αφετηρία του συμβολισμού εντοπίζεται στο ποιητικό έργο του Καρόλου Μπωντλαίρ (1821-1867) και το κίνημα συσχετίστηκε στενά με τον ιμπρεσιονισμό. Για τους συμβολιστές η τέχνη είναι ένα καταφύγιο απέναντι στις φρικώδεις όψεις της ύπαρξης, διακρινόμενο από αισθητική αυταξία και όχι από κάποια υποτιθέμενη λειτουργία του ως αλληγορικός φορέας ηθικών αρχών. Στόχος της τέχνης είναι να συλλαμβάνει, να μορφοποιεί και να αναδεικνύει κρυφές, εξιδανικευμένες αλήθειες, μη προσπελάσιμες από τη συνήθη αισθητηριακή εμπειρία ή τη λογική σκέψη. Έτσι δίνουν έμφαση στην υπαινικτικότητα και σε μεταφορικά μοτίβα, όχι σπάνια εκφραζόμενα μέσω συγκεκριμένων υλικών αντικειμένων, αισθητικών εντυπώσεων ή άυλων παραστάσεων. Τα μοτίβα αυτά δεν αντιπροσωπεύουν απαραίτητα κάποιο σαφώς ορισμένο κρυμμένο νόημα, αλλά ίσως στοχεύουν μόνο να επιφέρουν αλλαγές στη συνειδησιακή κατάσταση του αναγνώστη. Στην ποίηση οι συμβολιστές καταργούν την παραδοσιακή ομοιοκαταληξία προκειμένου να ενισχύσουν τη ρευστότητα και την ευελιξία του λόγου τους, ενώ συνηθίζουν να αναφέρονται στην εποχή τους ως περίοδο «παρακμής» και να την παρομοιάζουν με την εποχή της αποσύνθεσης και κατάρρευσης της Δυτικής Ρωμαϊκής Αυτοκρατορίας – πρόκειται για μία έκφραση της αντιπαράθεσής τους με το αστικό, βικτοριανό κατεστημένο και την αυστηρή ηθική του την οποία αντιλαμβάνονται ως παράλογη, υποκριτική και ασύμβατη με μία νέα εποχή που αθόρυβα αναδύεται. Στο πλαίσιο αυτής της αντιπαράθεσης ορισμένοι συμβολιστές συνδέθηκαν με αντιθετικιστικά αποκρυφιστικά ή ιδεαλιστικά διανοητικά κινήματα της εποχής, ή αρνήθηκαν να εναρμονιστούν με τις αστικές κοινωνικές συμβάσεις, προτιμώντας π.χ. να κερδίζουν χρήματα αποκλειστικά από την τέχνη τους. Στο Παρίσι και σε άλλα μεγάλα μητροπολιτικά κέντρα εμφανίστηκε έτσι μία ζωντανή κουλτούρα τέτοιων αντισυμβατικών καλλιτεχνών, οι οποίοι σκανδάλιζαν διαρκώς τη συντηρητική μερίδα της κοινής γνώμης αλλά ταυτόχρονα αναγνωρίζονταν για την ποιότητα και τις καινοτομίες των έργων τους. Στην ευρύτερη κατηγορία του συμβολισμού της περιόδου αυτής ξεχωρίζουν ο Άγγλος Όσκαρ Ουάιλντ (1854-1900), ο οποίος διώχθηκε ποινικά για την ομοφυλοφιλία του, οι Γάλλοι ποιητές Στεφάν Μαλαρμέ (1842-1898), Πολ Βερλαίν (1844-1896) και Αρθούρος Ρεμπώ (1854-1891), ο Αυστριακός ζωγράφος Γκούσταφ Κλιμτ (1862-1918) και ο Νορβηγός ζωγράφος Έντβαρτ Μουνκ (1863-1944). 
Ο μοντερνισμός στην ποίηση και τη λογοτεχνία.
Η ποίηση επηρεάζεται πρώτη από τον Μοντερνισμό. Ποιητές όπως οι Γάλλοι Σαρλ Μπωντλαίρ, Λωτρεαμόν, Στεφάν Μαλαρμέ , Αρθούρος Ρεμπώ,Πολ Βερλαίν εγκαινιάζουν τη μοντέρνα ποιητική γραφή ήδη από το δεύτερο μισό του 19ου αιώνα. Εξάλλου οι Γκιγιώμ Απολλιναίρ και Πωλ Βαλερύ, ο Ράινερ Μαρία Ρίλκε, ο Τ..Σ Ελλιοτ, ο Έζρα Πάουντ,Ουίλιαμ Μπάτλερ Γέιτς αποτελούν τους επιφανέστερους εκπροσώπους της ποίησης του μοντερνισμού στο πρώτο μισό του 20ου αιώνα. Τέλος, οι Γερμανοί εξπρεσιονιστές, οι Γάλλοι υπερρεαλιστές, ο Ρώσος φουτουριστής Βλαντίμιρ Μαγιακόφσκι τοποθετούνται άλλοτε στο εσωτερικό του μοντερνισμού και άλλοτε στους αντίποδες του, θεωρούμενοι ως βασικές φυσιογνωμίες της πρωτοπορίας. 
Βασικό γνώρισμα της ποίησης του μοντερνισμού είναι η διάλυση της μορφής και η διάθεση για πειραματισμό. Ο ελεύθερος στίχος εξοστρακίζει το μέτρο και την ομοιοκαταληξία. Οι γραμματικοί και συντακτικοί κανόνες παραβιάζονται, οι προτάσεις γίνονται αποσπασματικές και ελλειπτικές, τα σημεία στίξης καταργούνται. Τα διακοσμητικά στοιχεία και η φροντίδα για το "ωραίο ύφος" εγκαταλείπονται και συχνά επιλέγονται στοιχεία που μέχρι τότε θεωρούνταν αντι-ποιητικά. Οι τολμηρές μεταφορές και οι ετερόκλητοι συνδυασμοί λέξεων κυριαρχούν. Οι εικόνες, οι ελεύθεροι συνειρμοί αφθονούν-κυρίως στην υπερρεαλιστική ποίηση. Η ποιητική γλώσσα γίνεται συμβολική, υπαινικτική, πολύσημη ενώ αδιαφορεί για τις συμβάσεις και την ανάγκη κατανόησης. Η αρχή της μίμησης της πραγματικότητας, πάνω στην οποία θεμελιώθηκε η τέχνη του λόγου από την αρχαιότητα μέχρι τον 18ο αιώνα εγκαταλείπεται. Η ποίηση δεν αναφέρεται πλέον στον εμπειρικό κόσμο και καθίσταται αυτάρκης και αυτόνομη. Το ποίημα εξακολουθεί να θεωρείται φορέας νοημάτων με τη διαφορά οτι αυτά πλέον δεν αναζητούνται στην εξωτερική πραγματικότητα.
Σε σχέση με την ποίηση η μοντερνιστική πεζογραφία εμφανίζεται με κάποια καθυστέρηση. Ο σημαντικότερος πρόδρομος της κατά τον 19ο αιώνα είναι ο Γκυστάβ Φλωμπέρ ενώ μερικοί σπουδαίοι εκπρόσωποι της στον 20ο αιώνα είναι οι Προυστ, Αndre Gide, Ντ. Χ. Λώρενς, Βιρτζίνια Γούλφ, Τζέιμς Τζόις, Μπέκετ, Γουίλιαμ Φώλκνερ, Τόμας Μάν, Φράντς Κάφκα, Ρόμπερτ Μούζιλ και Χέρμαν Μπρόχ.
Η ανοιχτή και ελεύθερη μορφή του μοντερνιστικού μυθιστορήματος αποκλίνει από τις παραδοσιακές μορφές της πεζογραφίας. Η πλοκή παύει να είναι προσεκτικά διαρθρωμένη και συνεκτική, χαλαρώνει και σε ορισμένες περιπτώσεις εκλείπει τελείως. Η διαδοχή των γεγονότων καταστρατηγεί τις αιτιολογικές και χρονολογικές σχέσεις, είναι αυθαίρετη, ασυνεχής και αντιφατική, γεμάτη χάσματα και κενά. Το μοντέρνο μυθιστόρημα συχνά δεν έχει αρχή με την παραδοσιακή έννοια του όρου: ο αναγνώστης "ρίχνεται" απευθείας στη ροή των γεγονότων και μόνο σταδιακά εξοικειώνεται με τις αφηγηματικές καταστάσεις.
Αυτή η αμφισβήτηση της πλοκής συνδυάζεται με την ολοκληρωτική άρνηση της πεζογραφίας να αναπαριστά τον εμπειρικό και φυσικό κόσμο. Το γεγονός αυτό περιορίζει την υποχρεωτική ως τότε, αναφορά στον κοινωνικό και ιστορικό περίγυρο μέσα στον οποίο εκτυλίσσεται η πλοκή. Το μυθιστόρημα πλέον δίνει προτεραιότητα στον εσωτερικό κόσμο και στην υποκειμενικότητα του ατόμου. Βέβαια τα εξωτερικά συμβάντα δεν απουσιάζουν. Εκείνο όμως που ενδιαφέρει είναι η υποκειμενική τους πρόσληψη. Η ενδοσκόπηση, η ψυχολογική ανάλυση και ο στοχασμός έχουν πλέον σταθερό προβάδισμα έναντι της αναπαράστασης της εξωτερικής πραγματικότητας.
Βιβλιογραφία.
Β. Κιντή, Π. Τουρνικιώτης, Κ. Τσιαμπάος (επιμ.), "Το μοντέρνο στη σκέψη και τις τέχνες του 20ού αιώνα", Αθήνα: Αλεξάνδρεια, 2013.
Παρίσης, Ιωάννης; Παρίσης, Νικήτας (2004). "Λεξικό Λογοτεχνικών Όρων". Αθήνα: Οργανισμός Εκδόσεων Διδακτικών Βιβλίων. σελ. 114-116

</doc>
<doc id="55347" url="https://el.wikipedia.org/wiki?curid=55347" title="Βραβεία Ολίβιε">
Βραβεία Ολίβιε

Τα Βραβεία Λόρενς Ολίβιε, γνωστότερα παλαιότερα ως The Society of West End Theater Awards, απονέμονται για εξαιρετικά επιτεύγματα στον χώρο του επαγγελματικού θεάτρου. Μετονομάστηκαν προς τιμήν του ηθοποιού Λόρενς Ολίβιε το 1984 και θεσμοθετήθηκαν το 1976. 
Τα βραβεία οργανώνονται από το Θέατρο Society of London στο Λονδίνο. Θεωρούνται κορυφαία βρετανικά θεατρικά βραβεία, ισότιμα με τα Βραβεία της Βρετανικής Ακαδημίας Κινηματογράφου για τον κινηματογράφο και την τηλεόραση και τα μουσικά βραβεία BRIT. Επίσης, θεωρούνται ισότιμα με τα θεατρικά Βραβεία Τόνυ των Η.Π.Α. και τα γαλλικά θεατρικά Βραβεία Μολιέρ.
Οι τελετές απονομής γίνονται σε διάφορους χώρους του Λονδίνου. Από το 2012 έως το 2016 οι τελετές γίνονταν στη Βασιλική Όπερα του Λονδίνου ενώ από το 2017 στην αίθουσα συναυλιών Royal Albert Hall (Βασιλική Αίθουσα Αλβέρτου). Ακόμη, καλύπτονται τηλεοπτικά από τον σταθμό ITV από το 2013 και ραδιοφωνικά από το Magic Radio. 

</doc>
<doc id="55348" url="https://el.wikipedia.org/wiki?curid=55348" title="Εύδοξος ο Κνίδιος">
Εύδοξος ο Κνίδιος

Ο Εύδοξος ο Κνίδιος (~407-335 π.Χ) ήταν Έλληνας μαθηματικός, αστρονόμος και φιλόσοφος. Θεωρείται ένας από τους μεγαλύτερους μαθηματικούς της ελληνικής αρχαιότητας, εφάμιλλος του Αρχιμήδη. 
Βιογραφία.
Ο Εύδοξος γεννήθηκε το 407 π.Χ. στην Κνίδο της Μικράς Ασίας, όπου και πέθανε το 335 π.Χ.. Σπούδασε στον Τάραντα και στην Ακαδημία του Πλάτωνος στην Αθήνα και έζησε αρκετά χρόνια στην Αίγυπτο και στη Μεγάλη Ελλάδα (Ν. Ιταλία), στην αυλή του φιλόσοφου και κυβερνήτη του Τάραντα Αρχύτα. Στην Αθήνα διετέλεσε διευθυντής της Ακαδημίας αντικαθιστώντας τον Πλάτωνα όταν έλειπε σε ταξίδια, με τον οποίο συνδέθηκε με βαθειά φιλία.
Δράση του.
Το μαθηματικό του έργο.
Η πρώτη από τις μεγάλες συνεισφορές του Εύδοξου στη γεωμετρία ήταν η ανάπτυξη μιας εκλεπτυσμένης θεωρίας για τις αναλογίες, η οποία συνοψίστηκε στο 5ο βιβλίο των Στοιχείων του Ευκλείδη. Με τη θεωρία αυτή αντιμετωπίστηκε το πρόβλημα που προέκυψε με την ανακάλυψη της ασυμμετρίας. 
Η δεύτερη μεγάλη συνεισφορά του Εύδοξου ήταν η μέθοδος της εξάντλησης που είχε άμεση εφαρμογή στον υπολογισμό εμβαδών και όγκων διάφορων γεωμετρικών σχημάτων. 
Το 12ο βιβλίο των Στοιχείων του Ευκλείδη, που υπολογίζει όγκους στερεών, όπως πρισμάτων, πυραμίδων κλπ αποδίδεται στον Εύδοξο.
Τέλος ο Εύδοξος έδωσε μια λύση στο Δήλιο πρόβλημα με τη λεγόμενη «καμπύλη του Ευδόξου».
Το αστρονομικό του έργο.
Ο Εύδοξος, όπως και οι Πυθαγόρειοι φιλόσοφοι Κάλλιπος, και Ηρακλείδης ο Ποντικός, έθεταν ως πρώτη αρχή του Κόσμου το πυρ. Η έλξη του πυρός προς τα γειτονικά του σώματα δημιούργησε το Σύμπαν. Ο Εύδοξος ως αστρονόμος εντάχθηκε στο ρεύμα της Πλατωνικής σκέψης που επικεντρωνόταν στο να σώζει τα φαινόμενα και όχι να τα εξηγεί, ως εκ τούτου επινόησε τη θεωρία των ομόκεντρων σφαιρών για να εξηγήσει τις κινήσεις των ουράνιων σωμάτων.

</doc>
<doc id="55349" url="https://el.wikipedia.org/wiki?curid=55349" title="Μέγαρα">
Μέγαρα

Τα Μέγαρα είναι πόλη της δυτικής Αττικής. Βρίσκονται στις βόρειες ακτές του Σαρωνικού, στο μέσο περίπου της διαδρομής μεταξύ Αθήνας και Κορίνθου. Αποτελούν έδρα του Δήμου Μεγαρέων και υπήρξαν πρωτεύουσα της άλλοτε Επαρχίας Μεγαρίδος. Ο πληθυσμός τους, σύμφωνα με την εθνική απογραφή του 2011, ανέρχεται σε 36.924 κατοίκους. 
Ιστορία.
Η ονομασία της πόλης.
Η ονομασία "Μέγαρα" διατηρήθηκε από τα αρχαία χρόνια μέχρι σήμερα και μόνο στον Μεσαίωνα απαντάται ο τύπος Μάγαρα. Οι γραπτές μαρτυρίες διασώζουν πολλές διαφορετικές εκδοχές για την ονομασία της πόλης. Ο Παυσανίας, καταγράφοντας την άποψη των Μεγαρέων, τη συσχετίζει με τα «μέγαρα», τα ιερά της Δήμητρας, τα οποία ίδρυσαν για πρώτη φορά όταν βασιλιάς ήταν ο Καρ, γιος του Φορωνέα, προς τιμή της θεάς, η λατρεία της οποίας ήταν πανάρχαια και προϋπήρχε. Ο Ηρόδοτος και ο Στέφανος ο Βυζάντιος αποδίδουν την ονομασία στον ήρωα Μεγαρέα, γιο του Ποσειδώνα. Η τελευταία ερμηνεία απηχούσε και τις αντιλήψεις των Βοιωτών, σύμφωνα με τον Παυσανία, αφού ο Μεγαρέας, που κατοικούσε στην Ογχηστό, ήρθε με στρατό Βοιωτών και βοήθησε τον βασιλιά των Μεγάρων Νίσο στον πόλεμο κατά του βασιλιά της Κρήτης Μίνωα. Σκοτώθηκε, όμως, στη μάχη και θάφτηκε στην πόλη, η οποία πήρε το όνομά του. Πρωτύτερα η πόλη ονομαζόταν Νίσαια.
Μυθολογία.
Η περιοχή των Μεγάρων κατοικείται από τη Νεολιθική Εποχή. Τη μυκηναϊκή περίοδο τα Μέγαρα ήταν μία από τις τέσσερις περιοχές της Αττικής, που κυβερνούσαν οι τέσσερις μυθικοί γιοί του βασιλιά Πανδίονα του Β'. Ο γιος του Νίσος ήταν κυβερνήτης των Μεγάρων. Η μυθολογική παράδοση των Μεγάρων αναφέρει την ύπαρξη βασιλέων που κυβέρνησαν την πόλη, οι οποίοι άνηκαν σε πανάρχαιους λαούς, όπως οι Λέλεγες και οι Κάρες. Ακόμα και σήμερα υπάρχουν τοπωνύμια που φέρουν τις ονομασίες των λαών αυτών. Ο Παυσανίας αναφέρει στην περιήγησή του πως, πριν την κατάληψη από τους Δωριείς (περίπου 1000 π.Χ.), τα Μέγαρα ανήκαν στην πανίσχυρη πόλη των Αθηνών και πως είχαν συνήθειες ιωνικές. Η άποψη αυτή ενισχύεται, μεταξύ άλλων, και από τα χαρακτηριστικά της ιωνικής διαλέκτου, που είχε η μεγαρική διάλεκτος, και από το γεγονός ότι οι κάτοικοι των Παγών απέδιδαν τιμές στον Αιγιαλέα, ο οποίος ήταν ήρωας των Ιώνων της Σικυωνίας και της Αχαΐας. Μυθικός βασιλιάς των Μεγάρων μετά τον Νίσο αναφέρεται ο Αλκάθους, ο οποίος τείχισε την μία από της δύο ακροπόλεις της πόλης.
Αρχαία ιστορία.
Μετά την κάθοδο των Δωριέων εγκαταστάθηκαν στην περιοχή των Μεγάρων νέοι πληθυσμοί δωρικής καταγωγής, εκτοπίζοντας αρχαιότερους πληθυσμούς Ιώνων και Βοιωτών που ήταν εγκατεστημένοι στην περιοχή πρωτύτερα. Οι νέοι κάτοικοι, που ονομάστηκαν Μεγαρείς, δημιούργησαν ένα νέο κράτος με έδρα τα Μέγαρα. Τα επόμενα χρόνια οι Μεγαρείς ήρθαν σε σύγκρουση με τους γείτονες τους, αρχικά με τους Κορίνθιους, τον 8ο αιώνα π.Χ., και στη συνέχεια με τους Αθηναίους, τον 6ο αιώνα π.Χ., Ο Μεγαρέας Όρσιππος, αθλητής και νικητής στο στάδιο στην Ολυμπία το 720 π.Χ., μετά από νίκη του ως στρατιωτικός ηγέτης των Μεγαρέων, επανέφερε την πόλη στα παλαιά της σύνορα, αφού αφαίρεσε από τους Κορινθίους τα εδάφη που οι τελευταίοι είχαν καταλάβει στη μεγαρική γη. Αργότερα αντικείμενο διαμάχης των Μεγαρέων με τους Αθηναίους έγινε το νησί της Σαλαμίνας. Σταθμό στην πορεία της πόλης αποτελεί η τυραννίδα του Θεαγένη (περίπου 625 π.Χ. κ.εξ.), ο οποίος σχετίζεται με δημόσια έργα στην πόλη και πρωτίστως με τη λεγόμενη "Κρήνη του Θεαγένη", ίχνη της οποίας υπάρχουν στο σύγχρονο ιστορικό κέντρο των Μεγάρων.
Οι Μεγαρείς, κυρίως κατά την αρχαϊκή εποχή, εξελίχθηκαν σε ναυτική δύναμη από τον 8ο ως τα τέλη του 6ου αιώνα π.Χ.. Την εποχή αυτή ίδρυσαν σημαντικές αποικίες: τα Μέγαρα Υβλαία το 729 π.Χ. και τον Σελινούντα το 629 π.Χ. στη Σικελία, τη Σηλυμβρία το 675 π.Χ., τον Αστακό, τη Χαλκηδόνα το 685 π.Χ., και το Βυζάντιο στην Προποντίδα, την Ηράκλεια το 559 π.Χ. και τη Χερσόνησο στον Εύξεινο Πόντο κ.ά.. Αναφέρεται, επίσης, ότι ο Σέλευκος ο Νικάτωρ ίδρυσε ομώνυμη πόλη με αποίκους από τα Μέγαρα στην κεντρική Συρία.
Στη διάρκεια των Περσικών Πολέμων τα Μέγαρα συμμετείχαν με τριήρεις στη ναυμαχία του Αρτεμισίου, με 20 τριήρεις στη ναυμαχία της Σαλαμίνας και με στρατό στη μάχη των Πλαταιών, όπου έδειξαν ηρωισμό και το όνομά τους αναγράφηκε στον νικητήριο "Τρίποδα των Πλαταιών" στους Δελφούς. Στον Πελοποννησιακό Πόλεμο τα Μέγαρα συμμάχησαν με τη Σπάρτη και αρκετές φορές γνώρισαν επιδρομές και πολιορκίες από τους Αθηναίους. Εξάλλου, το "μεγαρικό ψήφισμα" αποτέλεσε μία από τις αφορμές του Πελοποννησιακού Πολέμου.
Πολύ γνωστός Μεγαρέας της αρχαιότητας ήταν ο Βύζας, γιος του βασιλιά Νίσου, κατά μία παράδοση. Το 657 π.Χ. ο Βύζας, ως επικεφαλής αποικιακής επιχείρησης που είχε οργανώσει η πόλη των Μεγάρων, οδήγησε τους Μεγαρείς αποίκους στην περιοχή του Βοσπόρου. Εκεί οι Μεγαρείς ίδρυσαν νέα πόλη, στην οποία έδωσαν το όνομα του ιδρυτή της: "Βυζάντιο", η οποία εξελίχθηκε σε μία από τις πιο σημαντικές πόλεις στην ιστορία της ανθρωπότητας. Σύμφωνα με τον Στράβωνα, οι Μεγαρείς έφτασαν εκεί υπακούοντας έναν χρησμό που είχαν λάβει από το μαντείο των Δελφών. Ο χρησμός αυτός αποκαλούσε «τυφλούς» τους συμπολίτες τους, που λίγα χρόνια πριν, το 685 π.Χ., είχαν ιδρύσει στη ασιατική ακτή του Βοσπόρου τη Χαλκηδόνα. Πράγματι, κατά μία έννοια ήταν «τυφλοί», καθώς δεν είχαν αντιληφθεί ότι η περιοχή που βρισκόταν ακριβώς απέναντι από το σημείο που οι ίδιοι είχαν αποικήσει ήταν ιδανικότερη για τη διεξαγωγή του εμπορίου και της αλιείας και διακρινόταν για τη στρατηγική της θέση. 
Πατέρας της κωμωδίας θεωρείται ο Μεγαρέας Σουσαρίων (6ος αιώνας π.Χ.), από την κώμη των Μεγάρων Τριποδίσκο. Ο Σουσαρίωνας ήταν ο πρώτος που έδωσε μετρικό τύπο στους ιάμβους, από τους οποίους προέρχονται οι παλιές φαλλικές κωμωδίες. Δημιούργησε, μάλιστα, και παράδοση, αφού την εποχή του Πεισίστρατου στην Αθήνα ξακουστοί κωμωδιογράφοι ήταν οι Μεγαρείς Μαίσων και Μύλλος. Την ίδια εποχή ένας Μεγαρέας από τη Χαλκηδόνα, ο Φαλέας, προτείνει μία θεωρία που ελάχιστα διαφέρει από τη σοσιαλιστική. Μεγαρέας στην καταγωγή ήταν και ο γιατρός Ηρόδικος, δάσκαλος του Ιπποκράτη, ο οποίος θεωρείτο αυθεντία στα κατάγματα και στην θεραπευτική, την οποία συνδύαζε με τη γυμναστική. Σε όλη τη διάρκεια της αρχαιότητας η πόλη ανέδειξε φιλοσόφους, ποιητές, ιστορικούς, καλλιτέχνες, αθλητές (έξι ολυμπιονίκες) κ.ά.. 
Ρωμαϊκή εποχή.
Τα Μέγαρα, τα οποία υπήρξαν μέλος της Αχαϊκής Συμπολιτείας στα ύστερα ελληνιστικά χρόνια, καταλήφθηκαν από τους Ρωμαίους υπό τον Μέτελλο το 146 π.Χ. και έκτοτε έπεσαν σε αφάνεια.Το 45 π.Χ., στη διάρκεια του Ρωμαϊκού Εμφυλίου Πολέμου, τα Μέγαρα υπέστησαν καταστροφές. Καταστροφές υπέστη η πόλη και στην ύστερη αρχαιότητα, το 396 μ.Χ., μετά από την επιδρομή των Γότθων με τον Αλάριχο. 
Βυζαντινή εποχή και χριστιανικά μνημεία.
Στη διάρκεια των βυζαντινών χρόνων η πόλη δεν ήταν μεγάλη, όμως δεν έπαψε ποτέ να κατοικείται. Βυζαντινές εκκλησίες στον κάμπο των μεγάρων δείχνουν μία σχετική ανάκαμψη κατά τον 11ο αιώνα, όμως τα χρόνια της Φραγκοκρατίας και της Τουρκοκρατίας η πόλη δεν ήταν σημαντική. Μικρές μεταβυζαντινές εκκλησίες σώζονται στους δύο λόφους της πόλης ενώ σε κοντινή απόσταση υπάρχουν σε λειτουργία ακόμα η βυζαντινή Ιερά Μονή Αγίου Ιεροθέου και η Ιερά Μονή Αγίου Ιωάννου Μακρυνού.
Πολιούχοι των Μεγάρων θεωρούνται οι άγιοι Μάρτυρες.
Αρκετά αργότερα, τον 18ο αιώνα, έζησε ο Μεγαρίτης όσιος Λαυρέντιος, ιδρυτής της Μονής Φανερωμένης της Σαλαμίνας.
Νεότερη και πρόσφατη ιστορία.
Στα χρόνια της Τουρκοκρατίας διαμορφώθηκαν τα μεγαρίτικα έθιμα ("χορός της τράτας", Ρουσάλια, Μάηδες), που διατηρούνται έως σήμερα, οι μεγαρίτικες παραδοσιακές ενδυμασίες αλλά και το τοπικό ιδίωμα της πόλης, μιας και τα Μέγαρα αποτέλεσαν τη μόνη ελληνόφωνη νησίδα μέσα στην αρβανιτόφωνη Αττικοβοιωτία και Κορινθία. 
Μεγαρίτες είχαν μυηθεί στη Φιλική Εταιρεία και η πόλη συμμετείχε ενεργά στην Επανάσταση του 1821. Με την επανάσταση συνδέεται και το τείχος της Αγίας Τριάδας, ένα άγνωστο νεότερο μνημείο της Αττικής. 
Στα Μέγαρα εγκαταστάθηκαν μετά τη Μικρασιατική Καταστροφή του 1922 Μικρασιάτες από το Μελί της Ερυθραίας και δημιούργησαν τον οικισμό Μελί στα νότια της πόλης. Επίσης, σε ανάμνηση του ναού του Αγίου Ιωάννη του Θεολόγου στο Μελί της Μικράς Ασίας, έκτισαν τον ομώνυμο ιερό ναό στο Μελί Μεγάρων, όπου φυλάσσεται και η εικόνα του αγίου, φερμένη και αυτή από τους πρόσφυγες ως κειμήλιο.
Οικισμοί και Τοπωνύμια του Δήμου.
Λάκκα Καλογήρου

</doc>
<doc id="55350" url="https://el.wikipedia.org/wiki?curid=55350" title="Βραβεία Γκράμμυ του 1959">
Βραβεία Γκράμμυ του 1959



</doc>
<doc id="55351" url="https://el.wikipedia.org/wiki?curid=55351" title="Ρόμπερτ Άντλερ">
Ρόμπερτ Άντλερ

Ο Ρόμπερτ Άντλερ (Robert Adler, 4 Δεκεμβρίου 1913 - 15 Φεβρουαρίου 2007) ήταν Αυστριακός εφευρέτης.
βιογραφία.
Γεννήθηκε στην Αυστρία και σε ολόκληρη τη ζωή του κατόρθωσε να αποκτήσει περισσότερα από 180 διπλώματα ευρεσιτεχνίας, για ηλεκτρονικές συσκευές. 
Κατόρθωσε να προκαλέσει επανάσταση στη μορφή των τηλεοπτικών δεκτών όπως τους ξέρουμε σήμερα, με την εφεύρεση του ασύρματου τηλεχειριστηρίου, από κοινού με τον Eugene Polley. Το «Flashmatic» λειτουργούσε με φωτοκύτταρα. Το 1980, ο Άντλερ βραβεύτηκε με το Μετάλλιο Έντισον και το 1997, μαζί με τον Polley , τιμήθηκε με ένα Emmy από την Εθνική Ακαδημία των Τεχνών της Τηλεόρασης και των Επιστημών.

</doc>
<doc id="55352" url="https://el.wikipedia.org/wiki?curid=55352" title="Εκπαιδευτική Επιστημονική και Πολιτιστική Οργάνωση των Ηνωμένων Εθνών">
Εκπαιδευτική Επιστημονική και Πολιτιστική Οργάνωση των Ηνωμένων Εθνών

Η UNESCO αποτελεί σημαντικό εξειδικευμένο διεθνή Οργανισμό του ΟΗΕ. Πρόκειται για τον Εκπαιδευτικό Επιστημονικό και Πολιτιστικό Οργανισμό των Ηνωμένων Εθνών του οποίου τ' αρχικά στην αγγλική αποτελούν και την διεθνή ονομασία UNESCO (United Nations Educational Scientific and Cultural Organization).
Γενικά.
Ιδρύθηκε στις 16 Νοεμβρίου του 1945, ώρα 12.00.
Στόχος του Οργανισμού αυτού είναι η παγίωση της παγκόσμιας ειρήνης μέσα από την επικοινωνία των λαών δια της εκπαίδευσης, των φυσικών και κοινωνικών επιστημών και του πολιτισμού. Μέσα σ' αυτά τα πλαίσια η UNESCO αποτελεί ένα διεθνές κέντρο επικοινωνίας αλλά και εργαστήριο ιδεών στη δημιουργία προτύπων στη συνομολόγηση διεθνών συνθηκών σε πλείστα αναδυόμενα προβλήματα όπως ηθικής τάξης, καθώς και τον σεβασμό και τις κοινές αξίες κάθε πολιτισμού των λαών. Ο σύγχρονος ρόλος του Οργανισμού αυτού κρίνεται πολύ σημαντικός ιδιαίτερα στην αναζήτηση παγκόσμιων οραμάτων για τον αμοιβαίο σεβασμό και την βιώσιμη ανάπτυξη των λαών που υπαγορεύουν σχετικές συνθήκες των ανθρωπίνων δικαιωμάτων με απώτερο στόχο την εξάλειψη της φτώχειας ή τουλάχιστον τον περιορισμό της.
Μέλη.
Η UNESCO έχει 193 κράτη-μέλη και 11 συνδεδεμένα μέλη, τα οποία είναι σχεδόν όλα κράτη-μέλη του ΟΗΕ. Στις 12 Οκτωβρίου 2017 οι Ηνωμένες Πολιτείες της Αμερικής ανακοίνωσαν την πρόθεσή τους να αποχωρήσουν από τον οργανισμό στις 31 Δεκεμβρίου 2018 και από τότε έχουν το καθεστώς της χώρας-παρατηρητή. Την ίδια απόφαση πήρε και το κράτος του Ισραήλ και αποχώρησε στις 31 Δεκεμβρίου 2018 κατηγορώντας την UNESCO για υιοθέτηση αντιισραηλινών θέσεων. 
Λειτουργεί ως παγκόσμιο κέντρο ανταλλαγής πληροφοριών και διάδοσης προγραμμάτων με τα οποία και υποστηρίζει τα κράτη μέλη στις δικές τους αναγκαίες θεσμοθετήσεις σε κοινούς τομείς δράσης. Τούτο επιτυγχάνεται με τις εθνικές επιτροπές του κάθε κράτους που συνδέονται με τα κεντρικά γραφεία (Γραμματεία) στο Παρίσι. Οι Εθνικές Επιτροπές αποτελούν έτσι, ως περιφερειακά γραφεία, τους συνδέσμους μεταξύ των Χωρών-μελών και του Οργανισμού υποβοηθώντας τον μέσα σε διετή προγράμματα εργασίας.
Εθνικές Επιτροπές.
Οι Εθνικές Επιτροπές, ως εθνικοί φορείς συνεργασίας, απαρτίζονται από διανοούμενους, ακαδημαϊκούς και επιστήμονες που συμβάλουν στην εκπόνηση, εξέλιξη και υλοποίηση των προγραμμάτων του Οργανισμού καθώς και στη διάδοση του έργου του Οργανισμού στις Χώρες τους με διαλέξεις, δημοσιεύσεις, εκθέσεις κ.λ.π, ενώ ταυτόχρονα διαδραματίζουν συμβουλευτικό ρόλο στις Κυβερνήσεις των Χωρών τους επί θεμάτων που ανάγονται στον Οργανισμό. Όλα τα κράτη μέλη και τα συνδεδεμένα μέλη έχουν δημιουργήσει Εθνικές Επιτροπές UNESCO και πολλά από αυτά διαθέτουν μόνιμες αντιπροσωπείες με επικεφαλής πρεσβευτή. 
Η Ελλάδα ως ιδρυτικό μέλος της UNESCO διαθέτει Μόνιμη Εθνική Αντιπροσωπεία  από το 1946. Με τον νόμο 1971/1991 (ΦΕΚ Α΄ 173 στις 20 Νοεμβρίου 1991) για την «Κύρωση του Καταστατικού Χάρτη των Εθνικών Επιτροπών για την UNESCO και περί συστάσεως της Ελληνικής Εθνικής Επιτροπής για την UNESCO» συστάθηκε και η Ελληνική Εθνική Επιτροπή για την UNESCO, η οποία είναι Νομικό Πρόσωπο Ιδιωτικού Δικαίου, εποπτευόμενο από το Υπουργείο Εξωτερικών.

</doc>
<doc id="55353" url="https://el.wikipedia.org/wiki?curid=55353" title="Βασίλης Ρούβαλης">
Βασίλης Ρούβαλης

Ο Βασίλης Ρούβαλης (γεν. στην Αθήνα) είναι Έλληνας συγγραφέας, δημοσιογράφος και μεταφραστής.
Βιογραφία.
Γεννήθηκε στην Αθήνα αλλά κατάγεται από το Βερίνο Αχαΐας και την Κορώνη Μεσσηνίας. Σπούδασε Βυζαντινή και Νεοελληνική Φιλολογία στο Πανεπιστήμιο Κρήτης. Ακολούθησε μεταπτυχιακές σπουδές στη Δημιουργική Γραφή και εκπονεί διδακτορική διατριβή στο Πανεπιστήμιο Δυτικής Μακεδονίας. Είναι μέλος της Ένωσης Συντακτών Ημερησίων Εφημερίδων Αθηνών, της Εταιρείας Συγγραφέων και του Κύκλου Ποιητών.
-Ως δημοσιογράφος, έχει εργαστεί σε έντυπα και ηλεκτρονικά μέσα. Ενδεικτικά, μεταξύ άλλων, ως πολιτιστικός συντάκτης για αρκετά χρόνια στην ημερήσια αθηναϊκή εφημερίδα "Ελευθεροτυπία," ως αρχισυντάκτης στο περιοδικό "Α Βιβλίο" της εφημερίδας "Απογευματινή" και ως επιφυλλιδογράφος στην εφημερίδα "Αυγή" και ως συνεργάτης-βιβλιοκριτικός στο ένθετο "Αναγνώσεις" της "Αυγής της Κυριακής." Εργάζεται πλέον ως αρχισυντάκτης στην κυριακάτικη εφημερίδα "Νέα Σελίδα", υπεύθυνος του πολιτιστικού ενθέτου και αρθρογράφος. Παράλληλα, έχει υπάρξει συνεργάτης σε αρκετά περιοδικά (στο λογοτεχνικό περιοδικό "Διαβάζω", στην πολιτική και πολιτιστική επιθεώρηση "Αντί," στο μουσικό περιοδικό "Ποπ και Ροκ)". Αρθρογραφεί συστηματικά στον τοπικό Τύπο της Μεσσηνίας, στα "Μεσσηνιακά Νέα", στη "Δράση της Κορώνης" και στην "Κορώνη". Εργάστηκε τόσο στο ραδιόφωνο ως παραγωγός στον Team FM 102 του Ρεθύμνου και στο Δεύτερο Πρόγραμμα της Ελληνικής Ραδιοφωνίας (ΕΡΑ-ΕΡΤ Ανοιχτή) όσο και στην τηλεόραση (ως ρεπόρτερ, στη ΝΕΤ).
-Ως εκδότης, ξεκίνησε με την κυκλοφορία του μουσικού φανζίν "B-Side". Από το 2006 διευθύνει το ηλεκτρονικό περιοδικό "Poema" που επικεντρώνεται σε θέματα σχετικά με την ποίηση, το δοκίμιο και τον εικαστικό λόγο. Μετεξέλιξη του περιοδικού είναι ο εκδοτικός οίκος (.poema..) εκδόσεις με έδρα την Κορώνη Μεσσηνίας.
-Ως λογοτέχνης, στην εργογραφία του περιλαμβάνονται τίτλοι από τα πεδία της ποίησης, του διηγήματος, της μετάφρασης, της μελέτης και της κριτικής. Αποσπάσματα από το έργο του έχουν μεταφραστεί σε εκδόσεις, ανθολογίες και περιοδικά του εξωτερικού: ιταλικά, γαλλικά, ισπανικά, γερμανικά, αγγλικά, εβραϊκά, τσέχικα, πολωνικά, σερβοκροάτικα. Παράλληλα, έχει συνεργαστεί στον χώρο των εικαστικών τεχνών (βίντεο "Ανάμεσα", με ποιητικούς αφορισμούς και εικόνες - Παναγιώτης Τεμπελόπουλος, 2013 και του θεάτρου (παράσταση "Λεύγες" - σκηνοθεσία: Γιάννης Καλαβριανός, Μουσική: Νικήτας Κίσσονας, 2014). Διατηρεί τη θέση αρχισυντάκτη στο ηλεκτρονικό περιοδικό "Λεξητανίλ", εκδιδόμενο από το Πρόγραμμα Μεταπτυχιακών Σπουδών Δημιουργική Γραφή του Πανεπιστημίου Δυτικής Μακεδονίας.
-Ως συνεργάτης συγγραφέας του Εθνικού Κέντρου Βιβλίου ασχολήθηκε με το Γραφείο Τύπου του φορέα, με τον σχεδιασμό, την οργάνωση και την υλοποίηση ψηφιακών αρχείων (γύρω από διακεκριμένους συγγραφείς και κριτικούς λογοτεχνίας), συμμετείχε στα προγράμματα Φιλαναγνωσίας του Υπουργείου Πολιτισμού καθώς επίσης στην εφαρμογή του προγράμματος του Δικτύου Λεσχών Ανάγνωσης σε Ελλάδα και Κύπρο, στην οργάνωση της Διεθνούς Έκθεσης Βιβλίου Θεσσαλονίκης.
-Ως διδάσκων, δραστηριοποιείται στη διδασκαλία της δημιουργικής γραφής (μικρή φόρμα και ποίηση) και είναι υπεύθυνος για το Δίκτυο Δημιουργικής Γραφής, σε συνεργασία με τον ομότεχνό του Γιώργο Παναγιωτίδη. Οργανώνει σεμινάρια ατομικά μέσω Διαδικτύου (skype) αλλά και ομαδικά (για τα σχολεία δευτεροβάθμιας εκπαίδευσης). Στο πλαίσιο αυτό έχει δημιουργήσει και διευθύνει τον εκδοτικό οίκο Γραφομηχανή.
-Ως φωτογράφος, ασχολείται με τη φωτογραφική τέχνη σε συνάρτηση με τη λογοτεχνία. Η φωτογραφική σειρά "Λέξεις : Θάλασσα, Απεικονίσεις" ήταν η πρώτη συμμετοχή του στην ομαδική έκθεση «Βίοι Παράλληλοι» της Εταιρείας Συγγραφέων (2015). Ακολούθησε η ολοκληρωμένη ατομική έκθεση με τον ίδιο τίτλο στην Κορώνη Μεσσηνίας, η οποία παρουσιάστηκε σε Ηράκλειο Κρήτης, Λάρισα, Λευκωσία, Πάτρα, Τρίκαλα, στη διάρκεια της επόμενης χρονιάς.
Έργο.
Στο συγγραφικό έργο του Βασίλη Ρούβαλη περιλαμβάνονται 19 τίτλοι ποιήματα και διηγήματα, άρθρα, μεταφράσεις και βιβλιοκρισίες, δημοσιεύσεις σε λογοτεχνικά περιοδικά, έντυπα και ηλεκτρονικά, μεταξύ των οποίων στα "Πόρφυρας", "Διαβάζω", "Εντευκτήριο", "Να ένα μήλο", "Ποίηση", "Δέκατα", "Bookmarks", "Το Δέντρο", "Κουκούτσι", "Το Παράθυρο", "ΜΟΝΟ". Το έργο του έχει εκτιμηθεί από την επίσημη κριτική ενώ πλήθος σχετικών δημοσιευμάτων υπάρχει αναρτημένο σε ιστοσελίδες.
Τα πρώτα έργα (2000-2003):
Τα επόμενα έργα (2004-2009):
Τα επόμενα έργα (2011-2020):
Συμμετοχή σε συλλογικά έργα:

</doc>
<doc id="55360" url="https://el.wikipedia.org/wiki?curid=55360" title="Λουτσιάνο Παβαρόττι">
Λουτσιάνο Παβαρόττι

Ο Λουτσιάνο Παβαρόττι (Ιταλικά: Luciano Pavarotti, 12 Οκτωβρίου 1935, Μόντενα - 6 Σεπτεμβρίου 2007, Μόντενα) ήταν Ιταλός τενόρος, γνωστός για την δεξιοτεχνία του στους υψηλότερους φθόγγους της έκτασης του τενόρου, για την οποία είχε κερδίσει το προσωνύμιο «βασιλιάς των υψηλών ντο». Θεωρούνταν ένας από τους εκλεκτότερους τραγουδιστές του μπελ κάντο των τελευταίων χρόνων. Ακόμη και στην υψηλότερη έκταση, η φωνή του παρουσίαζε αξιοσημείωτη καθαρότητα και τονική ακρίβεια.
Βιογραφία.
Γεννήθηκε στις 12 Οκτωβρίου του 1935 στη Μόντενα της Ιταλίας. Ο πατέρας του ήταν αρτοποιός. Ξεκίνησε την καριέρα του ως δάσκαλος φωνητικής και, γύρω στα τέλη της δεκαετίας του '50, αποφάσισε να γίνει τραγουδιστής. Η σταδιοδρομία του άρχισε το 1961, όταν κέρδισε το διαγωνισμό Ρέτζο Εμίλια και τραγούδησε στην όπερα Πουτσίνι. Από τότε κατέκτησε το ιταλικό ακροατήριο. Το 1963 για πρώτη φορά εμφανίστηκε έξω από την Ιταλία, στο Άμστερνταμ της Ολλανδίας. Από εκεί άνοιξαν οι δρόμοι για την υπόλοιπη Ευρώπη. Το 1965 είχε πλέον εμφανιστεί σε όλη την Ευρώπη, σημειώνοντας παντού τεράστια επιτυχία, προκαλώντας πρωτοφανή ενθουσιασμό. Τραγούδησε στις μεγαλύτερες όπερες. Συνέχισε πηγαίνοντας στην Αμερική, την Αυστραλία και την Άπω Ανατολή.
Το 2004 εμφανίστηκε για τελευταία φορά σε σκηνή της όπερας, αν και συνέχισε να τραγουδάει σε συναυλίες. Η τελευταία εμφάνισή του ήταν το Φεβρουάριο του 2006 στην τελετή έναρξης των χειμερινών Ολυμπιακών Αγώνων του Τορίνο. Είχε τιμηθεί, μεταξύ άλλων, με πέντε βραβεία Γκράμι.
Τα τελευταία χρόνια έπασχε από καρκίνο στο πάγκρεας. Υποβλήθηκε σε χειρουργική επέμβαση τον Ιούλιο του 2006 και στη συνέχεια αποσύρθηκε στη γενέτειρά του Μόντενα. Απεβίωσε στις 6 Σεπτεμβρίου του 2007.

</doc>
<doc id="55362" url="https://el.wikipedia.org/wiki?curid=55362" title="Λουτσιάνο Παβαρότι">
Λουτσιάνο Παβαρότι



</doc>
<doc id="55363" url="https://el.wikipedia.org/wiki?curid=55363" title="Τιτσιάνο Φέρο">
Τιτσιάνο Φέρο

Ο Τιτσιάνο Φέρο ("Tiziano Ferro", 21 Φεβρουαρίου 1980) είναι Ιταλός τραγουδιστής της ποπ.
Βιογραφία.
Γεννήθηκε στις 21 Φεβρουαρίου 1980 στη Λατίνα. Έκανε την πρώτη του εμφάνιση του το 2002 και σύντομα κατάφερε να γίνει μεγάλος Ιταλός σταρ. Πολύ γνωστό του τραγούδι είναι το "Perdono". Έκανε επίσης μεγάλη επιτυχία στην Ισπανία και στη Λατινική Αμερική. 
Το 2004, κυκλοφόρησε το πρώτο του αγγλόφωνο single, με τίτλο "Universal Prayer", για να προωθήσει τους Ολυμπιακούς Αγώνες της Αθήνας. Το τραγούδι είναι ένα ντουέτο με τη Βρετανίδα Jamelia. Βραβεύτηκε το 2004 στα MTV Europe Music Awards .
Κατάλογος τραγουδιών.
1.La tua vita non passerà
2.Alla mia età
3.Il sole esiste per tutti
4.Indietro
5.Il regalo più grande
6.Il tempo stesso
7.La paura non esiste
8.La traversata dell'estate
9.Scivoli di nuovo
10.Assurdo pensare
11.Per un po' sparirò
12.Fotografie della tua assenza
13.Breath gentle (Feat Kelly Rowland) (bonus track)
1.Hai delle isole negli occhi
2.L'amore è una cosa semplice
3.La differenza tra me e te
4.La fine
5.Smeraldo
6.Interludio:10000 scuse
7.L'ultima notte al mondo
8.Paura non ho
9.TVM
10.Troppo buono
11.Quiero vivir con vos
12.Ma so proteggerti
13.Per dirti ciao
14.Karma feat John Legend
1.Epic
2.Solo è solo una parola
3.Il mestiere della vita
4.Valore assoluto
5.Il conforto feat Carmen Consoli
6.Lento/veloce
7.Troppo bene (per stare male)
8.My steelo feat Tormento
9.Potremmo ritornare
10.Ora perdona
11.Casa è vuota
12.La tua vita intera
13.Quasi quasi

</doc>
<doc id="55365" url="https://el.wikipedia.org/wiki?curid=55365" title="Πόλεμος της Ισπανικής Διαδοχής">
Πόλεμος της Ισπανικής Διαδοχής

Ο Πόλεμος της Ισπανικής Διαδοχής (1701–1714) ήταν μείζων ευρωπαϊκή σύγκρουση που ξεκίνησε το 1701 με το θάνατο του τελευταίου Αψβούργου βασιλιά της Ισπανίας, του Καρόλου Β΄.
Πριν τον πόλεμο.
Το ζήτημα της Ισπανικής διαδοχής είχε τεθεί από πολύ νωρίς, καθώς ο Κάρολος Β΄ ήταν από πολύ νέος νοητικά και σωματικά ασθενής, γεγονός που καθιστούσε αδύνατη την τεκνοποίηση. Με δεδομένη την απουσία άμεσου διαδόχου, και χάρη στο σύστημα των βασιλικών συγγενειών, οι δύο επικρατέστερες οικογένειες της Ευρώπης, οι Βουρβόνοι της Γαλλίας και οι Αψβούργοι της Αυστρίας, αποκτούσαν πρόσβαση στον ισπανικό θρόνο. Όμως, η διαδοχή ολόκληρου του Βασιλείου της Ισπανίας σε μία από τις δύο οικογένειες, θα απειλούσε την ισορροπία δυνάμεων στον ευρωπαϊκό χάρτη. Έτσι, οι μεγάλες δυνάμεις, εξασθενημένες και από τον πόλεμο της Μεγάλης Συμμαχίας, προχώρησαν σε διαπραγματεύσεις.
Η συνθήκη της Χάγης.
Στις 11 Οκτωβρίου 1698, η Αγγλία και η Γαλλία υπέγραψαν τη συνθήκη της Χάγης με την οποία η Λωρραίνη, και οι ισπανικές κτήσεις του βασιλείου της Νάπολης και της Τοσκάνης θα δίνονταν στον "Διάδοχο" της Γαλλίας, το Μιλάνο θα δινόταν στον Αρχιδούκα Κάρολο των Αψβούργων και ο Ιωσήφ Φερδινάνδος της Βαυαρίας θα στεφόταν βασιλιάς της υπόλοιπης Ισπανίας. Η επιλογή του Ιωσήφ Φερδινάνδου έγινε με βάση δύο κυρίως κριτήρια. Ο Ιωσήφ Φερδινάνδος ήταν μεν συγγενής του αυτοκράτορα Λεοπόλδου Α΄, αλλά από την πλευρά της γυναίκας του (άρα δεν ήταν Αψβούργος), αλλά την ίδια στιγμή ήταν και σύμμαχος της Γαλλίας. Έτσι, οι σχέσεις του αυτές τον τοποθετούσαν σε ίση περίπου απόσταση από τις δύο μεγάλες δυναστείες.
Η συνθήκη αυτή μεταξύ της Γαλλίας και της Αγγλίας, δεν ήταν της αρεσκείας του Καρόλου αφού δεν επιθυμούσε την διάσπαση των ισπανικών εδαφών. Συμφώνησε, ωστόσο, στον ορισμό του Ιωσήφ Φερδινάνδου ως διαδόχου του, με την προϋπόθεση να μην αφαιρεθούν εδάφη από την Ισπανία. Όμως, στις 6 Φεβρουαρίου 1699, 3 μήνες μετά την υπογραφή της συνθήκης, ο Ιωσήφ Φερδινάνδος πεθαίνει σε ηλικία 16 ετών, καθιστώντας τη συνθήκη μη εφαρμόσιμη.
Η συνθήκη του Λονδίνου.
Στις 25 Μαρτίου 1700 υπογράφηκε η συνθήκη του Λονδίνου μεταξύ της Αγγλίας, της Γαλλίας και των Ηνωμένων Επαρχιών. Με τη συνθήκη οριζόταν ως διάδοχος του Ισπανικού θρόνου ο Αρχιδούκας Κάρολος, δευτερότοκος γιος του Λεοπόλδου, ενώ οι ισπανικές κτήσεις στην Ιταλία θα δίνονταν στη Γαλλία. Οι Αυστριακοί αντέδρασαν απορρίπτοντας τη συνθήκη, αφού αξίωναν ολόκληρο το βασίλειο για τον Αρχιδούκα, συμπεριλαμβανομένων και των ιταλικών περιοχών. Στην πραγματικότητα, ήταν αυτές οι περιοχές που ενδιέφεραν τους Αυστριακούς, αφού ήταν πλούσιες και σε καμία περίπτωση δεν ήθελαν αυτές να καταλήξουν στη Γαλλία.
Η διαθήκη και ο θάνατος του Καρόλου Β΄.
Στην Ισπανία, οι διάφοροι αξιωματούχοι αντιδρούσαν και αυτοί στη διάσπαση του Βασιλείου, και παρά την εσωτερική τους διαμάχη ως προς το ποια οικογένεια θα καταλάμβανε τον ισπανικό θρόνο, πείθουν τον βασιλιά να ορίσει διάδοχο από την οικογένεια των Βουρβόνων. Έτσι, Τον Οκτώβριο του 1701, Ο Κάρολος Β΄, υπογράφει την τελευταία του διαθήκη, στην οποία ορίζει ως διάδοχό του τον Φίλιππο, δούκα του Ανζού, εγγονό του Λουδοβίκου ΙΔ΄ της Γαλλίας. Την 1η Νοεμβρίου ο βασιλιάς πεθαίνει και η είδηση της διαθήκης φέρνει σε δύσκολη θέση τον Λουδοβίκο, ο οποίος έπρεπε να διαλέξει ανάμεσα στην τήρηση της συνθήκης του Λονδίνου και στην αποδοχή της διαθήκης. Μετά από διαβουλεύσεις με τους συμβούλους του, και με το επιχείρημα ότι σε όλες τις περιπτώσεις η σύγκρουση με τους Αυστριακούς ήταν αναπόφευκτη, αφού οι τελευταίοι δεν αναγνώριζαν τη συνθήκη αλλά ούτε και δέχονταν τη διαθήκη του Καρόλου, αποφασίζει το δεύτερο, και στις 16 Νοεμβρίου 1700, ο Φίλιππος, σε ηλικία 17 ετών, ανακηρύσσεται σε Φίλιππο Ε΄ της Ισπανίας.
Το πλεονέκτημα αυτής της απόφασης για τη Γαλλία είναι η οριστική εξάλειψη μιας ενδεχόμενης ισπανικής απειλής. Πράγματι, η Ισπανία παρέμεινε σύμμαχος της Γαλλίας μέχρι την Επανάσταση. Επίσης, η Γαλλία αποκτούσε πρόσβαση στην αμερικανική αγορά, χάρη στις ισπανικές αποικίες. Από την άλλη πλευρά όμως, η υπόλοιπη Ευρώπη εκλαμβάνει την Γάλλο-Ισπανική συμμαχία ως απειλή, κυρίως μετά την 1η Φεβρουαρίου 1701, ημερομηνία κατά την οποία ο Λουδοβίκος αναγνωρίζει στον Φίλιππο το δικαίωμα στο στέμμα της Γαλλίας.
Ο πόλεμος.
Με εξαίρεση την Αυστρία, οι Ευρωπαίοι ηγεμόνες έδειχναν να αποδέχονται τον Φίλιππο ως τον νέο βασιλιά της Ισπανίας. Αν και η Αγγλία ενοχλήθηκε σε μεγάλο βαθμό από την μη τήρηση της συνθήκης του Λονδίνου από τον Λουδοβίκο, δεν ήταν σε θέση να διεξάγει μια πολεμική αναμέτρηση με την Γαλλία, εξαιτίας κυρίως της έλλειψης στήριξης στον Γουλιέλμο Γ΄ της Αγγλίας από την αγγλική και ολλανδική υψηλή κοινωνία. Ωστόσο, ο Λουδοβίκος δεν φάνηκε να αρκείται στην επιτυχημένη, για την Γαλλία, έκβαση του προβλήματος της ισπανικής διαδοχής και προχώρησε σε προκλητικές κινήσεις. Αναγνώρισε στον Φίλιππο το δικαίωμα στο στέμμα της Γαλλίας, παρά τις διαβεβαιώσεις που είχε δώσει για "δύο ξεχωριστά στέμματα" με την αποδοχή της διαθήκης του Καρόλου, κατέλαβε τις ισπανικές Κάτω Χώρες (το σημερινό Βέλγιο) και απομόνωσε την Αγγλία και την Ολλανδία από το ισπανικό εμπόριο. Στις 7 Σεπτεμβρίου 1701, η Αγγλία, η Αυστρία και οι Ηνωμένες Επαρχίες υπέγραψαν νέα συνθήκη στη Χάγη, με την οποία προχωρούσαν σε σύσταση συμμαχίας και συμφωνούσαν να αποδώσουν στην Αυστρία τις ισπανικές κτήσεις στην Ιταλία. Ο Λουδοβίκος, αφού αρνήθηκε να συμμετάσχει στις διαπραγματεύσεις, ανταπάντησε αναγνωρίζοντας τον διεκδικητή του αγγλικού θρόνου και αντίπαλο του τότε Άγγλου μονάρχη Γουλιέλμου Γ΄, Τζέιμς Στιούαρτ, ως νόμιμου μονάρχη της Αγγλίας. Ο πόλεμος ήταν πλέον προ των πυλών.
Η έναρξη των εχθροπραξιών (1701–1702).
Την άνοιξη του 1701, ήδη 30.000 Αυστριακοί είχαν συγκεντρωθεί στο Τιρόλο υπό την καθοδήγηση του Πρίγκηπα Ευγένιου της Σαβοΐας. Στις 9 Ιουλίου 1701, και χωρίς να έχει κηρυχθεί πόλεμος από καμία πλευρά, οι Αυστριακοί εισβάλλουν στο Δουκάτο του Μιλάνου και νικούν τους Γάλλους υπό τον Νικολά Κατινά στη Μάχη του Κάρπι, κοντά στη Μοντένα. Την 1η Σεπτεμβρίου αποκρούουν την αντεπίθεση του Δούκα του Βιλερουά, γεγονός που οδηγεί στον αποκλεισμό της Μάντοβα και στην κατάληψη της Μοντένα από τους Αυστριακούς. Οι Γάλλοι οχυρώθηκαν στην Κρεμόνα, όπου θα περίμεναν την επανέναρξη των εχθροπραξιών με το τέλος του χειμώνα. Αυτό δεν εμπόδισε τον Ευγένιο της Σαβοΐας να εξαπολύσει αιφνιδιαστική επίθεση τη νύχτα της 1ης Φεβρουαρίου 1702. Στη διάρκεια της μάχης, οι Αυστριακοί κατάφεραν να αιχμαλωτίσουν τον Δούκα του Βιλερουά, αναγκάστηκαν όμως να οπισθοχωρήσουν λόγω σημαντικών απωλειών. Έτσι, οι Αυτριακοί συνέχισαν την πολιορκία της Μάντοβα την άνοιξη και το καλοκαίρι του 1702, ενώ στις 13 Μαΐου οι σύμμαχοι κήρυξαν και επίσημα τον πόλεμο στην Γαλλία και την Ισπανία. Στις γαλλικές δυνάμεις της Ιταλίας, τον αιχμαλωτισμένο Δούκα του Βιλερούα αντικατέστησε ο Δούκας του Βαντόμ, ο οποίος αναμετρήθηκε με τον Ευγένιο της Σαβοΐας στη Μάχη του Λουτσάρα, στις 15 Αυγούστου. Το αποτέλεσμα της μάχης ήταν να καθηλωθούν οι δύο στρατοί μέχρι τις 4 Νοεμβρίου, ημερομηνία κατά την οποία οι Γάλλοι αποστρατοπέδευσαν εξαιτίας του επερχόμενου χειμώνα.
Στο Ρήνο, η εξέλιξη του πολέμου σημαδεύτηκε από την συστράτευση του Μαξιμιλιανού Εμμανουήλ, πρίγκιπα και εκλέκτορα της Βαυαρίας, στο πλευρό των Γάλλων, στις 9 Σεπτεμβρίου του 1702. Οι Γάλλοι, για να αποκτήσουν πρόσβαση στη Βαυαρία και να ενωθούν με τον βαυαρικό στρατό, έπρεπε να διασχίσουν τον Ρήνο. Στη απέναντι όχθη, οι Γάλλοι υπό τον Δούκα του Βιλάρ ήρθαν αντιμέτωποι με τον στρατό του Λουδοβίκου-Γουλιέλμου της Βάδης στη μάχη του Φρίντλινγκεν που έλαβε χώρα στις 14 Οκτωβρίου. Η έκβαση της μάχης ήταν μια αμφισβητήσιμη νίκη υπέρ των Γάλλων, αφού κατάφεραν μεν να απωθήσουν τον αυτοκρατορικό στρατό, αλλά υπέστησαν σημαντικές απώλειες και δεν κατάφεραν να συναντηθούν με τις βαυαρικές δυνάμεις.
Στο ολλανδο-γερμανικό μέτωπο, οι αγγλο-ολλανδικές δυνάμεις, υπό την καθοδήγηση του ανερχόμενου Άγγλου στρατηγού Δούκα του Μάρλμπορο, κατάφεραν να προκαλέσουν την οπισθοχώρηση των Γάλλων. Αποτέλεσμα της προέλασης του συμμαχικού στρατού ήταν η κατάληψη της Λιέγης τον Οκτώβριο του 1702.
Ο πόλεμος είχε ήδη επεκταθεί και στις θάλασσες. Τον Ιούλιο του ίδιου έτους ο αγγλο-ολλανδικός στόλος, με επικεφαλής τον άγγλο ναύαρχο Τζωρτζ Ρουκ, έβαλε πλώρη προς το ισπανικό λιμάνι του Κάντιθ, το οποίο βρισκόταν σε στρατηγική θέση κοντά στα στενά του Γιβραλτάρ, με στόχο την κατάληψή του. Η πόλη πολιορκήθηκε από τις 23 Αυγούστου και για ένα μήνα περίπου. Κρίνοντας ότι η κατάληψη του Κάντιθ δεν ήταν εφικτή, ο στόλος απέπλευσε στις 29 Σεπτεμβρίου, λύνοντας την πολιορκία. Επιστρέφοντας από το Κάντιθ, ο Ρουκ ενημερώθηκε ότι από τις 23 Σεπτεμβρίου, στον κόλπο του Βίγκο, στη Γαλικία, βρισκόταν ο ισπανικός στόλος που μετέφερε θησαυρούς από την Νότια Αμερική. Για να εξιλεωθεί για την αποτυχία του Κάντιθ, ο Ρουκ αποφάσισε να επιτεθεί με σκοπό την αρπαγή των ισπανικών θησαυρών. Έτσι, στις 23 Οκτωβρίου, στην ναυμαχία που έλαβε χώρα στον κόλπο του Βίγκο, ο αγγλο-ολλανδικός στόλος κατάφερε να συντρίψει τον γαλλο-ισπανικό και να κλέψει μεγάλο μέρος του φορτίου.
Η κλιμάκωση του πολέμου (1703).
Στα τέλη του 1702, ο πόλεμος είχε ήδη επεκταθεί στο μεγαλύτερο μέρος της Δυτικής Ευρώπης και πολλά από τα έως τότε ουδέτερα βασίλεια έπαιρναν το μέρος της μίας ή της άλλης πλευράς. Έτσι, στις αρχές του 1703, η Βαυαρία συνυπέγραψε νέα συνθήκη συμμαχίας με τη Γαλλία, στην οποία οι δύο πλευρές συμφωνούσαν στο διαμελισμό των ισπανικών Κάτω-Χωρών. Τον Μάιο του ίδιου έτους η Πορτογαλία, προσχώρησε στην πλευρά των συμμάχων έναντι χρηματικού ποσού και εδαφικών ανταλλαγμάτων. Την ίδια εποχή, στην Ουγγαρία, που βρισκόταν υπό Αυστριακή κατοχή, ξεσπά εξέγερση υποβοηθούμενη από τους Γάλλους, με ηγέτη τον Φέρεντς Ρακότσι. Τέλος, στις 8 Νοεμβρίου, το Δουκάτο της Σαβοΐας τάσσεται με το μέρος των συμμάχων για να αποφύγει την προδιαγραφόμενη προσάρτηση από την Γαλλία.
Στα πεδία της μάχης, ο πόλεμος συνεχίστηκε στο βόρειο μέτωπο με την κατάληψη της Βόννης από τον αγγλο-ολλανδικό στρατό, στις 15 Μαΐου 1703. Ο επόμενος στόχος ήταν η κατάληψη της Αμβέρσας, αλλά ο αντιπερισπασμός που επιχείρησε ο Δούκας του Μάρλμπορο, διασπάζοντας την αγγλο-ολλανδική στρατιά σε 4 κατευθύνσεις, δεν ξεγέλασε τους Γάλλους. Οι Γάλλοι, με επικεφαλής τον Δούκα του Μπουφλέ, περικύκλωσαν στο Έκερεν το τμήμα του ολλανδικού στρατού που κατευθυνόταν προς την Αμβέρσα και σημείωσαν μια σημαντική νίκη που κατάφερε σημαντικό πλήγμα στις προσπάθειες των συμμάχων στο βόρειο μέτωπο.
Στο νοτιογερμανικό μέτωπο, οι γαλλικές δυνάμεις κατάφεραν τελικά να ενωθούν με τις βαυαρικές στις 12 Μαΐου 1703. Οι αρχηγοί των δύο στρατών δεν μπορούσαν όμως να συμφωνήσουν για το επόμενο βήμα της εκστρατείας τους, καθώς ο Δούκας του Βιλλάρ ήθελε να κατευθυνθούν ανατολικά προς τη Βιέννη, ενώ ο Μαξιμιλιανός πίστευε ότι θα έπρεπε να κινηθούν προς την Ιταλία για να συγκροτήσουν κοινό μέτωπο με τις εκεί γαλλικές δυνάμεις. Έτσι, ο Μαξιμιλιανός άφησε τον Βιλλάρ στην Βαυαρία και κινήθηκε νότια με 16000 Βαυαρούς στρατιώτες. Αρχικά η εκστρατεία του εξελίχθηκε ομαλά, αφού κατέλαβε το Ίνσμπρουκ στις 25 Ιουνίου. Μέχρι το τέλος του καλοκαιριού όμως, είχε υποστεί τεράστιες απώλειες από την εξέγερση των ντόπιων χωρικών του Τιρόλου και έτσι τον Αύγουστο αναγκάστηκε να επιστρέψει πίσω στη Βαυαρία. Στην πλευρά των Αυστριακών, ο Λουδοβίκος της Βάδης κατέλαβε στις 5 Σεπτεμβρίου το Άουγκσμπουργκ, αφήνοντας όμως εκτεθειμένο το τμήμα του αυστριακού στρατού στο Χόκσταντ. Ο Δούκας του Βιλάρ εκμεταλλεύτηκε την ευκαιρία και στις 20 Σεπτεμβρίου, στη μάχη του Χόκσταντ, περίπου πέντε χιλιάδες αυστριακοί πιάστηκαν αιχμάλωτοι. Με τη νίκη αυτή, και αφού ανακατέλαβαν το Άουγκσμπουργκ, οι επικεφαλής του γαλλο-βαυαρικού στρατού άρχισαν να σχεδιάζουν την εκστρατεία προς τη Βιέννη. Οι συνεχείς διαξιφισμοί όμως, ανάμεσα στον Δούκα του Βιλλάρ και στον Μαξιμιλιανό, οδήγησαν στην αντικατάσταση του πρώτου από τον Δούκα του Μαρσέν.
Η κρίσιμη καμπή - Μάχη του Μπλένχαϊμ (1704).
Οι σύμμαχοι, για να αποτρέψουν το ενδεχόμενο κατάληψης της Βιέννης, αποφάσισαν να συγκεντρώσουν τα στρατεύματα τους στο νοτιογερμανικό μέτωπο, έχοντας ως επιπλέον σκοπό την εξουδετέρωση της Βαυαρίας. Έτσι, ο Δούκας του Μάρλμπορο, η στρατιά του οποίου βρισκόταν στο ολλανδικό μέτωπο, και παρά την αντίθεση των Ολλανδών που επιθυμούσαν την παραμονή του, ξεκίνησε την πορεία του νοτιοανατολικά, κατά μήκος του Ρήνου, ενώ ταυτόχρονα, η γαλλική στρατιά υπό τον Δούκα του Βιλλερουά, τον ακολουθούσε παράλληλα από απόσταση, φοβούμενη μια συμμαχική επίθεση στην γαλλική περιοχή του Μοζέλλα. Στις 7 Ιουνίου 1704, ο Δούκας του Μάρλμπορο, διέσχισε τον ποταμό Μάιν, καθιστώντας σαφές ότι κατευθύνεται προς τη Βαυαρία, και στις 22 Ιουνίου, η στρατιά του συνενώθηκε με αυτή του Λουδοβίκου της Βάδης. Οι Γάλλοι έπρεπε οπωσδήποτε να ενισχύσουν τις δυνάμεις τους στην Βαυαρία και έτσι οι διαταγές που ήρθαν από τις Βερσαλλίες, στις 27 Ιουνίου, όριζαν ότι η Γαλλική στρατιά, με επικεφαλής τον Δούκα του Ταλλάρ και δύναμη 35 χιλιάδων ανδρών, θα άφηνε την Αλσατία για να κατευθυνθεί και αυτή προς την Βαυαρία.
Ύστερα από πολλούς ελιγμούς, οι δύο αντίπαλες στρατιές που αριθμούσαν περίπου 50 χιλιάδες άνδρες ο καθένας, συναντήθηκαν τελικά στις 13 Αυγούστου 1704, στις όχθες του Δούναβη και πιο συγκεκριμένα κοντά στο βαυαρικό χωριό Μπλένχαϊμ. Η μάχη ξεκίνησε στις 8 το πρωί και διήρκεσε όλη την ημέρα. Η έκβαση της μάχης ήταν μια συντριπτική ήττα για τους γαλλο-βαυαρούς και αυτό είχε ως αποτέλεσμα την αποτροπή οποιασδήποτε απειλής για την Βιέννη. Συγχρόνως, η νίκη των συμμάχων σηματοδότησε το τέλος της συμμετοχής της Βαυαρίας στον πόλεμο και την απώλεια κάθε ελπίδας των Γάλλων για έναν γρήγορο και νικηφόρο τερματισμό του πολέμου. Οι Γάλλοι υπέστησαν βαριές απώλειες καθώς 30 χιλιάδες στρατιώτες ήταν νεκροί, τραυματισμένοι ή αγνοούμενοι. Επιπλέον, ο Γάλλος στρατάρχης, Δούκας του Ταλλάρ, συνελήφθη από τους Άγγλους και οδηγήθηκε κρατούμενος στην Αγγλία. Ο δρόμος ήταν πλέον ανοιχτός στους συμμάχους για μία ενδεχόμενη εισβολή στη Γαλλία.
Σαν να μην έφτανε αυτό, στις 4 Αυγούστου ο αγγλο-ολλανδικός στόλος, με επικεφαλής τον Άγγλο ναύαρχο Τζωρτζ Ρουκ, κατέλαβε το Γιβραλτάρ. Σε αντίδραση, ο Γαλλικός στόλος απέπλευσε από την Τουλόν και κατευθύνθηκε προς τα στενά. Οι δύο στόλοι συναντήθηκαν στις 24 Αυγούστου στα ανοικτά της Μάλαγας και από την ναυμαχία που ακολούθησε δεν προέκυψε νικητής, ενώ οι απώλειες και στις δύο πλευρές ήταν σημαντικές. Οι Γάλλοι υποστήριξαν ότι είχαν κερδίσει την ναυμαχία και απέσυραν το στόλο τους πίσω στην Τουλόν απ'όπου δεν απέπλευσαν ξανά μέχρι το τέλος του πολέμου εξαιτίας της συμμαχικής υπεροχής στη Μεσόγειο.
Συμμαχική αντεπίθεση (1705–1706).
Μετά την καταστροφή του Μπλένχαϊμ, ο στόχος της Γαλλίας ήταν να ανασυγκροτήσει τα στρατεύματά της, καθώς οι σύμμαχοι απειλούσαν να εισβάλλουν στη Γαλλία. Αν και ο δούκας του Μάρλμπορο (που είχε επιστρέψει στο ολλανδικό μέτωπο) κατάφερε να διαπεράσει, τον Ιούλιο του 1705, τις γαλλικές γραμμές άμυνας στο Μπράμπαντ, οι οποίες αποτελούνταν από πολυάριθμα κάστρα και φρούρια, δεν ευτύχησε να ολοκληρώσει την εισβολή στη Γαλλία, καθώς προβλήματα στην ολλανδική ηγεσία της στρατιάς ματαίωσαν την απευθείας σύγκρουση με τους Γάλλους. Εν τω μεταξύ, στην Ιταλία, ο Ευγένιος της Σαβοΐας δεν μπόρεσε να αποκρούσει αρχικά την επίθεση των Γάλλων υπό τον δούκα του Βεντόμ, οι οποίοι κατέλαβαν σχεδόν όλη την Σαβοϊα και αρκετό μέρος από το Πιεμόντε εκμεταλλευόμενοι την ενασχόληση των Αυστριακών με την Ούγγρους στασιαστές. Έτσι η Νίκαια καταλήφθηκε από τους Γάλλους στις 4 Ιανουαρίου 1706.

</doc>
<doc id="55366" url="https://el.wikipedia.org/wiki?curid=55366" title="Ρόμπερτ Μουγκάμπε">
Ρόμπερτ Μουγκάμπε

Ο Ρόμπερτ Μουγκάμπε ("Robert Mugabe", 1924- 6 Σεπτεμβρίου 2019) ήταν πολιτικός από τη Ζιμπάμπουε. Από το 1987 ως το 2017 ήταν πρόεδρος της χώρας και ηγήθηκε ενός καθεστώτος, που έχει επανειλημμένα καταγγελθεί διεθνώς για μη σωστό τρόπο άσκησης της εξουσίας. Στις 15 Σεπτεμβρίου 2008 υπογράφηκε συμφωνία για σχηματισμό κυβέρνησης συνεργασίας, με βάση την οποία ο Μουγκάμπε αναγνωρίστηκε από την Αντιπολίτευση (από το Κίνημα για τη Δημοκρατική Αλλαγή) ως πρόεδρος και ο Μόργκαν Τσβανγκιράι έγινε πρωθυπουργός.
Στις 3 Αυγούστου 2013 η Εκλογική επιτροπή ανακοίνωσε ότι ο Μουγκάμπε είχε κερδίσει την 7η θητεία του στην προεδρία, επικρατώντας του Μόργκαν Τσβανγκιράι με ποσοστό 61% των ψήφων. Το 2015-2016 ανέλαβε την προεδρία της Αφρικανικής Ένωσης. 
Έπειτα από στρατιωτικό κίνημα στις 15 Νοεμβρίου 2017 που τον έθεσε σε κατ' οίκον περιορισμό, και την καθαίρεσή του από αρχηγό του κόμματός του (ZANU-PF), και υπό την απειλή μομφής, παραιτήθηκε από την προεδρία στις 21 Νοεμβρίου 2017.
Πρώτα χρόνια.
Το πλήρες όνομά του ήταν "Robert Gabriel Mugabe" και ο τίτλος του είναι KCB. Γεννήθηκε στις 21 Φεβρουαρίου 1924 και μεγάλωσε στην επαρχία Ζίμπα. Ο πατέρας του φέρεται να κατάγεται από το Μαλάουι. Σπούδασε δάσκαλος σε ηλικία 17 ετών. Συμπλήρωσε τις σπουδές του στη Νότια Αφρική.
Κάθοδος στην πολιτική και ένοπλος αγώνας.
Επέστρεψε στη Νότια Ροδεσία το 1960, ενώ μετείχε στα πολιτικά με τον Joshua Nkomo και το Εθνικό Δημοκρατικό Κόμμα (NDP), μετέπειτα Zimbabwe African Peoples Union (ZAPU), τα οποία αμέσως απαγορεύτηκαν από τον Ίαν Σμιθ.Έφυγε από το ZAPU το 1963 και ιδρυσε το αντίπαλο Zimbabwe African National Union (ZANU) από κοινού με τον αιδεσιμότατο Ndabaningi Sithole και το δικηγόρο Herbert Chitepo.Ο Mugabe ορίστηκε Γενικός Γραμματέας.Τέθηκε υπό κράτηση με τους Joshua Nkomo και Edson Zvobgo το 1964 και παρέμεινε στη φυλακή επί δεκαετία. Ηγήθηκε του χρηματιζόμενου από την Κίνα στρατού του ZANU, του Zimbabwe African National Liberation Army (ZANLA), στη διάρκεια του πολέμου κατά της κυβέρνησης Ίαν Σμιθ, από τη Μοζαμβίκη. Μετά τη δολοφονία του Chitepo με βόμβα στη Ζάμπια, ο στρατός του Μουγκάμπε σταμάτησε τον ένοπλο αγώνα.
Πρωθυπουργία.
Μετά τη διεξαγωγή των δεύτερων εκλογών, στις 4 Μαρτίου 1980, ο Μουγκάμπε έγινε πρωθυπουργός. Το ZANU κέρδισε 57 επί συνόλου 80 εδρών στο νέο Κοινοβούλιο, με τις 20 από αυτές να προορίζονται για λευκούς. Το 1987 καταργήθηκε η θέση του Πρωθυπουργού.
Θητεία στο ύπατο αξίωμα.
Ο Μουγκάμπε ανέλαβε πρόεδρος στις 31 Δεκεμβρίου 1987 και θέλησε να αναδιοργανώσει τη χώρα του, αν και κατηγορήθηκε
για αυταρχισμό από τη Δύση. Παντρεύτηκε τον Αύγουστο του 1996 με την κατά 40 χρόνια μικρότερή του, Γκρέις Μαρούφου και απέκτησαν 3 παιδιά.
Ο Αντιπρόεδρος Σάιμον Μουσέντα, που κατείχε το αξίωμα από το 1987, πέθανε στις 20 Σεπτεμβρίου 2003. Ο Μουγκάμπε επανεξελέγη πρόεδρος για 5η φορά σε εκλογές που αμφισβητήθηκαν από διεθνείς παρατηρητές, στις 9 με 11 Μαρτίου 2002, με 56,2% έναντι 41,9% για τον υποψήφιο της Αντιπολίτευσης, Μόργκαν Τσανγκιράι (ο Μουγκάμπε είχε εκλεγεί την προηγούμενη φορά στις 18 Μαρτίου 1996). Στις βουλευτικές εκλογές του 2000, το κυβερνών ZANU-PF κέρδισε 62 από τις 120 συνολικά έδρες έναντι 57 του MDC της Αντιπολίτευσης.
Απόπειρα πραξικοπήματος 2007.
Η κυβέρνηση της Ζιμπάμπουε απέτρεψε φερόμενη απόπειρα πραξικοπήματος, η οποία θα εκδηλωνόταν στις 2 Ιουνίου ή στις 15 Ιουνίου 2007. Στην απόπειρα έλαβαν μέρος σχεδόν 400 στρατιώτες και υψηλά ιστάμενα στελέχη του στρατού. Όλοι οι φερόμενοι ως επικεφαλής του εγχειρήματος συνελήφθησαν και παραπέμφθηκαν σε δίκη, με την κατηγορία της προδοσίας. Οι συλληφθέντες είναι ο απόστρατος Άλμπερτ Ματάπο, ο εκπρόσωπος του στρατού Μπεν Ενκιούμπ, ο Ταγματάρχης Ένγκελμπερτ Ρουγκέτζε και ο αξιωματικός της Αεροπορίας, Έλσον Μόγιο.
Σύμφωνα με τις αρχές, οι επίδοξοι πραξικοπηματίες σχεδίαζαν να ανατρέψουν τον Πρόεδρο Ρόμπερτ Μουγκάμπε και να ζητήσουν από τον υπουργό Έμερσον Μανανγκάουα να σχηματίσει νέα κυβέρνηση, υπό τις ευλογίες των αρχηγών του Στρατού. Σύμφωνα με στρατιωτικές πηγές στη Χαράρε, οι επικεφαλής του πραξικοπήματος είχαν έρθει σε επαφή με κυβερνήσεις χωρών της Δύσης, ζητώντας τους να υποστηρίξουν το πραξικόπημα.
Εκλογές 2008.
Στις γενικές εκλογές , που διεξήχθησαν στις 29 Μαρτίου του 2008, το κόμμα του Μουγκάμπε, ZANU-PF, απώλεσε για πρώτη φορά τον έλεγχο της Βουλής και ισοφάρισε σε αριθμό εδρών με την Αντιπολίτευση στη Γερουσία.. Τα αποτελέσματα των προεδρικών εκλογών καθυστερούσαν να ανακοινωθούν και ο ίδιος ο Μουγκάμπε φαινόταν να αναμετράται σε δεύτερο γύρο με τον αντίπαλό του, Μόργκαν Τσβανγκιράι. Επακολούθησαν πέντε συλλήψεις του αντιπάλου του Μουγκάμπε και κλίμα πολιτικής βίας, που έκανε τον Τσβανγκιράι να αποσυρθεί από τις εκλογές στις 23 Ιουνίου του 2008, καταγγέλλοντας το κλίμα τρομοκρατίας από τις κυβερνητικές αρχές. Παράλληλα, η Διεθνής Κοινότητα με πρώτο το Ηνωμένο Βασίλειο καταδίκασε την πρακτική του καθεστώτος Μουγκάμπε, ενώ ο ΓΓ του ΟΗΕ ζήτησε την αναβολή του δευτέρου γύρου των εκλογών, που διεξήχθη κανονικά στις 27 Ιουνίου. Το Συμβούλιο Ασφαλείας εξέφρασε τη λύπη του για την απόφαση της Ζιμπάμπουε να προχωρήσει στη διαδικασία ενώ δεν ίσχυαν οι προϋποθέσεις για ελεύθερες και δίκαιες εκλογές. Στις εκλογές μοναδικός υποψήφιος ήταν ο Μουγκάμπε, ο οποίος και οδεύει προς τη νίκη. Τα κρατικά ΜΜΕ έκαναν λόγο για "μαζική συμμετοχή" στις εκλογές, κάτι που διαψεύστηκε από αυτόπτες μάρτυρες και παρατηρητές.
Ο Μουγκάμπε ανακηρύχθηκε νικητής των εκλογών στις 29 Ιουνίου με ποσοστό 85,51% και την ίδια ημέρα ορκίστηκε Πρόεδρος στη Χαράρε για μία ακόμα πενταετή θητεία.
Πολιτικές συνομιλίες.
Έπειτα από μεσολάβηση του προέδρου της Νότιας Αφρικής, Τάμπο Μπέκι, ο Τσβανγκιράι συναντήθηκε για πρώτη φορά και αντάλλαξε χειραψία με τον Μουγκάμπε στη Χαράρε, στις 22 Ιουλίου του 2008. Παράλληλα, ξεκίνησαν διαπραγματεύσεις για το σχηματισμό κυβέρνησης συνεργασίας ανάμεσα στο MDC και στο ZANU-PF.
Στο τέλος της 4ης ημέρας των συνομιλιών, ο Μπέκι ανακοίνωσε ότι οι πλευρές υπέγραψαν μνημόνιο συνεργασίας. Με βάση τη συμφωνία θα παρέμεινε πρόεδρος ο Μουγκάμπε και πρωθυπουργός θα γινόταν ο Τσβανγκιράι. ο οποίος όμως θα είχε και την ουσιαστική εξουσία. Ωστόσο, νοτιοαφρικανικά ΜΜΕ μετέδωσαν ότι ο Μουγκάμπε αρνήθηκα να υπογράψει συμφωνία που περιόριζε τις εξουσίες του. Εκπρόσωπος του Κινήματος για τη Δημοκρατική Αλλαγή ανακοίνωσε ότι με βάση τη συμφωνία η εκτελεστική εξουσία θα ασκούνταν από τον πρόεδρο, από τον πρωθυπουργό και από το υπουργικό συμβούλιο μαζί.
Στις 15 Σεπτεμβρίου του 2008 υπογράφηκε η συμφωνία για σχηματισμό κυβέρνησης συνεργασίας με μοίρασμα της εξουσίας ενώπιον των ηγετών από τα 14 κράτη-μέλη της Αναπτυξιακής Κοινότητας της Νότιας Αφρικής. Η συμφωνία υπογράφηκε με μια συμβολική χειραψία και με χαμόγελα από τους Μουγκάμπε και Τσβανγκιράι στη Χαράρε και με βάση αυτήν θα τερματιζόταν και η πολιτική κρίση. Ο Μουγκάμπε θα παρέμενε πρόεδρος και πρωθυπουργός θα γινόταν ο Τσβανγκιράι. Το MDC θα αποκτούσε τον έλεγχο της αστυνομίας, το Zanu (PF) τη διοίκηση του στρατού και ο Άρθουρ Μουταμπάρα θα γινόταν αντιπρόεδρος της κυβέρνησης.
Στις 27 Ιανουαρίου του 2009 επιτεύχθηκε συμφωνία έπειτα από διαπραγματεύσεις στην Πρετόρια για ορκωμοσία νέας κυβέρνησης με πρωθυπουργό τον Τσβανγκιράι. Στις 11 Φεβρουαρίου του 2009 ο Τσβανγκιράι ορκίστηκε στην πρωθυπουργία του κράτους.
Προεδρικές εκλογές 2013.
Το 2013 ο γηραιός Μουγκάμπε επανεξελέγη με ποσοστό 61% των ψήφων και ορκίστηκε για νέα θητεία στις 22 Αυγούστου. Οι ανεξάρτητοι εκλογικοί παρατηρητές ανέφεραν περιστατικά εκτεταμένων παρατυπιών, ενώ ακόμα και η διορισμένη από το κράτος εκλογική επιτροπή ανέφερε ότι πολλοί ψηφοφόροι εμποδίστηκαν ή βοηθήθηκαν από τους εκλογικούς αξιωματούχους.
Πραξικόπημα 2017.
Η άμεση αιτία του πραξικοπήματος της 15ης Νοεμβρίου ήταν η κλιμάκωση των εχθροπραξιών μεταξύ της φατρίας της Αφρικανικής Εθνικής Ένωσης-Πατριωτικό Μέτωπο της Ζιμπάμπουε (ZANU-PF) που ήταν κοντά στην σύζυγο του προέδρου, Γκρέις Μουγκάμπε, και εκείνων που ήταν πιστοί στον πρώην αντιπρόεδρο Έμερσον Μανανγκάγκουα. Ο ανταγωνισμός μεταξύ αυτών των φατριών επικεντρώθηκε στο ερώτημα του ποιος θα διαδεχτεί τον 93χρονο Μουγκάμπε, του οποίου η υγεία επιδεινώθηκε ταχέως τα τελευταία χρόνια.
Θάνατος.
Ο Μουγκάμπε απεβίωσε σε ηλικία 95 ετών στη Σινγκαπούρη, όπου νοσηλευόταν, στις 6 Σεπτεμβρίου 2019 και η ασθένειά του δεν ανακοινώθηκε.

</doc>
<doc id="55368" url="https://el.wikipedia.org/wiki?curid=55368" title="Χάραλντ Ε΄ της Νορβηγίας">
Χάραλντ Ε΄ της Νορβηγίας

Ο Χάραλντ Ε΄, γεννημένος στις 21 Φεβρουαρίου 1937, είναι ο σημερινός Βασιλιάς της Νορβηγίας, αφού ανέβηκε στο θρόνο μετά το θάνατο του πατέρα του, Βασιλιά Όλαφ Ε΄, στις 17 Ιανουαρίου 1991.
Ο Χάραλντ ήταν το τρίτο παιδί και μοναδικός γιος του Βασιλιά Όλαφ Ε΄ και της Πριγκίπισσας Mάρθας της Σουηδίας. Ήταν δεύτερος στη διαδοχή κατά τη στιγμή της γέννησής του, μετά τον πατέρα του. Το 1940, λόγω της Γερμανικής κατοχής κατά τη διάρκεια του Β 'Παγκοσμίου Πολέμου, η βασιλική οικογένεια αυτοεξορίσθηκε. Ο Χάραλντ πέρασε ένα μέρος της παιδικής του ηλικίας στη Σουηδία και τις Ηνωμένες Πολιτείες. Επέστρεψε στη Νορβηγία το 1945 και στη συνέχεια σπούδασε για περιόδους στο Πανεπιστήμιο του Όσλο, στη Νορβηγική Στρατιωτική Ακαδημία και στο Κολλέγιο Μπάλιολ της Οξφόρδης.
Το 1957, μετά το θάνατο του παππού του, Χάακον Ζ΄, ο Χάραλντ έγινε πρίγκιπας του στέμματος. Δεινός αθλητής, εκπροσώπησε τη Νορβηγία στην ιστιοπλοΐα στους Ολυμπιακούς Αγώνες του 1964, του 1968 και του 1972 και αργότερα έγινε προστάτης της Παγκόσμιας Ιστιοπλοΐας. Ο Χάραλντ παντρεύτηκε τη Σόνια Χάραλντσεν το 1968, με τη σχέση τους αρχικά αμφιλεγόμενη λόγω της ιδιότητάς της της κοινής θνητής. Το ζευγάρι απέκτησε δύο παιδιά, τη Μάρθα Λουίζα και το Χάακον. Ο Χάραλντ διαδέχθηκε τον πατέρα του ως βασιλιά το 1991, με το Χάακον να γίνεται διάδοχός του.
Λάτρης της ιστιοπλοΐας, όταν ήταν Πρίγκιπας εκπροσώπησε τη Νορβηγία ως αρχηγός της εθνικής ομάδας ιστιοπλοΐας. Κέρδισε χάλκινο, αργυρό και χρυσό μετάλλιο στα Παγκόσμια Πρωταθλήματα τα έτη 1988, 1982 και 1987, αντίστοιχα.
Ως απόγονος της Βασίλισσας Βικτωρίας της Αγγλίας είναι στην 63ή θέση και στη διαδοχή του βρετανικού θρόνου.
Την 1η Δεκεμβρίου του 2003 ανακοινώθηκε ότι πάσχει από καρκίνο. Υπεβλήθη σε επιτυχή χειρουργική επέμβαση στο Όσλο και τον αντικατέστησε προσωρινά στα καθήκοντά του ο διάδοχος του θρόνου, Χώκων. Ο Χάραλντ επέστρεψε στα καθήκοντά του στις 13 Απριλίου του 2004. Είναι Αρχηγός των νορβηγικών Ενόπλων Δυνάμεων.
Είναι επίσης, επίτιμος πρόεδρος της Διεθνούς Ιστιοπλοϊκής Ομοσπονδίας μαζί με τον Κωνσταντίνο Β΄, τέως βασιλιά της Ελλάδας .
Πρώτα χρόνια και εκπαίδευση.
Γέννηση.
Ο Πρίγκιπας Χάραλντ γεννήθηκε στο Κτήμα Σκάουγκουμ και βαφτίστηκε στο Βασιλικό Παρεκκλήσι των Βασιλικών Ανακτόρων στο Όσλο στις 31 Μαρτίου 1937 από τον Επίσκοπο Γιόχαν Λούντε. Αναδοχοί του ήταν: ο παππούς και η γιαγιά από τον πατέρα του Βασιλιάς Χάακον Ζ΄ και Βασίλισσα Μωντ της Νορβηγίας, ο παππούς και η γιαγιά από τη μητέρα του Πρίγκιπας Κάρολος και Πριγκίπισσα Ινγκεμποργκ της Σουηδίας, ο Βασιλιάς Λεοπόλδος Γ΄ του Βελγίου, η Μαρία και ο Βασιλιάς Γεώργιος ΣΤ΄ του Ηνωμένου Βασιλείου και η Πριγκίπισσα του Στέμματος Ινγκριντ της Δανίας. Οι γονείς του είχαν ήδη δύο κόρες, τις Πριγκίπισσες Ράγκνχιλντ και Αστριντ.
Β΄ Παγκόσμιος Πόλεμος.
Το 1940 ολόκληρη η βασιλική οικογένεια αναγκάστηκε να εγκαταλείψει το Όσλο λόγω της Γερμανικής εισβολής. Θεωρήθηκε ασφαλέστερο για την οικογένεια να διαχωριστεί. Ο Βασιλιάς και ο Πρίγκιπας του Στέμματος Ολαφ θα παρέμεναν στη Νορβηγία και η Πριγκίπισσα του Στέμματος θα πήγαινε στη Σουηδία με τα τρία παιδιά. Η δεύτερη έφτασε στη Σουηδία το βράδυ της 10ης Απριλίου, αλλά παρόλο που η Πριγκίπισσα του Στέμματος είχε γεννηθεί στη Σουηδία, αντιμετώπισαν προβλήματα στο συνοριακό σταθμό. Σύμφωνα με την Πριγκίπισσα Αστριντ και άλλους που ήταν παρόντες, έγιναν δεκτοί μόνο όταν ο οδηγός απειλούσε να σπάσει τη συνοριακή πύλη. Μια άλλη διήγηση δεν περιγράφει τόσο δραματικά τη διαφυγή. Ωστόσο όταν ο Βασιλιάς και ο Πρίγκιπας του Στέμματος ρώτησαν το Σουηδό υπουργό Εξωτερικών Κρίστιαν Γκύντερ, αν μπορούσαν να κοιμηθούν μια νύχτα στη Σουηδία χωρίς να κρατηθούν, εκείνος αρνήθηκε.
Ο Χάραλντ πέρασε τις επόμενες μέρες στο Σέλεν πριν μετοικήσει στο σπίτι του Πρίγκιπα Καρλ Μπερναντότ στο Φρέτουνα στις 16 Απριλίου. Στις 26 Απριλίου η ομάδα μετακόμισε στο Ντρότνινγκχολμ της Στοκχόλμης. Ο Βασιλιάς Γουσταύος Ε΄ θεωρείται ότι είχε φιλική σχέση με τους Νορβηγούς φιλοξενούμενους του, αλλά δεν τους επέτρεπε να θέσουν το θέμα του πολέμου στη Νορβηγία. Ωστόσο σημαίνοντες Σουηδοί πολιτικοί, συμπεριλαμβανομένου του Υπουργού Δικαιοσύνης Βέστμαν, ήθελαν να αποσταλούν στην Νορβηγία η Πριγκίπισσα και ο Πρίγκιπας Χάραλντ, ώστε να μπορεί να ανακηρυχθεί Βασιλιάς από τους Γερμανούς. Οταν ο Βασιλιάς και ο Πρίγκιπας του Στέμματος αναγκάστηκαν να φύγουν από τη Νορβηγία στις 7 Ιουνίου, ένιωθαν ότι η Σουηδία ίσως δεν ήταν το καλύτερο μέρος για την υπόλοιπη οικογένεια και άρχισε να σχεδιάζει να τους πάει στις Ηνωμένες Πολιτείες. Στις 17 Αυγούστου η Πριγκίπισσα του Στέμματος και τα παιδιά της έφυγαν για τις Ηνωμένες Πολιτείες από το Πέτσαμο της Φινλανδίας με το μεταφορικό πλοίο του Αμερικανικού Στρατού "American Legion".
Ο Χάραλντ και η μητέρα και οι αδελφές του έζησαν στην Ουάσινγκτον κατά τη διάρκεια του πολέμου, ενώ ο πατέρας του, Πρίγκιπας του Στέμματος Ολαφ, και ο παππούς του, ο Βασιλιάς Χάακον, παρέμειναν στο Λονδίνο με τη Νορβηγική εξόριστη κυβέρνηση. Ένα από τα αξιοσημείωτα γεγονότα που θυμάται από εκείνη την εποχή είναι να στέκεται πίσω από το Φραγκλίνο Ρούζβελτ, όταν ορκιζόταν για την τέταρτη θητεία του στη Νότια Πύλη του Λευκού Οίκου το 1945. Αυτές οι παιδικές εμπειρίες αντανακλώνται σε ένα ίχνος αμερικανικής προφοράς όταν μιλάει αγγλικά. Το βιβλίο του Ντόρις Κέρνς Γκούντγουιν "Παράξενοι καιροί : Ο Φραγκλίνος και η Έλινορ Ρούζβελτ και το Μέτωπο του [Λευκού] Οίκου στο Β΄ Παγκόσμιο Πόλεμο" περιέχουν μια φωτογραφία του Βασιλιά (τότε Πρίγκιπα) να παίζει με το σκυλί του Φ.Ρ, Φάλα, στη Βόρεια Πρασιά του Λευκού Οίκου το 1944.
Ο Χάραλντ επισκέφθηκε εκπαιδευόμενους Νορβηγούς στρατιωτικούς στις Ηνωμένες Πολιτείες και πραγματοποίησε επίσης επισκέψεις και εκτός αυτών, ταξιδεύοντας βόρεια για να επισκεφθεί το νορβηγικό προσωπικό στη βάση εκπαίδευσης "Μικρή Νορβηγία" στο Οντάριο του Καναδά. Από το 1943 παρακολούθησε το Σχολείο του Λευκού Οίκου. Ο Πρίγκιπας Χάραλντ επέστρεψε στη Νορβηγία με την οικογένειά του στο τέλος του πολέμου το 1945.
Επιστροφή.
Το φθινόπωρο του 1945 εγγράφηκε στην τρίτη τάξη του "Smestad skole" ως το πρώτο μέλος της βασιλικής οικογένειας που θα παρακολουθούσε δημόσιο σχολείο. Το 1954 έχασε τη μητέρα του από καρκίνο. Ο θάνατος της Πριγκίπισσα του Στέμματος ήταν τεράστια απώλεια τόσο για τον ίδιο και την οικογένειά του όσο και για τη Νορβηγία και αργότερα ονόμασε την κόρη του Mάρθα για να τιμήσει της μνήμης της. Τέσσερα χρόνια αργότερα, το 1958 θα έχανε την εκ μητρός γιαγιά του Πριγκίπισσα Πριγκίπισσα Ινγκεμποργκ της Δανίας.
Πρίγκιπας του Στέμματος.
Το 1955 αποφοίτησε από την "Oslo katedralskole" και το φθινόπωρο του ίδιου έτους ο Χάραλντ άρχισε σπουδές στο Πανεπιστήμιο του Όσλο. Παρακολούθησε αργότερα τη Σχολή Υποψήφιων Αξιωματικών του Ιππικού στο Τράντουμ και στη συνέχεια γράφτηκε στη Νορβηγική Στρατιωτική Ακαδημία, από την οποία αποφοίτησε το 1959. Ο Χάραλντ παρακολούθησε το Συμβούλιο του Κράτους για πρώτη φορά στις 27 Σεπτεμβρίου 1957 και ορκίστηκε στο Σύνταγμα Της Νορβηγίας στις 21 Φεβρουαρίου 1958. Την ίδια χρονιά υπηρέτησε επίσης για πρώτη φορά ως αντιβασιλέας κατά την απουσία του Βασιλιά.
Το 1960 ο Χάραλντ εισήλθε στο Κολέγιο Μπάλιολ της Οξφόρδης, όπου σπούδασε ιστορία, οικονομία και πολιτική. Ήταν δεινός κωπηλάτης στα φοιτητικά του χρόνια στην Οξφόρδη και διδάχτηκε κωπηλασία από το συνάδελφο και φίλο του Νικ Μπίβαν, αργότερα κορυφαίο Βρετανό προπονητή κωπηλασίας. Το 1960 πραγματοποίησε επίσης το πρώτο του επίσημο ταξίδι στο εξωτερικό, επισκεπτόμενος τις Ηνωμένες Πολιτείες για την πεντηκοστή επέτειο του Αμερικανικού Σκανδιναβικού Ιδρύματος. Δεινός ιστιοπλόος ο Χάραλντ εκπροσώπησε τη Νορβηγία στην ιστιοπλοϊα στους Ολυμπιακούς Αγώνες του Τόκιο το 1964, του Μεξικού το 1968 και του Μονάχου το 1972. Ο Πρίγκιπας του Στέμματος ήταν σημαιοφόρος της Νορβηγίας στην εναρκτήρια παρέλαση των Ολυμπιακών Αγώνων του 1964.
Γάμος.
Ο Χάραλντ παντρεύτηκε μια κοινή θνητή, τη Σόνια Χάραλντσεν, στον Καθεδρικό του Όσλο στις 29 Αυγούστου 1968. Το ζευγάρι είχε δεσμό για εννέα χρόνια και μπόρεσε να παντρευτεί μόνο όταν ο Χάραλντ έδωσε στον πατέρα του τελεσίγραφο ότι αν δεν του επιτρεπόταν να παντρευτεί τη Σόνια δεν θα να παντρευόταν καθόλου, πράγμα που θα σήμαινε το τέλος της βασιλείας της οικογένειάς του και της Νορβηγικής μοναρχίας, καθώς ο Χάραλντ ήταν ο μοναδικός κληρονόμος του θρόνου. Το ζευγάρι απέκτησε δύο παιδιά, την Πριγκίπισσα Μάρθα Λουίζα και τον Πρίγκιπα Χάακον, διάδοχο του Νορβηγικού θρόνου.
Βασιλεία.
Μετά το θάνατο του πατέρα του στις 17 Ιανουαρίου 1991 ο Χάραλντ ανέβηκε αυτόματα στο Νορβηγικό θρόνο. Υπήρξε ο πρώτος γεννημένος στη Νορβηγία μονάρχης μετά το Μάγκνους Ζ', που είχε παραιτηθεί το 1343, ένα χάσμα 648 ετών. Ο Χάραλντ είναι ο έκτος βασιλιάς της Νορβηγίας που φέρει αυτό το όνομα και ο πρώτος μετά από 855 χρόνια. Οι πέντε άλλοι βασιλιάδες που έφεραν το όνομά του είναι ο Χάραλντ Χορφάγκρε, ο Χάραλντ Γκράφελντρ, ο Χάραλντ ο Κυανόδους, ο Χάραλντ Σίγκουρντσον και ο Χάραλντ Γκίλλε.Ο Χάραλντ ο Κυανόδους συνήθως δεν αριθμείται αριθμό στον Νορβηγικό κατάλογο βασιλιάδων, επομένως ο Χάραλντ είναι αριθμημένος 'μόνο' ως Χάραλντ Ε΄. Ο Βασιλιάς Χάραλντ αποφάσισε να χρησιμοποιήσει το βασιλικό σύνθημα του παππού του «Alt for Norge» (Ολα για τη Νορβηγία). Ο βασιλιάς επέλεξε επίσης να συνεχίσει την παράδοση της βασιλικής προσφοράς, μια παράδοση που είχε εισαχθεί από τον πατέρα του και καθαγιάσθηκε με τη Βασίλισσα Σόνια στον Καθεδρικό Ναό του Νίδαρος στις 23 Ιουνίου 1991.
Η βασιλεία του Βασιλιά Χάραλντ έχει σημαδευτεί από εκσυγχρονισμό και μεταρρύθμιση της Νορβηγικής βασιλικής οικογένειας. Ο Βασιλιάς έχει συνεργαστεί στενά με τη Βασίλισσα Σόνια και τον Πρίγκιπα του Στέμματος, κάνοντας τη βασιλική αυλή πιο ανοιχτή στο νορβηγικό κοινό και στα νορβηγικά μέσα μαζικής ενημέρωσης. Η απόφαση του βασιλιά Χάραλντ να δεχτεί δύο ακόμη κοινούς θνητούς στη βασιλική οικογένεια, την Πριγκίπισσα του Στέμματος Μέτε-Μάριτ και τον Αρι Μπεν, έχει ερμηνευθεί ως σημάδι εκσυγχρονισμού και προσαρμογής.. Υπό την ηγεσία του Βασιλιά Χάραλντ και της Βασίλισσας Σόνιας πραγματοποιήθηκαν εκτεταμένα έργα ανακαίνισης στο Βασιλικό Κτήμα του Μπίγκντεϊ, στα Βασιλικά Ανάκτορα, στους βασιλικούς στάβλους και στο Οσκαρσαλ (βασιλικό ησυχαστήριο). Τα τελευταία τρία έχουν επίσης ανοίξει για το κοινό και τους τουρίστες. . Μαζί με τη Βασίλισσα Σόνια ο βασιλιάς έχει επίσης προσπαθήσει για δεκαετίες να δημιουργήσει στο Όσλο ένα μουσείο-(πρώην ανάκτορο).
Επίσημα και ανεπίσημα καθήκοντα.
Ενώ το Σύνταγμα αναθέτει στο Χάραλντ την εκτελεστική εξουσία, δεν είναι πολιτικά υπεύθυνος για την άσκησή της. Αυτό είναι σύμφωνο όχι μόνο με τις διατάξεις του Συντάγματος αλλά με τις συμβάσεις που θεσπίστηκαν μετά την οριστική θέσπιση της κοινοβουλευτικής διακυβέρνησης στη Νορβηγία το 1884. Οι πράξεις του δεν ισχύουν χωρίς την υπογραφή υπογραφής ενός μέλους του Συμβουλίου του Κράτους - συνήθως του Πρωθυπουργού-και οι αποφάσεις του Συμβουλίου του Κράτους υπογράφονται από όλα τα μέλη του. Αν και έχει τυπικά το δικαίωμα του βέτο, κανένας Νορβηγός βασιλιάς δεν το έχει ασκήσει μετά τη διάλυση της ένωσης με τη Σουηδία το 1905.
Ενώ το Σύνταγμα τυπικά αναθέτει στο Χάραλντ το δικαίωμα να διορίζει την κυβέρνηση, στην πράξη η κυβέρνηση πρέπει να διατηρεί την εμπιστοσύνη του Κοινοβουλίου. Ο Βασιλιάς ορίζει ως πρωθυπουργό τον επικεφαλής της κοινοβουλευτικής πλειοψηφίας. Όταν η κοινοβουλευτική κατάσταση είναι ασαφής ο βασιλιάς βασίζεται στη γνώμη του Προέδρου του Κοινοβουλίου και του ήδη πρωθυπουργού. Σε αντίθεση με τους περισσότερους μονάρχες ο Χάραλντ δεν έχει την εξουσία να διαλύσει το Κοινοβούλιο και το Σύνταγμα δεν επιτρέπει πρόωρες εκλογές.
Ο Βασιλιάς συνέρχεται με το Συμβούλιο του Κράτους στα Βασιλικό Παλάτι κάθε Παρασκευή. Έχει επίσης εβδομαδιαίες συναντήσεις με τον Πρωθυπουργό και τον Υπουργό Εξωτερικών. Δέχεται ξένους απεσταλμένους και κηρύσσει επίσημα την έναρξη των εργασιών του κοινοβουλίου τον Οκτώβριο, εκφωνώντας την ομιλία του θρόνου. Ταξιδεύει εκτενώς σε ολόκληρη τη Νορβηγία και πραγματοποιεί επίσημες κρατικές επισκέψεις σε άλλες χώρες, καθώς επίσης και την υποδοχή και φιλοξενία επισκεπτών.
Το 1994 τόσο ο Βασιλιάς όσο και ο Πρίγκιπας του Στέμματος Χάακον συμμετείχαν στην τελετή έναρξης των Χειμερινών Ολυμπιακών Αγώνων του Λιλεχάμερ. Ο Βασιλιάς κήρυξε την έναρξη των Αγώνων ενώ ο Πρίγκιπας έφερε την Ολυμπιακή φλόγα, αποτίοντας φόρο τιμής τόσο στο Βασιλιά και τον παππού του ως Ολυμπιονίκες. Ο Βασιλιάς έχει επίσης εκπροσωπήσει τη Νορβηγία σε τελετές έναρξης Ολυμπιακών Αγώνων, μεταξύ αυτών του Τορίνου και του Πεκίνου. Ωστόσο δεν ήταν παρών σε εκείνη του Βανκούβερ. Τον αντικατέστησε ο Πρίγκιπας του Στέμματος ενώ ο Βασιλιάς και η Βασίλισσα παρακολούθησαν αργότερα τους αγώνες.
Με το πλήρωμα του ιστιοπλοϊκού του κέρδισε χάλκινα, ασημένια και χρυσά μετάλλια του Παγκόσμιου Πρωταθλήματος, το 1988, το 1982 και το 1987, αντίστοιχα. Τον Ιούλιο του 2005 ο Βασιλιάς και το πλήρωμά του με το βασιλικό ιστιοφόρο "Fram XV" κέρδισαν το χρυσό μετάλλιο στο Ευρωπαϊκό Πρωτάθλημα στη Σουηδία. Στο Παγκόσμιο Πρωτάθλημα του 2007 ο Βασιλιάς κατέλαβε την έκτη θέση.
Δύο φορές μετά το 2000 ο Βασιλιάς Χάραλντ δεν ήταν σε θέση να εκτελέσει τα καθήκοντά του για λόγους υγείας: από το Δεκέμβριο του 2003 ως τα μέσα Απριλίου 2004 λόγω καρκίνου της ουροδόχου κύστης και από τον Απρίλιο ως τον Ιούνιο του 2005 λόγω στένωσης αορτής. Και στις δύο περιπτώσεις ο Πρίγκιπας Χάακον υπηρέτησε ως αντιβασιλέας της χώρας.
Μέχρι το 2012 ο Βασιλιάς της Νορβηγίας ήταν, σύμφωνα με το σύνταγμα, ο επίσημος επικεφαλής της Εκκλησίας της Νορβηγίας. Η συνταγματική τροπολογία της 21ης ​​Μαΐου 2012 κατάργησε αυτή του την ιδιότητα αλλά εξακολουθεί να απαιτείται να ανήκει σε αυτή.
Τελευταία χρόνια.
Η ηγεσία του Βασιλιά Χάραλντ κατά τη διάρκεια των εθνικών κρίσεων της Νορβηγίας, όπως η Καταιγίδα της Πρωτοχρονιάς (1992) και ιδιαίτερα οι επιθέσεις του 2011, έχει δεχθεί την εθνική και διεθνή αναγνώριση.
Το 2015 έγινε ο πρώτος βασιλιάς στον κόσμο που επισκέφθηκε την Ανταρκτική, συγκεκριμένα τη Νορβηγική εξάρτηση Γη της Βασίλισσας Μοντ. Το 2016 ο Βασιλιάς Χάραλντ Ε΄ αγωνίστηκε με μια ομάδα στο Παγκόσμιο Πρωτάθλημα Ιστιοπλοΐας στη Λίμνη Οντάριο, στο Τορόντο. Ο Βασιλιάς κατέλαβε τη δεύτερη θέση στην κλασική κατηγορία.. Ονομάστηκε "Ιστιοπλόος-Βασιλιάς" από τη "National Post" του Καναδά καθώς κοιμόταν στο σκάφος του "Sira".
Όταν ο Βασιλιάς και η Βασίλισσα έκλεισαν τα 80 το 2017, ο Βασιλιάς αποφάσισε να ανοίξει τους πρώην βασιλικούς στάβλους στο κοινό ως δώρο στη σύζυγό του, τη βασίλισσα. Το κτίριο ονομάστηκε Στάβλοι Τέχνης της Βασίλισσαα Σόνιας και είναι το πρώτο ίδρυμα που ανήκει στην βασιλική οικογένεια και είναι μόνιμα ανοικτό στο κοινό. Ο Βασιλιάς Χάραλντ ονομάστηκε Πρόσωπο της Χρονιάς από την εφημερίδα "VG" το 2017.

</doc>
<doc id="55369" url="https://el.wikipedia.org/wiki?curid=55369" title="1η Δεκεμβρίου">
1η Δεκεμβρίου



</doc>
<doc id="55370" url="https://el.wikipedia.org/wiki?curid=55370" title="Ζιν αλ αμπεντίν Μπεν Αλί">
Ζιν αλ αμπεντίν Μπεν Αλί



</doc>
<doc id="55371" url="https://el.wikipedia.org/wiki?curid=55371" title="Γεώργιος Τούπου Ε΄">
Γεώργιος Τούπου Ε΄



</doc>
<doc id="55376" url="https://el.wikipedia.org/wiki?curid=55376" title="Ζούκερο">
Ζούκερο

 &lt;ns&gt;0&lt;/ns&gt;
 &lt;revision&gt;
 &lt;timestamp&gt;2007-02-21T18:07:48Z&lt;/timestamp&gt;
 &lt;contributor&gt;
 &lt;username&gt;CeeKay&lt;/username&gt;
 &lt;/contributor&gt;
 &lt;comment&gt;To "Ζούκερο" μετακινήθηκε στο "Τσούκερο"&lt;/comment&gt;
 &lt;model&gt;wikitext&lt;/model&gt;
 &lt;format&gt;text/x-wiki&lt;/format&gt;

</doc>
<doc id="55378" url="https://el.wikipedia.org/wiki?curid=55378" title="Γαλικία (Ισπανία)">
Γαλικία (Ισπανία)

Η Γαλικία (γαλικιανά ή γαλικιακά" Galiza", ισπ. "Galicia") είναι περιοχή της βορειοδυτικής Ιβηρικής Χερσονήσου που από το 1978 αποτελεί Αυτόνομη Κοινότητα της Ισπανίας με πρωτεύουσα το Σαντιάγο ντε Κομποστέλα ("Santiago de Compostela"). Επίσημες γλώσσες είναι τα ισπανικά και τα γαλικιανά ή γαλικιακά. 
Ονομασία.
Στην Αρχαιότητα, οι Έλληνες είχαν ονομάσει τη βορειοδυτική περιοχή της Ιβηρικής Χερσονήσου ως "Καλλαίκοι", όνομα που χρησιμοποιούσαν για τους κατοίκους της περιοχής. Η ονομασία προέρχεται από τους Κέλτες που έφτασαν στην περιοχή σε δύο φάσεις, η πρώτη το 1800 π.Χ. περίπου και η δεύτερη τον 4ο αι. μ.Χ.. Κατά τη διάρκεια της Ρωμαϊκής Αυτοκρατορίας μετονομάστηκε σε Gallæcia. Τον Μεσαίωνα ανακηρύχθηκε Ανεξάρτητο Βασίλειο, με το όνομα Βασίλειο της Γαλικίας, έπειτα μέρος του Βασιλείου της Λεόν. Το 1833 δημιουργήθηκε η σημερινή πια Κοινότητα της Γαλικίας, έως ότου ανακηρυχθεί Αυτόνομη Κοινότητα, επισήμως, το 1981.
Διοίκηση.
Πρόεδρος της περιφερειακής κυβέρνησης είναι ο Αλβέρτο Νούνιεζ Φεϊχόο από τις 18 Απριλίου 2009. Οι τελευταίες εκλογές για την εκλογή του κοινοβουλίου της αυτόνομης κοινότητας διεξήχθησαν στις 12 Ιουλίου 2020.

</doc>
<doc id="55381" url="https://el.wikipedia.org/wiki?curid=55381" title="Disney club">
Disney club

Το Disney club ήταν μια παιδική τηλεοπτική εκπομπή της ιδιωτικής τηλεόρασης. Προβλήθηκε από τη συχνότητα του MEGA και ήταν μια παραγωγή της Οικογένειας Σοφιανού. Πρόκειται για την ελληνική εκδοχή του Disney Club/The Disney Afternoon. Η προβολή της ξεκίνησε το Νοέμβριο του 1993 και συνεχίστηκε για 9 χρόνια, μέχρι τον Ιούλιο του 2002.
Τα επτά πρώτα χρόνια, παρουσιαστές της εκπομπής ήταν ο Λυκούργος Μαρκούδης και η Καρολίνα Παναγοπούλου. Τα δύο επόμενα χρόνια, την παρουσίαση της εκπομπής ανέλαβαν οι Μιχάλης Γλυνιαδάκης, Χρήστος Ζαν Μπατίστ και Ακίνδυνος Γκίκας.

</doc>
<doc id="55383" url="https://el.wikipedia.org/wiki?curid=55383" title="Ροδακινιά">
Ροδακινιά

Η ροδακινιά είναι πυρηνόκαρπο, φυλλοβόλο οπωροφόρο δέντρο που ανήκει στο γένος "Προύμνη" και στην οικογένεια των Ροδοειδών. Η καταγωγή της είναι από την Κίνα, όπου ακόμα και σήμερα υπάρχει ως αυτοφυής. Στη συνέχεια η καλλιέργεια της επεκτάθηκε προς τις χώρες της Μεσογείου και αργότερα προς την Αμερική και την Αυστραλία. Σήμερα είναι το περισσότερο καλλιεργούμενο οπωροφόρο δέντρο στον κόσμο μετά τη μηλιά.
Περιγραφή.
Το ύψος του δέντρου φτάνει τα 4,5 μέτρα ο κορμός και οι βλαστοί έχουν φλοιό κοκκινωπού ή πρασινωπού χρώματος. Τα φύλλα του είναι λογχοειδή, πριονωτά στιλπνά, μυτερά στην κορυφή και χρώματος πράσινου, έχουν δε αδένες στη βάση τους από όπου κατά περιόδους εκκρίνουν ένα υγρό σαν ρετσίνι που προσελκύει διάφορα μικρά έντομα. Τα άνθη της ροδακινιάς έχουν πέντε ρόδινα πέταλα και φύονται στις μασχάλες των φύλλων και των βλαστών. Οι πρώιμες ποικιλίες έχουν μεγάλα πέταλα και οι όψιμες μικρά. Ο καρπός της ροδακινιάς είναι το ροδάκινο.
Καλλιέργεια.
Η ροδακινιά ζει 30 χρόνια κατά μέσο όρο, όταν οι συνθήκες είναι κατάλληλες και ανάλογα με το υποκείμενο της ποικιλίας. Αποδίδει καρπούς μετά το τρίτο χρόνο από τη φύτευση της, των οποίων η ποιότητα είναι καλύτερη σε περιοχές όπου τα καλοκαίρια είναι ζεστά και οι χειμώνες ήπια κρύοι. Ένας ανοιξιάτικος παγετός μπορεί να καταστρέψει τα άνθη που είναι αρκετά ευαίσθητα στο κρύο.
Το δέντρο προτιμά τα αμμοπηλώδη εδάφη με καλό στράγγισμα. Η λίπανση θεωρείται απαραίτητη για καλή παραγωγή και γίνεται κυρίως με αζωτούχα και καλιούχα λιπάσματα. Η ροδακινιά αποκρίνεται επίσης καλά σε λίπανση με κοπριά, αλλά βασικό στοιχείο για την καλή της ανάπτυξη και καρποφορία είναι οι κλιματολογικές συνθήκες.
Οι ροδακινιές, όπως και τα περισσότερα οπωροφόρα, ραντίζονται συστηματικά και βάσει ενός εθνικού σχεδίου ολοκληρωμένης καλλιέργειας προκειμένου να μειωθεί η αλόγιστη χρήση φυτοφαρμάκων και να παράγονται όσο το δυνατόν ασφαλέστερα τρόφιμα για τους καταναλωτές. Οι έλεγχοι είναι συνεχείς, ενώ οι παραβάτες παραγωγοί τιμωρούνται παραδειγματικά .
Έδαφος.
Η ροδακινιά και η μηλοροδακινιά ευδοκιμούν σε εδάφη βαθιά και κατά προτίμηση αμμοπηλλώδη, με καλή αποστράγγιση και πτωχά σε ανθρακικό ασβέστιο. Τα βαριά εδάφη ή με κακή αποστράγγιση πρέπει να αποφεύγονται, γιατί επηρεάζουν αρνητικά την ανάπτυξη των δένδρων, την παραγωγή και την ποιότητα των καρπών. Σε τέτοια εδάφη, λόγω της υπερβολικής υγρασίας και του κακού αερισμού, παρατηρείται χλώρωση στα φύλλα του δένδρου που διορθώνεται δύσκολα . 
Εμβολιασμός.
Η ροδακινιά πολλαπλασιάζεται με τον εμβολιασμό (κυρίως με ενοφθαλμισμό Τ), όπου και επιλέγεται η ποικιλία του ήμερου δέντρου. Κατά τον εμβολιασμό, ένα δενδρύλλιο υποκείμενο εμβολιάζεται με ένα οφθαλμό ήμερου καρποφόρου δέντρου με αποτέλεσμα τη δημιουργία ενός δέντρου που φέρει διαφορετικό γενετικό υλικό στις ρίζες και διαφορετικό στους κλώνους. Το υποκείμενο παίζει καθοριστικό ρόλο στην επιβίωση του δέντρου καθώς είναι υπεύθυνο για το ριζικό σύστημα και συνεπώς για την προσαρμοστικότητα του δέντρου στα διάφορα εδάφη και στο μικρο-κλίμα της κάθε περιοχής. Κυριότερα υποκείμενα είναι:
Ποικιλίες.
Παρακάτω παρουσιάζονται οι διάφορες ποικιλίες ενώ δίπλα από τις ονομασίες προβάλλεται η ημερομηνία ωρίμανσης επιτραπέζιων ροδάκινων.
Φύτευση.
Η φύτευση των ροδακινιών γίνεται εφόσον έχουμε επιλέξει το σχήμα φύτευσης και τη διαμόρφωση που θα δώσουμε στα δέντρα αργότερα. Βασικά σχήματα φύτευσης είναι:
Αραίωμα.
Οι περισσότερες ποικιλίες παράγουν περισσότερους καρπούς από όσους μπορούν τα δέντρα να κρατήσουν και έτσι απαιτείται αραίωμα των καρπών. Επίσης, είναι απαραίτητη διαδικασία προκειμένου να επιτευχθεί το ιδανικό μέγεθος που μπορεί να αποδώσει μια ποικιλία. Εάν δεν αραιωθούν οι καρποί, τότε θα προκύψουν μικροί καρποί που θα επηρεάσουν αρνητικά την τιμή πώλησης τους. Αντίθετα, εάν αραιωθούν υπερβολικά ενδεχομένως να χάσουμε σημαντικό μέρος της παραγωγής καθώς οι καρποί δε μεγαλώνουν απεριόριστα. Σε ορισμένες ποικιλίες που υποστηρίζουν μεγάλες ποσότητες φρούτων (αν βέβαια υποστηρίζει και το δέντρο) τότε μπορούμε να αφήνουμε παραπάνω καρπούς. Τέλος, στις βιομηχανικές ροδακινιές π.χ. Andross που τα δέντρα μπορούν να αποδώσουν έως 150κιλά/δέντρο, αφήνουμε αρκετά περισσότερους καρπούς κατά το αραίωμα.
Συγκομιδή.
Η συγκομιδή των ροδάκινων αρχίζει στα τέλη Μαΐου και ολοκληρώνεται στα τέλη Σεπτεμβρίου στη Β. Ελλάδα. Βασικό κριτήριο για την έναρξη συγκομιδής μιας ποικιλίας είναι ο βαθμός ωρίμανσης του καρπού. Έτσι, ενώ στους πίνακες ωρίμανσης μπορούμε να δούμε ενδεικτικές ημερομηνίες, οι καιρικές συνθήκες της κάθε χρονιάς επηρεάζουν το χρόνο συγκομιδής (άλλοτε πρώιμη παραγωγή και άλλοτε όψιμη). Σαν ποικιλία αναφοράς θεωρείται η Red Haven που ωριμάζει το πρώτο 10ήμερο του Ιουλίου.
Ο καρπός θεωρείται έτοιμος για συγκομιδή όταν έχει το μέγεθος και το χρώμα που προστάζει η ποικιλία και έχει πλούσιο άρωμα. Συνήθως τα φρούτα συλλέγονται 1-2 μέρες νωρίτερα προκειμένου να είναι πιο σκληρά ώστε να αντέξουν τη συσκευασία, μεταφορά και παραμονή στο μανάβικο προτού καταστραφούν. Συνήθως το ροδάκινο διατηρεί τη σφριγηλότητα του για 2-3 μέρες εκτός ψυγείου και 5-7 μέρες εντός οικιακού ψυγείου. Εδώ και μια πενταετία, όλες οι εθνικές μεταφορές φρούτων πραγματοποιούνται με φορτηγά ψυγεία, ώστε να απολαμβάνει ο Έλληνας καταναλωτής πάντοτε φρέσκα φρούτα.
Φυτώρια Ροδακινιάς.
Υπάρχει πολύ μεγάλη διαθεσιμότητα σε φυτά ροδακινιάς σε όλα τα υποκείμενα και ποικιλίες. Η συντριπτική πλειοψηφία δενδρυλλίων ροδακινιάς καθώς και των λοιπών οπωροφόρων δέντρων (νεκταρινιές, κερασιές, μηλιές, αχλαδιές, δαμασκηνιές, βερικοκιές, κυδωνιές, κτλ) παράγεται στα Μονόσπιτα Ημαθίας. Εκεί, περίπου 150 επιχειρήσεις και μικρο-φυτωριούχοι καλλιεργούν περίπου 6.000 στρέμματα φυτωρίων καλύπτοντας τόσο τις ανάγκες της ελληνικής αγοράς, όσο και των γειτονικών Βαλκανικών χωρών. Τα φυτώρια Μονοσπίτων είναι πασίγνωστα στους Έλληνες καλλιεργητές, αλλά και στους φυτωριακούς οίκους και ινστιτούτα του εξωτερικού καθώς υπάρχει άμεση συνεργασία σε όλα τα επίπεδα. 
Καλλιέργεια στην Ελλάδα.
Στην Ελλάδα καλλιεργείται συστηματικά στην Ημαθία, την Πέλλα, την Πιερία, Κοζάνη, Λάρισα και πρόσφατα και στην Κόρινθο. Πρωτοπόρος Νομός στην καλλιέργεια ροδάκινων είναι ο Νομός Ημαθίας καθώς από τον κάμπο της Νάουσας ξεκίνησε η ελληνική παραγωγή ροδάκινων περίπου τη δεκαετία του 1960. Τα ροδάκινα Νάουσας μάλιστα αποτελούν Προϊόν Ονομασίας Προέλευσης (Π.Ο.Π.) και είναι ευρύτατα γνωστά σε όλη την Ευρώπη. Στην Ελλάδα δραστηριοποιούνται εκατοντάδες επιχειρήσεις εμπορίας, μεταποίησης και συντήρησης (ψυγεία) καθώς και πάμπολλες μεταφορικές εταιρείες ικανές να μεταφέρουν τα ροδάκινα σε όλη την Ευρώπη. 
Η εργασία στους οπωρώνες ροδακίνων είναι μιας πρώτης τάξεως ευκαιρία απασχόλησης ιδιαίτερα στη δύσκολη οικονομική συγκυρία που διανύει η χώρα μας. Το μέσο ημερομίσθιο κυμαίνεται από 20-30€ ενώ ένας εργάτης γης θα μπορούσε να εργαστεί για περισσότερες από 150 ημέρες ετησίως. Επίσης, τα φυτώρια ροδακίνων προσφέρουν αρκετές θέσεις εργασίας και ορισμένες φορές και καλύτερο ημερομίσθιο. Πρόχειρα, θα μπορούσαμε να εκτιμήσουμε ότι η ροδακινο-παραγωγή απασχολεί και συντηρεί περίπου 400.000 Έλληνες και αλλοδαπούς εργάτες (100.000 οικογένειες).
Η ροδακινο-καλλιέργεια συνεισφέρει σημαντικά στην ελληνική οικονομία καθώς τα ροδάκινα είναι από τα κυριότερα εξαγώγιμα προϊόντα της χώρας μας. Ωστόσο, το υψηλό κόστος παραγωγής (πετρέλαια, νερό, λιπάσματα, εργατικά) και οι χαμηλές τιμές των τελευταίων ετών έφεραν του ροδακινο-παραγωγούς σε δύσκολη θέση. Τα ελληνικά ροδάκινα εξάγονται στις περισσότερες Ευρωπαϊκές χώρες, ωστόσο τα τελευταία χρόνια η μεγαλύτερη εξαγωγή γίνεται προς τη Ρωσία που απορροφά σχεδόν το 90% των εξαγωγών, σε σημαντικά όμως χαμηλότερη τιμή. Τα μεταποιημένα ροδάκινα (κομπόστες, μαρμελάδες, χυμός) εξάγονται με επιτυχία μέχρι και τις Η.Π.Α. όπου η ελληνική κομπόστα ροδάκινου τείνει να εκτοπίσει από την εγχώρια αγορά την τοπική παραγωγή κομπόστας κυρίως λόγω της χαμηλότερης τιμής της.

</doc>
<doc id="55384" url="https://el.wikipedia.org/wiki?curid=55384" title="Ροδάκινο">
Ροδάκινο

Το ροδάκινο είναι ο καρπός της ροδακινιάς. Έχει σφαιρικό ή ωοειδές σχήμα , ραφή στη ράχη και χνουδωτή ή λεία φλούδα ανάλογα με τη ποικιλία σε διάφορους χρωματισμούς του κίτρινου , ρόδινου και κόκκινου αλλά και του λευκοκίτρινου (λευκόσαρκη ροδακινιά).
Η σάρκα είναι χυμώδης, αρωματική με γλυκιά και υπόξινη γεύση. Ο πυρήνας του ροδάκινου (κουκούτσι) είναι μεγάλος κόκκινος με πολλές αυλακώσεις και μένει κολλημένος στη σάρκα ή ξεκολλάει εύκολα.
Υπάρχουν αρκετά είδη ροδάκινου που έχουν διαφορές στο σχήμα ,στο χρώμα και στη γεύση.
Έτσι έχουμε τα νεκταρίνια με τη σκληρή σάρκα, τα λευκόσαρκα ροδάκινα με τη λευκή σκληρή σάρκα και περισσότερη πικρή γεύση από ότι τα ροδάκινα, τους γιαρμάδες με τη μαλακή πολύ αρωματική σάρκα και τον πυρήνα να αφαιρείται εύκολα. 
Τα επιτραπέζια ροδάκινα και τα νεκταρίνια καταναλώνονται νωπά και μαζεύονται από το δέντρο γύρω στη μία εβδομάδα πριν από τη πλήρη ωρίμανσή τους.
Έτσι μπορούν να διατηρηθούν γύρω στις 15 ημέρες. Το ροδάκινο είναι αρκετά ευαίσθητο στη ζέστη και αν μείνει εκτός ψυγείου σαπίζει γρήγορα.
Τα ροδάκινα εκτός από νωπά τρώγονται και ως κομπόστα, γίνονται μαρμελάδες, χρησιμοποιούνται στη ζαχαροπλαστική , γίνονται λικέρ, αναψυκτικά και χυμοί.
Η κονσερβοποιία του ροδάκινου είναι πολύ αναπτυγμένη και κονσέρβες ροδάκινου καταναλώνονται σε μεγάλες ποσότητες σε πολλές περιοχές. Το ροδάκινο περιέχει αρκετή ποσότητα βιταμίνης C, σάκχαρα και πρωτεΐνες.
Σύμφωνα με στοιχεία του FAO (Οργανισμού Τροφίμων και Γεωργίας) για το 2012, η Κίνα είναι πρώτη παγκοσμίως σε παραγωγή ροδάκινων, ακολουθούν η Ιταλία, οι Η.Π.Α με μεγάλες καλλιέργειες στο Τέξας και τη Βιρτζίνια, η Ελλάδα, η Ισπανία , η Τουρκία και το Ιράν.

</doc>
<doc id="55387" url="https://el.wikipedia.org/wiki?curid=55387" title="Φεστιβάλ Κινηματογράφου Θεσσαλονίκης 1978">
Φεστιβάλ Κινηματογράφου Θεσσαλονίκης 1978

Το 19ο Φεστιβάλ Κινηματογράφου Θεσσαλονίκης διοργανώθηκε στις 2-8 Οκτωβρίου 1978 στην αίθουσα της Εταιρείας Μακεδονικών Σπουδών.
Βραβευμένες ταινίες μεγάλου μήκους.
"«1922»": 9 βραβεία (α’ καλύτερης ταινίας μεγάλου μήκους, σκηνοθεσίας, φωτογραφίας, α’ γυναικείου ρόλου, β’ ανδρικού ρόλου, σκηνογραφίας, τιμητική διάκριση ερμηνείας, τιμητική διάκριση για το μακιγιάζ και ΕΚΚ σεναρίου)
"Δυο φεγγάρια τον Αύγουστο": 6 βραβεία (γ’ καλύτερης ταινίας μεγάλου μήκους, σεναρίου, ηχοληψίας, ΕΚΚ σκηνοθεσίας, ΕΚΚ α’ γυναικείου ρόλου και ειδική μνεία ΠΕΚΚ)
"Η καγκελόπορτα": 4 βραβεία (σκηνογραφίας, τιμητική διάκριση ερμηνείας, τιμητική διάκριση φωτογραφίας και ΠΕΚΚ καλύτερης ταινίας μεγάλου μήκους)
"Η χρυσομαλλούσα": 4 βραβεία (μοντάζ, πρωτοεμφανιζόμενου σκηνοθέτη, τιμητική διάκριση ερμηνείας και ειδική μνεία ΠΕΚΚ)
"Οι τεμπέληδες της εύφορης κοιλάδας": 4 βραβεία (β’ καλύτερης ταινίας μεγάλου μήκους, σκηνογραφίας, μοντάζ και ΠΕΚΚ καλύτερης ταινίας μεγάλου μήκους)
"Ο ήλιος του θανάτου": 3 βραβεία (σκηνογραφίας, μοντάζ και τιμητική διάκριση φωτογραφίας)
"Υπόθεση Πολκ": 3 βραβεία (ηχοληψίας, τιμητική διάκριση ερμηνείας και ΕΚΚ α’ ανδρικού ρόλου)
"Η ηλικία της θάλασσας": 2 βραβεία (μουσικής και μοντάζ)
"Παράσταση για ένα ρόλο": 1 βραβείο (ειδική μνεία ΠΕΚΚ)
"Ρομαντικό σημείωμα": 1 βραβείο (τιμητική διάκριση φωτογραφίας)
Συμμετοχές ταινιών μεγάλου μήκους.
"Κορίτσια στον ήλιο" (εκτός συναγωνισμού)
"Νίκος Μερτής"
Βραβευμένες ταινίες μικρού μήκους.
"Ζωντανή εκπομπή": 1 βραβείο (β’ βραβείο μικρού μήκους)
"Θα μπορούσε και να ‘χε γίνει": 1 βραβείο (δ’ βραβείο μικρού μήκους)
"Ο Γιώργος από τα Σωτηριάνικα": 1 βραβείο (ΠΕΚΚ καλύτερης ταινίας μικρού μήκους)
"Σκυριανός γάμος": 1 βραβείο (α’ βραβείο μικρού μήκους)
"Σπάτα, το στιφάδο του Αγίου Πέτρου": 1 βραβείο (ειδική μνεία ΠΕΚΚ)
"ΤιTVσματα": 1 βραβείο (Βελλίδη σκηνοθεσίας)
"Το καρνάγιο": 1 βραβείο (γ’ βραβείο μικρού μήκους)
Συμμετοχές ταινιών μικρού μήκους.
"Αυτή την τρίτη"
"Είκοσι δυο πρωτοχρονιές"
"Ένα πακέτο"
"Ημέρες χαράς"
"Θεσσαλονίκη"
"Ο ποντικός"
"Οι πρώτοι άνθρωποι της Ευρώπης"
"Πες αντίο"

</doc>
<doc id="55390" url="https://el.wikipedia.org/wiki?curid=55390" title="Επαγωγή">
Επαγωγή

Ο όρος επαγωγή μπορεί να αναφέρεται σε ένα από τα ακόλουθα:

</doc>
<doc id="55391" url="https://el.wikipedia.org/wiki?curid=55391" title="Φεστιβάλ Κινηματογράφου Θεσσαλονίκης 1979">
Φεστιβάλ Κινηματογράφου Θεσσαλονίκης 1979

Το 20ό Φεστιβάλ Κινηματογράφου Θεσσαλονίκης διοργανώθηκε στις 1-7 Οκτωβρίου 1979 στην αίθουσα της Εταιρείας Μακεδονικών Σπουδών.
Βραβευμένες ταινίες μεγάλου μήκους.
"Περιπλάνηση": 5 βραβεία (β’ καλύτερης ταινίας μεγάλου μήκους, φωτογραφίας, σκηνογραφίας, δήμου καλύτερης ταινίας μεγάλου μήκους και ΠΕΚΚ καλύτερης ταινίας μεγάλου μήκους)
"Τα κουρέλια τραγουδάνε ακόμα": 5 βραβεία (σκηνοθεσίας, α’ ανδρικού ρόλου, μοντάζ, ηχοληψίας και ΕΚΚΑ καλύτερης ταινίας μεγάλου μήκους)
"Ταξίδι του μέλιτος": 4 βραβεία (γ’ καλύτερης ταινίας μεγάλου μήκους, α’ γυναικείου ρόλου, α’ ανδρικού ρόλου και πρωτοεμφανιζόμενου σκηνοθέτη)
"Ανατολική περιφέρεια": 3 βραβεία (α’ καλύτερης ταινίας μεγάλου μήκους, δήμου καλύτερης ταινίας μεγάλου μήκους και ειδική μνεία ΠΕΚΚ)
"Corpus": 2 βραβεία (τιμητική διάκριση σκηνοθεσίας και ειδική μνεία ΕΚΚΑ)
"Εμφύλιος λόγος": 2 βραβεία (μουσικής και τιμητική διάκριση παραγωγής)
"Το μέγα ντοκουμέντο": 2 βραβεία (τιμητική διάκριση παραγωγής και ειδική μνεία ΕΚΚΑ)
Συμμετοχές ταινιών μεγάλου μήκους.
"Άγρια οικογένεια"
"Αν μάθετε τίποτα"
"Ο Ασυμβίβαστος"
"Εξόριστος στην κεντρική λεωφόρο"
"Ερόικα" (εκτός συναγωνισμού)
"Η ώρα του λύκου"
"Λαμόρε"
"Οι νταντάδες"
Βραβευμένες ταινίες μικρού μήκους.
"Ο ζωγράφος Θεόφιλος": 3 βραβεία (α’ βραβείο μικρού μήκους, δήμου καλύτερης ταινίας μικρού μήκους και ΕΚΚΑ καλύτερης ταινίας μικρού μήκους)
"Ο περίπατος": 2 βραβεία (γ’ βραβείο μικρού μήκους και ειδική μνεία δήμου)
"Μαρία Ευαγγελίου": 1 βραβείο (βραβείο Βελλίδη)
"Μετά": 1 βραβείο (β’ βραβείο μικρού μήκους)
"Μπέτυ": 1 βραβείο (ΠΕΚΚ καλύτερης ταινίας μικρού μήκους)
"Νειλώ": 1 βραβείο (δήμου καλύτερης ταινίας μικρού μήκους)
"Το μάτι της μέρας": 1 βραβείο (ειδική μνεία ΕΚΚΑ)
"Φιλμ δωματίου": 1 βραβείο (δ’ βραβείο μικρού μήκους)
Συμμετοχές ταινιών μικρού μήκους.
"5684 κινηματογραφικά καρέ"
"Also sprach Amerika"
"Απ’ τες εννιά"
"Αρχή έκτη"
"Αχαρνείς"
"Είσαι ό,τι δηλώσεις"
"Ζάχος, ο μαζόχας"
"Κουδουνάτοι στη Σκύρο"
"Λάκης, ο τραβόλτας"
"Λευκή πολιτεία"
"Με τα μάτια των παιδιών"
"Ο τροχός"
"Πρόταση για ασφαλτόστρωση"
"Σκηνικός χώρος"
"Στα γρέκια του βάτου"
"Τα Ασκληπιεία στην αρχαιότητα"
"Το βλάχικο πανηγύρι"
"Χοιροσφάγια"
Πληροφορίες.
Πρόεδρος της κριτικής επιτροπής: "Βάσος Φαληρέας" (πέθανε από συγκοπή, ενώ η επιτροπή συνεδρίαζε)

</doc>
<doc id="55393" url="https://el.wikipedia.org/wiki?curid=55393" title="Φεστιβάλ Κινηματογράφου Θεσσαλονίκης 1980">
Φεστιβάλ Κινηματογράφου Θεσσαλονίκης 1980

Το 21ο Φεστιβάλ Κινηματογράφου Θεσσαλονίκης διοργανώθηκε από τις 30 Σεπτεμβρίου 1980 έως τις 5 Οκτωβρίου 1980 στην αίθουσα της Εταιρείας Μακεδονικών Σπουδών.
Βραβευμένες ταινίες μεγάλου μήκους.
"Μεγαλέξανδρος": 6 βραβεία (α’ καλύτερης ταινίας μεγάλου μήκους, φωτογραφίας, σκηνογραφίας, ηχοληψίας, χρυσό βραβείο και ΠΕΚΚ καλύτερης ταινίας μεγάλου μήκους)
"Παραγγελιά": 6 βραβεία (β’ καλύτερης ταινίας μεγάλου μήκους, μουσικής, α’ ανδρικού ρόλου, μοντάζ, ηχοληψίας και ΕΚΚΑ καλύτερης ταινίας μεγάλου μήκους)
"Μελόδραμα": 5 βραβεία (γ’ καλύτερης ταινίας μεγάλου μήκους, σκηνοθεσίας, φωτογραφίας, εύφημος μνεία ΠΕΚΚ και ΕΚΚΑ καλύτερης ταινίας μεγάλου μήκους)
"Και ξανά προς τη δόξα τραβά": 2 βραβεία (τιμητική διάκριση σεναρίου και εύφημος μνεία ΕΚΚΑ)
"Ο άνθρωπος με το γαρύφαλλο": 1 βραβείο (γ’ καλύτερης ταινίας μεγάλου μήκους)
"Ομίχλη κάτω απ` τον ήλιο": 1 βραβείο (εύφημος μνεία σκηνοθεσίας)
Συμμετοχές ταινιών μεγάλου μήκους.
"Δάφνις και Χλόη" (εκτός συναγωνισμού)
"Κάπως έτσι"
"Ο γυρολόγος"
"Πολύτοπο Μυκηνών 1978 – Γιάννης Ξενάκης"
Βραβευμένες ταινίες μικρού μήκους.
"Το στρώμα της καταστροφής": 4 βραβεία (α’ βραβείο μικρού μήκους, δήμου καλύτερης ταινίας μικρού μήκους ντοκιμαντέρ, ΠΕΚΚ καλύτερης ταινίας μικρού μήκους ντοκιμαντέρ και ΕΚΚΑ καλύτερης ταινίας μικρού μήκους ντοκιμαντέρ)
"Απεταξάμην": 3 βραβεία (β’ βραβείο μικρού μήκους, δήμου καλύτερης ταινίας μικρού μήκους με υπόθεση και ΠΕΚΚ καλύτερης ταινίας μικρού μήκους με υπόθεση)
"Δ. Κακουλίδης": 3 βραβεία (τιμητική διάκριση, εύφημος μνεία δήμου και εύφημος μνεία ΠΕΚΚ)
"Διήμερο": 3 βραβεία (γ’ βραβείο μικρού μήκους, εύφημος μνεία ΠΕΚΚ και ΕΚΚΑ καλύτερης ταινίας μικρού μήκους με υπόθεση)
"Ματαίωση": 3 βραβεία (δ’ βραβείο μικρού μήκους, δήμου πρωτοεμφανιζόμενου σκηνοθέτη μικρού μήκους και εύφημος μνεία ΠΕΚΚ)
"Σαντορίνη": 2 βραβεία (εύφημος μνεία δήμου και εύφημος μνεία ΕΚΚΑ)
"Τα μανικετόκουμπα": 2 βραβεία (δήμου πρωτοεμφανιζόμενου σκηνοθέτη μικρού μήκους και εύφημος μνεία ΠΕΚΚ)
"Αιδ ες Αθήναι η πριν πόλις": 1 βραβείο (ΕΚΚΑ καλύτερης ταινίας μικρού μήκους ντοκιμαντέρ)
"Αντιά": 1 βραβείο (τιμητική διάκριση)
"Ένα ντοκιμαντέρ": 1 βραβείο (εύφημος μνεία ΠΕΚΚ)
"Μαγικές σκιές": 1 βραβείο (τιμητική διάκριση)
"Μια καθημερινή ιστορία": 1 βραβείο (βραβείο Βελλίδη)
"Τυπογραφικά": 1 βραβείο (εύφημος μνεία δήμου)
Συμμετοχές ταινιών μικρού μήκους.
"Ακρόπολις – ακρόπολις"
"Αμπελάκια – η κοινή συντροφιά"
"Απαγορεύεται"
"Η Ιζαμπέλα και ο αντάρτης"
"Η μοναχική ζωή του Ιωάννη Καγκαλέση"
"Η τελευταία άδεια"
"Κονσέρτο για μαντολίνο"
"Με λόγια και ήχους"
"Παράθυρο"
"Σάντα – Ιρένε"
"Σε λευκή σελίδα"
"Σε φόντο νυχτερινό"
"Σπήλαια, ένας άγνωστος κόσμος"
"Στο δρόμο"
"Τικ – τακ"
"Το επίκαιρο θέμα και το παγκάκι"
"Το μεγάλο γεγονός της εβδομάδας"
"Το πρόσωπο"
"Χώρα των Γραικών 1776"

</doc>
<doc id="55394" url="https://el.wikipedia.org/wiki?curid=55394" title="Φεστιβάλ Κινηματογράφου Θεσσαλονίκης 1981">
Φεστιβάλ Κινηματογράφου Θεσσαλονίκης 1981

Το 22ο Φεστιβάλ Κινηματογράφου Θεσσαλονίκης διοργανώθηκε από τις 5 εώς τις 11 Οκτωβρίου 1981 στην αίθουσα της Εταιρείας Μακεδονικών Σπουδών.
Βραβευμένες ταινίες μεγάλου μήκους.
"Οι δρόμοι της αγάπης είναι νυχτερινοί": 5 βραβεία (φωτογραφίας, α’ γυναικείου ρόλου, μοντάζ, πρωτοεμφανιζόμενου σκηνοθέτη και ΠΕΚΚ καλύτερης ταινίας μεγάλου μήκους)
"Τον καιρό των ελλήνων": 5 βραβεία (σκηνοθεσίας, σεναρίου, σκηνογραφίας, μοντάζ και ΠΕΚΚ καλύτερης ταινίας μεγάλου μήκους)
"Μάθε παιδί μου γράμματα": 4 βραβεία (α’ γυναικείου ρόλου, α’ ανδρικού ρόλου, σκηνογραφίας και ειδικό βραβείο ερμηνείας)
"Ιστορίες μιας κερήθρας": 3 βραβεία (ειδικό βραβείο σκηνοθεσίας, ειδικό βραβείο μουσικής και ΕΚΚΑ καλύτερης ταινίας μεγάλου μήκους)
"Ηλεκτρικός άγγελος": 2 βραβεία (μουσικής και τιμητική διάκριση σκηνοθεσίας)
"Το εργοστάσιο": 2 βραβεία (καλύτερης ταινίας μεγάλου μήκους και ΠΕΚΚ καλύτερης ταινίας μεγάλου μήκους)
"Η δίκη της χούντας": 1 βραβείο (τιμητική διάκριση σκηνοθεσίας)
"Πετροχημικά, οι καθεδρικές της ερήμου": 1 βραβείο (καλύτερης ταινίας μεγάλου μήκους)
"Πριν από την παράσταση": 1 βραβείο (τιμητική διάκριση φωτογραφίας και μοντάζ)
Συμμετοχές ταινιών μεγάλου μήκους.
"Οι απέναντι" (πληροφοριακό τμήμα)
"Σουβλίστε τους"
"Στην αναπαυτική μεριά"
"Τα όπλα μου ρίχνουν λουλούδια" (πληροφοριακό τμήμα)
Βραβευμένες ταινίες μικρού μήκους.
"Ο κύκλος": 3 βραβεία (καλύτερης ταινίας μικρού μήκους κινούμενα σχέδια, ΠΕΚΚ καλύτερης ταινίας μικρού μήκους και ΕΚΚΑ καλύτερης ταινίας μικρού μήκους)
"Μια θέση στο παράθυρο": 2 βραβεία (καλύτερης ταινίας μικρού μήκους με υπόθεση και ΠΕΚΚ καλύτερης ταινίας μικρού μήκους)
"Ετριζά": 1 βραβείο (βραβείο Βελλίδη)
"Η Ακρόπολις σε τροχούς": 1 βραβείο (καλύτερης ταινίας μικρού μήκους ντοκιμαντέρ)
Συμμετοχές ταινιών μικρού μήκους.
"Βροχούλα"
"Γελοιογραφία"
"Γυναίκες στην εξορία"
"Η κατάκτηση της πηγής"
"Μεταστάσεις"
"Ο επίσημος προσκεκλημένος"
"Τα φαντάσματα της ελευθερίας"
"Τρεις αμαρτίες"
"Υπό την προστασίαν του κράτους"
Ρετροσπεκτίβα.
Το ελληνικό κινούμενο σχεδίο από το 1943 μέχρι το 1980

</doc>
<doc id="55395" url="https://el.wikipedia.org/wiki?curid=55395" title="Άντερς Γιόνας Ώνγκστρεμ">
Άντερς Γιόνας Ώνγκστρεμ

Ο Άντερς Γιόνας Ώνγκστρεμ (Anders Jonas Ångström, 13 Αυγούστου 1814 - 21 Ιουνίου 1874) ήταν Σουηδός φυσικός.
Ήταν καθηγητής του Πανεπιστημίου της Ουψάλας. Έγραψε πολλά βιβλία σχετικά με την θερμότητα, τον μαγνητισμό και την οπτική. Ιδιαίτερα όμως ασχολήθηκε με το φάσμα του Ηλίου. Θεωρείται ως ένας από τους πρωτοπόρους της φασματοσκοπίας. Προς τιμήν του καθιερώθηκε η μονάδα μέτρησης Ώνγκστρεμ (1 Å = 10−10 m) καθώς και ο κρατήρας Ώνγκστρεμ στη Σελήνη.
Ο γιος του, Κνουτ Ώνγκστρεμ, ήταν επίσης φυσικός.

</doc>
<doc id="55396" url="https://el.wikipedia.org/wiki?curid=55396" title="Κνουτ Ώνγκστρεμ">
Κνουτ Ώνγκστρεμ

Ο Κνουτ Ώνγκστρεμ ήταν Σουηδός φυσικός (1857 - 1910), γιος του Ανδρέα Ώνγκστρεμ.
Ο Κνουτ, όπως και ο πατέρας του, υπήρξε καθηγητής του Πανεπιστημίου της Ουψάλας. Ίδρυσε νέο και πλουσιότερο εργαστήριο Φυσικής. 
Υπήρξε μέλος (από το 1901) και πρόεδρος (από το 1905) της επιτροπής Νόμπελ, η οποία απονέμει τα ομώνυμα Βραβεία Νόμπελ σε εξέχοντες επιστήμονες.

</doc>
<doc id="55398" url="https://el.wikipedia.org/wiki?curid=55398" title="Φεστιβάλ Κινηματογράφου Θεσσαλονίκης 1982">
Φεστιβάλ Κινηματογράφου Θεσσαλονίκης 1982

Το 23ο Φεστιβάλ Κινηματογράφου Θεσσαλονίκης διοργανώθηκε στις 4-10 Οκτωβρίου 1982 στην αίθουσα της Εταιρείας Μακεδονικών Σπουδών.
Βραβευμένες ταινίες μεγάλου μήκους.
"Ρόζα": 5 βραβεία (σκηνοθεσίας, φωτογραφίας, α’ γυναικείου ρόλου, ειδικό βραβείο σκηνικών και ειδικό βραβείο μουσικής)
"Άγγελος": 4 βραβεία (καλύτερης ταινίας μεγάλου μήκους, σεναρίου, α’ ανδρικού ρόλου και ΕΚΚΑ καλύτερης ταινίας μεγάλου μήκους)
"Μπαλαμός": 2 βραβεία (ειδικό βραβείο σκηνοθεσίας και ΠΕΚΚ καλύτερης ταινίας μεγάλου μήκους)
"Αναμέτρηση": 1 βραβείο (ΕΚΚΑ καλύτερης ταινίας μεγάλου μήκους)
"Ρεπό": 1 βραβείο (ΠΕΚΚ καλύτερης ταινίας μεγάλου μήκους)
"Το ευτυχισμένο πρόσωπο της Λεωνόρας": 1 βραβείο (πρωτοεμφανιζόμενου σκηνοθέτη)
"Το στίγμα": 1 βραβείο (α’ γυναικείου ρόλου)
Συμμετοχές ταινιών μεγάλου μήκους.
"Αγαπάνθεμον" (πληροφοριακό τμήμα)
"Αζήτητοι"
"Άρπα Colla"
"Με τη φλόγα της ειρήνης"
"Ντοκουμέντο"
"Περί έρωτος" (πληροφοριακό τμήμα)
"Στο δρόμο του Θεού" (πληροφοριακό τμήμα)
"Ταξίδι στην πρωτεύουσα"
"Το αίμα των αγαλμάτων" (πληροφοριακό τμήμα)
"Το φράγμα"
"Χωριό μου Σλάτινο τώρα Χρυσή" (πληροφοριακό τμήμα)
Βραβευμένες ταινίες μικρού μήκους.
"Post restand – Ομόνοια": 1 βραβείο (βραβείο Βελλίδη)
"Εγώ και η σάκα μου": 1 βραβείο (καλύτερης ταινίας μικρού μήκους με υπόθεση)
"Εργαστήρι 82": 1 βραβείο (καλύτερης ταινίας μικρού μήκους κινούμενα σχέδια)
"Μετοικεσία": 1 βραβείο (καλύτερης ταινίας μικρού μήκους με υπόθεση)
"Στα Τουρκοβούνια": 1 βραβείο (καλύτερης ταινίας μικρού μήκους ντοκιμαντέρ)
"Συνοδεία": 1 βραβείο (καλύτερης ταινίας μικρού μήκους πειραματική)
Συμμετοχές ταινιών μικρού μήκους.
"Δε με λένε Σαμάνθα"
"Είμαι κουρασμένος"
"Καλπάζοντας στον αφανισμό"
"Νίνα"
"Σαντορίνη"
"Σε δεύτερο πρόσωπο"
"Σύβρος είναι εν χωρίον"
"Τα κάδρα του πολέμου"
Πληροφορίες.
Πριν την απονομή των βραβείων, προβλήθηκαν αποσπάσματα από ταινίες πρωτεργατών του ελληνικού κινηματογράφου και μια ταινία - έκπληξη του "Νίκου Αλευρά" με σατιρικά στιγμιότυπα από το Φεστιβάλ, που είχε γυρίσει σε βίντεο τις προηγούμενες μέρες.

</doc>
