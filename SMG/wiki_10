<doc id="46468" url="https://el.wikipedia.org/wiki?curid=46468" title="Γεράσιμος Β΄">
Γεράσιμος Β΄

Ο Γεράσιμος Β΄ καταγόταν από τη Χίο. Έγινε κληρικός σε νεαρή ηλικία και κατόπιν ανέλαβε τις Μητροπόλεις Προϊλάβου στη Ρουμανία και Τορνόβου στη Βουλγαρία, οι οποίες ήταν τότε επαρχίες του Οικουμενικού Πατριαρχείου. Εκλέχθηκε Πατριάρχης Κωνσταντινουπόλεως στις 14 Αυγούστου του 1673, μετά από ενέργειες της συζύγου του τότε Μεγάλου Διερμηνέα της Υψηλής Πύλης Παναγιώτη Νικουσίου.
Εκθρονίστηκε το Δεκέμβριο του 1674 και ανέλαβε τη Μητρόπολη Χίου. Το 1676 προσπάθησε ανεπιτυχώς να επανέλθει στον Πατριαρχικό Θρόνο. Ανέλαβε τη Μητρόπολη Άνδρου, από την οποία καθαιρέθηκε τον Μάιο του 1678. Κατόπιν έγινε Μητροπολίτης της Ιεράς Μητροπόλεως Παροναξίας και εκθρονίστηκε εκ νέου το 1683 με ενέργειες του Οικουμενικού Πατριάρχη Διονυσίου του Δ΄.
Κατόπιν αυτών, ζήτησε την προστασία των Ενετών που κυριαρχούσαν την εποχή εκείνη στο Αιγαίο. Ο Ιωάσαφ, διάδοχός του στη Μητρόπολη Παροναξίας, του παραχώρησε τη Μονή της Αγίας Κυριακής στη Νάξο, όπου και πέθανε στις 6 Φεβρουαρίου 1689.

</doc>
<doc id="46477" url="https://el.wikipedia.org/wiki?curid=46477" title="Μέλαν Σώμα">
Μέλαν Σώμα



</doc>
<doc id="46481" url="https://el.wikipedia.org/wiki?curid=46481" title="Ηχείο">
Ηχείο

Το ηχείο ("speaker") αποτελεί μία διάταξη/συσκευή, η οποία έχει σκοπό τη μετατροπή της λαμβανόμενης ηλεκτρικής ενέργειας (εισερχόμενο σήμα) σε ακουστική ενέργεια, δηλαδή σε στιγμιαίες μεταβολές πίεσης του ατμοσφαιρικού αέρα (διαμήκη κύματα), οι οποίες αντιστοιχούν σε όσο το δυνατόν περισσότερο φυσικό και αληθοφανή ήχο. Επομένως, το ηχείο δεν αποτελεί μία γνήσια ηλεκτρονική συσκευή, αλλά μία ηλεκτρομηχανική ή ηλεκτροακουστική διάταξη.
Το ηχείο δεν θα πρέπει να συγχέεται με το αντηχείο που συναντάται στα έγχορδα μουσικά όργανα και το οποίο έχει σκοπό την ενίσχυση του ήχου μέσω του συντονισμού του. Αντίθετα, η αρχή λειτουργίας των ηχείων που χρησιμοποιούνται για την αναπαραγωγή της μουσικής είναι εντελώς διαφορετική. Η προσπάθεια των σχεδιαστών ηχείων είναι η όσο το δυνατό μεγαλύτερη καταπίεση/απόσβεση των μηχανικών συντονισμών της καμπίνας, η οποία σε ορισμένες περιπτώσεις μπορεί και να απουσιάζει εντελώς.
Υπάρχουν πολλά είδη ηχείων, ανάλογα με την εφαρμοζόμενη τεχνολογία και τις αρχές λειτουργίας πάνω στις οποίες στηρίζεται το καθένα. Μία βασική διάκριση των ηχείων είναι τα ηλεκτροστατικά, τα ηλεκτροδυναμικά, τα μαγνητοστατικά, τα υβριδικά, κτλ. Άλλη επίσης βασική διάκριση είναι τα μονόπολα συμβατικά ηχεία, τα δίπολα (διπολικά) ηχεία και τα αμφιπολικά ηχεία. Όλες οι κατηγορίες παρουσιάζουν διάφορες υποδιαιρέσεις με κοινά μεταξύ τους χαρακτηριστικά, δυσκολεύοντας την αυστηρή κατάταξη των ηχείων.
Ιστορία και Εξέλιξη.
Το πρώτο μεγάφωνο ήταν ενσωματωμένο στο τηλέφωνο που επινόησε το 1861 ο Philipp Reis και αποτελούνταν από μία βελόνα πλεξίματος περιτυλιγμένη με χάλκινο σύρμα, η οποία προκαλούσε ταλάντωση σε ένα ξύλινο κουτί. Το 1874, ο Ernst Werner von Siemens κατέθεσε αίτηση διπλώματος ευρεσιτεχνίας για το πρώτο ηλεκτροδυναμικό μεγάφωνο, στο οποίο ένα χάλκινο πηνίο προκαλούσε την κίνηση μιας μεμβράνης. Το 1925, οι Αμερικανοί Chester Rice και Edward Kellogg ανέπτυξαν το ηλεκτροδυναμικό μεγάφωνο, στη μορφή που χρησιμοποιείται μέχρι σήμερα.
Ευαισθησία ηχείων.
Τα ηχεία χωρίζονται από άποψη "ευαισθησίας (sensitivity)" σε χαμηλής και υψηλής ευαισθησίας. Το όριο μεταξύ των δύο αυτών κατηγοριών δεν είναι αυστηρά καθορισμένο, αλλά γενικά θεωρείται η τιμή των 90 dB/w @ 1 m. Η ευαισθησία ορίζεται ως το επίπεδο ακουστικής πίεσης σε dΒ που παράγει ένα ηχείο σε απόσταση 1 μέτρου, όταν το τροφοδοτήσουμε με ηλεκτρική ισχύ 1W rms ή πρακτικά 2.83 V rms. Επομένως, κατά κάποιο τρόπο εκφράζει το βαθμό απόδοσης του ηχείου, δηλαδή κατά πόσο αποδοτικά μετατρέπει τη λαμβανόμενη ηλεκτρική ενέργεια σε ακουστική. Μεταξύ δύο διαφορετικών ηχείων, αυτό με την υψηλότερη ευαισθησία (dB) "κανονικά" αναπαράγει υψηλότερη ηχητική στάθμη "ceteris paribus". Πρακτικά όμως, η παρεχόμενη τιμή ευαισθησίας από τους κατασκευαστές ηχείων μπορεί να είναι αρκετά παραπλανητική, καθόσον αυτή συνήθως αναφέρεται μόνο στη συχνότητα του 1 kHz, ενώ δεν παρέχονται τιμές π.χ. στις πολύ χαμηλές συχνότητες στις οποίες υπάρχει και η μεγαλύτερη δυσκολία ορθής αναπαραγωγής.

</doc>
<doc id="46483" url="https://el.wikipedia.org/wiki?curid=46483" title="Ηχεία">
Ηχεία



</doc>
<doc id="46488" url="https://el.wikipedia.org/wiki?curid=46488" title="Explosions in the Sky">
Explosions in the Sky

Οι Explosions in the Sky είναι ένα αμερικανικό συγκρότημα από το Ώστιν του Τέξας. Έχει αποκτήσει σχετική φήμη πέρα από τη μουσική σκηνή του post-rock ιδιαίτερα για την ανεπτυγμένη χρήση της ηλεκτρικής κιθάρας, για τα ορχηστρικά κομμάτια διηγηματικού ύφος με χαρακτήρα "μίνι-συμφωνίας κάθαρσης", και για τις ενθουσιώδεις, συναισθηματικά φορτισμένες παραστάσεις τους. Παίζουν πρωτίστως με τρεις ηλεκτρικές κιθάρες και τύμπανα.
Ιστορία.
Το συγκρότημα δημιουργήθηκε το 1999, αρχικά με το όνομα "Breaker Morant". Ο τυμπανιστής Κρις Ράσκι κατάγεται από το Ρόκφορντ του Ίλλινοις, ενώ τα υπόλοιπα μέλη από το Μίντλαντ του Τέξας. Το νέο όνομα του συγκροτήματος προήλθε από ένα σχόλιο που είχε κάνει ο Ράσκι αναφερόμενος σε πυροτεχνήματα που άκουσαν μετά από την πρώτη τους συναυλία στον ραδιοφωνικό σταθμό KVRX. Την ίδια ημέρα είχαν ηχογραφήσει το πρώτο τους κομμάτι με τίτλο "Remember Me as a Time of Day", το οποίο αργότερα κυκλοφόρησε σε μια συλλογή. Το ντεμπούτο τους, με τίτλο "How Strange, Innocence" (2000) πρωτοκυκλοφόρησε τοπικά σε μορφή CD. Την ίδια χρονιά, οπτικό υλικό από τις πρόβες τους χρησιμοποιήθηκε στην ανεξάρτητη ταινία "Cicadas", η οποία βραβεύτηκε σε φεστιβάλ ταινιών του Ώστιν.
Σταδιακά, το συγκρότημα απέκτησε φήμη μεταξύ άλλων ντόπιων μουσικών σχημάτων, όπως οι "Lift To Experience". Η δισκογραφική εταιρεία "Temporary Residence" προσέφερε άμεσα συμβόλαιο στο συγκρότημα, έχοντας ακούσει μόνο το πρώτο μισό του demo τους - το demo είχε σταλεί στη δισκογραφική από ένα άλλο ντόπιο σχήμα εν ονόματι "The American Analog Set", με το σημείωμα "This totally fucking destroys".
Το 2001 και με την κυκλοφορία του δεύτερού τους δίσκου, "Those Who Tell The Truth Shall Die, Those Who Tell The Truth Shall Live Forever" βρέθηκαν για κάποιο διάστημα στο επίκεντρο της δημοσιότητας, καθώς στο εξώφυλλο του δίσκου υπήρχε η εικόνα ενός αεροπλάνου με την επιγραφή "This Plane Will Crash Tomorrow" ("Αυτό το αεροπλάνο θα πέσει αύριο"). Ο δίσκος κυκλοφόρησε προς τα τέλη του Αυγούστου με αρχές του Σεπτεμβρίου του 2001 και υπήρξαν φήμες ότι η κυκλοφορία του ήταν συνδεδεμένη με την επίθεση της 11ης Σεπτεμβρίου στις ΗΠΑ. Οι φήμες αυτές ξεχάστηκαν γρήγορα.
Στα τέλη του Φεβρουαρίου του 2007, κυκλοφόρησαν τον δίσκο "All of a Sudden, I miss everyone" και ξεκίνησαν μια σειρά από ζωντανές εμφανίσεις σε Ευρώπη και Ηνωμένες Πολιτείες.
Στις 26 Απριλίου 2011 κυκλοφόρησαν τον δίσκο "Take Care, Take Care, Take Care".

</doc>
<doc id="46490" url="https://el.wikipedia.org/wiki?curid=46490" title="Κοζάκοι">
Κοζάκοι

Οι Κοζάκοι (ουκρανικά: козаки, ρώσικα: казаки) είναι ομάδα κυρίως ανατολικοσλαβικών λαών, οι οποίοι αρχικά ήταν μέλη δημοκρατικών, ημιστρατιωτικών κοινοτήτων και κατοικούσαν σε αραιοκατοικημένες περιοχές και νησιά στις λεκάνες του κάτω Δνείπερου και του Ντον, στην περιοχή της σημερινής Ουκρανίας και νότιας Ρωσίας. Οι Κοζάκοι διαδραμάτισαν σημαντικό ρόλο στην ιστορική εξέλιξη αυτών των εθνών. Κοινό χαρακτηριστικό τους ανά τους αιώνες ήταν το φιλοπόλεμο και ατίθασο πνεύμα τους.
Η προέλευση των πρώτων Κοζάκων είναι αντικείμενο διαμάχης. Η παραδοσιακή ιστοριογραφία χρονολογεί την εμφάνιση των Κοζάκων στον 14ο έως τον 15ο αιώνα. Προς τα τέλη του 15ου αι., οι Κοζάκοι στην Ουκρανία σχημάτισαν τους Ζαποροζιανούς Κοζάκους που εγκαταστάθηκαν γύρω από τα οχυρωμένα νησιά του Δνείπερου. Αρχικά ήταν υποτελείς στην Πολωνο-Λιθουανική Κοινοπολιτεία, αλλά η αυξανόμενη κοινωνική και θρησκευτική καταπίεση τούς ανάγκασε, στα μέσα του 17ου αιώνα, να εξεγερθούν υπό τον Μπογκντάν Χμελνίτσκι, ανακηρύσοντας το ανεξάρτητο Αταμανάτο των Κοζάκων. Στη συνέχεια, η περιοχή των Κοζάκων τέθηκε υπό ρωσικό έλεγχο για τα επόμενα 300 χρόνια.
Οι Κοζάκοι του Ντον, οι οποίοι είχαν οργανωθεί από τον 16ο αιώνα, συμμάχησαν με το Βασίλειο της Ρωσίας. Μαζί ξεκίνησαν συστηματική κατάκτηση και εποικισμό εδαφών, προκειμένου να ασφαλίσουν τα σύνορα στον Βόλγα, σε ολόκληρη τη Σιβηρία, και τους ποταμούς Ουράλη και Τερέκ. Μέχρι τον 18ο αιώνα, οι θύλακες των Κοζάκων της Ρωσικής Αυτοκρατορίας λειτουργούσαν ως ζώνες προστασίας στα σύνορά της. Ωστόσο, οι επεκτατικές βλέψεις της αυτοκρατορίας βασίστηκαν στην εξασφάλιση της εμπιστοσύνης των Κοζάκων, η οποία ερχόταν σε αντίθεση με τον παραδοσιακά ανεξάρτητο τρόπο ζωής τους. Το γεγονός αυτό οδήγησε, τον 17ο και 18ο αιώνα, σε εξεγέρσεις των Κοζάκων, με μεγαλύτερη αυτή του Εμελιάν Πουγκατσιόφ. Σε ακραίες περιπτώσεις, διαλύονταν ολόκληροι πληθυσμοί Κοζάκων, όπως ήταν η μοίρα των Ζαποροζιανών Κοζάκων το 1775. Μέχρι το τέλος του 18ου αιώνα, οι Κοζάκοι μετατράπηκαν σε ειδική κοινωνική τάξη. Υπηρετούσαν ως συνοριακοί φύλακες και τακτικά παρείχαν άνδρες σε συγκρούσεις όπως οι διάφοροι Ρωσοτουρκικοί πόλεμοι.
Κατά τη διάρκεια του Ρωσικού Εμφύλιου Πολέμου, οι περιοχές των Κοζάκων έγιναν κέντρα του αντι-επαναστατικού Λευκού Στρατού, ένα μέρος του οποίου θα αποτελέσει τη Λευκή Μετανάστευση. Ακόμα και οι Κοζάκοι του Ντον και του Κουμπάν σχημάτισαν βραχύβια ανεξάρτητα κράτη στα αντίστοιχα εδάφη τους. Με τη νίκη του Κόκκινου Στρατού, οι Κοζάκοι υπέφεραν από λιμό και εκτεταμένη καταστολή. Μετά τη διάλυση της Σοβιετικής Ένωσης, οι ιδέες και ο τρόπος ζωής των Κοζάκων επανήλθαν στη Ρωσία. Στον Ρωσικό Στρατό υπάρχουν ειδικές μονάδες Κοζάκων, ενώ οι Κοζάκοι έχουν επίσης παράλληλη πολιτική διοίκηση και αστυνομικά καθήκοντα στις περιοχές τους, έχοντας καταστεί αναπόσπαστο κομμάτι της σύγχρονης κοινωνίας. Οργανώσεις Κοζάκων υπάρχουν στο Καζακστάν, την Ουκρανία και άλλες χώρες.
Ονομασία.
Το ετυμολογικό λεξικό Βάσσμερ ανιχνεύει το όνομα στην παλαιά ανατολική σλάβικη λέξη козакъ, η οποία προέρχεται από τη λέξη των Κουμάνων "kаzаk", που σήμαινε ο ελεύθερος άνθρωπος, και ιδιαίτερα το άτομο που δεν μπορούσε να βρει τη θέση του στην κοινωνία και πήγε στις στέππες, όπου δεν αναγνώριζε καμία εξουσία. Αναφέρεται για πρώτη φορά σε λεξικό του 13ου αιώνα. Το εθνώνυμο Καζάκος είναι από την ίδια τούρκικη ρίζα.
Τα πρώτα χρόνια.
Είναι ασαφές το πότε άρχισε η εγκατάσταση των Σλάβων στον κάτω ρου των μεγάλων ποταμών, όπως του Ντον και του Δνείπερου. Πάντως θεωρείται απίθανο να είχε συμβεί πριν τον 13ο αιώνα. Επίσης είναι γνωστό ότι κληρονόμησαν έναν τρόπο ζωής που ήδη προϋπήρχε καιρό πριν, σε λαούς όπως οι τουρκικής καταγωγής Κουμάνοι.
Είναι πολύ πιθανό οι πρώτες ομάδες "Πρωτο-Κοζάκων" να εμφανίστηκαν στα εδάφη της σημερινής Ουκρανίας στα μέσα του 13ου αιώνα, καθώς η επιρροή της Χρυσής Ορδής γινόταν όλο και πιο αδύναμη. Άλλες μη επικρατούσες θεωρίες έχουν αποδόσει την πρώτη εμφάνιση των Κοζάκων στον δέκατο αιώνα. Μερικοί ιστορικοί ισχυρίζονται ότι οι Κοζάκοι ήταν μικτής εθνικής καταγωγής, ως απόγονοι Ρώσων, Ουκρανών, Πολωνών, Τούρκων, Τατάρων και άλλων λαών που εγκαταστάθηκαν ή πέρασαν από τη μεγάλη στέπα. Ωστόσο ορισμένοι τουρκολόγοι υποστηρίζουν ότι οι Κοζάκοι είναι απόγονοι των ιθαγενών Κουμάνων της Ουκρανίας, που ζούσαν εκεί πολύ καιρό πριν από την εισβολή των Μογγόλων.
Εν μέσω της αύξησης της ισχύος του κράτους της Μόσχας και της Λιθουανίας, εμφανίστηκαν στην περιοχή νέες πολιτικές οντότητες όπως η Μολδαβία και το Χανάτο της Κριμαίας. Για διάφορους λόγους, οι ιστορικές αναφορές για τους Κοζάκους πριν από τον 16ο αιώνα είναι πενιχρές. Είναι όμως γνωστό ότι, το 1380, Κοζάκοι του Ντον έδωσαν μία εικόνα της Παναγίας στον Ντμίτρι Ντονσκόι. 
Τον 15ο αιώνα, η κοινωνία των Κοζάκων περιγράφεται ως χαλαρή ομοσπονδία ανεξάρτητων κοινοτήτων, που συχνά σχημάτιζαν τοπικούς στρατούς, εντελώς ανεξάρτητη από τα γειτονικά κράτη (Πολωνία, Μεγάλο Δουκάτο της Μόσχας, Χανάτο της Κριμαίας). Σύμφωνα με τον ιστορικό Μιχαήλο Χρουσέβσκι, η πρώτη αναφορά Κοζάκων θα μπορούσε να χρονολογηθεί στον 14ο αιώνα, ωστόσο ήταν είτε τουρκικής είτε απροσδιόριστης προέλευσης. Οι Κοζάκοι ήταν ένα είδος αυτοαμυνόμενων σχηματισμών, οργανωμένων ενάντια στις διάφορες επιδρομές που διεξήγαγαν οι γείτονες. Ήδη το 1492 ο Χαν της Κριμαίας παραπονέθηκε ότι Κοζάκοι επιτέθηκαν στο πλοίο του κοντά στην πόλη Τιγκίνα και ο Μέγας Δούκας της Λιθουανίας, Αλέξανδρος Α', υποσχέθηκε να βρει τον ένοχο μεταξύ των Κοζάκων. Κάποια στιγμή στις αρχές του 16ου αιώνα εμφανίστηκε μία ουκρανική μπαλάντα για κάποιον Κοζάκο κοντά στην Κίλιγια. 
Μέχρι τον 16ο αιώνα, αυτές οι κοινότητες Κοζάκων συγχωνεύθηκαν σε δύο ανεξάρτητες εδαφικές οργανώσεις καθώς και σε άλλες μικρότερες, ακόμα αποσπασμένες ομάδες.
Λιγότερο γνωστοί είναι οι Πολωνοί Κοζάκοι ("Kozacy") και οι Τάταροι Κοζάκοι ("Nağaybäklär"). Ο όρος "Κοζάκοι" χρησιμοποιήθηκε επίσης για έναν τύπο ελαφρού ιππικού στο στρατό της Πολωνο-Λιθουανικής Κοινοπολιτείας.
Οι Κοζάκοι στην Ουκρανία.
Ζαποροζιανοί Κοζάκοι.
Οι Κοζάκοι που ζούσαν στις στέπες της Ουκρανίας είναι πολύ γνωστή κοζακική ομάδα. Ο αριθμός τους αυξήθηκε σημαντικά μεταξύ του 15ου και του 17ου αιώνα, συνήθως υπό την ηγεσία κάποιου βογιάρου ή πρίγκιπα, εμπόρων ή αγροτών που έφυγαν από την περιοχή της Πολωνο-Λιθουανικής Κοινοπολιτείας. Οι Ζαποροζιανοί Κοζάκοι έπαιξαν σημαντικό ρόλο στην ευρωπαϊκή γεωπολιτική, συμμετέχοντας σε σειρά συγκρούσεων και συμμαχιών με την Πολωνο-Λιθουανική Κοινοπολιτεία, τη Ρωσία και την Οθωμανική Αυτοκρατορία. Ως αποτέλεσμα της εξέγερσης του Χμελνίτσκι στα μέσα του 17ου αιώνα, οι Ζαποροζιανοί Κοζάκοι κατάφεραν να δημιουργήσουν σύντομα ανεξάρτητο κράτος, το οποίο αργότερα έγινε το αυτόνομο Ατμανάτο των Κοζάκων, υπό την επικυριαρχία του Ρώσου Τσάρου αλλά που διοικούνταν από τους τοπικούς αταμάνους για μισό αιώνα. Στο δεύτερο μισό του 18ου αιώνα ο θύλακας των Κοζάκων καταστράφηκε από τις ρωσικές αρχές. Μερικοί Κοζάκοι μετακινήθηκαν προς την περιοχή του δέλτα του Δούναβη και αργότερα στην περιοχή του Κουμπάν. Μετά το 1828 οι περισσότεροι από τους Κοζάκους του Δούναβη μετακινήθηκαν πρώτα στην περιοχή του Αζόφ και αργότερα στην περιοχή του Κουμπάν. Αν και σήμερα μερικοί από τους Κοζάκους του Κουμπάν δεν θεωρούν τους εαυτούς τους Ουκρανούς στην εθνικότητα, η γλώσσα που μιλούν οι περισσότεροι απόγονοί τους είναι διάλεκτος της κεντρικής Ουκρανίας και η λαογραφία τους είναι σε πολύ μεγάλο βαθμό ουκρανική.
Οι Ζαποροζιανοί ήταν γνωστοί για τις επιδρομές τους εναντίον της Οθωμανικής Αυτοκρατορίας και των υποτελών τους, αν και μερικές φορές λεηλατούσαν και άλλα γειτονικά έθνη. Οι ενέργειές τους αύξησαν την ένταση κατά μήκος των νότιων συνόρων της Πολωνο-Λιθουανικής Κοινοπολιτείας, γεγονός που οδήγησε σε συνεχείς αψιμαχίες που ελάμβαναν χώρα σ' αυτές τις περιοχές σχεδόν σε όλο το χρονικό διάστημα της ύπαρξης της Πολωνο-Λιθουανικής Κοινοπολιτείας. 
Όταν το 1539 ο Οθωμανός σουλτάνος ζήτησε από τον Μέγα Δούκα της Ρωσίας, Βασίλειο Γ', να συγκρατήσει τους Κοζάκους, εκείνος απάντησε: ""Οι Κοζάκοι δεν ορκίζονται πίστη σε μένα, και ζουν όπως τους αρέσει". Το 1549, ο Τσάρος Ιβάν Δ' της Ρωσίας (ο Τρομερός) απάντησε στο αίτημα του Τούρκου σουλτάνου να σταματήσει τις επιθέσεις των Κοζάκων του Ντον, λέγοντας: "Οι Κοζάκοι του Ντον δεν είναι αντικείμενά μου, και πηγαίνουν στον πόλεμο ή ζουν ειρηνικά χωρίς να λαμβάνω γνώση"". Παρόμοιοι διάλογοι έλαβαν χώρα μεταξύ της Ρωσίας, της Οθωμανικής Αυτοκρατορίας και της Πολωνο-Λιθουανικής Κοινοπολιτείας, καθένας από τους οποίους προσπάθησε να εκμεταλλευτεί τους φιλοπόλεμους Κοζάκους για τους δικούς του σκοπούς. Το 16ο αιώνα, με την κυριαρχία της Πολωνο-Λιθουανικής Κοινοπολιτείας να επεκτείνεται προς τα νότια, οι Ζαποροζιανοί Κοζάκοι θεωρήθηκαν από την Πολωνο-Λιθουανική Κοινοπολιτεία ως δικό της ζήτημα.
Περί τα τέλη του 16ου αιώνα, οι σχέσεις μεταξύ της Πολωνο-Λιθουανικής Κοινοπολιτείας και της Οθωμανικής Αυτοκρατορίας, οι οποίες εξ αρχής δεν ήταν εγκάρδιες, έγιναν περαιτέρω τεταμένες λόγω της αύξησης της επιθετικότητας των Κοζάκων. Από το δεύτερο μισό του 16ου αιώνα, οι Κοζάκοι άρχισαν επιδρομές στα οθωμανικά εδάφη. Η πολωνική κυβέρνηση δεν μπορούσε να ελέγξει τους έντονα ανεξάρτητους Κοζάκους, αλλά δεδομένου ότι τυπικά ήταν θέμα της Κοινοπολιτείας, η κυβέρνηση θεωρούνταν υπεύθυνη για τις επιδρομές τους. Αντίστοιχα, οι Τάταροι που ζούσαν κάτω από την Οθωμανική κυριαρχία ξεκίνησαν επιδρομές στην Κοινοπολιτεία, κυρίως στις αραιοκατοικημένες νοτιοανατολικές περιοχές. Ωστόσο οι Κοζάκοι έκαναν επιδρομές σε πλούσια εμπορικά λιμάνια στην καρδιά της Οθωμανικής Αυτοκρατορίας, που βρίσκονταν μόλις δύο μέρες μακριά με το πλοίο από τις εκβολές του ποταμού Δνείπερου. Το 1615 και το 1625, οι Κοζάκοι κατάφεραν ακόμα και να ισοπεδώσουν πόλεις στα περίχωρα της Κωνσταντινούπολης, αναγκάζοντας τον Οθωμανό σουλτάνο να εγκαταλείψει το παλάτι του. Διαδοχικές συνθήκες μεταξύ της Οθωμανικής Αυτοκρατορίας και της Πολωνο-Λιθουανικής Κοινοπολιτείας κάλεσαν και τα δύο μέρη να θέσουν τους Κοζάκους και τους Τατάρους υπό έλεγχο, αλλά η επιβολή τους ήταν σχεδόν ανύπαρκτη και στις δύο πλευρές. Μετά από εσωτερικές συμφωνίες, οι Κοζάκοι υποχρεώθηκαν από τους Πολωνούς να κάψουν τα πλοιάριά τους και να σταματήσουν τις επιδρομές. Ωστόσο, τα πλοία μπορούσαν να ανακατασκευαστούν γρήγορα και οι επιδρομές και τα λάφυρα να αποτελέσουν και πάλι μέρος του τρόπου ζωής των Κοζάκων. Σ' αυτό το διάστημα, η Αυτοκρατορία των Αψβούργων μερικές φορές προσλάμβανε συγκαλυμμένα Κοζάκους επιδρομείς για να μετριάσει την πίεση των Οθωμανών στα δικά της σύνορα. Πολλοί Κοζάκοι και Τάταροι ένιωθαν έχθρα ο ένας προς τον άλλον λόγω των ζημιών που προκαλούνταν και από τις δύο πλευρές. Τις επιδρομές των Κοζάκων ακολουθούσαν αντίποινα των Τατάρων, και οι επιδρομές των Τατάρων ακολουθούνταν από αντίποινα των Κοζάκων. Το επακόλουθο χάος και η σειρά των αντιποίνων μετέτρεψε το σύνολο των νοτιοανατολικών συνόρων της Πολωνο-Λιθουανικής Κοινοπολιτείας σε χαμηλής έντασης εμπόλεμη ζώνη και οδήγησε στην κλιμάκωση των εχθροπραξιών μεταξύ της Κοινοπολιτείας και της Οθωμανικής Αυτοκρατορίας. 
Ο αριθμός των Κοζάκων στην Πολωνο-Λιθουανική Κοινοπολιτεία αυξήθηκε λόγω των αγροτών που διέφυγαν από τη δουλοπαροικία. Οι προσπάθειες της κυβέρνησης να μετατρέψει τους Ζαποροζιανούς Κοζάκους σε δουλοπάροικους διέβρωσε την κάποτε αρκετά ισχυρή αφοσίωση που είχαν οι Κοζάκοι στην Κοινοπολιτεία. Τα σχέδια των Κοζάκων για μετατροπή της Κοινοπολιτείας των δύο εθνών (Πολωνία-Λιθουανία) σε Κοινοπολιτεία τριών εθνών (Πολωνία-Λιθουανία-Ρουθηνία), με τους Κοζάκους της Ρουθηνίας, σημείωσαν μικρή πρόοδο λόγω της αντιδημοτικότητας των Κοζάκων. Η ισχυρή ιστορική αφοσίωση των Κοζάκων στην Ορθόδοξη Εκκλησία τούς έθεσε σε αντίθεση με την Καθολική Κοινοπολιτεία. Η ένταση αυξήθηκε όταν η πολιτική της Κοινοπολιτείας άλλαξε και η σχετική ανοχή στην Ορθόδοξη Εκκλησία έδωσε τη θέση της στην καταστολή, κάνοντας τους Κοζάκους έντονα αντι-Καθολικούς, χαρακτηρισμός που εκείνη την εποχή ήταν συνώνυμος του αντι-Πολωνού.
Η μειωμένη πλέον αφοσίωση των Κοζάκων και η αλαζονεία που επιδείκνυαν οι κυβερνώντες εις βάρος τους, οδήγησε στις αρχές του 17ου αιώνα σε αρκετές εξεγέρσεις Κοζάκων εναντίον της Πολωνο-Λιθουανικής Κοινοπολιτείας, με πιο σημαντική αυτή του Χμελνίτσκι το 1648. Η εξέγερση αυτή ήταν σημάδεψε σειρά καταστροφικών γεγονότων για την Κοινοπολιτεία, γνωστά ως "Ο Κατακλυσμός", που αποδυνάμωσαν σε μεγάλο βαθμό την Πολωνο-Λιθουανική Κοινοπολιτεία και δημιούργησαν τις προϋποθέσεις για την αποσύνθεσή της 100 χρόνια αργότερα. 
Η εξέγερση τερματίστηκε το 1654 με τη Συνθήκη του Περεγιάσλαφ, με την οποία οι Κοζάκοι υποσχέθηκαν πίστη στον Ρώσο Τσάρο, με τον τελευταίο να εγγυάται την προστασία τους, να αναγνωρίζει τους Κοζάκους ευγενείς, και την αυτονομία των Κοζάκων υπό την ηγεμονία του, απελευθερώνοντάς τους από την πολωνική σφαίρα επιρροής. Η τελευταία, και τελικά αποτυχημένη, προσπάθεια για την ανοικοδόμηση της Πολωνο-Κοζακικής συμμαχίας και της δημιουργίας μίας τριεθνούς Κοινοπολιτείας ήταν η Συνθήκη του Χαντιάτς του 1658, η οποία εγκρίθηκε από τον Πολωνό βασιλιά καθώς και από μερικούς Κοζάκους ευγενείς. Ωστόσο οι Κοζάκοι ευγενείς διχάστηκαν και η συνθήκη βρήκε ακόμα μικρότερη υποστήριξη μεταξύ των Κοζάκων στρατιωτικών και κατά συνέπεια απέτυχε. 
Μετά τη διάσπαση της Ουκρανίας κατά μήκος του ποταμού Δνείπερου, το 1667, οι Ουκρανοί Κοζάκοι ήταν γνωστοί ως Κοζάκοι της Αριστερής όχθης και ως Κοζάκοι της Δεξιάς όχθης. Υπό τη ρωσική κυριαρχία ο θύλακας των Ζαποροζιανών Κοζάκων χωρίστηκε σε δύο αυτόνομες δημοκρατίες του Μεγάλου Δουκάτου της Μόσχας: το Ατμανάτο των Κοζάκων και την πιο ανεξάρτητη Ζαπορίζγια. Αυτές οι οργανώσεις έχασαν σταδιακά την αυτονομία τους και καταργήθηκαν από την Αικατερίνη Β΄ της Ρωσίας στα τέλη του 18ου αιώνα. Το Ατμανάτο έγινε το διοικητικό κέντρο της Μικρής Ρωσίας και η Ζαπορίζγια απορροφήθηκε στη Νέα Ρωσία. Το 1775 ο θύλακας των Ζαποροζιανών Κοζάκων καταστράφηκε και οι υψηλόβαθμοι ηγέτες τους εξορίστηκαν ή εκτελέστηκαν. 
Οι Κοζάκοι της Μαύρης Θάλασσας, του Αζόφ και του Δούναβη.
Με την καταστροφή του κράτους τους, πολλοί Ζαποροζιανοί Κοζάκοι εγκαταστάθηκαν στην περιοχή του ποταμού Δούναβη και έγιναν γνωστοί ως Κοζάκοι της Μαύρης Θάλασσας. Άλλοι εγκαταστάθηκαν στην περιοχή βόρεια από τη Θάλασσα του Αζόφ και έγιναν γνωστοί ως Κοζάκοι του Αζόφ. Μερικοί από αυτούς τους Κοζάκους μετεγκαταστάθηκαν αργότερα στη στέπα του Κουμπάν, η οποία αποτελούσε κρίσιμο έρεισμα για τη ρωσική επέκταση στην περιοχή του Καυκάσου. Κάποιοι όμως πέρασαν τον Δούναβη (σε περιοχή που βρισκόταν υπό τον έλεγχο της Οθωμανικής Αυτοκρατορίας) και δημιούργησαν νέο θύλακα, πριν ενωθούν ξανά μ' αυτούς του Κουμπάν.
Στα τέλη του 1778 ο νέος θύλακας αριθμούσε περίπου 12.000 Κοζάκους. Η εγκατάστασή τους στα σύνορα με τη Ρωσία εγκρίθηκε από την Οθωμανική Αυτοκρατορία αφού οι Κοζάκοι ορκίστηκαν επίσημα να υπηρετούν τον σουλτάνο. Ωστόσο, η εσωτερική σύγκρουση στις τάξεις των Κοζάκων σχετικά με το νέο καθεστώς υποταγής καθώς και οι πολιτικοί χειρισμοί της Ρωσικής Αυτοκρατορίας, οδήγησαν σε διάσπαση των Κοζάκων. Μία μερίδα Κοζάκων επέστρεψε στη Ρωσία και χρησιμοποιήθηκαν από το ρωσικό στρατό για να επανδρώσουν νέα στρατιωτικά σώματα, στα οποία κατατάχθηκαν επίσης Αρβανίτες και Τάταροι της Κριμαίας. Όμως μετά τον Ρωσοτουρκικό πόλεμο του 1787-1792, οι περισσότεροι από αυτούς ενσωματώθηκαν στο θύλακα των Κοζάκων της Μαύρης Θάλασσας που μετακινήθηκε στις στέπες του Κουμπάν. Οι περισσότεροι από τους Κοζάκους που παρέμειναν στο δέλτα του Δούναβη, επέστρεψαν στη Ρωσία το 1828 και δημιούργησαν το θύλακα των Κοζάκων του Αζόφ μεταξύ του Μπερντιάνσκ και της Μαριούπολης. Το 1860 όλοι τους επανεγκαταστάθηκαν στον Βόρειο Καύκασο και συγχωνεύθηκαν στον θύλακα των Κοζάκων του Κουμπάν.
Ρώσοι Κοζάκοι.
Η γενέτειρα γη των Κοζάκων ορίζεται από μία γραμμή από πόλεις-φρούρια που βρίσκονταν στα σύνορα με τη στέπα και εκτεινόταν από τα μέσα του Βόλγα μέχρι το Ριαζάν και την Τούλα και σπάζοντας απότομα προς τα νότια έφτανε μέχρι το Δνείπερο μέσω του Περεγιάσλαφ. Αυτή η περιοχή κατοικήθηκε από πληθυσμό ελεύθερων ανθρώπων που ασκούσαν διάφορα επαγγέλματα και τέχνες. 
Αυτοί οι άνθρωποι, οι οποίοι αντιμετώπιζαν συνεχώς τους Τατάρους πολεμιστές στα σύνορα της στέπας, έλαβαν το όνομα "Κοζάκοι" που τότε χρησιμοποιούνταν και για άλλους ελεύθερους λαούς. Η παλαιότερη αναφορά στα χρονικά μιλάει για Κοζάκους της ρωσικής πόλης Ριαζάν που πολέμησαν κατά των Τατάρων το 1444. Το 16ο αιώνα, οι Κοζάκοι (κυρίως αυτοί του Ριαζάν) ομαδοποιήθηκαν σε στρατιωτικές και εμπορικές κοινότητες στην ανοιχτή στέπα και άρχισαν να μεταναστεύουν στην περιοχή του Ντον.
Οι Κοζάκοι υπηρετούσαν ως συνοριακοί φύλακες και προστάτες των πόλεων, των φρούριων, των οικισμών και των εμπορικών σταθμών, εκτελούσαν αστυνομικά καθήκοντα στα σύνορα και έφτασαν να αποτελούν αναπόσπαστο κομμάτι του ρωσικού στρατού. Το 16ο αιώνα, για να προστατεύσουν την παραμεθόρια περιοχή από τις επιδρομές των Τατάρων, οι Κοζάκοι οργάνωσαν φρουρές και περιπολίες, παρατηρώντας τους Τατάρους της Κριμαίας και τους νομάδες της Χρυσής Ορδής στην περιοχή της στέπας. Τα πιο δημοφιλή όπλα που χρησιμοποιούσαν οι Κοζάκοι ιππείς ήταν οι σπάθες, ή "shashka", και οι μακριές λόγχες.
Οι Ρώσοι Κοζάκοι διαδραμάτισαν βασικό ρόλο στην επέκταση της Ρωσικής Αυτοκρατορίας στη Σιβηρία (ιδιαίτερα με τον Ερμάκ Τιμοφέγεβιτς), στον Καύκασο και την Κεντρική Ασία κατά την περίοδο από το 16ο έως το 19ο αιώνα. Οι Κοζάκοι χρησίμευσαν επίσης ως οδηγοί στις περισσότερες ρωσικές αποστολές που σχηματίστηκαν από γεωγράφους, επιθεωρητές, έμπορους και εξερευνητές. Οι μονάδες Κοζάκων έπαιξαν ρόλο σε πολλούς πολέμους κατά το 17ο, 18ο και 19ο αιώνα (όπως τους Ρωσοτουρκικούς πολέμους, τους Ρωσοπερσικούς πολέμους, και την προσάρτηση της Κεντρικής Ασίας).
Κατά τη διάρκεια της εισβολής του Ναπολέοντα στη Ρωσία, οι Κοζάκοι ήταν οι πιο άφοβοι Ρώσοι στρατιώτες. Ο ίδιος ο Ναπολέων είπε: ""Οι Κοζάκοι είναι τα καλύτερα ελαφρά στρατεύματα που υπάρχουν. Αν τους είχα στο στρατό μου, θα πήγαινα σ' όλο τον κόσμο μαζί τους.". Οι Κοζάκοι έλαβαν επίσης μέρος στον αντάρτικο πόλεμο στην κατεχόμενη από τους Γάλλους ρωσική περιοχή, επιτιθέμενοι στις γραμμές επικοινωνιών και ανεφοδιασμού. Οι επιθέσεις αυτές, οι οποίες πραγματοποιήθηκαν από τους Κοζάκους μαζί με ελαφρές μονάδες ρώσικου ιππικού και άλλες στρατιωτικές μονάδες, ήταν μία από τις πρώτες περιπτώσεις ανάπτυξης τακτικής ανταρτοπόλεμου και, σε κάποιο βαθμό, ειδικών αποστολών.
Οι Δυτικοευρωπαίοι είχαν ελάχιστες επαφές με Κοζάκους πριν οι Σύμμαχοι καταλάβουν το Παρίσι το 1814. Ως οι πιο εξωτικοί από τα ρωσικά στρατεύματα στη Γαλλία, οι Κοζάκοι τράβηξαν πολύ μεγάλη προσοχή αλλά είχαν και κακή φήμη για τις υποτιθέμενες υπερβολές τους κατά τη διάρκεια της εκστρατείας του Ναπολέοντα. 
Οι Κοζάκοι του Ντον.
Υπάρχουν πολλές ομάδες διαφορετικής προέλευσης που έγιναν γνωστές ως Κοζάκοι και ως εκ τούτου υπάρχουν διαφορετικές θεωρίες περί της προέλευσης των Κοζάκων του Ντον:
Οι Κοζάκοι του Κουμπάν.
Οι Κοζάκοι του Κουμπάν (ρώσικα: Кубанские кaзаки ή кубанцы) είναι οι Κοζάκοι που ζουν στην περιοχή Κουμπάν της Ρωσίας. Αν και πολλές ομάδες Κοζάκων ήρθαν να κατοικήσουν τον βορειοδυτικό Καύκασο, οι περισσότεροι Κοζάκοι του Κουμπάν είναι απόγονοι των Κοζάκων που κατοικούσαν στο θύλακα της Μαύρης Θάλασσας και της γραμμής του Καυκάσου. 
Οι Κοζάκοι του Τερέκ.
Ο θύλακας των Κοζάκων του Τερέκ (ρώσικα: Терское казачье войско) δημιουργήθηκε το 1577 από ελεύθερους Κοζάκους που εγκαταστάθηκαν από τον Βόλγα στον ποταμό Τερέκ. Το 1792 εντάχθηκαν στο θύλακα των Κοζάκων της γραμμής του Καυκάσου και διαχωρίστηκαν και πάλι το 1860, έχοντας ως πρωτεύουσα το Βλαντικαφκάς. Το 1916 ο πληθυσμός του θύλακα ήταν 255.000 άτομα. Πολλά από τα πρώτα μέλη των Κοζάκων του Τερέκ ήταν Οσετιανοί.
Οι Κοζάκοι του Ουράλη.
Ο θύλακας των Κοζάκων του Ουράλη δημιουργήθηκε από τους Κοζάκους που εγκαταστάθηκαν στην περιοχή του ποταμού Ουράλη. Οι Κοζάκοι αυτοί αν και μιλούν ρωσικά και αυτοπροσδιορίζονται ως ρωσικής καταγωγής κατά κύριο λόγο, έχουν ενσωματώσει στις τάξεις τους και πολλούς Τατάρους. Είκοσι χρόνια μετά την κατάκτηση του Βόλγα από το Καζάν ως το Άστραχαν, το 1577, η Μόσχα έστειλε στρατεύματα για να διαλύσει τους πειρατές και τους επιδρομείς κατά μήκος του Βόλγα (ένας εκ των οποίων ήταν και ο Ερμάκ Τιμοφέγιεβιτς). Μερικοί απ' αυτούς κατέφυγαν νοτιοανατολικά στον ποταμό Ουράλη και μετά από διάφορες μάχες αναγνωρίστηκαν επίσημα τον 17ο αιώνα. 
Στη Ρωσική Αυτοκρατορία.
Από την αρχή, η σχέση των Κοζάκων με το Βασίλειο της Ρωσίας πέρασε από πολλά στάδια. Άλλοτε συνεργάζονταν σε συνδυασμένες στρατιωτικές επιχειρήσεις και άλλες φορές συνέβαιναν εξεγέρσεις των Κοζάκων. Ένα χαρακτηριστικό παράδειγμα ήταν η διάλυση του Ζαποροζιανού θύλακα, η οποία έλαβε χώρα στα τέλη του 18ου αιώνα. Ο διχασμός στις τάξεις των Κοζάκων ήταν εμφανής ανάμεσα σ' αυτούς που επέλεξαν να μείνουν πιστοί στον Ρώσο μονάρχη και να συνεχίσουν να παρέχουν τις υπηρεσίες τους (και που αργότερα μετακινήθηκαν στο Κουμπάν) και σ' εκείνους που επέλεξαν να συνεχίσουν τον μισθοφορικό τους ρόλο και έφυγαν από το δέλτα του Δούναβη.
Παρόλα αυτά, το 19ο αιώνα η Ρωσική Αυτοκρατορία κατάφερε ν' αποκτήσει τον έλεγχο σε όλους τους θύλακες και έδωσε προνόμια στους Κοζάκους σε αντάλλαγμα για τις υπηρεσίες τους. Εκείνη την εποχή οι Κοζάκοι συμμετείχαν ενεργά σε πολλούς πολέμους των Ρώσων. Αν και οι τακτικές των Κοζάκων σε ανοιχτές μάχες ήταν γενικά κατώτερες από εκείνες των κανονικών στρατιωτών, όπως των Δραγώνων, εντούτοις ήταν εξαιρετικοί στην ανίχνευση και την αναγνώριση καθώς και στις ενέδρες. 
Στα τέλη του 19ου αιώνα, οι κοινότητες των Κοζάκων απολάμβαναν προνομιακό αφορολόγητο καθεστώς στη Ρωσική Αυτοκρατορία, αν και είχαν υποχρεωτική στρατιωτική θητεία 20 ετών (η οποία μειώθηκε στα 18 έτη το 1909). Στις αρχές του 20ου αιώνα οι Ρώσοι Κοζάκοι αριθμούσαν 4.500.000 άτομα και ήταν οργανωμένοι σε ξεχωριστούς περιφερειακούς θύλακες. 
Το αίσθημα των Κοζάκων ότι αποτελούν ξεχωριστή και εκλεκτή κοινωνία, τους έδωσε ισχυρό κίνητρο πίστης στην τσαρική κυβέρνηση και γι' αυτό οι μονάδες των Κοζάκων χρησιμοποιήθηκαν συχνά για να καταστείλουν εγχώριες διαταραχές, ειδικά κατά τη διάρκεια της Ρώσικης Επανάστασης του 1905. Η κυβέρνηση εξαρτιόταν σε μεγάλο βαθμό από την αξιοπιστία των Κοζάκων, αν και από τις αρχές του 20ου αιώνα οι χωριστές τους κοινότητες και οι ημιφεουδαρχικές στρατιωτικές τους υπηρεσίες θεωρούνταν όλο και περισσότερο ξεπερασμένες. Με αυστηρά στρατιωτικούς όρους η Διοίκηση του Ρώσικου Στρατού δεν είχε σε ιδιαίτερη εκτίμηση τους Κοζάκους, επειδή δεν τους θεωρούσε καλά πειθαρχημένους, εκπαιδευμένους και στημένους όσο ήταν οι Ουσάροι, οι Δραγώνοι και οι επαγγελματίες του τακτικού ιππικού. Οι ικανότητες των Κοζάκων στην ιππασία και στην ανάληψη πρωτοβουλιών δεν έχαιραν πλήρους εκτίμησης. Ως αποτέλεσμα, οι μονάδες των Κοζάκων συχνά έσπαζαν σε μικρά αποσπάσματα για να χρησιμοποιηθούν ως ανιχνευτές, αγγελιαφόροι ή γραφικοί συνοδοί.
Κατά την Επανάσταση του Φεβρουαρίου του 1917, οι Κοζάκοι φαίνεται πως ασπάστηκαν τη γενική απογοήτευση από την τσαρική ηγεσία, και τα συντάγματα των Κοζάκων που βρίσκονταν στην Αγία Πετρούπολη προσχώρησαν στην εξέγερση. Ενώ λίγες μόνο μονάδες συμμετείχαν στην εξέγερση, η αποστασία τους αποτέλεσε σημαντικό ψυχολογικό πλήγμα για την κυβέρνηση του Νικόλαου Β' και επιτάχυνε την παραίτησή του.
Οι Επαναστάσεις του Ράζιν και του Πουγκατσιόφ.
Οι Κοζάκοι, ως αυτόνομη ομάδα, έπρεπε να υπερασπιστούν τις ελευθερίες και τις παραδόσεις τους αναντίον του ολοένα επεκτεινόμενου ρωσικού κράτος. Οι Κοζάκοι έτειναν να δρουν ανεξάρτητα από την κεντρική κυβέρνηση, αυξάνοντας την τριβή μεταξύ των δύο. Η ισχύς της κυβέρνησης άρχισε να αυξάνεται το 1613 με την άνοδο του Μιχαήλ Α' στο θρόνο μετά την Εποχή των Αναστατώσεων, κατά την οποία η Ρωσία βρέθηκε στη δίνη της πλήρους ακυβερνησίας. Η κυβέρνηση προσπάθησε να εντάξει τους Κοζάκους στη ρωσική κουλτούρα και το πολιτικό σύστημα, χορηγώντας τους προνόμια και επιβάλλοντας τη στρατιωτική υπηρεσία, προκαλώντας όμως διχασμό στις τάξεις των Κοζάκων που αγωνίζονταν να διατηρήσουν τις παραδόσεις τους ζωντανές. Οι προσπάθειες της κυβέρνησης να αλλάξει τον παραδοσιακό νομαδικό τρόπο ζωής των Κοζάκων, ώθησαν τους Κοζάκους να συμμετέχουν σε όλες σχεδόν τις μεγάλες διαταραχές που έλαβαν χώρα στη Ρωσία σε μία περίοδο άνω των 200 ετών, συμπεριλαμβανομένων των εξεγέρσεων των οποίων ηγήθηκαν ο Στένκα Ράζιν και ο Εμελιάν Πουγκατσιόφ.
Καθώς η Μοσχοβία ανέκτησε τη σταθερότητα υπό τον Μιχαήλ Α' μετά την Εποχή των Αναστατώσεων, η δυσαρέσκεια αυξανόταν στις τάξεις των δουλοπάροικων και των αγροτών. Ο Κώδικας του 1649 από τον Αλέξιο, γιο του Μιχαήλ Α', διαίρεσε το ρωσικό πληθυσμό σε διακριτές και σταθερές τάξεις οι οποίες ήταν κληρονομικές. Αυτός ο νόμος, προκειμένου να σταθεροποιήσει τις κοινωνικές τάξεις, έδεσε τους αγρότες με τη γη και ανάγκασε τους πολίτες να αναλάβουν τα επαγγέλματα των πατεράδων τους. Επιπλέον, αύξησε τα φορολογικά έσοδα για την κεντρική κυβέρνηση, αλλά αυτή η αύξηση βάρυνε κατά κύριο λόγο τους αγρότες διευρύνοντας το χάσμα μεταξύ των πλουσίων και των φτωχών. Δεδομένου ότι η κυβέρνηση ανέπτυξε περισσότερες στρατιωτικές αποστολές, οι ανθρώπινοι και υλικοί πόροι περιορίζονταν καταπονώντας ακόμα περισσότερο τους αγρότες. Ο πόλεμος με την Πολωνία και τη Σουηδία το 1662 οδήγησε σε δημοσιονομική κρίση και ταραχές σε ολόκληρη τη χώρα. Οι φόροι, οι σκληρές συνθήκες, και το χάσμα μεταξύ των κοινωνικών τάξεων οδήγησε τους αγρότες και τους δουλοπάροικους να φύγουν, πολλοί από τους οποίους προσέφυγαν στους Κοζάκους, γνωρίζοντας ότι οι Κοζάκοι θα δέχονταν τους πρόσφυγες και θα τους ελευθέρωναν. 
Οι Κοζάκοι αντιμετώπισαν δυσκολίες υπό τον Τσάρο Αλέξιο καθώς η εισροή προσφύγων αυξανόταν καθημερινά. Ελάμβαναν ενισχύσεις σε τρόφιμα, χρήματα, και στρατιωτικές προμήθειες από τον τσάρο σε αντάλλαγμα της δράσης τους ως υπερασπιστές των συνόρων. Όμως αυτές οι ενισχύσεις είχαν συχνά διακυμάνσεις και ήταν πηγή σύγκρουσης μεταξύ των Κοζάκων και της κυβέρνησης. Ο πόλεμος με την Πολωνία αύξησε τις ανάγκες των Κοζάκων σε τρόφιμα και στρατιωτικές προμήθειες αφού ο πληθυσμός του θύλακα αυξήθηκε με την έλευση των προσφύγων. Η εισροή αυτών των προσφύγων δημιούργησε προβλήματα στους Κοζάκους όχι μόνο λόγω της αυξανόμενης ζήτησης σε τρόφιμα αλλά κι επειδή ο μεγάλος αριθμός των προσφύγων σήμαινε ότι οι Κοζάκοι δεν θα μπορούσαν να τους ενσωματώσουν στον πολιτισμό τους μέσα από τον παραδοσιακό τρόπο διαπαιδαγώγησης.
Οι παλαιότεροι Κοζάκοι ευημερούσαν και απολάμβαναν τα προνόμια που κέρδισαν μέσω της υπακοής και της υποστήριξης του μοσχοβίτικου συστήματος. Όμως άρχισαν να εγκαταλείπουν τις παραδόσεις και τις ελευθερίες τους, για τις οποίες κάποτε αγωνίζονταν. Από την άλλη, οι άναρχοι και ανήσυχοι πρόσφυγες δραπέτες που αυτοαποκαλούνταν Κοζάκοι αναζητούσαν περιπέτειες και εκδίκηση εναντίον των ευγενών που τους προκάλεσαν όλες αυτές τις ταλαιπωρίες. Αυτοί οι Κοζάκοι δεν ελάμβαναν τις ενισχύσεις της κυβέρνησης που λάμβαναν οι παλιοί Κοζάκοι και συνεπώς έπρεπε να εργαστούν περισσότερο και πιο σκληρά προκειμένου να αποκτήσουν τρόφιμα και χρήματα. Αυτός ο διαχωρισμός μεταξύ της ελίτ και των άναρχων Κοζάκων θα οδηγήσει το 1667 στο σχηματισμό ενός εξεγερμένου κοζάκικου στρατού υπό τον Στένκα Ράζιν αλλά και στην απόλυτη αποτυχία της εξέγερσης. 
Ο Στένκα Ράζιν γεννήθηκε σε μία οικογένεια Κοζάκων της ελίτ και έκανε πολλές διπλωματικές επισκέψεις στη Μόσχα πριν οργανώσει την εξέγερσή του. Οι Κοζάκοι ήταν οι κύριοι υποστηρικτές του Ράζιν και τον ακολούθησαν κατά την πρώτη Περσική εκστρατεία το 1667, λεηλατώντας περσικές πόλεις στην Κασπία Θάλασσα. Επέστρεψαν το 1669 άρρωστοι και πεινασμένοι, κουρασμένοι από τις μάχες αλλά πλούσιοι σε λάφυρα. Η Μοσχοβία προσπάθησε να κερδίσει την υποστήριξη των παλιών Κοζάκων, ζητώντας από τον αταμάνο (τον αρχηγό των Κοζάκων), να αποτρέψει τον Ράζιν από την πραγματοποίηση των σχεδίων του. Ωστόσο ο αταμάνος, ο οποίος ήταν νονός του Ράζιν και στον οποίο ο Ράζιν είχε υποσχεθεί ένα σημαντικό μερίδιο από τα λάφυρα των αποστολών του, απάντησε ότι η ελίτ των Κοζάκων ήταν ανίσχυρη απέναντι στους αντάρτες. Η ελίτ αν και δεν αισθανόταν απειλή από τον Ράζιν και τους οπαδούς του, συνειδητοποίησε ότι ο Ράζιν θα μπορούσε να της προκαλέσει προβλήματα με το μοσχοβίτικο σύστημα αν οι κινήσεις του εξελίσσονταν σε εξέγερση ενάντια στην κεντρική κυβέρνηση.
Ο Ράζιν και οι οπαδοί του άρχισαν να καταλαμβάνουν πόλεις στην αρχή της εξέγερσης το 1669. Κατέλαβαν τις πόλεις Τσαρίτσιν, Άστραχαν, Σαράτοβ και Σαμάρα, όπου εφάρμοσαν τον κοζάκικο τρόπο διακυβέρνησης. Ο Ράζιν οραματίστηκε μία ενωμένη κοζάκικη δημοκρατία σε όλη τη νότια στέπα, στην οποία οι πόλεις και τα χωριά της περιοχής θα λειτουργούσαν με τον κοζάκικο τρόπο κυβέρνησης. Αυτές οι πολιορκίες πραγματοποίηθηκαν συχνά κατά των παλιών πόλεων ων προσφύγων Κοζάκων, όπου έσπερναν τον όλεθρο στα παλιά αφεντικά τους και έπαιρναν την εκδίκηση που επιθυμούσαν. Η προέλαση των ανταρτών άρχισε να θεωρείται πρόβλημα για τους παλιούς Κοζάκους, οι οποίοι το 1671 αποφάσισαν να συμπλεύσουν με την κυβέρνηση προκειμένου να λάβουν περισσότερες επιδοτήσεις. Στις 14 Απριλίου, οι παλιοί Κοζάκοι με επικεφαλής τον αταμάνο Γιάκοβλεφ κατέστρεψαν το στρατόπεδο των ανταρτών και συνέλαβαν τον Ράζιν, τον οποίον και μετέφεραν στη Μόσχα.
Η εξέγερση του Ράζιν σηματοδότησε την αρχή του τέλους των παραδοσιακών πρακτικών των Κοζάκων. Τον Αύγουστο του 1671, οι Κοζάκοι ορκίστηκαν πίστη στον τσάρο. Ενώ είχαν ακόμα εσωτερική αυτονομία, οι Κοζάκοι έγιναν υποτελείς των Μοσχοβιτών, εξέλιξη που αποδείχθηκε και πάλι σημείο διχασμού κατά την εξέγερση του Πουγκατσιόφ.
Για την ελίτ των Κοζάκων, ήρθε μία θέση ευγενών στο εσωτερικό της αυτοκρατορίας στη θέση των παλιών ελευθεριών. Η εξέλιξη των γεωργικών οικισμών ανάγκασε τους Κοζάκους να εγκαταλείψουν τον παραδοσιακό νομαδικό τρόπο ζωής και να υιοθετήσουν νέες μορφές διακυβέρνησης. Η κυβέρνηση άλλαξε λοιπόν ολόκληρο τον πολιτισμό των Κοζάκων. Ο Πέτρος Α΄ της Ρωσίας (ο Μέγας) αύξησε τις υποχρεώσεις των Κοζάκων και κινητοποίησε τις δυνάμεις τους για να πολεμήσουν σε μακρινούς πολέμους. Το 1734 κατασκεύασε το Ορενμπούργκ, ένα κυβερνητικό φρούριο στα σύνορα, που υποβίβαζε πλέον τους Κοζάκους σε δευτερεύοντα ρόλο στην άμυνα των συνόρων. Όταν οι Κοζάκοι έστειλαν αντιπροσωπεία στον Πέτρο για να εξηγήσουν τα παράπονά τους, ο Πέτρος τους αφαίρεσε το καθεστώς αυτονομίας. Στα επόμενα πενήντα χρόνια, η κεντρική κυβέρνηση ανταποκρίθηκε στα παράπονα των Κοζάκων με συλλήψεις, μαστιγώσεις και εξορίες. Έτσι το 1772 οι κοινοί Κοζάκοι εξεγέρθηκαν εναντίον της κεντρικής κυβέρνησης. 
Το 1762, υπό την Αικατερίνη Β΄ της Ρωσίας, οι Ρώσοι αγρότες και οι Κοζάκοι για άλλη μια φορά ήρθαν αντιμέτωποι με αυξημένη φορολογία, κατάταξη στο στρατό και έλλειψη σιτηρών, που χαρακτήριζε και την κατάσταση πριν την εξέγερση του Ράζιν. Επιπλέον, η Αικατερίνη Β΄ της Ρωσίας ακύρωσε μία από τις πράξεις του Πέτρου Γ', με την οποία οι αγρότες ή οι δουλοπάροικοι που ζούσαν σε εκκλησιαστικά εδάφη, ήταν απαλλαγμένοι από τις υποχρεώσεις τους και τις πληρωμές στις εκκλησιαστικές αρχές. Το 1767, η αυτοκράτειρα αρνήθηκε να δεχθεί παράπονα απευθείας από τους αγρότες. Οι αγρότες κατέφυγαν για άλλη μια φορά στη γη των Κοζάκων, και ιδιαίτερα στους Κοζάκους του Ουράλη. Η αντίθεση των Κοζάκων στον εκσυγχρονισμό και στη θεσμοθέτηση της πολιτικής εξουσίας, τους οδήγησε να συμμετάσχουν στην εξέγερση του Πουγκατσιόφ.
Ο Εμελιάν Πουγκατσιόφ, ένας κατώτερης κοινωνικής τάξης Κοζάκος του Ντον, έφτασε στο θύλακα των Κοζάκων του Ουράλη στα τέλη του 1772. Ο Πουγκατσιόφ ισχυρίστηκε ότι είναι ο Πέτρος Γ' της Ρωσίας, αξίωση που προήλθε από τις προσδοκίες που είχαν οι Κοζάκοι από τον ηγεμόνα, πιστεύοντας ότι ο Πέτρος Γ' θα ήταν αποτελεσματικότερος ηγέτης μετά την υπογραφή συμμαχίας με τον Φρειδερίκο Β' της Πρωσίας, αν δεν είχε δολοφονηθεί μετά από συνωμοσία της συζύγου του, Αικατερίνης Β'. Πολλοί Κοζάκοι του Ουράλη πίστεψαν τους ισχυρισμούς του Πουγκατσιόφ, αν και αυτοί που ήταν πιο κοντά σ' αυτόν ήξεραν την αλήθεια. Άλλοι που μπορεί να γνώριζαν την αλήθεια, δεν υποστήριξαν την Αικατερίνη Β', λόγω της απόρριψής της από τον Πέτρο Γ', και υποστήριξαν τον ισχυρισμό του Πουγκατσιόφ ότι ήταν αυτός ο αυτοκράτορας. 
Η πρώτη από τις τρεις φάσεις της εξέγερσης του Πουγκατσιόφ άρχισε το Σεπτέμβριο του 1773. Οι Κοζάκοι που υποστήριζαν την ελίτ αποτελούσαν την πλειοψηφία των πρώτων συλλήψεων από τους αντάρτες. Μετά από πολιορκία πέντε μηνών του Ορενμπούργκ, το Στρατιωτικό Κολλέγιο έγινε η έδρα του Πουγκατσιόφ. Ο Πουγκατσιόφ άρχισε να οραματίζεται ένα τσαρικό βασίλειο Κοζάκων, παρόμοιο με το όραμα του Ράζιν για μία ενωμένη κοζάκικη δημοκρατία. Η αγροτιά σε όλη τη Ρωσία άκουγε μανιφέστα που εξέδιδε ο Πουγκατσιόφ. Ωστόσο, σύντομα έγινε αντιληπτό ότι αυτή η εξέγερση αναπόφευκτα θα κατέληγε σε αποτυχία. Οι Κοζάκοι του Ντον αρνήθηκαν να βοηθήσουν την εξέγερση στην τελευταία φάση της επειδή ήξεραν ότι στρατιωτικές δυνάμεις ακολουθούσαν από κοντά τον Πουγκατσιόφ. Το Σεπτέμβριο του 1774, οι ίδιοι οι υπαρχηγοί του Πουγκατσιόφ τον παρέδωσαν στα κυβερνητικά στρατεύματα. Έτσι, χάιηκε μία από τις τελευταίες ελπίδες των Κοζάκων να αψηφήσουν την ενίσχυση της πολιτικής εξουσία απειλούσε τον παραδοσιακό τρόπο ζωής τους. Η ελίτ των Κοζάκων, ελπίζοντας να αποκτήσει αξιώματα ευγενών, αποδέχθηκε τις μεταρρυθμίσεις της κυβέρνησης και οι συνηθισμένοι Κοζάκοι δεν είχαν άλλη επιλογή από το να εγκαταλείψουν τις παραδόσεις και τις ελευθερίες τους.
Εμφύλιος Πόλεμος, Αποκοζακοποίηση και Γολοντομόρ.
Στο Ρωσικό Εμφύλιο Πόλεμο που ακολούθησε την Οκτωβριανή Επανάσταση, οι Κοζάκοι βρέθηκαν και στις δύο πλευρές της σύγκρουσης. Οι Κοζάκοι αποτέλεσαν τον πυρήνα του Λευκού Στρατού, αλλά πολλοί από αυτούς πολέμησαν και για τον Κόκκινο Στρατό. Οι Κοζάκοι του Τερέκ που ήταν στην υπηρεσία του Λευκού Στρατού έγιναν γνωστοί για την κτηνωδία τους προς τους Εβραίους, σε μία σειρά από πογκρόμ στη νότια Ρωσία και την Ουκρανία. Μετά την ήττα του Λευκού Στρατού, ασκήθηκε πολιτική αποκοζακοποίησης ("Raskazachivaniye") στους επιζώντες Κοζάκους και στα χωριά τους επειδή θεωρούνταν δυνητικά απειλή για το νέο καθεστώς. Στο πλαίσιο αυτό, η επικράτειά τους -και ιδιαίτερα των Κοζάκων του Τερέκ- μοιράστηκε σε διάφορες περιοχές που έγιναν αυτόνομες δημοκρατίες. Επίσης απαγορεύτηκε στους Κοζάκους να υπηρετήσουν στον Κόκκινο Στρατό. 
Στην πρόσφατη βιβλιογραφία υπάρχουν αναφορές ότι εκατοντάδες χιλιάδες Κοζάκοι σκοτώθηκαν από τη Σοβιετική κυβέρνηση κατά τη διάρκεια της αποκοζακοποίησης. Σύμφωνα με τον Μάικλ Κορτ, "κατά τη διάρκεια του 1919 και του 1920, από έναν πληθυσμό περίπου 3 εκατομμυρίων, το καθεστώς των Μπολσεβίκων σκότωσε ή απέλασε περίπου 300.000 έως 500.000 Κοζάκους, συμπεριλαμβανομένων 45.000 Κοζάκων του Τερέκ."". Ο στρατός του Αντόν Ντενίκιν ισχυρίστηκε ότι το 1918-1919, 5.598 Κοζάκοι εκτελέστηκαν στις επαρχίες του Ντον, 3.442 στο Κουμπάν και 2.142 στη Σταυρούπολη. Από την άλλη πλευρά, ο ιστορικός Leonid Futorianskiy αμφισβητεί αυτούς τους ισχυρισμούς και υποστηρίζει, αντίθετα, ότι κατά τη διάρκεια της προηγούμενης Λευκής Τρομοκρατίας του στρατού του Πιότρ Νικολάεβιτς Κρασνόφ έχασαν τη ζωή τους περίπου 25.000-40.000 άνθρωποι. Τα πατρικά εδάφη των Κοζάκων ήταν συχνά πολύ εύφορα και κατά τη διάρκεια της εκστρατείας της κολεκτιβοποίησης πολλοί Κοζάκοι είχαν την ίδια τύχη με τους κουλάκους.
Ο τεχνητός σοβιετικός λιμός του 1932-1933 χτύπησε τις περιοχές του Ντον, του Κουμπάν και του Τερέκ πολύ σκληρά. Ο λιμός προκάλεσε σ' αυτές τις περιοχές μείωση του πληθυσμού της τάξης του 20-30%, ενώ στις αγροτικές περιοχές που κατοικούνταν από τους Κοζάκους η μείωση του πληθυσμού ήταν ακόμα μεγαλύτερη. Ο Βρετανός ιστορικός Ρόμπερτ Κονκουέστ εκτιμά τον αριθμό των θανάτων που σχετίζονται με τον λιμό στο Βόρειο Καύκασο σε περίπου 1 εκατομμύριο. Σιτηρά και άλλα προϊόντα απαλλοτριώθηκαν από τις οικογένειες των Κοζάκων, αφήνοντάς τους να λιμοκτονούν και να πεθαίνουν, και πολλές οικογένειες αναγκάστηκαν να εγκαταλείψουν τα σπίτια τους στη διάρκεια του χειμώνα, αφήνοντάς τους να παγώσουν μέχρι θανάτου. Τα γεγονότα αυτά τεκμηριώνονται στις επιστολές του Μιχαήλ Σόλοχοφ προς τον Ιωσήφ Στάλιν και από αυτόπτες μάρτυρες. 
Το 1936, υπό την πίεση των κοινοτήτων των Κοζάκων, η σοβιετική κυβέρνηση ήρε την απαγόρευση της υπηρεσίας Κοζάκων στον Κόκκινο Στρατό. 
Δεύτερος Παγκόσμιος Πόλεμος.
Κατά τη διάρκεια του Β' Παγκοσμίου Πολέμου οι Κοζάκοι για άλλη μια φορά βρέθηκαν και στις δύο πλευρές της σύγκρουσης. Ένας σημαντικός αριθμός πολέμησε με το πλευρό των Ναζί. Αυτό μπορεί να εξηγηθεί από τη σκληρή καταπίεση που αντιμετώπιζαν πολλοί από αυτούς στο πλαίσιο της πολιτικής της κολεκτιβοποίησης και της αποκοζακοποίησης που εφάρμοσε ο Ιωσήφ Στάλιν. Όπως και άλλοι λαοί της Σοβιετικής Ένωσης που υπέστησαν διώξεις από τον Στάλιν, πολλοί Κοζάκοι οραματίζονταν την αυτονομία και έβλεπαν τα προωθημένα γερμανικά στρατεύματα ως απελευθερωτές.
Ενώ ο πυρήνας των συνεργαστών των Ναζί αποτελείτο από πρώην πρόσφυγες του Λευκού Στρατού, πολλοί Κοζάκοι λιποτάκτησαν από τον Κόκκινο Στρατό και ενώθηκαν με τις γερμανικές ένοπλες δυνάμεις ("Βέρμαχτ"). Ήδη από το 1941, διαμορφώθηκαν τα πρώτα υπό γερμανική ηγεσία αποσπάσματα Κοζάκων από αιχμαλώτους πολέμου, λιποτάκτες και εθελοντές. Το Τάγμα Ντουμπρόβσκι που σχηματίστηκε από Κοζάκους του Ντον το Δεκέμβριο του 1941, αναδιοργανώθηκε στις 30 Ιουλίου 1942 στο Σύνταγμα Παβλόφ αριθμώντας έως 350 άνδρες. Οι Κοζάκοι χρησιμοποιήθηκαν με επιτυχία στα μετόπισθεν του γερμανικού στρατού επιτελώντας ενέργειες αντιμετώπισης ανταρτών. 
Το Εθνικό Κίνημα Απελευθέρωσης των Κοζάκων ιδρύθηκε με την ελπίδα της δημιουργίας ανεξάρτητου κράτους Κοζάκων, της Κοζακίας. Το 1943 δημιουργήθηκε η 1η Μεραρχία Κοζάκων υπό τη διοίκηση του στρατηγού Χέλμουτ φον Πάνβιτς. Η 2η Μεραρχία Κοζάκων δημιουργήθηκε το 1944 αλλά η ύπαρξή της κράτησε μόνο ένα χρόνο όταν και οι δύο Μεραρχίες Κοζάκων έγιναν μέρος του 15ου Σώματος Ιππικού Κοζάκων, που αριθμούσε συνολικά περίπου 25.000 άνδρες και αποτελούσε τακτική μονάδα της Βέρμαχτ, και όχι των Waffen-SS όπως κατά καιρούς αναφέρεται λανθασμένα. Παρά το γεγονός ότι το 1944 ο στρατηγός Χέλμουτ φον Πάνβιτς αποδέχθηκε τη χαλαρή σύνδεση με τα Waffen-SS, προκειμένου να αποκτήσει πρόσβαση στην προμήθεια ανώτερων όπλων και εξοπλισμού, σε συνδυασμό με τον έλεγχο των μονάδων των Κοζάκων που βρίσκονταν στη Γαλλία, η διοίκηση του Σώματος, η δομή, οι στολές, οι βαθμοί κ.λπ. παρέμειναν σταθερά αυτά της Βέρμαχτ. Το Σώμα περιείχε συντάγματα από διάφορες ομάδες Κοζάκων: του Ντον, του Κουμπάν, του Τερέκ και της Σιβηρίας, που πολεμούσαν τους Παρτιζάνους του Τίτο στην Κροατία. Στο τέλος του πολέμου, το 1945, υποχώρησαν βορειοανατολικά προς τα όρη Καραβάνκεν στην Καρινθία, όπου παραδόθηκαν στο βρετανικό στρατό στην κατειλημμένη από τους Συμμάχους Αυστρία ελπίζοντας να ενωθούν με τους Βρετανούς στη μάχη κατά του Κομμουνισμού. Όμως εκείνη την εποχή δεν υπήρχε συμπάθεια για τους Κοζάκους, καθώς τους έβλεπαν ως συνεργάτες των Ναζί ενώ υπήρχαν και αναφορές ότι διέπραξαν ακρότητες κατά των μαχητών της αντίστασης στην Ανατολική Ευρώπη. Στις 28 Μαΐου 1945 οι Κοζάκοι εξαπατήθηκαν από τους Βρετανούς, οι οποίοι τους διαβεβαίωναν ότι θα τους έστελναν στον Καναδά ή την Αυστραλία. Αντιθέτως, τους παρέδωσαν όλους στο SMERSH, στη Σοβιετική διαχωριστική γραμμή στο Γιούντενμπουργκ. Στο τέλος του πολέμου, οι Βρετανοί επαναπάτρισαν στη Σοβιετική Ένωση περίπου 40.000-50.000 Κοζάκους, συμπεριλαμβανομένων των οικογενειών τους. Στη συνέχεια, ένας άγνωστος αριθμός Κοζάκων εκτελέστηκε ή φυλακίστηκε από τις σοβιετικές αρχές. Σύμφωνα με πληροφορίες, πολλοί από αυτούς δεν υπήρξαν ποτέ Σοβιετικοί πολίτες. Το γεγονός αυτό έμεινε γνωστό ως η "Προδοσία των Κοζάκων". 
Η πλειοψηφία των Κοζάκων πολέμησε στις τάξεις του Κόκκινου Στρατού στο νότιο θέατρο του ανατολικού μετώπου, όπου οι ανοικτές στέπες ήταν ιδανικές για μετωπικές περιπολίες. Ένα απόσπασμα Κοζάκων παρέλασε στην Κόκκινη Πλατεία κατά τη νικητήρια παρέλαση στη Μόσχα το 1945. 
Οι μονάδες των Κοζάκων του Κόκκινου Στρατού απέκτησαν φήμη για τη σκληρότητά τους απέναντι στους πολίτες κατά τη διάρκεια του πολέμου. Η Halina Kahn, Πολωνοεβραία στο γκέτο του Λοτζ, θυμάται: "Είμαστε ελεύθερες, ο πόλεμος έχει τελειώσει και έρχεται ο ρωσικός στρατός. Αυτή ήταν τρομερή αγωνία: υπήρχαν Κοζάκοι που ήταν στο μέτωπο για τρία ή τέσσερα χρόνια, βρώμικοι και μαύροι, και είδαν γυναίκες για πρώτη φορά και έπαιρναν γυναίκες και κορίτσια μέσα στους στρατώνες".
Σύγχρονη εποχή.
Μετά τον πόλεμο, οι μονάδες των Κοζάκων, καθώς και το ιππικό γενικά, ήταν πλέον παρωχημένες και απελευθερώθηκαν από τον σοβιετικό στρατό. Στη μεταπολεμική περίοδο πολλοί απόγονοι των Κοζάκων έγιναν απλοί αγρότες, και αυτοί που ζούσαν εντός μίας αυτόνομης δημοκρατίας συνήθως μετανάστευαν σε άλλα μέρη και ιδιαίτερα στην περιοχή της Βαλτικής.
Στα τέλη της δεκαετίας του 1980, την εποχή της Περεστρόικα στη Σοβιετική Ένωση, πολλοί Κοζάκοι ενθουσιάστηκαν με την αναζωογόνηση των εθνικών τους παραδόσεων. Το 1988, η Σοβιετική Ένωση πέρασε νόμο που επέτρεπε την ανασύσταση των παλαιών θυλάκων και τη δημιουργία νέων. Ο αταμάνος του μεγαλύτερου, του πανίσχυρου θύλακα Κοζάκων του Ντον, πήρε τον βαθμό του Στρατάρχη και το δικαίωμα να ιδρύσει νέο θύλακα. Οι Κοζάκοι έλαβαν ενεργό μέρος σε πολλές από τις συγκρούσεις που ακολούθησαν: στον πόλεμο της Υπερδνειστερίας, στη σύγκρουση Γεωργίας-Αμπχαζίας, στη σύγκρουση Γεωργίας-Οσετίας, στον πόλεμο του Κοσσυφοπεδίου, στον Πρώτο Πόλεμο της Τσετσενίας και στο Δεύτερο Πόλεμο της Τσετσενίας.
Την ίδια εποχή, έγιναν πολλές προσπάθειες για να ενισχυθεί ο ρόλος των Κοζάκων στη ρωσική κοινωνία και σε όλη τη διάρκεια της δεκαετίας του 1990 πολλές περιφερειακές αρχές συμφώνησαν να παραδώσουν μέρος της τοπικής αυτοδιοίκησης και των αστυνομικών καθηκόντων στους Κοζάκους. Τον Απρίλιο του 2005, ο πρόεδρος της Ρωσίας Βλαντιμίρ Πούτιν κατέθεσε στην Κρατική Δούμα ένα νομοσχέδιο "Περί της Κρατικής Υπηρεσίας των Ρώσων Κοζάκων", το οποίο και υπερψηφίστηκε στις 18 Μαΐου 2005. Για πρώτη φορά μετά από δεκαετίες οι Κοζάκοι αναγνωρίστηκαν όχι μόνο ως ξεχωριστή εθνοπολιτισμική οντότητα αλλά και ως ισχυρή στρατιωτική δύναμη.
Σύμφωνα με ορισμένες πηγές, υπάρχουν περίπου 7 εκατομμύρια άνθρωποι που σήμερα αυτοπροσδιορίζονται ως Ρώσοι Κοζάκοι, κυρίως στη Ρωσία και την πρώην Ένωση Σοβιετικών Σοσιαλιστικών Δημοκρατιών.
Πολιτισμός και οργάνωση.
Τα πρώτα χρόνια, οι ομάδες των Κοζάκων διοικούνταν από έναν αταμάνο, ο οποίος εκλεγόταν από τα μέλη της φυλής σε ένα συμβούλιο Κοζάκων, όπως και άλλοι σημαντικοί αξιωματούχοι: ο δικαστής, ο γραμματέας, οι μικρότεροι υπάλληλοι και οι κληρικοί. Το σύμβολο εξουσίας του αταμάνου ήταν ένα τελετουργικό ρόπαλο. Σήμερα οι Ρώσοι Κοζάκοι διοικούνται από αταμάνους και οι Ουκρανοί από χατμάνους. 
Ο αταμάνος είχε εκτελεστική εξουσία και σε καιρό πολέμου ήταν ο ανώτατος διοικητής. Η νομοθετική εξουσία δόθηκε στη Συνέλευση (Rada). Σε περίπτωση απουσίας γραπτών νόμων, ίσχυαν οι παραδόσεις των Κοζάκων, δηλαδή ο κοινός, άγραφος νόμος. 
Η κοινωνία και η κυβέρνηση των Κοζάκων ήταν βαριά στρατιωτικοποιημένη. Κάθε οικισμός Κοζάκων, μόνος ή σε συνδυασμό με γειτονικούς οικισμούς, σχημάτιζε στρατιωτικές μονάδες και συντάγματα ελαφρού ιππικού (ή πεζικού για τους Κοζάκους της Σιβηρίας) έτοιμα να ανταποκριθούν σε μία απειλή σε πολύ σύντομο χρονικό διάστημα.
Οικισμοί.
Οι Ρώσοι Κοζάκοι ίδρυσαν πολλούς οικισμούς και φρούρια κατά μήκος των συνόρων, όπως το σημερινό Αλμάτι (Καζακστάν), το Γκρόζνυ στο Βόρειο Καύκασο, το Φορτ-Σεβτσένκο (Καζακστάν), το Τουρκμένμπασι (Τουρκμενιστάν), το Μπλαγκοβέστσενσκ, πόλεις και οικισμούς στους ποταμούς Ουράλη, Ισίμ, Ιρτίς, Ομπ, Γενισέι, Λένα, Αμούρ, Αναντίρ (στη Χερσόνησο Τσούκτσι) και Ουσούρι. Μία ομάδα Κοζάκων από την περιοχή του ποταμού Αμούρ εγκαταστάθηκε στην Κίνα το 1685.
Αν και μερικές φορές οι Κοζάκοι θεωρούνται ξενοφοβικοί, μερικοί Κοζάκοι προσαρμόστηκαν εύκολα στην κουλτούρα και τα έθιμα των γειτονικών λαών (για παράδειγμα, οι Κοζάκοι του Τερέκ ήταν έντονα επηρεασμένοι από την κουλτούρα των φυλών του Βόρειου Καυκάσου) και συχνά παντρεύονταν κατοίκους της περιοχής (άλλους μη Κοζάκους εποίκους ή ιθαγενείς) ανεξάρτητα από τη φυλή ή την καταγωγή και μερικές φορές παραμερίζοντας τους θρησκευτικούς περιορισμούς.
Οικογενειακή ζωή.
Οι οικογενειακές αξίες των Κοζάκων είναι απλές και άκαμπτες και στα μάτια των Δυτικών μοιάζουν να έρχονται από άλλη εποχή. Οι άντρες χτίζουν το σπίτι και εξασφαλίζουν το οικογενειακό εισόδημα. Οι γυναίκες μαγειρεύουν, καθαρίζουν και γεννάνε παιδιά. Οι παραδοσιακές ρωσικές αξίες, η κουλτούρα και η Ορθοδοξία αποτελούν τα θεμέλια των πεποιθήσεών τους.
Οι Κοζάκοι, και ιδιαίτερα εκείνοι που κατοικούν σε αγροτικές περιοχές, τείνουν να έχουν περισσότερα παιδιά από άλλους σλαβικούς ή χριστιανικούς πληθυσμούς στη Ρωσία.
Οι αγρότες Κοζάκοι συχνά ζουν σε μεγάλες φατρίες με επικεφαλής έναν πατριάρχη γέροντα, συνήθως έναν παππού, ο οποίος έχει πολλές φορές τον τίτλο του Αταμάνου. 
Δημοφιλής εικόνα.
Καθώς οι Κοζάκοι εξιδανικεύουν την ελευθερία και την αντίσταση στην εξωτερική αρχή, και τα στρατιωτικά επιτεύγματα εναντίον των εχθρών τους συνέβαλαν σ' αυτή την ευνοϊκή εικόνα, ασκούν έλξη στους ρομαντικούς. Για άλλους υπήρξαν σύμβολο καταπίεσης λόγω του ρόλου τους στην καταστολή των λαϊκών εξεγέρσεων στη Ρωσική Αυτοκρατορία, καθώς και στις επιθέσεις τους κατά των Εβραίων, τη συμμετοχή τους σε πογκρόμ και τις ενέργειές τους κατά τη διάρκεια της εξέγερσης του Χμελνίτσκι.
Οι λογοτεχνικές αναφορές της κουλτούρας των Κοζάκων αφθονούν στη ρωσική, ουκρανική και πολωνική λογοτεχνία, και ιδιαίτερα στα έργα του Νικολάι Γκόγκολ ("Τάρας Μπούλμπα"), του Τάρας Σεβτσένκο, του Μιχαήλ Σόλοχοφ και του Χένρικ Σιενκιέβιτς ("Δια Πυρός και Σιδήρου"). Μία από τις πρώτες νουβέλες που έγραψε ο Λέων Τολστόι, "Οι Κοζάκοι", απεικονίζει την αυτονομία και την αποξένωσή τους από τη Μόσχα και το συγκεντρωτικό κράτος. Το μεγαλύτερο μέρος της πολωνικής ρομαντικής λογοτεχνίας ασχολείται με θέματα σχετικά με τους Κοζάκους. 
Κοζάκοι απεικονίζονται επίσης στο ποίημα του Άλφρεντ Τένισον ""Η Επέλαση της Ελαφράς Ταξιαρχίας" και στο διήγημα του Ρίτσαρντ Κόνελ "Το Πιο Επικίνδυνο Θήραμα"". Σε πολλές από τις ιστορίες του συγγραφέα Χάρολντ Λαμπ, ο κύριος χαρακτήρας είναι Κοζάκος.
Στην Ουκρανία μερικοί άνθρωποι έχουν προσπαθήσει να αναδημιουργήσουν την εικόνα των Ουκρανών Κοζάκων. Ο παραδοσιακός ουκρανικός πολιτισμός είναι συχνά συνδεδεμένος με τους Κοζάκους και η ουκρανική κυβέρνηση στηρίζει ενεργά αυτές τις προσπάθειες. Το παραδοσιακό ρόπαλο των Κοζάκων ("μπουλάβα") είναι ένα από τα εθνικά σύμβολα της χώρας.
Μετά τη διάλυση της Σοβιετικής Ένωσης, πολλοί έχουν αρχίσει να βλέπουν τους Ρώσους Κοζάκους ως υπερασπιστές της ρωσικής κυριαρχίας. Οι Κοζάκοι όχι μόνο επανίδρυσαν όλους τους θύλακές τους, αλλά ανέλαβαν στις πατρίδες τους και αστυνομικά και διοικητικά καθήκοντα. Ο ρωσικός στρατός επωφελήθηκε από τα πατριωτικά αισθήματα των Κοζάκων και καθώς οι θύλακές τους έγιναν μεγαλύτεροι και πιο οργανισμένοι, τους παρέδωσαν πλεονάζουσα τεχνολογία. Παρομοίως, οι Κοζάκοι παίζουν επίσης μεγάλο πολιτιστικό ρόλο στη νότια Ρωσία. Δεδομένου ότι το σύνολο του αγροτικού πληθυσμού των περιοχών του Ροστόφ, του Κρασνοντάρ και της Σταυρούπολης, καθώς και των αυτόνομων δημοκρατιών του βόρειου Καυκάσου, αποτελείται σχεδόν αποκλειστικά από απογόνους Κοζάκων, η περιοχή ήταν πάντα γνωστή, ακόμα και την εποχή της Σοβιετικής Ένωσης, για την υψηλή πειθαρχία της, τη χαμηλή εγκληματικότητα και τις συντηρητικές απόψεις, έχοντας ένα από τα υψηλότερα ποσοστά αλφαβητισμού και θρησκευτικής συμμετοχής. Το αποτέλεσμα ήταν ότι μεταξύ της ρωσικής νεολαίας, οι Κοζάκοι άρχισαν να εκπροσωπούν την τάξη και, σε ορισμένες περιπτώσεις, την ελπίδα, ιδιαίτερα σε σύγκριση με τον μη δημοφιλή σήμερα ρωσικό στρατό. 
Βαθμοί.
Στη Ρωσική Αυτοκρατορία, οι Κοζάκοι ήταν οργανωμένοι σε διάφορους θύλακες κατά μήκος των ρωσικών συνόρων ή των εσωτερικών συνόρων μεταξύ του ρώσικων και μη ρώσικων λαών. Κάθε θύλακας είχε τη δική του ηγεσία και τα δικά του εμβλήματα, καθώς και στολές και βαθμούς. Ωστόσο, από τα τέλη του 19ου αιώνα οι βαθμοί τυποποιήθηκαν ακολουθώντας το παράδειγμα του αυτοκρατορικού ρωσικού στρατού.
Ο ανώτατος "αταμάνος" του μεγαλύτερου θύλακα των Κοζάκων του Ντον φέρει επίσημα τον τίτλο του "Στρατάρχη" κι έτσι φοράει τα διακριτικά που φοράει και ο Ρώσος/Σοβιετικός Στρατάρχης, συμπεριλαμβανομένου και του αδαμάντινου αστέρα. Αυτό συμβαίνει επειδή ο ανώτατος Αταμάνος των Κοζάκων του Ντον αναγνωρίζεται ως ο επίσημος επικεφαλής όλων των στρατών των Κοζάκων (συμπεριλαμβανομένων και εκείνων που βρίσκονται εκτός των παρόντων ρωσικών συνόρων). Έχει επίσης την εξουσία να αναγνωρίζει και να διαλύει νέους θύλακες.
Στολές.
Οι Κοζάκοι έφτιαχναν οι ίδιοι τις στολές τους. Ενώ αυτές κατασκευάζονταν μερικές φορές σε μεγάλες ποσότητες από εργοστάσια μεμονωμένων θυλάκων, τα ενδύματα συχνά ράβονταν και κόβονταν εντός της τάξης μίας οικογένειας. Κατά συνέπεια, τα μεμονωμένα στοιχεία μπορούσαν να διαφέρουν από αυτά που προβλέπονταν από τον κανονισμό ή να ήταν ξεπερασμένα. Κάθε θύλακας είχε τη δική του ξεχωριστή στολή.
Για τους περισσότερους θύλακες, η βασική στολή αποτελούνταν από φαρδιά πουκάμισα και παντελόνια, τυπικά του τακτικού ρωσικού στρατού κατά την περίοδο 1881-1908. Ωστόσο, οι θύλακες του Καυκάσου (Κουμπάν και Τερέκ) φορούσαν πολύ μακριά, και ανοιχτά μπροστά, παλτά με διακοσμητικές θηλιές και χρωματιστά γιλέκα, που αποτελούσαν την επιτομή της εικόνας των Κοζάκων. Οι περισσότεροι θύλακες φορούσαν στην πλήρη ενδυμασία γούνινα καπέλα με χρωματιστές πάνινες κορυφές και μυτερούς σκούφους για τα συνήθη καθήκοντα. Εντούτοις φαίνεται πως τις περισσότερες φορές οι δύο θύλακες του Καυκάσου φορούσαν ψηλά γούνινα καπέλα.
Μέχρι το 1909, τα συντάγματα των Κοζάκων φορούσαν λευκές μπλούζες και καπέλα στα πρότυπα του ρωσικού στρατού. Οι ιμάντες και οι λωρίδες των πηλήκιων είχαν το χρώμα του θύλακα όπως περιγράφεται παρακάτω. Από το 1910 έως το 1918, φορέθηκε ένα χακί-γκρι μπουφάν με μπλε ή πράσινο παντελόνι με χρωματιστές ρίγες. 
Ενώ οι περισσότεροι Κοζάκοι υπηρετούσαν στο ιππικό, σε αρκετούς θύλακες υπήρχαν μονάδες πεζικού και πυροβολικού. Τρία συντάγματα Κοζάκων αποτελούσαν μέρος της Βασιλικής Φρουράς και φορούσαν στολές προσαρμοσμένες κατά παραγγελία της κυβέρνησης, με εντυπωσιακή και πολύχρωμη εμφάνιση. 
Η ταυτότητα των σύγχρονων Ρώσων Κοζάκων.
Σε αντίθεση με την Ουκρανία, όπου το ζήτημα της κατάστασης και της ταυτότητας των Κοζάκων έχει επιλυθεί, στη σύγχρονη Ρωσία το ερώτημα "Ποιος είναι Κοζάκος;" δημιουργεί μεγάλες διαμάχες. Υπάρχουν Κοζάκοι που έχουν, ή τουλάχιστον ισχυρίζονται ότι έχουν, άμεση καταγωγή από τους Κοζάκους της παλιάς, τσαρικής εποχής. Αυτοί είναι κυρίως Χριστιανοί Ορθόδοξοι, οι οποίοι θεωρούν τους εαυτούς τους Σλάβους. 
Ωστόσο άλλοι, που δεν "γεννήθηκαν" Κοζάκοι, μπορούν να γίνουν Κοζάκοι μέσω της μύησης. Δεν είναι κατ' ανάγκην Σλάβοι ή Χριστιανοί. Για παράδειγμα, το 2004 δημιουργήθηκε στο Περμ η πρώτη στη Ρωσία μουσουλμανική μονάδα Κοζάκων. Εντούτοις, κατά μία άλλη άποψη, οι "μυημένοι" Κοζάκοι δεν θα έπρεπε να θεωρούνται Κοζάκοι. Ούτε υπάρχει συναίνεση σχετικά με το ποια είναι η κατάλληλη μορφή μύησης.
Υπάρχουν άνθρωποι που απλά φόρεσαν στολή Κοζάκων και ουσιαστικά προσποιούνται ότι είναι Κοζάκοι, ίσως επειδή υπάρχει μεγάλος πληθυσμός Κοζάκων στην περιοχή τους και είναι πιο βολικό να προσπαθήσουν να ταιριάξουν μ' αυτόν ή επειδή απλά αυτή την εποχή είναι μόδα. Αυτά τα άτομα χλευάζονται από τους πραγματικούς Κοζάκους και αναφέρονται ως "μασκαράδες" ("ряженые").
Λόγω των αντιπαραθέσεων γύρω από το ζήτημα της ταυτότητας, ο αριθμός του πραγματικού πληθυσμού των Κοζάκων στη Ρωσία εξακολουθεί να μην μπορεί να καθοριστεί. Λέγεται ότι υπάρχουν 7.000.000 άτομα στη Ρωσία που αυτοπροσδιορίζονται ως Κοζάκοι. Οι περισσότεροι Κοζάκοι ηγέτες εκτιμούν τον αριθμό των Κοζάκων από 2.500.000 έως 4.000.000 άτομα. 

</doc>
<doc id="46493" url="https://el.wikipedia.org/wiki?curid=46493" title="Explosions In The Sky">
Explosions In The Sky



</doc>
<doc id="46499" url="https://el.wikipedia.org/wiki?curid=46499" title="Γραικός">
Γραικός

Με την ονομασία Γραικός αποκαλούνταν παλιότερα οι Έλληνες. Κατά την αρχαία ελληνική μυθολογία ο Γραικός ήταν ήρωας, γιος της Πανδώρας και του θεού Δία. Η λέξη είναι άγνωστης ετυμολογίας.
Κατά μία έννοια "Γραικός" μπορεί να σημαίνει: γηραιός, παλαιός, αρχαίος.
Μυθολογία.
Σύμφωνα με μια αρχαία ελληνική παράδοση από τα χρόνια του Ησιόδου, η Πανδώρα, η κόρη του Δευκαλίωνα, γέννη­σε από τον έρωτά της με τον Δία τον γενναίο Γραικό. Ο Δευκαλίων ήταν ο βασιλιάς της Φθιώ­τιδας και ήρωας του μύθου του ελληνικού κατακλυσμού. Σύμφωνα με τον Ησίοδο:
Κι η κόρη στον οίκο του ευγενή Δευκαλίωνα, η Πανδώρα με τον πατέρα Δία, τον οδηγό των Θεών όλων, σμιγμένη στην αγάπη γέννησε το χαιρομαχητή Γραικό.
Εθνικό όνομα.
Ο Αριστοτέλης, το Πάριο χρονικό, ο Απολλόδωρος κ.α. αναφέρουν ότι οι Έλληνες πριν λέγονταν Γραικοί, πρβ: «πρώτον μεν Γραικοί νυν δε Έλληνες» (Πάριο Χρονικό). Ειδικότερα, ο Απολλόδωρος λέει ότι οι πέτρες που πετούσαν πίσω τους ο Δευκαλίωνας και η γυναίκα του Πύρρα και γίνονταν άνθρωποι λέγονταν Γραικοί και μετά μετονομάστηκαν σε Έλληνες από τον βασιλιά Έλληνα, γιο του βασιλιά Δευκαλίωνα, πρβ «ὁ δὲ αἱρεῖται ἀνθρώπους αὐτῷ γενέσθαι. καὶ Διὸς εἰπόντος ὑπὲρ κεφαλῆς ἔβαλλεν αἴρων λίθους, καὶ οὓς μὲν ἔβαλε Δευκαλίων, ἄνδρες ἐγένοντο, οὓς δὲ Πύρρα, γυναῖκες. ὅθεν καὶ λαοὶ μεταφορικῶς ὠνομάσθησαν ἀπὸ τοῦ λᾶας ὁ λίθος. γίνονται δὲ ἐκ Πύρρας Δευκαλίωνι παῖδες Ἕλλην μὲν πρῶτος, ὃν ἐκ Διὸς γεγεννῆσθαι &lt;ἔνιοι&gt; λέγουσι, &lt;δεύτερος δὲ&gt; Ἀμφικτύων ὁ μετὰ Κραναὸν βασιλεύσας τῆς Ἀττικῆς, θυγάτηρ δὲ Πρωτογένεια, ἐξ ἧς καὶ Διὸς Ἀέθλιος. Ἕλληνος δὲ καὶ νύμφης Ὀρσηίδος Δῶρος Ξοῦθος Αἴολος. αὐτὸς μὲν οὖν ἀφ᾽ αὑτοῦ τοὺς καλουμένους Γραικοὺς προσηγόρευσεν Ἕλληνας, τοῖς δὲ παισὶν ἐμέρισε τὴν χώραν»(Απολλόδωρος, Α, 7, 1 – 3)
Ο Όμηρος απαριθμώντας στον Κατάλογο των «νηών» τις μεγάλες πόλεις που έλαβαν μέρος στον πόλεμο της Τροίας περιλαμβάνει και την πόλη Γραία (Ιλ. Β 498 και ο Θουκυδίδης (Β 23,3) αναφέρει: "παριόντες δε (οι Πελοπονήσιοι) Ωρωπόν την γην την Γραικήν καλουμένην, ην νέμονται Ωρώπιοι Αθηναίων, υπήκοοι, εδήωσαν"). 
Ο Παυσανίας (Βοιωτικά, 20 - 24) από τη μια αναφέρει ότι το όνομα της πόλης «η Γραία» προέκυψε από σύντμηση της αρχικής ονομασίας «Τανα-γραία» (που αρχικά η ονομασία αυτή ήταν όνομα γυναίκας, της κόρη του Ασωπού, και μετά της πόλης) και από την άλλη ότι η Γραία ήταν πολύ μεγάλη σε έκταση, περιλάμβανε την Αυλίδα, τη Μυκαλησσό, το Άρμα κ.α.. Λέει επίσης ότι ο Όμηρος γι αυτήν αναφέρει « Την Θέσπεια, την Γραία και την ευρύχωρη Μυκαλησσό», καθώς και ότι ο Αριστοτέλης λέει ότι ο Ωρωπός ονομαζόταν «Γραία» και η περιοχή του Ωρωπού «Γραϊκή». 
Ο ιστορικός Πρίσκος (5ος αι. μ.Χ.) αναφέρει την συνάντησή του στα βόρεια Βαλκάνια με ελληνόφωνο έμπορο που αυτοχαρακτηριζόταν "Γραικός το γένος".
Ο Στέφανος Βυζάντιος, στο λήμμα Γραικοί, αναφέρει ότι ο Αλκμάν ονόμαζε Γραίκες τις μητέρες των Ελλήνων ("Γραίκες δε παρά Αλκμάνι αι των Ελλήνων μητέρες και παρά Σοφοκλεί εν Ποιμέσιν").
Σύμφωνα με την επικρατούσα σήμερα εκδοχή, η ονομασία Γραικοί αρχικά χρησιμοποιούνταν από το ελληνικό φύλλο των Σελλών της Δωδώνης, μέχρι που τελικά επικράτησε ο όρος Έλληνες. Η εκδοχή αυτή φαίνεται να επιβεβαιώνεται από τον Αριστοτέλη και το Πάριο Χρονικό.
Ο όρος εχρησιμοποιείτο και κατά τον Μεσαίωνα ως συνώνυμο του "Έλλην". Για παράδειγμα, ο Θεοδόσιος Ζυγομαλάς τον 16ο αιώνα σε κείμενό του γραμμένο σε δημώδη γλώσσα αναφέρεται σε "γένος των Γραικών" και στο ίδιο κείμενο γραμμένο σε αρχαΐζουσα γλώσσα αναφέρεται στην Ελλάδα και το "ημέτερον γένος".
Χρήση σε ξένες γλώσσες.
Έχει επικρατήσει στις ευρωπαϊκές γλώσσες οι Έλληνες να αποκαλούνται "Γραικοί" μέσω της λατινικής εκδοχής "Graecus" με κατάλληλη προσαρμογή της λέξης ανά γλώσσα ("Graeci", "Grecs", "Greeks", "Griegos" κλπ). 
Από τη λέξη Γραικός προέρχεται και η μειωτική λατινική λέξη "Γραικύλος" (Graeculus), που χαρακτήριζε τον ξεπεσμένο, παρηκμασμένο και δουλοπρεπή Έλληνα.
Κατά τον Κωνσταντίνο Σάθα οι Ρωμαίοι αποκαλούσαν έτσι τους Έλληνες διότι οι δεύτεροι στον πόλεμο απέφευγαν την κατά μέτωπο σύγκρουση και προτιμούσαν τακτικές όπως η ενέδρα, ο νυκτοπόλεμος κτλ, το οποίο δεν κατανοούσαν οι πρώτοι και το εκλάμβαναν ως δειλία.

</doc>
<doc id="46500" url="https://el.wikipedia.org/wiki?curid=46500" title="Νομό Λακωνίας">
Νομό Λακωνίας



</doc>
<doc id="46501" url="https://el.wikipedia.org/wiki?curid=46501" title="Ταϋγέτου">
Ταϋγέτου



</doc>
<doc id="46502" url="https://el.wikipedia.org/wiki?curid=46502" title="Ζωρζ Σαρή">
Ζωρζ Σαρή

Η Ζωρζ Σαρή (πραγματικό όνομα (Γεωργία Σαρηβαξεβάνη) Αθήνα, 22 Αυγούστου 1925 - Αθήνα, 9 Ιουνίου 2012) ήταν Ελληνίδα ηθοποιός και συγγραφέας, κυρίως παιδικής και νεανικής λογοτεχνίας.
Βιογραφία.
Γεννήθηκε στην Αθήνα το 1925. Η μητέρα της ήταν Γαλλίδα από τη Σενεγάλη και ο πατέρας της από το Αϊβαλί. Τα παιδικά της χρόνια τα έζησε στην Ελλάδα, όπου τελείωσε το δημοτικό και το γυμνάσιο. Πριν ολοκληρώσει τις εγκύκλιες σπουδές της, άρχισε ο πόλεμος του 1940. Άρχισε από πολύ μικρή να ασχολείται με το θέατρο, με δάσκαλο τον Βασίλη Ρώτα.
Κατοχή.
Στα χρόνια της Κατοχής, και αφού τελείωσε το σχολείο, άρχισε να παρακολουθεί μαθήματα υποκριτικής στη Δραματική Σχολή του απιθανου Δημήτρη Ροντήρη. Τα χρόνια αυτά απέκτησε πολλές εμπειρίες, οι οποίες αποτέλεσαν αργότερα βασικό θέμα ορισμένων βιβλίων της αλλά και συνεισέφεραν στην σταδιοδρομία της ως ηθοποιού του κινηματογράφου και της τηλεόρασης.
Στη διάρκεια του πολέμου η Ζωρζ Σαρή συμμετείχε στην Αντίσταση και στην ΕΠΟΝ. Περιγράφοντας εκείνα τα χρόνια η ίδια λέει: «Τα χρόνια της Κατοχής ήταν χρόνια χαράς και ελευθερίας». «Από δυστυχισμένοι γίναμε ευτυχισμένοι. Και αυτό γιατί διαλέξαμε το δρόμο της ζωής και ας υπήρχε θάνατος μέσα. Θρηνούσαμε και χαιρόμασταν όλοι μαζί. Δε φοβόμασταν όμως. Υπήρχε ένας στόχος, η απελευθέρωση».
Εξορία.
Ενάμιση μήνα μετα την αποχώρηση των Γερμανών ξέσπασαν τα Δεκεμβριανά, κατά τη διάρκεια των οποίων, στις 12 Δεκεμβρίου, η Ζωρζ Σαρή πληγώθηκε στο χέρι και στο πόδι από οβίδα στο λύκειο της Φωκίωνος Νέγρη, και νοσηλεύτηκε στο νοσοκομείο «Αγία Όλγα». Αργότερα, το 1947, αναγκάστηκε να φύγει εξόριστη για το Παρίσι. Εκεί δούλεψε σε διάφορες δουλειές, ενώ συγχρόνως φοιτούσε στη σχολή υποκριτικής του Σαρλ Ντιλέν. Στο Παρίσι γνώρισε σημαντικούς ανθρώπους, όπως ο Κώστας Αξελός, η Μελίνα Μερκούρη, ο Άδωνις Κύρου, ο Μαρσέλ Μαρσώ και πολλοί άλλοι. Εκείνα τα χρόνια συνάντησε και τον Αιγυπτιώτη χειρουργό Μαρσέλ Καρακώστα, με τον οποίο παντρεύτηκε και έκαναν δύο παιδιά.
Δικτατορία.
Το 1962 επέστρεψε στην Ελλάδα και άρχισε να εμφανίζεται στο θέατρο και τον κινηματογράφο δίπλα σε γνωστά ονόματα ηθοποιών. Η περίοδος αυτή διήρκεσε μέχρι την εποχή της Δικτατορίας, όταν η Ζωρζ Σαρή και ορισμένοι φίλοι της ηθοποιοί αποφάσισαν να κάνουν παθητική αντίσταση και να μην ξαναπαίξουν στο θέατρο. «Δε φανταζόμασταν ότι θα κρατούσε τόσα χρόνια η Δικτατορία... Λέγαμε επτά μήνες, όχι επτά χρόνια!». Το καλοκαίρι εκείνο, στερημένη από κάποια μορφή έκφρασης, άρχισε να γράφει το πρώτο της μυθιστόρημα. Ο "Θησαυρός της Βαγίας" ξεκίνησε σαν παιχνίδι με τα παιδιά που είχε γύρω της, όπως ομολογεί και η ίδια. Το βιβλίο εκδόθηκε για πρώτη φορά το 1969 και είχε μεγάλη επιτυχία, ενώ αργότερα μεταφέρθηκε και στην τηλεόραση.
Συγγραφή.
Το γεγονός αυτό στάθηκε καθοριστικό για τη Ζωρζ Σαρή, αφού από τότε αποφάσισε να στραφεί στο γράψιμο. Την προσωπική αυτή επιλογή δικαιολογεί η ίδια σε μια συνέντευξή της: «Στο γράψιμο βρήκα ό,τι δεν μπορούσα να βρω στο θέατρο, ίσως γιατί δεν ήμουν πρωταγωνίστρια και ίσως γιατί δεν ήμουν σε θέση να διαλέξω τους ρόλους που ο θιασάρχης ή ο σκηνοθέτης διάλεγαν για μένα. Τώρα φέρω ακέραιη την ευθύνη των βιβλίων μου. Κάνω αυτό που θέλω, αυτό που μπορώ».
Ωστόσο, η Ζωρζ Σαρή δεν έμεινε μόνο στη συγγραφή βιβλίων παιδικής λογοτεχνίας. Προσπάθησε με κάθε τρόπο να διαδώσει το παιδικό βιβλίο και να κρατήσει ζωντανή και άμεση επαφή με το κοινό της. Έτσι άρχισε να πηγαίνει σε σχολεία σε όλη την Ελλάδα και να κάνει ομιλίες. Κατά καιρούς, μέσα από κάποια άρθρα της και με τη συμμετοχή της σε λογοτεχνικές συζητήσεις, έλαβε ενεργό μέρος σε θέματα που αφορούσαν την παιδική λογοτεχνία, όπως τα κόμικς, η θεματολογία του παιδικού βιβλίου και η θέση της γυναίκας σε αυτό.
Συναρπαστικό είναι πως πολλά από τα βιβλία της αφορούν και απο ένα διαφορετικό μέρος της ζωής της. Η φιλία της με την Άλκη Ζέη οδήγησε στην από κοινού συγγραφή του βιβλίου "Ε.Π."
Το έργο της Ζωρζ Σαρή.
Η Ζωρζ Σαρή, από το 1969 που πρωτοεμφανίστηκε στα ελληνικά γράμματα με το "Θησαυρό της Βαγίας" μέχρι σήμερα, έχει γράψει είκοσι μυθιστορήματα, μία νουβέλα, τέσσερα θεατρικά παιδικά έργα και εννιά βιβλία για μικρά παιδιά. Επίσης, στο ενεργητικό της έχει δεκατέσσερις μεταφράσεις μυθιστορημάτων από τα γαλλικά. Όλα τα βιβλία της έχουν κάνει αρκετές επανεκδόσεις και μερικά από αυτά έχουν βραβευτεί. Το 1994 η "Νινέτ" βραβεύτηκε με το Κρατικό Βραβείο Παιδικού Λογοτεχνικού Βιβλίου, καθώς επίσης και από τον Κύκλο του Ελληνικού Παιδικού Βιβλίου (το βραβείο μοιράστηκε με τη Λότη Πέτροβιτς-Ανδρουτσοπούλου). Αργότερα, το 1999 ο Κύκλος του Ελληνικού Παιδικού Βιβλίου τής έδωσε ακόμη ένα βραβείο για το "Χορό της ζωής". Το 1988 Τα "Χέγια" προτάθηκαν για το βραβείο Άντερσεν.
Πολυγραφότατη και πολυδιαβασμένη, ξεχωρίζει για τα θέματα που επιλέγει, για τους ανθρώπινους ήρωες της, που ζουν καθημερινά και αντιμετωπίζουν τα προβλήματα της ζωής, για το απλό της ύφος, την απομάκρυνσή της από απλές και κλασικές αφηγηματικές τεχνικές, για την άμεση και μη διδακτική προσέγγιση και παρουσίαση του παιδιού μέσα από τα έργα της και για τη σφαιρική της όραση γύρω από το σύγχρονο παιδί. Αυτό που χαρακτηρίζει το σύνολο του έργου της είναι το βιωματικό γράψιμο και η ανάγκη της να εκφραστεί μέσα από αυτό. Μια ανάγκη που, όπως η ίδια ομολογεί, βοηθά τον συγγραφέα να σώσει τον εαυτό του: «Οι συγγραφείς γράφουν πριν απ’ όλα για τον εαυτό τους, για να εκφραστούν οι ίδιοι πριν απ’ όλα, για να σωθούν». Με το συγκεκριμένο τρόπο η Ζωρζ Σαρή μπορεί να «ζει» σε διαφορετικές καταστάσεις και εποχές και να τις αναπλάθει με μεγάλη πειστικότητα. Τα έργα της αποκτούν ζωντάνια και ρεαλιστική υπόσταση, ενώ οι αναγνώστες της «νιώθουν» ως δικό τους βίωμα αυτό που η συγγραφέας τούς έχει τόσο πειστικά μεταφέρει.
Το βιωματικό γράψιμο, ωστόσο, το οποίο έχει και η ίδια πολλές φορές παραδεχτεί, δεν αποκλείει τη δημιουργική φαντασία και τα μυθοπλαστικά στοιχεία, τα οποία ενυπάρχουν σε όλα τα έργα της. Στα βιβλία της «πλέκεται ο μύθος με την ιστορία» και έτσι χτίζεται το μυθιστόρημα στοιχεία.
Βραβεία.
Το 1994 βραβεύτηκε με το Βραβείο Παιδικού Λογοτεχνικού Βιβλίου για το μυθιστόρημα "Νινέτ". Το 1995 και το 1999 βραβεύτηκε από τον Κύκλο Ελληνικού Παιδικού Βιβλίου. Το 1988 προτάθηκε για το βραβείο Χανς Κρίστιαν Άντερσεν. Ως ηθοποιός έχει βραβευτεί το 1960 με το βραβείο Β' Γυναικείου ρόλου του Φεστιβάλ Κινηματογράφου Θεσσαλονίκης.
Ήταν επίτιμο μέλος της Εταιρίας Ελλήνων Συγγραφέων από το 1972 μέχρι και τον θάνατό της. Πέθανε στις 9 Ιουνίου του 2012 σε ηλικία 87 ετών και στις 12 του ίδιου μήνα κηδεύτηκε στο Πρώτο Νεκροταφείο Αθηνών.
Θεματολογία και κριτική των μυθιστορημάτων παιδικής-εφηβικής λογοτεχνίας της Ζωρζ Σαρή.
Ιστορικό-πολιτικό μυθιστόρημα.
Τα έργα της Ζωρζ Σαρή αποτέλεσαν σταθμό για τη σύγχρονη παιδική και νεανική λογοτεχνία, καθώς συνέβαλαν στη μεταστροφή της τη δεκαετία του 1970. Η Σαρή, σύμφωνα με την Άντα Κατσίκη-Γκίβαλου, άρχισε να εισάγει στα βιβλία της την πολιτική σκέψη, που παύει να αποτελεί πια προνόμιο μόνο των μεγάλων. Με τα βιβλία της "Όταν ο ήλιος…"(1971), "Κόκκινη κλωστή δεμένη…"(1974), "Τα γενέθλια" (1977), "Οι νικητές" (1983), "Τα χέγια" (1987) εισάγει στο χώρο του παιδικού βιβλίου ιστορικά και πολιτικά γεγονότα για τα οποία κανείς δεν είχε μιλήσει μέχρι τότε. Για να το πετύχει αυτό, επιστρατεύει τα προσωπικά της βιώματα και με το εύρημα της πανταχού παρούσας πρωταγωνίστριάς της (η οποία είναι ο εαυτός της) μιλάει για το ιστορικό παρελθόν της χώρας της. 
Για αυτήν τη συμβολή της στη «στροφή» της παιδικής λογοτεχνίας η Ζωρζ Σαρή δέχτηκε όχι μόνο θετικές, αλλά και αρνητικές κριτικές. Οι ισχυρισμοί ότι μυθιστορήματα που αναφέρονται στο πρόσφατο ιστορικό παρελθόν (π.χ. "Τα γενέθλια", "Τα χέγια", "Οι νικητές"), χωρίς να διατηρούν την απαιτούμενη απόσταση ανάμεσα στο συγγραφέα και στο θέμα, δεν είναι ιστορικά αλλά απλώς μαρτυρίες, όπως υποστηρίζει ο Ηρακλής Καλέργης, καθώς και ότι η έντονη παρουσία του παρελθόντος στα έργα της έχει ως αποτέλεσμα τη μη αντικειμενική αντιμετώπιση των πραγμάτων, σύμφωνα με το Γ. Παπακώστα και το διπολισμό (κυρίως στους "Νικητές"), ο οποίος μετά από σαράντα χρόνια καθίσταται ανεδαφικός (Κυρ. Ντελόπουλος), αποτελούν επικρίσεις, οι οποίες όμως επιδέχονται αμφισβήτηση.
Βιβλιοθέτες.
Στο εξελικτικό μυθιστόρημα, όπου η ανάπτυξη του ήρωα συμβαδίζει και επηρεάζεται από τις χρονικές, πολιτικό-ιστορικές και πολιτισμικές συνθήκες που συναντά στην πορεία του, ανήκει η "Νινέτ", ένα βιβλίο γραμμένο από τη Ζωρζ Σαρή με πολλή αγάπη για την αδερφή της. Για τη "Νινέτ", παρόλο που σύμφωνα με την Άντα Κατσίκη-Γκίβαλου πρόκειται για «ένα επίτευγμα αφηγηματικής τέχνης και μυθοπλαστικής ευρηματικότητας», ουσιαστικές κριτικές δεν έχουν γραφτεί, πέρα από κάποιες βιβλιοπαρουσιάσεις και αναφορές στο Κρατικό Βραβείο που της απονεμήθηκε.
Κοινωνικό μυθιστόρημα.
Πολλά είναι τα έργα της Ζωρζ Σαρή τα οποία ανήκουν στο κοινωνικό-ρεαλιστικό μυθιστόρημα και εντάσσονται στους θεματικούς του κύκλους. Το πρώτο της έργο, "Ο Θησαυρός της Βαγίας" (1969), είναι ένα μυθιστόρημα περιπέτειας με συνεχείς αναφορές στο παρελθόν, το οποίο αγγίζει κατά κάποιον τρόπο τη θεματική του μυθιστορηματικού αυτού είδους. Σύμφωνα με το Γ. Νεγροπόντη, έχει πλοκή και υπόθεση, αλλά υστερεί σε λογοτεχνικότητα. Πρόκειται για ένα έργο που γράφτηκε με τη μορφή παιχνιδιού, δίνοντας έτσι ζωντάνια στο γραπτό λόγο, και ίσως γι’ αυτό είχε και μεγάλη απήχηση.
Αμέσως μετά το "Θησαυρό της Βαγίας" η Ζωρζ Σαρή γράφει το "Ψέμα" (1970) και γίνεται μια από τους πρώτους συγγραφείς παιδικής λογοτεχνίας στην Ελλάδα που θίγει κοινωνικά ζητήματα όπως το διαζύγιο.
Στη συγγραφική πορεία της Σαρή συναντάμε και άλλα έργα που ανήκουν σε αυτό το είδος. Με το "Κρίμα κι άδικο" (1990), όπως επισημαίνει η Ελένη Σαραντίτη, πραγματοποιεί «ουσιαστική στροφή εμπνεόμενη από τους ανθρώπους του μόχθου, της αγωνίας, της φτώχειας, της ανάγκης, της ελπίδας, το ζωντανό και ζεστό κύτταρο του λαού μας». Για πρώτη φορά σε έργο της μιλά για το θέμα της μετανάστευσης και δημιουργεί ένα μυθιστόρημα που έχει «πόνο, ανθρωπιά, ελπίδα». Ο χώρος απ’ όπου αντλεί την έμπνευσή της δεν είναι το αστικό περιβάλλον αλλά το χωριό, «με τις ιδιαίτερες κοινωνικές και οικονομικές συνθήκες του, που καθορίζουν την πορεία της ζωής των κατοίκων του». Με το έργο αυτό «η συγγραφέας έμμεσα και πολύ εύστοχα διερευνά τις αιτίες της μετανάστευσης και της φτώχειας του τόπου μας» και προχωρά πολύ βαθιά στο πρόβλημα της μετανάστευσης.
Ακολουθεί το "Ζουμ" (1994), ένα πρωτότυπο μυθιστόρημα με περίπλοκη αφηγηματική τεχνική και αρκετά στοιχεία από την τέχνη του κινηματογράφου.
Η φιλία και τα σχολικά χρόνια είναι το θέμα του μυθιστορήματος "Ε.Π." (1995). Το "Ε.Π." είναι ένα αυτοβιογραφικό μυθιστόρημα που κεντρικό θέμα έχει τη φιλία της συγγραφέα με τις συμμαθήτριές της και ιδίως με την Άλκη Ζέη. Το έργο αυτό χαρακτηρίζεται από μια παιδική θέαση του κόσμου, πηγαίο χιούμορ, απλό και στέρεο λόγο, καθώς και μια αναφορά στις παιδαγωγικές αντιλήψεις της εποχής στην Ελλάδα, όπου κυριαρχούσε η αυταρχική αγωγή.
Με το "Μια αγάπη για δύο" (1996), το οποίο αποτελεί προϊόν της συνεργασίας της Ζωρζ Σαρή με την Αργυρώ Κοκορέλη, καινοτομεί και πάλι, καθώς, όπως παρατηρεί ο Γ. Παπαδάτος, μόνο στις αρχές της δεκαετίας που διανύουμε παρουσιάστηκαν βιβλία με κεντρικό πυρήνα το ερωτικό στοιχείο στις σχέσεις προεφηβικής και εφηβικής ηλικίας. 
Τα τελευταία μέχρι σήμερα (Φεβρουάριος 2004) μυθιστορήματά της είναι "Ο χορός της ζωής" (1998), "Σοφία" (1998), "Ο Κύριός μου" (2002) και "Ο πόλεμος", η "Μαρία και το αδέσποτο" (2003). Το πρώτο είναι αυτοβιογραφικό μυθιστόρημα. Είναι μια «καλοστημένη ιστορία, ειλικρινής και αρκετά συγκινητική, με στιγμιαίες λάμψεις και χιούμορ». Και σε αυτό το έργο η φιλία και ο έρωτας έχουν βασική θέση.
Ηθογραφικό μυθιστόρημα.
Η Ζωρζ Σαρή έχει γράψει συνολικά δύο ηθογραφικά μυθιστορήματα, "Τα στενά παπούτσια" (1979) και "Το παραράδιασμα" (1989). Στα "Στενά παπούτσια" (ένα ακόμη αυτοβιογραφικό βιβλίο) περιγράφεται η πραγματική φιλία και ο τρυφερός έρωτας της Ζωής και του Παναγιώτη, αλλά και οι συνθήκες ζωής της γυναίκας στις αρχές του περασμένου αιώνα στην Ελλάδα. Στο βιβλίο αυτό, όπως χαρακτηριστικά λέει η Ζωή Βαλάση, «ακούγονται φωνές που ήταν κρυμμένες στα άλλα της έργα. Η χαρακτηριστική λαχτάρα για ζωή δραπετεύει από τις αστικές κάμαρες και τους κοινωνικούς προβληματισμούς και αγκαλιάζει με πάθος την ίδια τη φύση. Οι λέξεις έχουν μια ζουμερή παρήχηση και η ατμόσφαιρα είναι φορτισμένη με καλοκαιρινές εικόνες». Η Βίτω Αγγελοπούλου προσθέτει ότι όλοι οι χαρακτήρες που κινούνται μέσα στο μυθιστόρημα διαγράφονται με παραστατικότητα. 
Είναι το πρώτο μυθιστόρημα της Ζωρζ Σαρή που ξεφεύγει από το αστικό πλαίσιο και αυτό ενθουσιάζει τους κριτικούς, γεγονός όμως που δεν τους εμποδίζει να εντοπίσουν και κάποιες αδυναμίες στο έργο. Η Βαλάση, συνεχίζοντας την κριτική της, προσθέτει ότι η χαρά της συγγραφέα κάποιες φορές είναι τόσο δυνατή στο κείμενο, που συνθλίβει την ιστορία, αδικεί την πλοκή και παραβλέπει τη συναισθηματική κορύφωση του αναγνώστη. Την αδυναμία της πλοκής εντοπίζει και η Βίτω Αγγελοπούλου, η οποία όμως επισημαίνει ότι ακόμη και έτσι δε μειώνεται η αξία του έργου.
Αρκετά χρόνια μετά η Ζωρζ Σαρή επανέρχεται με ένα ακόμα ηθογραφικό μυθιστόρημα, το οποίο όμως αυτή τη φορά δεν είναι αυτοβιογραφικό και καθόλου νοσταλγικό. Με το "Παραράδιασμα" αρχικά και με το "Κρίμα κι άδικο" στη συνέχεια, όπως έχουμε δει, επιτελεί μεγάλη και ουσιαστική στροφή. Η Ελένη Σαραντίτη, αναφερόμενη στο "Παραράδιασμα", γράφει πως πρόκειται για ένα δύσκολο και καθόλου ευχάριστο έργο, ένα άρτιο μυθιστόρημα, το πολυτιμότερο ίσως έργο της Ζωρζ Σαρή. Συμπληρώνει ότι είναι ένα βιβλίο έντονων συναισθημάτων, ελκυστικής μορφής και τέλειας έκφρασης. Με το έργο αυτό η συγγραφέας δείχνει ότι έχει γνώση της ψυχοσύνθεσης του ΄Έλληνα και της ζωής στην ενδοχώρα, ενώ εντυπωσιάζει με την άψογη χρήση της γλώσσας, και μάλιστα των τοπικών ιδιολέκτων. Δεν αρκείται μόνο στην περιγραφή της ζωής της εποχής εκείνης, αλλά προβαίνει σε συγκρίσεις μεταξύ παρόντος και παρελθόντος σε ό,τι αφορά τη ζωή της γυναίκας, τη δικαιοσύνη και τις κοινωνικές προκαταλήψεις. Πρόκειται, λοιπόν, όπως φαίνεται από τις κριτικές, για ένα έργο συγγραφικής ωριμότητας, το οποίο δε δείχνει να παρουσιάζει κανένα μειονέκτημα.
Ολοκληρώνοντας, θα λέγαμε ότι η Ζωρζ Σαρή προσεγγίζει ένα ευρύτατο πλαίσιο θεμάτων, τα οποία είτε προέρχονται από τις προσωπικές της εμπειρίες είτε από τον άμεσο κοινωνικό της περίγυρο. Και στις δύο περιπτώσεις τα έργα της διακρίνονται για την αμεσότητά τους, μέσα από την οποία αποκαλύπτεται η ίδια η συγγραφέας. Η ίδια, θέλοντας να τονίσει την παρουσία της μέσα σε όλα τα έργα της, λέει χαρακτηριστικά σε μια συνέντευξή της:
"«Μια μεγάλη συγγραφέας έλεγε πως ό,τι και να γράψω, και το σκύλο μου να βάλω, πάλι μέσα στο σκύλο μου θα ’μαι. Δεν μπορεί ο συγγραφέας να μη βρίσκεται κάπου, άλλοτε φανερά, άλλοτε στα κρυφά, και δεν το παίρνεις είδηση, αλλά κάποια στιγμή, κάποιο λεπτό, ο συγγραφέας θα μιλήσει. Κι όταν βγει, μπορεί, αν είναι άντρας, να γίνει γυναίκα ή να γίνει σκύλος. Λοιπόν, πόσο μάλλον σε κάποιον σαν και μένα που δεν έχει πολλή φαντασία…»". Επίσης μαζί με την Αργυρώ Κοκορέλλη έγραψε τον Πρόλογο στο μυθιστόρημα της Ελένης Πριοβόλου Καπετάν Ζωή.

</doc>
<doc id="46504" url="https://el.wikipedia.org/wiki?curid=46504" title="Εγκλημα στα Παρασκηνια">
Εγκλημα στα Παρασκηνια



</doc>
<doc id="46506" url="https://el.wikipedia.org/wiki?curid=46506" title="Ε΄ Σταυροφορία">
Ε΄ Σταυροφορία

Η Πέμπτη Σταυροφορία (1217–1221) ήταν μία προσπάθεια των Δυτικοευρωπαίων να ανακτήσουν την Ιερουσαλήμ και τους υπόλοιπους Αγίους Τόπους κατακτώντας πρώτα το Κάιρο, την πρωτεύουσα του ισχυρού κράτους των Αγιουβιδών στην Αίγυπτο.
Ο πάπας Ιννοκέντιος Γ ’ και ο διάδοχός του πάπας Ονώριος Γ’ οργάνωσαν σταυροφορικές στρατιές με επικεφαλής τον βασιλιά Ανδρέα Β΄ της Ουγγαρίας και τον δούκα Λεοπόλδο ΣΤ’ της Αυστρίας, και μία επίθεση εναντίον της Ιερουσαλήμ τελικά άφησε την πόλη στα χέρια των μουσουλμάνων. Αργότερα το 1218, ένας γερμανικός στρατός με επικεφαλής τον Όλιβερ του Πάντερμπορν και ένας μικτός στρατός Ολλανδών, Φλαμανδών και Φρισίων στρατιωτών με επικεφαλής τον Γουλιέλμο Α΄ κόμη της Ολλανδίας προσχώρησαν στη σταυροφορία. Για να επιτεθούν στη Δαμιέτη στην Αίγυπτο, συμμάχησαν στη Μ. Ασία με τον σελτζούκο σουλτάνο του Ρουμ υπό τον Καϊκαούς Α΄ και επιτέθηκαν στους Αγιουβίδες στη Συρία, σε μία προσπάθεια να αποδεσμεύσουν τους Σταυροφόρους από τις μάχες τους σε δύο μέτωπα.
Αφού κατέλαβαν το λιμάνι της Δαμιέτης, οι Σταυροφόροι βάδισαν νότια προς το Κάιρο τον Ιούλιο του 1221. Στον δρόμο πολιόρκησαν την Αλ-Μανσούρα από τη βόρεια πλευρά, αλλά γύρισαν πίσω αφού παγιδεύτηκαν και τα λιγοστά αποθέματά τους οδήγησαν σε αναγκαστική υποχώρηση. Ο σουλτάνος αλ-Καμίλ διέταξε την καταστροφή του φράγματος που έκλεινε τον ποταμό Νείλο, γεγονός που οδήγησε στην πλημμύρα του στρατοπέδου των Σταυροφόρων. Υποχώρησαν σε μία κοντινή κορυφή λόφου, όπου αντιστάθηκαν μέχρι λιμοκτονίας. Η πολιορκία είχε ως αποτέλεσμα μεγάλο αριθμό απωλειών των Σταυροφόρων και τελικά την παράδοση του στρατού. Ο Αλ Καμίλ ανάγκασε τους Ευρωπαίους να υποχωρήσουν από τη Νταμιέτα -και μαζί και από την Αίγυπτο- και να συνάψουν μία οκταετή συμφωνία ειρήνης.
Προετοιμασίες.
Από το 1208 ο πάπας Ιννοκέντιος Γ΄ είχε σχεδιάσει μία σταυροφορία για την ανακατάληψη της Ιερουσαλήμ. Τον Απρίλιο του 1213 εξέδωσε την παπική βούλα "Quia maior", καλώντας όλον τον χριστιανικό κόσμο να συμμετάσχει σε μία νέα Σταυροφορία. Ακολούθησε μία άλλη παπική βούλα, η "Ad Liberandam" το 1215. 
Γαλλία.
Το μήνυμα της Σταυροφορίας κηρύχθηκε στη Γαλλία από τον Ρομπέρ ντε Κουρσόν. σε αντίθεση με άλλες Σταυροφορίες, λίγοι Γάλλοι ιππότες προσχώρησαν, καθώς πολεμούσαν ήδη στη Σταυροφορία κατά των Αλβιγηνών ενάντια στην αίρεση των Καθαρών στη νότια Γαλλία.
Το 1215 ο πάπας Ιννοκέντιος Γ΄ κάλεσε τη Δ΄ Σύνοδο του Λατερανού, όπου, μαζί με τον Λατίνο πατριάρχη της Ιερουσαλήμ, Ραούλ ντε Μερανκούρ, συζήτησαν για την ανάκτηση των Αγίων Τόπων, μεταξύ άλλων εκκλησιαστικών υποθέσεων. Ο πάπας Ιννοκέντιος Γ΄ ήθελε η επιχείρηση να οδηγηθεί από τον παπισμό, όπως θα έπρεπε να ήταν η Α΄ Σταυροφορία, για να αποφευχθούν τα λάθη της Δ΄ Σταυροφορίας, που είχαν αναλάβει οι Ενετοί. Ο πάπας Ιννοκέντιος Γ΄ σχεδίαζε να συναντηθούν οι σταυροφόροι στο Μπρίντιζι το 1216 και απαγόρευσε το εμπόριο με τους Μουσουλμάνους, για να εξασφαλίσει ότι οι σταυροφόροι θα είχαν πλοία και όπλα. Κάθε σταυροφόρος θα λάμβανε μία ευαρέστηση, συμπεριλαμβανομένων εκείνων που απλώς βοήθησαν να πληρώσουν τα έξοδα ενός σταυροφόρου, αλλά δεν ξεκίνησαν οι ίδιοι τη Σταυροφορία.
Ουγγαρία και Γερμανία.
Ο Όλιβερ του Πάντερμπορν είχε κηρύξει τη σταυροφορία στη Γερμανία και ο αυτοκράτορας Φρειδερίκος Β΄ προσπάθησε να συμμετάσχει το 1215. Ο Φρειδερίκος Β΄ ήταν ο τελευταίος μονάρχης που ήθελε να ενταχθεί ο Ιννοκέντιος Γ΄, καθώς είχε αμφισβητήσει τον παπισμό (και θα το έκανε στα επόμενα χρόνια). Ο Ιννοκέντιος Γ΄ απεβίωσε το 1216 και τον διαδέχτηκε ο Πάπας Ονώριος Γ΄, αλλά παρά την υπόσχεση του Φρειδερίκου Β¨ να συμμετάσχει στη Σταυροφορία, ο Φρειδερίκος Β΄ υποχώρησε και οι οργανωμένοι σταυροφοριακοί στρατοί με επικεφαλής τον βασιλιά Ανδρέα Β΄ της Ουγγαρίας και τον Λεοπόλδο ΣΤ΄ δούκα της Αυστρίας απέτυχαν. Ο Ανδρέας Β΄ εκτιμάται ότι είχε τον μεγαλύτερο βασιλικό στρατό στην ιστορία των σταυροφοριών.
Πορτογαλία.
Σύμφωνα με τον Όλιβερ του Πάντερμπορν, το "Gesta crucignorum Rhenanorum" (Πεπραγμένα των σταυροφόρων του Ρήνου) και το "De itinere Frisonum (Η διαδρομή των Φρεισίων)", πολλοί από τους Σταυροφόρους από τη Ρηνανία, τη Φλάνδρα και τη Φρεισία αποφάσισαν να μεταβούν στους Αγίους Τόπους με το παραδοσιακό θαλάσσιο ταξίδι. Ο στόλος έκανε την πρώτη τους στάση στο Ντάρτμουθ στη νότια ακτή της Αγγλίας. Εκεί εξέλεξαν τους ηγέτες τους και τους νόμους με τους οποίους θα οργάνωναν το εγχείρημά τους. Από εκεί με επικεφαλής τους κόμητες Γουλιέλμο Α΄ της Ολλανδίας και Γεώργιο του Βηντ συνέχισαν τον δρόμο τους νότια προς τη Λισαβόνα. Όπως και στα προηγούμενα σταυροφοριακά θαλάσσια ταξίδια, ο στόλος διασκορπίστηκε από καταιγίδες και σταδιακά κατάφερε να φτάσει στην πορτογαλική πόλη της Λισαβόνας, αφού έκανε μια ενδιάμεση στάση στο περίφημο ιερό του Αγ. Ιακώβου στην Κομποστέλα. Κατά την άφιξή τους στην Πορτογαλία, κατά τη διάρκεια της Β΄ σταυροφορίας και της Γ΄ σταυροφορίας, ο επίσκοπος της Λισαβόνας και άλλα μέλη του πορτογαλικού κλήρου προσπάθησαν να πείσουν τους σταυροφόρους να τους βοηθήσουν να καταλάβουν την πόλη Αλκάσερ ντο Σαλ, που ελέγχεται από τους Αλμοάδες. Ωστόσο οι Φρείσιοι, σύμφωνα με την De itinere Frisonum, αρνήθηκαν λόγω του Ιννοκέντιου Γ ' αποκλεισμό «της επιχείρησης κατά τη Δ΄ Λατερανή Σύνοδο. Ωστόσο, τα άλλα μέλη του στόλου πείστηκαν από τους Πορτογάλους και ξεκίνησαν την πολιορκία της πόλης τον Αύγουστο του 1217. Οι Σταυροφόροι κατέλαβαν τελικά το Αλκάσερ ντο Σαλ με τη βοήθεια των στρατιωτικών Ταγμάτων τον Οκτώβριο του 1217, αφού απέκρουσαν την προσπάθεια των κυβερνητών της Σεβίλλης, του Μπανταχόθ και του Χαέν να ανακουφίσουν την πολιορκημένη φρουρά. Σύμφωνα με τον Γουλιέλμο της Ολλανδίας στην επιστολή του προς τον πάπα Ονόριο Γ΄, ο Αλμοάδης αρχηγός της φρουράς με 2.000 οπαδούς του μεταστράφηκαν στον Χριστιανισμό, αφού παρέδωσαν την πόλη στις σταυροφορικές δυνάμεις. Από εκεί και πέρα ο Σταυροφοριακός στόλος συνέχισε το ταξίδι του προς το Λεβάντε. Μία ομάδα Φρεισίων που αρνήθηκαν να βοηθήσουν τους Πορτογάλους με τα σχέδια πολιορκίας τους κατά του Αλακάσερ ντο Σαλ, προτίμησαν να επιτεθούν στις ευκολότερες παράκτιες πόλεις Φάρο, Ρότα και Κάδιθ στον δρόμο τους προς τους Αγίους Τόπους. Από εκεί αυτός ο στόλος διασκορπίστηκε και έφτασε στις ιταλικές ακτές σε διαφορετικές χρονικές περιόδους κατά το Φθινόπωρο του 1218, όπου αναγκάστηκαν να ξεχειμωνιάσουν, πριν συνεχίσουν το δρόμο τους για την Άκρα. 
Γεωργία.
Ο πάπας Ιννοκέντιος Γ΄ είχε καταφέρει να εξασφαλίσει τη συμμετοχή της Γεωργίας στη Σταυροφορία. Οι σε μεγάλο βαθμό απομονωτικές πολιτικές της Γεωργίας της επέτρεψαν να συσσωρεύσει έναν ισχυρό στρατό και μία πολύ μεγάλη συγκέντρωση ιππέων. Ωστόσο, μία απροσδόκητη εισβολή Μογγόλων το 1221-1222 οδηγούμενη από τους Ζέμπε και Σουμπουτάι δέσμευσαν τον στρατό της Γεωργίας σε δύο διαδοχικές μάχες, κυρίως στο Κουράν. Μετά το τέλος του Γεωργιανού βασιλιά Γεωργίου Δ΄ Λάσα, η αδελφή του βασίλισσα Ρουσουντάν έγραψε στον πάπα ενημερώνοντάς τον ότι η Γεωργία δεν ήταν σε θέση να εκπληρώσει την υπόσχεσή της να βοηθήσει στη Σταυροφορία, επειδή ο στρατός της είχε καταστραφεί από αγνώστους άγριους. Υπάρχει η εικασία ότι η παράξενα παθητική συμπεριφορά των Σταυροφόρων στα τελευταία χρόνια οφειλόταν σε εκείνους που περίμεναν τον Γεωργιανό στρατό να ενταχθεί στη μάχη. 
Δεκαετίες μετά από αυτή τη Σταυροφορία, ο Μογγόλος ηγεμόνας Χουλεγκού Χαν έκανε απογραφή του βασιλείου της Γεωργίας, για να εξακριβώσει πόσα στρατεύματα θα μπορούσε να συγκεντρώσει. Σύμφωνα με τις σύγχρονες πηγές, το βασίλειο κρίθηκε ότι ήταν σε θέση να στείλει εννέα τούμεν. Ένα τούμεν ήταν τυπικά 10.000 άνδρες, αλλά συνήθως κατά μέσο όρο 5.000. Εάν η απογραφή του Χουλεγκού ήταν ακριβής, τότε το βασίλειο της Γεωργίας τον 13ο αι. ήταν ικανό να συγκεντρώσει 45.000 στρατιώτες. Αν μία δύναμη αυτού του μεγέθους προσχωρούσε στην Ε΄ Σταυροφορία, θα είχε υπερδιπλασιάσει τη δύναμη των Σταυροφόρων.
Η εκστρατεία.
Οι Άγιοι Τόποι.
Ο πρώτος που πήρε τον σταυρό στην Ε΄ Σταυροφορία ήταν ο Ανδρέας Β΄ της Ουγγαρίας. Τον Ιούλιο του 1217 ο βασιλιάς αναχώρησε από το Ζάγκρεμπ, συνοδευόμενος από τον Λεοπόλδο ΣΤ΄ δούκα της Αυστρίας και τον Όθωνα Α΄ δούκα της Μερανίας. Ο στρατός του βασιλιά Ανδρέα Β΄ ήταν τόσο μεγάλος —τουλάχιστον 20.000 έφιπποι στρατιώτες και ακόμη πιο πολλοί («αμέτρητοι») πεζικάριοι— που το μεγαλύτερο μέρος του παρέμεινε πίσω όταν ο Ανδρέας Β΄ και οι άνδρες του ξεκίνησαν από το Σπλιτ δύο μήνες αργότερα. Μεταφέρθηκαν από τον Βενετικό στόλο, ο οποίος ήταν ο μεγαλύτερος ευρωπαϊκός στόλος της εποχής. Ο Ανδρέας Β΄ και τα στρατεύματά του ξεκίνησαν στις 23 Αυγούστου 1217 από το Σπλιτ. Αποβιβάστηκαν στις 9 Οκτωβρίου στην Κύπρο, από όπου απέπλευσαν στην Άκρα και εντάχθηκαν στον Ιωάννη του Μπριέν ηγεμόνα του βασιλείου της Ιερουσαλήμ, τον Ούγο Α΄ της Κύπρου και τον Βοημούνδο Δ΄ πρίγκιπα της Αντιόχειας για να πολεμήσουν εναντίον των Αγιουβιδών στη Συρία. Μέχρι την επιστροφή του στην Ουγγαρία, ο βασιλιάς Ανδρέας Β΄ παρέμεινε ο ηγέτης των χριστιανικών δυνάμεων στην Ε΄ Σταυροφορία. Τον Οκτώβριο του 1217 οι ηγέτες των σταυροφόρων -μάγιστροι των Ιωαννιτών, Ναϊτών και Τευτόνων ιπποτών με τους ηγέτες και τους αξιωματούχους της Σταυροφορίας- πραγματοποίησαν πολεμικό συμβούλιο στην Άκρα, υπό την προεδρία του βασιλιά Ανδρέα Β΄. 
Ο καλά τοποθετημένος στρατός του βασιλιά Ανδρέα Β΄ νίκησε τον σουλτάνο Αλ-Αντίλ Α΄ στη Βηθσαϊδά στον ποταμό Ιορδάνη στις 10 Νοεμβρίου 1217. Οι μουσουλμανικές δυνάμεις υποχώρησαν στα φρούρια και τις πόλεις τους. Στην Ιερουσαλήμ τα τείχη και οι οχυρώσεις γκρεμίστηκαν, για να εμποδίσουν τους Χριστιανούς να κρατήσουν υπερασπιζόμενοι την πόλη, αν κατάφερναν να τη φτάσουν και να την πάρουν. Οι μουσουλμάνοι εγκατέλειψαν την πόλη, φοβούμενοι ότι θα επαναληφθεί η αιματοχυσία της Α΄ Σταυροφορίας του 1099. Οι καταπέλτες και οι βλητικές μηχανές των σταυροφόρων δεν έφτασαν εγκαίρως, οπότε ήταν άκαρπες οι επιθέσεις τους στα φρούρια του Λιβάνου και στο όρος Θαβώρ. Στη συνέχεια ο Ανδρέας Β΄ πέρασε τον χρόνο του συλλέγοντας υποτιθέμενα κειμήλια. Στις αρχές του 1218 ο Ανδρέας Β΄, ο οποίος ήταν πολύ άρρωστος, αποφάσισε να επιστρέψει στην Ουγγαρία. 
Ο Ανδρέας Β΄ και ο στρατός του αναχώρησαν για την Ουγγαρία τον Φεβρουάριο του 1218 και ο Βοημούνδος Δ΄ και ο Ούγος Α΄ επέστρεψαν επίσης στις περιοχές τους. 
Συμμαχία με το σουλτανάτο του Ρουμ.
Αργότερα το 1218 ο Όλιβερ της Κολωνίας έφτασε με νέο γερμανικό στρατό και ο Γουλιέλμος Α΄ κόμης της Ολλανδίας έφτασε με μικτό στρατό αποτελούμενο από Ολλανδούς, Φλαμανδούς και Φρίσειους στρατιώτες. Με τον Λεοπόλδο ΣΤ΄ και τον Ιωάννη συζήτησαν να επιτεθούν στη Δαμιέτη στην Αίγυπτο. Για να το επιτύχουν αυτό, συμμάχησαν με τον Καϊκαούς Α΄, τον σελτζούκο σουλτάνο του Ρουμ στη Μ. Ασία, ο οποίος επιτέθηκε στους Αγιουβίδες στη Συρία, σε μία προσπάθεια να ελευθερώσει τους Σταυροφόρους από τις μάχες σε δύο μέτωπα. 
Αίγυπτος.
Τον Ιούλιο του 1218 οι σταυροφόροι άρχισαν την πολιορκία της Δαμιέτης και παρά την αντίσταση του απροετοίμαστου σουλτάνου Αλ-Αντίλ, ο πύργος έξω από την πόλη καταλήφθηκε στις 25 Αυγούστου. Δεν μπόρεσαν να κερδίσουν την ίδια τη Δαμιέτη και τους επόμενους μήνες οι ασθένειες σκότωσαν πολλούς σταυροφόρους, συμπεριλαμβανομένου του Ρομπέρ ντε Κουρσόν. Ο Αλ-Αντίλ απεβίωσε επίσης και τον διαδέχθηκε ο αλ-Καμίλ . Εν τω μεταξύ, ο Ονώριος Γ΄ έστειλε τον Πελάγιο του Αλμπάνο να ηγηθεί της Σταυροφορίας το 1219. Ο Αλ Καμίλ προσπάθησε να διαπραγματευτεί την ειρήνη με τους σταυροφόρους. Προσφέρθηκε να ανταλλάξει τη Δαμιέτη με την Ιερουσαλήμ, αλλά ο Πελάγιος δεν θα δεχόταν αυτές τις προσφορές. Αφού άκουσε αυτό ο Γουλιέλμος Α΄ κόμης της Ολλανδίας εγκατέλειψε τη σταυροφορία και έπλευσε στην πατρίδα του. Τον Αύγουστο ή τον Σεπτέμβριο, ο Φραγκίσκος της Ασίζης έφτασε στο στρατόπεδο των σταυροφόρων και πέρασε για να κηρύξει στον αλ-Καμίλ. Μέχρι τον Νοέμβριο, οι σταυροφόροι είχαν εξαντλήσει τις δυνάμεις του σουλτάνου και κατάφεραν τελικά να καταλάβουν το λιμάνι.
Στη συνέχεια, τον Ιούλιο του 1221, ενθουσιασμένοι από τις φήμες ότι ο στρατός ενός βασιλιά Δαβίδ, απογόνου του θρυλικού Ιωάννη του Πρεσβύτερου, πήγαινε από τα ανατολικά προς τους Αγίους Τόπους για να συμμετάσχει στη Σταυροφορία, οι σταυροφόροι στη Δαμιέτη προχώρησαν νότια προς το Κάιρο. Αυτή η κίνηση παρατηρήθηκε από τις δυνάμεις του αλ-Καμίλ και οι συχνές επιδρομές κατά μήκος των πλευρών του στρατού οδήγησαν στην αποχώρηση περίπου 2.000 γερμανικών στρατευμάτων, που αρνήθηκαν να συνεχίσουν την προέλαση και επέστρεψαν στη Δαμιέτη.
Μέχρι τώρα ο αλ-Καμίλ ήταν σε θέση να συμμαχήσει με τους άλλους Αγιουβίδες στη Συρία, οι οποίοι είχαν νικήσει τον Καϊκαούς Α΄. Η πορεία των σταυροφόρων στο Κάιρο ήταν καταστροφική: ο ποταμός Νείλος πλημμύρισε μπροστά τους, σταματώντας την προέλαση των σταυροφόρων. Ένα στεγνό κανάλι, που είχαν προηγουμένως περάσει, πλημμύρισε, εμποδίζοντας έτσι την υποχώρηση του στρατού των σταυροφόρων. Με τον εφοδιασμό να λιγοστεύει, άρχισε μία αναγκαστική υποχώρηση, με αποκορύφωμα μία νυχτερινή επίθεση του Αλ-Καμίλ, η οποία είχε ως αποτέλεσμα μεγάλο αριθμό απωλειών των σταυροφόρων και τελικά την παράδοση του στρατού υπό τον Πελάγιο.
Συνέπειες.
Οι όροι αυτής της παράδοσης σήμαιναν την παραίτηση της Δαμιέτης στον αλ-Καμίλ με αντάλλαγμα την απελευθέρωση των σταυροφόρων. Ο Αλ Καμίλ συμφώνησε σε οκταετή ειρηνευτική συμφωνία με την Ευρώπη και να επιστρέψει ένα κομμάτι του Τιμίου Σταυρού. Ωστόσο το κειμήλιο δεν επιστράφηκε ποτέ, καθώς ο αλ-Καμίλ στην πραγματικότητα δεν το είχε.
Η αποτυχία της Σταυροφορίας προκάλεσε έξαρση αντιπαπικού συναισθήματος από τον Οσιτανό ποιητή Γκουιλχέμ Φιγκουέιρα. Η πιο ορθόδοξη Γκορμόντα ντε Μονπεσλιέ απάντησε στο "D'un" "sirventes far" του Φιγκουέιρα με ένα δικό της τραγούδι, "Greu m'es a durar: α"ντί να κατηγορήσει τον Πελάγιο ή τον παπισμό, έριξε το φταίξιμο στην «ανοησία» των πονηρών.
Επιπτώσεις στη λογοτεχνία.
Το "Palästinalied" είναι ένα διάσημο λυρικό ποίημα του Walther von der Vogelweide γραμμένο στα μεσαία γερμανικά που περιγράφει έναν προσκυνητή που ταξίδευε στους Αγίους Τόπους κατά τη διάρκεια της Ε΄ Σταυροφορίας. 

</doc>
<doc id="46507" url="https://el.wikipedia.org/wiki?curid=46507" title="ΣΤ΄ Σταυροφορία">
ΣΤ΄ Σταυροφορία

Η Έκτη Σταυροφορία, κοινώς γνωστή ως Σταυροφορία του Φρειδερίκου Β΄ (1228-1229), ήταν μια στρατιωτική αποστολή για την ανακατάληψη της Ιερουσαλήμ. Ξεκίνησε επτά χρόνια μετά την αποτυχία της Πέμπτης Σταυροφορίας και περιλάμβανε πολύ λίγες πραγματικές μάχες. Ο διπλωματικός ελιγμός του αυτοκράτορα της Αγίας Ρωμαϊκής Αυτοκρατορίας και Βασιλιά της Σικελίας, Φρειδερίκου Β΄, είχε ως αποτέλεσμα το Βασίλειο της Ιερουσαλήμ να ανακτήσει κάποιο έλεγχο στην Ιερουσαλήμ για μεγάλο μέρος των επόμενων δεκαπέντε ετών (1229-1239, 1241-1244) όπως και σε άλλες περιοχές των Αγίων Τόπων.
Ο Φρειδερίκος Β΄ και ο Πάπας.
Ο Φρειδερίκος Β΄, Άγιος Ρωμαίος Αυτοκράτορας ενεπλάκη στην Πέμπτη Σταυροφορία στέλνοντας στρατεύματα από τη Γερμανία, αλλά δεν συνόδευσε προσωπικά τον στρατό παρά την ενθάρρυνση του Ονώριου Γ΄ και αργότερα του Γρηγόριος Θ΄, καθώς έπρεπε να εδραιώσει τη θέση του στη Γερμανία και την Ιταλία πριν ξεκινήσει μια σταυροφορία. Ωστόσο, ο Φρειδερίκος και πάλι υποσχέθηκε να πάει σε μια σταυροφορία μετά τη στέψη του ως αυτοκράτορα το 1220 από τον Πάπα Ονώριος Γ΄.
Το 1225 ο Φρειδερίκος παντρεύτηκε την Ισαβέλλα Β΄ της Ιερουσαλήμ (επίσης γνωστή ως Γιολάντα), κόρη του Ιωάννη του Μπριέν (ονομαστικού κυβερνήτη του Βασιλείου της Ιερουσαλήμ) και της Μαρία του Μομφερράτου. Ο Φρειδερίκος είχε τώρα αξιώσεις για το βασίλειο και λόγο να προσπαθήσει να το αποκαταστήσει. Το 1227, μετά την ανάδειξη του Γρηγόριου Θ΄ στον παπικό θώκο, ο στρατός του Φρέντερικ απέπλευσε από το Βρινδήσιο για την Άκρα (τότε η πρωτεύουσα του Βασιλείου της Ιερουσαλήμ), αλλά μια επιδημία ανάγκασε τον Φρειδερίκο να επιστρέψει στην Ιταλία, και ο Γρηγόριος αφόρισε τον Φρειδερίκο επειδή έσπασε τον όρκο του σταυροφόρου.
Τον Ιούνιο του 1228 ο Φρειδερίκος έκανε την τελευταία του προσπάθεια να συμφιλιωθεί με τον Γρηγόριο, στέλνοντας τον Αρχιεπίσκοπο Αλβέρτο του Μαγδεμβούργου και δύο Σικελούς δικαστές να μιλήσουν με τον Πάπα. Δεν είχε καμία επίδραση και ο αφορισμένος Φρειδερίκος απέπλευσε από το Βρινδήσιο στις 28 Ιουνίου. Ο στόλος ήταν υπό τη διοίκηση του Ναύαρχου Ερρίκου της Μάλτας, και οι Αρχιεπίσκοποι των πόλεων Παλέρμο, Ρέτζιο, Κάπουα και Μπάρι τον συνόδευαν. Είχε μόνο μια μικρή δύναμη μαζί του, αφού η κύρια δύναμη είχε αποπλεύσει τον Αύγουστο του 1227 και οι ενισχύσεις κατέφθασαν τον Απρίλιο του 1228.
Η σταυροφορία.
Ενδιάμεση στάση στην Κύπρο.
Η διαδρομή του στόλου του Φρειδερίκου μπορεί να ανιχνευθεί μέρα με τη μέρα. Στις 29 Ιουνίου σταμάτησε στο Οτράντο, και από την Αδριατική Θάλασσα έφτασε στους Οθωνούς στις 30 Ιουνίου. Έφτασε στην Κέρκυρα την επομένη, στο πόρτο Γυισκάρδο στη Κεφαλονιά στις 2 Ιουλίου, στην Μεθώνη στις 4 Ιουλίου, στο Πορτοκάλιε κοντά στο Ακρωτήριο Ταίναρο στις 5 Ιουλίου, στα Κύθηρα στις 6 Ιουλίου και έφτασε στον Κόλπο της Σούδας στη Κρήτη στις 7 Ιουλίου. Ο στόλος κινήθηκε αργά κατά μήκος της Κρητικής ακτής, σταματώντας για μια ολόκληρη μέρα στο Ηράκλειο πριν διασχίσει το Αιγαίο Πέλαγος στη Ρόδος κατά τη διάρκεια του τετραημέρου 12-15 Ιουλίου. Έπλευσαν κατά μήκος της μικρασιατικής ακτής προς τη Φοινίκη, όπου έμειναν στις 16-17 Ιουλίου όπου τροφοδοτήθηκαν με προμήθειες νερού. Ο στόλος στη συνέχεια διέσχισε τη θάλασσα στην Κύπρο, φτάνοντας στη Λεμεσό στις 21 Ιουλίου.
Το Βασίλειο της Κύπρου ήταν αυτοκρατορικό φέουδο από την εποχή του Ερρίκου ΣΤ΄, πατέρα του Φρειδερίκου. Ο Ερρίκος αποδέχθηκε την τιμή του Αμωρί των Λουζινιάν και τον έκανε βασιλιά στις παραμονές της Γερμανικής Σταυροφορίας το 1196. Ο αυτοκράτορας έφτασε με τη σαφή πρόθεση να σφραγίσει την εξουσία του στο Βασίλειο, αλλά αντιμετωπίστηκε εγκάρδια από τους γηγενείς βαρόνους μέχρις ότου προέκυψε διαμάχη με τον Ιωάννη του Ιμπελέν. Ο Φρειδερίκος ισχυρίστηκε ότι η αντιβασιλεία του ήταν παράνομη και απαίτησε την παράδοση του φέουδου του Ιωάννη στη Βηρυτό στον αυτοκρατορικό θρόνο. Εδώ έσφαλε, γιατί ο Ιωάννης επεσήμανε ότι τα βασίλεια της Κύπρου και της Ιερουσαλήμ ήταν συνταγματικά χωριστά και δεν μπορούσε να τιμωρηθεί για αδικήματα στην Κύπρο με τη κατάσχεση της Βηρυτού. Αυτό θα είχε σημαντικές συνέπειες για τη σταυροφορία, καθώς αποξένωσε τον ισχυρό οίκο του Ιμπελέν, στρέφοντάς την εναντίον του αυτοκράτορα.
Στο Βασίλειο της Ιερουσαλήμ.
Η Άκρα, ως ονομαστική πρωτεύουσα του Βασιλείου της Ιερουσαλήμ και έδρα του Λατινικού Πατριαρχείου, διαιρέθηκε στην υποστήριξή του για τον Φρειδερίκο. Ο στρατός του Φρειδερίκου και των Τευτόνων Ιπποτών τον υποστήριξε, αλλά ο Πατριάρχης Γεράλδος της Λωζάνης (και ο κλήρος) ακολούθησε την εχθρική παπική γραμμή. Μόλις οι ειδήσεις για τον αφορισμό του Φρειδερίκου εξαπλώθηκαν, η δημόσια υποστήριξη γι ' αυτόν μειώθηκε σημαντικά. Η θέση των Οσπιτάλιων και των Ναϊτών Ιπποτών ήταν περίπλοκη. Αν και αρνήθηκαν να ενταχθούν άμεσα στον στρατό του αυτοκράτορα, υποστήριξαν τη σταυροφορία μόλις ο Φρειδερίκος συμφώνησε να αφαιρέσει το όνομά του από επίσημες εντολές. Οι γηγενείς βαρόνοι χαιρέτησαν αρχικά τον Φρειδερίκο με ενθουσιασμό, αλλά ήταν επιφυλακτικοί για το ιστορικό του αυτοκράτορα ως προς τις θέσεις του υπέρ του συγκεντρωτισμού και της επιθυμίας του να επιβάλει αυτοκρατορική εξουσία. Αυτό οφείλεται σε μεγάλο βαθμό στη μεταχείριση του Φρειδερίκου του Ιωάννη του Ιμπελέν στην Κύπρο και στην προφανή περιφρόνησή του για τις συνταγματικές ανησυχίες των βαρόνων.
Διπλωματική συμφωνία με τον Σουλτάνο αλ-Καμίλ.
Ακόμη και με τον στρατό να βρίσκεται στα σκάφη, η δύναμη του Φρειδερίκου ήταν μια απλή σκιά του στρατού που είχε συσσωρευτεί όταν έγινε το κάλεσμα της σταυροφορίας. Συνειδητοποίησε ότι η μόνη ελπίδα επιτυχίας στους Αγίους Τόπους ήταν να διαπραγματευτεί για την παράδοση της Ιερουσαλήμ, καθώς δεν είχε το ανθρώπινο δυναμικό για πολεμήσει εναντίον των Αγιουβιδών. Ο Φρειδερίκος ήλπιζε ότι μια επίδειξη δύναμης, μια απειλητική πορεία κάτω από την ακτή, θα ήταν αρκετό για να πείσει τον αλ-Καμίλ, σουλτάνο της Αιγύπτου, να δεχτεί μια προτεινόμενη συμφωνία που είχε διαπραγματευτεί μερικά χρόνια νωρίτερα, πριν από το θάνατο του αλ-Μουαζάμ, κυβερνήτη της Δαμασκού. Ο Αιγύπτιος σουλτάνος, απασχολημένος με μια πολιορκία στη Δαμασκό της Συρίας εναντίον του ανιψιού του αν-Νασίρ Νταούντ, συμφώνησε να παραχωρήσει την Ιερουσαλήμ στους Φράγκους, μαζί με ένα στενό διάδρομο προς την ακτή.
Επιπλέον, ο Φρειδερίκος πήρε τη Ναζαρέτ, τη Σιδώνα, την Ιάφα, και την Βηθλεέμ. Άλλες περιοχές ίσως επέστρεψαν υπό χριστιανικό έλεγχο, αλλά οι πηγές διαφωνούν. Ήταν, ωστόσο, μια συνθήκη συμβιβασμού. Οι μουσουλμάνοι διατήρησαν τον έλεγχο τους πάνω στο όρος του Ναού στην Ιερουσαλήμ (μαζί με την περιοχή γύρω από αυτό), στο τέμενος αλ-Άκσα και στο Θόλο του βράχου. Τα υπεριορδανικά κάστρα παρέμειναν στα χέρια των Αγιουβιδών, και αραβικές πηγές υποστηρίζουν ότι ο Φρειδερίκος δεν του επετράπη να αποκαταστήσει τις οχυρώσεις της Ιερουσαλήμ, αν και οι Σταυροφόροι στην πραγματικότητα αποκατέστησαν τα αμυντικά τείχη της Ιερουσαλήμ. Η συνθήκη συνήφθη στις 18 Φεβρουαρίου 1229 και περιλάμβανε επίσης μια δεκαετή εκεχειρία.
Ένα από τα αποτελέσματα της Συνθήκης ήταν ότι οι Εβραίοι αποκλείστηκαν και πάλι από το δικαίωμα κατοίκησης της Ιερουσαλήμ.
Η συμφωνία είναι γνωστή μερικές φορές ως η Συνθήκη της Ιάφας και του Τελ Ατζούλ[./ΣΤ΄_Σταυροφορία#cite_note-Boas-1 [1]], συμπεριλαμβάνοντας την συμφωνία που υπέγραψαν αγιουβίδες κυβερνήτες στο Τελ Ατζούλ κοντά στη Γάζα, εκ των οποίων, από την πλευρά του αλ-Καμίλ, η συνθήκη με τον Φρειδερίκο ήταν απλώς μια προέκτασή της. Η συμφωνία αυτή δεν πρέπει να συγχέεται με την συνθήκη της Ιάφφας που υπέγραψε ο Σαλαντίν και ο Ριχάρδος ο Λεοντόκαρδος.
Στην Ιερουσαλήμ.
Ο Φρειδερίκος εισήλθε στην Ιερουσαλήμ στις 17 Μαρτίου 1229 και παρακολούθησε τελετή στην οποία φόρεσε το στέμμα την επόμενη μέρα. Είναι άγνωστο αν σκόπευε με αυτή τη τελετή να ενθρονιστεί στο θρόνο της Ιερουσαλήμ. Σε κάθε κάθε περίπτωση η απουσία του Πατριάρχη, Γεράλδου, κατέστησε την τελετή αμφισβητήσιμη. Υπάρχουν στοιχεία που δείχνουν ότι το στέμμα που φορούσε ο Φρειδερίκος ήταν στην πραγματικότητα το αυτοκρατορικό, αλλά σε κάθε περίπτωση η διακήρυξη της εξοχότητάς του πάνω από την Ιερουσαλήμ ήταν μια προκλητική πράξη. Νομικά, στην πραγματικότητα ήταν απλά ο αντιβασιλέας της Ιερουσαλήμ μαζί με την γυναίκα του Ισαβέλα, για λογαριασμό του γιου του Κορράδου Δ΄ της Ιερουσαλήμ, ο οποίος γεννήθηκε λίγο πριν την αναχώρηση του Φρειδερίκου το 1228. Οι μητρικοί παππούδες του Κορράδου ήταν η Μαρία του Μομφερράτου και ο Ιωάννης του Μπριέν.
Κληρονομιά.
Καθώς ο Φρειδερίκος είχε υποθέσεις στην πατρίδα, αναχώρησε από την Ιερουσαλήμ τον Μάιο. Το 1229 ο Πάπας αναίρεσε τον αφορισμό.
Η δεκαετής λήξη της Συνθήκης του Φρειδερίκου με τον αλ-Καμίλ οδήγησε τον Πάπας Γρηγόριος Θ΄ στο να προκηρύξει μια νέα σταυροφορία για να εξασφαλίσει τους Αγίους Τόπους στα χριστιανικά χέρια πέρα από το 1239. Αυτό οδήγησε στη Σταυροφορία των βαρόνων, μια αποδιοργανωμένη υπόθεση που τελείωσε με σχετικά περιορισμένη υποστήριξη τόσο από τον Φρειδερίκο όσο και από τον Πάπα, αλλά ανέκτησε για τους Χριστιανούς περισσότερη γη απ'όση ανέκτησε η έκτη σταυροφορία.
Ο Φρειδερίκος είχε δημιουργήσει προηγούμενο, πετυχαίνοντας να κάνει μια επιτυχημένη σταυροφορία χωρίς παπική συμμετοχή. Πέτυχε στον σκοπό του και χωρίς μάχη, καθώς δεν είχε ανθρώπινο δυναμικό για να εμπλακεί σε μάχη με τους Αγιουβίδες. Αυτό οφειλόταν στη δέσμευση των Αγιουβιδών με την εξέγερση στη Συρία. Ορισμένοι μεταγενέστεροι βασιλιάδες ξεκίνησαν και εκείνοι σταυροφορίες, όπως ο Θεοβάλδος Α΄ της Ναβάρας (Σταυροφορία των βαρόνων), ο Λουδοβίκος Θ΄ της Γαλλίας (Έβδομη και Όγδοη Σταυροφορία), και ο Εδουάρδος Α΄ της Αγγλίας (Ένατη Σταυροφορία), επιδεικνύοντας μια διάβρωση της παπικής εξουσίας.
Στο στρατόπεδο των Αγουβιδών η συνθήκη επέτρεψε στον αλ-Καμίλ και τον αδερφό του αλ-Ασράφ Μουσά να επικεντρωθούν στην νίκη εναντίον του ανιψιού τους αν-Νασίρ Νταούντ (Κυβερνήτης της Δαμασκού), καταλαμβάνοντας την πρωτεύουσα του τον Ιούνιο του 1229, μετά από πολιορκία (1228-1229). Ο Νταούντ αφέθηκε υποτελής του αλ-Καμίλ και έγινε επικεφαλής της κτήσης του Κεράκ.

</doc>
<doc id="46508" url="https://el.wikipedia.org/wiki?curid=46508" title="Ζ΄ Σταυροφορία">
Ζ΄ Σταυροφορία

Η Έβδομη Σταυροφορία ήταν μία Σταυροφορία με επικεφαλής τον Λουδοβίκο Θ΄ της Γαλλίας από το 1248 έως το 1254. Ο Χριστιανικός στρατός του Λουδοβίκου Ζ΄ ηττήθηκε από τον στρατό των Αγιουβιδών με επικεφαλής τον Φακρ-αλ-Ντιν ιμπν Σαϋκ αλ-Σουγιουκ και τους συμμάχους τους, τους Μπαρίγυα Μαμελούκους με επικεφαλής τον Φαρίς αντ-Ντιν Ακτάι, ton Μπαϊμπάρς αλ-Μπουντογκντάρι, τον Κουτούζ, τον Αϋμπάκ και τον Καλαβούν. Ο Σαϋκ αλ-Σουκούχ σκοτώθηκε στον πόλεμο και ο Λουδοβίκος Θ΄ συνελήφθη. Περίπου 800.000 "μπεζάντ" πληρώθηκαν ως λύτρα για την επιστροφή του. 
Ιστορικό.
Το 1244 το κράτος των Χωβαρεσμίων μισθοφόρων (που εκτοπίστηκε πρόσφατα από την προέλαση των Μογγόλων) είχε καταλάβει την Ιερουσαλήμ στον δρόμο του για να συμμαχήσει με τους Αιγύπτιους Μαμελούκους. Έτσι επέστρεψε την Ιερουσαλήμ στον μουσουλμανικό έλεγχο, αλλά η πτώση της Ιερουσαλήμ δεν ήταν πλέον ένα κρίσιμο γεγονός για τους Ευρωπαίους Χριστιανούς, οι οποίοι είδαν την πόλη να περνά από τον χριστιανικό στον μουσουλμανικό έλεγχο πολλές φορές τους τελευταίους δύο αιώνες. Αυτή τη φορά, παρά τις εκκλήσεις του πάπα, δεν υπήρχε λαϊκός ενθουσιασμός για μία νέα Σταυροφορία. Υπήρχαν επίσης πολλές συγκρούσεις εντός της Ευρώπης, που εμπόδιζαν τους ηγέτες της να ξεκινήσουν τη Σταυροφορία.
Ο πάπας Ιννοκέντιος Δ΄ και ο Φρειδερίκος Β΄ της Γερμανίας συνέχιζαν τον παπικό-αυτοκρατορικό ανταγωνισμό. Ο Φρειδερίκος Β΄ είχε αιχμαλωτίσει και φυλακίσει κληρικούς στον δρόμο για το Α΄ Σύνοδο της Λυών και έτσι το 1245 καθαιρέθηκε επίσημα από τον Ιννοκέντιο Δ΄. Ο πάπας Γρηγόριος Θ΄ είχε επίσης προτείνει νωρίτερα στον αδελφό τού Λουδοβίκου Θ΄, τον Ροβέρτο κόμη του Αρτουά, τον Γερμανικό θρόνο, αλλά ο Λουδοβίκος Θ΄ είχε αρνηθεί. Έτσι ο αυτοκράτορας της Γερμανίας δεν ήταν σε θέση να αναλάβει τον σταυρό. Ο Μπέλα Δ΄ της Ουγγαρίας ανοικοδομούσε το βασίλειό του από τις στάχτες, μετά την καταστροφική εισβολή των Μογγόλων το 1241. Ο Ερρίκος Γ΄ της Αγγλίας εξακολουθούσε να αγωνίζεται με τον Σιμόν ντε Μονφόρ και με άλλα προβλήματα στην Αγγλία. Ο Ερρίκος Γ΄ και ο Λουδοβίκος Θ΄ δεν ήταν σε καλές σχέσεις, καθώς εμπλέκονταν στη διαμάχη Καπετιδών-Πλαταγενετών, έτσι ενώ ο Λουδοβίκος Θ΄ θα ήταν μακριά στη Σταυροφορία, ο Άγγλος βασιλιάς υπέγραψε ανακωχή, υποσχόμενος να μην επιτεθεί στα γαλλικά εδάφη. Ο Λουδοβίκος Θ΄ είχε προσκαλέσει επίσης τον βασιλιά Χάακον Δ΄ της Νορβηγίας στη Σταυροφορία, στέλνοντας τον Άγγλο χρονικογράφο Μάθιου Πάρις ως πρέσβη, αλλά δεν τα κατάφερε. Ώστε ο μόνος βασιλιάς που ενδιαφερόταν να ξεκινήσει μία άλλη Σταυροφορία ήταν ο Λουδοβίκος Θ΄, ο οποίος δήλωσε την πρόθεσή του να πάει στην Ανατολή το 1245. Μία πολύ μικρότερη δύναμη Άγγλων, με επικεφαλής τον ιππότη Γουλιέλμο τον Μακρόξιφο, ανέλαβε επίσης τον σταυρό.
Η πολεμικές επιχειρήσεις.
Η Γαλλία ήταν ένα από τα ισχυρότερα κράτη στην Ευρώπη εκείνη την εποχή, καθώς η Σταυροφορία κατά των Αλβιγινών είχε φέρει την Προβηγκία στον έλεγχο του Παρισιού. Το Πουατού κυβερνιόταν από τον αδελφό του Λουδοβίκου Θ΄ Αλφόνσο κόμη του Πουατιέ, ο οποίος συμμετείχε μαζί του στη Σταυροφορία του το 1245. Ένας άλλος αδελφός, ο Κάρολος Α΄ του Ανζού, επίσης προσχώρησε στον Λουδοβίκο Θ΄. Για τα επόμενα τρία χρόνια ο Λουδοβίκος Θ΄ συγκέντρωνε την εκκλησιαστική "δεκάτη" (κυρίως από τα τέλη για την Εκκλησία) και το 1248, μαζί με τον περίπου 15.000 άνδρες στρατό του που περιλάμβανε 3.000 ιππότες και 5.000 τοξότες, απέπλευσε με 36 πλοία από το λιμάνι του Αιγκ-Μορτ (Aigues-Mortes) -τα οποία είχαν κατασκευάστηκε ειδικά για την προετοιμασία της Σταυροφορίας-, και από τη Μασσαλία. Οι οικονομικές προετοιμασίες του Λουδοβίκου Θ΄ γι' αυτή την αποστολή ήταν συγκριτικά καλά οργανωμένες και μπόρεσε να συγκεντρώσει περίπου 1.500.000 "λίβρες τουρνουά". Ωστόσο, πολλοί ευγενείς που προσχώρησαν στον Λουδοβίκο Θ΄ για την αποστολή, έπρεπε να δανειστούν χρήματα από το βασιλικό θησαυροφυλάκιο και η Σταυροφορία αποδείχθηκε πολύ ακριβή.
Οι σταυροφόροι πήγαν πρώτα στην Κύπρο και πέρασαν τον χειμώνα στο νησί, διαπραγματευόμενοι με διάφορες άλλες δυνάμεις στα ανατολικά. Η Λατινική αυτοκρατορία της Κωνσταντινούπολης, που δημιουργήθηκε κατά τη Δ΄ Σταυροφορία, ζήτησε τη βοήθειά του ενάντια στη Αυτοκρατορία της Νίκαιας, ενώ το πριγκιπάτο της Αντιόχειας και οι Ναΐτες Ιππότες ήθελαν τη βοήθειά του στη Συρία, όπου οι Μουσουλμάνοι είχαν πρόσφατα καταλάβει τη Σιδώνα.
Παρ' όλα αυτά η Αίγυπτος ήταν το αντικείμενο της Σταυροφορίας του και ο βασιλιάς της Γαλλίας κατέπλευσε το 1249 στη Δαμιέτη του Νείλου. Η Αίγυπτος, πίστευε ο Λουδοβίκος Θ΄, θα παρείχε μία βάση, από την οποία θα μπορούσε να επιτεθεί στην Ιερουσαλήμ, και ο πλούτος και η προμήθεια σιτηρών θα κρατούσε τους σταυροφόρους με προμήθειες και εξοπλισμό.
Στις 6 Ιουνίου η Δαμιέτη κατελήφθη με μικρή αντίσταση από τους Αιγυπτίους, οι οποίοι αποχώρησαν πιο πάνω στον Νείλο. Η πλημμύρα του Νείλου δεν είχε ληφθεί υπόψη ωστόσο, και σύντομα ακινητοποίησε τον Λουδοβίκο Θ΄ και τον στρατό του στη Δαμιέτη για έξι μήνες, όπου οι ιππότες κάθονταν και απολάμβαναν τα λάφυρα του πολέμου. Ο Λουδοβίκος Θ΄ αγνόησε τη συμφωνία που είχε γίνει κατά την Ε΄ Σταυροφορία, ότι η Δαμιέτη θα έπρεπε να δοθεί στο βασίλειο της Ιερουσαλήμ, τώρα ένα συρρικνωμένο κράτος γύρω από την Άκρα: ίδρυσε μία αρχιεπισκοπή εκεί, υπό την εξουσία του Λατίνου πατριάρχη της Ιερουσαλήμ, και χρησιμοποίησε την πόλη ως βάση για την άμεση στρατιωτική επιχείρηση εναντίον των μουσουλμάνων της Συρίας.
Τον Νοέμβριο ο Λουδοβίκος Θ΄ προχώρησε προς το Κάιρο και σχεδόν ταυτόχρονα, απεβίωσε ο Αγιουβίδης σουλτάνος της Αιγύπτου, ο ασ-Σαλί Αγιούμπ. Μία δύναμη με επικεφαλής τον Ροβέρτο του Αρτουά, μαζί με τους Ναΐτες και την αγγλική ομάδα με επικεφαλής τον Γουλιέλμο τον Μακρόξιφο, επιτέθηκε στο αιγυπτιακό στρατόπεδο στη Γκιντέιλα και προχώρησε στην Αλ Μανσούρα, όπου ηττήθηκαν στη μάχη της Αλ Μανσούρα. Ο Ροβέρτος και ο Γουλιέλμος σκοτώθηκαν και μόνο μία δράκα από αυτή τη δύναμη επέζησε. Εν τω μεταξύ, η κύρια δύναμη του Λουδοβίκου Θ΄ δέχθηκε επίθεση από τον Μαμαλούκο Μπαϊμπάρς, τον διοικητή του στρατού και μελλοντικό σουλτάνο. Ο Λουδοβίκος Θ΄ ηττήθηκε επίσης, αλλά δεν αποσύρθηκε στη Δαμιέτη για μήνες, προτιμώντας να πολιορκήσει τη Μανσούρα· η πολιορκία δεν κατέληξε στην συνθηκολόγηση των πολιορκημένων, αλλά σε λιμό και το τέλος του στρατού του. Ένας αγωνιώδης ιππότης των Ναϊτών θρηνούσε:
"Η οργή και η θλίψη κάθονται στην καρδιά μου ... τόσο σταθερά, που σπάνια τολμώ να μείνω ζωντανός. Φαίνεται ότι ο Θεός θέλει να στηρίξει τους Τούρκους στην απώλειά μας ... αχ, Κύριε Θεέ ... αλίμονο, το βασίλειο της Ανατολής έχει μειωθεί τόσο πολύ, που δεν θα μπορέσει ποτέ να ξανασηκωθεί. Θα φτιάξουν ένα τζαμί στη μονή της Παρθένου Μαρίας, και επειδή η καταπάτηση είναι ανεκτή από τον Υιο της, ο οποίος πρέπει να κλαίει, είμαστε υποχρεωμένοι να συμμορφωθούμε επίσης ... Όποιος θέλει να πολεμήσει τους Τούρκους είναι τρελός, γιατί ο Ιησούς Χριστός δεν τους πολεμά πια. Έχουν κατακτήσει, θα κατακτήσουν και άλλο. Κάθε ημέρα μας μειώνουν, γνωρίζοντας ότι ο Θεός, ο οποίος ήταν ξύπνιος, κοιμάται τώρα, και ο Μωάμεθ γίνεται ισχυρός". [6]
Τον Μάρτιο του 1250 ο Λουδοβίκος Θ΄ προσπάθησε τελικά να επιστρέψει στη Δαμιέτη, αλλά αιχμαλωτίστηκε στη μάχη του Φαρισκούρ, όπου ο στρατός του εκμηδενίστηκε. Ο Λουδοβίκος Θ΄ αρρώστησε από δυσεντερία και θεραπεύτηκε από έναν Άραβα γιατρό. Τον Μάιο εξαργυρώθηκε για 800.000 "μπεζάντ", τα μισά από τα οποία επρόκειτο να πληρωθούν πριν ο βασιλιάς φύγει από την Αίγυπτο, και με τη Δαμιέτη να παραδοθεί επίσης· ήταν όρος στη συμφωνία. Μετά από αυτό, έφυγε αμέσως από την Αίγυπτο για την Άκρα, μία από τις λίγες εναπομείνασες σταυροφορικές κτήσεις στη Συρία. 
Συνέπειες.
Ο Λουδοβίκος Θ΄ έκανε συμμαχία με τους Μαμελούκους, οι οποίοι τότε ήταν αντίπαλοι του σουλτάνου της Δαμασκού, και από τη νέα του βάση στην Άκρα άρχισε να ανοικοδομεί τις άλλες σταυροφορικές πόλεις, ιδιαίτερα την Ιόππη και τη Σιδώνα. Αν και το βασίλειο της Κύπρου διεκδίκησε την εξουσία εκεί, ο Λουδοβίκος Θ΄ ήταν ο "de facto" κυβερνήτης. Το 1254 τα χρήματα του Λουδοβίκου Θ΄ τελείωσαν και η παρουσία του ήταν απαραίτητη στη Γαλλία, όπου η μητέρα του και η αντιβασίλισσα Λευκή της Καστίλης είχαν αποβιώσει πρόσφατα. Πριν φύγει, άφησε μία γαλλική φρουρά στην Άκρα, την πρωτεύουσα του σταυροφορικού βασιλείου, μετά την απώλεια της Ιερουσαλήμ, με έξοδα του γαλλικού στέμματος. Αυτή παρέμεινε εκεί μέχρι την πτώση της Άκρας το 1291. Η Σταυροφορία του ήταν αποτυχημένη, αλλά θεωρήθηκε άγιος από πολλούς και η φήμη του έγινε ακόμη μεγαλύτερη στην Ευρώπη από αυτήν του αυτοκράτορα της Γερμανίας. Το 1270 επιχείρησε άλλη μία σταυροφορία, αλλά αυτή θα κατέληγε σε αποτυχία.
Η ιστορία της Ζ΄ Σταυροφορίας γράφτηκε από τον Ζαν ντε Ζουανβίλ, ο οποίος ήταν επίσης συμμετέχων, τον Μάθιου Πάρις και πολλούς μουσουλμάνους ιστορικούς.
Επιρροή στη λογοτεχνία.
Η αποτυχία της Ζ΄ Σταυροφορίας προκάλεσε αρκετές ποιητικές απαντήσεις από τους Οσιτανούς τροβαδούρους. Ο Ωστόρκ ντ'Αορλάκ, που συνέθεσε τα ποίηματά του λίγο μετά τη Σταυροφορία, εξεπλάγη που ο Θεός επέτρεψε να νικηθεί ο Λουδοβίκος Θ΄, αλλά δεν τον εξέπληξε το γεγονός ότι κάποιοι Χριστιανοί θα εξισλαμίζοντο. 
Σε ένα ελαφρώς μεταγενέστερο ποίημα, το "D'un sirventes m'es gran voluntatz preza", ο Μπερνάρ ντε Ροβενάκ επιτίθεται τόσο στον Ιάκωβο Α΄ της Αραγωνίας όσο και στον Ερρίκο Γ΄ της Αγγλίας, επειδή αμέλησαν να υπερασπιστούν "τα φέουδά τους" που ο "rei que conquer Suria" («ο βασιλιάς που κατέκτησε τη Συρία») είχε καταλάβει. Ο «βασιλιάς που κατέκτησε τη Συρία» είναι μία χλευαστική αναφορά στον Λουδοβίκο Θ΄, ο οποίος βρισκόταν ακόμη στη Συρία (1254), όταν ο Μπερνάρ έγραφε, πιθανότατα με την ελπίδα ότι οι Άγγλοι και οι Αραγωνέζοι βασιλείς θα επωφεληθούν από την απουσία του Γάλλου μονάρχη.
Ο Μπερτράν ντ' Αλαμανόν επέκρινε τον Κάρολο του Ανζού ότι παραμέλησε την Προβηγκία υπέρ της Σταυροφορίας. Έγραψε ένα από τα τελευταία του έργα, το οποίο θρηνεί την παρακμή του χριστιανικού κόσμου της Ανατολής, μεταξύ της Ζ΄ και της Η΄ Σταυροφορίας (1260–1265).

</doc>
<doc id="46509" url="https://el.wikipedia.org/wiki?curid=46509" title="Πλαταμώνας Πιερίας">
Πλαταμώνας Πιερίας

Ο Πλαταμών είναι δημοτικό διαμέρισμα και οικισμός του Δήμου Ανατολικού Ολύμπου. Βρίσκεται στο Νομό Πιερίας, στο νότιο άκρο του, στους πρόποδες του Ολύμπου. Συνορεύει βόρεια με τον Νέο Παντελεήμονα και νότια με τους Νέους Πόρους. Απέχει 38 χλμ. από την Κατερίνη και 48 χλμ. από την Λάρισα. Ο πληθυσμός οτυ ανέρχεται στους 2.013 κατοίκους, σύμφωνα με την Απογραφή του 2011.
Ο Πλαταμών ήταν αυτόνομη κοινότητα μέχρι το 1999, οπότε και εντάχθηκε στον Δήμο Ανατολικού Ολύμπου. Σύμφωνα με την παράδοση, οφείλει το όνομά του είτε στους πολλούς πλατάνους που βρίσκονται στην περιοχή είτε στις πλατιές αμμουδιές που έχουν οι παραλίες του.
Υποδομή.
Ιστορικά οι κάτοικοι του Πλαταμώνα είναι κυρίως ντόπιοι, που κατάγονται από τον Παλαιό Παντελεήμονα (7 χλμ. βόρεια) και πρόσφυγες. Μετά την Μικρασιατική καταστροφή του 1922, στον Πλαταμώνα και στην περιοχή νοτίως της εκκλησίας (Μεταμόρφωση), εγκαταστάθηκαν πρόσφυγες, κυρίως από την ευρύτερη περιοχή της Κωνσταντινούπολης, στων οποίων τη δράση, οφείλεται μεγάλο μέρος της μετέπειτα πολιτιστικής και οικονομικής εξέλιξης του Πλαταμώνα. Γνωστές οικογένειες προσφύγων, που τώρα βρίσκονται στην πέμπτη γενιά, είναι η οικογένεια Δεληγιάννη, η οικογένεια Νίσσου η οικογένεια Αναστασίου κλπ.
Οι κάτοικοι του Πλαταμώνα ασχολούνται κυρίως με τον τουρισμό, αφού η περιοχή φημίζεται για τις βραβευμένες παραλίες, τις ψαροταβέρνες και τα μπαρ της. Υπάρχουν πολυτελή ξενοδοχεία, ενοικιαζόμενα δωμάτια και κάμπινγκ. Και επίσης πολλά μαγαζιά με είδη λαϊκής τέχνης. 
Επίσης βασικό πλεονέκτημα το Πλαταμώνα είναι το Λιμάνι. Μία Μαρίνα Υψηλών προδιαγραφών ή οποία μπορεί α ελλιμενίσει εώς και 125 σκάφη. Αλλά και 10 Mega Yachts λόγω του βυθίσματός του που φτάνει τα 5 μέτρα. Το λιμάνι - τουριστικό καταφύγιο, του Πλαταμώνα έχει πλεονεκτική θέση στο Αιγαίο λόγω του ότι βρίσκεται 62 μίλια από την Σκιάθο, 60 μίλια από την Θεσσαλονίκη και 30 μίλια από την Χαλκιδική.
Διαθέτει τράπεζες, ταχυδρομικό ταμιευτήριο,ιατρεία,πολιτιστικό σύλλογο, γήπεδο ποδοσφαίρου και γυμνάσιο, το οποίο εξυπηρετεί τους μαθητές των γύρω οικισμών (Παντελεήμων και Πόρων). Υπάρχει η Αθλητική Ένωση Πλαταμώνα- Πόρων- Παντελεήμονα, με την επωνυμία "Ποσειδών". Στο ποδόσφαιρο, η Ακαδημία Πλαταμώνα κέρδισε την άνοδο τη περίοδο 2012-2013 στο βόρειο όμιλο της Γ΄ εθνικής, όμως λόγω οικονομικών και διοργανωτικών προβλημάτων, οι παράγοντες της Ακαδημίας Πλαταμώνα έδωσαν το ΑΦΜ της ομάδας στον Αιγινιακό, ο οποίος αγωνίστηκε στη θέση του.
Το καλοκαίρι ο πληθυσμός φθάνει τους 18.000 λόγω των πολλών τουριστών. Οι τουρίστες οι οποίοι επιλέγουν τον Πλαταμώνα,και δικαιολογημένα αφού αποτελεί το σημαντικότερο πόλο έλξης και την ομορφότερη περιοχή μαζί με τους Ν.Πόρους στο διαμέρισμα Ανατολικού Ολύμπου και όχι μόνο, για διακοπές είναι κυρίως από τις Ανατολικές Χώρες. Ο Πλαταμώνας αποτελεί και το καλοκαιρινό θέρετρο της Λάρισας. Πάνω από τον Πλαταμώνα δεσπόζει το ενετικό κάστρο. Ο οικισμός απέχει 7 χλμ. από τον παραδοσιακό οικισμό του Παλαιού Παντελεήμονα, δημοφιλής προορισμός λόγω της θέας που έχει και των πολλών εστιατορίων και ξενώνων.
Μεταξύ του Πλαταμώνα και του Νέου Παντελεήμονος εικάζεται ότι άνθησε η αρχαία πόλη Ηράκλεια. Σήμερα ο Πλαταμώνας μαζί με το Νέο Παντελεήμονα και τους Ν.Πόρους αποτελούν κομβικό σημείο στο εμπόριο, στον τουρισμό και στις μεταφορές. Οι κάτοικοί τους, λόγω κοινής καταγωγής (Π. Παντελεήμων) ζητούν τη δημιουργία νέου δήμου, με την ονομασία «Πλαταμών».
Ιστορία.
Η αρχική ονομασία της πόλης στην αρχαιότητα ήταν Ηράκλειο ή Ηράκλεια. 
Η μετέπειτα ιστορία του Πλαταμώνα ταυτίζεται με το περίφημο κάστρο του. Το κάστρο σώζεται σε πολύ καλή κατάσταση και χρησιμοποιείται για θερινές πολιτιστικές εκδηλώσεις .
Σε μια από τις αρχαιότερες μαρτυρίες για την Πιερία, από το αρχείο του Προξενείου της Βενετίας στη Θεσσαλονίκη, γίνεται μνεία στο όνομα του Πλαταμώνα ως "εν Πλαταινέα, Μάιος 1193". Στην εν λόγω επιστολή γράφει " Ο Πέτρος Σουριάνο από το Ματσόρμπο και ο Γεράρδος Μαρκεζάνο, διαμένων εν Θεσσαλονίκη πιστοποιούν ότι η σημειωθείσα αργοπορία του διά τον Κίτρον και Βενετίαν κατευθυνόμενου πλοίου προήλθεν από τον φόβον των Πιζάνων πειρατών. Το πιστοποιητικόν συνεπλήρωσε και επεκύρωσεν ο εν Πλαταινέα διάκονος και νοτάριος Μάρκος Γριλιόνι". .
Επίσης, το 1520-21 αναφέρεται σε οικονομικό έγγραφο ότι εξαρτιόταν διοικητικά από τη Λάρισα. Ο Πλαταμώνας μνημονεύεται στον "πορτολάνο" του Δημητρίου Τάγια, ο οποίος εκδόθηκε στη Βενετία. Ο Μαρτίνος Κρούσιος (1585) στα "Σουηβικά" του αναφέρεται σε έναν επισκέπτη, του οποίου η γυναίκα καταγόταν "εκ πόλεως Πλαταμώνος κειμένης παρά την θάλασσαν".
Στα 1641-42 δίδαξε στον Πλαταμώνα (έκανε φιλοδυτικά κηρύγματα σε ναούς) ο Κωνσταντίνος Λογοθέτης, απόφοιτος του Ελληνικού Κολεγίου του Αγίου Αθανασίου της Ρώμης.
Την πρώτη δεκαετία του 20ου αιώνα από τον απελευθερωμένο Πλαταμώνα διήλθε η σιδηροδρομική γραμμή Παπαπουλίου Λάρισας - Πλατέος Ημαθίας, η οποία ένωσε σιδηροδρομικά την Αθήνα με την Θεσσαλονίκη και κατ' επέκταση την Ελλάδα με την υπόλοιπη Ευρώπη. Χάρη σε αυτή ο Πλαταμώνας γνώρισε αλματώδη ανάπτυξη από χιλιάδες Λαρισαίους παραθεριστές και όχι μόνο. Από το 2004 η νέα σιδηροδρομική γραμμή υψηλών ταχυτήτων περνά τον Πλαταμώνα μέσα από μία σήραγγα τεσσάρων και πλέον χιλιομέτρων. Όμως η παλαιά παράκτια σιδηροδρομική γραμμή που διέρχεται μέσα από απαράμιλλης φυσικής ομορφιάς τοπία και διαθέτει μουσειακές εγκαταστάσεις, κηρύχθηκε "ιστορικός τόπος" με την Υπουργική Απόφαση ΥΠ.ΠΟ./ΔΙΝΣΑΚ/7196/195/25-02-05 (Φ.Ε.Κ. 358, τ. Β’, 21-03-05) «Χαρακτηρισμός ως ιστορικού τόπου της σιδ-κής γραμμής Πλαταμώνα», σύμφωνα με το Ν. 3028/2002 "περί προστασίας των Αρχαιοτήτων και εν γένει της Πολιτιστικής Κληρονομιάς" και πλέον καταβάλλονται εντατικές προσπάθειες για την μουσειακή επαναλειτουργία της. Επίσης η παλαιά σιδηροδρομική γραμμή του Πλαταμώνα είναι ενταγμένη στην επίσημη μελέτη της θερινής γραμμής Νο 5 του Προαστιακού Σιδηροδρόμου Θεσσαλονίκης , κάτι το οποίο θα βοηθήσει στην περαιτέρω ανάπτυξη του Πλαταμώνα χωρίς κανένα πρόβλημα στο μουσειακό χαρακτήρα της γραμμής.
Στις 15 και 16 Απριλίου 1941, κατά την ναζιστική εισβολή στην Ελλάδα, πραγματοποιήθηκαν σκληρές μάχες για την προάσπιση της περιοχής, της σιδηροδρομικής γραμμής και του Κάστρου, με την συμμετοχή Νεοζηλανδών στρατιωτών, οι οποίες έμειναν στην ιστορία ως «Μάχη του Πλαταμώνα».
Ονομασία Πλαταμώνα.
Σύμφωνα με το λεξικό των Λίντελ- Σκοτ, ο Πλαταμώνας σημαίνει "πλατύς γιαλός" και ο Μελέτιος γράφει παραφράζοντας "πλατέα μονή".
Εξωτερικοί σύνδεσμοι.
live camera https://www.meteolive.gr/p/platamonas.html

</doc>
<doc id="46510" url="https://el.wikipedia.org/wiki?curid=46510" title="Μαρκήσιος ντε Σαντ">
Μαρκήσιος ντε Σαντ

Ο Ντονασιάν Αλφόνς Φρανσουά, Κόμης ντε Σαντ (γαλλικά: "Donatien Alphonse François de Sade") (Παρίσι, 2 Ιουνίου 1740 – Σαραντόν Σαιν Μορίς, 2 Δεκεμβρίου 1814), ευρύτερα γνωστός ως Μαρκήσιος ντε Σαντ (γαλ.: "Marquis de Sade") (όπως ονομαζόταν πριν το θάνατο του πατέρα του και τη λήψη του τίτλου του κόμη), επικαλούμενος από τους θαυμαστές του ο «"Θεϊκός Μαρκήσιος"», ήταν Γάλλος συγγραφέας και φιλόσοφος με ηδονιστικές, κυρίως, και αθεϊστικές θεωρήσεις, που κατέστη περιώνυμος για τη γενετήσια διαστροφή της απόλαυσης του εκδηλούμενου φόβου, τρόμου και πόνου που προκαλούσε στις συντρόφους του, όπου και εκ του τίτλου του η καθιέρωση του όρου "σαδισμός". 
Η φιλοσοφία του πρεσβεύει μία ακραία μορφή ελευθερίας, η οποία συνδέεται άμεσα με την ηθική ελευθεριότητα, και σκοπεί στην απεξάρτηση του ατόμου από κάθε κατεστημένη νομική, ηθική ή θρησκευτική αρχή με τελικό στόχο την επίτευξη της απόλυτης ατομικής ικανοποίησης, που θεωρεί ως την ανώτατη αξία. 
Τα έργα του περιέχουν ακραίες μορφές ερωτικών πρακτικών και συχνά οι περιγραφές του κινούνται μέσα στα όρια της πορνογραφίας. Εξ αιτίας της προκλητικής γραφής του και των ιδεών του πέρασε είκοσι εννέα χρόνια έγκλειστος σε άσυλα και σωφρονιστικά ιδρύματα. Το έργο του προκάλεσε και συνεχίζει να προκαλεί αντιμαχόμενες κριτικές ενώ κατέστη πόλος έμπνευσης για άλλους συγγραφείς και καλλιτέχνες διαχρονικά. Η δική του άποψη για το έργο του συμπυκνώνεται στην παρακάτω ρήση του :
«"Ο τρόπος σκέψης μου είναι το αποτέλεσμα των στοχασμών μου. Είναι κομμάτι της εσώτερης ύπαρξής μου, του τρόπου που είμαι φτιαγμένος. Για το σύστημά μου, το οποίο αποδοκιμάζετε, είναι επίσης η μέγιστη παρηγοριά στη ζωή μου, η πηγή της ευτυχίας μου. Σημαίνει περισσότερα για μένα απ' ό,τι η ίδια μου η ζωή."»
Βιογραφία.
Πρώιμα χρόνια.
Ο Σαντ γεννήθηκε στο Παρίσι, στην αριστοκρατική κατοικία Οτέλ ντε Κοντέ στις 2 Ιουνίου 1740 και ήταν γιος του Ζαν-Μπατίστ Φρανσουά Ζοζέφ, κόμη του Σαντ, μαρκησίου του Μαζάν, και της Μαρί-Ελεονόρ ντε Μαιγέ ντε Καρμάν. Η μητέρα του, θυγατέρα του Ντονασιάν ντε Μαιγιέ, μαρκησίου του Καρμάν, διετέλεσε κυρία επί των τιμών της πριγκίπισσας του Κοντέ. Ο πατέρας του ως διπλωμάτης βρισκόταν στην υπηρεσία του Πρίγκιπα–Εκλέκτορα της Κολωνίας.
Από το 1745, έπειτα από ένα σύντομο διάστημα παραμονής μαζί με συγγενείς του στην Προβηγκία και την Αβινιόν, την επιμέλειά του ανέλαβε ο αββάς θείος του Ζακ-Φρανσουά ντε Σαντ, λόγιος και σχολιαστής του Πετράρχη, ο οποίος αργότερα προκάλεσε σκάνδαλο με τη σύλληψή του σε οίκο ανοχής. Αυτός ανέθεσε την ανατροφή του σε μια οικογενειακή φίλη, τη Μαντάμε ντε Σεν Ζερμέν και την εκπαίδευσή του στον αββά Αμπλέ. Το 1750 εισήλθε στο ιησουιτικό κολέγιο του Μεγάλου Λουδοβίκου στο Παρίσι. Εκεί ήρθε σε επαφή με το θέατρο και τη δραματική τέχνη, που τον γοήτευσαν και αποτέλεσαν έκτοτε αγαπημένες του ενασχολήσεις. Οι σωφρονιστικές τακτικές του παιδαγωγικού συστήματος των Ιησουιτών θεωρείται πιθανόν να αποτέλεσαν αίτιο της εκδήλωσης των ομοερωτικών και σαδιστικών τάσεων του ντε Σαντ.
Το 1754, σε ηλικία δεκατεσσάρων ετών έγινε δεκτός στη στρατιωτική σχολή Εκό ντε Σεβό-Λεζέρ, όπου φοιτούσαν αποκλειστικά γόνοι ευγενών. Εκεί έλαβε την αρχική στρατιωτική του εκπαίδευση και την επόμενη χρονιά ονομάστηκε δεύτερος υπολοχαγός στο σύνταγμα του βασιλικού πεζικού. Από το 1757 συμμετείχε στον Επταετή Πόλεμο με το βαθμό του σημαιοφόρου με το σύνταγμα τυφεκιοφόρων της ταξιαρχίας του Αγίου Ανδρέα υπό τον Κόμη της Προβηγκίας, μετέπειτα Λουδοβίκου ΙΗ', αδερφό του Λουδοβίκου ΙΣΤ' και στις 21 Απριλίου 1759 προήχθη σε λοχαγό του Ιππικού της Βουργουνδίας.
Γάμος και πρώτα σκάνδαλα.
Αποστρατεύτηκε το 1763, ταυτόχρονα με το τέλος του πολέμου, και εγκαταστάθηκε στο οικογενειακό κάστρο "Σατό ντε Λακόστ". Εκεί γνώρισε και ερωτεύτηκε τη δεσποινίδα Λωρ ντε Λωρί-Καστελάν. Η άρνησή της όμως για ένα γάμο μαζί του τον οδήγησε να παντρευτεί τη Ρενέ-Πελαζί ντε Μοντρόι, κόρη ενός πλούσιου κατώτερου δικαστικού με ισχυρές προσβάσεις στη βασιλική αυλή.
Τον Οκτώβριο του 1763, τέσσερις μήνες μετά το γάμο του, παύθηκε από την υπηρεσία του βασιλιά για πρώτη φορά στη ζωή του και κρατήθηκε για δεκαπέντε ημέρες στις φυλακές του βασιλικού κάστρου Βανσέν έπειτα από την καταγγελία μίας πόρνης για βλασφημία. Με τη μεσολάβηση του πατέρα του αποφυλακίστηκε το Νοέμβριο και του επιβλήθηκε υποχρεωτική παραμονή στο οικογενειακό κάστρο του Εσοφούρ υπό την επίβλεψη του επικεφαλής της αστυνομικής διεύθυνσης ηθών.
Τον Ιανουάριο του 1767 πέθανε ο πατέρας του κληροδοτώντας του τον τίτλο του κόμη καθώς και τους πύργους Λακόστ, Μαζάν και Σομάν, αλλά και μεγάλα ποσά χρεών για εξόφληση. Τον Αύγουστο του ίδιου έτους γεννήθηκε το πρώτο παιδί του ζεύγους ντε Σαντ, ο Λουί-Μαρί.
Την Κυριακή του Πάσχα του 1768 συνέβη το πρώτο μεγάλο σεξουαλικό σκάνδαλο του ντε Σαντ, γνωστό ως "Σκάνδαλο της Αρκέι", από το όνομα του προαστίου των Παρισίων, όπου ήταν συγκεντρωμένοι οι οίκοι ανοχής, με μία πόρνη ονόματι Ροζ Κελέρ. Η Κελέρ τον κατήγγειλε στις αρχές για βίαιη σεξουαλική συμπεριφορά, και παρά την απόσυρση των καταγγελιών της έπειτα από μια γενναιόδωρη προσφορά χρημάτων, λόγω της έκτασης του σκανδάλου, ο βασιλιάς αναγκάστηκε να φυλακίσει το Μαρκήσιο με "λετρ ντε κασέ" (βασιλική διαταγή) αποσιωπώντας έτσι τη συνηθισμένη διαδικασία δίωξης. Παρέμεινε έγκλειστος έως τις 16 Νοεμβρίου οπότε και εγκαταστάθηκε στο κάστρο της Λακόστ. Το 1771 τον ακολούθησε εκεί και η οικογένειά του μαζί με την αδερφή της γυναίκας του Αν-Προσπέρ, που σύντομα έγινε ερωμένη του.
Μετά από ένα επεισόδιο στη Μασσαλία το 1772, που είχε να κάνει με δηλητηρίαση πορνών με το υποτιθέμενο αφροδισιακό ισπανική μύγα και σοδομισμό με τον υπηρέτη του, Λατούρ, καταδικάστηκαν και οι δύο σε θάνατο. Κατάφεραν να διαφύγουν στην Ιταλία παίρνοντας μαζί τους και την Αν-Προσπέρ, γεγονός που εξόργισε την πεθερά του, Μαντάμ ντε Μοντρόι, η οποία κατάφερε να εξασφαλίσει βασιλική εντολή για τη σύλληψη του γαμπρού της.
Πρώτη περίοδος εγκλεισμού και η Επανάσταση.
Στις 8 Δεκεμβρίου 1772 συνελήφθη και μεταφέρθηκε στο Σατό ντε Μιολάν από όπου δραπέτευσε πέντε μήνες αργότερα μαζί με το συγκρατούμενό του, Βαρώνο του Αλέ, και τη βοήθεια δεκαπέντε αντρών. Παρέμεινε κρυμμένος στη Λακόστ και επανασυνδέθηκε με τη σύζυγό του διατηρώντας παράλληλα μια ομάδα νέων υπαλλήλων, οι περισσότεροι από τους οποίους παραπονούνταν για σεξουαλική κακομεταχείριση και εγκατέλειψαν το κάστρο του Μαρκησίου. Ο Σαντ αναγκάστηκε πάλι να φύγει στην Ιταλία και κατά τη διάρκεια αυτής της περιόδου, έγραψε το βιβλίο "Ταξίδι στην Ιταλία". Το 1776 επέστρεψε στη Λακόστ και προσέλαβε νέες υπηρέτριες, οι οποίες όμως έφυγαν γρήγορα από την υπηρεσία του. Το 1777 ο πατέρας μίας από αυτές ήρθε στη Λακόστ ζητώντας την κόρη του και επεχείρησε να δολοφονήσει τον Σαντ. Το Φεβρουάριο της ίδιας χρονιάς ο Μαρκήσιος μετήχθη στις φυλακές του κάστρου Βενσέν.
Στις 14 Ιουνίου 1778 πληροφορήθηκε την αθώωσή του για τις κατηγορίες της δηλητηρίασης και του σοδομισμού αλλά αναγκάστηκε να παραμείνει φυλακισμένος λόγω της βασιλικής εντολής, που είχε εκδοθεί με ενέργειες της πεθεράς του. Ένα μήνα αργότερα κατάφερε να δραπετεύσει αλλά συνελήφθη σύντομα και οδηγήθηκε στη Βενσέν, όπου παρέμεινε μέχρι και την παύση λειτουργίας της ως φυλακής το 1784, οπότε και μεταφέρθηκε στη Βαστίλη.
Στις περιώνυμες φυλακές της Βαστίλης κρατήθηκε στον "Πύργο της Ελευθερίας" (Tour de la Liberté) έως τις 2 Ιουλίου 1789 όταν άρχισε να φωνάζει από το κελί του ότι σκοτώνουν τους φυλακισμένους καλώντας τον κόσμο να τους απελευθερώσει. Από εκεί, δέκα ημέρες πριν από την πυρπόληση της Βαστίλης από τους επαναστάτες, διαμετακομίστηκε με βασιλική εντολή στο άσυλο φρενοβλαβών του Σαραντόν, το οποίο διηύθυνε το τάγμα των "Αδελφών του Ελέους". Σε αυτή την πρώτη μακρά περίοδο εγκλεισμού του ξεκίνησε τη συγγραφή των πλέον γνωστών έργων του όπως η "Ζυστίν", "120 Μέρες στα Σόδομα", "Διάλογος μεταξύ Ιερέα και Μελλοθανάτου" κ.α. Ο Μαρκήσιος ντε Σαντ απελευθερώθηκε μετά τη Γαλλική Επανάσταση στις 2 Απριλίου 1790 με την ακύρωση όλων των βασιλικών εντολών φυλάκισης υπό τη μορφή "λέτρ ντε κασέ". Η σύζυγός του αποσύρθηκε σε μοναστήρι και αρνήθηκε οποιαδήποτε επαφή μαζί του. Τότε ξεκίνησε ο δεσμός του με την τριαντατριάχρονη πρώην ηθοποιό Μαρί-Κονστάνς Ρενέλ (Μαντάμ Κενέ), την οποία είχε εγκαταλείψει ο άνδρας της Μπαλταζάρ Κενέ, αφήνοντάς της και την επιμέλεια του εξάχρονου γιου τους. 
Στις 22 Οκτωβρίου 1790 ανέβηκε με επιτυχία στο Παρίσι το θεατρικό του έργο, "Κόμης Οξτιέρν ή Οι δυστυχίες της ελευθεριότητας", μία κωμωδία τριών πράξεων στην οποία παρουσιάζονταν οι απολαύσεις του εγκλήματος, προκαλώντας όμως μεγάλες αντιδράσεις. Προηγουμένως ο Σαντ είχε κυκλοφορήσει ένα πολιτικό μανιφέστο και την επόμενη χρονιά δημοσιεύτηκε μία ανώνυμη έκδοση της "Ζυστίν". Όπως και άλλοι Γάλλοι αριστοκράτες προσαρμόστηκε στη μετεπαναστατική κοινωνία και πολιτικοποιήθηκε εκλεγόμενος γραμματέας και αργότερα πρόεδρος και ειρηνοδίκης της περιφέρειας Πικ των Παρισίων (Section des Piques).
Δίωξη από την Τρομοκρατία και σύντομη περίοδος ελευθερίας.
Εντούτοις, με την επανάσταση δημιουργήθηκαν καταστάσεις που ο Μαρκήσιος δεν μπορούσε να συμμεριστεί. Προσποιήθηκε τον υποστηρικτή της εγκαθίδρυσης του ολοκληρωτικού σοσιαλισμού και της πλήρους κατάργησης της κυριότητας, όμως επέμεινε στη διατήρηση του οικογενειακού του κάστρου και της ιδιοκτησίας του. Η επιβολή του καθεστώτος της Τρομοκρατίας του Ροβεσπιέρου (1793—1794) και οι χιλιάδες εκτελέσεις που ακολούθησαν τον οδήγησαν να αποσυρθεί από την πολιτική κονίστρα αποτροπιασμένος. Αν και είχε χρησιμοποιήσει διάφορες μορφές βασανιστηρίων για να διεγείρει τα πάθη του, δεν μπορούσε να δικαιολογήσει τις μαζικές εκτελέσεις που πραγματοποιούνταν από τον νεοπαγή κρατικό μηχανισμό.
Στις 8 Δεκεμβρίου 1793 εκδόθηκε ένταλμα σύλληψης, βάσει του "Νόμου περί Υπόπτων" για μία επιστολή που είχε γράψει προ διετίας στον Δούκα Ντε Μπρισάκ, διοικητή της φρουράς του Λουδοβίκου ΙΣΤ΄, και φυλακίστηκε στις Φυλακές Μαντελονέτ. Μεταφέρθηκε στη Φυλακή Καρμηλιτισσών της οδού ντε Βοζιράρ και από εκεί στο Σεν-Λαζάρ. Καταδικάστηκε για δεύτερη φορά σε θάνατο, αλλά λόγω της γραφειοκρατίας διέφυγε τον αποκεφαλισμό στη γκιλοτίνα. Το 1795 δημοσίευσε το έργο του "Φιλοσοφία στο Μπουντουάρ", μία φιλοσοφική μελέτη συνδυασμένη με τη γνωστή ερωτική γραφή του ντε Σαντ, και μέσα στην επόμενη πενταετία κυκλοφόρησαν τα μυθιστορήματα "Η Νέα Ζυστίν", "Αλίν και Βαλκούρ" και "Η Ιστορία της Ζυλιέτ".
Στα 1799 αναγκάστηκε να εργαστεί σε ένα θέατρο των Βερσαλλιών κερδίζοντας ελάχιστα χρήματα και συντηρώντας παράλληλα το γιο της Μαντάμ Κενέ, Κάρολο. Την ίδια χρονιά ανέβηκε, για δεύτερη φορά, στη Σοσιέτ Ντραματίκ των Βερσαλλιών το θεατρικό του "Οξτιέρν". Ο ντε Σαντ αντιμετώπιζε έντονα οικονομικά προβλήματα και για ένα διάστημα βρέθηκε να στεγάζεται σε πτωχοκομείο.
Αντιμέτωπος με το καθεστώς του Βοναπάρτη.
Τον Ιούνιο του 1800 κυκλοφόρησε μία ανώνυμη μπροσούρα με τον τίτλο "Ζολοέ", μέσω της οποίας ο συντάκτης της επιτίθονταν στο Ναπολέοντα Βοναπάρτη, που είχε πρόσφατα αναλάβει την εξουσία, και στο περιβάλλον του. Οι υποψίες για τη συγγραφή της στράφηκαν στο Μαρκήσιο παρότι σήμερα είναι πλέον επιβεβαιωμένο ότι δεν είχε καμία σχέση. Τον Οκτώβριο κυκλοφόρησε η τετράτομη συλλογή ιστοριών του "Εγκλήματα από Έρωτα", στην οποία επιτέθηκε με σφοδρότητα σε άρθρο του στη "Ζουρνάλ ντε Παρί" ο ακαδημαϊκός και κριτικός Αλεξάντρ-Λουί ντε Βιγιετέρκ, κατονομάζοντας συνάμα το Σαντ ως το συγγραφέα της "Ζυστίν". 
Η μακρά σειρά συλλήψεων του Μαρκησίου ντε Σαντ ολοκληρώθηκε στις 6 Μαρτίου 1801 όταν, τυχαία ευρισκόμενος στο γραφείο του εκδότη του Νικολά Μασέ, συνελήφθη μαζί του έπειτα από έφοδο της αστυνομίας. Η έρευνα των αρχών αποκάλυψε χειρόγραφα και διορθώσεις του ντε Σαντ για τα έργα "Νέα Ζυστίν" και "Ζυλιέτ". Κατά την ανάκριση ο Μασσέ, με αντάλλαγμα την απελευθέρωσή του, παρέδωσε το χειρόγραφο της "Ζυλιέτ". Ο Σαντ αναγνώρισε το χειρόγραφο αλλά υποστήριξε ότι αυτός δεν ήταν παρά ο αντιγραφέας του. Τον Απρίλιο αποφασίστηκε από το διευθυντή της παρισινής αστυνομίας Ντιμπουά και τον Υπουργό Ασφαλείας, τον περίφημο Ζοζέφ Φουσέ, η μη διεξαγωγή δίκης του Μαρκησίου προκειμένου να αποφευχθεί μεγαλύτερο σκάνδαλο και ο εγκλεισμός του στη φυλακή πολιτικών κρατουμένων Σεντ-Πελαζί. Ως αιτιολογία προβλήθηκε η συγγραφή του «επαίσχυντου μυθιστορήματος Ζυστίν» και του «ακόμη φρικτότερου Ζυλιέτ».
Τα χρόνια στο Σαραντόν και το τέλος.
Ο ντε Σαντ απηύθυνε από τη φυλακή επιστολή–έκκληση προς τον Υπουργό της Δικαιοσύνης, Αντρέ Ζοζέφ Αμπριάλ, στις 20 Μαΐου 1802, ζητώντας την απελευθέρωσή του ή την προσαγωγή του σε δίκη, ισχυριζόμενος ότι δεν είναι ο συγγραφέας της "Ζυστίν". Ακολούθησαν το 1803 οι δύο τελικές διαμετακομίσεις του, αρχικά στις φυλακές Μπισέτρ και κατόπιν αιτήματος της οικογένειάς του στο άσυλο Σαραντόν, όπου φρουρούνταν από έναν αστυνομικό και οι οικείοι του κατέβαλαν τρεις χιλιάδες φράγκα ετησίως ως τρόφιμη συνδρομή. Η Μαντάμ Κενέ τον ακολούθησε στο Σαραντόν λαμβάνοντας άδεια παραμονής σε κοντινό δωμάτιο. Ο φιλελεύθερος διευθυντής του ασύλου, αββάς Φρανσουά Σιμόν ντε Κουλμιέ, προμήθευε τον ντε Σαντ με γραφική ύλη και τον ενθάρρυνε στο ανέβασμα θεατρικών έργων ανοιχτών στο κοινό, με ηθοποιούς τους τροφίμους του ιδρύματος. Στο Σαραντόν εκτυλίχτηκε και η τελευταία ερωτική σχέση του Μαρκησίου με την εκεί ανήλικη εργαζόμενη Μαγκτελέν Λεκλέρκ, που εκτός από σεξουαλικό είχε και παιδαγωγικό χαρακτήρα, μιας και ο ηλικιωμένος πλέον πρώην ευγενής της δίδαξε γραφή και ανάγνωση.
Τον Ιούνιο του 1807 σε αστυνομικό έλεγχο στο κελί του ανακαλύφθηκε το δεκάτομο έργο "Τα Ταξίδια της Φλορμπέλ", που μόλις είχε ολοκληρώσει. Το έργο κατασχέθηκε και μετά το θάνατο του Μαρκησίου κάηκε από το γιο του, Ντονασιάν-Κλοντ-Αρμάν, όπως και πολλά άλλα ανέκδοτα χειρόγραφά του. Στις 9 Ιουνίου 1809 δολοφονήθηκε σε ενέδρα ο πρεσβύτερος γιος του Λουί-Μαρί, αξιωματικός του στρατού του Ναπολέοντα και στις 7 Ιουλίου του 1810 πέθανε η σύζυγός του Ρενέ-Πελαζί, με την οποία βρισκόταν σε διάσταση από την πρώτη αποφυλάκισή του το 1790. 
Υπό την προεδρία του Ναπολέοντα το Υπουργικό Συμβούλιο αποφάσισε στα 1811 τη συνέχιση της κράτησης του ντε Σαντ στο Σαραντόν, απόφαση που ανανεώθηκε στα 1812, ενώ την επόμενη χρονιά απαγορεύτηκαν και οι θεατρικές παραστάσεις που ανέβαζε στο άσυλο. Το 1813 ολοκλήρωσε το μυθιστόρημα "Κρυφή ιστορία της Ιζαμπέλ ντε Μπαβιέρ" και δημοσίευσε ανώνυμα το βιβλίο "Η Μαρκησία της Γάγγης". 
Ο ονοματοδότης του όρου "σαδισμός" πέθανε ενώ κοιμόταν στο άσυλο φρενοβλαβών Σαραντόν στις 2 Δεκεμβρίου 1814 σε ηλικία 74 ετών εγκαταλείποντας ένα έργο που θα επηρέαζε και θα μελετούνταν βαθιά από λογοτέχνες, ερευνητές και ψυχαναλυτές τους επόμενους δύο αιώνες.
Ο όρος σαδισμός.
Ο όρος "σαδισμός" (γαλλ.: "sadisme") δημιουργήθηκε από τον Αυστρογερμανό ψυχίατρο Ρίχαρντ φον Κραφτ-Εμπινγκ και χρησιμοποιήθηκε για πρώτη φορά το 1886 στο έργο του "Psychopathia Sexualis". Η σημασία του έχει να κάνει με την επίδραση της σκληρότητας στη σεξουαλική διέγερση με την επιβολή σωματικού πόνου, νοητικού βασάνου ή και των δύο παράλληλα. Περιγράφεται επίσης ως γενετήσια διαστροφή κατά την οποία προκαλείται διέγερση απλά και μόνο με την πρόκληση πόνου σε άλλο άτομο ή με τη θέα αίματος. Αναφέρεται ότι η αίσθηση σεξουαλικής ευχαρίστησης παράγεται με πράξεις κακοποίησης ή τιμωρίας του ερωτικού αντικειμένου από ζώα ή ανθρώπους και συνίσταται από μία αρχική επιθυμία να πονέσει, να πληγώσει ή ακόμη και να καταστρέψει το σεξουαλικό αντικείμενο, ώστε να επιτευχθεί η σεξουαλική ευχαρίστηση.«"Η σκληρότητα είναι απλώς η ανθρώπινη ενέργεια που ο πολιτισμός δεν αλλοίωσε ακόμη ολότελα: είναι λοιπόν αρετή, όχι βίτσιο."»
Απόψεις σαν και αυτή του Μαρκησίου ντε Σαντ, καθώς και η σεξουαλική δράση σε έργα του, συνέτειναν στο να δανείσει μεταθανάτια το όνομά του στον ψυχοπαθολογικό αυτό όρο. Ο αντίθετος όρος του σαδισμού είναι o "μαζοχισμός". Κατά τον μαζοχισμό το άτομο διεγείρεται σεξουαλικά όταν του επιβάλλεται πόνος, περιορισμός ή τιμωρία. Σε μερικούς ανθρώπους συνυπάρχουν και οι δυο τάσεις του σαδισμού και του μαζοχισμού, αποδιδόμενες μαζί ως "σαδομαζοχισμός".
Έργο.
Λογοτεχνική παρουσία.
Η θεατρική παρουσία του ντε Σαντ ξεκίνησε από το 1765 περίπου, οπότε έγραψε και έλαβε μέρος σε διάφορες ερασιτεχνικές θεατρικές παραστάσεις. Η βασική όμως λογοτεχνική του δημιουργία άρχισε μετά τη φυλάκισή του στη Βανσέν το 1778. Ενώ ο ντε Σαντ χρησιμοποιεί πολλούς από τους κανόνες της τυχοδιωκτικής, γοτθικής και αισθηματικής μυθιστοριογραφίας, τα μυθιστορήματά του είναι μοναδικά στη λογοτεχνική παραγωγή της εποχής του με την απόρριψη οποιουδήποτε ηθικού νόμου και τις αναλυτικές, εγκυκλοπαιδικού τύπου, λεπτομέρειες της βίαιης σεξουαλικής συμπεριφοράς. 
Στις "120 Ημέρες στα Σόδομα", έργο που άρχισε να γράφει στη Βαστίλη τη δεκαετία του 1780 και ουδέποτε ολοκλήρωσε, προσπαθεί να εκθέσει με λογοτεχνική μορφή έναν κατάλογο όλων των πιθανών μορφών ελευθεριάζουσας σεξουαλικής συμπεριφοράς. Η "Ζυστίν", η ιστορία μιας ενάρετης νέας γυναίκας που υποβάλλεται σε φρικιαστικά σεξουαλικά βασανιστήρια και σκοτώνεται τελικά από χτύπημα κεραυνού, ολοκληρώθηκε επίσης στη Βαστίλη, ενώ μία πιο εκτεταμένη έκδοση δημοσιεύθηκε το 1797 ως "Νέα Ζυστίν" μαζί με τη "Ζυλιετ", την ιστορία της αδελφής της Ζυστίν, η οποία ακολουθώντας το δρόμο της φαυλότητας ανταμείβεται και ευημερεί.
Στη "Φιλοσοφία στο Μπουντουάρ" παρουσιάζει τη μύηση μιας νέας γυναίκας στη φιλοσοφία και την πρακτική της ακολασίας. Η σωζόμενη εργογραφία του ντε Σαντ περιλαμβάνει ακόμη διάφορα συμβατικότερα θεατρικά έργα και σύντομα αφηγήματα, δύο ιστορικά μυθιστορήματα, και ένα επιστολικό μυθιστόρημα, το "Αλίν και Βαλκούρ". Επίσης έχει διασωθεί μεγάλο τμήμα της ογκώδους αλληλογραφίας του.
Κριτική και αποτίμηση.
Παρότι τα έργα του ντε Σαντ δεν εκδόθηκαν επίσημα κατά τη διάρκεια του δεκάτου ενάτου αιώνα, κυκλοφορούσαν ιδιωτικά. Το 1855 ο Γάλλος κριτικός και ακαδημαϊκός Σαρλ Ογκυστίν Σαιντ-Μπεβ χαρακτήρισε το Μαρκήσιο ντε Σαντ και το Λόρδο Βύρωνα ως τις «"δύο μέγιστες πηγές έμπνευσης"» για τους σύγχρονους συγγραφείς, πολλοί από τους οποίους είδαν τον Μαρκήσιο ως πρωτοπόρο της σκοτεινής πλευράς της ανθρώπινης φύσης και μάρτυρα της ελευθερίας. 
Ο Άλγκερνον Σούϊνμπερν, ο Πολ Βερλαίν, ο Κάρολος Μπωντλαίρ, ο Ουίλλιαμ Μπλέηκ και ο Γκιγιώμ Απολλιναίρ ήταν μεταξύ των συγγραφέων που επηρεάστηκαν από τη ζωή και το έργο του Σαντ. Στον εικοστό αιώνα, η υπερρεαλιστική κίνηση άντλησε έμπνευση από την εικονοκλαστική χρήση του ερωτισμού από το Σαντ και την προκλητική απόρριψη κάθε περιορισμού της προσωπικής ελευθερίας.
Το τελευταίο μισό του εικοστού αιώνα αυξήθηκαν οι κριτικές πραγματείες του έργου του ντε Σαντ. Μελέτες από κριτικούς όπως ο Ρολάν Μπαρτ, ο Μορίς Μπλανσό, ο Πιέρ Κλοσοφσκί και ο Ζορζ Μπατάιγ, εστιάζουν στη βαθιά γνώση του Σαντ πάνω στην ψυχολογία της δύναμης και της επιθυμίας και στις σχέσεις μεταξύ των ρητορικών πρακτικών του και της επιθυμίας για απόλυτη προσωπική κυριαρχία.
Η αντίληψη του Φουκώ για το έργο του Σαντ ως συνόρου μεταξύ κλασσικής και σύγχρονης σκέψης, ώθησε σε πολυάριθμες αναλύσεις της αλληλεξάρτησης μεταξύ των έργων του, του πολιτιστικού και φιλοσοφικού περιβάλλοντός του και των πολιτικών, οικονομικών και κοινωνικών ανακατατάξεων του όψιμου 18ου αιώνα στη Γαλλία.
Διάφοροι κριτικοί έχουν εξετάσει επίσης την αντιμετώπιση των θηλυκών χαρακτήρων στα κείμενα του Σαντ. Η Αλίς Λαμπόρντ βρίσκει στο έργο του μια έκθεση της άδικης μεταχείρισης της κοινωνίας έναντι των γυναικών και ένα αίτημα για σεξουαλική ισότητα. Η Άντρια Ντουόρκιν, από την άλλη πλευρά, χρησιμοποιεί τη μελέτη της για το Σαντ για να υποστηρίξει τη θέση της ότι η πορνογραφία λειτουργεί ως μέσο υποβιβασμού και υποταγής των γυναικών. Η Άντζελα Κάρτερ υποστηρίζει ότι η εργασία του Σαντ είναι τελικά πολύτιμη επειδή απεικονίζει ξεκάθαρα τις βίαιες και καταπιεστικές συμπεριφορές, που κρύβονται πίσω από τις συμβατικές σχέσεις μεταξύ ανδρών και γυναικών.
Το έργο του Σαντ στα ελληνικά.
Η πρώτη έκδοση βιβλίου του Μαρκησίου ντε Σαντ στα ελληνικά ήταν η "Φιλοσοφία στο Μπουντουάρ" από τις εκδόσεις "Εξάντας" σε μετάφραση του Βασίλη Καλλιπολίτη το 1979, του οποίου η κυκλοφορία απαγορεύτηκε με δικαστική εντολή. Δύο χρόνια αργότερα ο ίδιος εκδοτικός οίκος κυκλοφόρησε το "120 Μέρες στα Σόδομα" σε μετάφραση των Τάκη Θεοδωρόπουλου και Πέτρου Παπαδόπουλου. Η έκδοση προκάλεσε την παρέμβαση συντηρητικών δικαστικών κύκλων, που κατήγγειλαν το έργο ως πορνογράφημα για «"προσβολή της δημοσίας αιδούς"» βάσει του τότε υφιστάμενου νόμου «"περί ασέμνων"» με μάρτυρα κατηγορίας ένα χωροφύλακα. Σε αντίδραση αυτής της πράξης λογοκρισίας 48 εκδότες ανήγγειλαν κοινή έκδοση του έργου. Στην ίδια γραμμή κινήθηκε και το σύνολο του Τύπου, καταδικάζοντας ομοθυμαδόν τέτοιες πρακτικές. Προσωπικότητες των γραμμάτων υπερασπίστηκαν το δικαίωμα ελεύθερης κυκλοφορίας των έργων του Σαντ, θεωρώντας το γεγονός της απαγόρευσης σκοταδιστικό πισωγύρισμα. Το δικαστήριο συνεκάλεσε Γνωμοδοτική Επιτροπή πέντε προσωπικοτήτων όπου μεταξύ των μελών της βρίσκονταν οι Γιάννης Μόραλης, Κωνσταντίνος Δεσποτόπουλος και Ευάγγελος Παπανούτσος, εκ των οποίων ο τελευταίος ήταν ο μόνος που συνηγόρησε στην πρακτική της απαγόρευσης. Το βιβλίο εν τέλει απαγορεύτηκε ­έως και το 1991 οπότε ήρθη και τυπικά η απαγόρευση. Έκτοτε πολλές εκδόσεις των έργων του ντε Σαντ έχουν κυκλοφορήσει στην Ελλάδα από σημαντικούς εκδοτικούς οίκους με κυρίαρχα έργα τη "Φιλοσοφία στο Μπουντουάρ", τη "Ζυστίν" και τις "120 Ημέρες στα Σόδομα".

</doc>
<doc id="46521" url="https://el.wikipedia.org/wiki?curid=46521" title="Δημοτικό διαμέρισμα Δεσφίνης Φωκίδος">
Δημοτικό διαμέρισμα Δεσφίνης Φωκίδος



</doc>
<doc id="46526" url="https://el.wikipedia.org/wiki?curid=46526" title="Νοητικό πείραμα">
Νοητικό πείραμα

Το νοητικό πείραμα είναι ένα βοήθημα της σκέψης για να υποστηριχθεί, να αντικρουσθεί ή να επεξηγηθεί κάποια θεωρία. 
Έτσι κατασκευάζεται νοητικά μια κατάσταση που θα ήταν αδύνατον ή πολύ δύσκολο να υπάρξει στην πραγματικότητα, όπως, για παράδειγμα, ένα ταξίδι με την ταχύτητα του φωτός.
Η χρήση των νοητικών πειραμάτων στη φιλοσοφία αποτελεί μέρος της μεθοδολογίας που είναι γνωστή ως αναλυτική φιλοσοφία. Η μέθοδος που κυριαρχεί γενικά στα νοητικά πειράματα διατυπώνεται μέσω της ερώτησης «τι θα συνέβαινε εάν...;». 
Ένα νοητικό πείραμα αποτελείται γενικά από τρία στάδια:
Πρέπει φυσικά να έχουμε πάντα κατά νου ότι ένα νοητικό πείραμα αποτελεί συχνά ένα παράδειγμα, και άρα δεν εξηγεί πλήρως την ιδέα από την οποία προκύπτει. Διάσημα νοητικά πειράματα από τον χώρο της φυσικής είναι, μεταξύ άλλων, το καράβι του Γαλιλαίου, ο δαίμονας του Μάξγουελ στη θερμοδυναμική, το παράδοξο των διδύμων του Λανζεβέν στην ειδική θεωρία της σχετικότητας, το παράδοξο του τρένου στην ειδική θεωρία της σχετικότητας, η γάτα του Σρέντιγκερ στην κβαντική μηχανική. Και στην φιλοσοφία συναντάμε νοητικά πειράματα, για παράδειγμα το παράδοξο του Ζήνωνα, το σπήλαιο του Πλάτωνα, το δαχτυλίδι του Γύγη (επίσης του Πλάτωνα), ο κακός δαίμων του Ρενέ Ντεκάρτ (Καρτέσιος) και άλλα.

</doc>
<doc id="46531" url="https://el.wikipedia.org/wiki?curid=46531" title="Ακουστική">
Ακουστική

Η ακουστική ("acoustics") είναι ο κλάδος της φυσικής που μελετά τις ιδιότητες και τη συμπεριφορά του ήχου, καθώς επίσης και τις εφαρμογές του. Μεταξύ των άλλων μελετά την παραγωγή, τη μετάδοση, τη λήψη και την αλληλεπίδραση του ήχου με τα διάφορα υλικά μέσα, καθώς επίσης και τις τεχνικές ελέγχου και επεξεργασίας για την εκμετάλλευση του ήχου σε εξειδικευμένες εφαρμογές.
Ιστορία.
Αρχαιότητα.
Η ακουστική έχει συναρπάσει την ανθρωπότητα από την αρχαιότητα. Η ιστορία της ακουστικής μπορεί να θεωρηθεί ότι αρχίζει τον 6ο αι. π.Χ. στην αρχαία Ελλάδα και πιο συγκεκριμένα, με τις μελέτες του Πυθαγόρα και των Πυθαγορείων. Αυτοί κατόρθωσαν να προσδιορίσουν τις σχέσεις που υπάρχουν μεταξύ του μήκους μιας παλλόμενης χορδής και του ύψους του παραγόμενου ήχου. Σε αυτούς επίσης οφείλεται μία από τις πρώτες μουσικές κλίμακες. Οι Πυθαγόρειοι διαχώρισαν τις δύο τυπικές όψεις των σπουδών της ακουστικής: τη μουσική όψη, που αφορά το φυσιολογικό και αισθητικό μέρος της ακουστικής, και τη φυσικομαθηματική όψη, που σχετίζεται με το πειραματικό μέρος. Άλλωστε, η ατελής ακόμα γνώση των κανόνων της ανάκλασης του ήχου φαίνεται από το σχήμα των αρχαιοελληνικών θεάτρων (4ος αι. π.Χ.) και των ελάχιστα διαφορετικών ρωμαϊκών θεάτρων που τα διαδέχτηκαν. 
Ο Μάρκος Βιτρούβιος Πολλίων, Ρωμαίος αρχιτέκτων και μηχανικός που άκμασε τον 1ο π.Χ. αιώνα (70-15π.Χ.), συνέγραψε το περίφημο έργο "De architectura" το οποίο περιέχει, μεταξύ άλλων, πολύτιμες πληροφορίες για την αρχιτεκτονική και τις μηχανικές κατασκευές της εποχής εκείνης, καθώς και προγενέστερων.
Νεότερη εποχή.
Μετά από την ελληνορωμαϊκή αρχαιότητα ο Leonardo da Vinci (1452-1519) συνειδητοποίησε ότι απαιτείται αέρας, μεταξύ άλλων, ως μέσο για τη διάδοση του ήχου και ότι ο ήχος διαδίδεται με πεπερασμένη ταχύτητα. Η φυσική μελέτη και ερμηνεία της ακουστικής σημείωσε ουσιαστική πρόοδο με τον Γαλιλαίο (1564–1642) και έναν σύγχρονό του, τον Γάλλο Μαρέν Μερσέν - Marin Mersenne (1588–1648), οι οποίοι προσδιόρισαν πειραματικά τις μαθηματικές σχέσεις μεταξύ συχνότητας, μήκους, τάσης και μάζας μιας παλλόμενης χορδής, συμπληρώνοντας το έργο των Πυθαγόρειων πριν από 2000 χρόνια. Μεταξύ 1630 και 1680, πολλοί ερευνητές μεταξύ των οποίων και ο Μερσέν, διεξήγαγαν πειραματικές μετρήσεις της ταχύτητας του ήχου στον αέρα. Από τότε και έως τον 19ο αι. πολλοί μελετητές αφιέρωσαν τις μελέτες τους στα ακουστικά προβλήματα. Ωστόσο, όλοι περιορίστηκαν κυρίως στη μελέτη του φυσικού φαινομένου και πολύ λιγότερο στη φυσιολογική ακουστική και στην ψυχοακουστική.
Ο Joseph Sauveur (1653-1716) εισήγαγε τον όρο "ακουστική" για τη μελέτη του ήχου, το 1701.
Η μαθηματική θεωρία διάδοσης του ήχου μπορεί να θεωρηθεί ότι αρχίζει με τον Isaac Newton (1642-1727), του οποίου το έργο "Principia" (1687) περιείχε μια μηχανική ερμηνεία των παλμών ηχητικής πίεσης και της ταχύτητας των κυμάτων κατά τη διάδοσή τους σε στερεά μέσα. Υπολόγισε πρώτος την αχύτητα του ήχου βάσει θεωρητικών εκτιμήσεων. Η ακουστική θεωρία σε σταθερότερη μαθηματική και φυσική βάση διατυπώθηκε από τους Euler (1707-1783), Lagrange (1736-1813) και d'Alembert (1717-1783). Ο Leonhard Euler (1707-1783) διατύπωσε την κυματική εξίσωση για τον ήχο, στη μορφή που χρησιμοποιείται σήμερα. Η σύγχρονη θεωρία του ήχου και των κραδασμών είναι σε μεγάλο βαθμό ο καρπός της εργασίας αυτών των μαθηματικών και φυσικών. Ο Ernst Friedrich Florens Chladni (1756-1827) θεωρείται ο ιδρυτής της σύγχρονης πειραματικής ακουστικής. Εφηύρε τα στοιχεία Chladni, τα οποία καθιστούν ορατές τις φυσικές δονήσεις των πλακών. Μεγαλύτερες σε βάθος εργασίες με μαθηματικό υπόβαθρο για την ακουστική έγιναν από τον Hermann von Helmholtz (1821-1894), ο οποίος διερεύνησε την αίσθηση του ήχου (ενσωμάτωσε τη φυσιολογική ακουστική) και περιέγραψε τον συντονιστή ή αντηχείο Helmholtz, καθώς επίσης και από τον John William Strutt, 3rd Baron Rayleigh, στο μνημειώδες έργο του "Theory of Sound" (1877), στο οποίο παρουσιάζει πολλές μαθηματικά τεκμηριωμένες αποδείξεις για την παραγωγή και διάδοση του ήχου. Παράλληλα, ο Pierre Simon Laplace (1749-1827) περιέγραψε την αδιαβατική συμπεριφορά του ήχου, ενώ οι Wheatstone, Ohm και Henry, ανέπτυξαν τα ανάλογα ισοδύναμα μεταξύ ηλεκτρισμού και ακουστικής.
Στο δεύτερο μισό του 19ου αιώνα, αναπτύχθηκαν οι πρώτες ακουστικές συσκευές μέτρησης και καταγραφής, όπως ο φωναυτογράφος (phonoautograph) από τον Édouard-Léon Scott de Martinville (1817-1897) και αργότερα ο φωνογράφος του Thomas Alva Edison (1847-1931). Ο Αύγουστος Kundt (1839-1894) ανέπτυξε το σωλήνα Kundt που χρησιμοποιείται στη μέτρηση του συντελεστή απορρόφησης του ήχου.
Από τις αρχές του 20ού αιώνα έχουμε την ευρεία εφαρμογή των υφιστάμενων θεωρητικών γνώσεων σχετικά με την ακουστική. Έτσι, ο Wallace Clement Sabine (1868-1919), θεωρείται ότι ήταν ο πρώτος που συνέβαλε στην ανάπτυξη αυτού που ονομάζεται ακουστική χώρων ή αρχιτεκτονική ακουστική, με στόχο τη βελτίωση της ακουστικής ποιότητας των δωματίων.
Η εισαγωγή των ηλεκτρονικών λυχ­νιών και η εφεύρεση του σωλήνα ηλεκτρονίων (1907) συνέβαλε αποφασιστικά στο πεδίο της ακουστικής, καθώς επέτρεψε την κατασκευή μεγαφώ­νων, μικροφώνων, ενισ­χυτών και καταγραφέων για συχνότητες, ακουστικές και μη, ενώ η ακουστικές μετρήσεις βελτιώθηκαν σε ανάλυση και ακρίβεια. Έτσι, προστέθηκαν στα προηγούμενα επιστημονικά πεδία η ηλεκτροακουστική, η ακουστική υπερήχων με εφαρμογές στην ιατρική και στη βιομηχανία, η φωνομετρία, η αρχιτεκτονική ακουστική και η ακουστική του περιβάλλοντος χώρου. Νέοι τύποι ακουστικών μορφοτροπέων αναπτύχθηκαν και εξελίχθηκαν σε πλείστες εφαρμογές. Η υδροακουστική χρησιμοποιήθηκε εκτενώς για τον εντοπισμό υποβρυχίων από τον πρώτο παγκόσμιο πόλεμο. Ο Paul Langevin (1872-1946) χρησιμοποίησε υπερήχους ως τεχνική εντοπισμού αντικείμενων κάτω από το νερό (sonar). Οι νέες τεχνικές επέτρεψαν να επεκταθεί η μελέτη από τους απλούς ή σύνθετους ήχους σε ηχητικά φαινόμενα οποιουδήποτε τύπου, για παράδειγμα παλμικά. Από το 1930 περίπου εμφανίζονται επιστημονικά περιοδικά αφιερωμένα αποκλειστικά θέματα ακουστικής.
Μια από τις πιο σημαντικές εφαρμογές της ακουστικής αναπτύσσεται από το πρώτο μισό του 20ού αιώνα, σχετικά με τη μείωση του θορύβου, μέσω του σιγαστήρα στο σύστημα εξάτμισης των μηχανοκίνητων οχημάτων και το οποίο βελτιώνεται συνεχώς. Με την εισαγωγή των κινητήρων στη δεκαετία του 1950 και τις αναγκαίες προϋποθέσεις για την επιτυχή μείωση του θορύβου, αναπτύσσεται η αεροακουστική, η οποία επηρεάζεται σημαντικά από το έργο του James Lighthill (1924-1998).
Σύγχρονη εποχή.
Η σύγχρονη αντίληψη της ακουστικής χαρακτηρίζεται από την τάση να διαχωρίζονται οι διάφορες επιστημονικές και τεχνικές πλευρές. Κατά γενική έννοια, πράγματι η ηλεκτροακουστική αναλογία έχει επιτρέψει την εφαρμογή της τεχνικής των ηλεκτρικών κυκλωμάτων στη διάδοση της ηχητικής ενέργειας και, επομένως, τη μελέτη της λειτουργίας, για παράδειγμα, μιας σειράς μετατροπών και διαδόσεων, μέσα από ένα ανάλογο ηλεκτρικό κύκλωμα. Εξάλλου, έχει διαπιστωθεί ότι η ηχητική ενέργεια και οι άλλες μορφές ενέργειας (ηλεκτρική, μηχανική, χημική), στις οποίες αυτή μετατρέπεται, είναι βασικά φορείς σημάτων, στους οποίους πρέπει να διατηρείται συνεχώς το μέγιστο ποσό πληροφοριών. Έτσι μπορεί να γίνει κατανοητή η επιστημονική ονομασία των ηχείων, που αποκαλούνται ηλεκτροακουστικοί μετατροπείς. Από αυτή την άποψη πρέπει να παρατηρήσουμε ότι οι αναλογικές μέθοδοι αφορούν ακόμα και τα αισθητήρια όργανα, όπως για παράδειγμα το εσωτερικό αφτί (ελικοειδές πρότυπο) και τα φωνητικά όργανα. Ειδικότερα, από τη μία πλευρά οι πιο πρόσφατες εξελίξεις της επιστήμης των τηλεπικοινωνιών και από την άλλη η σημαντική πρόοδος των ηλεκτροακουστικών μηχανημάτων (που οφείλονται στην ηλεκτρονική) συμβάλλουν στην απαλλαγή της επιστημονικής ακουστικής από ένα είδος υποταγής στην αρχή της ανάλυσης των συνθέτων ήχων σύμφωνα με το θεώρημα του Φουριέ, αντίθετα προς τη διατύπωση του ακουστικού νόμου του Ωμ, που έμεινε ακλόνητος από το 1843. Την αναλυτική αντίληψη γύρω από τον ήχο αντικαθιστά σήμερα εκείνη που στηρίζεται στην αναπαράσταση του ήχου με βάση την τιμή που αποκτούν περισσότερες μεταβλητές. Έτσι λοιπόν ο ίδιος ο όρος ήχος, που κάποτε οριζόταν αναλυτικά είτε ως φυσική διαταραχή έξω από το αφτί είτε, κατ’ αντιδιαστολή, ως φυσιολογικό αίσθημα, θεωρείται σήμερα το σύνολο των φυσικών φαινομένων (ευρεία έννοια) έξω και μέσα στο αφτί και στον ανθρώπινο εγκέφαλο, που συνδέονται με τη διαταραχή, μέχρι το σημείο όπου η ψυχοακουστική, ανατομική και ηλεκτροφυσιολογική έρευνα είναι ικανή μέχρι σήμερα να διαπιστώσει τη διάδοση του σήματος.
Υποδιαιρέσεις της ακουστικής.
Οι υποδιαιρέσεις της ακουστικής είναι πολλές. Στη συνέχεια παρατίθεται ένας πινακας με 22 ενδεικτικά πεδία της ακουστικής, ταξινομημένα σε τρεις μεγάλες κατηγορίες:
Τα αναφερόμενα πεδία είναι γενικά σύμφωνα με την κωδικοποίηση PACS (Physics and Astronomy Classification Scheme) και την εφαρμοζόμενη από την Acoustical Society of America.
Άλλες κατηγορίες της ακουστικής, που πιθανώς θα μπορούσαν να υπαχθούν σε μια από τις παραπάνω κατηγορίες, αλλά έχουν αποκτήσει δική τους ονομασία λόγω της ιδιαίτερα εξειδικευμένης κατεύθυνσής τους, είναι: α) η Υπολογιστική Ακουστική (Computational Acoustics), β) Εκπαίδευση και Ακουστική (Acoustics in Education), γ) η Ακουστική Εκπομπή (Acoustic Emission), δ) η Ακουστική Οικολογία (Acoustic Ecology) και ε) τα Ηχοτοπία (Soundscapes) . Όλες οι προαναφερθείσες κατηγορίες δύνανται να επιλεχθούν από ερευνητικής απόψεως είτε μεμονωμένα είτε σε συνδυασμό (π.χ. η διεξαγωγή έρευνας για τη μελέτη της υποθαλάσσιας ηχορύπανσης ανήκει στον γενικότερο τομέα της Περιβαλλοντικής Ακουστικής, συνδυάζοντας ταυτόχρονα και το επιστημονικό πεδίο της Υποβρύχιας Ακουστικής).

</doc>
<doc id="46532" url="https://el.wikipedia.org/wiki?curid=46532" title="Σταθμός Πετραλώνων">
Σταθμός Πετραλώνων

Ο όρος Σταθμός Πετραλώνων μπορεί να αναφέρεται:

</doc>
<doc id="46535" url="https://el.wikipedia.org/wiki?curid=46535" title="Άννα Κομνηνή">
Άννα Κομνηνή

Η Άννα Κομνηνή (1 Δεκεμβρίου 1083 – 1153) ήταν Βυζαντινή πριγκίπισσα, ιστορικός και ιατρός, από τις σημαντικότερες μορφές της πνευματικής ζωής της αυτοκρατορίας κατά τον 12ο αιώνα, κόρη και πρωτότοκο παιδί του Βυζαντινού αυτοκράτορα Αλέξιου Α΄ Κομνηνού και της αυτοκράτειρας Ειρήνης Δούκαινας. Θεωρείται η πρώτη γυναίκα ιστορικός Στο ιστορικό της έργο "Αλεξιάς" καθρεφτίζεται η μεγάλη παιδεία της, η αρχαιομάθειά της, η εξοικείωσή της με την "Αγία Γραφή" και προπαντός η αφοσίωση και ο θαυμασμός της για τον πατέρα της.
Βιογραφικά στοιχεία.
Γεννήθηκε την 1η Δεκεμβρίου του 1083 στην Πορφύρα, το δωμάτιο στο ανάκτορο της Κωνσταντινούπολης όπου γεννιούνταν τα παιδιά των αυτοκρατόρων και έτυχε επιμελέστατης μόρφωσης και παιδείας. Το 1091 μνηστεύθηκε τον Κωνσταντίνο Δούκα, γιο του αυτοκράτορα Μιχαήλ Ζ΄ ενώ, μετά τον θάνατο του Κωνσταντίνου Δούκα, το 1097, παντρεύτηκε τον Νικηφόρο Βρυέννιο.
Όταν το 1118 πέθανε ο πατέρας της, οργάνωσε συνωμοσία κατά του νόμιμου διάδοχου, του αδελφού της Ιωάννη, η οποία απέτυχε εξαιτίας της άρνησης του συζύγου της να πάρει μέρος σε αυτήν.
Η ιστορικός.
Το 1137, μετά τον θάνατο του συζύγου της Νικηφόρου Βρυέννιου, αποσύρεται στην Αγία Μονή της Κεχαριτωμένης, στην Κωνσταντινούπολη, όπου και συνέγραψε μεταξύ του 1137 και του 1148 την "Αλεξιάδα", σε 15 "βιβλία" (κεφάλαια). Στο έργο της κατέγραψε την ιστορία του πατέρα της Αλεξίου Α΄ μεταξύ 1069 και 1118. Η γλώσσα και η μορφή του κειμένου αποτελεί χαρακτηριστικό δείγμα του αττικισμού. Το έργο της αποτελεί σημαντική πηγή για την Α΄ Σταυροφορία και είναι επίσης πολύτιμο για τις γεωγραφικές και τοπογραφικές πληροφορίες που περιέχει.
Πέθανε μετά το 1148, αλλά άγνωστο ακριβώς πότε. Από την "Αλεξιάδα" φαίνεται ότι ζούσε μέχρι και το 1148, οπότε είναι πιθανό ότι πέθανε λίγο αργότερα, το 1149 ή το 1153 ή το 1154. Τάφηκε κοντά στον πατέρα της, στη Μονή Παμμακάριστου.
Ο Κωνσταντίνος Καβάφης είχε αφιερώσει στην Άννα Κομνηνή το ομώνυμο ποίημα, δημοσιευμένο το 1920.
Οικογένεια.
Παντρεύτηκε τον Νικηφόρο Βρυέννιο τον νεότερο και είχε τέκνα:
Τα τέκνα της είχαν το επώνυμο (Κομνηνός) Βρυέννιος, όπως και η Άννα είχε το επώνυμο (Δούκαινα) Κομνηνή.

</doc>
<doc id="46536" url="https://el.wikipedia.org/wiki?curid=46536" title="Ορντού">
Ορντού

Η Ορντού (Ordu), αναφερόμενη και με το ελληνικό όνομα ως Κοτύωρα, είναι πόλη της Τουρκίας που βρίσκεται στα παράλια της Μαύρης Θάλασσας, δυτικά της Κερασούντας.
Αρχαία πόλη.
Τα Κοτύωρα, σύμφωνα με τον Ξενοφώντα ήταν αποικία και φόρου υποτελής των Σινωπαίων, διατηρώντας όμως ιδία αρμοστεία. Κατά την Περσική κυριαρχία διατηρούσε την αυτονομία της όπως και όλες οι άλλες πόλεις της περιοχής αυτής. Με την ίδρυση του Βασιλείου του Πόντου, από τους Μιθριδάτες, υποτάχθηκε σ΄ αυτό. Από τα Κοτύωρα, όπου παρέμειναν εκεί οι Μύριοι επί 45 ημέρες μετά από πολλές κακουχίες επιβιβάστηκαν σε πλοία και απέπλευσαν για Σινώπη και από εκεί επέστρεψαν στην Ελλάδα. 
Σημειώνεται ότι κατά την περίφημη εκείνη κάθοδο των Μυρίων οι Κοτυωρίτες όχι μόνο δεν δέχθηκαν να φιλοξενήσουν αυτούς στις οικίες τους αλλά τους αρνήθηκαν και την αγορά τροφίμων. Προ αυτής της κατάστασης ο Ξενοφών διέταξε τη βίαιη κατάληψη οικιών καθώς και την δια της βίας προμήθεια τροφίμων και από τα πέριξ χωριά. Η εχθρική αυτή εκδήλωση των κατοίκων ήταν αποτέλεσμα των εισηγήσεων του αρμοστή της πόλης και όχι τόσο αυθόρμητη. Τελικά προσήλθαν πρέσβεις της Σινώπης και αφού στην αρχή απείλησαν πόλεμο στη συνέχεια επήλθε συμφιλίωση και έτσι οι Κοτυωρίτες παρείχαν κάθε διευκόλυνση στους μυρίους. Κατά τον 2ο αιώνα μ.Χ. τα Κοτύωρα αναφέρονται από τον Αρριανό ως μικρή κώμη, ενώ κατά τους Βυζαντινούς χρόνους έπαψε ν΄ αναφέρεται πλέον.
Σύγχρονη ιστορία.
Κατά τον 17ο-18ο αιώνα που άρχισε να αναπτύσσεται η ναυτιλία στον Εύξεινο Πόντο, άρχισε παράλληλα ν΄ αναπτύσσεται και η νέα πόλη, παρακείμενα της αρχαίας, και να ακμάζει εμπορικά. Κύρια προϊόντα της νέας πόλης ήταν αραβόσιτος, φασόλια, καρύδια, δέρματα, γαλακτοκομικά και ξυλεία. Τα Κοτύωρα αποτελούν σήμερα έδρα υποδιοίκησης του νομού της Τραπεζούντας όπου και φέρεται, μετά την ανταλλαγή πληθυσμών, καθαρά τουρκική πόλη. 
Σημειώνεται ότι στην αρχή του 20ου αιώνα αριθμούσε 12.000 κατοίκους εκ των οποίων 6.000 ήταν Έλληνες και οι άλλοι Τούρκοι και Αρμένιοι. Η Ελληνική κοινότητα των Κοτυώρων διατηρούσε δημοτικό σχολείο με 150 μαθητές, παρθεναγωγείο με ίσο αριθμό μαθητριών καθώς και ημιγυμνάσιο με 350 μαθητές. 
Η έξωση των Ελλήνων έγινε το 1917. Συγκεκριμένα στις 19 Αυγούστου του 1917 ο ρωσικός στόλος άρχισε να βομβαρδίζει τις τουρκικές συνοικίες της πόλης, αποχωρώντας όμως πήραν και πολλούς Έλληνες. Τον Σεπτέμβριο του 1917 ξεκίνησε και η μεγάλη έξωση των Ελλήνων από τους Τούρκους. Στην αρχή οι κάτοικοι οδηγήθηκαν και διασκορπίστηκαν στους νομούς Σεβάστειας και Κασταμονής, εκτός από τους 2.500 που πρόλαβαν μέσω Τραπεζούντας να διεκπεραιωθούν στη Ρωσία. Όσοι δε τελικά κατάφεραν να επιζήσουν μέχρι το 1923 όπου και συνομολογήθηκε η «υποχρεωτική ανταλλαγή πληθυσμών» μεταξύ Ελλάδας και Τουρκίας μετανάστευσαν στην Ελλάδα.
Εκκλησιαστικά τα Κοτύωρα αποτελούσαν έδρα της επαρχίας Νεοκαισαρείας. Το τρέχον όνομα της πόλης προέρχεται από τη λέξη "Ordu", που σημαίνει "Στρατόπεδο" στην Τουρκική γλώσσα. Πυκνότητα πληθυσμού των Τούρκων στην πόλη. Σε αντίθεση με άλλους οικισμούς της Μαύρης Θάλασσας, είναι πολύ περισσότερο.
Στην Ορντού γεννήθηκε ο δωσίλογος Κωνσταντίνος Γ. Παπαδόπουλος που χρημάτισε επικεφαλής των δωσιλογικών-ναζιστικών τμημάτων του ΕΕΣ που εκτελούσαν Έλληνες χωρικούς και διεξήγαγε κοινές επιχειρήσεις με τους Γερμανούς
Κλίμα.
Το κλίμα των Κοτυώρων είναι εύκρατο, ωκεάνιο και αρκετά δροσερό. Η μέση ετήσια θερμοκρασία φθάνει τους 14 °C. Ο ψυχρότερος που είναι ο Ιανουάριος μήνας έχει μέση θερμοκρασία 7 °C, ενώ ο Αύγουστος, ο θερμότερος έχει 22 °C. Θερμοκρασίες που σπάνια πέφτουν κάτω από –5 °C ή ξεπερνούν τους 30 °C. Το ετήσιο ύψος βροχής φθάνει τα 1215 mm. Οι βροχοπτώσεις είναι κοινό όλο το χρόνο και είναι βαρύ από τον Δεκέμβριο ως και τον Μάρτιο καταγράφεται επίσης περιστασιακή χιονόπτωση, αλλά γενικά η κάλυψη χιονιού είναι πρόσκαιρη.

</doc>
<doc id="46537" url="https://el.wikipedia.org/wiki?curid=46537" title="Πλαταμώνας">
Πλαταμώνας



</doc>
<doc id="46538" url="https://el.wikipedia.org/wiki?curid=46538" title="Δήμου Ανατολικού Ολύμπου">
Δήμου Ανατολικού Ολύμπου



</doc>
<doc id="46539" url="https://el.wikipedia.org/wiki?curid=46539" title="Νομό Πιερίας">
Νομό Πιερίας



</doc>
<doc id="46540" url="https://el.wikipedia.org/wiki?curid=46540" title="Ολύμπου">
Ολύμπου



</doc>
<doc id="46541" url="https://el.wikipedia.org/wiki?curid=46541" title="Βυζαντινό νόμισμα">
Βυζαντινό νόμισμα

Το Βυζαντινό κράτος είναι η απ’ ευθείας συνέχεια της Ρωμαϊκής Αυτοκρατορίας. Έτσι διατήρησε και το κοινωνικό της σύστημα. Στην ιδιαίτερα ανεπτυγμένη λοιπόν για τα δεδομένα της εποχής αστική οικονομία, όπου επικρατούσε σε σημαντικό βαθμό η νομισματική οικονομία, ήταν αναγκαίο ένα ασφαλές και κοινά αποδεκτό μέσο συναλλαγών, δηλαδή ένα σταθερό νόμισμα. Τη σημασία του σταθερού νομίσματος επέβαλλε και η γραφειοκρατική δομή της δημόσιας διοίκησης και του έμμισθου στρατού. Σε μια Αυτοκρατορία που εξουσίαζε περί τα 50 εκατομμύρια υπηκόους, με μια γραφειοκρατική διοικητική μηχανή 30.000 υπαλλήλων, 200.000 τοπικών αξιωματούχων και περί τους 600.000 στρατιώτες (τα στοιχεία αναφέρονται στον 4ο αιώνα) ήταν αναγκαία η ύπαρξη ενός σταθερού νομίσματος για τη φορολόγηση του πληθυσμού, που θα επέτρεπε την σταθερή μισθοδοσία του στρατού και την απρόσκοπτη λειτουργία της γραφειοκρατικής μηχανής. Η αναταραχή που γνώρισε η Ρωμαϊκή Αυτοκρατορία τον 3ο αιώνα κλόνισε σημαντικά και τη σταθερότητα του νομίσματος, το οποίο υποτιμήθηκε επανειλημμένα. 
Το βυζαντινό νομισματικό σύστημα είναι τριμεταλλικό: αποτελείται από χρυσά, αργυρά και χάλκινα νομίσματα.Το νόμισμα που κόβει το βυζαντινό κράτος κυκλοφορεί με διάφορους τρόπους: δωρίζεται, κερδίζεται με εργασία και παροχή υπηρεσιών, δαπανάται σε συναλλαγές, αποθησαυρίζεται, επενδύεται, δανείζεται εντόκως και επιστρέφει στο κράτος με μορφή φόρου.ή ακόμα με κατασχέσεις ιδιωτικών αποθησαυρισμών. Άλλωστε η βυζαντινή οικονομία ήταν εκχρηματισμένη σε μεγάλο βαθμό.Οι κρατικές πληρωμές και η συλλογή φόρων γινόταν σχεδόν στο σύνολό τους με σολίδους, ενώ το χάλκινο νόμισμα εξυπηρετούσε τις ανάγκες διαβίωσης και τις αγοραίες συναλλαγές.
Πρωτοβυζαντινή περίοδος (324-642).
Νομισματικές πολιτικές.
Ο Μέγας Κωνσταντίνος έθεσε τις βάσεις του νομισματικού συστήματος της βυζαντινής αυτοκρατορίας. Επέβαλε τον λεγόμενο "χρυσό κανόνα". Δηλαδή ένα πραγματικό νόμισμα, του οποίου η ονομαστική αξία ήταν η ίδια με τη μεταλλική. Συγκεκριμένα το χρυσό νόμισμα, "ο χρύσινος" ή το "νόμισμα" -ως το πρώτο καθαυτό νόμισμα, μια και αυτό πρώτο παρουσιάζει τα χαρακτηριστικά του είδους- ("solidus") (στη Δύση ονομαζόταν "bezant") με θεωρητικό βάρος το εβδομηκοστό δεύτερο της ρωμαϊκής λίτρας (4,55 ή 4,48 γραμμάρια) και πλήρη θεωρητικό τίτλο 24 καρατίων. Το "κεράτιον" ("siliqua"), αν και το συναντάμε στις πηγές, δεν υφίστατο ως πραγματικό νόμισμα. Πρόκειται για μονάδα βάρους ισοδύναμη με το 1/1728 της ρωμαϊκής λίτρας (0,189 ή 0,186 γραμμάρια), δηλαδή το 1/24 του θεωρητικού βάρους του solidus. Χρησιμοποιήθηκε για τη μέτρηση της περιεκτικότητας σε χρυσό του χρυσού νομίσματος. Επίσης δηλώνει τη νομισματική λογιστική μονάδα, που ισοδυναμεί με το 1/24 του solidus. Η λογιστική σχέση θα παραμείνει πραγματική έως τον 11ο αιώνα. Επίσης αυτή η καθαρότητα και η σταθερότητα του βάρους του χρυσού αυτού νομίσματος θα καθορίσουν την ανωτερότητα του βυζαντινού νομίσματος στη διεθνή αγορά για αιώνες.Η νομισματική μεταρρύθμιση του Κωνσταντίνου Α΄ υπήρξε τόσο επιτυχημένη, ώστε στη συνείδηση του ελληνικού λαού το παλαιό χρυσό νόμισμα ταυτίστηκε με το "κωνσταντίνειο" χαρακτηριζόμενο ως "κωνσταντινάτο" Το χαλκό μικρό νόμισμα , το "νουμμίον" (nummus) ή και "δηνάριον" έχει βάρος το οποίο ποικίλλει, αλλά συνήθως κυμαίνεται γύρω στο ένα γραμμάριο.
Επί Αναστασίου Α΄ γύρω στα 498 μεταρρυθμίζεται το νομισματικό σύστημα με την έκδοση φόλλεων αξίας σαράντα νουμμίων, σε δύο αλλεπάλληλες εκδόσεις. Η πρώτη έκδοση αποτελείται από φόλλεις μικρού σχήματος και θεωρητικού βάρους 1/36 της λίτρας (περίπου 9 ή 8,96 γραμμαρίων). Η δεύτερη αποτελείται από φόλλεις μεγάλου σχήματος και διπλάσιου θεωρητικού βάρους, 18 κέρματα στη λίτρα (περίπου 18 ή 17,92 γραμμάρια η κάθε φόλλις).
Ο Αναστάσιος, με την εισαγωγή στην αγορά των πολλαπλάσιων του νουμμίου, αποσκοπούσε στον περιορισμό της κυκλοφορίας του μικρού αυτού κέρματος, αφού έτσι αύξανε η κυκλοφορία του νομισματικού όγκου τον πληθωρισμό, αύξανε τις τιμές και της αξία του χρυσού νομίσματος σε νούμμια.Έτσι η αντιστοιχία με ένα solidus ήταν 1 solidus=360 φόλλεις μικροί=14.400 νουμμία.
Επί Ιουστιανινού Α΄ το βάρος των φόλλεων αυξομειώνεται (18 στη λίτρα επί Αναστασίου ως το 528, αύξηση του βάρους την περίοδο 538-548, επάνοδος στο αρχικό βάρος την περίοδο 548-562). Η πολιτική αυτή στόχευε στην προσαρμογή της ονομαστικής αξίας στην πραγματική μεταλλική τους αξία σε σχέση με τα χρυσά νομίσματα και στη διαφύλαξη της εσωτερικής συνοχής του νομισματικού συστήματος.
Τα νομίσματα.
Τα νομίσματα, χρυσά, αργυρά, χάλκινα υποδιαιρούνται ως εξής: 
Θεσμικοί παράγοντες και νομισματική παραγωγή.
Ο Κόμης των θείων θησαυρών ("comes sacrarum largitionum") είχε στην αρμοδιότητά του την κοπή του νομίσματος και μέχρι τον Ιουστινιανό Α΄ επόπτευε τους προμηθευτές των νομισματοκοπείων. Η κατάργηση της υπηρεσίας των θείων θησαυρών, γύρω στα 610, οδήγησε στη μεταβίβαση των σχετικών αρμοδιοτήτων στα σέκρετα των διαφόρων λογοθετών. Το βεστιάριο είχε πλέον υπό την εξουσία του τη νομισματική παραγωγή.
Νομισματοκοπεία.
Το δικαίωμα κοπής χρυσών και αργυρών νομισμάτων ανήκε αποκλειστικά στο νομισματοκοπείο του comitatus, και ειδικά της πρωτεύουσας. Στη συνέχεια παραχωρήθηκε και σε επαρχιακά νομισματοκοπεία του Ιλλυρικού, της Ιταλίας και της Αφρικής.
Στα χρόνια του Ηρακλείου λειτούργησαν προσωρινά στρατιωτικά νομισματοκοπεία, που έκοβαν χάλκινα νομίσματα για τις ανάγκες του στρατού, όπως ήταν το 609/610 στην Κύπρο, στην κατ' Ισσόν Αλεξάνδρεια (Αλεξανδρέττα), το 613/614 στην Ιερουσαλήμ, το 615-619 στην Ισαυρία και εκ νέου στην Κύπρο το 629.
Η κυκλοφορία του χρήματος εντός και εκτός της αυτοκρατορίας.
Για την περίοδο αυτή η παραγωγή νομισμάτων από την πρωτεύουσα θεωρείται πέντε έως δέκα φορές περισσότερη από εκείνη κάθε άλλου επαρχιακού νομισματοκοπείου. Έτσι οι αριθμοί, που κατά προσέγγιση προτείνονται για την παραγωγή σολίδων το χρονικό διάστημα 602-610: είναι 840.000, για το 610-632: είναι 1.430.000 και για το 632-641: 1.430.000.
Νομισματικά ευρήματα σολίδων στην Κίνα, στα εδάφη των Αβάρων και στην Ουκρανία, στη νότια Ρωσία, στα εδάφη των Χαζάρων και στις χώρες του Καυκάσου· μαρτυρούν απόπειρες διπλωματικών επαφών, εξαγορά στρατιωτικών υπηρεσιών, καταβολές φόρου για την περίοδο μεταξύ 7ου και 8ου αιώνων.
Εικονογραφία των Βυζαντινών νομισμάτων.
Σύμφωνα με τις επιγραφές των νομισμάτων της πρώτης αυτής περιόδου ο Βυζαντινός Αυτοκράτορας είναι στρατιώτης της χριστιανικής Πίστης ("Imperator Militans"), σωτήρας της Οικουμένης ("salvator mundi"), η δόξα του στρατού και ο νικητής του γένους των βαρβάρων ("Gloria Exercitus και Triumfator Gent[ium] Barb[arum]"), η σωτηρία και η ελευθερία της αυτοκρατορίας ("salus et spes reipublicae") και προσφέρει ευτυχία ("felicitas perpetua"). Ο Αυτοκράτορας απεικονίζεται φορώντας στρατιωτική ενδυμασία (θώρακα) και paludanemtum (αυτοκρατορική στολή) και κρατώντας λάβαρο με το Χριστόγραμμα, τη σταυροφόρο σφαίρα ως το σύμβολο του θριάμβου του Χριστού και του Χριστιανισμού στη Γη. Στις πρόσθιες όψεις των βυζαντινών χρυσών νομισμάτων της περιόδου απεικονίζεται ο αυτοκράτορας και στις οπίσθιες ένας Άγγελος με σταυρό και σταυροφόρο σφαίρα. Στα αργυρά απεικονίζονταν συνήθως αυτοκράτορες στις πρόσθιες και στις οπίσθιες ο σταυρός και επιγραφές. Στα χάλκινα πολλαπλάσια του νουμμίου που εισήγαγε ο Αναστάσιος Α' εμπρός εικονιζόταν αυτοκράτορες, ενώ πίσω η ένδειξη των ονομαστικών αξιών τους: Μ΄=40 νουμμία, Κ΄=20 νουμμία, Ι΄=10 νουμμία, Ε΄ με Χριστόγραμμα=5 νουμμία.
Μεσοβυζαντινή περίοδος (642-1204).
Νομισματικές πολιτικές.
Αρχαιολογικές έρευνες έχουν πιστοποιήσει, πως στα χρόνια του Θεόφιλου εκδίδονται αναβαθμισμένα μιλιαρέσια, τόσο στην εμφάνιση όσο και στο βάρος κοπής: η διάμετρός τους είναι μεγαλύτερη από αυτή του παραδοσιακού τύπου και το θεωρητικό βάρος έχει αυξηθεί από 2,27 γρ. σε 3,41 γρ. Ίσως αυτή η μεταρρύθμιση αποσκοπούσε στη μισθοδοσία του θεματικού στρατού, ενώ το μεγαλύτερο βάρος ήταν ένα επιπλέον δέλεαρ για την αποδοχή του νομίσματος εκ μέρους των στρατιωτώνΑπό το δεύτερο μισό του 10ου αιώνα τίθεται σε κυκλοφορία -παράλληλα με το παλαιό solidus, θεωρητικού βάρους 4,55 ή 4,48 γραμμαρίων- ένα άλλο χρυσό νόμισμα με πλήρη τίτλο καθαρότητας, το "τεταρτηρόν", λίγο πιο ελαφρύ από το πρώτο. Το κυκλοφόρησε ο Νικηφόρος Φωκάς και είχε αξία μειωμένη κατά 1/12 σε σχέση με το νόμισμα πλήρους βάρους. Εξυπηρετούσε η κυκλοφορία του την αύξηση των εσόδων του δημόσιου ταμείου, αφού η εισφορά προς το κράτος θα εισπραττόταν με το βαρύ νόμισμα και οι δημόσιες πληρωμές θα γινόταν με το ελαφρύτερο. Από τα μέσα του 11ου αιώνα έχουμε διαταραχή του νομισματικού συστήματος: η υποτίμηση των δεκεατιών του 1070 και του 1080 οδήγησε σε μεγάλη μείωση της καθαρότητας (από 70% σε 45%).
Ο Αλέξιος Α΄ Κομνηνός επιχείρησε να σταματήσει το νομισματικό χάος της προηγούμενης περιόδου: εξέδωσε νέο χρυσό νόμισμα με σχετικά υψηλό τίτλο καθαρότητας, που κυμαινόταν ανάμεσα στα 20 και 21 καράτια και διατηρήθηκε έως το 1204. Ωστόσο παράλληλα συνέχισαν να κυκλοφορούν και παλιότερα νομίσματα ή να κόβονται νέα "νομίσματα τραχέα" με διάφορα μίγματα μετάλλων, των οποίων ο τίτλος καθαρότητας πέφτει συνεχώς.
Θεσμικοί παράγοντες και νομισματική παραγωγή.
Στο Κλητορολόγιο του Φιλοθέου του 9ου αιώνα πληροφορούμαστε, πως προϊστάμενος του νομισματοκοπείου ήταν ο "άρχων της χαραγής" και ήταν στην υπηρεσία του χαρτουλαρίου του βεστιαρίου.
Νομισματοκοπεία.
Τον 7ο αιώνα ο αριθμός των νομισματοκοπείων μειώνεται δραστικά, λόγω της διοικητικής αναδιοργάνωσης του 629 και αργότερα λόγω της κατάληψης μεγάλου τμήματος της βαλκανικής από τους Σλάβους, της μισής Ιταλίας από τους Λομβαρδούς και της Συρίας, της Αιγύπτου και όλης της βόρειας Αφρικής από τους Άραβες.
Στη Χερσώνα επανιδρύεται και λειτουργεί μεταξύ 866/867-989, στις Συρακούσες από το 641-648 έως τη δεκαετία του 870-το μακροβιότερο στη Δύση-, στη Νάπολη από το 641-648 έως το 829-842, στη Σαρδηνία από το 649 έως το 713-715. και στη Νίκαια .
Την ίδια περίοδο πιθανολογείται η λειτουργία νομισματοκοπείου στην Τραπεζούντα και στις αρχές του 12ου αι. έχει ιδρυθεί εκεί από τον επαναστάτη Θεόδωρο Γαβρά.
Η κυκλοφορία του χρήματος εντός και εκτός της αυτοκρατορίας.
Την περίοδο των τελών του 6ου και των αρχών του 7ου αι. η λειτουργία της νομισματικής κυκλοφορίας διακρίνεται σε δύο μεγάλες περιφερειακές ενότητες, τη δυτική και την ανατολική, οι οποίες και αυτές διασπάστηκαν σε μικρότερες και σχετικά αυτόνομες ή και κλειστές περιοχές. Αυτή η κατάσταση μπορεί να αποδοθεί στην περιορισμένη κινητικότητα των στρατευμάτων ή ίσως στις περιορισμένες συναλλαγές μεταξύ των επαρχιών.Για την περίοδο αυτή η παραγωγή των νομισμάτων υπολογίζεται με μεγάλη αβεβαιότητα σε 250.000 με 300.000 νομίσματα.
Από τον 7ο έως τον 9ο αιώνα παρατηρείται ένα μεγάλο κενό όσον αφορά τα νομισματικά ευρήματα στη Μικρά Ασία και τη Βαλκανική, που μπορεί να αποδοθεί ή σε νομισματικές μεταρρυθμίσεις, ή στη γεωγραφική συρρίκνωση των συνόρων της αυτοκρατορίας. Έτσι σε περιοχές, όπως η Αλβανία και η Άγκυρα ή η Πέργαμος ή η Αφροδιασιάδα ή οι Κεχρεές δεν έχουμε νομισματικά ευρήματα για χρονικές περιόδους πάνω από 100 έως 150 περίπου χρόνια.
Από τον 9ο αι. έως το 1204 σημειώνεται ανάκαμψη στην κυκλοφορία του νομίσματος, γεγονός που συνδέεται με την τροποποίηση της φορολογίας και την συνακόλουθη αύξηση της παραγωγής, κυρίως προϊόντων προς εμπορευματοποίηση και την ενίσχυση της ανταλλακτικής και νομισματικής οικονομίας.Επίσης η αύξηση του αριθμού των νομισμάτων είναι συνάρτηση μίας αναβάθμισης του αστικού παράγοντα και της ανάδειξης περιοχών σε διοικητικά ή εκκλησιαστκά κέντρα (π.χ. η περιοχή Αγίου Αχιλλείου: με ετήσια θρησκευτική πανήγυρη, ίδρυση θέματος Πρεσπών και διαχρονική λειτουργία σκέλους δευτερεύσας διακλάδωσης της Εγνατίας οδού)Για την περίοδο 914-959 υπολογίζεται μια παραγωγή 6.000.000 σολίδων, ενώ επί Αλεξίου Α' μετά τη μεταρρύθμισή του 1092 8.000.000-10.000.000 υπερπύρων.
Σχετική με την κυκλοφορία του βυζαντινού νομίσματος είναι και η συναλλακτική ισοτιμία του με άλλα της περιόδου: βενετικό έγγραφο του 1000 μας αναφέρει πως 1 νόμισμα = 120 δηνάρια. Τον 12ο αι.(συγκεκριμένα το 1196) στα πλαίσια των Σταυροφοριών ένα υπέρπυρο ισοδυναμούσε με 480 βενετικά δηνάρια.
Εικονογραφία των βυζαντινών νομισμάτων.
Την περίοδο αυτή ο αυτοκράτορας απεικονίζεται με υπατική στολή ή στρατιωτική στολή ή χλμύδα, ενώ στις οπίσθιες απεικονίζεται ο "Σταυρός" του Γολγοθά πάνω σε τριβαθμιδωτή βάση και γύρω επιγραφή "VICTORIA AUGG". Ο Ιουστινιανός Β' στην πρόσθια όψη ενός χρυσού σολίδου απεικόνισε τον Χριστό με το αριστερό χέρι του να κρατάει Ευαγγέλιο και με το δεξί να ευλογεί. Αυτή η νομισματική απεικόνιση του Χριστού συνδέεται με τον 82ο κανόνα της εν Τρούλλω Πενθέκτης Οικουμενικής Συνόδου (692)
Οι Εικονομάχοι αυτοκράτορες συνέχισαν την ιδεολογία του αυτοκράτορα-τοποτηρητή του Χριστού στη Γη. Όμως δεν απεικόνισαν τον Χριστό στα νομίσματά τους, αλλά τον Σταυρό του Γολγοθά πάνω σε τριβαθμιδωτή βάση ή μέλη της δυναστείας τους. Παράλληλα στα νομίσματα της εικονομαχικής περιόδου απεικονίστηκε η απόπειρα διεύρυνσης των ορίων της εξουσίας τους: απεικονίστηκαν φορώντας "χλαμύδα" και "λώρο", ενδύματα που συμβόλιζαν την πολιτική και την πνευματική εξουσία.
Μετά την αποκατάσταση των εικόνων στις πρόσθιες όψεις των χρυσών νομισμάτων απεικονίστηκε ο Χριστός Παντοκράτωρ. Στις οπίσθιες όψεις απεικονίστηκε ο ιερός χαρακτήρας της εξουσίας του αυτοκράτορα ή της αυτοκράτειρας. Απεικονίστηκε η στέψη των αυτοκρατόρων από το Χέρι του Θεού, τον Χριστό, την Παναγία, τον Αρχάγγελο Μιχαήλ.Επίσης ο Άγιος Δημήτριος ως μάρτυρας της πίστεως.
Υστεροβυζαντινή περίοδος (1204-1453).
Θεσμικοί παράγοντες και νομισματική παραγωγή.
Μετά την Άλωση η Αυτοκρατορία της Νίκαιας κόβει χρυσά υπέρπυρα, αργυρά και από κράμα "τραχέα" και "χάλκινα", "τεταρτηρά" και "μισά τεταρτηρά", η Αυτοκρατορία της Τραπεζούντας "αργυρά τραχέα", "άσπρα", "χάλκινα τραχέα" και "φόλλεις", το Δεσποτάτο της Ηπείρου "αργυρά τραχέα".
Επί Παλαιολόγων η κοπή νομίσματος παρέμεινε στη δικαιοδοσία του βεστιαρίου.
Νομισματικές πολιτικές.
Η αλλοίωση της καθαρότητας του νομίσματος επιλέγεται περισσότερο πλέον αυτήν την περίοδο με σκοπό τον πολλαπλασιασμό των κυκλοφορούντων νομισμάτων. Έτσι το μέσο βάρος του χρυσού νομίσματος πέφτει στο διάστημα 1222-1254 4,7% και στο διάστημα 1258-1282 6,5% και 8-11% μεταξύ 1295-1328. 
Ο Παχυμέρης μας πληροφορεί, πως μετά το 1204 σημειώθηκαν διαδοχικές πτώσεις της αξίας του χρυσού νομίσματος: "ως τα χρόνια του Ιωάννη Δούκα τα 2/3 του βάρους του νομίσματος (=16 κεράτια) ήταν καθαρός χρυσός. Ύστερα επί Μιχαήλ (Η΄ Παλαιολόγου), εξ αιτίας των δόσεων προς τους Ιταλούς, έχασε ο χρυσός ακόμη ένα κεράτιο και τώρα το νόμισμα έχει μόνο το μισό τού βάρος του σε καθαρό χρυσό".
Τα νομίσματα.
Η ύστερη βυζαντινή ή παλαιολόγεια νομισματική περίοδος χωρίζεται: στην πρώιμη (1259/61-1304), κατά την οποία εκδόθηκαν "υπέρπυρα" αργυρά και χάλκινα από κράμα τραχέα και χάλκινα τεταρτηρά. Η ισοτιμία του χρυσού υπέρπυρου με το αργυρό τραχύ, τρικέφαλο νόμισμα ήταν 1 προς 12. Στη μέση παλαιολόγεια νομισματική περίοδο (1304-1367), κατά την οποία κόβονται "χρυσά υπέρπυρα", "αργυρά, βασιλικά" και "μισά βασιλικά", από κράμα και "χάλκινα πολιτικά" νομίσματα, αλλά και "χάλκινα ασσάρια". 
Τέλος, στην ύστερη παλαιολόγεια περίοδο (1367-1453) το "αργυρόν σταυράτον" αποτελεί τη βάση του βυζαντινού νομισματικού συστήματος, επειδή το "χρυσό υπέρπυρον" δεν ήταν πραγματικό νόμισμα, αλλά θεωρητικό. Το "σταυράτο" είχε υποδιαιρέσεις το "μισό σταυράτον" και το "1/8 του σταυράτου", τα χάλκινα "τουρνέσια" και τα "folari".με ονόματα δηλαδή ενετικά.
Νομισματοκοπεία.
Τα δύο νομισματοκοπεία της Παλαιολόγειας περιόδου βρίσκονται στην Κωνσταντινούπολη και στη Θεσσαλονίκη. Ίσως στην Κωνσταντινούπολης να μοιραζόταν η κοπή νομίσματος στο αυτοκρατορικό νομισματοκοπείο του Μεγάλου Παλατίου και σε ένα άλλο, το οποίο έκοβε κυρίως νομίσματα μικρής αξίας ή ενδεχομένως το ασήμι, το οποίο έφερναν εκεί οι πολίτες.Ιδιαίτερα πιθανή είναι επίσης η λειτουργία νομισματοκοπείου στη Φιλαδέλφεια επί Ανδρόνικου Β'.
Η κυκλοφορία του χρήματος εντός και εκτός της αυτοκρατορίας.
Από τον 13ο αι. και μετά το υπέρπυρο εξασθενεί έναντι των ισχυρών νομισμάτων, που το αντικατέστησαν μετά. Η ισοτιμία υπέρπυρου-δουκάτου καθοριζόταν σε μεγάλο βαθμό από την περιεκτικότητά του σε πολύτιμο μέταλλο.
Μετά τα μέσα του 14ου αι. έχουμε έλλειψη νομισμάτων και το ενετικό δουκάτο υπερισχύει του βυζαντινού υπέρπυρου τόσο, που μέλη της βυζαντινής άρχουσας τάξης επιλέγουν την συναλλαγή με δουκάτα: έτσι η Άννα Καντακουζηνή, σύζυγος του μεγάλου δομέστικου Δημήτριου Παλαιολόγου κάνει πράξη αγοραπωλησίας με τη μονή Δοχειαρίου και λαμβάνει για κτήμα στη Μαριανά Χαλκιδικής "εξακόσια υπέρπυρα διά βενετικών δουκάτων πραττομένων".
Εικονογραφία των βυζαντινών νομισμάτων.
Την περίοδο αυτή απεικονίζονται αυτοκράτορες να γονατίζουν και να προσκυνούν τον Χριστό ή την Παναγία, αυτοκράτορες να φορούν φωτοστέφανο και φτερούγες ή να κρατούν ομοίωμα εκκλησίας ή πόλης, θρησκευτικές παραστάσεις, όπως η Ετοιμασία του Θρόνου, η Μεταμόρφωση του Σωτήρος και το Μαρτύριο του Αγίου Δημητρίου. Επίσης σύμβολα όπως: τύποι σταυρού (σε μετάλλιο, τετράφυλλο ή τετράγωνο, πατριαρχικός απλός, διπλός, με φτερούγες ή φυλλοφόρο βάση, σλαβικός ισοσκελής, Μαρτυρίου, αγκυρωτός), άστρο μικρού και μεγάλου μεγέθους, κλειδιά, κρίνο μικρό και μεγάλου μεγέθους, το κιβώριο του Αγίου Δημητρίου, ο δικέφαλος αετός, φοινικόφυλλο, μονόγραμμα δυναστείας (Παλαιολόγων), τείχη και πύλη κάστρου.
Χάραξη και παραγωγή των βυζαντινών νομισμάτων.
Τα πέταλα των χρυσών και αργυρών νομισμάτων και όσων ήταν από ήλεκτρον κατασκευαζόταν κυρίως με τη μέθοδο al pezzo. Κάθε πέταλο πριν χτυπηθεί ζυγιζόταν και επιδεχόταν διορθωτικών παρεμβάσεων, λειάνσεων, μέχρι να λάβει το καθορισμένο βάρος του. Η μέθοδος al marco δηλαδή η κατασκευή συγκεκριμένου αριθμού πετάλων από τμήμα μετάλλου με δεδομένο βάρος εφαρμοζόταν για τα χάλκινα και αργυρά νομίσματα. Τα πέταλα ίσως παρασκευάζονταν με τη χύτευση μετάλλου σε διάφορες κυκλικές μήτρες. Οι πενιχρές αρχαιολογικές μαρτυρίες δεν μας βοηθούν να διαπιστώσουμε αν οι μήτρες χύτευσης ήταν κλειστές, ή ανοικτές με ημισφαιρικές κοιλότητες, ανεξάρτητες ή συνδεόμενες μεταξύ τους. Τον 10 και 11ο αιώνες παρατηρείται εκτεταμένη επαναχρησιμοποιήση πρωιμότερων νομισμάτων για την κοπή νέων.
Αγγλική αρχαιολογική ανασκαφή στο Μεγάλο Παλάτιο έφερε στο φως στενόμακρο κτήριο, βορειοδυτικά εκκλησίας αφιερωμένης στην Παναγία την Προσευχή. Το κτήριο είχε ακόμα επτά πεσσούς που στήριζαν ισάρρυθμα τόξα. Η ανωδομή του κτηρίου πρέπει να καταστράφηκε περί τον 12ο αιώνα. Βρέθηκε στρώμα με απορρίμματα πάχους 0,50 εκ. που περιείχε κονιορτοποιημένο κάρβουνο, κομμάτια από το χωνευτήριο, άμμο λείανσης, τρίποδες και κυρίως αρκετή ποσότητα ελασμάτων ορείχαλκου, πιθανότατα υπολείμματα από κατασκευή νομισματοφόρων πετάλων.
Γενικές παρατηρήσεις επί των απεικονίσεων βυζαντινών αυτοκρατόρων.
Αυτό που μπορεί να παρατηρηθεί ως προς τα εικονογραφικά θέματα είναι, πως οι πιο συνηθισμένοι τύποι είναι οι απεικονίσεις αυτοκρατόρων, θρησκευτικές παραστάσεις και "λειτουργικών τύπων" δηλαδή δηλωτικών της αξίας του κάθε νομίσματος. Απουσιάζουν εικόνες παρμένες από τον φυσικό κόσμο ή αναπαραστάσεις δημοσίων κτηρίων ή γεγονότων.Οι κατά κρόταφο μορφές της ρωμαϊκής περιόδου αντικαθίστανται από μετωπικές μορφές και τα προσωπογραφικά χαρακτηριστικά τους σχεδόν εξαφανίζονται.Έως τον 11ο αιώνα ο συνηθισμένος εικονιστικός τύπος ήταν η (κατά μέτωπο) προτομή, αργότερα επικρατεί η όρθια μορφή, ωστόσο και πιο πριν δεν απουσιάζουν όρθιες μορφές, ενώ προτομές επανέρχονται και στον τελευταίο αιώνα του Βυζαντίου.Η απεικόνιση ομάδας αυτοκρατόρων είχε μια συγκεκριμένη σειρά: ο πρεσβύτερος των δύο βρίσκεται στα αριστερά ως προς τον θεατή. Όταν είναι τρεις, ο πρεσβύτερος εμφανίζεται στο κέντρο, ο αμέσως νεότερος δεξιά του και ο τρίτος σε ηλικία αριστερά του
Στην περίοδο της λατινικής κυριαρχίας και της Παλαιολόγειας δυναστείας η εκτέλεση των μορφών στα νομίσματα είναι γρήγορη, η γραμμή απλή ενώ υπερτερεί το γραμμικό σχέδιο, λόγω της ανάγκης για πληθωρική κυκλοφορία.
Οι επιγραφές των βυζαντινών νομισμάτων.
Οι νομισματικές επιγραφές χαρακτηρίζονται από έναν ακραίο συντηρητισμό επειδή τα λατινικά αντικαταστάθηκαν με μεγάλη καθυστέρηση από τα ελληνικά, αν και εξ αρχής χρησιμοποιήθηκαν ελληνικά γράμματα ως δηλωτικά της αξίας των νομισμάτων. Η αντικατάσταση των λατινικών χαρακτήρων πραγματοποιήθηκε πλήρως μόλις τον 11ο αιώνα στα νομίσματα, όταν προηγήθηκε περίοδος που συνυπήρχαν οι δύο γλώσσες σε αυτά, με το "C" να παίρνει άλλοτε τη θέση του "Κ" και άλλοτε τη θέση του "s". Η πρωιμότερη ελληνική επιγραφή σε νόμισμα είναι η φράση "εν τούτω νίκα" στους πρώτους φόλλεις του Κώνσταντος Β'.
Οι χαρακτηριστικοί αυτοκρατορικοί τίτλοι στα πρώιμα βυζαντινά νομίσματα είναι: "DN"(Dominus noster=Κύριος ημών) και "PF"(=Pius Felix, ευσεβής ευτυχής) ή το "PP"(=perpetuus, αιώνιος),"AVG[ustus]". Τον 8ο αιώνα απαντάται το "PAMVLT"(per annos multos=εις πολλά έτη), ενώ το Αugustus αντικαθίσταται από το "δεσπότης", "βασιλεύς", "αυτοκράτωρ", "δούλος Χριστού", "ευσεβής" ή με τη φράση "εν Χριστώ", "εν Θεώ"
Από τον 11ο αιώνα οι επιγραφές προστίθενται δίπλα στα προσωπικά ονόματα και τα οικογενειακά, που αρχίζουν να αναγράφονται από το 8ο αιώνα, ενώ από τον Αλέξιο Α' γράφονται κιονηδόν, δηλαδή σε κάθετες στήλες, αντικαθιστώντας τις κυκλικές επιγραφές.
Στα παλαιολόγεια νομίσματα υπάρχουν και επιγραφές με χρονολογικές και γεωγραφικές ενδείξεις. Χρονολoγίες-ινδικτιώνες (ΙΝΔΚ ή Ν) νομισματικών εκδόσεων αναγράφονται σε νομίσματα του Ανδρόνικου Β' Παλαιολόγου και του Ανδρόνικου Γ' Παλαιολόγου. Επίσης έχουμε επιγραφές με γεωγραφικό περιεχόμενο, όπως +THC ΜΑΚΕΔΟΝΙΑC και ΠΛ ΚΩΟΥ-ΚΩΝCTANTINOYΠΟΛΙC σε χάλκινα ασσάρια των Ανδρόνικου Β' Παλαιολόγου και Μιχαήλ Θ' Παλαιολόγου.
Επίσης πάνω στα νομίσματα υπάρχουν και οι ενδείξεις των νομισματοκοπείων: η ένδειξη CON OB, αποτελούμενη από τα τρία πρώτα γράμματα της λέξης "Κωνσταντινούπολη", σε λατινική γραφή και τα δύο πρώτα γράμματα της λέξης "Οβ(ρύζον)", δηλαδή καθαρός χρυσός. Ή είναι η συντομογραφία ΟΒ΄, που αντιστοιχεί με την ελληνική γραφή του αριθμού 72 και είναι ενδεικτικό, ότι ο σόλιδος αντιστοιχεί με το 1/72 της ρωμαϊκής λίτρας (324 γραμμάρια). Η ένδειξη CON OB αρχίζει να χρησιμοποιείται από τα τέλη του 4ου αι. και στα επαρχιακά νομισματοκοπεία.Άλλες συντομογραφίες είναι TES για τη Θεσσαλονίκη, ΝΙΚΟ για τη Νικομηδεια, ΚΥΖ για την Κύζικο, ΑΝΤΙΧ για την Αντιόχεια, THEUPO ως Θεούπολις, ΚΑRT για την Καρχηδόνα
Μετά το 537 χαράσσεται και το έτος βασιλείας, όποτε συντελέστηκε η κοπή.
Ξένες μιμήσεις βυζαντινών νομισμάτων.
Ενδεικτικό της ακτινοβολίας του βυζαντινού πολιτισμού είναι και οι απομιμήσεις των βυζαντινών νομισμάτων από άλλους λαούς, αλλά και νομισματικών μέτρων με ονομαστική αξία καθορισμένη, όπως δηλώνει ο όρος "bisancium aureum" σε αγγλικά και γαλλικά συμβόλαια.
Η αγγλοσαξονική νομισματοκοπεία επηρεάστηκε και από τα βυζαντινά νομίσματα της περιόδου 5ου-7ου αι.μ.Χ. Έτσι η απεικόνιση σταυρού επί τριβαθμιδωτής βάσης σε βυζαντινά νομίσματα εμφανίζεται στους οπισθότυπους των βασιλικών νομισμάτων του Ciolth, όπου απεικονίστηκε σταυρός επί κωνικής βάσης. Επίσης εμπροσθότυποι νομισμάτων από το νομισματοκοπείο του York ομοιάζουν με του εμπρισθότυπους σολίδων του Ιουστιανιανού Β'
Επίσης ως πρότυπο τον σόλιδο του Ιουστίνου Β' είχε αγγλοσαξωνικός τύπος, που απεικόνιζε δύο ένθρονες μορφές κρατώντας σφαίρα ανάμεσά τους και έναν Άγγελο από πάνω τους. Η απεικόνιση δύο όρθιων μορφών με σταυρούς σε αγγλοσαξωνικά νομίσματα συνδέεται με νομίσματα του Ηρακλείου και των γιων του
Βυζαντινές επιρροές απηχούν οι απεικονίσεις του Χεριού του Θεού, του Χριστογράμματος, του μονογράμματος Α-Ω, του πατριαρχικού σταυρού. Μια νομισματική έκδοση του Εδουάρδου του Ομολογητή ομοιάζει με ένα σόλιδο του Θεοδοσίου Α', ή του Ιουστίνου Β' αφού έχουν κοινούς οπισθότυπους. Επίσης νόμισμα του Ερρίκου Γ' έχει εικονογραφικές ομοιότητες με νόμισμα του Μιχαήλ Η' (απεικόνιση σταυροφόρου σκήπτρου και σφαίρας)
Η ιδεολογία του βυζαντινού νομίσματος.
Ο Κοσμάς Ινδικοπλεύστης στήριξε τη θεωρία του για την αιωνιότητα της βυζαντινής αυτοκρατορίας και στο ότι: "εν τω νομίσματι αυτών (=Βυζαντινών) εμπορεύονται πάντα τα έθνη και εν παντί τόπω απ΄άκρον γης έως άκρον γης δεκτόν εστί, θαυμαζόμενον παρά παντός ανθρώπου και πάσης βασιλείας, όπερ εν ετέρα βασιλεία ουχ υπάρχει το τοιούτο".
Στο πλαίσιο του συγκεντρωτικού συστήματος προβάλλεται από αυτά ότι συνιστούσε τον σημαντικότερο ενοποιητικό παράγοντα της αυτοκρατορίας: τον αυτοκρατορικό θεσμό. Στην πρωτοβυζαντινή περίοδο η νομιμοποίηση της αυτοκρατορικής διαδοχής, δηλαδή πως ο νέος αυτοκράτορας είναι ο εκλεκτός του Θεού, απεικονίζεται με το χέρι του Θεού επάνω από το κεφάλι του αυτοκράτορα. 
Την εγγύτητα με το θείο υποδήλωναν επίσης τα φυσιογνωμικά χαρακτηριστικά (σαφήνεια περιγράμματος, δυνατό πηγούνι) ή βλέμμα προς τα επάνω, τονίζοντας ένα μυστικό δεσμό του αυτοκράτορα με τον Θεό, η ακινησία των μορφών, η απόλυτη μετωπικότητα
Η από κοινού απεικόνιση περισσότερων του ενός αυτοκρατόρων στο ίδιο νόμισμα γινόταν για λόγους προπαγάνδας: ο αυτοκράτορας επιθυμούσε να προβάλει στους υπηκόους του το όνομα και την εικόνα του διαδόχου, που επιθυμούσε. Η διαφοροποίηση του μεγέθους των μορφών τόνιζε τη σχέση του πρεσβύτερου προς το νεώτερο. Επίσης με άλλες λεπτομέρειες στο σχέδιο, όπως: αν δύο αυτοκράτορες κρατούν το κοντάρι ενός σταυρού ή λάβαρου, το χέρι του πρεσβύτερου βρίσκεται συνήθως υψηλότερα από του νεότερου. Αν οι αυτοκράτορες ήταν άκληροι, τότε είχαμε το θεσμό της συμβασιλείας και απεικονιζόταν δύο αυτοκράτορες καθισμένοι ή όρθιοι πλάι-πλάι.
Όταν στα 800 ο Καρλομάγνος στέφθηκε αυτοκράτορας, οι Βυζαντινοί αρνήθηκαν να του αναγνωρίσουν τον τίτλο. Αυτό υπογράμμιζε και η υπεροχή του βυζαντινού νομισματικού συστήματος: «μια σύγκριση ανάμεσα στο χρυσό βυζαντινό νόμισμα και την ασημένια πένα του Καρλομάγνου επέτρεπε[...] το συμπέρασμα, ότι ο βυζαντινός αυτοκράτορας "λαμπρότερος και δυνατώτερος εστίν».
Στις επιγραφές των νομισμάτων διαβάζουμε τίτλους δηλωτικούς ιδεολογικών προθέσεων: Ο όρος "ορθόδοξος", που συναντάμε σε νομίσματα δύο αυτοκρατόρων του 11ου αιώνα, διατρανώνει την προσήλωσή τους στην Ορθοδοξία κατά την αντιπαράθεσή τους με τη Ρώμη (π.χ. ο Μιχαήλ ΣΤ΄), ενώ ο όρος "πορφυρογέννητος" δηλώνει, ότι ο αυτοκράτορας είχε γεννηθεί στο πορφυρό δωμάτιο του παλατιού. Χρησιμοποιήθηκε από τον Κωνσταντίνο Ζ΄ με στόχο να υποστηρίξει τη νομιμότητα της γέννησής του, έναντι όσων αρνούνταν την ισχύ του τέταρτου γάμου τού πατέρα του Λέοντα ΣΤ΄. Επίσης ο όρος αυτός χρησιμοποιήθηκε και από τον Ιωάννη Β΄ Κομνηνό, τον πρώτο αυτοκράτορα ο οποίος ύστερα από ένα αιώνα ανέβηκε κληρονομικώ δικαιώματι στο θρόνο.Σε περιπτώσεις ανώμαλης διαδοχής στο θρόνο ή δυναστικής αντιζηλείας έχουμε την παρουσία επικεκομμένων νομισμάτων: έτσι φόλλεις στο όνομα του Βασιλείου Α΄ και των συναυτοκρατόρων του Κωνσταντίνου και Λέοντος (ΣΤ΄) βρίσκονται επικεκομμένοι σε φόλλεις με τις ένθρονες μορφές του Βασίλειου Α΄ και Κωνσταντίνου, ενώ φόλλεις στο όνομα του Κωνσταντίνου Ζ΄ και του γιου του Ρωμανού Β΄ είναι επικεκομμένοι σε εκδόσεις, όπου ο Κωνσταντίνος Ζ΄ απεικονίζεται μόνος του.Η απεικόνιση του προφήτη Αχιά σε αργυρό βασιλικό που εκδόθηκε μεταξύ 1321-1328, που είχε προφητεύσει τη διαίρεση των βασιλείων της Ιουδαίας και του Ισραήλ, επελέγη να απεικονιστεί επειδή ακριβώς η Βυζαντινή Αυτοκρατορία ήταν διαιρεμένη εκείνη την περίοδο ανάμεσα στον Ανδρόνικο Β΄ και τον Ανδρόνικο Γ΄. Επίσης για λόγους προπαγάνδας αύξανε η νομισματική παραγωγή και η κυκλοφορία, ενώ ταυτόχρονα ετίθεντο σε αχρηστία και αποσυρόταν τα νομίσματα των παλαιών αυτοκρατόρων.
Η χάραξη του σταυρού επάνω στα νομίσματα λειτούργησε ως "φυλακτήριον της αποτροπαίου φύσεως", όπως σημείωνε στις αρχές του 12ου αι. ο Μιχαήλ Ιταλικός και με μια άρρητη δύναμη έδιωχνε κάθε λοιμώδες νόσημα.
Επίσης η εύρεση νομισμάτων σε αρχαιολογικές ανασκαφές σε τάφους αρκετά χρόνια μετά την κοπή τους, όπως φόλλεων με απεικόνιση του Χριστού και όχι εκπροσώπου της κοσμικής εξουσίας, συνδέεται όχι με την χαμένη αγοραστική αξία τους, αλλά με τον θρησκευτικό συμβολισμό τους.

</doc>
<doc id="46543" url="https://el.wikipedia.org/wiki?curid=46543" title="Θεόδωρος Β΄ Λάσκαρης">
Θεόδωρος Β΄ Λάσκαρης

Ο Θεόδωρος Β΄ Λάσκαρης Βατάτζης (1222 - 18 Αυγούστου 1258) ήταν αυτοκράτορας της Νίκαιας από το 1254 έως τις 18 Αυγούστου 1258, οπότε και πέθανε.
Ζωή και δράση.
Ο Θεόδωρος Β΄ αναφέρεται και ως Θεόδωρος Β΄ Δούκας Λάσκαρις. Γεννήθηκε στη Νίκαια και ήταν γιος του Ιωάννη Γ΄ Δούκα Βατάτζη και της Ειρήνης Λασκαρίνας, κόρης του Θεόδωρου Α΄ Λάσκαρη, δημιουργού του κράτους της Νικαίας. Κληρονόμησε μια πολύ δυνατή Αυτοκρατορία και το ίδιο δυνατή την παρέδωσε στους διαδόχους του.
Ήταν πολύ μορφωμένος και είχε πλούσια φιλοσοφική και θεολογική κατάρτιση, όχι όμως και πολιτικές ικανότητες. Δάσκαλοί του ήσαν οι Νικηφόρος Βλεμμύδης και Γεώργιος Ακροπολίτης. Ενδιαφέρθηκε ιδιαίτερα για το θέμα της εκπαίδευσης και ίδρυσε βιβλιοθήκες και σχολεία. Από στρατιωτικής απόψεως, έκανε δύο δύσκολες, αλλά νικηφόρες εκστρατείες κατά των Βουλγάρων, οι οποίοι μετά το θάνατο του πατέρα του προσπάθησαν να ανακαταλάβουν περιοχές της Μακεδονίας και Θράκης, που είχε απελευθερώσει από αυτούς ο Ιωάννης Γ΄. Φρόντιζε να κλείνει τα ανοιχτά μέτωπα με διπλωματικές μεθόδους.
Παντρεύτηκε την Ελένη Ασέν, κόρη του Ιβάν Β΄ της Βουλγαρίας και της Άννας-Μαρίας Άρπαντ της Ουγγαρίας. Παιδιά τους ήταν ο Ιωάννης, η Ειρήνη, η Μαρία, η Θεοδώρα, η Ευδοξία και ακόμη μία κόρη. 
Όταν πάντρεψε την κόρη του Μαρία με τον Νικηφόρο Άγγελο, γιο του δεσπότη της Ηπείρου Μιχαήλ Β΄ Κομνηνού Δούκα Αγγέλου του παραχωρήθηκαν το Δυρράχιο και τα Σέρβια.
Επίσης βοήθησε το σουλτάνο του Ικονίου, τον οποίο απειλούσαν οι Μογγόλοι και παράλληλα δέχθηκε μογγολική πρεσβεία στην Αυλή του με μεγάλες τιμές.
Καθώς επεδίωκε τη βοήθεια του Πάπα Ρώμης για να ανακαταλάβει την Κωνσταντινούπολη, επανέλαβε τις διαπραγματεύσεις για την ένωση της Ορθόδοξης Εκκλησίας με την Ρωμαιοκαθολική, όμως αργότερα τις διέκοψε.
Στον κοινωνικό τομέα, υποστήριξε ιδιαίτερα τους χωρικούς και τους αστούς και προώθησε ικανά άτομα από αυτές τις τάξεις σε ανώτερα αξιώματα, προκαλώντας έτσι την αντίδραση των μελών της αριστοκρατίας, η οποία σταδιακά στοιχίστηκε γύρω από τον Μιχαήλ Η΄ Παλαιολόγο. Υπήρξε ιδιαίτερα ευσεβής και θρησκευόμενος.
Πάσχοντας από επιληψία βαριάς μορφής, αδυνατούσε να ασκεί τακτικά τα καθήκοντά του και με το πέρασμα του χρόνου η επιδείνωση της υγείας του, του προκαλούσε έντονες εμμονές, στρέφοντας πολλούς υψηλόβαθμους αξιωματούχους εναντίον του.
Πέθανε στο Νυμφαίο Μικράς Ασίας το 1258 σε ηλικία 36 ετών από βαριά ασθένεια. Πεθαίνοντας άφησε διάδοχο τον μόλις 7 ετών γιο του Ιωάννη Δ΄ Δούκα Βατάτζη. Σαν κηδεμόνα άφησε τον πρωτοβεστιάριο Γεώργιο Μουζάλωνα, άτομο ταπεινής καταγωγής, προκαλώντας την αντίδραση της αριστοκρατίας. Τελικά ο Γεώργιος θα δολοφονηθεί από επίθεση στρατιωτών, που υπηρετούσαν σε σώμα που διοικητής του ήταν ο Μιχαήλ Παλαιολόγος, ο οποίος θα επιβληθεί ως κηδεμόνας του νεαρού αυτοκράτορα, γεγονός που θα σημάνει την αρχή του τέλους της δυναστείας των Βατάτζηδων. Ο Μιχαήλ τύφλωσε τον νεαρό Ιωάννη Δ' και αξίωσε για τον εαυτό του το αξίωμα του αυτοκράτορα ως Μιχαήλ Η΄.
Συγγραφική δραστηριότητα.
Έγραψε διάφορα έργα, που άλλα εκδόθηκαν και άλλα όχι (όπως μια κωμωδία «εις τον βαγιούλον αυτού, κάκιστο και χείριστο όντα». Paris. Supl. Grec. 472 f. 102 v - 103r). Υπήρξε ο ποιητής του Μεγάλου Παρακλητικού Κανόνα που χρησιμοποιεί μέχρι σήμερα η Ορθόδοξη Εκκλησία και δημιουργός διάφορων άλλων θεολογικών έργων, όπως ο «Λόγος εις τε το Μέγα Σάββατο και εις το Πάθος του Κυρίου και εις την Αγίαν Ανάστασιν» που εκφωνήθηκε προς το τέλος της ζωής του. Από τα πιο γνωστά θεολογικά έργα του είναι τα "Θεωνύμια". Έγραψε επίσης και πολλές επιστολές. Ήταν συστηματικός υποστηρικτής της χρήσης της ονομασίας «Έλληνες» για το συλλογικό αυτοπροσδιορισμό των Βυζαντινών "Ρωμαίων", ο μόνος ανάμεσα στους Βυζαντινούς συγγραφείς του 13ου αιώνα που τη χρησιμοποιούν. Η επιλογή αυτή έχει ερμηνευτεί ως ανάπτυξη ενδιαφέροντος για την αρχαία Ελλάδα και ως προσπάθεια αποσύνδεσης από τις δυτικές συμπαραδηλώσεις του όρου «Ρωμαίοι» μετά τη λατινική κατάκτηση. Σύμφωνα με νεώτερη μελέτη (D. Angelov, 2019) ο Θεόδωρος χρησιμοποιεί τον όρο "Ρωμαίοι" και "Έλληνες" για τη δήλωση ταυτοτήτων. Η ρωμαϊκή ταυτότητα αναφέρεται στην πολιτική-κρατική οντότητα και η ελληνική για να προσδιοριστεί η ετερότητα σε σχέση με "άλλους" όπως οι Σελτζούκοι Τούρκοι (Πέρσες), οι Βούλγαροι και οι Λατίνοι.
Οικογένεια.
Ο Θεόδωρος Β΄ Βατάτζης νυμφεύτηκε την Ελένα των Ασέν, κόρη του Ιβάν Ασέν Β΄ της Βουλγαρίας και της (Άννας) Μαρίας των Άρπαντ και είχε τέκνα:
Τις πρώτες δύο κόρες του ο Θεόδωρος Β΄ τις πάντρεψε με ηγεμόνες για να εδραιώσει συμμαχίες. Όταν απεβίωσε όμως, ο σφετεριστής Μιχαήλ Η΄ Παλαιολόγος θέλησε να παντρέψει τις δύο άλλες με μικρούς ευγενείς, μακριά από τη Νίκαια.
Νομίσματα.
Ο Θεόδωρος Β΄ έκοψε χρυσά υπέρπυρα, τραχέα αργυρά, τραχέα από κράμα χαλκού με λίγο άργυρο και χαλκά τεταρτηρά. Τα νομισματοκοπεία του ήταν στη Μαγνησία, στη Θεσσαλονίκη και ίσως στη Νίκαια.
Στο "υπέρπυρον" ο Ιωάννης Γ΄ στέκεται στα αριστερά ενώ στα δεξιά στέκεται η Θεοτόκος, που τον ακουμπά με το δεξι της χέρι στο κεφάλι. Στην άλλη όψη ο Χριστός ένθρονος.

</doc>
<doc id="46544" url="https://el.wikipedia.org/wiki?curid=46544" title="Κοσμικές ακτίνες">
Κοσμικές ακτίνες

Οι κοσμικές ακτίνες ή κοσμική ακτινοβολία είναι μία κατηγορία ακτινοβολίας που αποτελείται από σωματίδια υψηλών ενεργειών τα οποία παράγονται σε κάποιο μέρος του Σύμπαντος μακριά από τη Γη και προσκρούουν στην ατμόσφαιρα της Γης με ανιχνεύσιμα αποτελέσματα. Μία από τις κύριες πηγές, ίσως και μοναδική, των κοσμικών ακτίνων είναι οι υπερκαινοφανείς αστέρες, οι οποίοι έχουν ως αποτέλεσμα την έκλυση τεραστίων ποσοτήτων ενεργειών.
Οι κοσμικές ακτίνες αποτελούνται κυρίως από ατομικούς πυρήνες, δηλαδή θετικά ηλεκτρικώς φορτισμένα σωματίδια, με αναλογία 87% πρωτόνια, 12% σωμάτια άλφα (πυρήνες ηλίου) και λίγους βαρύτερους πυρήνες (οι σχετικές περιεκτικότητες είναι συγκρίσιμες με τις ηλιακές). Ωστόσο, ένα μικρό ποσοστό των κοσμικών ακτίνων είναι ακτίνες γ (φωτόνια) πολύ υψηλών ενεργειών, ηλεκτρόνια και νετρίνα.
Οι κινητικές ενέργειες των σωματίων των κοσμικών ακτίνων εκτείνονται σε 14 τάξεις μεγέθους, με τη ροή (αριθμός σωματίων ανά μονάδα επιφάνειας και χρόνου) στην περιοχή της Γης να είναι αντιστρόφως ανάλογη του κύβου της ενέργειάς τους. Η μεγάλη αυτή διαφορά στις ενέργειες υποδεικνύει τη μεγάλη ποικιλία των πηγών της κοσμικής ακτινοβολίας: Οι διαδικασίες παραγωγής εκτείνονται από αστρικά φαινόμενα μέχρι μυστηριώδεις διαδικασίες υψηλών ενεργειών στα βάθη του Σύμπαντος. Μία κοσμική ακτίνα (1 σωμάτιο) μπορεί να φθάσει σε ενέργεια τα1020 eV (δηλαδή 50 Joules, η ενέργεια μιας μπάλας του τένις που κινείται με 151 km/h). Καμιά μηχανή (επιταχυντής) κατασκευασμένη από τον άνθρωπο στη Γη, προς το παρόν, δεν μπορεί να επιταχύνει κάποιο σωμάτιο σε τόσο υψηλές ενέργειες.

</doc>
<doc id="46545" url="https://el.wikipedia.org/wiki?curid=46545" title="Διεθνή ύδατα">
Διεθνή ύδατα



</doc>
<doc id="46546" url="https://el.wikipedia.org/wiki?curid=46546" title="Κοσμική ακτινοβολία">
Κοσμική ακτινοβολία



</doc>
<doc id="46547" url="https://el.wikipedia.org/wiki?curid=46547" title="Επιταχυντής σωματίων">
Επιταχυντής σωματίων



</doc>
<doc id="46548" url="https://el.wikipedia.org/wiki?curid=46548" title="Βάση Δεδομένων">
Βάση Δεδομένων



</doc>
<doc id="46549" url="https://el.wikipedia.org/wiki?curid=46549" title="ΒΕΠ">
ΒΕΠ



</doc>
<doc id="46550" url="https://el.wikipedia.org/wiki?curid=46550" title="Θεόδωρος Β' Λάσκαρης">
Θεόδωρος Β' Λάσκαρης



</doc>
<doc id="46553" url="https://el.wikipedia.org/wiki?curid=46553" title="Νικόλαος Χατζηνικολάου (αποσαφήνιση)">
Νικόλαος Χατζηνικολάου (αποσαφήνιση)



</doc>
<doc id="46555" url="https://el.wikipedia.org/wiki?curid=46555" title="Νικόλαος Χατζηνικολάου">
Νικόλαος Χατζηνικολάου



</doc>
<doc id="46559" url="https://el.wikipedia.org/wiki?curid=46559" title="Οικογένεια Ζαΐμη">
Οικογένεια Ζαΐμη

Η οικογένεια Ζαΐμη είναι παλιά οικογένεια πολιτικών των Καλαβρύτων, μέλη της οποίας πρωταγωνίστησαν κατά την περίοδο της Τουρκοκρατίας και της επανάστασης του 1821 διαδραματίζοντας στη συνέχεια σημαντικό ρόλο στην πολιτική ζωή του νέου ελληνικού κράτους.
Καταγωγή και Τουρκοκρατία.
Η καταγωγή της οικογένειας είναι από τη Κερπινή Καλαβρύτων, όπου και διατηρείται ο πύργος της οικογένειας, έδρα αυτής κατά την προεπαναστατική περίοδο. Το επώνυμο «"Ζαΐμης"» δεν είναι γνωστό από που προήλθε, υπάρχουν όμως μερικές εκδοχές. Σύμφωνα με την πρώτη προήλθε από κάποιο μέλος αυτής που υπηρέτησε στην Αίγυπτο κατά την Οθωμανική Αυτοκρατορία και του δόθηκε ως αντάλλαγμα ο τίτλος των «"Ζαΐμηδων»". Κατά μια άλλη εκδοχή η καταγωγή της οικογένειας είναι από τον βυζαντινό οίκο των Ζαρρή. Η πρώτη πάντως εμφάνιση μέλος της οικογένειας Ζαΐμη χρονολογείται το 1730, έτος το οποίο εξελέγη πρόκριτος των Καλαβρύτων ο Φίλιππος Ζαΐμης. Από το έτος εκείνο η οικογένεια Ζαΐμη απέκτησε το κληρονομικό δικαίωμα της δημογεροντίας, το οποίο διατήρησε μέχρι και το 1821. Αποφασιστικός παράγοντας για την εδραίωση και ενίσχυση της πολιτικής ισχύος της οικογένειας πρέπει να θεωρείται ο διορισμός του Ανδρούτσου Ζαΐμη στη θέση του Μωρογιάννη, δηλαδή σε αυτή του επάρχου της Πελοποννήσου. Από τη θέση αυτή έλαβε μέρος στα Ορλωφικά, για τη συμμετοχή του στα οποία και αποκεφαλίστηκε.
Επανάσταση μέχρι και σήμερα.
Μυήθηκαν στην Φιλική Εταιρεία και με το ξέσπασμα της επανάστασης τα μέλη της οργάνωσαν σώματα στρατού και ανέλαβαν πολιτικές θέσεις. Κατά την περίοδο του εμφυλίου (1823-1825) συντάχθηκαν αρχικά με τους Υδραίους πλοιοκτήτες. Στη συνέχεια ήρθαν σε σύγκουση με αυτούς με αποτέλεσμα να διωχθούν και η πατρική τους οικία να λεηλατηθεί από τα στρατεύματα των Ρουμελιωτών. Μετά την απελευθέρωση τα μέλη της αναμείχθηκαν με την πολιτική και άλλες δραστηριότητες διατελώντας μεταξύ άλλων βουλευτές, υπουργοί, πρωθυπουργοί, πρόεδροι της Δημοκρατίας κ.α. Σπουδαιότερο μέλος της οικογένειας θεωρείται ο Αλέξανδρος Ζαΐμης που διετέλεσε κατά καιρούς αρμοστής Κρήτης, πρόεδρος της βουλής, πρωθυπουργός και πρόεδρος της Δημοκρατίας.
Η οικογένεια Ζαΐμη συνδέθηκε με επιγαμίες με σπουδαίες οικογένειες όπως είναι οι οικογένειες Ρούφου, Δεληγιάννη-Παπαγιαννόπουλων, Νοταρά, Χαραλάμπη, Νέγρη, Αβέρωφ, Περρούκα, Βερούτη, Λυκουρέζου κ.α. Στην περιοχή Καστελόκαμπο του Ρίου Πατρών υπάρχει το τοπωνύμιο "«Ζαϊμαίικα»", στο οποίο η οικογένεια Ζαΐμη είχε αποκτήσει εθνικές εκτάσεις από το 1828. Εκεί κατασκεύασε εξοχική οικία, η οποία διατηρείται μέχρι και σήμερα. Στο εσωτερικό του κτήματος υπάρχει το εκκλησάκι της Αγίας Λουκίας, το οποίο είναι αφιερωμένο στην Λουκία Ζαΐμη - Νέγρη και μέσα στην είσοδο υπάρχουν ταφικές κρύπτες των γόνων της οικογενείας. Στο εσωτερικό της εκκλησίας βρίσκονται εικονογραφίες (1935) που έκανε ο σπουδαίος Νεοέλληνας ζωγράφος Φώτης Κόντογλου. Επίσης ο Ανδρέας Ζαΐμης είχε στην ιδιοκτησία του αρχοντικό σπίτι με μεγάλο κήπο στην γωνία της Αγίου Ανδρέα &amp; Ζαΐμη, οπού είχε χτιστεί το 1837 από τον μηχανικό Σταμάτη Κλεάνθη. Το κτίριο είχε χρησιμοποιηθεί ως κατοικία δημάρχου, ως αγγλικό προξενείο και κατά τον Α' παγκόσμιο πόλεμο ως νοσοκομείο Άγγλων και Γάλλων. Από το 1925 μέχρι και το 1995, έτος κατεδάφισης του οικήματος, η οικία ανήκε στην οικογένεια Ντόντη.
Μέλη.
Το γενεαλογικό δέντρο είναι ενδεικτικό και αναφέρεται στα πλέον σημαίνοντα πρόσωπα.

</doc>
<doc id="46562" url="https://el.wikipedia.org/wiki?curid=46562" title="Γκάντι">
Γκάντι

Το όνομα Γκάντι μπορεί να αναφέρεται:

</doc>
<doc id="46565" url="https://el.wikipedia.org/wiki?curid=46565" title="Φίλιπποι">
Φίλιπποι

Οι Φίλιπποι ήταν αρχαία πόλη της Ανατολικής Μακεδονίας με αρχικό όνομα "Κρηνίδες". Βρίσκεται στον σημερινό Νομό Καβάλας. 
Ο Απόστολος Παύλος ίδρυσε στους Φιλίππους την πρώτη Χριστιανική Εκκλησία επί Ευρωπαϊκού εδάφους.
Ιστορία.
Από τη Νεολιθική εποχή στο Βασίλειο των Μακεδόνων.
Η περιοχή των Φιλίππων κατοικείται τουλάχιστον από αυτόχθονες από την νεολιθική εποχή αδιαλείπτως. Βρίσκεται στη θέση Ντικλί Τας ΝΑ του σημερινού οικισμού. Η ιστορία του οικισμού των Φιλίππων αρχίζει στα 360/359 π.Χ. όταν άποικοι από τη Θάσο ιδρύουν την πρώτη πόλη, τις Κρηνίδες. Όταν το 356 π.Χ. απειλούνταν από τους Θράκες, ζήτησαν τη βοήθεια του Φιλίππου Β΄, του πατέρα του Μεγάλου Αλεξάνδρου. Εκείνος, διαβλέποντας την οικονομική και στρατηγική σημασία της πόλης, την κατέλαβε, την οχύρωσε και τη μετονόμασε σε Φιλίππους.
Ρωμαϊκοί χρόνοι.
Στα ρωμαϊκά χρόνια οι Φίλιπποι ήταν η σπουδαιότερη πόλη της ανατολικής Μακεδονίας, χτισμένη σε πολύ στρατηγική θέση και στο μέσο μιας πλούσιας σε αγαθά περιοχής. Μετά τη μάχη των Φιλίππων (το 42 π.Χ) μετατράπηκε σε ρωμαϊκή αποικία και αποικίστηκε από Ρωμαίους βετεράνους στρατιώτες, δύο φορές. Ο πρώτος αποικισμός (deductio) έγινε, αμέσως μετά τη μάχη, με εντολή του Αντώνιου και πήραν μέρος σε αυτόν απόμαχοι του ρωμαϊκού στρατού. Ο δεύτερος αποικισμός, στον οποίο συμμετείχαν και Ιταλοί πολίτες, έγινε μετά τη ναυμαχία του Άκτιου (31 π.Χ.) με εντολή του Οκταβιανού Αυγούστου, ο οποίος θεωρείτο δεύτερος οικιστής της πόλης, μετά τον Φίλιππο Β’ και για το λόγο αυτό η αποικία έφερε στο εξής το όνομα γένους του: colonia Iulia Augusta Philippensis. Δεδομένου ότι η αποικία είχε αγροτικό κυρίως χαρακτήρα, οι Ρωμαίοι άποικοι δεν εγκαταστάθηκαν μόνο μέσα στην πόλη των Φιλίππων αλλά και στις κώμες και τις αγροτικές επαύλεις που ήταν διάσπαρτες σε όλη την έκταση του τεράστιου territorium της αποικίας, το οποίο περιλάμβανε μέσα στα όριά του το μεγαλύτερο μέρος των σημερινών νομών Δράμας και Καβάλας, καθώς κι ένα μέρος της περιοχής Παγγαίου του νομού Σερρών. Σε επιγραφές αναφέρονται οι κάτοικοι (vicani) διαφόρων κωμών, όπως είναι : οι Καλπαπουρείται, Προυπτοσουρηνοί, Οχρίνοι, Ιολλίται, Τριπολίται, Κερδωζείς, Mediani, Nicaenses, Coreni, Scaporeni, Tasibasteni, Montani, Suritani. 
Από τους Φιλίππους περνούσε η κύρια οδική αρτηρία της Εγνατίας οδού, η οποία μετά από πορεία 10-12 ρωμαϊκών μιλίων έφερνε στη Νεάπολη κι από κει στη Θράκη, όπως μαρτυρούν τα ρωμαϊκά Οδοιπορικά και τα μιλιάρια που βρέθηκαν ως τώρα. Στην πόλη εισερχόταν η Εγνατία από την πύλη της Αμφίπολης, περνούσε από το forum, όπου σώζεται και ένα πλακόστρωτο τμήμα της, εξερχόταν από την πύλη της Νεάπολης και αφού διέσχιζε ένα εκτεταμένο προάστιο, συνέχιζε την πορεία της προς νότο. Στους Φιλίππους είχε επίσης την αφετηρία του και ένας άλλος σημαντικός ρωμαϊκός δρόμος ο οποίος οδηγούσε διαδοχικά στις πόλεις Σίρις (Σέρρες), Ηράκλεια Σιντική και κατέληγε στην αρχαία Σαρδική (σημερινή Σόφια).
Από την άφιξη του Αποστόλου Παύλου στη Βυζαντινή εποχή.
Πολύ σημαντική χρονολογία υπήρξε το έτος 49 ή 50 μ.Χ., όταν ο Απόστολος Παύλος επισκέφθηκε τους Φιλίππους και ίδρυσε την πρώτη Χριστιανική Εκκλησία της Ευρώπης. Το γεγονός αυτό ανάδειξε την πόλη σε μητρόπολη του Χριστιανισμού. Κατά τους Βυζαντινούς χρόνους, μεταξύ του 963 με 969 μ.Χ., ανοικοδομούνται τα τείχη της πόλης και κτίζονται οι πύργοι και το τείχος της ακρόπολης. Κατά τον 7ο αιώνα οι φυσικές καταστροφές και επιδρομές ανάγκασαν τον πληθυσμό να εγκαταλείψει το αστικό κέντρο και να μετατραπεί σε οχυρό, διατηρώντας τη σημασία του, λόγω της θέσης του πάνω στη βασική χερσαία αρτηρία ανατολής - δύσης. Τον 14 αιώνα επήλθε η ολοκληρωτική εγκατάλειψη της περιοχής.
Αρχαιολογικές έρευνες.
Η ανασκαφική έρευνα άρχισε στους Φιλίππους στα 1914, από τη Γαλλική Αρχαιολογική Σχολή. Μετά το Β΄ Παγκόσμιο Πόλεμο, η Αρχαιολογική Υπηρεσία και η Αρχαιολογική Εταιρεία διενήργησαν συστηματικές ανασκαφές. Το 1962 ανακαλύφθηκε στους Φιλίππους πλήθος ευρημάτων. Σήμερα, η Αρχαιολογική Υπηρεσία, το Αριστοτέλειο Πανεπιστήμιο Θεσσαλονίκης και η Γαλλική Αρχαιολογική Σχολή συνεχίζουν την αρχαιολογική έρευνα. Τα ευρήματα των ανασκαφών εκτίθενται στο Αρχαιολογικό Μουσείο Φιλίππων.
Αναστηλωτικές εργασίες έχουν γίνει στα περισσότερα μνημεία του Αρχαιολογικού Χώρου Φιλίππων. Σήμερα βρίσκεται σε εξέλιξη ένα πρόγραμμα στερέωσης, αναστήλωσης και ανάπλασης του αρχαίου θεάτρου, στο πλαίσιο του Ευρωπαϊκού προγράμματος 1994 «Ιστορικά Κτήρια και Χώροι Θεαμάτων».
Κατά τη διάρκεια της 40ής Συνόδου της ΟΥΝΕΣΚΟ που πραγματοποιήθηκε στην Κωνσταντινούπολη, αποφασίστηκε, στις 15 Ιουλίου 2016, η εγγραφή του Αρχαιολογικού Χώρου στον Κατάλογο Μνημείων Παγκόσμιας Κληρονομιάς.

</doc>
<doc id="46566" url="https://el.wikipedia.org/wiki?curid=46566" title="Το άρωμα">
Το άρωμα

Το άρωμα (γερμ.:"Das Parfum") είναι μυθιστόρημα του 1985 γραμμένο από τον Γερμανό συγγραφέα Πάτρικ Ζύσκιντ ("Patrick Süskind"). Το βιβλίο γνώρισε διεθνή επιτυχία και το 2006 διασκευάστηκε σε ταινία με τον τίτλο "Perfume: The Story of a Murderer" από τον σκηνοθέτη Τομ Τίκβερ. Άλλα βιβλία του ιδίου συγγραφέα : «Το κοντραμπάσο», «Το περιστέρι».
Περίληψη.
Πρόκειται για την ιστορία του Ζαν Μπατίστ Γκρενουίγ, που γεννήθηκε με ένα ιδιαίτερο χάρισμα: Έχει καταπληκτική όσφρηση. Μπορεί να οσφρανθεί αντικείμενα όπως η πέτρα, τα χρήματα, το γυαλί, δηλαδή άψυχα πράγματα που για τους κοινούς ανθρώπους δεν αναδίδουν κάποια συγκεκριμένη οσμή. Μπορεί να μυρίσει πιο χαρακτηριστικά αρώματα, όπως των λουλουδιών και των φυτών, μπορεί να αντιληφθεί ολόκληρο τον κόσμο μέσα από τις οσμές του. Το χάρισμά του αυτό του επιτρέπει να δουλέψει στη βιοτεχνία της αρωματοποιΐας για διάφορα αφεντικά, τα οποία πλήττονται από διάφορες συμφορές, μόλις ο Ζαν φύγει από τη δούλεψή τους.
Όμως αυτός ο άνθρωπος δεν έχει δική του μυρωδιά. Από τη στιγμή που γεννήθηκε υπήρξε ένα άοσμο τίποτα. Με βάση κάποια δύσοσμα υλικά, προσθέτοντας πιο ελαφριές αρωματικές ουσίες δημιούργησε την τέλεια απομίμηση της ανθρώπινης μυρωδιάς. Τότε, ο εγωϊσμός του, η κακία του και το μίσος του για τους ανθρώπους έφτασαν στο αποκορύφωμα. Αποφασίζει να δημιούργησει το άρωμα του έρωτα και μ' αυτό το επίτευγμα να κατακτήσει τον κόσμο. Αυτή η καταχθόνια σκέψη τον οδηγεί στην δολοφονία είκοσι πέντε νεαρών κοριτσιών προκειμένου να κλέψει την οσμή της καθεμιάς. Στο τέλος κλείνει όλες τις μυρωδιές σε ένα μικρό φιαλίδιο. Μαγεύει τους πάντες και τότε, τη στιγμή του μεγάλου του θριάμβου, το μίσος και η αηδία του για τους ανθρώπους έρχεται να δηλητηριάσει τη χαρά του. Η καταδίκη του ματαιώνεται και ο ίδιος σπαταλάει το τελευταίο άρωμα από το φιαλίδιο, κατακτώντας τις καρδιές των αποβρασμάτων του Παρισιού, οι οποίοι τον σκοτώνουν, προκειμένου ν' αποκτήσουν ένα κομμάτι του Γκρενούιγ δικό τους.
Μέσα από το «Άρωμα» ο αναγνώστης μεταφέρεται στο γοητευτικό αλλά και ρυπαρό Παρίσι του 17ου αιώνα και από τις λεπτομερείς περιγραφές, μαθαίνει γοητευτικές λεπτομέρειες για την ιστορία της αρωματοποιίας καθώς και την διαδικασία παρασκευής των αρωμάτων.

</doc>
<doc id="46567" url="https://el.wikipedia.org/wiki?curid=46567" title="Βεργιανά Ρεθύμνης">
Βεργιανά Ρεθύμνης

Τα Βεργιανά μικρό ημιορεινό χωριό της Κρήτης στην Περιφερειακή Ενότητα Ρεθύμνης σε υψόμετρο 270 μέτρα.
Γεωγραφία - Ιστορία.
Τα Βεργιανά βρίσκονται σε απόσταση 28 χλμ. Α. από το Ρέθυμνο και 6 χλμ ΝΔ. από το Πέραμα (έδρα του δήμου). Ο πληθυσμός του στην τελευταία απογραφή (2011) είχε 9 κατοίκους. Το χωριό ονομάζεται έτσι από τη φράση «το χωριό των Βέργηδων», ήτοι Βεργιανά. Το επώνυμο Βέργης είναι κοινότατο και σήμερα. Πρώτη φορά μνημονεύεται στο έργο του Μ. Χουρμούζη Βυζάντιου "Κρητικά" το 1842. Το 1881 αναφέρεται στην Απογραφή του Σταυράκη ως οικισμός του Δήμου Μαργαριτών με 76 Χριστιανούς κατοίκους. Το 1900 αναφέρεται στο δήμο Ελευθερναίων με 66 κατ. Το 1920 αναφέρεται στον αγροτικό δήμο Πλευριανών, κατ. 81 το 1928 στην κοινότητα Αλφάς κατ. 74, το 1940 στην Κοινότητα Μαργαριτών κατ. 60, το 1961 κατ. 50 ,το 1971 κατ. 30. το 1981 κατ.23 και το 1991 19 κάτοικοι. Μετά την ενσωμάτωση της Κρήτης με την Ελλάδα αναφέρεται το 1925 στο ΦΕΚ 27Α - 31/01/1925 να προσαρτάται στην τότε κοινότητα Αλφάς. Σύμφωνα με το σχέδιο Καλλικράτης, ανήκει στην τοπική κοινότητα Μαργαριτών που υπάγεται στη δημοτική ενότητα Γεροποτάμου του Δήμου Μυλοποτάμου και σύμφωνα την απογραφή του 2011 έχει πληθυσμό 9 κατοίκους. Το συγκρότημα κατοικίας ιδιοκτησίας Χρ. Πολυχρονάκη έχει χαρακτηριστεί ως ιστορικό διατηρητέο μνημείο.
Εκκλησιαστική υπαγωγή.
Η εκκλησία του χωριού είναι αφιερωμένη στην Αγία Βαρβάρα και υπάγεται στην ενορία Πλευριανών της Δ΄ Αρχιερατικής Περιφέρειας της Ιεράς Μητροπόλεως Ρεθύμνης και Αυλοποτάμου της Εκκλησίας της Κρήτης και είναι διακοσμημένη με εικόνες του 19ου αιώνα.

</doc>
<doc id="46568" url="https://el.wikipedia.org/wiki?curid=46568" title="Νομό Ρεθύμνης">
Νομό Ρεθύμνης



</doc>
<doc id="46569" url="https://el.wikipedia.org/wiki?curid=46569" title="Ιωακείμ Γρυσπολάκης">
Ιωακείμ Γρυσπολάκης

Ο Ιωακείμ Γρυσπολάκης είναι πρώην πρύτανης του Πολυτεχνείου Κρήτης και μαθηματικός. Αποφοίτησε από το Αριστοτέλειο Πανεπιστήμιο Θεσσαλονίκης το 1970 και έλαβε Μ.Sc. το 1974 και Ph.D. το 1976 από το Wayne State University.
Τον Αύγουστο του 1999 κατέλαβε τη θέση του Αντιπρύτανη Οικονομικού Προγραμματισμού και Ανάπτυξης, και διετέλεσε Πρόεδρος της Επιτροπής Ερευνών και Πρόεδρος του Δ.Σ. της Εταιρείας Αξιοποίησης της Περιουσίας και Διοίκησης του Τεχνολογικού Πάρκου του Πολυτεχνείου Κρήτης. Τον Αύγουστο του 2005 εκλέχθη Πρύτανης του Πολυτεχνείου Κρήτης.
Κριτική.
Ο Ιωακείμ Γρυσπολάκης έχει δεχθεί σκληρή κριτική από μία κοινότητα φοιτητών για την στάση του υπέρ της επιχειρούμενης εκπαιδευτικής μεταρρύθμισης το 2006-2007 και για άλλες δραστηριότητες:
Οι επικριτές του υποστηρίζουν ότι εφαρμόζει έτσι την λογική της ανταποδοτικότητας. Η λογική αυτή υποστηρίζουν ότι υπάρχει στο προσχέδιο του νομοσχεδίου της εκπαιδευτικής μεταρρύθμισης και στο Νόμο Περί Αξιολόγησης στα ΑΕΙ.
Ο ίδιος έχει δημοσίως ισχυριστεί ότι:
Στους επικριτές του συμπεριλαμβάνονται και συνάδελφοι του, μέλη ΔΕΠ (βλ. την ενότητα: Κριτική από τον Δημήτρη Πατέλη), οι οποίοι τον κατηγορούν για κατασταλτικές και αντιδημοκρατικές ερμηνείες των νομοθετικών διατάξεων, για πίεση και εκφοβισμό φοιτητών και καθηγητών με σκοπό να απέχουν από κινητοποιήσεις και τα συνδικαλιστκά όργανα, και ότι δημοσίως αναφέρεται σε μια κατά φαντασίαν πλειοψηφία στο Πολυτεχνείο Κρήτης και ευρύτερα στην κοινωνία η οποία επικροτεί και στηρίζει τις αποφάσεις του και τις ενέργειες του.
Έχει δεχθεί κριτική από την Πρυτανεία του ΕΜΠ για τις έωλες κατηγορίες του περί διακίνησης ναρκωτικών μέσα στην Πολυτενχειούπολη του ΕΜΠ, τις οποίες ανασκεύασε αργότερα. Επίσης η στήλη "Ιός" της εφημερίδας Ελευθεροτυπία, του έχει ασκήσει δριμεία κριτική για την ασυνεπή πολιτική του στάση, συγκρίνοντας τις θέσεις που εξέφραζε ως πρόεδρος του συλλόγου μελών ΔΕΠ την περίοδο '97-'99 και την τηλεοπτική υποστήριξη που παρείχε το 2007 στην τότε ακόμα προωθούμενη εκπαιδευτική μεταρρύθμιση.
Κριτική των προτάσεων του Ιωακείμ Γρυσπολάκη.
από τον Δημήτρη Πατέλη (Επίκουρο καθηγητή του Πολυτεχνείου Κρήτης)

</doc>
<doc id="46571" url="https://el.wikipedia.org/wiki?curid=46571" title="Έσελον">
Έσελον

 
Το ΕΣΕΛΟΝ, αρχικά μυστικό κυβερνητικό πρόγραμμά, είναι ένα πρόγραμμα παρακολούθησης και κατασκοπείας (signals intelligence/SIGINT, κατασκοπεία σημάτων, δίκτυο συλλογής και ανάλυσης) που λειτουργεί εκ μέρους των πέντε κρατών που έχουν υπογράψει την Συμφωνία Ασφαλείας Ηνωμένου Βασιλείου – Ηνωμένων Πολιτειών (UKUSA Security Agreement)—Αυστραλίας, Καναδά, Νέας Ζηλανδίας, Ηνωμένου Βασιλείου και Η.Π.Α., γνωστό επίσης ως τα "Πέντε Μάτια".
Το πρόγραμμα ΕΣΕΛΟΝ δημιουργήθηκε στα τέλη της δεκαετίας του 1960 για την παρακολούθηση τις στρατιωτικές και διπλωματικές επικοινωνίες της Σοβιετικής Ένωσης και τους συμμάχους της του Ανατολικού μπλοκ κατά τη διάρκεια του Ψυχρού Πολέμου, και ιδρύθηκε επίσημα το 1971.
Μέχρι το τέλος του 20ου αιώνα, το σύστημα που αναφερόταν ως "ΕΣΕΛΟΝ" φέρεται να είχε ήδη εξελιχθεί πέρα από τη στρατιωτική και διπλωματική του σκοπιμότητα, για να γίνει "ένα παγκόσμιο σύστημα κατασκοπίας ιδιωτικών και εμπορικών επικοινωνιών".
Όνομα.
Η Προσωρινή Επιτροπή του Ευρωπαϊκού Κοινοβουλίου για το Κατασκοπευτικό Σύστημα ΕΣΕΛΟΝ δήλωσε ότι, "Φαίνεται πιθανό, δεδομένων των ενδείξεων και τη ομοιομορφία των δηλώσεων από μια μεγάλη γκάμα ατόμων και οργανισμών, περιλαμβανομένων και Αμερικανικών πηγών, ότι το όνομά του είναι όντως ΕΣΕΛΟΝ, αν και αυτό αποτελεί σχετικά μικρή λεπτομέρεια". 
Η πρώην υπάλληλος της NSA Margaret Newsham ισχυρίζεται ότι εργάστηκε στην εγκατάσταση και ρύθμιση του λογισμικού που αποτελεί το σύστημα ΕΣΕΛΟΝ όταν εργαζόταν στην εταιρεία Lockheed Martin, από το 1974 ως το 1984, στο Σάνιβέϊλ της Καλιφόρνια στις ΗΠΑ, και στο Μένγουιθ Χιλ στην Αγγλία. Τότε, σύμφωνα με τη Newsham, το κωδικό όνομα ΕΣΕΛΟΝ ήταν ο όρος της NSA για το ίδιο το δίκτυο υπολογιστών. Η Lockheed το αποκαλούσε "P415". Τα προγράμματα του λογισμικού ονομαζόταν "SILKWORTH" και "SIRE". Ένας δορυφόρος που ονομαζόταν "VORTEX" υπέκλεπτε επικοινωνίες. Μια εικόνα που υπάρχει στο ίντερνετ από ένα κομμάτι σχισμένο προφανώς από μια περιγραφή εργασίας εμφανίζει το Έσελον ανάμεσα σε πολλά άλλα κωδικά ονόματα.
Η Αγγλική εφημερίδα "The Guardian" συνόψισε τις δυνατότητες του συστήματος ΕΣΕΛΟΝ ως εξής: 
«Ένα παγκόσμιο δίκτυο ηλεκτρονικών κατασκοπευτικών σταθμών που μπορούν να κρυφακούν τηλέφωνα, φαξ, και υπολογιστές. Μπορεί να παρακολουθεί τραπεζικούς λογαριασμούς. Οι πληροφορίες αυτές αποθηκεύονται στους υπολογιστές του Έσελον, που μπορούν να τηρούν εκατομμύρια καταγραφές για άτομα. 
Επίσημα όμως, το Έσελον δεν υπάρχει.»
Αναφορές και αποκαλύψεις.
Δημόσιες αποκαλύψεις (1988–2000).
Η πρώτη αποκάλυψη για το σύστημα παρακολούθησης του ΕΣΕΛΟΝ προήλθε το 1988 από τη Margaret Newsham, υπάλληλο της εταιρείας Lockheed. Η Newsham είπε σε μέλος του Αμερικανικού Κογκρέσου ότι τα τηλεφωνήματα του Ρεπουμπλικανικού γερουσιαστή Strom Thurmond παρακολουθούνταν από την NSA. Οι έρευνες του Κογκρέσου καθόρισαν ότι, "η στόχευση Αμερικανών πολιτικών προσώπων δεν μπορεί να είχε προκύψει τυχαία, αλλά ήταν ενσωματωμένη εξ αρχής στο σύστημα. 
Το 1996 δόθηκε μια λεπτομερείς περιγραφή του ΕΣΕΛΟΝ από τον Νεοζηλανδό δημοσιογράφο Nicky Hagerστο βιβλίο του του 1996 "Secret Power – New Zealand's Role in the International Spy Network" (Μυστική Δύναμη – Ο ρόλος της Νέας Ζηλανδίας στο Διεθνές Κατασκοπευτικό Δίκτυο). Δύο χρόνια αργότερα, το βιβλίο αυτό αναφέρθηκε στην αναφορά του Ευρωπαϊκού Κοινοβουλίου με τίτλο "Μια αποτίμηση του Τεχνολογικού και Πολιτικού Ελέγχου" (An Appraisal of the Technology of Political Control) (PE 168.184).
Το Μάρτιο του 1999, για πρώτη φορά στην ιστορία, η κυβέρνηση της Αυστραλίας παραδέχτηκε ότι ειδήσεις για την άκρως απόρρητη Συμφωνία Ασφαλείας των UKUSA ήταν αλήθεια. Ο Martin Brady, ο διευθυντής της DSD (Defence Signals Directorate, η υπηρεσία αντικατασκοπίας της Αυστραλίας) είπε στο κανάλι Nine Network ότι η DSD "συνεργάζεται με αντίστοιχες υπηρεσίες αντικατασκοπίας στο εξωτερικό στο πλαίσιο της Συμφωνίας Ασφάλειας UKUSA". 
Το 2000, ο James Woolsey, ο πρώην διευθυντής της CIA, επιβεβαίωσε ότι η Αμερικανική αντικατασκοπία χρησιμοποιεί συστήματα υποκλοπών και αναζητήσεις βάσει λέξεων κλειδιών για την παρακολούθηση Ευρωπαϊκών επιχειρήσεων.
Έρευνες του Ευρωπαϊκού Κοινοβουλίου (2000–2001).
Οι δυνατότητες του προγράμματος και οι πολιτικές επιπτώσεις ερευνηθήκαν από επιτροπή του Ευρωπαϊκού Κοινοβουλίου κατά το 2000 και 2001 (με την αναφορά να δημοσιεύεται το 2001), με τη δημιουργία τον Ιούλιο του 2000 της Προσωρινής Επιτροπής για το Κατασκοπευτικό Σύστημα ΕΣΕΛΟΝ. Πρόεδρος ήταν ο Πορτογάλος πολιτικός Carlos Coelho, που είχε την ευθύνη των ερευνών στο παραπάνω διάστημα. 
Το Μάιο του 2001 καθώς η επιτροπή οριστικοποίησε την αναφορά της για το σύστημα ΕΣΕΛΟΝ, μια αντιπροσωπία ταξίδεψε στην Ουάσιγκτον σε μια προσπάθεια να συναντηθεί με Αμερικανούς αξιωματούχος από τις υπηρεσίες CIA, DOC(Αμερικανικό Υπουργείο Εμπορίου), και NSA. Όλες οι συναντήσεις ματαιώθηκαν από την Αμερικανική κυβέρνηση, και η επιτροπή αναγκάστηκε να τερματίσει πρόωρα το ταξίδι της. Σύμφωνα με ανταποκριτή το BBC το Μάιο του 2001 "Η Αμερικανική Κυβέρνηση ακόμα αρνείται να παραδεχτεί καν την ύπαρξη του Έσελον".
Τον Ιούλιο του 2001 η Προσωρινή Επιτροπή δημοσίευσε την τελική της αναφορά. Στις 5 Σεπτεμβρίου 2001, το Ευρωπαϊκό Κοινοβούλιο ψήφισε την αποδοχή της αναφοράς της επιτροπής.
Το Ευρωπαϊκό Κοινοβούλιο δήλωσε στην αναφορά του ότι ο όρος ΕΣΕΛΟΝ χρησιμοποιείται σε μια σειρά πλαισίων, αλλά τα στοιχεία που παρουσιάστηκαν υποδεικνύουν ότι ήταν το όνομα για αντικατασκοπευτικό σύστημα συλλογής πληροφοριών. Η αναφορά καταλήγει ότι, βάσει των πληροφοριών που παρουσιάστηκαν, το ΕΣΕΛΟΝ είναι ικανό για την υποκλοπή και έλεγχο του περιεχομένου τηλεφωνικών συνομιλιών, φαξ, e-mail και άλλων δεδομένων που κυκλοφορούν παγκοσμίως, μέσω τις υποκλοπής από τους μεταφορείς επικοινωνιών, συμπεριλαμβανομένων τις μεταδόσεις δορυφόρων, το PSTN, και μεταδόσεις μέσω μικροκυμάτων.
Επιβεβαίωση του ΕΣΕΛΟΝ (2015).
Δύο εσωτερικά δελτία της NSA από τον Ιανουάριο του 2011 και τον Ιούλιο του 2012, που δημοσιεύτηκαν ως μέρος των αποκαλύψεων Σνόουντεν από τον ιστότοπο "The Intercept" στις 3 Αυγούστου 2015, για πρώτη φορά επιβεβαίωσαν ότι η NSA χρησιμοποιούσε το κωδικό όνομα ΕΣΕΛΟΝ και παρείχε κάποιες λεπτομέρειες για τη σκοπό του προγράμματος: το ΕΣΕΛΟΝ ήταν μέρος ενός ευρύτερου προγράμματος με το κωδικό όνομα FROSTING, το οποίο δημιουργήθηκε από την NSA το 1966 για να συλλέγει να επεξεργάζεται δεδομένα από τηλεπικοινωνιακούς δορυφόρους. Το FROSTING είχε δύο υπό-προγράμματα:

</doc>
<doc id="46573" url="https://el.wikipedia.org/wiki?curid=46573" title="Πολυτεχνείου Κρήτης">
Πολυτεχνείου Κρήτης



</doc>
<doc id="46574" url="https://el.wikipedia.org/wiki?curid=46574" title="Μπέατρις (φανταστικός χαρακτήρας)">
Μπέατρις (φανταστικός χαρακτήρας)



</doc>
<doc id="46578" url="https://el.wikipedia.org/wiki?curid=46578" title="Φρανσουά Μπουσέ">
Φρανσουά Μπουσέ

Ο Φρανσουά Μπουσέ (François Boucher, 29 Σεπτεμβρίου 1703 — 30 Μαΐου 1770) ήταν Γάλλος ζωγράφος, αντιπροσωπευτικός του ροκοκό, γνωστός για τους ειδυλλιακούς και ηδονικούς πίνακές του σε κλασικά θέματα και για τις διακοσμητικές αλληγορίες του που παρίσταναν τις τέχνες ή τα αγροτικά επαγγέλματα. 
Ήταν γιος του επίσης ζωγράφου Νικολά Μπουσέ. Το 1720 έγινε μαθητευόμενος του Φρανσουά Λε Μουάν. Το 1723 κέρδισε το βραβείο της Ρώμης της Γαλλικής Ακαδημίας Καλών Τεχνών με έπαθλο μια τετράχρονη υποτροφία στη Ρώμη. Από το 1734 εργαζόταν για την βασιλική αυλή του Λουδοβίκου ΙΕ΄, και από το 1746 για τη μεγάλη προστάτιδά του, την μαρκησία ντε Πομπαντούρ. Επίσης, εκτός από ζωγράφος εργάστηκε και ως διακοσμητής, ενώ το 1755 μάλιστα ανέλαβε τη διοίκηση του βασιλικού εργοστασίου ταπισερί Γκομπλέν.
Επίσημος ζωγράφος του βασιλιά έγινε το 1765. Δούλευε σκληρά και παρήγαγε εκατοντάδες πίνακες, ενώ απέκτησε και διεθνή φήμη στην Ευρώπη.

</doc>
<doc id="46591" url="https://el.wikipedia.org/wiki?curid=46591" title="Βιτσλιπούτσλι">
Βιτσλιπούτσλι



</doc>
<doc id="46594" url="https://el.wikipedia.org/wiki?curid=46594" title="Γουίλιαμ Μπλέηκ">
Γουίλιαμ Μπλέηκ



</doc>
<doc id="46595" url="https://el.wikipedia.org/wiki?curid=46595" title="Γκιγιώμ Απολιναίρ">
Γκιγιώμ Απολιναίρ



</doc>
<doc id="46598" url="https://el.wikipedia.org/wiki?curid=46598" title="Νέος Παντελεήμων Πιερίας">
Νέος Παντελεήμων Πιερίας

Ο Νέος Παντελεήμονας είναι οικισμός που διοικητικά ανήκε στον πρώην δήμο Ανατολικού Ολύμπου, που αποτελεί διοικητική μονάδα του δήμου Δίου - Ολύμπου της Περιφέρειας Κεντρικής Μακεδονίας, με πληθυσμό 1.187 κατοίκων (απογραφή 2001). Συνορεύει βόρεια με την Σκοτίνα και νότια με τον Πλαταμώνα, ενώ απέχει 36 χλμ. από την Κατερίνη και 52 χλμ. από τη Λάρισα. Εκτός από την επίσημη διοικητική διαίρεση, οι ντόπιοι ξεχωρίζουν τρεις οικισμούς: τον Παλαιό Παντελεήμονα, παραδοσιακό και αναπαλαιωμένο οικισμό· το Νέο Παντελεήμονα, ο οποίος αποτελεί και τον επίσημο οικισμό· και την Παραλία Παντελεήμονα, καλοκαιρινό θέρετρο με χιλιάδες τουρίστες.
Ο Νέος Παντελεήμονας είναι ένας από τους λίγους οικισμούς δίπλα πλέον στην Παλιά Εθνική Οδό Αθηνών-Θεσσαλονίκης, και ο οποίος βρίσκεται στο 100ο χιλιόμετρο της Οδού από την Θεσσαλονίκη. Βρίσκεται απέναντι από το Κάστρο του Πλαταμώνα και μόλις 250 m από τον Θερμαϊκό Κόλπο. Ο οικισμός είναι κτισμένος στους πρόποδες του Ολύμπου, πάνω σε έναν λόφο, και περιτριγυρίζεται από βουνά με πυκνή βλάστηση, κυρίως οξιές και καστανιές.
Στον Παλαιό Παντελεήμονα, τα κάποτε εγκαταλελειμμένα σπίτια έχουν αναπαλαιωθεί από Έλληνες και ξένους τις τελευταίες τέσσερις δεκαετίες, με μεγάλο μεράκι και καλαισθησία
και έχει διατηρηθεί η παραδοσιακή αρχιτεκτονική. Πιστεύεται ότι πιθανότατα κτίστηκε κατά τα τέλη του 14ου αιώνα. Η οικοδόμηση έγινε από Ηπειρώτες τεχνίτες, που σύμφωνα με την παράδοση εργάστηκαν στη συνέχεια και σε πολλά χωριά του Πηλίου .Η κεντρική πλατεία στον Παλαιό Παντελεήμονα αποτελεί στέκι των κατοίκων όχι μόνο της Κατερίνης αλλά και της Λάρισας. Πρόσφατα στον παλαιό οικισμό ξεκίνησε τη λειτουργία του και το Κέντρο Περιβαλλοντικής Εκπαίδευσης.
Ιστορικά στοιχεία.
Ο οικισμός οφείλει το όνομά του στον Άγιο Παντελεήμονα. Σύμφωνα με την παράδοση, μια εικόνα που υπήρχε στην εκκλησία του οικισμού του Παλαιού Παντελεήμονα προστάτευσε τους κατοίκους του από έναν λοιμό ο οποίος αποδεκάτισε την γύρω περιοχή, επειδή είχαν προσευχηθεί στον άγιο. Οι κάτοικοι κατάγονται από τον Παλαιό Παντελεήμονα, ο οποίος βρίσκεται 3 χλμ. βόρεια. Αναγκάστηκαν να εγκατασταθούν στην σημερινή τοποθεσία την περίοδο 1967 - 1973, λόγω των πολλών κατολισθήσεων οι οποίες έπλητταν τον παλαιό οικισμό ύστερα από βροχοπτώσεις.
Η περιοχή γύρω από τον οικισμό αποτελεί στρατηγική θέση· όπως αναφέρθηκε, βρίσκεται απέναντι από το Κάστρο του Πλαταμώνα και ακριβώς δίπλα από την Εθνική Οδό. Το σπουδαιότερο όμως είναι ότι παρεμβάλλεται ανάμεσα στο βουνό και στην θάλασσα, αποτελώντας έτσι ένα σημείο ελέγχου μεταξύ της Μακεδονίας και της νότιας Ελλάδας. Για αυτό τον λόγο υπήρξε πολλές φορές πεδίο αντιπαράθεσης σε περιόδους πολέμου, όπως κατά τη διάρκεια της Ελληνικής Επανάστασης του 1821, του Ελληνοτουρκικού πολέμου του 1897 και του Δευτέρου Παγκοσμίου Πολέμου. Στον τελευταίο ειδικά, κάτοικοι του τότε χωριού πολέμησαν σθεναρά κατά των Γερμανών κατακτητών, συγκροτώντας σώμα ανταρτών με επιχειρησιακή βάση τα γύρω βουνά.
Κατά την περίοδο της Χούντας των Συνταγματαρχών, άνδρες και γυναίκες του χωριού κυνηγήθηκαν και φυλακίστηκαν από το καθεστώς. Εκείνη την περίοδο πολλοί κάτοικοι της περιοχής, λόγω της μεγάλης φτώχειας που υπήρχε στην περιοχή, μετανάστευσαν στην Γερμανία, στις ΗΠΑ και κυρίως στην Αυστραλία. Σήμερα υπολογίζεται ότι πάνω από 250 κάτοικοι του χωριού ζουν στο εξωτερικό, βοηθώντας από εκεί τον τόπο καταγωγής τους.
Υποδομή.
Οι κάτοικοι του οικισμού δραστηριοποιούνται στον τομέα των τουριστικών επιχειρήσεων και του εμπορίου. Ως εκ τούτου υπάρχει στην περιοχή μια πληθώρα κάμπινγκ και ενοικιαζόμενων δωματίων, και ξενοδοχεία ικανά να φιλοξενήσουν μέχρι και 70.000 άτομα το καλοκαίρι. Ένα από τα πιο γνωστά προϊόντα του οικισμού είναι το τσίπουρο, το οποίο οι κάτοικοι το παρασκευάζουν είτε από σταφύλια, είτε από κούμαρα.
Ο κεντρικός ναός είναι αφιερωμένος στον Άγιο Ελευθέριο. 
Στον οικισμό υπάρχει ένα τετραθέσιο Δημοτικό Σχολείο και μονοθέσιο νηπιαγωγείο, αγροτικό ιατρείο και ένας πολιτιστικός σύλλογος. Ο σύλλογος αυτός διοργανώνει πληθώρα εκδηλώσεων όλο το έτος. Οι εκδηλώσεις γίνονται κυρίως τις γιορτές και ειδικά την Αποκριά, όπου αναβιώνουν πολλά τοπικά έθιμα.

</doc>
<doc id="46617" url="https://el.wikipedia.org/wiki?curid=46617" title="Οξφόρδη">
Οξφόρδη

Η Οξφόρδη, η αρχαία Οξωνία, είναι πόλη της νότιας Μεγάλης Βρετανίας. Είναι πρωτεύουσα ομώνυμης κομητείας και έχει πληθυσμό 165.000 κατοίκους περίπου. Βρίσκεται χτισμένη στις όχθες του Τάμεση και απέχει γύρω στα 100 χλμ. από το Λονδίνο.
Η Οξφόρδη έχει ανεπτυγμένη βιομηχανία. Διαθέτει εργοστάσια χαλυβουργίας, κατασκευής αυτοκινήτων, ηλεκτρικών συσκευών, χαρτοποιίας, ειδών ένδυσης, τυπογραφίας και γραφικών τεχνών κ.α. Είναι όμως ιδιαίτερα γνωστή σ' όλο τον κόσμο για τα υψηλού επιπέδου πνευματικά της ιδρύματα και ιδιαίτερα για το περίφημο πανεπιστήμιό της, που ιδρύθηκε στις αρχές του 12ου αι. μ.Χ. Στην Οξφόρδη εδρεύει και το δεύτερο, νεότερο πανεπιστήμιο της πόλης "Oxford Brookes" που εκτείνεται σε τρία "campus"
Η πόλη αυτή είναι μία από τις πιο γραφικές περιοχές της Αγγλίας. Η γραφικότητά της οφείλεται στα πολλά κτίσματα γοτθικού ρυθμού που την κατακλύζουν, όπως είναι τα κολέγια, οι πύργοι και οι ναοί, καθώς επίσης και στα όμορφα πάρκα και τους κήπους της. Το παλιό τμήμα της διατηρεί την ομορφιά και την αρχοντιά των παλαιότερων χρόνων.

</doc>
<doc id="46620" url="https://el.wikipedia.org/wiki?curid=46620" title="Σουσίλο Μπάμπανγκ Γιουντχογιόνο">
Σουσίλο Μπάμπανγκ Γιουντχογιόνο

Ο Σουσίλο Μπάμπανγκ Γιουντχογιόνο ("Susilo Bambang Yudhoyono", 1949-) είναι πολιτικός και απόστρατος στρατιωτικός, ο 6ος πρόεδρος της Ινδονησίας. Ήταν υποψήφιος για επανεκλογή και το 2009. Οι προεδρικές εκλογές διεξήχθησαν στις 8 Ιουλίου του 2009.
Τον διαδέχτηκε ο Τζόκο Ουιντόντο στις 20 Οκτωβρίου 2014.
Προφίλ.
Γεννήθηκε στο Τρέμαν της ανατολικής Ιάβας στις 9 Σεπτεμβρίου του 1949. Γιος στρατιωτικού, έγινε και ο ίδιος στρατιωτικός και υπηρέτησε στο Ανατολικό Τιμόρ.
Αποστρατεύτηκε το 2000, εξαιτίας της υπουργοποίησής του, στο Υπουργείο Ορυκτών Πόρων και Ενεργείας. Στη συνέχεια έγινε υπουργός για θέματα ασφαλείας. Η σύζυγός του, Άνι Γιουντχογιόνο (1952-2019) απεβίωσε από λευχαιμία την 1η Ιουνίου 2019. Απέκτησαν 2 γιους.
Τον Σεπτέμβριο του 2004 κέρδισε το β΄ γύρο των προεδρικών εκλογών, με 60,87% των ψήφων. Έγινε έτσι ο πρώτος πρόεδρος που εξελέγη απευθείας από το λαό, με νίκη επί της ως τότε Προέδρου Μεγκαβάτι Σουκαρνοπούτρι. Ανέλαβε καθήκοντα στις 20 Οκτωβρίου του 2004, με αντιπρόεδρο τον Γιουσούφ Καλά. Στην Ινδονησία είναι γνωστός ως SBY. 
Στις προεδρικές εκλογές που διεξήχθησαν στις 8 Ιουλίου του 2009, ο Γιουντχογιόνο επανεξελέγη με 60,8% και ορκίστηκε για μια νέα θητεία στις 20 Οκτωβρίου 2009.

</doc>
<doc id="46621" url="https://el.wikipedia.org/wiki?curid=46621" title="Βαθυμετρία">
Βαθυμετρία

Βυθομέτρηση ("sounding") ονομάζεται η με εργαλεία, ή με ειδικά όργανα (βυθομέτρων) εξακρίβωση του βάθους, συνήθως του θαλάσσιου βυθού σε οποιοδήποτε σημείο (καλούμενο βυθομετρικό στίγμα), για τον καταρτισμό βυθομετρικών χαρτών.
Αν και από τους αρχαίους χρόνους πολλοί πίστευαν πως κάτω από την θάλασσα υπάρχει άβυσσος (άπατα) πρεσβεύοντας θεωρίες ακόμη και μεταφυσικές, παρά ταύτα διαπιστώνεται πως από τότε ήταν γνωστή η ανάγκη γνώσης του βάθους της θάλασσας. Ο Ηρόδοτος αναφέρει πως όταν ένα πλοίο που κατευθύνεται στην Αίγυπτο βρει βυθό στις 11 οργιές τότε απέχει των αιγυπτιακών ακτών μία ναυτική ημέρα. Εκείνος όμως που πρώτος επιζήτησε να βυθομετρήσει Ωκεανό ήταν ο Μαγγελάνος το 1521 όταν σύνδεσε μεταξύ τους όλα τα βολιδόσχοινα του πλοίου του με την βυθομετρική βολίδα και διαπίστωσε ότι δεν εύρισκε βυθό, θεωρώντας έτσι, στη συνέχεια, ότι βρισκόταν πάνω από το βαθύτερο σημείο του Ωκεανού. Από το δεύτερο όμως ήμισυ του 18ου αιώνα τελειοποιούμενων των βολιστικών μέσων άρχισαν οι διάφορες αστήρικτες δοξασίες να καταρρίπτονται.
Το 1854 ο μεγάλος Αμερικανός ωκεανογράφος Μόρρυ συνέταξε τον πρώτο ωκεάνιο βυθομετρικό χάρτη για την χρήση των εταιρειών των τηλεγραφικών καλωδίων, για την πόντιση των οποίων η βυθομέτρηση κρινόταν απαραίτητη. Στη συνέχεια οι συνεχείς τροποποιήσεις βελτιώσεις των βολιστικών μέσων επέτρεψαν την βυθομέτρηση μεγάλου βάθους και τον προσδιορισμό αυτού. (Δείτε σχετικά τα μεγαλύτερα βάθη στο άρθρο Βυθός).
Μέθοδοι μέτρησης βάθους.
Η μέτρηση του βάθους γίνεται με:
Κοινή βολίδα λέμβων.
Μικρά πλοιάρια ή λέμβοι όταν «βολίζουν» (βυθομετρούν) σε αβαθή χρησιμοποιούν την λεγόμενη "κοινή βολίδα λέμβων". Η "βολίδα" αυτή αποτελείται από ένα βάρος συνήθως 7 λιβρών σχήματος κώνου και από ένα σχοινί λεπτό και ισχυρό συνήθως τρίκλωνο, καλούμενο "βολιδόσχοινο", μήκους μέχρι 14 οργιών. Το σχοινί αυτό φέρει ανά μια οργιά μήκους λωρίδες δερμάτινες, (π.χ. 1η οργιά μία λωρίδα, 2η οργιά 2 λωρίδες κλπ. και κάθε 3 οργιές αλλάζουν χρώμα). Επίσης στο κάθε διάστημα της μίας οργιάς φέρει πρόσθετα λεπτούς σπάγκους ή κόμπους ανά ένα πόδι. Συνεπώς κάθε οργιά φέρει πέντε υποδιαιρέσεις. 
Η βόλιση (βυθομέτρηση) με αυτό το όργανο γίνεται με την πόντισή του από την πλώρη της λέμβου. Αν υφίσταται θαλάσσιο ρεύμα ή άνεμος θα πρέπει να προηγηθεί αγκυροβολία. Ασφαλέστερη βόλιση είναι εκείνη που καταγράφεται με ημερομηνία και ώρα λαμβάνοντας υπ΄ όψη το στάδιο υφιστάμενης τυχόν παλίρροιας.
Κοινή βολίδα πλοίων.
Η κοινή βολίδα πλοίων ή «βολίδα χειρός» χρησιμοποιείται κυρίως για μέτρηση βάθους μέχρι 20 οργιές και κυρίως στον διάπλου αβαθών (είσπλους - έκπλους λιμένων, όρμους και γενικά αβαθή ύδατα. Η ταχύτης του πλοίου τότε δεν θα πρέπει να υπερβαίνει τους 8 κόμβους.
Η "κοινή βολίδα" ή "σκαντάγιο" αποτελείται από ένα επίμηκες βάρος 10-14 λιβρών και ένα σχοινί πάχους μιας ίντσας, μήκους 25 οργιών. Η βάση αυτής της βολίδας φέρει ένα εσωκοίλωμα εντός του οποίου τοποθετείται «στέαρ» (μίγμα λίπους με γράσο). Το στέαρ χρησιμεύει για την επικόλληση επ΄ αυτού δείγματος του βυθού της θάλασσας από το οποίο και αναγνωρίζεται η ποιότητα του βυθού (βυθοσκόπιση).
Οι ενδείξεις βαθών σημειώνονται στο «βολιδόσχοινο» της κοινής βολίδας κατά τέτοιο τρόπο ώστε να είναι αντιληπτά ακόμη και στο σκότος δια της αφής. Ενδεικτικά ακολουθεί ο πίνακας:
Αν παρά ταύτα δεν βρεθεί βυθός προστίθεται άλλο βολιδόσχοινο με πρόσθετους κόμπους ανά δεκάδα. Οι κόμποι γίνονται περνώντας άλλα σχοινιά μέσα από τα έμβολα του βολιδόσχοινου και όχι με το ίδιο το βολιδόσχοινο.
Τρόπος βολίσματος.
Όταν απαιτείται βόλιση «εν κινήσει», τότε η πόντιση της βολίδας πρέπει να γένει προς τη πλώρη από του σημείου μέτρησης. Έτσι όσο ταχύτερα κινείται το πλοίο ή όσο μεγαλύτερο είναι το βάθος τόσο πιο πρώραθεν πρέπει να γίνει η πόντιση ώστε να βρεθεί σε κάθετη θέση στη μέτρηση. Συνήθως για να διευκολύνεται η βόλιση, στο κατάστρωμα των πλοίων, στο πρόστεγο, φέρεται μια αναδιπλούμενη πτυσσόμενη σχάρα που λέγεται ""δάπεδο βολιστού" που προεξέχει της πλευράς του πλοίου. Πριν ο "βολιστής" ανεβεί στο δάπεδο αυτό οφείλει να το ελέγξει καθώς και τους στυλίσκους ή στυλίδια (κν. μπουντέλια) αν είναι στέρεα και ασφαλή τοποθετημένα, την καλή κατάσταση και ασφαλή πρόσδεση του βολιδόσχοινου στο κρίκο της βολίδας και την κατάσταση των τελευταίων. Στη συνέχεια κρατώντας με το ένα χέρι σπείρες του βολιδόσχοινου με το άλλο αφήνει 2 οργιές με κρεμασμένη τη βολίδα και αρχίζει να την αιωρεί αφήνοντας αργά - αργά τμήμα του βολιδόσχοινου που όταν η γωνία αιώρησης βαθμηδόν φθάσει τη πρωραία οριζόντιο την αφήνει ελεύθερα να ποντισθεί ελευθερώνοντας ταυτόχρονα τις σπείρες. Άλλος τρόπος είναι η βαθμηδόν κυκλική αιώρηση έτσι ώστε να εκτιναχθεί πολύ μακρύτερα (προς τη πλώρη). Στη συνέχεια ελέγχεται η πρώτη ένδειξη η πλησιέστερη προς το "δάπεδο βολιστού" κατά την οποία η βολίδα δεν παρουσιάζει βάρος, από την οποία και αφαιρείται η απόσταση από την επιφάνεια της θάλασσας που ονομάζεται "έκπτωση βόλισης"" (στη πραγματικότητα πρόκειται για το ύψος εξάλων).
Παραδοσιακή αναφορά.
Στο Ελληνικό Πολεμικό Ναυτικό που διατηρούνται πιστά οι ναυτικές παραδόσεις στην αναφορά βολισμάτων οι ενδείξεις βόλισης αναφέρονται κατά πλευρά με ένα ή δύο αριθμούς:
Μηχανική βολίδα.
Η Μηχανική βολίδα είναι μια φορητή συσκευή που περιλαμβάνει ένα τύμπανο στο οποίο φέρεται ψιλό συρματόσχοινο και πάνω από το οποίο φέρει μια οριζόντια κυκλική βαθμολογημένη πλάκα με έκκεντρο δείκτη. Πλάγια στη μία πλευρά φέρει επίσης τιμόνι τροχοπέδη (χειρόφρενο). Η συσκευή αυτή μπορεί να είναι και ηλεκτρική, (εφοδιασμένη με ηλεκτροκινητήρα κάτω από το τύμπανο). 
Η μέτρηση του βάθους με την "μηχανική βολίδα" μπορεί να γίνει με δύο τρόπους που διαφέρουν ακριβώς στο είδος της βολίδας που μπορεί να είναι είτε όμοια με την προηγούμενη την κοινή βολίδα πλοίων, είτε ένας γυάλινος «πιεστικός σωλήνας» ή «χημικός σωλήνας» που η λειτουργία του βασίζεται στην αρχή "αυξανομένου του βάθους αυξάνεται η πίεση", που τοποθετείται σε μεταλλική θήκη και προσδένεται στο συρματόσχοινο πάνω ακριβώς από την βολίδα.
Περιγραφή - μέρη.
Υπάρχουν διάφοροι τύποι μηχανικής βολίδας. Όλοι όμως οι τύποι χρησιμοποιούν την "δοκό βόλισης" που είναι η αυτή "των λεμβούχων" των πολεμικών πλοίων, (είναι δοκός που φέρεται κάθετα στο διάμηκες του καταστρώματος). Σημαντικότερος τύπος αυτών των βολίδων είναι ο τύπος "Kelvin". Τα κυριότερα μέρη της συσκευής αυτής είναι:
(¹). Όταν η βόλιση γίνεται σε γλυκέα ύδατα (ποταμό) προηγουμένως τοποθετείται μέσα στον σωλήνα τεμάχιο αποξηραμένου άλατος.
Τρόπος βολίσματος.
(*¹) Η έκπτωση της μηχανικής βολίδας είναι το μήκος του συρματόσχοινου από την συσκευή μέχρι του τροχίλου (τροχαλίας) της δοκού βόλισης + το ύψος αυτής από την επιφάνεια της θάλασσας, (δηλαδή το ύψος εξάλων).

</doc>
<doc id="46622" url="https://el.wikipedia.org/wiki?curid=46622" title="Χασάν Γκουλέντ Απτιντόν">
Χασάν Γκουλέντ Απτιντόν

Ο Χασάν Γκουλέντ Απτιντόν (15 Οκτωβρίου 1916 - 21 Νοεμβρίου 2006) ήταν ο πρώτος πρόεδρος του ανεξάρτητου Τζιμπουτί, υπηρετώντας από το 1977 ως το 1999. Επίσης, το 1977 χρημάτισε πρωθυπουργός και την δεκαετία του '60 υπουργός Παιδείας.
Πρώτα χρόνια.
Γεννήθηκε στο μικρό χωριό Γκαρίσα στην επαρχία Λουγκάγια της Σομαλιλάνδης στις 15 Οκτωβρίου 1916. Καταγόταν από τη φυλή των Ισά και διαδραμάτισε σημαίνοντα ρόλο στην ανεξαρτησία της χώρας του από τη Γαλλία το 1977. . Από το 1958 ως το 1959 ήταν αντιπρόεδρος του Κυβερνητικού Συμβουλίου και υπηρέτησε ως βουλευτής (1959-62) και ως γερουσιαστής (1952-58) στα αντίστοιχα γαλλικά νομοθετικά σώματα. Τον Νοέμβριο του 1968 εξελέγη μέλος της Εδαφικής Συνέλευσης.
Πολιτική σταδιοδρομία.
Προεδρία.
Ο Απτιντόν διετέλεσε πρόεδρος (1977-1999) και πρωθυπουργός (Μάιος- Ιούλιος 1977) του Τζιμπουτί. Την περίοδο από το 1963 ως το 1967 θήτευσε ως υπουργός Παιδείας και αργότερα ως υπουργός Εσωτερικών. 
Το 1981 μετέτρεψε τη χώρα του σε μονοκομματικό καθεστώς, ανακηρύσσοντας ως μόνο νόμιμο κόμμα το δικό του, με το όνομα "Λαϊκός Συναγερμός για την Πρόοδο" ("Rassemblement Populaire pour le Progrès-RPP"). Εξελέγη πρόεδρος για εξαετή θητεία στις 12 Ιουνίου του 1981, λαμβάνοντας 84,58% των ψήφων. Έπειτα από το ξέσπασμα του εμφυλίου πολέμου το 1991 επέτρεψε τη διεξαγωγή μερικώς ελεύθερων εκλογών το 1992. Στις εκλογές εκείνες έλαβαν μέρος μόλις 4 κόμματα. Το RPP κέρδισε το 72% των ψήφων και ο Απτιντόν εξελέγη ξανά με 60,7% για τέταρτη θητεία τον Μάιο του 1993 . Ανακοίνωσε την επικείμενη παραίτησή του στις 4 Φεβρουαρίου του 1999, σε ηλικία 83 ετών. 
Τον διαδέχθηκε στην προεδρία ο ανεψιός του, Ισμαήλ Ομάρ Γκουέλεχ ("Ismail Omar Guelleh"). Πέθανε στην οικία του, σε ηλικία 90 ετών, στις 21 Νοεμβρίου 2006..

</doc>
<doc id="46624" url="https://el.wikipedia.org/wiki?curid=46624" title="True Audio">
True Audio



</doc>
<doc id="46626" url="https://el.wikipedia.org/wiki?curid=46626" title="Αιολικά Νέα">
Αιολικά Νέα

Τα Αιολικά Νέα ήταν καθημερινή εφημερίδα του Νομού Λέσβου, που εκδιδόταν στη Μυτιλήνη ως τον Μάρτιο του 2010. Ανήκε στην εταιρεία Γ. Κονδυλούδης &amp; ΣΙΑ - Αιολικές Εκδόσεις Ο.Ε. Εκδότης και διευθυντής είναι ο Γιώργος Κονδυλούδης. Ήταν μέλος της Ένωσης Ιδιοκτητών Ημερησίων Επαρχιακών Εφημερίδων (Ε.Ι.Η.Ε.Ε.).

</doc>
<doc id="46627" url="https://el.wikipedia.org/wiki?curid=46627" title="Ισοδυναμία (Μετάφραση)">
Ισοδυναμία (Μετάφραση)



</doc>
<doc id="46628" url="https://el.wikipedia.org/wiki?curid=46628" title="Παραλία Παντελεήμονος Πιερίας">
Παραλία Παντελεήμονος Πιερίας

 Η Παραλία Παντελεήμονος είναι παραθαλάσσιος οικισμός του δήμου Δίου - Ολύμπου (υψόμετρο 5 μέτρα) της Περιφέρειας Κεντρικής Μακεδονίας και μία από τις 16 συνολικά ακτές του νομού. Απέχει 36 χλμ. από την Κατερίνη, 56 χλμ. από την Λάρισα και βρίσκεται στα νοτιοανατολικά του νομού. Αποτελεί καλοκαιρινή κατοικία των κατοίκων του Νέου Παντελεήμονα και θέρετρο αναψυχής, το οποίο κατακλύζεται από τουρίστες την περίοδο Μαΐου - Σεπτεμβρίου, ενώ τον χειμώνα σχεδόν ερημώνει.
Βρίσκεται ακριβώς κάτω από το κάστρο του Πλαταμώνα, σε έναν μικρό κολπίσκο, για αυτό και κατά καιρούς ονομάζεται και Κάστρο. Το μήκος των ακτών της παραλίας είναι 3 χλμ. Κάθε χρόνο βραβεύεται με τη Γαλάζια Σημαία από την Ευρωπαϊκή Ένωση, λόγω της καθαρότητας του νερού και της αμμουδερής ακτής της. Συνδυάζει βουνό και θάλασσα και συγκαταλέγεται στις πιο όμορφες παραλίες της Ελλάδος. Δίπλα στη θάλασσα υπάρχουν πλάτανοι και λεύκες. Ένα ποτάμι χύνεται στη θάλασσα τελειώνοντας έτσι το μακρύ ταξίδι του από τις πηγές του Ολύμπου.
Σύμφωνα με τις τελευταίες αρχαιολογικές ανασκαφές που έγιναν στην περιοχή, κατά τη διάρκεια της κατασκευής της σιδηροδρομικής σήραγγας κάτω από το κάστρο, βρέθηκαν ευρήματα της Προϊστορικής Εποχής και της Βυζαντινής Περιόδου, και τα οποία οδήγησαν τους αρχαιολόγους στο συμπέρασμα ότι εκεί αναπτύχθηκε η αρχαία πόλη "Ηράκλεια".
Τουρισμός.
Η Παραλία Παντελεήμονος αποτελεί το κεντρικό θέμα της διαφημιστικής καμπάνιας του Νομού Πιερίας. Υπάρχουν πολλά ενοικιαζόμενα δωμάτια, κάμπινγκ και ξενοδοχεία που γεμίζουν κάθε καλοκαίρι από τουρίστες κυρίως της Ανατολικής Ευρώπης.
Η Παραλία Παντελεήμονος προσφέρεται για θαλάσσια σπορ και beach volley καθώς επίσης και για ανάβαση στο κάστρο από ένα μονοπάτι 12 λεπτών που ξεκινάει από την παραλία ,το οποίο ενδείκνυται και για ποδηλασία βουνού. Παράλληλα, κάθε καλοκαίρι στο Κάστρο του Πλαταμώνα, πάνω από την παραλία, διοργανώνεται το Φεστιβάλ Ολύμπου με θεατρικές παραστάσεις και συναυλίες Ελλήνων καλλιτεχνών. Το Φεστιβάλ διοργανώνει το Υπουργείο Πολιτισμού.
Διοικητικά.
Σύμφωνα με το σχέδιο Καλλικράτης μαζί με τον Νέο Παντελεήμονα και τον Παντελεήμονα αποτελούν την τοπική κοινότητα Παντελεήμονας που ανήκει στη δημοτική ενότητα Ανατολικού Ολύμπου του δήμου Δίου - Ολύμπου και σύμφωνα με την απογραφή του 2011 έχει 90 κατοίκους. Αναφέρεται ως οικισμός το 1971. Ο πληθυσμός του σύμφωνα με την απογραφή του 2001 ήταν 34 κάτοικοι.

</doc>
<doc id="46629" url="https://el.wikipedia.org/wiki?curid=46629" title="Ημερησία του νομού Κιλκίς">
Ημερησία του νομού Κιλκίς



</doc>
<doc id="46631" url="https://el.wikipedia.org/wiki?curid=46631" title="Μαχητής του Κιλκίς">
Μαχητής του Κιλκίς



</doc>
<doc id="46632" url="https://el.wikipedia.org/wiki?curid=46632" title="Ολύμπιο Βήμα">
Ολύμπιο Βήμα



</doc>
<doc id="46641" url="https://el.wikipedia.org/wiki?curid=46641" title="Πατριάρχης Κωνσταντίνος Ε΄">
Πατριάρχης Κωνσταντίνος Ε΄

Ο Κωνσταντίνος Ε΄ (κατά κόσμον "Κωνσταντίνος Βαλιάδης", 1833-1914) ήταν Οικουμενικός Πατριάρχης Κωνσταντινουπόλεως από το 1897 ως το 1901, οπότε και επαύθη από τις Οθωμανικές Αρχές.
Γεννήθηκε το Νοέμβριο του 1833 στη Βέσσα Χίου. Ο πατέρας του ήταν ιερέας και δάσκαλος. Από αυτόν έμαθε και τα πρώτα του γράμματα. Αφού τελείωσε το σχολείο στο νησί του, μπήκε στη Θεολογική Σχολή της Χάλκης, από την οποία αποφοίτησε το 1857 αριστούχος. Κατόπιν σπούδασε στο Πανεπιστήμιο Αθηνών.
Όταν έγινε Πατριάρχης ο θείος του, ο Αμασείας Σωφρόνιος, τον ακολούθησε στην Κωνσταντινούπολη ως γραμματέας του. Το 1864 χειροτονήθηκε διάκονος. Ακολούθησε το θείο του και μετά την αποχώρησή του από τον Οικουμενικό Θρόνο. Αυτός τον έστειλε για μεταπτυχιακές σπουδές στο Στρασβούργο, την Ελβετία και τη Χαϊδελβέργη.
Το 1872 έγινε γραμματέας της Ιεράς Συνόδου. Το 1874 χειροτονήθηκε ιερέας. Το 1876 εξελέγη Μητροπολίτης Μυτιλήνης και χειροτονήθηκε επίσκοπος. Έμεινε στη Μητρόπολη αυτή ως το 1893, οπότε μετατέθηκε στη Μητρόπολη Εφέσου. Στο μεταξύ, ήταν υποψήφιος (στο τριπρόσωπο) στις Πατριαρχικές εκλογές του 1884, του 1887 και του 1891. Στις 2 Απριλίου 1897, μετά την παραίτηση του Πατριάρχη Άνθιμου Ζ΄, εξελέγη Οικουμενικός Πατριάρχης.
Ως Πατριάρχης, όρισε επιτροπή η οποία θα εξέδιδε την Καινή Διαθήκη στο αρχαίο κείμενο, ως επίσημη έκδοση του Οικουμενικού Πατριαρχείου, ιδέα που είχε καλλιεργήσει από πολλά χρόνια. Η έκδοση αυτή έγινε μετά την απομάκρυνσή του από το Θρόνο, το 1904, δαπάναις του. Ενδιαφέρθηκε ιδιαίτερα για το κήρυγμα και την εκκλησιαστική βυζαντινή μουσική. Ασχολήθηκε ιδιαιτέρως με το πρόβλημα της διακοπής των σχέσεων με το Πατριαρχείο Αντιοχείας και προσέγγισε την Αγγλικανική Εκκλησία. Επί των ημερών της Πατριαρχίας του προήχθησαν σε Μητροπόλεις όλες οι Επισκοπές της Μακεδονίας.
Κατά τη Μεγάλη Εβδομάδα του 1901, ως αποτέλεσμα εσωτερικών ερίδων στο Πατριαρχείο, ομάδα Μητροπολιτών ζήτησε την παραίτηση του Πατριάρχη. Μεσολάβησε εκπρόσωπος της Υψηλής Πύλης, ο οποίος προσπάθησε να συμβιβάσει τις αντιμαχόμενες «παρατάξεις», χωρίς όμως αποτέλεσμα. Τελικά, το πρωί της Μεγάλης Παρασκευής του 1901 υπεγράφη αυτοκρατορικό διάταγμα, το οποίο έπαυε τον Πατριάρχη. Τοποτηρητής εξελέγη ο Μητροπολίτης Προύσσης, ο οποίος ξεκίνησε να χοροστατεί αυθημερόν.
Ο παυθείς Πατριάρχης Κωνσταντίνος μετά από αυτά απεσύρθη στη Χάλκη. Ταλαιπωρημένος από διαβήτη, πέθανε εκεί στις 27 Φεβρουαρίου 1914. Τον Σεπτέμβριο του 2015 έγιναν τα αποκαλυπτήρια προτομής του στην κεντρική πλατεία της γενέτειράς του, Βέσσας Χίου, από τον Πατριάρχη Βαρθολομαίο.

</doc>
<doc id="46642" url="https://el.wikipedia.org/wiki?curid=46642" title="Γραβιά Φωκίδος">
Γραβιά Φωκίδος

Η Γραβιά είναι χωριό του νομού Φωκίδας και υπήρξε έδρα του τέως ομώνυμου δήμου. Από το 2011 υπάγεται στον διευρυμένο Δήμο Δελφών. Είναι κτισμένη σε υψόμετρο 400 μέτρων στα βορειοανατολικά του νομού Φωκίδας, στους πρόποδες του Παρνασσού. Ο πληθυσμός της σύμφωνα με την απογραφή του 2011 είναι 604 κάτοικοι. Στην αρχαιότητα η περιοχή της Γραβιάς βρισκόταν μέσα στα όρια της αρχαίας Δωρίδας. Κοντά στη Γραβιά βρισκόταν η αρχαία πόλη Κυτίνιο ή η αρχαία πόλη Ερινεός, πόλεις της Δωρικής Τετράπολης. Το πιο γνωστό αξιοθέατο της περιοχής είναι το Χάνι της Γραβιάς, όπου στις 8 Μαΐου 1821 έγινε η γνωστή μάχη. Προς τιμή της νίκης του Οδυσσέα Ανδρούτσου στη μάχη στο Χάνι, κάθε χρόνο διοργανώνονται εκδηλώσεις αυτή την ημέρα. Από την αρχαία ακόμη εποχή η Γραβιά χρησίμευε για την άμυνα της Φωκίδας και ιδιαίτερα των Δελφών. Εκεί οι πρόμαχοι των Δελφών απέκρουσαν τους Γαλάτες. Εκεί οι Βυζαντινοί προσπάθησαν να αναχαιτίσουν τους Γότθους του Αλάριχου Α΄.

</doc>
<doc id="46643" url="https://el.wikipedia.org/wiki?curid=46643" title="Πατριάρχης Σωφρόνιος Γ΄">
Πατριάρχης Σωφρόνιος Γ΄

Ο Σωφρόνιος Γ΄ (κατά κόσμον "Σταύρος Μεϊδαντζόγλου") ήταν Οικουμενικός Πατριάρχης Κωνσταντινουπόλεως από το 1863 ως το 1866, και αργότερα (1870-1899) Πατριάρχης Αλεξανδρείας (ως "Σωφρόνιος Δ΄").
Βιογραφία.
Γεννήθηκε στην Κωνσταντινούπολη μεταξύ των ετών 1798 και 1802. Καταγόταν από εύπορη οικογένεια. Σπούδασε στη Μεγάλη του Γένους Σχολή. Το 1820 χειροτονήθηκε διάκονος, οπότε πήρε και το όνομα Σωφρόνιος. Το 1839 εξελέγη Μητροπολίτης Χίου, οπότε χειροτονήθηκε πρεσβύτερος και κατόπιν επίσκοπος από τον Πατριάρχη Γρηγόριο ΣΤ΄. Στις 27 Σεπτεμβρίου 1855 εξελέγη Μητροπολίτης Αμασείας. Εργάστηκε για την ίδρυση ελληνικών σχολείων στην επαρχία του και κατά τα έτη 1858-1860 ήταν μέλος της μεγάλης εθνοσυνέλευσης του Πατριαρχείου, η οποία συνέταξε τους λεγόμενους Εθνικούς ή Γενικούς Κανονισμούς, οι οποίοι ψηφίστηκαν το 1862 και επέτρεπαν τη συμμετοχή περισσότερων λαϊκών στις διαδικασίες λήψης αποφάσεων του Πατριαρχείου.
Στις 20 Σεπτεμβρίου 1863, μετά την παραίτηση του Ιωακείμ Β΄, εξελέγη Οικουμενικός Πατριάρχης. Κατά την Πατριαρχία του διαπραγματεύτηκε και το 1866 παραχώρησε με Πατριαρχική και Συνοδική Πράξη στην Εκκλησία της Ελλάδος τις Μητροπόλεις των Επτανήσων, τα οποία είχαν ήδη ενωθεί με την Ελλάδα το προηγούμενο έτος. Την ίδια χρονιά προέκυψε και το λεγόμενο «μοναστηριακό ζήτημα» στην Εκκλησία της Ρουμανίας, καθώς ο ηγεμόνας Αλέξανδρος Κούζας κατέσχεσε όλα τα ακίνητα του Πατριαρχείου, της Μονής Σινά και του Αγίου Όρους στη χώρα αυτή και απέκοψε την Εκκλησία της Ρουμανίας από το Οικουμενικό Πατριαρχείο.
Κατόπιν αυτών, ο Πατριάρχης Σωφρόνιος παραιτήθηκε στις 4 Δεκεμβρίου 1866 και αποσύρθηκε στο σπίτι του στην Πρίγκηπο μέχρι το 1870. Τη χρονιά εκείνη απεβίωσε ο Πατριάρχης Αλεξανδρείας Νικάνωρ και προκλήθηκαν ταραχές για την εκλογή του διαδόχου του. Στις 30 Μαΐου 1870 εξελέγη Πατριάρχης Αλεξανδρείας ως Σωφρόνιος Δ΄. Η Πατριαρχία του αμαυρώθηκε από την άδικη εκδίωξη του Πατριαρχικού Επιτρόπου Καΐρου, Μητροπολίτου Πενταπόλεως Νεκταρίου Κεφαλά, τον οποίο αργότερα η Εκκλησία ανακήρυξε Άγιο και μόλις το 1998 το Πατριαρχείο Αλεξανδρείας απεκατέστησε συνοδικώς την κανονική τάξη περί του προσώπου του, επί Πατριαρχίας Πέτρου Ζ'.
Παρέμεινε Πατριάρχης Αλεξανδρείας μέχρι το θάνατό του, στις 22 Αυγούστου 1899, σε ηλικία πέραν των 100 ετών. Τα οστά του βρίσκονται σήμερα σε μαρμάρινη λειψανοθήκη στο Ναό του Αγίου Γεωργίου Παλαιού Καΐρου.

</doc>
<doc id="46645" url="https://el.wikipedia.org/wiki?curid=46645" title="Μπομπ Σφουγγαράκης (σειρά)">
Μπομπ Σφουγγαράκης (σειρά)

'SpongeBob SquarePants' (Μπομπσφουγγάρι Τετραγωνοπαντελονής) είναι μια αμερικανική σειρά κινουμένων σχεδίων που δημιουργήθηκε από τον θαλάσσιο βιολόγο και σχεδιαστή Στίβεν Χίλενμπεργκ για το Nickelodeon. Η σειρά εξιστορεί τις περιπέτειες του ομώνυμου χαρακτήρα και των διάφορων φίλων του στην πλασματική υποβρύχια πόλη του Βυθού του Μπικίνι. Η δημοτικότητα της σειράς την μετέτρεψε σε εμπορικό franchise, καθώς επίσης και στη σειρά με την υψηλότερη βαθμολογία που έχει προβληθεί από το Nickelodeon και την πιο διαδεδομένη ιδιοκτησία της Viacom Media Networks. Μέχρι τα τέλη του 2017, το franchise είχε αποφέρει 13 δισεκατομμύρια δολάρια σε εμπορευματικά έσοδα για το κανάλι. Έχουν προβληθεί δώδεκα κύκλοι. Στην Ελλάδα η σειρά προβάλλεται από το Nickelodeon, ενώ έχει προβληθεί παλαιότερα και από τα κανάλια Star Channel και Channel 9.
Πλοκή.
Ο Μπομπ Σφουγγαράκης, όπως όλοι οι υπόλοιποι χαρακτήρες της εκπομπής, ζει στον βυθό της θάλασσας, συγκεκριμένα στον Βυθό του Μπικίνι, κάπου
στον Ειρηνικό Ωκεανό, κάτω από τον πραγματικό κοραλλιογενή ύφαλο γνωστό ως Bikini Atoll. Το σπίτι του είναι ένας ανανάς, αν και σχεδόν όλα τα υπόλοιπα σπίτια εκτός των πρωταγωνιστών είναι περίπου όμοια μεταξύ τους, κατασκευασμένα από σίδερο. Οι γείτονές του είναι ο Πάτρικ, ο οποίος είναι ο καλύτερός του φίλος και ο Καλαμάρης. Δουλεύει ως ψήστης σε ένα μαγαζί με burgers, τον Τραγανό Κάβουρα. Ο Ευγένιος Καβούρης, συνήθως αποκαλούμενος ως Κύριος Καβούρης, είναι ο εργοδότης του, που συχνά εκμεταλλεύεται την αφέλειά του Μπομπ προς όφελός του, κάτι που ο Μπομπ δεν καταλαβαίνει. Ο Μπομπ παρακολουθεί μαθήματα πλοήγησης και έχει ένα σαλιγκάρι για κατοικίδιο, τον Γκάρυ. Η Σάντυ, ένας θηλυκός σκίουρος που ήρθε από το Τέξας, έγινε φίλη του και μένει επίσης στον Βυθό του Μπικίνι, μέσα σε έναν θόλο.
Χαρακτήρες.
Κύριοι.
Ο Μπομπ Σφουγγαράκης Τετραγωνοπαντελονής (SpongeBob SquarePants) είναι ο βασικός χαρακτήρας και ο πρωταγωνιστής της σειράς. Είναι ένα κίτρινο θαλάσσιο σφουγγάρι που έχει τη μορφή σφουγγαριού κουζίνας. Φοράει καφέ κοντό παντελονάκι, άσπρο πουκάμισο και κόκκινη γραβάτα. Ζει σε έναν ανανά και εργάζεται ως ψήστης σε ένα εστιατόριο fast food, τον "Τραγανό Κάβουρα". Στα χόμπι του συμπεριλαμβάνεται η προπόνηση καράτε με τη Σάντι, το ψάρεμα τσούχτρας (αναφέρεται και ως "κυνήγι μέδουσας"), να κάνει σαπουνόφουσκες, να παίζει παιχνίδια με τον φίλο του τον αστερία Πάτρικ και ενίοτε να εκνευρίζει το γείτονά του Καλαμάρη. Πηγαίνει στη σχολή πλοήγησης της κυρίας Παφ αλλά δεν έχει περάσει ποτέ το τεστ. Έχουν γίνει πολλά αστεία σκηνικά με βάση το ότι δεν ξέρει να οδηγάει. Το πράσινο και το μωβ ήταν οι αρχικές επιλογές για το χρώμα του ήρωα, πριν επιλεχθεί το κίτρινο. Απεικονίζεται συχνά ως αδύναμος και εύθραυστος.
Ο Πάτρικ Αστέρης (αγγλ. Patrick Star) είναι ένας ροζ αστερίας που ζει κάτω από ένα βράχο. Χαρακτηριστικό του είναι η υπερβολικά χαμηλή νοημοσύνη του. Είναι κολλητοί με τον Μπομπ και συχνά τον ενθαρρύνει σε δραστηριότητες που τους βάζει σε μπελάδες και πολλές φορές επηρεάζουν και τον Καλαμάρη. Είναι άνεργος, ωστόσο έχει περάσει από πολλά επαγγέλματα χωρίς ιδιαίτερη επιτυχία. Γενικά είναι χαρωπός και συνήθως ο δυνατός της παρέας.
Ο Καλαμάρης Πλοκάμιας (αγγλ. Squidward Tentacles) είναι ένα χταπόδι. Εργάζεται στον "Τραγανό Κάβουρα" ως ταμίας. Είναι αλαζονικός, ιδιόρρυθμος με μία σαρκαστική αίσθηση του χιούμορ. Πιστεύει ότι είναι χαρισματικός στο χώρο της τέχνης και της μουσικής, αν και στην πραγματικότητα δεν έχει ιδιαίτερη ικανότητα. Παίζει κλαρινέτο και λατρεύει να φτιάχνει αυτοπροσωπογραφίες, οι οποίες διακοσμούν το σπίτι του. Σιχαίνεται τον Μπομπ και τον Πάτρικ (αν και εκείνοι τον συμπαθούν) όπως επίσης και τη δουλειά του στον "Τραγανό Κάβουρα" .
Ο Ευγένιος Χάρολντ Καβούρης (αγγλ. Eugene Harold Krabs), είναι ένας κάβουρας και ο ιδιοκτήτης του εστιατορίου "Τραγανός Κάβουρας" (αγγλ. Krusty Krab) στον οποίο δουλεύει ο Μπομπ και ο Καλαμάρης. Είναι πολύ τσιγκούνης και αυστηρός. Ζει με την κόρη του την Πέρλα σε μία άγκυρα. Είναι επιτυχημένος στον τομέα του fast food, καθώς η καβουροπάτι είναι γνωστή σε όλο το βυθό.
Η Σάντυ Φουντούκη (αγγλ. Sandy Cheeks) είναι ένας σκίουρος από το Τέξας. Έχει πολλά ενδιαφέροντα που έχουν να κάνουν με τα σπορ, όπως η αμμοσανίδα, το καράτε και το ροντέο. Εργάζεται επίσης ως επιστήμονας, ερευνήτρια και εφευρέτρια. Ως πλάσμα της ξηράς ζει σε ένα θόλο προστατευμένο από το νερό. Όταν βρίσκεται έξω από το θόλο, φορά ένα κουστούμι δύτη με γυάλινο κράνος με οξυγόνο. Αντίθετα, όποιο πλάσμα του νερού επισκέπτεται το θόλο της, αναγκάζεται να φορέσει κράνος με νερό.
Ο Σέλντον Πλαγκτόν (αγγλ. Sheldon Plankton) είναι ζωοπλαγκτόν και ιδιοκτήτης του εστιατορίου "Φιλικός Κουβάς" (αγγλ. Chum Bucket), το οποίο είναι ανταγωνιστής του "Τραγανού Κάβουρα". Είναι ο εχθρός του κύριου καβόυρη που προσπαθεί μάταια να κλέψει τη συνταγή της καβουροπάτι, αλλά πάντα αποτυγχάνει. Όνειρό του δεν είναι μόνο να εκτοπίσει τον Καβούρη, αλλά και να κυβερνήσει τον κόσμο. Σύζυγός του είναι η Κάρεν, υπολογιστής δικής του κατασκευής. Επίσης ο Πλαγκτόν έχει πάει στο κολλέγιο.
Η Κάρεν (αγγλ. Karen) είναι ένας υπολογιστής και σύζυγος του Πλαγκτόν. Επικοινωνούν μέσω ενός παλμογράφου, άλλοτε τοίχου και άλλοτε φορητό. Η εμπορική της ονομασία είναι "W.I.F.E." ("Σύζυγος") (Wired Integrated Female Electroencenphalograph, δηλ. Ολοκληρωμένο Κύκλωμα Θηλυκού Ηλεκτροεγκεφαλογράφου).
Η κυρία Παφ (αγγλ. Poppy Puff) ένα ψάρι μπαλόνι και διευθύντρια/καθηγήτρια στη σχολή πλοήγησης του Βυθού του Μπικίνι, στην οποία παρακολουθεί μαθήματα ο Μπομπ Σφουγγαράκης.
Η Πέρλα Καβούρη (αγγλ. Pearl Krabs) είναι η κόρη Καβούρη η οποία είναι μία θαλάσσια φάλαινα. Βρίσκεται στην εφηβεία, με αποτέλεσμα πολλές φορές να είναι κακομαθημένη και εκρηκτική. Η σειρά δεν έχει δώσει κάποια εξήγηση για τη διαφορά των ειδών τους.
Ο Γκάρι το Σαλιγκάρι (αγγλ. Gary the Snail) είναι το κατοικίδιο σαλιγκάρι του Μπομπ. Δεν μιλά ποτέ, αλλά παρουσιάζει πολλά χαρακτηριστικά γάτας και σκύλου. Έχει γνωστικό χαρακτήρα και σε πολλές περιπτώσεις είναι η φωνή της λογικής του Μπομπ, χωρίς ωστόσο αυτός να δίνει ιδιαίτερη σημασία.
Δημιουργία.
Η ιστορία του "Μπομπ Σφουγγαράκη Τετραγωνοπαντελονή" με παραγωγό τον Στίβεν Χίλενμπεργκ. Εμπνευσμένος από τους χαρακτήρες της τελευταίας σειράς, Αρχικά, ο Χίλενμπεργκ επιθυμούσε να ονομάσει τον πρωταγωνιστή SpongeBoy και τον τίτλο της σειράς "SpongeBoy Ahoy!", αλλά δεν μπόρεσε επειδή το όνομα χρησιμοποιούταν από εταιρία παραγωγής προϊόντων υγιεινής.
Προβολή.
Το πρώτο επεισόδιο της σειράς προβάλλεται την 1η Μαΐου του 1999, υπό τον τίτλο "Help Wanted (Ζητείται Βοηθός)". Έκτοτε προβάλλονται τακτικά νέα επεισόδια από το αμερικάνικο κανάλι Nickelodeon συμπληρώνοντας έτσι το 2003, τρεις σεζόν. Το 2004 πιθανολογήθηκε η οριστική διακοπή της σειράς με τελευταίο επεισόδιο το "Pranks A Lot" ("Όλα Για Τις Φάρσες"), με την προβολή του να συμπίπτει με αυτήν της ομώνυμης κινηματογραφικής ταινίας.
Μετά από καθολική απαίτηση των εκατομμυρίων θαυμαστών της σειράς, . Έτσι, από τις αρχές του 2005 μέχρι σήμερα, . Πέρα όμως από την προβολή της στο Nickelodeon, συνεχίζεται και σε άλλα τηλεοπτικά κανάλια, όπως το MTV. Στην Αμερική, η πρώτη τηλεταινία της σειράς, "Ο Μπομπ Σφουγγαράκης και η Ατλαντίδα" 
Στην Ελλάδα, οι δύο πρώτοι κύκλοι της σειράς έκαναν πρεμιέρα στο Alpha Cinema 1 τον Δεκέμβριο του 2001, ενώ τον ίδιο μήνα άρχισε να αναμεταδίδεται από το μη συγχεόμενο κυπριακό Alfa TV. Κατά την προβολή της σειράς στο Star Channel από τις 6 Ιανουαρίου 2007 μέχρι τις 14 Ιουλίου 2013, έκαναν πρεμιέρα οι κύκλοι 4, 5 και 6, ενώ τα επεισόδια του 7ου κύκλου ξεκίνησαν να παίζονται στις 24 Σεπτεμβρίου 2011.
Το 2013 το Nickelodeon ανακοίνωσε πως έχουν κατοχυρωθεί 9 κύκλοι σειρών, ενώ παράλληλα ξεκινάει να προβάλλεται ο 8ος. Τον Φεβρουάριο του 2015 κυκλοφόρησε η ταινία "" ("The SpongeBob Movie: Sponge out of Water"), η δεύτερη κατά σειρά κινηματογραφική ταινία της σειράς, κι ο 10ος κύκλος της σειράς.
Ελληνική μεταγλώττιση.
Οι ηθοποιοί που δανείζουν τις φωνές τους στην ελληνική μεταγλώττιση της σειράς.
Η σκηνοθετική επιμέλεια της μεταγλώττισης της σειράς έγινε από την Ρένα Κουβάτσου από τον πρώτο μέχρι τον τρίτο και τον Τάσο Μασμανίδη από τον τέταρτο μέχρι τον έβδομο κύκλο και τον δωδέκατο κύκλο έγινε από την Ρία Απέργη αργότερα από την Σοφία Καψαμπέλη . Η μεταγλώττιση έγινε στα Studio Vertical (Κύκλοι 1-3), Power Media Productions (Κύκλοι 4-7, 1η,2η και 3η ταινία), AbFab Productions (Κύκλοι 8-12α),Tanweer Studios (Κύκλοι 12β-παρόν).
Υποδοχή.
Αν και η σειρά έχει γίνει υπέρμετρα δημοφιλής σε πάρα πολλές χώρες, έχει επίσης εισπράξει αρνητικά σχόλια:
Κριτικές για την ποιοτική εξασθένηση.
Οι κριτικές που έχουν γράψει οι κριτικοί για τα πρώτα επεισόδια του "Μπομπ Σφουγγαράκη" εξυμνούσαν τη σειρά για το πνευματώδες και έξυπνο χιούμορ της και τη "μυστηριώδη λάμψη" της. Ωστόσο, το 2007, την περίοδο που ξεκινούσε ο 5ος κύκλος, ο τόνος και η έμφαση της σειράς άρχισε να αλλάζει. Ορισμένοι οπαδοί "άρχισαν να απομακρύνονται από τη σειρά", προκαλώντας την "ερήμωση" σελίδων από θαυμαστές στο ίντερνετ. Σύμφωνα με τους λάτρεις τις σειράς, το έξυπνο χιούμορ που χαρακτήριζε τους πρώτους κύκλους μετατράπηκε σε βαρετά και χωρίς γέλιο αστεία, που προσανατολίζονται κυρίως στα παιδιά.
Ο Πολ Τίμπιτ (Paul Tibbitt), showrunner (εκτελεστής παραγωγός) από τον 4ο κύκλο μέχρι το επεισόδιο του 9ου κύκλου "Μπομπ Σφουγγαράκη, Απολύεσαι", ήταν αντικείμενο επίκρισης. Ενώ την πρώτη ταινία την υποδέχθηκαν θερμά οι οπαδοί, θεωρήθηκε επίσης σημείο στροφής στην ιστορία της σειράς, καθώς πολλοί οπαδοί πιστεύουν ότι η εξασθένηση επήλθε ύστερα από την προβολή της ταινίας όταν ο Στίβεν Χίλενμπεργκ παραιτήθηκε από showrunner και ορίστηκε αντικαταστάτης ο Tibbitt. Τα επεισόδια που φτιάχτηκαν μετά την ταινία έχουν κατηγοριοποιηθεί ως επεισόδια που "αφοσιώνονται στην προσοχή των παιδιών", είναι "ανιαρά", "βαρετά", ένα "καταθλιπτικό οροπέδιο της μετριότητας", και "τσιγκουνεύονται το γέλιο".
Διακωμωδήσεις.
Σε λίγα επεισόδια γίνονται αστείες απομιμήσεις ταινιών. Ιδιαίτερη διακωμώδηση γίνεται στην ταινία "". Ακόμα, γίνεται σάτιρα άλλων κινουμένων σχεδίων και ταινιών, όπως στο επεισόδιο "Μαγειρικοί Αγώνες", όπου ο Πάτρικ Αστερίας εξολοθρεύει κατά λάθος τους θεατές ρίχνοντάς τους καυτό λάδι, όπως έγινε και στην ταινία "Ράμπο". Τέλος, στα περιστασιακά επεισόδια "Γοργόνος και Αγόρι Πεταλίδα" διακωμωδείται το δίδυμο ηρώων της DC Comics, Aquaman και Aqualad.
Μπομπ "Σφουγγαράκης" spin-off.
Στις 14 Φεβρουαρίου 2019, ανακοινώθηκε ότι spin-off της σειράς "Μπομπ Σφουγγαράκης" αναπτύσσεται. Στις 4 Ιουνίου, ανακοινώθηκε ότι το spin-off θα ονομάζεται . Η σειρά θα εξιστορεί την ζωή ενός 10χρονου Μπομπ και των φίλων του στην ομότιτλη κατασκήνωση στο Φυκοδάσος, οπού περνούν το καλοκαίρι τους κυνηγώντας τσούχτρες, ανάβοντας φωτιά, και κολυμπώντας στον Λάκκο Γιάκιμακ. Συμπίπτει με τα γεγονότα της επερχόμενης ταινίας "The SpongeBob Movie: It's a Wonderful Sponge". Η παραγωγή της σειράς ξεκίνησε τον Ιούνιο του 2019.
Ο επικεφαλής animation του Nickelodeon Ράμσεϊ Ναϊτό είπε για τη σειρά: "Ο Σφουγγαράκης έχει ένα απίστευτο σύμπαν για να επεκταθεί και το πράσινο φως για το είναι μια απόδειξη της δύναμης και της μακροζωίας αυτών των χαρακτήρων γνωστών και αγαπημένων από γενιές οπαδών σε όλο τον κόσμο". Όπως και με την βασιζόμενη σειρά, το θα παράγεται εκτελεστικά από τους Βίνσεντ Ουάλερ και Μαρκ Σεσαρέλι. Θα παραχθεί χρησιμοποιώντας computer animation, σε αντίθεση με το ψηφιακό animation που χρησιμοποιείται για το "Μπομπ Σφουγγαράκης".

</doc>
<doc id="46647" url="https://el.wikipedia.org/wiki?curid=46647" title="Πεντηκοστιανισμός">
Πεντηκοστιανισμός

Ο Πεντηκοστιανισμός είναι Χριστιανικό κίνημα, το οποίο στους κόλπους του περιλαμβάνει πολλές διαφορετικές εκκλησίες και υπογραμμίζει το έργο του Αγίου Πνεύματος με την άμεση εμπειρία της παρουσίας Θεού στον πιστό. Ανήκει στο ευρύτερο δόγμα του Προτεσταντισμού και συνδέεται με το Χαρισματικό κίνημα.
Οι Πεντηκοστιανοί θεωρούν ότι στην πίστη πρέπει να περιλαμβάνει και την προσωπική εμπειρία του Χριστιανού, και να μην στηρίζεται μόνο στις τελετουργιές ή στις σκέψεις. Το κίνημα είναι ενεργητικό και δυναμικό, από την άποψη πως τα μέλη του θεωρούν ότι οδηγούνται από τη δύναμη του Θεού που ενεργεί μέσα τους. Οι Εκκλησίες της Πεντηκοστής τονίζουν τη σημασία του βαπτίσματος στο Άγιο Πνεύμα, λέγοντας πως το να πληρώνεται ο πιστός με Άγιο Πνεύμα, του δίνει τη δύναμη να ζει μια αληθινή Χριστιανική ζωή.
Η άμεση εμπειρία του Αγίου Πνεύματος αποκαλύπτεται με χαρίσματα, όπως η ομιλία στις γλώσσες, η προφητεία και η θεραπεία. Οι Πεντηκοστιανοί για τις εμπειρίες τους, συχνά επικαλούνται ένα βασικό γεγονός της ζωή των πρώτης εκκλησίας, στο βάπτισμα των δώδεκα Αποστόλων από το Άγιο Πνεύμα την ημέρα της Πεντηκοστής. Έτσι οι περισσότεροι Πεντηκοστιανοί έχουν την πεποίθηση ότι το κίνημά τους επιστρέφει το Χριστιανισμό σε μια καθαρή και απλή μορφή του, που έχει πολλά κοινά με τη ζωή της πρώτης Χριστιανικής εκκλησίας.Σήμερα η συντριπτική πλειοψηφία του παγκόσμιου Πεντηκοστιανικού πληθυσμού κατοικεί στην Υποσαχάρια Αφρική,την Νότια και την Κεντρική Αμερική,την Καραιβική και την περιοχή της Νοτιοανατολικής Ασίας-Ειρηνικού.Στις περιοχές αυτές αποτελεί και την ταχύτερα αναπτυσόμενη θρησκεία απο άποψη πιστών.
Όνομασία.
Ο Πεντηκοστιανισμός έχει πάρει το όνομά του από την ημέρα της Πεντηκοστής, όταν, σύμφωνα με τη Αγία Γραφή, κατέβηκε το Άγιο Πνεύμα στους αποστόλους του Ιησού, και τους οδήγησε να μιλήσουν σε πολλές ξένες γλώσσες ως σημείο και απόδειξη του ότι ήταν βαπτισμένοι στο Άγιο Πνεύμα. Οι Πεντηκοστιανοί πιστεύουν ότι αυτό δεν ήταν ένα γεγονός που συνέβηκε μια φορά για τότε, αλλά είναι κάτι που μπορεί και συμβεί και σήμερα. Αυτό το στηρίζουν στο κήρυγμα του απόστολου Πέτρου την ημέρα της Πεντηκοστής, που μεταξύ άλλων ανέφερε: «Η υπόσχεση (της δωρεάς του Αγίου Πνεύματος) είναι προς εσάς και προς τα παιδιά σας, και προς όλους εκείνους που είναι μακριά, όσους θα προσκαλέσει ο Κύριος ο Θεός μας.» (Πράξεις 2:39).
Όψιμη βροχή.
Η «όψιμη βροχή» είναι ένας όρος που αναφέρεται στην αναζωπύρωση του Αγίου Πνεύματος της εποχή μας. Τα γεγονότα της Πεντηκοστής είναι γνωστά ως η «πρώιμη βροχή». Η ιδέα της «όψιμης βροχής» προέρχεται από το κείμενο της Παλαιάς Διαθήκης, το οποίο προηγείται της προφητείας του Ιωήλ, ότι ο Θεός θα εκχύσει το Πνεύμα του σε όλους τους ανθρώπους
Οι Πεντηκοστιανοί συνδέουν έντονα τις εμπειρίες που πιστεύουν πως έχουν με το Άγιο Πνεύμα, με αυτές των αποστόλων, και έτσι ερμήνευσαν την αναφορά του Πέτρου στην προφητεία του Ιωήλ ως περαιτέρω προφητεία ότι ο Θεός θα εξέχυε μαζικά το Πνεύμα του και πάλι κάποια στιγμή, στο μέλλον. Έτσι ερμήνευσαν την έκχυση του Πνεύματος κατά την ημέρα της Πεντηκοστής ως την «πρώιμη φθινοπωρινή βροχή», και τη δεύτερη έκχυση του Πνεύματος, που έλαβαν, ως την «όψιμη ανοιξιάτικη βροχή», την «Όψιμη Βροχή».
Η ιδέα της όψιμης βροχής εμφανίζεται στο μεγαλύτερο μέρος του Πεντηκοστιανισμού. Το Κίνημα της Όψιμης Βροχής, που ιδρύθηκε το 1948, διακηρύττει ότι η δεύτερη έλευση του Ιησού Χριστού πρόκειται να συμβεί σύντομα και ότι η όψιμη βροχή είναι ένα από τα σημεία της.
Το Κίνημα &amp; οι Εκκλησίες.
Ο Πεντηκοστιανισμός δεν είναι μια συγκεκριμένη Εκκλησία, αλλά είναι ένα Χριστιανικό κίνημα που περιλαμβάνει πολλές διαφορετικές επίσημες Εκκλησίες οι οποίες διαφέρουν ως προς την θεολογία και διδασκαλία τους. Επίσης, μαζί με άλλα δόγματα, αποτελεί μέρος του κινήματος της ανανέωσης/αναγέννησης.
Δεν είναι πάντα εύκολο να καταλάβει κανείς εάν μια Εκκλησία είναι της Πεντηκοστής από το όνομα και μόνο, δεδομένου ότι πολλές Εκκλησίες της Πεντηκοστής δεν περιλαμβάνουν τις λέξεις «Πεντηκοστιανή» ή «της Πεντηκοστής» στο όνομά τους.
Ο Πεντηκοστιανισμος είναι η ταχύτερα αναπτυσσόμενο θρησκευτική ομάδας στην Υποσαχάρια Αφρική και στην Λατινική Αμερική/Καραϊβική. Στη Δύση ο Πεντηκοστιανισμός είναι πολύ ισχυρός στις Εκκλησίες των Μαύρων και στις Αμερικανικές και Αυστραλιανές «μεγάλες Εκκλησίες» όπως η Εκκλησία Hillsong στην Αυστραλία και η Εκκλησία Lakewood στην Αμερική. Μια από τις μεγαλύτερες Εκκλησίες παγκοσμίως, η Εκκλησία του Πλήρους Ευαγγελίου Yoido στη Σεούλ της Νότιας Κορέας, όπου μέχρι και 250.000 άνθρωποι παρευρίσκονται κάθε Κυριακή, είναι μια Εκκλησία της Πεντηκοστής.
Αριθμός πιστών.
Αν και στατιστικά στοιχεία για τη διάδοση του Πεντηκοστιανισμού είναι δύσκολο να εξαχθούν, εκτιμάται ότι υπάρχουν περισσότεροι από 20 εκατομμύρια Πεντηκοστιανοί στις Ηνωμένες Πολιτείες της Αμερικής (Μάρτιος 2006), συμπεριλαμβανομένων 2,5 εκατομμυρίων μελών των Συνάξεων του Θεού και 1 εκατομμύριο στην Βρετανία. Στη Λατινική Αμερική(κυρίως σε Κεντρική Αμερική και Καραϊβική) και στην Υποσαχάρια Αφρική υπάρχουν ομολογίες με περισσότερα από 1 εκατομμύριο μέλη η κάθε μία. Οι Συνάξεις του Θεού αποτελούν πιθανότατα την μεγαλύτερη εκκλησία του Πεντηκοστιανισμού διεθνώς, με περισσότερα από 54,7 εκατομμύρια μέλη και πιστούς σε περισσότερες από 150 χώρες. Παγκοσμίως υπολογίζεται πως οι Πεντηκοστιανοί είναι μεταξύ 250 και 500 εκατομμυρίων.
Θεολογία.
Οι Πεντηκοστιανοί δέχονται όλες τις επικρατούσες Χριστιανικές πεποιθήσεις και δόγματα (μοναδική εξαίρεση είναι το μεμονωμένο κίνημα Oneness (Ενότητας), που δεν δέχεται την Αγία Τριάδα). Αν και λέγεται συχνά πως ο Πεντηκοστιανισμός επικεντρώνεται περισσότερο στην εμπειρία παρά στη θεολογία, η βάση της θεολογίας των Πεντηκοστιανών στηρίζεται στην "ευαγγελική αναμόρφωση", όπως αυτή προέκυψε μετά τη μεταρρύθμιση του Λούθηρου: μοναδική βάση της πίστης είναι η Αγία Γραφή "(sola scriptura)", που τη θεωρούν «λόγο του Θεού» και συνολικά αλάθητη. Σε αντίθεση με την Ορθοδοξία και τον Καθολικισμό δε δέχονται την λεγόμενη Ιερά Παράδοση (τουλάχιστον τα σημεία που θεωρούν πως διαφοροποιούνται με την Αγία Γραφή) με όλα όσα αυτή συνεπάγεται (π.χ. δεν δέχεται την "μεσιτεία" των Αγίων, τις εικόνες κτλ). Δέχονται τον Εβραϊκό Κανόνα της Παλαιάς Διαθήκης με τα 66 βιβλία.
Πεντηκοστιανοί και Φονταμενταλισμός.
Οι Εκκλησίες της Πεντηκοστής δεν είναι φονταμενταλιστικές, αν και περιγράφονται μερικές φορές ως τέτοιες. Οι Πεντηκοστιανοί και οι Χριστιανοί Φονταμενταλιστές δέχονται από κοινού τη θέση της Αγίας Γραφής ως του αλάθητου λόγου του Θεού, αλλά οι πρώτοι δέχονται επίσης, τη σημασία της άμεσης εμπειρίας του Θεού από τον πιστό μέσω του έργου του Αγίου Πνεύματος, κάτι που τους διαφοροποιεί από τους Φονταμενταλιστές.
Αγιασμός.
Ένας άνθρωπος λαμβάνει τον αγιασμό όταν η ζωή του αφιερώνεται στο Θεό και αποχωρίζεται την προηγούμενη "αμαρτωλή" ζωή του. Όταν ένας άνθρωπος είναι άγιος, σημαίνει πως είναι αναγεννημένος εν Χριστώ δια του Αγίου Πνεύματος και είναι μακριά από την άσχημη συμπεριφορά και τις σκέψεις της παλιάς του ζωής. Η λέξη "Αγιότητα" χρησιμοποιείται επίσης από μερικές Εκκλησίες στον επίσημο τίτλο τους υπό αυτήν την έννοια.
Για τους Πεντηκοστιανούς, ο αγιασμός είναι οπωσδήποτε κάτι το ουσιαστικό στο να βιώσει κάποιος τη χριστιανική ζωή. Κάποιοι Πεντηκοστιανοί διδάσκουν ότι οι πιστοί πρέπει βιώσουν ένα πνευματικό γεγονός που θα τους οδηγήσει να «θεωρήσουν τον εαυτό τους νεκρό μεν ως προς την αμαρτία, ζωντανό δε ως προς τον Θεό» (Ρωμαίους 6:10-11, σε προσαρμογή). Το έργο του αγιασμού γίνεται δια του Αγίου Πνεύματος. Άλλες Εκκλησίες διδάσκουν ότι οι πιστοί συνεχίζουν να αυξάνονται κοντά στο Θεό σε μια συνεχή διαδικασία αγιασμού, η οποία τους βοηθά για να ζουν Χριστιανική ζωή.
Ενώ κάποιοι Πεντηκοστιανοί πιστεύουν ότι η αγιοποίηση είναι μια απαραίτητη προϋπόθεση για κάποιον ώστε να βαπτιστεί στο Άγιο Πνεύμα, άλλοι θεωρούν ότι το βάπτισμα στο Άγιο Πνεύμα είναι διαθέσιμο σε καθένα που απλώς δίνει ειλικρινά τη ζωή του στον Χριστό. Αυτή όμως η διαφορά περνά απαρατήρητη στους μη ειδικούς, και γενικότερα θεωρείται από όλους τους Πεντηκοστιανούς πως οι άνθρωποι πρέπει να έχουν λάβει την σωτηρία προτού λάβουν το βάπτισμα του Αγίου Πνεύματος.
Τελετές και μυστήρια.
Οι Εκκλησίες της Πεντηκοστής τείνουν να αποφύγουν οτιδήποτε που εμφανίζεται ως Μυστηριακό. Φυσικά κάνουν τελετές όπως, η Θεία Κοινωνία και το Βάπτισμα στο νερό, που άλλες Εκκλησίες δέχονται ως μυστήρια, αλλά οι περισσότεροι Πεντηκοστιανοί αναφέρονται σε αυτά απλώς ως τελετές. Υπάρχουν βέβαια και Εκκλησίες της Πεντηκοστής (π.χ. στην Ελλάδα η Ελευθέρα Αποστολική Εκκλησία Πεντηκοστής) που δέχονται τις τελετές ως μυστήρια. Πάντως για όλους, οι τελετές όπως και τα μυστήρια υποδηλώνουν ορατές αντιπροσωπεύσεις των αόρατων πνευματικών πραγμάτων.
Βάπτισμα στο νερό.
Οι Εκκλησίες της Πεντηκοστής τελούν το βάπτισμα με πλήρη κατάδυση στο νερό. Για τους Πεντηκοστιανούς το βάπτισμα στο νερό είναι το εξωτερικό σημείο μιας αλλαγής που έχει αρχίσει ήδη να πραγματοποιείται εσωτερικά. Η αλλαγή της αναγέννησης είναι ουσιαστική, ενώ το βάπτισμα στο νερό αν και είναι απαραίτητο και σημαντικότατο, είναι ένα πρόσθετο στοιχείο. Το βάπτισμα στο νερό γίνεται σε άτομα που είναι σε θέση να ομολογήσουν την πίστη τους, οπότε ο νηπιοβαπτισμός δεν τελείται στις Εκκλησίες της Πεντηκοστής.
Άλλες τελετές/πρακτικές.
Πλύση Ποδιών.
Ορισμένες Εκκλησίες της Πεντηκοστής ακολουθούν την πρακτική της πλύσης των ποδιών ως διάταξη ταπεινότητας στις λειτουργίες τους. Με αυτό τον τρόπο θεωρούν πως ακολουθούν το παράδειγμα και τις εντολές του Ιησού, ο οποίος έπλυνε τα πόδια των αποστόλων κατά το Μυστικό Δείπνο.
Αφιέρωση νηπίων.
Οι Εκκλησίες της Πεντηκοστής δεν βαπτίζουν στο νερό τα νήπια. Θεωρούν το βάπτισμα στο νερό ως εξωτερική έκφραση του εσωτερικού έργου της χάρης του Θεού, μετά από την ελεύθερη επιλογή ενός ατόμου να ακολουθήσει τον Ιησού Χριστό. Τα μικρά παιδιά δεν είναι σε θέση να κάνουν μια τέτοια επιλογή επειδή δεν έχουν αίσθηση της ανάγκης τους για τη σωτηρία. Αντ' αυτού, τα νήπια στις Εκκλησίες της Πεντηκοστής αφιερώνονται στο Θεό και έτσι λαμβάνουν την ευλογία. Αυτό θυμίζει τη Βιβλική ιστορία των μικρών παιδιών που παρουσιάστηκαν στον Ιησού και εκείνος τα ευλόγησε,αλλά και τον ίδιο τον Ιησού που τον παρουσίασαν ο Ιωσήφ και η Μαρία(Παναγία) μπροστά στον ιερέα Συμεών και τον αφιέρωσαν στον Θεό . Μερικές Εκκλησίες της Πεντηκοστής θεωρούν ότι τα περισσότερα παιδιά μπορούν να περιμένουν για το βάπτισμα στο νερό μεταξύ της ηλικίας των επτά και των δέκα, οπότε οι γονείς ή οι Ποιμένες μπορούν να καταλάβουν εάν ένα συγκεκριμένο παιδί είναι σε θέση να αντιληφθεί τη σημασία του βαπτίσματος στο νερό, ύστερα από συζήτηση μαζί του.
Βάπτισμα στο Άγιο Πνεύμα.
Το βάπτισμα στο Άγιο Πνεύμα είναι το κεντρικό γεγονός στον Πεντηκοστιανισμό. Το όνομα του κινήματος αναφέρεται στο πρώτο βάπτισμα στο Άγιο Πνεύμα, κατά την ημέρα της Πεντηκοστής. Σε αντίθεση με τους Ευαγγελικούς, πιστεύουν πως το βάπτισμα στο Άγιο Πνεύμα δεν είναι η εμπειρία της αναγέννησης (της αλλαγής της ζωής του ανθρώπου). Ένας άνθρωπος πρέπει ήδη να έχει αναγεννηθεί προτού να λάβει το Άγιο Πνεύμα. Οι Πεντηκοστιανοί πιστεύουν ότι το βάπτισμα στο Άγιο Πνεύμα είναι ουσιαστικό μέρος της σωτηρίας. Παραδοσιακά αυτό είναι το δεύτερο βάπτισμα και ακολουθεί το βάπτισμα στο νερό, αν και μερικά σημεία της Γραφής αντιστρέφουν αυτή τη διαδικασία.
Το βάπτισμα στο Άγιο Πνεύμα είναι η εμπειρία κατά την οποία ο πιστός δίνει τον έλεγχο του εαυτού του στο Άγιο Πνεύμα (όχι όμως με τρόπο που να χάνει την ταυτότητα και τα στοιχεία της προσωπικότητάς του). Μέσω της εμπειρίας αυτής, γνωρίζει το Χριστό με έναν οικειότερο τρόπο και ενεργοποιεί τη δύναμη της μαρτυρίας και της πνευματικής αύξησης. Το βάπτισμα στο Άγιο Πνεύμα θεωρείται έργο της χάρης του Θεού, που είναι διαθέσιμο σε όλους τους ανθρώπους που ζητούν να το λάβουν
Ανάλογα με το βάπτισμα στο νερό, ένας άνθρωπος βαπτίζεται εν Πνεύματι, όμως πλέον αισθάνεται τον εαυτό του σαν να έχει βυθιστεί ολοκληρωτικά στο Άγιο Πνεύμα. Άρα η αναλογία των βαπτισμάτων δεν είναι ίση σε αυτό το σημείο, επειδή ένα πρόσωπο που βαπτίζεται εν Πνεύματι γεμίζει πλήρως με Άγιο Πνεύμα, με τον ίδιο τρόπο που πληρώθηκαν οι Απόστολοι του Χριστού κατά την ημέρα της Πεντηκοστής.
Το σημείο/απόδειξη/βεβαίωση ότι κάποιος βαπτίστηκε στο Άγιο Πνεύμα είναι η ομιλία σε ξένες γλώσσες που πριν δε γνώριζε (γλωσσολαλιά). Θεωρούν πως η ομιλία σε ξένες γλώσσες είναι το μοναδικό συνεπές γεγονός που συνδέεται με το βάπτισμα στο Άγιο Πνεύμα στις διάφορες εξιστορήσεις του φαινομένου της Αγίας Γραφής
Πλήρωση Άγιου Πνεύματος.
Η πλήρωση με το Άγιο Πνεύμα δεν είναι μια προσωρινή κατάσταση του παρόντος. Ένας άνθρωπος που έχει βαφτιστεί με Άγιο Πνεύμα έχει το Άγιο Πνεύμα μέσα του και αυτό τον εξουσιοδοτεί και τον καθοδηγεί για το υπόλοιπο της ζωής του. Το Άγιο Πνεύμα θα επιτρέψει στον πιστό να απομακρυνθεί από την παλαιά κοσμική ζωή του και να ζήσει μια νέα Χριστιανική ζωή. Έτσι το βάπτισμα στο Άγιο Πνεύμα είναι η αφετηρία για ένα νέο ξεκίνημα στη ζωή του πιστού, δίνοντάς του πνευματικά χαρίσματα ώστε να χρησιμοποιηθούν για να ευαγγελιστούν και άλλοι, και γενικά για να εκτελεστεί το Χριστιανικό έργο.
Χαρίσματα του Αγίου Πνεύματος.
Τα χαρίσματα του Αγίου Πνεύματος είναι οι υπερφυσικές δυνατότητες που δίνονται στους πιστούς από το Θεό. Αυτά τα χαρίσματα καταδεικνύουν τη δύναμη του Θεού και χρησιμοποιούνται για ιδιαίτερους σκοπούς όπως η θεραπεία των αρρώστων, και γενικά η βοήθεια του πιστού στη Χριστιανική διακονία του.
Τα 9 χαρίσματα του πνεύματος μπορούν να διαιρεθούν σε τρεις ομάδες των τριών:
Ο Μάρκος πρότεινε έναν άλλο παρόμοιο κατάλογο προς απόδειξη ότι όλοι οι πιστοί μπορούν να έχουν όλα τα χαρίσματα
Χάρισμα των γλωσσών.
Το χάρισμα των γλωσσών γίνεται όταν ο πιστός μιλά υπερφυσικά σε γλώσσες που του είναι άγνωστες, «δεδομένου ότι το Πνεύμα δίνει την ικανότητα». Συνέβη αρχικά στους αποστόλους κατά την ημέρα της Πεντηκοστής. Η ομιλία σε γλώσσες μπορεί να είναι είτε σημείο του βαπτίσματος σε Άγιο Πνεύμα, είτε η επιβεβαίωση του χαρίσματος των γλωσσών. Τα θεολογικά κείμενα χρησιμοποιούν επίσης τη λέξη "γλωσσολαλιά" για να αναφερθούν στην ομιλία σε γλώσσες.
Θαύματα.
Οι Πεντηκοστιανοί πιστεύουν ότι ο Θεός μπορεί και ενεργεί με θαύματα και σήμερα.
Υφάσματα Προσευχής.
Τα υφάσματα Προσευχής είναι μικρά υφάσματα όπως τα μαντήλια που χρησιμοποιούνται (από μερίδα, και όχι από όλους τους Πεντηκοστιανούς) στη θεραπεία. Η πρακτική αυτή πιστεύεται πως είναι βασισμένη στην Αγία Γραφή.
Ο πιστός που έχει το χάρισμα της θεραπείας, προσεύχεται πάνω στο ύφασμα που δίνεται στον άρρωστο άνθρωπο, το οποίο μπορεί να το φέρει κοντά στο ασθενές μέρος του σώματός του. Οι Πεντηκοστιανοί κύκλοι που εφαρμόζουν αυτήν την πρακτική υποστηρίζουν πως, στο ύφασμα αυτό αφού γίνει προσευχή υπάρχει και η Θεία θεραπευτική δύναμη προς τον άρρωστο άνθρωπο.
Ο διάσημος Αμερικανικός Ευαγγελιστής Oral Roberts, είχε μία «διακονία υφασμάτων προσευχής» στην οποία έστελνε υφάσματα σε καθένα που ζητούσε προσευχή
Τα υφάσματα προσευχής ήταν ιδιαίτερα δημοφιλή στο πρώτο μισό του 20ου αιώνα, αλλά χρησιμοποιούνται ακόμα και σήμερα από ορισμένους Πεντηκοστιανούς (κυρίως στη Δύση). Τύποι υφασμάτων προσευχής χρησιμοποιούνται, και από ομάδες με διδασκαλίες που δεν έχουν σχέση με τον Πεντηκοστιανισμό, όπως είναι οι Μορμόνοι και οι Αντβεντιστές.
Συνεισφορά δεκάτων.
Μερικοί Πεντηκοστιανοί δίνουν το δέκατο (10%) του εισοδήματός τους άμεσα στην Εκκλησία τους για την ενίσχυση των φτωχών και γενικά για την ανάπτυξη του Χριστιανικού έργου. Στις περισσότερες πάντως Εκκλησίες οι συνεισφορές είναι μυστικές και το μέγεθός τους είναι ελεύθερο.
Ιστορία.
Ο Πεντηκοστιανισμός ξεκίνησε μεταξύ φτωχών και απλών ανθρώπων στις ΗΠΑ στην αρχή του 20ού αιώνα.
Οι ρίζες.
Αν και το κίνημα είναι σύγχρονο (ως αρχή του συνήθως θεωρείται η Αναζωπύρωση της Οδού Αζούσα στο Λος Άντζελες στις 4 Απριλίου 1906), οι ρίζες του επιστρέφουν στη Γουεσλεϋανή (Μεθοδιστική) Αγιαστική παράδοση του 18ου αιώνα, στο Αγιαστικό κίνημα του 19ου αιώνα και την μετά-Βικτωριανή κίνηση της «Καλύτερης Ζωής» του Κέσγουικ.
Το Γουεσλεϋανό Αγιαστικό κίνημα αποτέλεσε μία αντίδραση στο τυπικισμό και στις εκτεταμένες τελετουργίες των παραδοσιακών Χριστιανικών Εκκλησιών εκείνης της εποχής. Δίδασκε ότι οι Χριστιανοί έπρεπε να αναγεννηθούν και να έχουν προσωπική εμπειρία με τον Χριστό, την οποία αποκτούν με τη δύναμη του Αγίου Πνεύματος. Τα μέλη αυτής της Μεθοδιστικής παράδοσης έλαβαν το "βάπτισμα στο Άγιο Πνεύμα". Το βάπτισμα στο Πνεύμα ήταν σημαντικό χαρακτηριστικό όλων των Αγιαστικών Εκκλησιών.
Η βασική διαφορά μεταξύ αυτών των πρώιμων παραδόσεων και του Πεντηκοστιανισμού είναι ότι, οι Πεντηκοστιανοί δέχονται την γλωσσολαλιά ως το σημείο του βαπτίσματος στο Άγιο Πνεύμα. Η θεολογική διαφορά είναι ότι, τα μέλη της Αγιαστικής παράδοσης θεώρησαν ότι η ιστορία της Πεντηκοστής δεν θα έπρεπε σήμερα να ερμηνεύετε κατά λέξη, ενώ αντίθετα, οι πρώτοι Πεντηκοστιανοί ήταν σίγουροι πως θα έβλεπαν το βάπτισμα στο Πνεύμα όπως ακριβώς έγινε την ημέρα της Πεντηκοστής.
Το ξεκίνημα.
Η σύγχρονη "Πεντηκοστή" εγκαινιάστηκε στις 1 Ιανουαρίου 1901 (την πρώτη ημέρα του 20ου αιώνα), με την Αγνή Όζμαν, μια σπουδάστρια στο Βιβλικό Κολλέγιο της Βαιθήλ του Κάρολου Πάρχαμ, στο Τοπέκα του Κάνσας. Η Όζμαν άρχισε να μιλά σε μια ξένη γλώσσα, άγνωστη σ’ αυτήν (λέγεται ότι μιλούσε Κινέζικα, χωρίς να μπορεί να μιλήσει Αγγλικά για αρκετές ημέρες). Στις 3 Ιανουαρίου, ο Πάρχαμ και άλλοι δώδεκα σπουδαστές μίλησαν και αυτοί σε ξένες γλώσσες. Αργότερα, έφυγαν για το Τέξας και ξεκίνησαν την πνευματική αναζωπύρωση του 1905.
Αυτό που ακολούθησε σήμερα είναι γνωστό ως η Αναζωπύρωση της Οδού Αζούσα, και είχε ως κέντρο την Ιεραποστολή Αποστολικής Πίστης στην οδό Αζούσα του Λος Άντζελες, η οποία καθοδηγήθηκε από τον Αφροαμερικανό ιεροκήρυκα Γουίλλαμ Σέυμουρ, ο οποίος ήταν σπουδαστής του Πάρχαμ. Το 1906 ο Σέυμουρ κήρυξε ότι ο Θεός "θα έστελνε μια νέα Πεντηκοστή" εάν οι άνθρωποι προσεύχονταν για αυτό. Μετά από λίγο καιρό, αυτός και η κοινότητά του άρχισαν να μιλούν σε ξένες γλώσσες. Αυτό το γεγονός, έπειτα από τον σεισμό του Σαν Φραντσίσκο, προκάλεσε μια ισχυρή θρησκευτική αναζωπύρωση που βασίστηκε σε τρία δόγματα, και στην οποία τα χαρίσματα του Αγίου Πνεύματος εμφανίστηκαν σε μεγάλη κλίμακα. Πάνω από 13.000 άνθρωποι λέγεται ότι μίλησαν σε ξένες γλώσσες, την πρώτη χρονιά.
Αρχικά, οι Πεντηκοστιανές ιδέες που άκμασαν σε ομάδες ανεξάρτητων εκκλησιών σε όλη τη Βόρεια Αμερική. Το 1914 ιδρύθηκε η πρώτη Πεντηκοστιανή εκκλησία, η Εκκλησία του Θεού εν Χριστώ. Η πρώτη Εκκλησία της Πεντηκοστής στη Βρετανία ήταν η Αποστολική Εκκλησία, η οποία αρχικά ιδρύθηκε ως, Εκκλησία Αποστολική Πίστης στο Μπόρνμουθ το 1911. Ένα άλλο πρώιμο Ευρωπαϊκό Πεντηκοστιανό δόγμα ήταν η Πεντηκοστιανή Εκκλησία Ελίμ, η οποία ιδρύθηκε το 1915 στην Ιρλανδία από ένα Ουαλό, τον Τζορτζ Τζέφρις.
Το ξεκίνημα στην Ελλάδα.
Στην Ελλάδα η Πεντηκοστή αρχικά κηρύχθηκε από τον Δημήτριο Κατριτσιώτη και τον Ιωάννη Τσέλλο το 1924.
Το 1915 ο Ιωάννης Τσέλλος, που ήταν από το χωριό Βάγια, πήγε στις ΗΠΑ για να εργαστεί. Ενώ ταξίδευε με το τραίνο κατέβηκε σε μια στάση στο χωριό Τέρα Χόττα, να πιει νερό, με αποτέλεσμα να χάσει το τραίνο. Πλησίασε τους κατοίκους του χωριού, και αυτοί τον φιλοξένησαν. Εκεί ήρθε σε επαφή με μια τοπική Ελληνική Εκκλησία της Πεντηκοστής, αναγεννήθηκε, βαπτίστηκε με Άγιο Πνεύμα κι άρχισε να ομολογεί την πνευματική εμπειρία του.
Το 1923 ο 25χρονος Δημήτριος Κατριτσιώσης, που πήγε στην Τέρα Χόττα για να επισκεφτεί την αδελφή του, και γυναίκα του Ιωάννη Τσέλου, πίστεψε και μπήκε στην Εκκλησία της Πεντηκοστής. Ο Κατρισιώσης έγινε ο πρώτος Έλληνας κήρυκας της Πεντηκοστής στην Ελλάδα, και μαζί με τον Γιώργο Τζέλο, δραστηριοποιήθηκαν στην περιοχή γύρω από τα Βάγια, και σε μέρη της Βόρειας, της Κεντρικής, και της Νότιας Ελλάδας.
Ο Μιχάλης Κούννας, ήδη βαπτισμένος με Άγιο Πνεύμα, ήρθε στην Αθήνα το 1927. Επισκέφθηκε το σπίτι της Μαρίας Κωνσταντινίδη, στην οδό Θεσσαλονίκης 136 στα Κάτω Πετράλωνα, όπου της έδωσε μια επιστολή του γιου της του Σπύρου Κωνσταντινίδη. Στις 23 Δεκεμβρίου 1927 έγινε μια ομαδική έκχυση του Αγίου Πνεύματος, την οποία παρομοίασαν με την Πεντηκοστή. Έτσι ιδρύθηκε η πρώτη Εκκλησία της Πεντηκοστής στην Ελλάδα με ποιμένα τον Μιχάλη Κούννα.
Μετά το 1930 οι Χαράλαμπος Μάμαλης και Αριστοτέλης Δικτυόπουλος όργωσαν την Ελλάδα σπέρνοντας το Πεντηκοστιανό μήνυμα. Ο Μάμαλης έγινε ποιμένας στην κεντρική εκκλησία της οδού Αιόλου, στην Αθήνα. Ο Δικτυόπουλος έγινε ποιμένας, αρχικά στην πρώτη εκκλησία στα Πετραλώνων, και μετά στην Κατερίνη και στη Σεβαστή Πιερίας. Στη Σεβαστή έγινε μια ομαδική έκχυση Πνεύματος, και 40 άτομα βαπτίστηκαν.
Λατρεία.
Η Πεντηκοστιανή λατρεία είναι λιγότερο επίσημη και περισσότερο "συναισθηματική" από αυτή των άλλων Χριστιανικών παραδόσεων. Το μεγαλύτερο μέρος της λατρείας έχει ως σκοπό την εκζήτηση της παρουσίας του Θεού. Γι' αυτόν τον σκοπό, η ατμόσφαιρα, η οδηγία της λατρείας και οι ύμνοι, ενθαρρύνουν την εκζήτηση της παρουσίας του Αγίου Πνεύματος. Οι Πεντηκοστιανοί υποστηρίζουν πως, τα χαρίσματα του Αγίου Πνεύματος, ενεργούν συχνά κατά τη διάρκεια των λειτουργίας των εκκλησιών τους, μερικές φορές εντυπωσιακά.
Στις Εκκλησίες της Πεντηκοστής υπάρχει αυθόρμητη και ενεργή συμμετοχή από όλους. Οι πιστοί, κατα την λατρεία, μπορεί να σηκώσουν τα χέρια ψηλά, ή και να χειροκροτήσουν ακόμα. Μπορεί να δοθούν προσωπικές μαρτυρίες από παρευρισκόμενους πιστούς. Στις λειτουργίες μπορεί να γίνονται θεραπείες, προφητείες και να υπάρχει ομιλία σε ξένες γλώσσες. Το ποίμνιο είναι πιθανό να ανταποκριθεί ενεργά στο κήρυγμα, αναφωνώντας «Αμήν» ή «Αλληλούια».
Οι συμμετέχοντες θεωρούν ότι η λατρεία οδηγείται από το Άγιο Πνεύμα. Συνεπώς, οι Πεντηκοστιανοί είναι σε θέση να βλέπουν την Εκκλησία τους ως κοινότητα του λαού του Θεού που εργάζεται για να δημιουργήσει το πλαίσιο για μια άμεση εμπειρία με τον Θεό. Κάποιοι Πεντηκοστιανοί χρησιμοποιούν επίσης την λέξη «λατρεία» για να αναφερθούν στην καθημερινή ζωή τους, που την αντιλαμβάνονται ως δώρο του Θεού.
Προς του φτωχούς.
Ο Πεντηκοστιανισμός ξεκίνησε μεταξύ φτωχών και καταπιεσμένων ανθρώπων στη Βόρεια Αμερική. Αυτές του οι καταβολές, τον κάνουν ευαισθητοποιήσει και σήμερα δίνει ιδιαίτερη έμφαση στην βοήθεια και στην συμπαράσταση προς στους φτωχούς της Νότιας Αμερικής και της Αφρικής, όπου η αύξησή του έχει συνδεθεί, κατά ένα μέρος, με την πείνα και την ανισότητα των ανθρώπων, που υπάρχει εκεί.
Προσαρμοστικότητα.
Κάποιες εκκλησίες της Πεντηκοστής προσαρμόζονται εύκολα με τα παραδοσιακά στοιχεία του κάθε τόπου και ενσωματώνουν την τοπική μουσική και άλλα πολιτιστικά στοιχεία στη λατρεία τους. Έτσι επιτρέπουν στους ανθρώπους να διατηρούν τα πολιτιστικά στοιχεία τους, εφόσον κινούνται μέσα στα πλαίσια της Πεντηκοστιανής πίστης. Αυτή η προσαρμοστικότητα έχει διευκολύνει ακόμα και μη Πεντηκοστιανές Εκκλησίες να συμπεριλάβουν Πεντηκοστιανά στοιχεία στην λατρεία και στον τρόπο λειτουργίας τους.
Όχι μόνο λόγιοι.
Ο Βάλτερ Χόλενβεγκερ έχει επισημάνει ότι ο Πεντηκοστιανισμός προσφέρει στους «προφορικούς» πιστούς την ίδια δυνατότητα να συμμετάσχουν στη ζωή της πίστης με τους «λογοτεχνικούς»-λόγιος.
Παγκόσμια αύξηση.
Οι Εκκλησίες της Πεντηκοστής είναι ιδιαίτερα ισχυρές στη Νότια Αμερική, την Αφρική και την Ασία. Σε πολλές περιπτώσεις αποκτούν διαφορετικό χαρακτήρα σε κάθε ήπειρο, ανάλογα με τον τοπικά πολιτιστικά στοιχεία. Αυτό είναι ένας από τους λόγους για τους οποίους αυξάνονται με μεγάλο ρυθμό.
Παγκοσμίως, η ανάπτυξη του Πεντηκοστιανισμού είναι αρκετά μεγάλη ανάμεσα στους φτωχούς και στους λιγότερο εύπορους. Πάντως, η επιτυχία του Πεντηκοστιανισμού στον αναπτυσσόμενο κόσμο, βασικά οφείλεται στην ενεργητική ιεραποστολική δράση των εκκλησιών.
Κοινωνική καταγωγή.
Ο Πεντηκοστιανισμός αναπτύχθηκε κοινωνικά, σε εκκλησίες φτωχών και καταπιεσμένων ανθρώπων. Οι πρώτοι ηγέτες του, προέρχονταν από την εργατική τάξη και στην ζωή τους είχαν παρόμοιες εμπειρίες με αυτές του ποιμνίου τους. Αυτή η καταγωγή έχει καταστήσει τον Πεντηκοστιανισμό ευαισθητοποίημενο, για τα μέρη του κόσμου όπου οι άνθρωποι συνεχίζουν να πάσχουν από την πείνα και την αδικία. Ο Πεντηκοστιανισμός προσπαθεί να βοηθά στις δυσάρεστες καταστάσεις της ζωής των φτωχών ανθρώπων. Οι εκκλησίες λειτουργούν ως "κοινότητες αμοιβαίας αλληλοβοήθειας" για να αντιμετωπίσουν την φτώχεια και τις ασθένειες.
Προσαρμοστικότητα.
Ο Πεντηκοστιανισμός, περισσότερο από οποιαδήποτε άλλο Χριστιανικό δόγμα, είναι πρόθυμος να ταιριάξει με τις τοπικές κουλτούρες, να χρησιμοποιήσει τοπική μουσική και άλλα πολιτιστικά στοιχεία στη λατρεία.
Το ότι η Πεντηκοστιανή λατρεία είναι περισσότερο αυθόρμητη και δεν εξαρτάται από λειτουργικά κείμενα, επιτρέπει σε όλα τα μέλη της κοινότητας να λατρεύσουν χωρίς να ντρέπονται για το τι θα πουν ή θα κάνουν. Επίσης επιτρέπει στον κάθε πιστό να μοιραστεί με ολόκληρη την κοινότητα τις ιδιαίτερες εμπειρίες του με τον Θεό.
Η αποδοχή της σύνδεσης του σώματος με την σκέψη και το πνεύμα, κάνει τον Πεντηκοστιανισμό κατανοητό και σε ανθρώπους του αναπτυσσόμενου κόσμου, που δεν έχουν Χριστιανικό πνευματικό υπόβαθρο. Αυτό επιτρέπει στις Εκκλησίες της Πεντηκοστής να ενσωματώνουν χωρίς δυσκολία, πολιτιστικά στοιχεία που είναι συμβατά με τον Χριστιανισμό. Το αποτέλεσμα είναι ότι ο Πεντηκοστιανισμός μπορεί να πάρει μια απολύτως τοπική μορφή.
Δομές.
Οι Εκκλησίες της Πεντηκοστής έχουν επίπεδες δομές, επιτρέποντας στο ποίμνιο να συμμετέχει ενεργά στη λατρεία αλλά και στην κατάρτιση των εκκλησιαστικών οργάνων (πρεσβυτέριο κ.τ.λ.). Αυτό προφανώς είναι ελκυστικό στους ανθρώπους που έχουν μικρή δύναμη ή επιρροή στην εργασία ή στην πολιτική ζωή τους. Αυτό τον κάνει να διαφέρει αρκετά με τις πρώτες ιεραποστολικές εκκλησίες που είχαν προσπαθήσει να επιβάλουν την Δυτική έκδοση του Χριστιανισμού, και με τις επικρατούσες ιεραρχικές εκκλησίες που σε μερικές χώρες συνδέονται στενά με τις κυβερνήσεις ή με το κεφάλαιο.
Πεντηκοστιανισμός και άλλες εκκλησίες.
Στα πρώτα 60 χρόνια του 20ού αιώνα, ο Πεντηκοστιανισμός περιοριζόταν, κατά μεγάλο μέρος, μέσα σε συγκεκριμένες εκκλησίες. Όμως κατά τη δεκαετία του 1960 οι Πεντηκοστιανές ιδέες, έγιναν μια πηγή ανανέωσης και σε άλλες Προτεσταντικές εκκλησίες. Σύντομα αυτό επεκτάθηκε ακόμα και σε μερικές Ρωμαιοκαθολικές εκκλησίες κατόπιν. Αργότερα ακόμα και κάποιοι Ορθόδοξοι πήραν μια γεύση από αυτή την ανανέωση.
Η έμφαση που δίνεται στην εμπειρία του θείου, διακρίνει τους Πεντηκοστιανούς από άλλους Ευαγγελικούς Χριστιανούς. Κάποιοι θεωρούν ότι επειδή ο Πεντηκοστιανισμός είναι βασισμένος σε μια άμεση εμπειρία του Θεού, είναι κατά κάποιο τρόπο καθαρότερος και αγνότερος, μοιάζοντας περισσότερο με την πίστη των πρώτων Χριστιανών.
Οι Εκκλησίες της Πεντηκοστής δεν έχουν μεγάλη επίδραση ανάμεσα στις καθιερωμένες Χριστιανικές Εκκλησίες, παρότι είναι από τις πλέον πολυάριθμες, με πολύ μεγάλους αριθμούς από πολύ δραστήρια και ενεργά μέλη. Αυτό μπορεί να ισχύει επειδή σε πολλές εκκλησίες η βάση τους είναι σε χριστιανικές χώρες του τρίτου κόσμο(Υποσαχάρια Αφρική,Καραιβική,Λατινική Αμερική κτλ) και υπάρχει ένα προφίλ φυλετικής μειονότητας, ενώ τα μέλη τους σε πολλές περιπτώσεις είναι φτωχά και όχι σε θέσεις με μεγάλη κοινωνική επιφάνεια και δύναμη. Εντούτοις η συνεχής αύξηση και ενεργητικότητα του κινήματος είναι πιθανό ότι θα αυξήσει την επιρροή του στο μέλλον. Επίσης έχει καθιερωθεί ένας "Διεθνής Διάλογος Ρωμαιοκαθολικών και Πεντηκοστιανών".
Εκκλησίες και οργανισμοί της Πεντηκοστής.
Οι Εκκλησίες της Πεντηκοστής στη Δύση, περιλαμβάνουν τις εξής:
Εκκλησίες της Πεντηκοστής στην Ελλάδα.
Οι Εκκλησίες της Πεντηκοστής στην Ελλάδα απαριθμούν μερικές δεκάδες χιλιάδες μέλη και έχουν εκατοντάδες τοπικές εκκλησίες και συναθροίσεις σε χωριά και πόλεις.
Ελευθέρα Αποστολική Εκκλησία Πεντηκοστής.
Η μεγαλύτερη και πιο δραστήρια Εκκλησία της Πεντηκοστής στην Ελλάδα είναι η ανεξάρτητη (αυτοκέφαλη) Ελευθέρα Αποστολική Εκκλησία Πεντηκοστής, η οποία έχει αναπτύξει ιεραποστολικό έργο και προς το εξωτερικό. 
Αυτή η εκκλησία ανεξαρτητοποιήθηκε από την Αποστολική Εκκλησία Πεντηκοστής το 1966 υπό τον ιατρό Λεωνίδα Φέγγο και 120 άλλους πιστούς, όταν η Αμερικανικός οργανισμός των Συνάξεων του Θεού ζήτησε από τους πρεσβυτέρους να υπογράψουν επίσημη δήλωση ότι άνηκαν στην οργάνωση τους. Μέσα στα επόμενα χρόνια αναπτύχθηκε έντονα.
Ραδιοφωνικός Σταθμός "Χριστιανισμός".
Από τις αρχές της δεκαετίας του ’90, μέσω μιας αλυσίδας 25 ραδιοσταθμών διοργανώθηκε το ραδιοφωνικό δίκτυο "Χριστιανισμός", που εκπέμπει στο μεγαλύτερο μέρος της Ελλάδας.
Word of God.
Η Ελευθέρα Αποστολική Εκκλησία Πεντηκοστής Κηφισιάς έχει δρατηριοποιηθεί έντονα στο Internet δημιουργόντας το τηλεοπτικό κανάλι "Word of God" που εκπέμει στα Ελληνικά, τα Αγγλικά, τα Αραβικά, τα Ιταλικά, τα Πολωνικά, τα Ρουμανικά και τα Ρώσικα.
Σύνοδος Αποστολικών Εκκλησιών Πεντηκοστής Ελλάδας.
Οι βασικές συνεργαζόμενες μεταξύ τους Εκκλησίες είναι οι: 
Οι παραπάνω 4 εκκλησίες μ’ άλλες ανεξάρτητες ελληνικές εκκλησίες συνεργάζονται και αποτελούν τη Σύνοδο Αποστολικών Εκκλησιών Πεντηκοστής Ελλάδας.
Μέσα στις υπόλοιπες Εκκλησίες (άλλες συνεργαζόμενες με τις παραπάνω και άλλες όχι) υπάρχουν οι: Αποστολική Εκκλησία της Ανάστασης, Αποστολική Χριστιανική Εκκλησία, Εκκλησία της Αγάπης του Θεού, Εκκλησία του Χριστού της Πεντηκοστής, Εκκλησία Χριστιανικής Πίστης, Εκκλησία Χριστιανών Ελλάδος, Ελληνική Χριστιανική Εκκλησία, Θεριστές, Χριστιανική Αποστολική Εκκλησία, Χριστιανική Εκκλησία Φιλαδέλφεια, Χριστιανικό Κέντρο Αθηνών, Χριστιανικό Κέντρο Σαλώμ καθώς και εκκλησίες ξενόφωνες αποτελούμενες από μετανάστες κυρίως αφρικανικής προέλευσης όπως οι: Ηοly Mountain Church, One Accord International Christian Ministries και The Redeemed Christian Church of God.
Η δράση των εκκλησιών της Πεντηκοστής στην Ελλάδα.
Διωγμός και άδειες για εκκλησίες.
Τα πρώτα 30 χρόνια (1930-1960) της βασικής παρουσίας τους στην Ελλάδα, οι Εκκλησίες της Πεντηκοστής αντιμετώπυσαν διωγμούς, εξορίες στη Μακρόνησο και φυλακίσεις. Σήμερα έχουν μεγαλύτερη θρησκευτική ελευθερία. Παλαιότερα, η Ορθόδοξη Εκκλησία και η Πολιτεία, πολύ δύσκολα έδιναν άδειες λειτουργίας ευκτηρίου οίκου. Σήμερα είναι πιο εύκολη η διαδικασία για να εκδοθούν άδειες λειτουργίας εκκλησιών από το Υπουργείο Παιδείας και Θρησκευμάτων.
Τρόποι δράσης.
Το ευαγγελισμός γίνεται μέσα σε ευκτηρίους οίκους, σε σπίτια, σε πλατείες, με την τηλεόραση (τοπικοί σταθμοί) και με το ραδιόφωνο, σε όλη την Ελλάδα. Υπάρχουν 2 Βιβλικές Σχολές της Συνόδου Αποστολικών Εκκλησιών Πεντηκοστής Ελλάδας στην Αθήνα.
Ιεραποστολικό έργο.
Οι Ελληνικές εκκλησίες της Πεντηκοστής διατηρούν ιεραποστολικό έργο προς: Αφρική, Αγγλία, Αλβανία, Γερμανία, Βέλγιο, Βουλγαρία, Ελβετία, Ηνωμένες Πολιτείες, Κύπρο, Σλοβακία (η Ελευθέρα Αποστολική Εκκλησία Πεντηκοστής) και Βαλκάνια, Ονδούρα, Νεπάλ (η Σύνοδος Αποστολικών Εκκλησιών Πεντηκοστής Ελλάδας).
Παλιός ιεραπόστολος ο οποίος είχε φτάσει μέχρι την Κίνα ήταν ο Δ. Πεπόνης, ενώ ο Χρήστος Μούκας θεωρείται από τους Πεντηκοστιανούς "σύγχρονος απόστολος" για τη Βουλγαρία.
Κοινωνικό Έργο.
Πολλές εκκλησίες βοηθούν τους φτωχούς και τους πρόσφυγες με φαγητό, ρούχο και στέγαση. Συχνά γίνονται επισκέψεις με φιλανθρωπική βοήθεια σε φυλακές, γηροκομεία, ορφανοτροφεία και σεισμόπληκτους. Επίσης υπάρχει τράπεζα αίματος. Η Πανελλήνια Ιεραποστολική Συμπαράσταση εργάζεται μεταξύ των περιθωριακών και ναρκομανών. Ακόμα αποστέλεται υλική βοήθεια στην Unicef και στους Γιατρούς χωρίς σύνορα. Πλησίον της κεντρικής Ελευθέρας Αποστολικής Εκκλησίας Πεντηκοστής που βρίσκεται κοντά στην πλατεία Ομονοίας στο κέντρο της Αθήνας υπάρχει κέντρο απεξάρτησης ναρκομανών του ΟΚΑΝΑ και έχουν διοργανωθεί συσσίτια γι' αυτούς.

</doc>
<doc id="46648" url="https://el.wikipedia.org/wiki?curid=46648" title="Πύργος Φθιώτιδας">
Πύργος Φθιώτιδας

Το χωριό Πύργος (παλιά ονομασία "Σμόκοβο") ανήκει στη Δημοτική Ενότητα Υπάτης του Δήμο Λαμιέων και βρίσκεται στο Νομό Φθιώτιδας, στην πίσω πλευρά του βουνού Οίτης. Απέχει 45 χιλιόμετρα από την πρωτεύουσα του νομού, Λαμία, και αποτελεί σήμερα θερινό θέρετρο και τόπο συνάντησης κυνηγών. Έχει πληθυσμό 106 κατοίκους. Οι μόνιμοι κάτοικοι το χειμώνα δεν υπερβαίνουν τους 70, ενώ τούς καλοκαιρινούς μήνες αυξάνονται σημαντικά. 
Χλωρίδα και πανίδα.
Στην περιοχή του Πύργου κυριαρχούν τα ελατοδάση, όπως και στο μεγαλύτερο μέρος της Οίτης. Επίσης υπάρχει και ένας μεγάλος αριθμός δασικών φυτών όπως, σφένδαμια, πουρνάρια, πλατάνια, ιτιές, πεύκα, φυλλοβόλοι δρυς, αριές, κουμαριές, πικροδάφνες κ.λ.π. Στην τοποθεσία "Λιβαδιές" υπάρχει μικρός αλπικός υγρότοπος στον οποίο ζουν οι αλπικοί τρίτωνες.
Στην Οίτη υπάρχουν σπάνια είδη πανίδας, όπως αγριοκάτσικο, ζαρκάδι, αγριόχοιρος, ελάφι, αλεπού, ασβός, τσακάλι, κουνάβι, νυφίτσα, λαγός, σκίουρος, λύκος, αετός, γύπας, γεράκι, κουκουβάγια, πέρδικα, δρυοκολάπτης, τσαλαπετεινός, και μια μεγάλη ποικιλία από έντομα και ερπετά.
Οικονομία.
Στις αρχές του 20ού αι., το χωριό ήταν σε άσχημη οικονομική κατάσταση. Η οικονομία του, καθαρά γεωργοκτηνοτροφική, δεν μπορούσε να ζήσει τις πολυμελείς οικογένειες (οκτώ έως δώδεκα άτομα η κάθε μία). Τότε πολλοί Σμοκοβίτες, βρίσκοντας διέξοδο στο πρόβλημά τους τη μετανάστευση, έφυγαν για τα μεγάλα αστικά κέντρα της Ελλάδας (κυρίως στην Αθήνα) αλλά και για το εξωτερικό, όπου η οικονομική ανάπτυξη τους ζητούσε εργατικά χέρια. Σκοπός τους ήταν να πάνε να δουλέψουν μερικά χρόνια, να τακτοποιηθούν οικονομικά και να επιστρέψουν πάλι στο χωριό.
Στην τέταρτη δεκαετία του αιώνα ήρθε η Κατοχή, ο εμφύλιος πόλεμος και αναγκάστηκαν να φύγουν πάλι για τα μεγάλα αστικά κέντρα, δημιουργώντας νέο κύμα μετανάστευσης.

</doc>
<doc id="46651" url="https://el.wikipedia.org/wiki?curid=46651" title="Τύρναβος">
Τύρναβος

Ο Τύρναβος, ή παλαιότερα Τούρναβος, είναι η πέμπτη σε πληθυσμό πόλη της Θεσσαλίας και βρίσκεται στο Νομό Λάρισας. Είναι πρωτεύουσα της ομώνυμης επαρχίας, γνωστή για το τοπικό τσίπουρο και ούζο, καθώς και για το καρναβάλι Διονυσιακών καταβολών, και το μοναδικό έθιμο στον κόσμο, το Μπουρανί.
Γεωγραφική θέση.
Γεωμορφολογία.
Ο Δήμος Τυρνάβου υπάγεται διοικητικά στο Νομό Λάρισας και είναι πρωτεύουσα της ομώνυμης επαρχίας. Αποτελείται από τα δημοτικά διαμερίσματα του Τυρνάβου (έδρα του δήμου), του Αργυροπουλίου, παλαιότερα "Καρατσόλι", του Δαμασίου και των Δένδρων, καλύπτοντας μια έκταση 370.600 στρεμμάτων, ενώ ο συνολικός πληθυσμός του ανέρχεται στους 16.923 κατοίκους, σύμφωνα με την απογραφή του 1991.
Ο δήμος βρίσκεται χωροθετημένος στο δυτικό τμήμα του Νομού Λάρισας. Ειδικότερα, συνορεύει: 
Η έδρα του δήμου βρίσκεται σε υψόμετρο 90 μ. στους πρόποδες του όρους της Μελούνας και σε απόσταση 16 χλμ. ΒΔ από την πόλη της Λάρισας, στο σταυροδρόμι οδικών αρτηριών, που συνδέουν την πεδιάδα της Λάρισας με την Ελασσόνα. Επίσης, ένας άλλος οδικός άξονας, ακολουθώντας τους πρόποδες του κάτω Ολύμπου, συνδέει το δήμο με την κοιλάδα των Τεμπών.
Η σχετική θέση του δήμου στην ευρύτερη περιοχή του νομού και η άμεση γειτνίαση με το μεγάλο αστικό κέντρο της Λάρισας, αποτελούν σημαντικό παράγοντα για την ανάπτυξή του. Η ευρύτερη περιοχή χαρακτηρίζεται ως πεδινή ενώ περικλείεται από λόφους ΒΑ και ΒΔ της.
Η περιοχή του δήμου διατρέχεται από τον παραπόταμο του Πηνειού, του Ευρώπου ή Τιταρήσιου (Ξηριά), του επονομαζόμενου παλαιότερα "Καρά ντερές". Η πόλη του Τυρνάβου είναι χτισμένη στην αριστερή όχθη του ποταμού, ο οποίος φθάνει μέσα στην πόλη, αφού διαγράψει έναν πλήρη κύκλο, σχηματίζοντας την κοιλάδα της Ποταμιάς, καθώς κατεβαίνει από τις πηγές του στον Τίταρο. Από εκεί συνεχίζει προς τα στενά της Ροδιάς, παλαιότερα "Μουσαλάρ" και χύνεται στον Πηνειό.
Το 1928 αριθμούσε 7.158 κατοίκους, ήταν κοινότητα, στην οποία υπάγονταν και ο οικισμός οι "Μύλοι του Μπέη" με 38 κατοίκους. Ειδική αναφορά αξίζει να γίνει στις ειδικές εθνολογικές ομάδες που κατοικούν εντός των ορίων του δήμου.
Οικολογικά δεδομένα.
Τιταρήσιος.
Ο Τιταρήσιος (Ξεριάς) είναι ένας από τους πιο σημαντικούς παραποτάμους του Πηνειού ποταμού στην κύρια ροή του ή πεδινό του τμήμα.
Ο ποταμός Τιταρήσιος, όπως προαναφέρθηκε, πηγάζει από τις δυτικές κλιτύες του Ολύμπου και κατευθυνόμενου δυτικά, νοτιοδυτικά συμβάλλει με τον Πηνειό ποταμό. Βρίσκεται 70 μέτρα πάνω από την επιφάνεια της θάλασσας. Το συνολικό μήκος του ποταμού είναι 70 χιλιόμετρα και στο μεγαλύτερο μήκος του είναι μόνιμα κατακλυσμένος, θεωρούμενος ως συνεχούς ροής.
Οι κύριες φυσιογνωμικές μονάδες βλάστησης που συναντώνται είναι οι κοινωνίες καλαμώνων με κυρίαρχο είδος το αγριοκάλαμο ("Phragmitis australis") και η παρυδάτια δενδρώδης βλάστηση, με κυρίαρχα φυτικά είδη τον πλάτανο, τις ιτιές και τις λεύκες. Σύμφωνα με το σύστημα ταξινόμησης τύπων υγροτόπων της Συνθήκης Ραμσάρ, που εγκρίθηκε στην 4η Συνάντηση των Συμβαλλόμενων Μελών στο Μοντρέ το 1999, ο Τιταρήσιος ποταμός υπάγεται στην κατηγορία των εσωτερικών υγροτόπων και χαρακτηρίζεται ως ποταμός συνεχούς ροής, παρά το γεγονός ότι συχνά, μετά την έξοδό του από τη λεκάνη απορροής, δεν εμφανίζει διαρκή ροή.
Οι σπουδαιότερες σημερινές αξίες του ποταμού είναι η αρδευτική του σημασία η οποία είναι μεγάλη, με πτωτική όμως αποτελεσματικότητα λόγω της μεγάλης πτώσης των υδάτινων αποθεμάτων του τα τελευταία χρόνια και η αναψυχή, η οποία είναι όμως μέσης αξίας.
Στον υγρότοπο έχουν επέλθει δραστικές αλλοιώσεις όσον αφορά τα γνωρίσματά του (αβιοτικά και βιοτικά) με κύρια αίτια την κατασκευή έργων διευθέτησης της ροής των υδάτων καθώς και οι υπεραντλήσεις, τόσο του ποταμού όσο και του υπόγειου υδροφόρου ορίζοντα, ο οποίος εμπλουτίζεται σχεδόν αποκλειστικά από τα ύδατα του ποταμού.
Ο υγρότοπος του Τιταρήσιου ποταμού υφίσταται μέση επιβάρυνση από τη ρίψη υγρών και στερεών αποβλήτων των παρόχθιων οικισμών. Χαρακτηριστικό παράδειγμα είναι η ύπαρξη ανεξέλεγκτων χώρων ρίψης στερεών αποβλήτων των δημοτικών διαμερισμάτων Ροδιάς, Βρυοτόπου, Δελερίων καθώς και μπάζων εντός της κοίτης του ποταμού μέχρι πρόσφατα. Χαμηλή επιβάρυνση δέχεται, επίσης, από τα υγρά απόβλητα βιοτεχνιών - μεταποιητικών επιχειρήσεων με κύριο παράδειγμα τη μονάδα παραγωγής τοματοπολτού ακριβώς στην περιοχή του οικισμού της Ροδιάς. Επίσης, 3 χλμ. έξω από το Αργυροπούλι βρίσκεται η λίμνη "Μάτι Τυρνάβου", η οποία, μαζί με τον Πηνειό, αποτελούν τους μοναδικούς υδροβιότοπους του νομού. Το Μάτι αποτελεί σήμερα τη μοναδική φυσική λίμνη της Θεσσαλίας και, παρά την μικρή της έκταση (250 στρέμματα), αποτελεί τον πυρήνα ενός οικοσυστήματος με πλούσια χλωρίδα και πανίδα.
Οι διακριτές μονάδες οικοσυστημάτων που εμφανίζονται στην ευρύτερη περιοχή του έργου είναι οι αγροτικές εκτάσεις με μονοετή φυτά και η κοινότητα των άγριων ζώων και των πτηνών.
Οι αροτριαίες γεωργικές καλλιέργειες με μονοετή φυτά σαν οικοσυστήματα υφίστανται αρκετά έντονες επεμβάσεις, αφού εκτός της χρήσης χημικών ουσιών έχουμε και την διατάραξη της δομής του εδάφους με βαθιές αρόσεις που επιτρέπουν αποπλύσεις και παρασύρσεις εδαφών σε επικλινή σημεία. Το ότι οι καλλιέργειες είναι κυρίως ξηρικές (σιτάρι, κριθάρι) μειώνει τις τάσεις υποβάθμισης των εδαφών. Η κατάσταση στις περιοχές με αυτού του είδους τις αγροτικές επεμβάσεις είναι μάλλον σταθερή, όμως απαιτούνται σημαντικές εισροές ενέργειας για να διατηρηθεί η αναπαραγωγική τους ικανότητα.
Η ζωική βιοκοινότητα των άγριων θηλαστικών είναι πολύ φτωχή σε είδη, αφού οι εχθροί της είναι πολλοί και οι βιότοποι συνεχώς κατακερματίζονται από δρόμους και μειώνονται από την επέκταση του αστικού χώρου. Εποχιακά παρατηρείται αύξηση κάποιων ειδών ή εξαφάνιση άλλων, γεγονότα που διαταράσσουν την τροφική αλυσίδα.
Η πτηνοπανίδα και ιχθυοπανίδα είναι και αυτές σε κατάσταση ασταθή και με πορεία μάλλον φθίνουσα, αφού εμφανίζουν τα ίδια προβλήματα με την ζωοκοινότητα.
Η περιοχή μελέτης είναι φτωχή από σημαντικά ή σπάνια στοιχεία της φύσης, γι' αυτό και δεν υπάρχει καμία προστατευόμενη θέση ή στοιχείο.
Χλωρίδα.
Στην ευρύτερη περιοχή μελέτης η χλωρίδα που αναπτύσσεται στην παρόχθια περιοχή του Τιταρήσιου ποταμού, παράλληλα με το κράσπεδο του βραδέως ρέοντος ποταμού, μορφοποιείται στις εξής διαφορετικές φυσιογνωμικές μονάδες βλάστησης:
Σε τμήματα της περιμετρικής ζώνης του υγροτόπου υπάρχουν δενδρώδεις καλλιέργειες αμυγδαλιών, ενώ μια σημαντική έκταση της περιοχής καλύπτεται από βιομηχανικές καλλιέργειες ντομάτας, ζαχαρότευτλων ("Beta vulgaris var. altissima"), σιτηρών, καρπουζιών ("Citrulus lanatus"), σπαραγγιών ("Asparagus officinalis"), καθώς επίσης και από βοσκότοπους, χορτολιβαδικές εκτάσεις, κλπ.
Πανίδα.
Δεν υπάρχουν ιδιαίτερες μελέτες για την πανίδα των θηλαστικών στην ευρύτερη περιοχή. Μετά από επιτόπιες επισκέψεις και συζητήσεις με τους κατοίκους της περιοχής, και σε συνδυασμό με τις γενικές αναφορές και τους υπάρχοντες καταλόγους που αφορούν και την ευρύτερη περιοχή του υγροβιότοπου (η οποία γειτνιάζει με την κοιλάδα των Τεμπών, απέχοντας μόλις 23 χλμ.), υπάρχουν 22 είδη θηλαστικών. Από αυτά έξι προστατεύονται από το Π.Δ.67/80 (ΦΕΚ 23/Α 30-1-1981), 11 από τη Διεθνή Σύμβαση της Βέρνης και έξι από την Οδηγία 93/43/ΕΕ (ΕΕL206 της 22-7-1992).
Όσον αφορά την πανίδα των θηλαστικών, η σημαντικότητα της περιοχής έγκειται στο ότι η κοιλάδα των Τεμπών, με την οποία η περιοχή μελέτης βρίσκεται σε γειτνίαση, αποτελεί το φυσικό σύνδεσμο του Ολύμπου, της Όσσας και του Δέλτα του Πηνειού, ιδιαίτερα σημαντικών περιοχών για τα θηλαστικά.
Όπως παρατηρήθηκε, οι πληθυσμοί κάποιων ειδών υπέστησαν σοβαρή όχληση από τις εργασίες για τον αγωγό φυσικού αερίου στην κοιλάδα των Τεμπών.
Ειδική δημοσίευση ή έρευνα για τους πληθυσμούς των ειδών των αμφίβιων και των ερπετών της περιοχής δεν υπάρχει. Από γενικές βιβλιογραφικές αναφορές και αναφορές κατοίκων της περιοχής καθώς και από το πρόγραμμα "CORINE-BIOTOPES" της Ευρωπαικής Ένωσης, που αναφέρονται όμως στην ευρύτερη περιοχή των Κάτω Ολύμπου, ΄Οσσας, Δέλτα Πηνειού και Κοιλάδας Τεμπών προκύπτουν τα εξής:
Αναφέρονται συνολικά 30 είδη αμφίβιων και ερπετών (πιθανόν να υπάρχουν πολύ περισσότερα). Από αυτά 21 είδη προστατεύονται από το Π.Δ. 67/80, 17 από τη Διεθνή Σύμβαση της Βέρνης και 6 από την οδηγία 92/73 ΕΟΚ.
Από τα 30 είδη που αναφέρονται τα 8 είναι ενδημικά της χώρας μας.
Η κοιλάδα των Τεμπών αποτελεί από οικολογική άποψη μέρος ενός ευρύτερου οικοσυστήματος που συμπεριλαμβάνει το αισθητικό δάσος Όσσας, το δασικό συγκρότημα του Κάτω Ολύμπου και το Δέλτα και τον υδροχαρή βιότοπο του Πηνειού ποταμού. Ο συνολικός αριθμός των ειδών των πουλιών που έχουν καταγραφεί στην όλη περιοχή είναι 254. Από αυτά 123 αναπαράγονται στην περιοχή ενώ τα 131 επισκέπτονται την περιοχή για αναζήτηση τροφής ή περνούν από αυτή κατά τις μεταναστευτικές περιόδους.
Η Κοιλάδα των Τεμπών, μαζί με το Δέλτα του, τους πρόποδες των βουνών Κάτω Όλυμπος και Όσσα (Κίσσαβος) έχουν ενταχθεί στο δίκτυο των σημαντικότερων, για τα πτηνά, περιοχών στην Ελλάδα. Στον υγροβιότοπο των Τεμπών έχουν καταγραφεί πολλά είδη πουλιών από τα οποία άλλα φωλιάζουν στην περιοχή και άλλα είδη την επισκέπτονται στο ταξίδι της αναζήτησης της τροφής τους ή περνούν κατά τις περιόδους μετανάστευσης.
Από τα παραπάνω είδη τα 118 απαντώνται στον υγροβιότοπο του Τιταρήσιου, λόγω της άμεσης γειτνίασής του με την κοιλάδα των Τεμπών όλη τη διάρκεια του έτους, 24 μόνο το καλοκαίρι και 6 είδη μόνο κατά τη διάρκεια του χειμώνα.
Ιδιαίτερες μελέτες για την ιχθυοπανίδα του Τιταρήσιου ποταμού δεν έχουν γίνει. Παρ' όλα αυτά από δημοσιεύσεις στο ΕΚΒΥ και αναφορές ψαράδων της περιοχής, συμπεραίνεται ότι:
Στα γλυκά νερά του Τιταρήσιου έχει διαπιστωθεί ότι υπάρχουν 37 είδη ψαριών, ενώ πιθανολογείται η παρουσία άλλων 11 ειδών. Ο Τιταρήσιος, με τις αποθέσεις του και την ιλύ που μεταφέρει μαζί με τον Πηνειό ποταμό στη θάλασσα, δημιουργεί ένα πολύ πλούσιο διατροφικό σύστημα το οποίο συντηρεί πολλά είδη ψαριών. Έτσι, εκτός από τα ποτάμια ψάρια, στη μεγάλη ιχθυοσυλλογή γλυκών νερών της περιοχής αυτής εμφανίστηκαν το αναδρομικό είδος "Acipenser sturio" (μουρούνα-οξύρρυγχος) το οποίο ωοτοκεί και αναπτύσσεται στα ποτάμια για να κατέβει αργότερα στις παράκτιες περιοχές της θάλασσας όπου και διαβιώνει, και το πελαγικό, μεταναστευτικό είδος "Alosa fallax nilotica" (σαρδελομάνα), που ανήκει επίσης στην κατηγορία των αναδρομικών, ποταμοτόκων ιχθύων. Έχουν παρατηρηθεί επίσης τα είδη "Nemacheilus barbatulus" (λαδούσα) και "Sabanejewia aurata balcanica" (χρυσοβελονίτσα) που χαρακτηρίζεται ως απειλούμενο είδος.
Πληθυσμιακά χαρακτηριστικά.
Συνολικός πληθυσμός.
Ο συνολικός πληθυσμός του ΟΤΑ Τυρνάβου είναι 16.900 κάτοικοι, αποτελεί δηλαδή αστική περιοχή, είναι ο δεύτερος σε πληθυσμό νέος δήμος του νομού Λάρισας και έχει το 6.3% των κατοίκων του νομού. Οι περισσότεροι απ' αυτούς (12.451) διαμένουν μόνιμα στον Τύρναβο, που ήταν από πριν δήμος, ενώ τους λιγότερους κατοίκους έχουν τα Δένδρα με μόλις 1.072 κατοίκους. Ο οικισμός Κέδρα της κοινότητας Δαμασίου υπήρχε στην απογραφή του 1981 με 4 μόνο κατοίκους και στη συνέχεια εγκαταλείφθηκε.
Πληθυσμός ανά τους αιώνες.
Ο Τύρναβος ήταν από τα πολύ παλιά χρόνια αναπτυγμένη και πολυπληθής περιοχή. Στοιχεία ύπαρξης κατοίκησης στη θέση της σημερινής πόλης υπάρχουν από την ύστερη βυζαντινή περίοδο. Κατά τον 14ο αιώνα πιθανόν ο οικισμός αυτός να συρρικνώθηκε πολύ ή και να εγκαταλείφθηκε για ένα διάστημα, εξαιτίας των αλλεπάλληλων επιδρομών Σέρβων, Αλβανών, Καταλανών και Τούρκων, που σταμάτησαν το 1423 με την οριστική κατάκτηση της Θεσσαλίας από τον Τούρκο στρατηγό Τουραχάν. Ο Τουραχάν επανίδρυσε την πόλη και εγκαταστάθηκε για μεγάλο διάστημα στην περιοχή, που του παραχώρησε ως δώρο ο Σουλτάνος.
Ακολούθησε η μεγάλη ακμή του Τυρνάβου που γύρω στον 17ο και 18ο αιώνα έφτασε τα 4.000 σπίτια, δηλαδή 20.000 κατοίκους περίπου. Οι περισσότεροι απ'αυτούς ήταν Έλληνες. Ο E. Brown, που επισκέφθηκε την πόλη στα 1666, σχηματισε την εντύπωση ότι ήταν πολύ σημαντική, καθόσον μάλιστα είχε δει 18 εκκλησίες και 3 τζαμιά.
Με τον ερχομό του 19ου αιώνα έφτασε και η τελική παρακμή του Τυρνάβου. Από το ημερολόγιο του Άγγλου περιηγητή W. Leake μαθαίνουμε ότι το 1806 ο Τύρναβος περιελάμβανε 1.500 οικογένειες, από τις οποίες οι 70 ήταν Τουρκικές. Οι αιτίες στις οποίες αποδίδεται η ερήμωση είναι: αρκετά διαδοχικά χρόνια πανώλης, ο 1ος Ρωσικός πόλεμος, που έφερε τους Αλβανούς μαζικά στη Θεσσαλία και τελευταία, η κυριαρχία του Αλή Πασά, που ανάγκασε τους Τούρκους να φύγουν μακριά. Τα έξι (6) τζαμιά που υπήρχαν μέχρι τότε στον Τύρναβο, δείχνουν το μέγεθος που είχε φτάσει ο Τουρκικός πληθυσμός και μετά ελαττώθηκε. Σύμφωνα με το ημερολόγιο του Φ. Πουκεβίλ, το 1815 στην πόλη κατοικούσαν μόνο 3.000 Έλληνες και μερικοί Τούρκοι. Δυο χρόνια αργότερα, το 1817, ο Λαρισαίος Ιωάννης Οικονόμου αναφέρει ότι στον Τύρναβο υπήρχαν μόνο 1.000 σπίτια, 14-15 εκκλησίες, 2 μοναστήρια και 5-6 τζαμιά.
Το 1836 επισκέφθηκε τον Τύρναβο ο Ιωάννης Λεονάρδος, ο οποίος αναφέρει ότι παρά τα όσα υπέφερε η πόλη από τις εκστρατείες κατά των Ελλήνων, μένει πάντα ανθηρή με 3.000 Έλληνες κατοίκους. Οι Τούρκοι που είχαν απομείνει ήταν μόλις 100 και από τα 6 τζαμιά που υπήρχαν πριν 20 χρόνια, σωζόταν μόνο τα 2. Το 1860, σύμφωνα με την περιήγηση του Νικ. Μάγνη, ο Τύρναβος αριθμούσε 4.500-5.000 κατοίκους, από τους οποίους μόνο 100 ήταν Οθωμανοί και οι υπόλοιποι Έλληνες. Είκοσι χρόνια μετά ο Νικ. Γεωργιάδης αναφέρει ότι κατοικούσαν στην πόλη 1.000 Ελληνικές οικογένειες και 100 Οθωμανικές.
Την 1η Σεπτεμβρίου 1881 απελευθερώθηκε ο Τύρναβος από τους Τούρκους. Ο δήμος Τυρνάβου σχηματίσθηκε με το Β.Δ. της 31ης Μαρτίου 1883. Κατατάχθηκε στην Β' τάξη με πληθυσμό 8113 κατοίκους και έδρα τον Τύρναβο. Με το Β.Δ. της 27ης Σεπτεμβρίου 1890, ο δήμος Τυρνάβου κατατάχθηκε στην Α' τάξη με πληθυσμό 11485 κατοίκους. Η αύξηση του πληθυσμού συνεχίστηκε και τα επόμενα χρόνια.
Ιστορική αναδρομή.
Ονομασία της πόλης.
Η λέξη Τύρναβος αναφέρεται για πρώτη φορά ως Τέρνοβον στα μέσα του 10ου αιώνα σε μαρτυρολόγιο για τον άγιο Νικόλαο τον "ἐν Βουναίνῃ". «"Τοῦτο μετὰ τῶν σὺν αὐτῷ ἁγίων κρίνας ὁ ὄντως τοῦ Χριστοῦ ἀθλητὴς Νικόλαος ὄρος τι κατείληφεν, ὅ, Τέρναβον ἐγχωρίως ὀνομαζόμενον, ἀσκηταῖς ἀνδράσιν ἦν ἐνδιαίτημα· ἠρέμα πως ὑπανακεχωρημένον ὅν, δρυμοῖς καὶ δάσεσιν ἐναβρύνεται καὶ πνοιαῖς εὐκράτοις ἀέρων καταπνεόμενον ὑγείαν ἐκείνοις χαρίζεται· τὸ δὲ τοῦ ὕδατος πότιμον θέλγων οἶνος καὶ ἀγλαὸς τοῖς πίνουσι γίνεται· καὶ θέλγει μὲν τοὺς πίνοντας ὡς οἶνος, λευκότητι δὲ μερῶν καὶ στυφότητι διαφανῆ τὴν ἐπιφάνειαν κέκτηται. Τοιοῦτο τοίνυν ὑπάρχον τὸ Τέρναβον καὶ τοιαύταις καλλυνόμενον χάρισιν οἰκήτορας εἶχε τοὺς ἀσκητάς."» Πρόκειται για όρος, στο οποίο κατέφυγε κυνηγημένος ο άγιος, το οποίο ο εκδότης του μαρτυρολογίου καθηγητής Δημήτριος Σοφιανός ταυτίζει με το όρος Μελούνα. Από την ονομασία του όρους ονομάστηκε έτσι και η γειτονική πόλη.
Η λέξη ετυμολογείται από τη σλαβική λέξη трнова (ακανθώδης), από το трн (αγκάθι), που ανάγεται στην πρωτοσλαβική *tьrnъ με την ίδια σημασία. Ως εκ τούτου η σωστή ετυμολογικά γραφή είναι Τίρναβος. «"Οὕτω δὲν εὐσταθεῖ ἡ διατυπωθεῖσα γνώμη τοῦ θεσσαλοῦ Διδασκάλου τοῦ Γένους Κωνσταντίνου Κούμα, τὴν ὁποίαν ἐδέχθησαν καὶ μεταγενέστεροι μελετηταί, ὅτι δηλαδὴ ὁ Τίρναβος (sic) ἰδρύθη παρὰ τοῦ Τούρκου Τουραχάν μπέη, ἐπὶ τῶν ἡμερῶν τοῦ ὁποίου, περὶ τὸ ἔτος 1423, ὡλοκληρώθη ἡ τουρκικὴ κατάκτησις τῆς Θεσσαλίας, καὶ ὅτι ἔλαβε τὴν ὀνομασίαν Τίρναβος (sic) ἐκ τῆς τουρκικῆς λέξεως «τούρνας», σημαινούσης τὸν ποτάμιον λάβρακα, τοῦ ὁποίου ἔβριθεν ὁ οὐχὶ μακρὰν τῆς πόλεως Τιταρήσιος ποταμός."»
Η περιοχή πριν την ίδρυση της πόλης.
Η περιοχή του Τυρνάβου, λόγω των πλεονεκτημάτων της, προσέλκυσε τον άνθρωπο από την αυγή ακόμα του πολιτισμού του. Πρόσφατες έρευνες έφεραν στο φως μια σπουδαία θέση της πρώιμης παλαιολιθικής εποχής (200-400 χιλιάδες χρόνια πριν από σήμερα) στην δυτική είσοδο των στενών της Ροδιάς, λίγο μετά τη συμβολή του Τιταρήσιου στον Πηνειό ποταμό. Η σημερινή θέση της πόλης και η ευρύτερη της περιοχή επιλέγονται για πρώτη φορά ως τόπος μόνιμης εγκατάστασης στη νεολιθική και την εποχή του χαλκού (7η-4η και 3η-1η χιλιετία π.Χ.). Μια χαμηλή κυκλική "μαγούλα", 300 μ. περίπου νοτιοανατολικά του σύγχρονου νεκροταφείου και ανάμεσα σε νεοκατασκευασμένα σπίτια αποτελούσε οικισμό της νεολιθικής εποχής. Λίγο βορειότερα, η μαγούλα Καραγάτς ή Μπαλαμπάνη, 600 μ. περίπου βορειοανατολικά της πόλης, είναι κάπως μεγαλύτερη και ψηλότερη από την προηγούμενη και χρονολογείται και αυτή στη νεολιθική - εποχή του χαλκού.
Στην τοποθεσία Βρύση ή Αγία Άννα, στην οποία υπάρχει πηγή, καλούμενη "Κρύα Βρύση", 2,5χιλ. περίπου βορειοανατολικά του Τυρνάβου, η κατοίκηση υπήρξε συνεχής γύρω από το βραχώδες ύψωμα στο οποίο χτίστηκε το εξωκκλήσι της Αγίας Άννας, από τη νεολιθική εποχή. Πλούσια ευρήματα και κεραμική της νεολιθικής εποχής ήρθαν στο φως με ανασκαφές στη θέση αυτή.
Η πηγή Μάτι αποτέλεσε το κυρίαρχο στοιχείο στην επιλογή της τοποθεσίας για μόνιμη εγκατάσταση. Εντοπίστηκαν δυο νεολιθικοί οικισμοί, σε απόσταση 300 μ. ο ένας από τον άλλο. Ο πρώτος βρίσκεται στις χαμηλές πλαγιές λόφου, 300 μ. βόρεια της πηγής και κατοικείται επίσης στην αρχαϊκή και ελληνιστική εποχή, ενώ ο άλλος απέχει 400 μ. περίπου βορειοανατολικά της πηγής.
Η γνωστή μαγούλα Τσάλμα, 3,5 χιλ. περίπου νότια της πόλης, αποτελεί σπουδαίο οικισμό με συνεχή κατοίκηση στη νεολιθική, χαλκή και κλασική εποχή. Η μορφή του φαίνεται ότι αντιστοιχεί στο χαρακτηριστικό τύπο οικισμών της χαλκής εποχής.
Η Βακουφική μαγούλα, 800μ. περίπου ανατολικά του Οινοποιείου, είναι ένας οικισμός της νεολιθικής και χαλκής εποχής. Στις ίδιες περιόδους χρονολογείται και ένας άλλος οικισμός, 4χιλ περίπου βορειοανατολικά του Τυρνάβου και δίπλα (νότια) στον Τιταρήσιο.
Ο λόφος Καστρί, 3χιλ περίπου νοτιοανατολικά του Τυρνάβου, κατοικήθηκε σ' όλη την διάρκεια της χαλκής εποχής, στους κλασικούς, ελληνιστικούς, ρωμαϊκούς και βυζαντινούς χρόνους και αποτέλεσε το κέντρο μιας σπουδαίας αρχαίας πόλης, της Φάλαννας. Ο λόφος Καστρί δεν πέρασε απαρατήρητος από τους περιηγητές. Κατά την άποψη του Leake: "Το Καστρί αναμφιβόλως είναι η θέσις κάποιας Ελληνιστικής πόλεως καίτοι δεν μένει τώρα τίποτε, εκτός των θεμελίων ενός τετραγώνου πύργου αρχαίων χρόνων, στην κορυφή του λόφου, πλησίον του οποίου φαίνονται αρκετές εκσκαφές προς εξαγωγή κατεργασμένων λίθων, μεταφερθέντων στον Τύρναβο. Ο λόφος και η γύρω περιφέρεια είναι κατεσπαρμένα με θραύσματα ειδών".
Άλλοι προϊστορικοί οικισμοί της ευρύτερης περιοχής του Τυρνάβου βρίσκονται στις θέσεις της Άργισσας Μαγούλας, Οτζάκι μαγούλα, Αγίας Σοφιάς και Αράπη μαγούλας, οι οποίες έχουν ανασκαφεί και είναι συνυφασμένες με την μελέτη της Θεσσαλικής προϊστορίας.
Περραιβία-Φάλαννα.
Στη θέση του Τυρνάβου δεν εντοπίστηκε κάποιος αρχαίος οικισμός των ιστορικών χρόνων. Η σημερινή πόλη όμως ανήκε στη «χώρα» της Φάλαννας, που τοποθετείται στο λόφο Καστρί. Το όνομα της οφείλει στην ομώνυμη Νύμφη, κόρη της Τυρούς και του Ενιππέα, η οποία απεικονίζεται στα νομίσματα της πόλης. Αρκετές από τις μαγούλες που αναφέρθηκαν γύρω από τον Τύρναβο, όπως η μαγούλα Τσάλμα ή η Αγία Άννα, αποτελούσαν μικρές κώμες της Φάλαννας.
Η Φάλαννα αποτελούσε πόλη της νότιας συνοριακής γραμμής της Περραιβίας, η οποία βρισκόταν ανάμεσα στη Θεσσαλία και τη Μακεδονία, καταλαμβάνοντας χοντρικά την έκταση του Κάτω Ολύμπου. Οι Περραιβοί ήταν «περίοικοι» των Θεσσαλών και βρίσκονταν το μεγαλύτερο διάστημα κάτω από τον πολιτικό και οικονομικό έλεγχο της Πελασγικής Λάρισας. Ο Φίλιππος Β’ το 352 π.Χ. προσάρτησε την Περραιβία στο Μακεδονικό κράτος, αλλά με την πτώση της Μακεδονικής κυριαρχίας το 196 π.Χ. η Περραιβία βρέθηκε ξανά κάτω από τον έλεγχο των Θεσσαλών.
Μερικές από τις γνωστές και γειτονικές με τη Φάλαννα περραιβικές πόλεις ήταν οι Χυρετίες (Χυρετίαι), το σημερινό Δομένικο Ελασσόνας, η Λειμώνη που είναι η ίδια με την ομηρική Ηλώνη στο Καστρί Αργυροπουλίου, η Κονδαία στη δυτική είσοδο των στενών της Ροδιάς και οι Γόννοι στο δυτικό άκρο της κοιλάδας των Τεμπών. Στενές σχέσεις υπήρχαν και με τις Θεσσαλικές πόλεις, βεβαίως με τις Θεσσαλικές πόλεις Λάρισα, Άργισσα κ.α
Βυζαντινή περίοδος.
Κατά τη Βυζαντινή περίοδο πραγματοποιήθηκαν ανακατατάξεις στην πόλη του Τυρνάβου και στην ευρύτερη περιοχή. Διαλύθηκαν πολλές αρχαίες πόλεις και από τον 9ο αιώνα εμφανίστηκαν νέοι οικισμοί. Το 14ο αιώνα παρατηρήθηκαν επιδρομές Σέρβων, Αλβανών, Καταλανών και Τούρκων. Το 1423 ο στρατηγός Τουραχάν, που θεωρείται ιδρυτής της πόλης του Τυρνάβου, κατέλαβε τη Θεσσαλία και του παραχωρήθηκε η περιοχή του Τυρνάβου ως δώρο από τον Σουλτάνο, με κληρονομική μεταβίβαση στους εκάστοτε απογόνους. Ο Τουραχάν φρόντισε για τη συγκέντρωση των σκορπισμένων κατοίκων στην πόλη, την ανέγερση τζαμιού, χριστιανικού ναού, ιδρυμάτων και την παραχώρηση προνομίων. Γύρω στα 1480, ο γιος του Τουραχάν παραχώρησε το χωριό, που ανήκε μέχρι τότε στην προσωπική του ιδιοκτησία, στα θρησκευτικά και φιλανθρωπικά ιδρύματα, με σκοπό τη συντήρησή τους.
Τη θρησκευτικότητα των κατοίκων από τα χρόνια της Τουρκοκρατίας αντικατοπτρίζει η ύπαρξη 16 ναών από τον 17ο αιώνα και εξής. Τότε σημειώνεται μεγάλη ακμή στον Τύρναβο λόγω των προνομίων, που παραχωρήθηκαν από τους Τούρκους, με κορύφωση το 18ο αιώνα, όταν η πόλη είχε πληθυσμό 35.000 κατοίκους.
Ακμή και παρακμή.
Πολλά είναι τα στοιχεία που κατατάσσουν τον Τύρναβο ως ένα πνευματικό, θρησκευτικό και οικονομικό κέντρο κατά την περίοδο της Τουρκοκρατίας. Ήδη, από το τέλος του 17ου και σ' όλο το διάστημα του 18ου αιώνα η πόλη, που ήταν έδρα Καντονίου, αλλά και η γύρω περιοχή βρισκόταν στην ακμή της. Τότε αναπτύχθηκε μια σημαντική εκπαιδευτική δραστηριότητα. Πρόκειται για την περίφημη Σχολή του Τυρνάβου, τη γνωστή ως "ελληνομουσείο" που ιδρύθηκε το 1702 και στην οποία δίδαξαν διαπρεπείς Τυρναβίτες και άλλοι δάσκαλοι του γένους.
Το θρησκευτικό αίσθημα ήταν πολύ υψηλό, αφού το 1770 υπήρχαν στη πόλη 16 εκκλησίες και 6 τζαμιά, κι έτσι ο μητροπολίτης μετέφερε την έδρα του από την Λάρισα στον Τύρναβο. Τον καιρό εκείνο μητρόπολη ήταν η εκκλησία του Αγίου Ιωάννου του Προδρόμου και κοντά της το μητροπολιτικό κτίριο και η Σχολή του Τυρνάβου.
Οικονομική ακμή.
Στο ίδιο διάστημα ο Τύρναβος είχε αναπτυχθεί οικονομικά. Σ' αυτό συνέβαλε η άνθηση του εμπορίου, της βαφικής τέχνης και η παραγωγή μεταξωτών και βαμβακερών προϊόντων, όπως τα περίφημα κόκκινα "μπουχάσια", οι "αλατζάδες", οι μακριές "πετσέτες", καθώς και τα "σάλια" για το κεφάλι και τη μέση. Υπήρχαν τρία εργοστάσια βαφής που για κόκκινη χρωστική ουσία χρησιμοποιούσαν το γνωστό φυτό ρουβία ή βαφική "ριζάρι" και για γαλάζια το λουλάκι, ενώ τα υφαντήρια λειτουργούσαν σε πολλά σπίτια. Αναφέρεται ότι βαμβακερά νήματα για βαφή εισάγονταν στον Τύρναβο μέχρι και από τη Σμύρνη.
Η ετήσια παραγωγή αλατζάδων έφτανε τα 20.000-30.000 τόπια. Τα υφάσματα αυτά (που τα χρησιμοποιούσαν για την κατασκευή ναυτικών ρούχων) τα προωθούσαν σε μεγάλες ποσότητες στη Μάλτα, στο Λίβορνο, στην Τεργέστη και σε άλλα λιμάνια της Μεσογείου. Από όλες τις παραπάνω δραστηριότητες είχαν πλουτίσει πολλοί Τυρναβίτες και ολόκληρα η περιοχή βρισκόταν σε μεγάλη ακμή μέχρι τις αρχές του 19ου αιώνα. Αυτό φαίνεται και από το γεγονός ότι φιλοξενήθηκε στον Τύρναβο μερικές φορές ο Σουλτάνος Μωάμεθ ο Δ' (1648-1687). Επίσης η πόλη έγινε τόπος κατοικίας των αντιπροσώπων των ευρωπαϊκών δυνάμεων Ρώσων, Ολλανδών, Σουηδών, Τρανσυλβανών κ.α. Την εποχή εκείνη οι εργάσιμες μέρες ανέρχοταν σε 200 το χρόνο, ενώ οι υπόλοιπες 165 ήταν γιορτές και αργίες.
Παρακμή.
Το 1812 ανέλαβε την διοίκηση της Θεσσαλίας ο φοβερός και περιβόητος Βελής, γιος του Αλή Πασά, που επέβαλε δεινή τυραννία στους κατοίκους της. Ο ίδιος έκτισε ένα σαράι στη σημερινή Τούμπα, που παλαιότερα ήταν γνωστό με το όνομα "Σαράι", και το οποίο κάηκε το 1822 από τους Τούρκους του Σουλτάνου, όταν καταστράφηκε ο Αλή Πασάς και η οικογενειακή δυναστεία του. Εξάλλου, πλήγμα για την ανθηρή οικονομία του Τυρνάβου αποτέλεσε η επιστημονική πρόοδος της Ευρώπης που άρχισε να παράγει καλύτερης ποιότητας υφάσματα, με αποτέλεσμα να μη μπορούν να πωληθούν εκείνα του Τυρνάβου και να μειωθεί η παραγωγή τους. Σοβαρό πλήγμα και ίσως η χαριστική βολή για τον Τύρναβο ήταν και η πανώλη που το 1813 έπληξε την πόλη και την γύρω περιοχή.
Η πανώλη του 1813.
Βαρύτατη συμφορά για τον Τύρναβο υπήρξε η μεγάλη επιδημία πανώλης (πανούκλας) που έπληξε την Κωνσταντινούπολη (1812-1813), τη Σμύρνη (1812-1814) και από όπου μεταδόθηκε στα νησιά του Αιγαίου και στη Θεσσαλία (1813-1816). Αποτέλεσμα ήταν να ερημωθούν πολλές πόλεις και χωριά. Από μαρτυρία περιηγητή της εποχής εκείνης μαθαίνουμε ότι η μετάδοση της νόσου στην περιοχή έγινε από έναν άρρωστο Τάταρο, που ταξίδεψε από την Κωνσταντινούπολη και πέθανε στον Τύρναβο, όπου έγινε το μεγαλύτερο κακό. Ο αριθμός των νεκρών στην πόλη έφτασε τις 8.600.
Τότε αφανίστηκαν οι υφαντουργοί και οι βυρσοδέψες και ερημώθηκαν οι βιοτεχνίες και τα βαφεία. Αρκετοί κάτοικοι ζήτησαν καταφύγιο σε άλλες περιοχές κι έτσι ο πληθυσμός του Τυρνάβου μειώθηκε στις 4-5 χιλιάδες. Ο Γάλλος περιηγητής Πουκεβίλ, που βρέθηκε τον καιρό εκείνο στον Τύρναβο, δίνει την παρακάτω περιγραφή: "Ο Τύρναβος ήταν ένα απέραντο νεκροταφείο… τα περισσότερα χωριά του κάμπου φαίνονταν ερημωμένα ή θρηνούσαν τους νεκρούς τους, μονάχα μερικοί Τούρκοι μοιρολάτρες είχαν παραμείνει στη Λάρισα μαζί με τους Εβραίους που εμπορεύονταν τα πράγματα των πεθαμένων". Συγγραφείς της εποχής εκείνης επιρρίπτουν ευθύνες στις τουρκικές αρχές για την ίσως σκόπιμη αδιαφορία τους και την ανυπαρξία των ενδεδειγμένων προφυλακτικών ή απολυμαντικών μέσων.
Επανάσταση του 1821.
Όταν το 1821 κηρύχθηκε η ελληνική επανάσταση ξεχάστηκαν τα προνόμια που η μεγάλη πύλη είχε παραχωρήσει στον Τύρναβο, η δε πόλη αποτέλεσε το κέντρο των διερχομένων από τη Μακεδονία τουρκικών στρατευμάτων προς καταστολή των διαφόρων επαναστατικών κινηματών. Τότε οι Λαρισαίοι και οι Τυρναβίτες υπέστησαν πολλά δεινά. Επήλθε τότε η παρακμή στη σιτοκαλλιέργεια, βιοτεχνία κ.α. Στον Τύρναβο στα τέλη του 19ου αιώνα εκδιδόταν η εβδομαδιαία πολιτική εφημερίδα «Πελέκυς», με εκδότη τον Δυτικομακεδόνα Θεοδ. Μπαφάλη. Ανήκε στις πρώτες θεσσαλικές εφημερίδες και πρωτοεκδόθηκε το Νοέμβριο του 1882 (η πόλη είχε ενωθεί με την υπόλοιπη Ελλάδα ένα χρόνο πριν, το 1881).
Η απελευθέρωση του 1881.
Η απελευθέρωση του Τυρνάβου έγινε την 1η Σεπτεμβρίου του 1881, όταν ολόκληρη η Θεσσαλία και η περιοχή της Άρτας προσαρτήθηκαν στην Ελλάδα με απόφαση του συνεδρίου του Βερολίνου που συνήλθε το Μάρτιο του ίδιου χρόνου από τις Μεγάλες Δυνάμεις. Την εποχή εκείνη της προσάρτησης, ο Τύρναβος παρουσίαζε όψη χωριού. Οι Τούρκοι κάτοικοί του έμειναν στο ανατολικό μέρος της πόλης, ενώ οι χριστιανοί, που ήταν περισσότεροι, στο δυτικό, όπου ήταν η μητρόπολη.
Τότε, αν και οι Τούρκοι είχαν εξαιρετικά προνόμια και απαλλάσσονταν από τη στράτευση, άρχισαν να πωλούν τα ακίνητα τους και να μεταναστεύουν στη γειτονική Ελασσόνα και τη Μαγνησία της Μικράς Ασίας. Σ' ολόκληρη την περιοχή επικρατούσε αταξία και η ληστεία βρισκόταν στο αποκορύφωμά της. Για την αποκατάσταση της τάξης ο πρωθυπουργός Χαρίλαος Τρικούπης διόρισε αρχηγό του στρατού της Θεσσαλίας, τον στρατηγό Δημ. Γρίβα, γιο του Θεόδωρου Γρίβα, της ξακουστής οικογένειας των Γριβαίων, ο οποίος, σε σύντομο χρονικό διάστημα, επέβαλε τον νόμο του κράτους, με αποτέλεσμα να ηρεμήσει ολόκληρη η περιοχή.
Έτσι, η κατάσταση στον Τύρναβο άρχισε σιγά-σιγά να βελτιώνεται, ενώ αναπτύχθηκε πολύ ο κομματισμός. Στην αρχή υπήρξαν 5 κομματίδια με επικεφαλής τον Αθανάσιο Ζαφειριάδη, τον γιατρό Μανωλάκη Δημητριάδη, τον υφασματέμπορο Σταμουλάκη Μουλούλη, που στη συνέχεια έγινε δήμαρχος, τον Μανώλη Μουζά και τον Θεόδωρο Μπαφάλη. Μετά τον θάνατο του Σταμ. Μουλούλη τα 5 αυτά κομματίδια συμπτύχθηκαν σε δύο με αρχηγούς τον Ζαφειριάδη και τον Δημητριάδη. Εξαιτίας των κομματικών ερίδων, ο Τύρναβος δεν είχε τότε καμιά πολιτιστική πρόοδο.
Κατά τον πόλεμο του 1897.
Ο Ελληνοτουρκικός πόλεμος του 1897 άρχισε στις 5 Απριλίου 1897 και ήταν ατυχής για την Ελλάδα. Η περιοχή του Τυρνάβου επηρεάστηκε από την πρώτη κιόλας μέρα, καθώς οι πρώτες συγκρούσεις έλαβαν χώρα στη Μελούνα, στους πρόποδες της οποίας βρίσκεται ο Τύρναβος.
Επικεφαλής της ελληνικής ταξιαρχίας, που είχε καταλάβει τη γραμμή Μπουγάζι- Λουσφάκι – Γκρίτζόβαλη - Μελούνα, ήταν ο ταξίαρχος Μαστραπάς και διοικητής των τουρκικών στρατευμάτων ο Εντέμ Πασάς. Η μάχη άρχισε στις 6 το πρωί της Κυριακής των Βαΐων, 5 Απριλίου 1897, στη Μελούνα.
Μετά από σθεναρή αντίσταση τα ελληνικά στρατεύματα, που εν τω μεταξύ έχασαν τον ταξίαρχό τους, υποχώρησαν στη γραμμή Λουσφάκι - Δελέρια, όπου έγινε τρομερή μάχη. Ύστερα από ηρωϊκή άμυνα μιας μέρας μπροστά στη μεγάλη αριθμητική υπεροχή του εχθρού, ο ελληνικός στρατός αναγκάστηκε να υποχωρήσει προς τη Λάρισα κι από εκεί στα Φάρσαλα.
Οι κάτοικοι του Τυρνάβου και των γύρω χωριών, βλέποντας τα ελληνικά στρατεύματα να συμπτύσσονται, εγκατέλειψαν τα σπίτια τους και έφυγαν με κάθε μέσο (σούστες, κάρα κ.λ.π.) προς τη Λάρισα. Η ανάμειξη του άμαχου πληθυσμού με τα υποχωρούντα στρατεύματα επέφερε μεγάλη σύγχυση.
Ο τουρκικός στρατός κατέλαβε τον Τύρναβο στις 12 Απριλίου 1897. Οι Τυρναβίτες ακολούθησαν τα υποχωρούντα στρατεύματα και από τη Λάρισα, τα Φάρσαλα, το Δομοκό, τη Λαμία έφθασαν στην Χαλκίδα, στη Λειβαδιά και στην Αθήνα όπου έμειναν για έναν περίπου χρόνο ως πρόσφυγες.
Οι Τούρκοι στην προέλασή τους προέβησαν σε εμπρησμούς και λεηλασίες. Τότε κάηκε το ιστορικό μοναστήρι του Αγίου Αθανασίου και ο κώδικας του δήμου όπου φυλάσσονταν τα πρακτικά της παλιάς κοινότητας και πολλά έγγραφα (φιρμάνια) ιστορικής αξίας που αφορούσαν τη λειτουργία της μονής. Αργότερα, χάρη στον Τούρκο διοικητή Κόλαγαν, που ήταν καλός και φιλόθρησκος άνθρωπος, οι Τούρκοι ήταν επιεικέστεροι.
Το Μάιο 1897 οι Τούρκοι υποχώρησαν στη παλιά οριοθετική γραμμή της Μελούνας κι έτσι ο Τύρναβος ξαναβρήκε την ελευθερία του. Τότε, και μέσα σε λίγο χρονικό διάστημα, η πόλη άρχισε να συνέρχεται από την κακή όψη που παρουσίαζε κατά τα πρώτα χρόνια της προσάρτησής της.
Οι Βαλκανικοί Πόλεμοι του 1912-13.
Οι νικηφόροι αυτοί πόλεμοι βρήκαν τον Τύρναβο σε ανθηρή κατάσταση. Τα ελληνοτουρκικά σύνορα ήταν τότε στην κορυφογραμμή Μελούνας – Λουσφακίου – Τρυπημένης. Τα ερείπια των μεθοριακών σταθμών υπάρχουν και σήμερα. Με την κήρυξη του πολέμου, η κύρια δύναμη του ελληνικού στρατού από 110.000 άνδρες σε 7 μεραρχίες συγκεντρώθηκε στη Θεσσαλία. Τη διοίκηση ανέλαβε ο τότε διάδοχος Κωνσταντίνος. Αρχηγός του επιτελείου του στρατού ήταν ο υποστράτηγος Π. Δαγκλής και υπαρχηγός ο Βίκτωρ Δούσμανης, με βοηθούς τον Ιωάννη Μεταξά, τον Κωνσταντίνο Πάλλη και τον Ξενοφώντα Στρατηγό.
Η δύναμη των Τούρκων με διοικητή τον Ταξίν Πασά ανερχόταν σε 50.000 άνδρες. Ο αρχιστράτηγος διάδοχος Κωνσταντίνος πριν από τη γενική επίθεση συσκέφτηκε με τους επιτελείς του και κατέστρωσε τα επιτελικά σχέδια για τις επιχειρήσεις στο σπίτι του Μ. Τσολάκη που στη συνέχεια έγινε κοινοτικό κατάστημα, για λίγο καιρό ταχυδρομείο και το 1949 δημοτικό νοσοκομείο. Τελευταία το κτίριο χρησιμοποιήθηκε για τη στέγαση της μουσικής σχολής του Δήμου Τυρνάβου. Σήμερα καταβάλλονται προσπάθειες για την αναπαλαίωση του.
Πριν από την επίθεση είχε προηγηθεί δοξολογία στην εκκλησία της Αγίας Φανερωμένης όπου παρευρέθηκε όλο το επιτελείο και σύσσωμος ο λαός του Τυρνάβου. Το πρωί της 5ης Οκτωβρίου του 1912 ο ελληνικός στρατός πέρασε τα σύνορα χωρίς να συναντήσει σοβαρή αντίσταση. Οι Τούρκοι, που αιφνιδιάστηκαν, προσπαθούσαν να καθυστερήσουν τον προελαύνοντα ελληνικό στρατό που από το Κουτσόχερο, το Μπουγάζι μέχρι την Μελούνα σφυροκοπούσε με τα πυροβόλα του αμείλικτα τις θέσεις του εχθρού. Έτσι, σε μια ημέρα μόνο, τα ελληνικά στρατεύματα κυρίευσαν την Ελασσόνα και προωθήθηκαν στα στενά του Σαρανταπόρου όπου δόθηκε η πρώτη μεγάλη νικηφόρα μάχη. Έτσι, ξεκίνησε από τον Τύρναβο η απελευθέρωση της υπόλοιπης Ελλάδας.
Παραδοσιακές τέχνες του Τυρνάβου.
Η περίοδος του 18ου αιώνα χαρακτηρίζεται ακόμη από μια ανάπτυξη σε πολλούς τομείς, ένας από τους οποίους είναι η βιοτεχνία και συγκεκριμένα η υφαντική τέχνη. Τα προϊόντα της ντόπιας υφαντικής φημιζόταν σε όλο τον ελλαδικό χώρο και εκτός αυτού. Ο Τύρναβος ήταν ονομαστός από την εποχή του Ιουστινιανού για τα τυπωτά μεταξωτά, τα «σταμπωτά» του.
Υφαντουργία.
Οι κάτοικοι επεξεργαζόταν το μετάξι και το ύφαιναν. Μαζί με τα μεταξωτά υφάσματα εμπορευόταν και τα γνωστά «μπουχάσια», βαμβακερά υφάσματα βαμμένα με ριζάρι και τα γαλάζια βαμμένα με λουλάκι. Απαιτούνταν χρόνος, επιμονή και επιμονή εργασία για τις στάμπες-καλούπια, που το καθένα ήταν μοναδικό έργο τέχνης. Συνήθως οι σταμπωτές, που ήταν αυτοδίδακτοι, σκάλιζαν τις στάμπες, οι οποίες ήταν κατασκευασμένες από μαλακό ξύλο (φλαμούρι) ή σκληρό (αγριογκορτσιά). Η στάμπα με βασικό μαύρο περίγραμμα ονομαζόταν «μάνα» ή «μήτρα» και παρουσίαζε το πιο λεπτό σκάλισμα. Θέματα αντλούσαν από το ζωικό βασίλειο, από νεοκλασικά, αρχαιοελληνικά και νεότερα μοτίβα.
Ξακουστοί σκαλιστές στον Τύρναβο ήταν ο Λεων. Σαΐνης (τέλος 19ου αιώνα) και ο Θεμ. Ιωαννίδης, που φοίτησε σε Σχολείο Τέχνης και τα έργα του βραβεύτηκαν δυο φορές στη Διεθνή Έκθεση Θεσσαλονίκης (1931,1935). Στην εποχή της ακμής τα εργαστήρια απασχολούσαν πάρα πολλούς τεχνίτες. Από το 19ο αιώνα ως το 1950 περίπου ακμάζει και η δαντελοπλεκτική, που στόλιζε την τοπική ενδυμασία (πουκάμισα, μπόλιες, πετσέτες κ.α.). Είδος δαντέλας με βελόνα ήταν η "μπιμπίλα", που κατασκευαζόταν από άσπρη ή χρωματιστή ή χρυσή κλωστή. Η πιο χαρακτηριστική πολύχρωμη μπιμπίλα ήταν τα «κουκάκια», που τα φορούσαν οι γυναίκες στην σκέπη τους (κεφαλομάντηλο). Προμήθεια κουκακίων γινόταν όχι μόνο από χωριά του Νομού Λάρισας αλλά και εκτός αυτού.
Η μεταξουργία του Τυρνάβου άρχισε να δοκιμάζεται με την ανακάλυψη των συνθετικών υφαντικών υλών, ενώ η αμπελουργία δέχτηκε ισχυρό πλήγμα με τη φυλλοξήρα, που ενέσκηψε πριν 60 περίπου χρόνια.
Η εκτεταμένη αμπελοκαλλιέργεια θεωρείται ο κύριος συντελεστής της οικονομικής ανάπτυξης του Τυρνάβου, στο οποίο θα πρέπει να προστεθούν η βαμβακοκαλλιέργεια και η πρόοδος της γεωργίας γενικότερα. Υπήρξε εποχή κατά την οποία οι Τυρναβίτες καλλιεργούσαν σε μεγάλη έκταση μουριές για τη μεταξουργία, από την οποία παράγονταν κάθε χρόνο κουκούλια σε μεγάλη ποσότητα, τα οποία και προωθούνταν στην Ευρώπη.
Η αμπελουργία εκτός από τα περίφημα επιτραπέζια σταφύλια, παρήγαγε και εκλεκτά κρασιά, που είχαν κατακτήσει ολόκληρη την ελληνική αγορά.
Κατά την εποχή της δουλείας δεν ξέφυγαν από το χαράτσι και οι Τυρναβίτες αμπελουργοί. Πλήρωναν κι αυτό το φόρο κρασιού, το λεγόμενο "κρασομοίρι". Πρόκειται για το μερίδιο του κρασιού (μούστου) που έπαιρνε η τούρκικη διοίκηση από τους αμπελοκαλλιεργητές. Είναι η δεκάτη στα αμπέλια. Η πληρωμή του κρασομοιρίου γίνονταν σε χρήμα πριν από τον τρύγο, δηλαδή πριν ακόμη οι αμπελοκαλλιεργητές συνάξουν την σοδειά.
Σύμφωνα με όσα αναφέρουν οι ιστορικοί, στον Τύρναβο αλλά και στη Λάρισα δούλευαν τα κόκκινα νήματα και ότι οι Αμπελακιώτες που απασχολούνταν σ’ αυτά τα βαφεία όταν διαπίστωσαν ότι τα κέρδη από την δουλειά αυτή ήταν σημαντικά, έσπευσαν να δημιουργήσουν σχετικά εργαστήρια στην πατρίδα τους. Αναφέρεται μάλιστα και η πληροφορία πως την τέχνη της επεξεργασίας του βαμβακιού και της βαφής των νημάτων την έφεραν στον Τύρναβο από τη Μικρά Ασία Τυρναβίτες τεχνίτες και από εκεί διαδόθηκε στα Αμπελάκια και στη Ραψάνη.
Την εποχή εκείνη ο Τύρναβος ήταν μεγάλο εμπορικό και βιοτεχνικό κέντρο, ενώ το εμπόριο και οι τυρναβίτικες βιοτεχνικές επιχειρήσεις πήγαιναν πολύ καλά. Συγκεκριμένα αναφέρεται ότι το 1810 η φιλοτεχνία ήταν λαμπρή και από τα χειροτεχνεία του Τυρνάβου, όπου κατασκευάζονταν μάλλινα και μεταξωτά υφάσματα, εξάγονταν βαμβακερό νήμα, πανιά και μαντήλια, καθώς και χρωματιστά υφάσματα.
Ο Γάλλος πρόξενος στην Άρτα έγραψε ότι, ο Τύρναβος έστελνε στη Γαλλία νήματα, πολύ πριν τα Αμπελάκια αρχίσουν να φτιάχνουν νήματα και αποκτήσουν βαφεία. Επίσης, ανέφερε ότι ο Γάλλος έμπορος αγόρασε στον Τύρναβο σημαντική ποσότητα νημάτων σε χρώμα κόκκινο που δεν ξεθώριαζε.
Την ίδια τύχη με τον αμπελακιώτικο συνεταιρισμό, που χρεοκόπησε, είχαν και οι χειροτεχνίες του Τυρνάβου, όπου μάλιστα το 1813 εξολοθρεύτηκαν από την πανώλη περίπου 15.000 κάτοικοι της πόλης.
Τα σταμπωτά του Τυρνάβου.
Μετά την απελευθέρωση του 1881 έχουμε γραπτές μαρτυρίες για τα σταμπωτά του Τυρνάβου. Όμως η προφορική παράδοση ανάγει την δραστηριότητα αυτή σε πολύ παλιότερα χρόνια, τουλάχιστον στην αρχή του 19ου αιώνα.
Κι είναι μάλλον βέβαιο, ότι η έλλειψη γραπτών μαρτυριών για την εποχή αυτή οφείλεται στην ποιότητα του είδους –τα σταμπωτά είναι πανικά καθημερινής χρήσης- και στην τοπική κατανάλωση της παραγωγής-δεν εξάγονται ούτε στην Ευρώπη, ούτε στην Ανατολή.
Κάνοντας μια αναφορά στην πορεία και εξέλιξη της στάμπας στον γύρω από την Ελλάδα χώρο, καταλήγουμε ότι οι ρίζες της σταμπωτικής τέχνης φτάνουν μέχρι την αρχαιότητα και λαούς των Ινδιών, της Κίνας, της Αιγύπτου. Αναφέρεται μάλιστα σε βιβλίο της και στις ανασκαφές που έγιναν στον μικρασιατικό χώρο κι έφεραν στο φως μια σειρά πήλινων σταμπών του 7.000 π.Χ. τις οποίες θεωρεί πιθανές προδρόμους των σημερινών ξύλινων. Από το υποθετικό παρελθόν φτάνουμε στον 16ο αιώνα μ.Χ. εποχή που η λαϊκή τεχνική εξελίσσεται σε τέχνη. Ονομαστά στην περιοχή της Μικράς Ασίας είναι τα εργαστήρια της Πόλης και των ακτών του Βοσπόρου.
Ως προς τα σχέδια, την σύνθεση, την χρωματική ποικιλία υπάρχει αισθητή διαφορά, ανάμεσα στα εργαστήρια της Πόλης και του Βοσπόρου. Και στις δυο περιοχές ο τεχνίτης επηρεάζεται από τον φυτικό κόσμο φτιάχνει ξυλότυπα με σχέδια λουλουδιών, φύλλων που επαναλαμβάνονται πάνω στο ύφασμα. Στην Πόλη τα υφάσματα είναι πλουσιότερα κι από τον 17ο αιώνα ο τεχνίτης κινείται πάνω στο ύφασμα με ελευθερία κι έτσι καθιερώνεται ο ρυθμός του «τουρκομπαρόκ». Τον 18ο αιώνα στην πολιτική μαντήλα κάνει την εμφάνιση της η ανθρώπινη φιγούρα. Λαμβάνοντας υπόψη μας ότι η ισλαμική θρησκεία απαγορεύει τη χρήση μαντηλιών με ανθρώπινες φιγούρες καταλήγουμε στο συμπέρασμα ότι η χρήση τους περιοριζόταν μόνο στους χριστιανούς. Γύρω στα τέλη του 18ου αιώνα κι αρχές του 19ου αιώνα η σταμπωτική τέχνη διαμέσου των νησιών, περνά στα χέρια των τεχνιτών της κυρίως Ελλάδας.
Από το 1858 στην ελεύθερη Ελλάδα ο βασιλιάς Όθωνας είχε καθιερωσει τα Ολύμπια, γενικούς διαγωνισμούς ανα τετραετία που στόχο τους είχαν να ωθήσουν σε βιομηχανία τα μέχρι τότε οικοτεχνήματα. Στα Ολύμπια του 1858 αμέσως μετά την ένωση της Θεσσαλίας με την Ελλάδα λαβαίνουν μέρος και Τυρναβίτες σταμπωτές και βραβεύονται.
Οι στάμπες, τα καλούπια, όπως τις ονόμαζαν οι μάστοροι ήταν η κάθεμιά ένα μοναδικό έργο τέχνης και χρειαζόταν χρόνο, επιμονή και επίμονη εργασία για να γίνει. Οι σκαλιστές ήταν συνήθως οι ίδιοι οι σταμπωτές, άλλοτε όμως κι ειδικοί τεχνίτες, που παρέμειναν ανώνυμοι, σκάλιζαν τα θέματα τους ελαφρά ή βαθειά πάνω σε ξύλινο κομμάτι. Από πληροφορίες ξέρουμε ότι στα εργαστήρια της Μικράς Ασίας σκάλιζαν τα μοτίβα σε μαλακά ξύλα, ενώ στον Τύρναβο και σε μαλακό ξύλο (φλαμούρι) και σε σκληρό (αγριογκορτσιά) για να μην καταστρέφονται τα καλούπια γρήγορα από την χρήση.
Για να σκαλίσει ο σκαλιστής μια στάμπα ακολουθούσε ολόκληρη διαδικασία. Μετά από μια απλή επεξεργασία της επιφάνειας του ξύλου, σχεδίαζε πάνω σ’ αυτή τμήμα της επιθυμητής μπορντούρας ή του θέματος και στη συνέχεια το σκάλιζε με κοπίδι. Κάθε τμήμα του σχεδίου έπρεπε να σκαλιστεί σε δυο, τρία διαφορετικά καλούπια ανάλογα με τα χρώματα που θα χρησιμοποιούσαν .
Στις Ελλαδίτικες στάμπες τα θέματα εξακολουθούσαν να’ναι φυτικά, λουλούδια σε μπουκέτα ή σε ελεύθερη σύνθεση. Σ’ αυτές όμως η θεματολογία περιλαμβάνει και γεωμετρικά σχήματα απλά ή σύνθετα, ζώα, νεοκλασικά μοτίβα ή και θέματα από την Αρχαία Ιστορία.
Η ανθρώπινη μορφή δεσπόζει στις πάντες του Τυρνάβου. Ο Κίτσος κι η Σταρούλα, ο Τάσος κι η Γκόλφω, ο Μέγας Αλέξανδρος, τα αρραβωνιάσματα διακοσμούν το κέντρο της πάντας. Οι παραστάσεις αυτές έχουν σαν πρότυπο λιθογραφίες της εποχής που διακοσμούσαν λαϊκές φυλλάδες και κυκλοφορούσαν σ’ όλο το ελληνικό χώρο.
Οι σκαλιστές ήταν άνθρωποι αυτοδίδακτοι και με μεράκι.
Τα χρώματα που χρησιμοποιούσαν στα σταμπωτά ήταν κατά το πλείστον φυτικά και κάθε εργαστήριο είχε τις δικές του μυστικές συνταγές για να επιτευχθούν οι επιθυμητές αποχρώσεις και η χρωματική λαμπρότητα.
Το τύπωμα γίνεται σε πολλές φάσεις. Το ύφασμα αρχικά πλενόταν και σιδερωνόταν (κάτω από πέτρες) με προσοχή. Στη συνέχεια τυπωνόταν το περίγραμμα του σχεδίου με μαύρο καλούπι. Ακολουθούσε το τύπωμα των άλλων χρωμάτων με το δεύτερο και το τρίτο καλούπι. Η χρήση του πινέλου ήταν απαραίτητη. Μετά το κάθε τύπωμα το σταμπωτό στέγνωνε και ξαναδουλευόταν. Στη συνέχεια πλενόταν, σιδερωνόταν κι ήταν έτοιμο. Η διαδικασία αυτή των φάσεων τυπώματος γινόταν πάνω σε πάγκους με το ύφασμα καλά και τεντωμένο όπου ο μάστορας με γρήγορες κοφτές κινήσεις χτυπούσε πάνω στο ύφασμα την ποτισμένη με χρώμα στάμπα. Αυτός ο τρόπος αποτύπωσης σχεδίου πάνω στο ύφασμα ταιριάζει απόλυτα μ’αυτόν που ίσχυε και στα εργαστήρια της Μικράς Ασίας.
Στον Τύρναβο ιδιαίτερα γνωστά σταμπωτά είδη ήταν τα καναπελίκια, οι μπερνέδες, οι μαξιλάρες, τα παπλώματα, τα τραπεζομάντηλα, οι πάντες, οι μαντήλες αλλά και ολόκληρα τοπία τσίτι για φορέματα.
Τα εργαστήρια στην εποχή της ακμής τους, δεύτερο μισό του 19ου αιώνα ως και την δεκαετία του 1930, απασχολούσαν πάρα πολλούς τεχνίτες, κυρίως γυναίκες που η καθεμιά ειδικεύοταν για ορισμένη φάση της εργασίας.
Τα σταμπωτά τα εμπορεύοταν οι ίδιοι οι σταμπωτάδες ή τα διέθεταν σε γυρολόγους και μικροπωλητάδες.
Μέχρι τη δεκαετία του 1960 τα σταμπωτά είχαν λειτουργική χρήση. Κάθε σπίτι είχε οπωσδήποτε κάποιο σταμπωτό κομμάτι.
Στα ’22, μαζί με τους άλλους Έλληνες που έφυγαν από την Κων/πολη, ήταν και η οικογένεια του Γιώργου Ιωαννίδη. Στη βιασύνη της εγκαταλείποντας τόσο τραγικά την Πόλη, δεν πρόφτασε να πάρει άλλο τίποτα, εκτός από τις οικονομίες της σε χρήμα και την τέχνη της: Κατασκεύαζε σταμπωτά. Μη έχοντας που αλλού να καταφύγει, η οικογένεια τράβηξε στον Τύρναβο, όπου ήξερε πως υπήρχε κάποιο εργαστήρι για σταμπωτά. Εκεί αγόρασε, κοντά στο κέντρο ένα σπίτι, με αυλή μεγάλη, εγκατέστησε πρόχειρα ένα εργαστήρι και άρχισε την παραγωγή.
Μοναδικό δείγμα οικοτεχνίας με μακρόχρονη παράδοση, τα σταμπωτά Τυρνάβου της οικογένειας Ιωαννίδη, σημείωσαν μεγάλη επιτυχία στην παράλληλη έκθεση με τις φωτογραφίες του Βασίλη Αγγλόπουλου, στο Στραβούργο. Οι ζωηροί, γεμάτοι ένταση χρωματισμοί τους έδωσαν χαρούμενη νότα στις τραγικές αρχαιοελληνικές φιγούρες που απεικονίζονταν στις φωτογραφίες. Η ιστορία του εργαστηρίου σταμπωτών του Θεμιστοκλή Ιωαννίδη, αρχίζει από το 1822, όταν η οικογένεια του πατέρα του Γιώργου Ιωαννίδη, κυνηγημένη από τους Τούρκους μαζί με τόσους Έλληνες, εγκατέλειψε την Προύσα της Μ.Ασίας για να εγκατασταθεί στον Τύρναβο. Ανάμεσα στα λιγοστά υπάρχοντα που η οικογένεια μπόρεσε να φέρει μαζί της στην Ελλάδα, ήταν και μερικές ξυλόγλυπτες σφραγίδες από το εργαστήρι που η οικογένεια Ιωαννίδη διατηρούσε στην Προύσα. Ο Θεμιστοκλής Ιωαννίδης, γράφτηκε στη Σχολή Καλών Τεχνών, όπου μυήθηκε στην τέχνη της ξυλογλυπτικής, και έμελλε να γίνει ο γνωστός δημιουργός των σταμπωτών, τυπώνοντας σχέδια με ξυλόγλυπτες σφραγίδες πάνω σε βαμβακερό κυρίως ύφασμα. Τα τραπεζομάντηλα, οι κουρτίνες, τα μαξηλαράκια, τα τσεμπέρια, οι ποδιές, πραγματικά αριστουργήματα σχεδίων και ανεξίτηλων χρωμάτων, έχουν βραβευτεί πολλές φορές στην Ελλάδα και το εξωτερικό.
Η διαδικασία της δημιουργίας, απαιτεί έμπνευση, μεράκι και καλλιτεχνικό αισθητήριο. Το κάθε κομμάτι ανάλογα με το σχέδιο του απαιτεί τη χρήση διαφορετικού αριθμού από ξυλόγλυπτες σφραγίδες: η πάντα του Μ. Αλεξάνδρου, αποτελείται π.χ. από 48 ξυλόγλυπτες σφραγίδες. Η εξειδικευμένη εργάτρια έπρεπε να τοποθετήσει τις σφραγίδες πάνω στο βαμβακερό ύφασμα, με προσοχή και σταθερότητα, έτσι ώστε το τελικό σχέδιο, το περίγραμμα δηλαδή τυπωνόταν σε μαύρο χρώμα και τα υπόλοιπα όπως π.χ. το κόκκινο, το γαλάζιο, το κίτρινο ή το πράσινο έμπαιναν με πινέλο. Για να στεγνώνει το κάθε χρώμα, το βαμβακερό τυπωμένο ύφασμα έβγαινε στον ήλιο τόσες φορές, όσες ο αριθμός των χρωμάτων του. Ακολουθούσε το πλύσιμο που επαναλαμβανόταν δυο με τρεις φορές, σε μεγάλες στέρνες ή δεξαμενές, όπου διέλυαν διάφορα υγρά για να σταθεροποιηθούν τα χρώματα. Αφού στέγνωναν στον ήλιο, τα υφάσματα σιδερωνόταν και ήταν έτοιμα να διατεθούν στην αγορά όπου αγοραζόταν κυρίως από ανθρώπους με αγάπη και μεράκι και λαϊκή τέχνη.
Αν και κάποτε το εργαστήρι του Θεμιστοκλή Ιωαννίδη απασχολούσε πάνω από 40 εξειδικευμένες εργάτριες, η παραγωγή δεν ήταν ποτέ μεγάλη, για τον απλούστατο λόγο ότι ήταν χειροποίητη.
Το εργαστήρι σταμπωτών του Θ. Ιωαννίδη, με 2000 σήμερα ξυλόγλυπτες σφραγίδες σε ξύλο φλαμουριάς, είναι το μοναδικό που σώζεται ως τις μέρες μας, όχι μόνο στην Ελλάδα αλλά και σε Ευρώπη, Αμερική και Αυστραλία.
Στη Μουσούλ της Γαλίας, υπάρχει ένα εργοστάσιο εκτύπωσης σχεδίων με χρώματα πάνω σε βαμβακερό ύφασμα. Υπάρχουν τρεις ξυλόγλυπτες σφραγίδες μόνο, πέντε, έξι σε ομοιώματα κατασκευασμένα από πλαστικό, όπου έχουν περάσει ένα χρώμα καφέ για να δοθεί η αίσθηση του ξύλου, ενώ οι σφραγίδες και ο ρυθμός εκτύπωσης φτάνει τα 60 με 70 μέτρα το λεπτό σε όλα τα χρώματα. Σε μια προσπάθεια που έκαναν οι γάλλοι να εξαγάγουν αυτές τις μεταλλικές σφραγίδες για να τυπώνονται τα υφάσματα στις Ινδίες όπου το κόστος των εργατικών είναι χαμηλό, η γαλλική κυβέρνηση πρόβαλε βέτο, δηλώνοντας ότι αυτή η μορφή τέχνης θεωρείται εθνική κληρονομιά και απαγορεύτηκε η εξαγωγή.
Στο Μουσείο Εκτύπωσης σε Ύφασμα, που βρίσκεται στη Μουσούλ και στεγάζεται σ’ένα μεγάλο κτίριο, εκτίθενται εκτός από τις τρεις ξυλόγλυπτες σφραγίδες που αναφέραμε προηγουμένως, μεταλλικές σφραγίδες, τελάρα, μηχανές εκτύπωσης καθώς και μεταλλικοί κύλινδροι όπου παλαιότερα για να χαραχτεί το σχέδιο πάνω στον κύλινδρο από τον ειδικό καλλιτέχνη, χρειαζόταν πολλές φορές και ένας ολόκληρος χρόνος δουλειάς, ενώ σήμερα με την μοντέρνα τέχνη της φωτοσύνθεσης (off set), χρειάζονται για την αποτύπωση του σχεδίου πάνω στον κύλινδρο, κλάσματα δευτερολέπτου.
Όλα τα παραπάνω είναι μια επιπλέον απόδειξη της μοναδικότητας τους εργαστηρίου σταμπωτών του Θεμιστοκλή Ιωαννίδη. Οι 2.000 ξυλόγλυπτες σφραγίδες ή καλούπια είναι έργα ανεπανάληπτης τέχνης, με σχέδια εμπνευσμένα από τη βυζαντινή και λαϊκή μας παράδοση. Δικαιολογημένα λοιπόν, έγιναν και είναι περιζήτητα όχι μόνο από τους έλληνες αλλά και από τους άγγλους, γάλλους, γερμανούς, ελβετούς, αυστριακούς και αμερικανούς που επισκέφτηκαν το εργοστάσιο σταμπωτών κατ’επανάληψη για να προμηθευτούν σε λογικές τιμές μερικά από τα ομορφότερα κομμάτια της λαϊκής μας τέχνης.
Στην Ευρώπη έχουν γίνει δυο εκθέσεις σταμπωτών, η μια στην Γενεύη της Ελβετίας το 1990 και μια στο Στραβούργο της Γαλλίας τον Μάρτιο του 1992 όπου παρευρέθηκαν η δήμαρχος Σρασβούργου κ.Κατερίνα Τραουτμαν, η Άννα Ιωαννίδη, η κόρη του Θεμιστοκλή Ιωαννίδη, ο γενικός γραμματέας του Απόδημου Ελληνισμού κ.Αντρέας Ζαΐμης και η αντιπρόεδρος της ελληνικής κοινότητας του Στρασβούργου κ. Ρίτσα Μανδηλά - Σκριβενέρ.
Ήδη σταμπωτά από το εργαστήρι του Θ. Ιωαννίδη, εκτίθενται στο Λαογραφικό Μουσείο Λάρισας, το Μορφωτικό Σύλλογο Τυρνάβου, το Λαογραφικό Μουσείο του Πανεπιστημίου Θεσσαλονίκης, το Λαογραφικό Μουσείο Ναυπλίου, σε ιδιωτικές συλλογές στην Κύμη της Εύβοιας, στο Μουσείο Μπενάκη στην Αθήνα και στο Λαογραφικό Μουσείο της Βασιλείας στην Ελβετία.
Όμως, στην προσπάθεια αυτής της οικογένειας, είναι καιρός να προστεθεί και το ενδιαφέρον των αρμοδίων. Είναι απαραίτητη κάποια στοργή και ενίσχυση, για να χτιστεί ένα εργαστήρι της προκοπής, με φως, ήλιο και θέρμανση –ακόμη χρησιμοποιείται εκείνο που έγινε «προσωρινά» το 1923 και μοιάζει περισσότερο με αποθήκη. Η οικογένεια του Ιωαννίδη θα συνεχίσει με πίστη την παράδοση της χειροτεχνίας των σταμπωτών. Καλό, όμως, είναι να βρει όλη εκείνη τη συμπαράσταση που είναι απαραίτητη σε τέτοια θέματα, που δεν είναι μόνο θέματα οικογενειακά αλλά και εθνικά.
Σήμερα η λειτουργική τους χρήση περιορίστηκε. Ωστόσο επειδή είναι μια τέχνη που χάνεται μέρα με την μέρα, πολλοί είναι οι πνευματικοί άνθρωποι που προσπαθούν να συλλέξουν και να προφυλάξουν και τα καλούπια και τα σταμπωτά υφάσματα σαν έργα τέχνης.
Με την συλλογή αυτών των κομματιών θα μπορέσουμε να παρακολουθήσουμε την πορεία κι εξέλιξη της τεχνικής αυτής από το παρελθόν στο σήμερα και στην εξέλιξη της τεχνικής αυτής από το παρελθόν στο σήμερα και την εξέλιξη της μέσα στα πλαίσια του μεσογειακού χώρου.
Δαντελοπλεκτική-κουκάκια.
Ο όρος δαντέλα χαρακτηρίζει ένα συγκεκριμένο είδος διακοσμητικής τέχνης, τις συνθέσεις της κλωστής, ανεξάρτητα από την τεχνική της κατασκευής: βελόνα ραψίματος, σαϊτα, κοπανέλλι, βελονάκι.
Το είδος αυτό της τέχνης είχε αναπτυχθεί πολλούς αιώνες νωρίτερα στην Ανατολική Μεσόγειο και ιδιαίτερα στην Ελλάδα και την αρχαία και τη Βυζαντινή.
Στο Θεσσαλικό χώρο δεν έχουν σωθεί δαντέλες παλιότερες του 19ου αιώνα και η δαντελοπλεκτική τέχνη εμφανίζεται από τον 18ο αιώνα ακμάζει τον 19ο αιώνα και συνεχίζει ως το 1950 περίπου και είναι γνωστή σ’όλα τα αστικά κέντρα.
Ένα σπουδαίο αστικό κέντρο είναι και ο Τύρναβος που γνώρισε μεγάλη ανάπτυξη –οικονομική και πνευματική-ήδη από την πρώιμη Τουρκοκρατία.
Στην παραδοσιακή κοινωνία του Τυρνάβου, τη γεμάτη αρχοντιά, η δαντελοπλεκτική τέχνη ακμάζει από το 19ο αιώνα ως το 1950 περίπου. Οι κοπέλες μαθαίνουν μέσα στην οικογένεια από τις μάνες τους, να πλέκουν απλές και πολύπλοκες δαντέλες, που τις χρησιμοποιούν για τις ανάγκες του σπιτιού και για την προίκα τους.
Η Τυρναβίτικη παραδοσιακή δαντέλα στόλισε την ενδυμασία –λεπτά γυναικεία και ανδρικά πουκάμισα-, μπόλιες και κρεβατόγυρους, πετσέτες, σεντουκοπάνια.
Για την πλέξη της χρησιμοποιούν λεπτή άσπρη λινή, μεταξωτή ή μπαμπακερή κλωστή και σπανιότερα χρωματιστή.
Από την άποψη της τεχνικής, συναντούμε ποικιλία. Και πρώτα-πρώτα εκείνες τις συνθέσεις που ονομάζουμε συνθέσεις κλωστής με κόμπους. Τεχνική η οποία δεν είναι τίποτε άλλο από την πλέξη της δαντέλας με το βελόνι. Ξεκινώντας από μια θηλιά που έφτιαχναν πάνω από τον αντίχειρα του αριστερού χεριού κι αυξάνοντας διαδοχικά τον αριθμό, έπλεκαν ένα δίχτυ με τετράγωνες θηλιές ανάλογο μ’αυτό που γίνεται με την σαϊτα.
Ένας άλλος τρόπος, που επίσης ονομάζουν δίχτυ, είναι το πλέξιμο που κάνουν ξεκινώντας από μια γερή κλωστή –συνήθως βάζουν διπλή την κλωστή που κρατούν για να πλέξουν-και πάνω της στηρίζουν-δένουν σε ίσες αποστάσεις τους κόμπους με την βελόνα. Στην επόμενη σειρά κάθε κόμπος πιάνει στην ελεύθερη σειρά, ανάμεσα στους προηγούμενους κόμπους. Με το συνεχή πήγαινε-έλα δημιουργούν το ρομβοειδές δίχτυ, που είναι το συνηθέστερο.
Το πανωκέντημα στους κόμπους με τη βελόνα δημιουργεί ποικίλους συνδυασμούς σχεδίων, γεωμετρικών και φυτικών. Ενώ φαίνεται πως στην περιοχή του Τυρνάβου έχει την αρχή του το πανωκέντημα εκείνο που σχηματίζει σταυρό με ρόμβους ανάμεσα σε κάθε κεραία του.
Οι Τυρναβίτισσες με ξεχωριστή καλαισθησία πλέκουν και με το βελονάκι, συνθέσεις που αποτελούν αυτοτελείς δαντέλες.
Με το βελονάκι επίσης έχουμε δαντέλες που προσαρμόζονται σε ύφασμα και δημιουργούν διαφορετικές ως προς την χρήση και λειτουργία, συνθέσεις μοτίφ σε σχήμα τετράγωνο ή κυκλικό ενώνονται μεταξύ τους και σε ύφασμα βαμβακερό, λινό ή μεταξωτό και δημιουργούν σεντουκοπάνια, πετσετάκια, πετσέτες. Τέλος, δαντέλες τελειώματος που το πλάτος τους είναι συνήθως μικρό, αλλά το μήκος τους ποικίλει ανάλογα με τη χρήση τους, στολίζουν μαξιλαροθήκες, τραπεζομάντηλα, κουρτίνες.
Οι Τυρναβίτισσες δημιουργούν κλώστινες συνθέσεις και με το κοπανέλλι, το οποίο τους έδινε τη δυνατότητα να έχουν ελεύθερα και τα δυο τους χέρια κι επομένως να δουλεύουν με περισσότερη άνεση και σταθερότητα. Συνθέσεις με το κοπανέλλι έχουμε σε όλη την διάρκεια του 19ου αιώνα, όμως από τα πρώτα κιόλας χρόνια του αιώνα μας οι συνθέσεις αυτές γίνονται όλο και σπανιότερες, ώσπου σταματούν, είτε γιατί ήδη από τα χρόνια της ακμής του το κοπανέλλι λίγες Τυρναβίτισσες γνώριζαν να το δουλεύουν κι επομένως δεν ήταν τόσο διαδομένο όσο άλλες τεχνικές γιατί ο παράγοντας της μόδας ευνόησε τις τεχνικές αυτές.
Ένα άλλο είδος είναι η "μπιμπίλα". Την έπλεκαν σε όλη την Ελλάδα, γι’αυτό θεωρείται η «γνησιότερη ελληνική δαντέλα». Οι μπιμπίλες πλέκονταν με τη βελόνα, με άσπρη ή χρωματιστή κλωστή, αλλά και με χρυσή. Η πιο χαρακτηριστική όμως πολύχρωμη δαντέλα κυρίως στην Θεσσαλία είναι τα κουκάκια.
Οι γυναίκες, στη περιοχή της Λάρισας, στα Αμπελάκια, στο Τύρναβο, στη Τσαριτσάνη, στα Φάρσαλα και στην Αγιά, τα φόρεσαν στη σκέπη τους (κεφαλομάντηλο), τις τελευταίες δεκαετίες του 19ου αιώνα μέχρι τα μέσα του 20ου αιώνα.
Τα κουκάκια γνώρισαν αξιόλογη ανάπτυξη στη περιοχή του Τυρνάβου. Τα κουκάκια τα οποία ήταν ο ανώτατος βαθμός εξέλιξης της μπιμπίλας, γινόταν με το βελόνι και με μεταξωτή κλωστή, το μπρισίμι.
Τα κουκάκια ήταν ενσωματωμένα πάντα σε μαύρη μαντήλα, ακόμη και τα νυφιάτικα. Τα νυφιάτικα, τα φορούσαν οι νύφες τη μέρα του γάμου τους, ενώ τα άλλα τα φορούσαν άλλες τις μέρες του χρόνου, όχι όμως καθημερινά. Έτσι βλέπαμε να φορούν «σκέπες» με κουκάκια τις γιορτές, τις Κυριακές κ.λ.π.
Τα κουκάκια, όπως αναφέραμε και παραπάνω άρχισαν να τα κατασκευάζουν και να τα φορούν στον Τύρναβο τις τελευταίες δεκαετίες του 19ου αιώνα μέχρι το α’μισό περίπου του 20ου αιώνα. Η παρακμή του κουκακιού ολοκληρώνεται μετά τον πόλεμο του ’40. Σπάνια πλέον βλέπουμε Τυρναβίτισα να φορά και πολύ περισσότερο να φτιάχνει κουκάκια.
Αξιοσημείωτο είναι ότι ο Τύρναβος προμήθευε κοκάκια σε πολλά χωριά όχι μόνο του νομού Λάρισας, αλλά και έξω απ’αυτόν.
Δαντέλες εξακολουθούν και σήμερα να φτιάχνουν σε περιορισμένη κλίμακα φυσικά και κυρίως οι μεγαλύτερες σε ηλικία γυναίκες.
Ο πρώτος Κινηματογράφος.
Το 1928 υπήρχαν 71 αίθουσες κινηματογράφου σε ολόκληρη την Ελλάδα. Από αυτές 13 βρίσκονταν στην Αθήνα, 6 στον Πειραιά, 7 στην Θεσσαλονίκη, 5 στην Καβάλα, 4 στον Βόλο, 3 στα Χανιά, 2 στο Ηράκλειο, 2 στην Κόρινθο, 2 στην Καλαμάτα, 2 στην Λαμία, 2 στην Μυτιλήνη, 2 στην Ξάνθη, 2 στην Πάτρα κι από μια στο Αγρίνιο, στο Αργοστόλι, στην Αμαλιάδα, στο Άργος, στο Αίγιο, στην Αλεξανδρούπολη, στους Γαργαλιάνους, στη Δράμα, στην Έδεσσα, στα Ιωάννινα, στη Σάμο, στα Τρίκαλα, στον Τύρναβο και στην Χίο.
Η κινηματογραφική αίθουσα στον Τύρναβο ήταν μια μεγάλη αλάνα, φραγμένη με καλάμια και έφερνε το όνομα «Μάντρα». Η Μάντρα βρισκόταν στην τωρινή θέση του Πρατηρίου Υγρών Καυσίμων Αφων Σάμπρη –απέναντι από την Τούμπα. Το οικόπεδο που είχε νοικιαστεί ανήκε από τότε στην οικογένεια Σάμπρη. Οι ιδιοκτήτες που πέρασαν από αυτό το χώρο και τον εκμεταλλεύτηκαν ήταν, σύμφωνα με τα στοιχεία που βρέθηκαν: ένας βλάχος ονόματι Λυγούρας, ο Σταύρος Γκούμας και κάποιος από την Αγιά, αλλά το όνομά του δεν το θυμόταν κανείς. Οι προβολές γίνονταν από τις γνωστές ογκώδεις μηχανές της εποχής και αντί για πανί χρησιμοποιούσαν τον λευκό τοίχο του απέναντι σπιτιού. Όσο για τις προβολές των ταινιών, οι συντριπτικές πλειοψηφίες των προγραμμάτων στις παραπάνω αίθουσες ήταν ξένες ταινίες.
Απ’τις ελληνικές που άφησαν εποχή εκείνη την περίοδο ήταν το «Έρως και κύματα», δραματικό ειδυλλιον σε 8 μέρη των Αφών Γιαζιάδη, «Το λιμάνι των δακρύων» και η περίφημη «Αστέρω».
Πάντως αποδείχτηκε πως πιο εύκολα οι παλιοί θυμόντουσαν τους τίτλους των ταινιών, παρά τους ιδιοκτήτες. Μετά τον πόλεμο παρουσιάσθηκαν και άλλες αίθουσες κινηματογράφου στον Τύρναβο (Μαξίμ – Rex – Άνεσις κ.λ.π.).
Προσωπικότητες-ευεργέτες της πόλης.
Ο Νεοελληνικός Διαφωτισμός άγγιξε και του Τυρναβίτες διανοούμενους, οι οποίοι δέχονταν επιρροές από το Γαλλικό Διαφωτισμό (Βολταίρος) και από τους Έλληνες της ίδιας πνευματικής κίνησης (Μοισιόδακας, Καταρτζής κ.α.). Εκπρόσωποι του Νεοελληνικού Διαφωτισμού στην περιοχή ήταν οι Δημ. Αλεξανδρίτης (γιατρός στη Βιέννη, μετάφραση από τα αγγλικά της ιστορίας της Ελλάδας-σύγγραμμα του Γκόλντσμιθ και τη Γεωγραφία του Άραβα Αμπουλφέδα), Γ. Ζαχαριάδης, Λαζ. Πάσχος, Στεφ. Δούγκας (μαθηματικός, φιλόσοφος, πρώτος διδάσκαλος της φιλοσοφίας του Σέλινγκ), Κων/νος Κουσκουρούλης κ.α.
Επίσης, οι Τυρναβίτες συνέδραμαν οικονομικά για την έκδοση επιστημονικών συγγραμμάτων, κυρίως μεταφράσεων Ευρωπαίων στοχαστών και επιστημόνων. Μεγάλη παράλειψη θα ήταν αν δεν αναφέραμε τα ονόματα των Τυρναβιτών αγωνιστών στα δύσκολα χρόνια του ξεσηκωμού όπως: Αναστασίου Γ., Πάγκαλος Κυρ. (υπαξιωματικός Β’ τάξης), Τουρναβίτης Δημ. (επικεφαλής στρατιωτών, ανθυπολοχαγός, υπολοχαγός, μοίραρχος ιππικού).
Το χρονικό διάστημα 17ο-18ο αιώνα επίσης έζησαν στον Τύρναβο και εργάστηκαν γιατροί, οι οποίοι μελέτησαν τα παραδοσιακά ιατρικά συγγράμματα (Μάρκος Πορφυρόπουλος, Διονύσης και Ματθαίος –ιερομόναχοι της Ολουμπιώτισσας). Από τον Τύρναβο ξεκίνησαν και οι Δάσκαλοι του Γένους Αλέξανδρος Τυρναβίτης και Ιωάννης Δημητριάδης-Πέζαρος.
Γνωστοί Τυρναβίτες είναι επίσης ο ζωγράφος Δανιήλ Δανιήλ, καθηγητής της Σχολής Καλών Τεχνών της Πανόρμου Τήνου, ο συγγραφέας, εκπαιδευτικός και διδάκτωρ της φιλολογίας Αχιλλέας Τζάρτζανος και ο γλύπτης και καθηγητής της Σχολής Αρχιτεκτόνων Μηχανικών στο Εθνικό Μετσόβιο Πολυτεχνείο Γεώργιος Καλακαλλάς.
Τέλος, ευεργέτης της πόλης είναι και η Ευθυμία Γουνιτσιώτη. Γεννήθηκε στον Τύρναβο το 1847. Με δαπάνες της ανεγέρθηκαν τα κτίρια του τρίτου και πέμπτου δημοτικού σχολείου, καθώς και οι νάρθηκες των εκκλησιών Αγίου Δημητρίου και Αγίου Ιωάννου. Επίσης ενίσχυσε, με μεγάλα χρηματικά ποσά, φτωχές οικογένειες του Τυρνάβου. Πέθανε το 1979. Ο τάφος της βρίσκεται στο νεκροταφείο της πόλης. Μία οδός στην πόλη του Τυρνάβου ονομάστηκε προς τιμήν της "Οδός Ευθυμίας Γουνιτσιώτη".

</doc>
<doc id="46657" url="https://el.wikipedia.org/wiki?curid=46657" title="Ευηνοχώρι Αιτωλοακαρνανίας">
Ευηνοχώρι Αιτωλοακαρνανίας

Το Ευηνοχώρι (παλαιότερη ονομασία: Μποχώρι) είναι πεδινό χωριό του νομού Αιτωλοακαρνανίας επάνω στον οδικό άξονα Αντίρριου-Ιωαννίνων στο 26ο χιλιόμετρο. 
Είναι δημοτικό διαμέρισμα στον Δήμο Ιεράς Πόλης Μεσολογγίου και το όνομά του, το πήρε από τον ποταμό Eύηνο, που περνάει ανατολικά από το χωριό πριν καταλήξει στον Πατραϊκό κόλπο.
Στην περιοχή βρισκόταν μια από τις σημαντικότερες πόλεις της Αιτωλίας, η Καλυδώνα, καθιστώντας έτσι πλούσια την ιστορία της περιοχής από την αρχαιότητα. 
Επίσης η περιοχή του Ευηνοχώριου και το χωριό είναι άμεσα συνδεδεμένο με την Πολιορκία του Μεσολογγίου.
Ιστορία.
Το Ευηνοχώρι ως οικισμός δεν είναι αρχαίος αλλά στην γη του, έχουμε διαχρονική παρουσία του ανθρώπου με σημαντικό πολιτισμό με αξιοσημείωτα μνημεία Αρχαίας, Ρωμαϊκής, Βυζαντινής, Μεταβυζαντινής και Νεώτερης εποχής (αρχαίες πόλεις, οχυρά, θέατρα, ιερά, μοναστικά κέντρα, ναοί, σπηλαιώδεις εκκλησίες, τούρκικα οχυρά, κτλ.).
Σ' αυτή την γη ο Βασιλιάς Αιτωλός επιλέγει και κτίζει την 2ο χιλιετία π.Χ, το πρώτο Βασίλειο των Αιτωλών την Καλυδώνα. Η Καλυδώνα ακμάζει, είναι θρησκευτικό κέντρο των Αιτωλών και έχει κοινή ιστορική και θρησκευτική παράδοση με τις άλλες σπουδαίες Ελληνικές πόλεις. Έλαβε μέρος στην Αργοναυτική εκστρατεία, έστειλε ναυτική δύναμη στην Τροία, στρατό που νίκησαν τους Γαλάτες το 279 π.Χ., διαδραματίζει σπουδαίο ρόλο στην Αιτωλική συμπολιτεία ως κυρίαρχη πόλη και το 84 π.Χ. ο Καλυδώνιος Νικίας τιμάται από την Αιτωλική συμπολιτεία για την ανδρεία του. Επίσης πολλοί Καλυδώνιοι φτάνουν στο αξίωμα του Στρατηγού (Αιτωλάρχη), όπου ήταν ο Ανώτατος Άρχων του Αιτωλικού Κράτους.
Τέλος οι μύθοι της διαπλέκονταν με τους άλλους ελληνικούς μύθους και ακτινοβολούν παγκόσμια μέχρι σήμερα. Ο μύθος του Μελέαγρου και του Καλυδώνιου κάπρου , ο αγώνας του Ηρακλή με τον ποταμό Αχελώο για την Δηιάνειρα, ο θάνατος του Κένταυρου Νέσσου, ο Οινέας με τον Στάφυλο και ο θάνατος του Ευήνου βασιλιά.
Επιπλέον, η πεδιάδα της Καλυδώνας (σημερινή πεδιάδα Ευηνοχωρίου) από εκείνα τα χρόνια ήταν εύφορη, τα στοιχεία μας αποδεικνύουν ότι η περιοχή είχε όλες τις προϋποθέσεις για να είναι επίκεντρο ενδιαφέροντος και οικονομικής εκμετάλλευσης σε όλες της χρονικές περιόδους. Είχε όλες της προϋποθέσεις για την μόνιμη εγκατάσταση του ανθρώπου, σχεδόν σε όλες τις ιστορικές περιόδους , διότι υπήρχαν όλες της συνθήκες διαβίωσης, μπορούσε να καλλιεργήσει τον κάμπο, να αναπτύξει την κτηνοτροφία ,να ψαρέψει από τον ποταμό και από την θάλασσα και να έχει εύκολη μετακίνηση από τους θαλάσσιους οδούς, διότι η ενδοχώρα είχε δύσκολη διάβαση.
Και από τα ευρήματα που έχουν βρεθεί μετά από ανασκαφές στην Αρχαία Καλυδώνα, στις όχθες του Εύηνου και στην ευρύτερη περιοχή του Όρους Βαράσοβα είναι βέβαιο ότι υπάρχει ανθρωπινή παρουσία τουλάχιστον από την Μέση Παλαιολιθική εποχή (100.000-40.000 π.Χ.).
Στην βυζαντινή περίοδο η περιοχή μας, όπως και όλη η Αιτωλία, ήταν αναπόσπαστο τμήμα της Βυζαντινής Αυτοκρατορίας, από τον 4ο μέχρι τον 12ο μεταχριστιανικό αιώνα. Σημάδια και βυζαντινά μνημεία που μας μαρτυρούν τον πολιτισμό της τότε εποχής είναι τα εξωκλήσια που υπάρχουν στην ευρύτερη περιοχή. 
Το πιο γνωστό μνημείο της βυζαντινής περιόδου στην περιοχή μας είναι το «Άγιον Όρος της Αιτωλίας», η Βαράσοβα. Ήταν κέντρο μοναχισμού και ασκητισμού, μαρτυρείται μεγάλος αριθμός εκκλησιών, περίπου 72 εκκλησάκια ερειπωμένων μονών και αρκετά σπηλαιώδη ασκητήρια, με έργα τέχνης αρχιτεκτονικής και ζωγραφικής. Στα ξωκλήσια του χωριού (Κοίμηση της Θεοτόκου (Παναγιά), Άγια Παρασκευή), παρότι που έχουν ανακαινιστεί κατά περιόδους, έχουν βρεθεί σημάδια της τότε εποχής. Το ερειπωμένο ξωκλήσι του Αγίου Ιωάννη στον αρχαιολογικό χώρο της Καλυδώνας είναι κτισμένο επάνω στον αρχαίο ναό του Διονύσου και με θεμέλια παλαιοχριστιανικού βασιλικού ναού.Το ξωκλήσι του Αγίου Γεωργίου που βρίσκεται ανάμεσα στο Ευηνοχώρι και στον Άγιο Γεώργιο, κοντά στις εκβολές του Εύηνου, έχει κτιστεί επάνω σε θεμέλια παλαιοχριστιανικής βασιλικής και εικάζεται ότι μπροστά από τα εξωκλήσια περνούσε ο κύριος οδικός άξονας που συνέδεε και εξυπηρετούσε την περιοχή την εποχή εκείνη. Για την Αγία Παρασκευή έχει γίνει ολόκληρη ερευνά το 1977 από την αρχαιολόγο Κατερίνα Καλαμαρτζή - Κατσαρού με τον τίτλο «ΑΓΝΩΣΤΟΣ ΒΥΖΑΝΤΙΝΟΣ ΝΑΟΣ ΑΠΟ ΤΗΝ ΑΙΤΩΛΙΑ».
Το Ευηνοχώρι ως οικισμός στα διάφορα ιστορικά βιβλία, έγγραφα και χάρτες αναφέρεται ως Μποχώρ και επίσημα η γέννηση του είναι το 1668 όπου αναφέρετε σε έγγραφα του Τούρκου περιηγητή Εβλιά Τσελεμπή και ήταν μια σημαντική κωμόπολη,παρήγαγε ανωτέρας ποιότητας μετάξι, κρασί και σταφίδες, τα οποία εξάγονταν στην Ευρώπη.
 
Το Ευηνοχώρι και η γύρω περιοχή του Μεσολογγίου ήταν σημαντικό πέρασμα στην περίοδο της Επανάστασης και στην Πολιορκία του Μεσολογγίου από πλευράς Ελλήνων και αποτελούσε στρατηγικό κομβικό σημείο για τον αγώνα. 
Η γεωγραφική θέση του Μποχωριού ήταν σημαντική, διότι ήταν το προπύργιο του Μεσολογγίου από την ανατολική πλευρά. Ήταν στο σταυροδρόμι που είχαν οι Έλληνες από και προς Πελοπόννησο και από και προς την Στέρεα Ελλάδα για μεταφορά στρατευμάτων, εφοδίων για τον αγώνα στην Δυτική Ελλάδα και για της πολιορκίες του Μεσολογγίου και έχοντας ελεύθερο το Μποχώρι μπορούσαν και αντιμετώπιζαν τους Τούρκους.
Επίσης ο κάμπος του Μποχωριού ήταν η μεγαλύτερη οικονομική πηγή της περιοχής για τον αγώνα. Υπήρχαν μεγάλα έσοδα από τον κάμπο που ήταν στην δικαιοδοσία του Μποχωρίου, από τα κρατικά χωράφια και από το αλάτι της Μαύρης Αλυκής που όλα έβγαιναν στην δημοπρασία, και τα έσοδα πήγαιναν στον αγώνα.
Στον κάμπο του Μποχωριού έγιναν πολλές μάχες για ποιος θα έχει τον έλεγχο του και στο Μποχώρι οι τούρκοι στην δεύτερη πολιορκία του Μεσολογγίου έφτιαξαν στρατόπεδα, αποθήκες και νοσοκομείο για τα στρατεύματα τους. 
Έτσι το Μποχώρι είχε κοινή μοίρα με το Μεσολόγγι, αρκετοί κάτοικοι του αιχμαλωτίστηκαν, ενώ άλλοι κατέφυγαν στο Μεσολόγγι και πολέμησαν όπου παρά πολλοί έχασαν την ζωή τους και πρώτο έπεσε στα χεριά των Τούρκων με αποτέλεσμα να μην υπάρχει επικοινωνία από την ανατολική πλευρά και σιγά σιγά οι τούρκοι δημιούργησαν ασφυκτικό κλοιό στο Μεσολόγγι. Στις 25 Οκτώβριου 1822 ξεκινά η πρώτη πολιορκία της πόλης από τους Τούρκους και τους Μωαμεθανούς Αλβανούς με πασάδες τους Ρεσίτ Πασά ή Κιουταχή και Ομέρ Πασά Βρυώνη αλλά νωρίτερα στις 21 Οκτώβριου οι τουρκικές δυνάμεις. Μια από τις πολλές ιστορικές μαρτυρίες για το Μποχώρι για στην περίοδο της επανάστασης μας αναφέρει:
Επίσης ο Αλέξανδρος Μαυροκορδάτος, σε έγγραφο που έστειλε στις 10 Οκτωβρίου 1822 στους Μεσολογγίτες αναφέρει τα εξής: 
Επίσης ήταν επάνω στις διάφορες "τουρκόστρατες", διαδρομές από και προς τη Δυτική Ελλάδα και πάνω στην διαδρομή όπου έκαναν οι επιζώντες από την Έξοδο του Μεσολογγίου για να πάνε στον Πλάτανο Ναυπακτίας.
Στις 2 Μάιου 1829 έχουμε την ανάκτηση του Μεσολογγίου,το Ευηνοχώρι ήταν από τα πρώτα σημεία κατοίκησης Ελλήνων και όταν δημιουργούνται οι πρώτοι δήμοι (1835), υπάγεται διοικητικά στο δήμο Μεσολογγίου με το όνομα Βοχώρι (ο δήμος Μεσολογγίου απαρτιζόταν από το Μεσολόγγι, Βοχώρι, Κουδούνι, Ρέτζοβα) .
Το Ευηνοχώρι είναι αναπόσπαστο κομμάτι του δήμου Μεσολογγίου μέχρι το 1912, όπου με το βασιλικό διάταγμα της 31ης Αυγούστου 1912 ΦΕΚ 261α’ έχουμε την απόσπαση του χωριού από τον Δήμο Μεσολογγίου και δημιουργείται αυτόνομη κοινότητα με τους οικισμούς, Ευηνοχώρι, Άγιο Γεώργιο, Κουτσοχέρι, Γύρου και Παλήοστανον.
Σήμερα έχει 1.706 κατοίκους σύμφωνα με την απογραφή του 2001, καθώς και έναν παιδικό σταθμό, ένα νηπιαγωγείο, δυο Δημοτικά Σχολεία, ένα Γυμνάσιο, ένα Γενικό Λύκειο, Βιβλιοθήκη, Ταχυδρομείο, Αγροτικό Ιατρείο και Φαρμακείο σε καθημερινή λειτουργία. 
Επίσης, υπάρχουν δυο λαογραφικοί πολιτιστικοί σύλλογοι, ο «ΆΓΙΟΣ ΙΩΑΝΝΗΣ» και η «ΑΡΧΑΙΑ ΚΑΛΥΔΩΝΑ», η ποδοσφαιρική ομάδα Α.Ε. ΕΥΗΝΟΧΩΡΙΟΥ, η ΑΚΑΔΗΜΙΑ ΠΟΔΟΣΦΑΙΡΟΥ με το αθλητικό κέντρο 5Χ5 και 7Χ7 και ο ΙΠΠΙΚΟΣ ΟΜΙΛΟΣ ΕΥΗΝΟΧΩΡΙΟΥ.
Οι κάτοικοί του ασχολούνται με την γεωργία, με καλλιέργειες βαμβακιού, καλαμποκιού, τριφυλλιών, ελιών, περιβολιών, καθώς και με την κτηνοτροφία.
Το Ευηνοχώρι με τον φυσικό πλούτο που διαθέτει από τον κάμπο του, έχει ως αποτέλεσμα να είναι επίκεντρο ενδιαφέροντος και οικονομικής εκμετάλλευσης σε όλες της χρονικές περιόδους.
Διοικητική ιστορία.
Η κοινότητα Ευηνοχωρίου συστάθηκε στις 31 Αυγούστου 1912 με την απόσπαση του οικισμού Ευηνοχώριον από το δήμο Μεσολογγίου και τον ορισμό του ως έδρα της κοινότητας. Λειτούργησε ως το 1997 οπότε καταργήθηκε και προσαρτήθηκε στο δήμο Ιεράς Πόλεως Μεσολογγίου.

</doc>
<doc id="46660" url="https://el.wikipedia.org/wiki?curid=46660" title="Ευηνοχωρι">
Ευηνοχωρι



</doc>
<doc id="46662" url="https://el.wikipedia.org/wiki?curid=46662" title="Μπομπ Σφουγγαράκης">
Μπομπ Σφουγγαράκης



</doc>
<doc id="46664" url="https://el.wikipedia.org/wiki?curid=46664" title="Ρεντγκένιο">
Ρεντγκένιο

Το Ρεντγκένιο είναι ένα χημικό στοιχείο του περιοδικού πίνακα με σύμβολο "Rg". Έχει ατομικό αριθμό 111. Είναι συνθετικό στοιχείο και το πιο σταθερό ισότοπό του έχει διάρκεια ημιζωής 3,6 δευτερόλεπτα. 

</doc>
<doc id="46665" url="https://el.wikipedia.org/wiki?curid=46665" title="SpongeBob SquarePants">
SpongeBob SquarePants



</doc>
<doc id="46666" url="https://el.wikipedia.org/wiki?curid=46666" title="Sponge Bob SquarePants">
Sponge Bob SquarePants



</doc>
<doc id="46669" url="https://el.wikipedia.org/wiki?curid=46669" title="Ρέμον Λέβι">
Ρέμον Λέβι

Ο Ρέμον Λέβι (Raymond Loewy, 5 Νοεμβρίου 1893 - 14 Ιουλίου 1986) ήταν ένας από τους πιο γνωστούς βιομηχανικούς σχεδιαστές του 20ού αιώνα. 
Γεννήθηκε στο Παρίσι το 1893, έζησε το μεγαλύτερο διάστημα της επαγγελματικής σταδιοδρομίας του στις Ηνωμένες Πολιτείες, όπου επηρέασε σημαντικά πτυχές του αμερικανικού τρόπου ζωής. Ο Λέβι έγινε Αμερικανός πολίτης το 1938. Παντρεύτηκε την Viola Erickson το 1948 και είχαν μια κόρη, την Laurence. Υπηρέτησε στον γαλλικό στρατό κατά τη διάρκεια του Α' παγκοσμίου πολέμου. Το 1919, επιβιβάστηκε σε ένα πλοίο για την Αμερική, με σαράντα δολάρια στην τσέπη του. 
Το πρώτο αντικείμενο που σχεδίασε ήταν μια μηχανή αναπαραγωγής της Gestetner το 1929. Ακολούθησαν εργασίες για την Westinghouse και την Hupp Motor Company. Αργότερα κάλεσε τη σύμβαση Hupp "αρχή του βιομηχανικού σχεδίασμου ως επάγγελμα," εξηγώντας ότι ήταν "η πρώτη φορά που μια μεγάλη εταιρία δέχτηκε την ιδέα να πάρει εξωτερικές συμβουλές στην ανάπτυξη των προϊόντων τους." Η σύμβαση Hupp χαραξε επίσης την αρχή της μακροχρόνια συνεργασία του Λέβι με αμερικανικές αυτοκινητοβιομηχανίες. Η σχεδίαση του ψυγείου Coldspot με μια λευκή οργανική γραμμή, είχε μεγάλη οικονομική επιτυχία, και έγινε το πρωτότυπο ενός ψυγείου μέχρι την δεκαετία του 1950. 
Στη δεκαετία του 1930, άρχισε η μακροχρόνια και παραγωγική σχέση του με την αυτοκινητοβιομηχανία Studebaker, κατά τη διάρκεια της μεγάλης οικονομικής κρίσης. παράλληλα στην εργασία του σαν βιομηχανικός σχεδιαστής εργάστηκε και σαν γραφίστας για τους πελάτες του.
Ακόμη και σήμερα πολλές εταιρίες φέρουνε την "ταυτοτοτα" του Λέβι, π.χ. τα τσιγάρα Lucky Strike πωλούνται στο κουτί που σχεδίασε το 1941.

</doc>
<doc id="46673" url="https://el.wikipedia.org/wiki?curid=46673" title="Ανεγκυκλοπαίδεια">
Ανεγκυκλοπαίδεια



</doc>
<doc id="46676" url="https://el.wikipedia.org/wiki?curid=46676" title="Δήμος Τυρνάβου (πρόγραμμα Καποδίστριας)">
Δήμος Τυρνάβου (πρόγραμμα Καποδίστριας)

Ο Δήμος Τυρνάβου λειτούργησε σύμφωνα με το Σχέδιο Καποδίστριας ως δήμος του νομού Λάρισας από το 1999 έως το 2010 με έδρα τον Τύρναβο. 
Με τη διοικητική διαίρεση του 2011 (Σχέδιο Καλλικράτης), από 1 Ιανουαρίου 2011 εντάχθηκε στο νέο διευρυμένο Δήμο Τυρνάβου της Περιφέρειας Θεσσαλίας.
Βρισκόταν χωροθετημένος στο δυτικό τμήμα του Νομού Λαρίσης. Συνόρευε Βόρεια με την Κοινότητα Καρυάς, βορειοδυτικά με το Δήμο Ελασσόνας, Δυτικά με το Δήμο Ποταμιάς, Νοτιοδυτικά με το νομό Τρικάλων, Νότια με τους Δήμους Κοιλάδας και Λάρισας και Ανατολικά με τους Δήμους Αμπελώνα και Γιάννουλης. Είχε πληθυσμό 16.900 κατοίκους (απογραφή 2001). 
Έδρα του δήμου είναι ο Τύρναβος με πληθυσμό 12.451 κατοίκους. Είναι η 5η (πέμπτη) κατά πληθυσμό πόλη της Θεσσαλίας όπου είναι γνωστή για το Τσίπουρο, Ούζο επίσης για το Καρναβάλι (ένα από τα 5 μεγαλύτερα της χώρας και το μεγαλύτερο της κεντρικής Ελλάδας) της και το μοναδικό της έθιμο, το Μπουρανί. Το συγκεκριμένο έθιμο γίνεται κάθε χρόνο την Καθαρή Δευτέρα στον χώρο του Προφήτη Ηλία, ο οποίος φιλοξενεί Ζωολογικό κήπο με πολλά ζώα (όπως ελάφια, μαϊμούδες, λάμα, στρουνθοκάμηλους κ.α.). 
Την πόλη του Τυρνάβου την διασχίζει ο Τιταρήσιος ποταμός, ο οποίος είναι και ο μεγαλύτερος παραπόταμος του Πηνειού. Επίσης ο Δήμος Τυρνάβου έχει την μοναδική φυσική Λίμνη του Νομού η οποία έχει σπάνια χλωρίδα και πανίδα. Η λίμνη βρίσκεται 3 χιλιόμετρα έξω από την πόλη του Τυρνάβου.
Ο Δήμος Τυρνάβου αποτελείτο από τα εξής Δημοτικά διαμερίσματα:

</doc>
<doc id="46677" url="https://el.wikipedia.org/wiki?curid=46677" title="Αντηχείο">
Αντηχείο

Το αντηχείο αποτελεί ακουστική διάταξη, η οποία συναντάται στα έγχορδα μουσικά όργανα και έχει σκοπό την ενίσχυση του ήχου μέσω του συντονισμού των τοιχωμάτων του και του εσωτερικά περικλειόμενου αέρα. Στην επιστήμη της ακουστικής είναι το λεγόμενο αντηχείο Helmholtz.
Στον ηλεκτρομαγνητισμό, αντηχεία αποκαλούνται οι κοιλότητες ηλεκτρομαγνητικού συντονισμού, οι οποίες απορροφούν την κινητική ενέργεια των ηλεκτρονίων και τη μετατρέπουν σε ηλεκτρομαγνητικές ταλαντώσεις (κύματα) συγκεκριμένης συχνότητας, αναλόγως των γεωμετρικών τους χαρακτηριστικών/διαστάσεων.

</doc>
<doc id="46678" url="https://el.wikipedia.org/wiki?curid=46678" title="Πατριάρχης Άνθιμος Ζ΄">
Πατριάρχης Άνθιμος Ζ΄

Ο Άνθιμος Ζ΄ (κατά κόσμον "Άγγελος Τσάτσος") ήταν Πατριάρχης Κωνσταντινουπόλεως από το 1895 ως το 1897.
Γεννήθηκε μεταξύ των ετών 1827 και 1832 στο χωριό Πλεσίβιτσα Φιλιατών Ηπείρου και οι γονείς του ονομάζονταν Χριστόδουλος και Ελένη. Ασχολήθηκε στην αρχή με το εμπόριο βοηθώντας τον πατέρα του, αλλά γρήγορα φάνηκε η κλίση του προς τα εκκλησιαστικά. Χειροτονήθηκε διάκονος, έλαβε το όνομα Άνθιμος και το 1856 μπήκε στη Θεολογική Σχολή της Χάλκης. Εκεί ήταν συμμαθητής του επίσης μετέπειτα Πατριάρχη Ιωακείμ Δ΄. Αποφοίτησε με άριστα το 1861 και επέστρεψε στα Γιάννενα, όπου υπηρέτησε ως ιεροκήρυκας, αλλά και καθηγητής της Ζωσιμαίας Σχολής και του κεντρικού Παρθεναγωγείου.
Το 1869 εξελέγη Μητροπολίτης Παραμυθίας, οπότε χειροτονήθηκε ιερέας και κατόπιν επίσκοπος. Το 1877 έγινε Μητροπολίτης Αίνου και το 1888 Μητροπολίτης Αγχιάλου, θέση από την οποία επαύθη, ή κατ' άλλους δεν δέχτηκε. Το 1893 εξελέγη Μητροπολίτης Κορυτσάς και το 1894 Λέρου και Καλύμνου.
Τέλος, στις 20 Ιανουαρίου 1895 εξελέγη Οικουμενικός Πατριάρχης, μετά την παραίτηση του προκατόχου του Νεοφύτου Η'. Η εκλογή του σημαδεύτηκε από επεισόδια μεταξύ αντιμαχομένων παρατάξεων, ακόμη και στο εσωτερικό του Πατριαρχικού Ναού.
Κατά τη διάρκεια της Πατριαρχίας του κτίστηκε το νέο κτίριο της Θεολογικής Σχολής της Χάλκης του οποίου τα εγκαίνια έγιναν στις 6 Οκτωβρίου 1896. Λίγο πριν ξεσπάσει ο Ελληνοτουρκικός πόλεμος του 1897 ο Άνθιμος δέχθηκε την επίσκεψη απεσταλμένου της Εθνικής Εταιρίας προκειμένου να τον μυήσει και να τον ενημερώσει για τους σκοπούς της οργάνωσης και των ακραίων σχεδίων της, που περιελάμβανε και εμπρησμούς στη Κωνσταντινούπολη. Απειλώντας τότε ο Άνθιμος ότι θα ενημέρωνε σχετικά τις Αρχές της Πόλης απαίτησε από την ελληνική πρεσβεία την άμεση αναχώρηση του εν λόγω απεσταλμένου, όπως και έγινε. Έπίσης στη διάρκεια της πατριαρχίας του έστειλε αντιπροσωπία του Οικουμενικού Πατριαρχείου στη Μόσχα, η οποία παρέστη στην τελετή στέψης του Τσάρου της Ρωσίας Νικολάου Β΄. 
Ο Άνθιμος παρασημοφορήθηκε από το Σουλτάνο και από τον Τσάρο.
Εξαναγκάστηκε όμως σε παραίτηση στις 29 Ιανουαρίου 1897, μετά από διετή μόλις Πατριαρχία, καθώς έχασε την εμπιστοσύνη της πλειοψηφίας της Ιεράς Συνόδου. Κατόπιν αποσύρθηκε στη νήσο Αντιγόνη, όπου ασχολήθηκε με συγγραφικό έργο, και κατόπιν στο Σισλή, όπου και πέθανε στις 5 Δεκεμβρίου 1913.

</doc>
<doc id="46679" url="https://el.wikipedia.org/wiki?curid=46679" title="Αντιγόνη (νήσος)">
Αντιγόνη (νήσος)

Η Αντιγόνη (τούρκικα: "Burgazada") είναι ένα από τα Πριγκηπονήσια. Το όνομά της το οφείλει στο Δημήτριο τον Πολιορκητή, ο οποίος έκτισε εκεί ένα κάστρο και έδωσε στο νησί το όνομα του πατέρα του, Αντίγονου του Μονόφθαλμου. Σήμερα ονομάζεται "Burgazada", που σημαίνει "το νησί του κάστρου".
Βρίσκεται ανάμεσα στην Πρώτη και στη Χάλκη. Έχει ωραίες επαύλεις και περίπου 800 μόνιμους κατοίκους, οι οποίοι πολλαπλασιάζονται το καλοκαίρι. Στο νησί ζουν πολλοί Εβραίοι και Έλληνες. 
Το όνομα.
Οι πληροφορίες από τις πηγές δεν είναι ξεκάθαρες για την προέλευση του ονόματος του νησιού. Οι εκδοχές που υπάρχουν οφείλονται στις εκτιμήσεις διαφόρων λογίων του παρελθόντος. Κατά τον Ζωναρά, στην αρχαιότητα ήταν ευρύτερα γνωστή ως ""Πάνορμος"," εξαιτίας του κλειστού όρμου που διαθέτει, το άνοιγμα του οποίου στα ΒΑ καλύπτεται από την ερημη νησίδα Πίτα κι αποτελεί πολύ καλό λιμάνι. Ο Alexandre Timoni υποστήριξε ότι η ονομασία "Αντιγόνου νήσος" ή "Αντιγόνεια" δόθηκε το 311 π.Χ. από το Δημήτριο Πολιορκητή, προς τιμή του πατέρα του, Αντίγονου, στη διάρκεια της εκστρατείας του Δημητρίου στη Θράκη κατά του Λυσίμαχου και του Κάσσανδρου. Τέλος, μια τρίτη εκδοχή που υιοθέτησαν ο Σκαρλάτος Βυζάντιος και ο Χουρμούζιος, είναι πως η ονομασία "Πάνορμος" διατηρήθηκε ως τον 9ο αιώνα μ.Χ. Τότε το νησί αποτέλεσε κτήμα και προάστειο του Αντίγονου, γιου του καίσαρα και κουροπαλάτη Βάρδα, με αποτέλεσμα να ονομαστεί "Αντιγόνου νήσος" ή "Αντιγόνεια" και σταδιακά Αντιγόνη.
Κατά το 16ο αιώνα οι Έλληνες την αποκαλούσαν "Αντίγονον", σύμφωνα με το Γάλλο περιηγητή Pierre Gylli, που πέρασε από εκεί το 1545. Ασφαλώς, η ονομασία υπήρχε τουλάχιστον από τη βυζαντινή εποχή. Οι περιηγητές τη σημειώνουν στους χάρτες τους με το όνομα "Burgo", δηλαδή "Κάστρο" από τα ερείπια της μονής Θεοκορυφώτου που δέσποζε στην κορυφή του νησιού κι από μακριά έμοιαζαν με πύργο. Συχνά σημειώνουν το κάστρο σε συνδυασμό με την αρχαία ονομασία: "Panormum Castrum" (Κάστρο της Πανόρμου). Οι Οθωμανοί την αποκαλούσαν κατά καιρούς: "Burgazle ada" (Καστρονησίδα) και "Bogaz adase" ή "Boga azle ada" (Νησί των καναλιών: από τα στενά κανάλια που υπάρχουν μεταξύ της Αντιγόνης και των κοντινών νησιών). Τελικά, επικράτησε το "Burgas ada" (Νησί του Κάστρου), ονομασία που παραμένει μέχρι σήμερα.
Ιστορικά στοιχεία.
Το ιστορικό παρελθόν του νησιού ουσιαστικά καλύπτεται από την ιστορία της Μονής Θεοκορυφώτου, που λειτουργούσε από τον 9ο ως τον 17ο αιώνα. Για τους υπόλοιπους κατοίκους του νησιού οι πληροφορίες είναι λιγοστές. Ο μοναδικός οικισμός της Αντιγόνης, η Χώρα, ήταν ανέκαθεν κτισμένη στην ανατολική πλευρά του νησιού. Στον ασφαλή όρμο που υπάρχει εκεί από τα βυζαντινά χρόνια είχαν φτιαχτεί δυο μόλοι δημιουργώντας ασφαλές αραξοβόλι, τον λεγόμενο "Μέσα Λιμένα". Το 19ο αιώνα στο βόρειο μόλο προστέθηκαν κρηπίδωμα και σκάλα για τα βαπόρια, ενώ ο νότιος μόλος καταλήφθηκε από τον τοπικό ναυτικό όμιλο. 
Το 1545 και το 1641 περιηγητές περιγράφουν τον όμορφο παραθαλάσσιο οικισμό του νησιού, με τα γραφικά σπιτάκια, τα γύρω αμπέλια, περιβόλια και πηγάδια. Τον κατοικούσαν εύποροι Ρωμιοί ρεΐζηδες και καραβοκύρηδες. Επίσης, αναφέρεται η ύπαρξη μιας εκκλησίας, που δεν είναι άλλη από το ναό του Αγ. Ιωάννου Προδρόμου, χτίσμα της τελευταίας περιόδου της βυζαντινής αυτοκρατορίας. Την περίοδο αυτή (αρχές 17ου αιώνα) ο ναός ανακαινίζεται από Χιώτες εμπόρους και ναυτικούς που είχαν εγκατασταθεί στο νησί.
Το 19ο αιώνα η Αντιγόνη γνώρισε μεγάλη ανάπτυξη αφού εξελίχθηκε σε θέρετρο διακοπών των εύπορων Ρωμιών της Κωνσταντινούπολης. Είχαν το ναό, το μοναστήρι του Αγ. Γεωργίου Καρύπη και σχολεία αρρένων και θηλέων. Ο σεισμός του 1894 ανέκοψε κάπως τους ρυθμούς αλλά σύντομα ξανακτίστηκε και συνέχισε να προσελκύει παραθεριστές. Μεγάλα αρχοντικά δημιουργήθηκαν και πολλά εμπορικά μαγαζιά.
Η παρουσία των Ρωμιών άρχισε να λιγοστεύει από τη δεκαετία 1960-70, ύστερα από τις ανασφαλείς συνθήκες που επικράτησαν για τον ελληνισμό της Τουρκίας. Το 1965 άνοιξε το πρώτο τουρκικό μαγαζί στην αγορά του νησιού. Το 1978 έκλεισε και το τελευταίο ρωμαίικο μαγαζί που λειτουργούσε ακόμα, το μπακάλικο του Χαράλαμπου Σπυρόπολου. Σήμερα στο νησί ζουν μόνο δεκαπέντε μόνιμοι Έλληνες κάτοικοι.
Μονή Θεοκορυφώτου.
Στο κέντρο του νησιού υπάρχει οροπέδιο ύψους 170 μ., στο οποίο παλιότερα ορθωνόταν η εντυπωσιακή Μονή Θεοκορυφώτου, κτισμένη τον 9ο αιώνα στα χρόνια της βασιλείας του βυζαντινού αυτοκράτορα Βασιλείου Α΄ Μακεδόνα. Τη μονή ανήγειρε ο ίδιος ο Βασίλειος ως μονή Μεταμορφώσεως του Σωτήρος πάνω σε ερείπια αρχαίου ναού, πιθανόν του Διός. Μετονομάστηκε σε μονή Θεοκορυφώτου από μεταγενέστερους μοναχούς. Ο περίβολος της μονής καταλάμβανε σχεδόν όλο το οροπέδιο. Το μεγαλύτερο μέρος του νησιού (δάση, βουνά κλπ) αποτελούσε ιδιοκτησία της, πλην των κήπων και των αμπελώνων γύρω από τη Χώρα, το μοναδικό οικισμό της Αντιγόνης. Επίσης, κατείχε εκτάσεις στην απέναντι ασιατική ακτή.
Το 921 στη μονή Θεοκορυφώτου εκτοπίστηκε ο Μάγιστρος Στέφανος από τον αυτοκράτορα Ρωμανό Α΄ Λεκαπηνό. Η μονή συνέχισε να λειτουργεί και μετά την Άλωση, ως το 1630. Τη χρονιά εκείνη κατά την περίοδο του Ραμαζανιού, φάνηκαν από την Κωνσταντινούπολη τα φώτα της περιφοράς του επιταφίου της μονής. Ο σουλτάνος εκνευρίστηκε και διέταξε να την βομβαρδίσουν, με αποτέλεσμα να μετατραπεί σε ερείπια. Το μεγαλύτερο μέρος των υλικών από το καθολικό της χρησιμοποιήθηκαν από τους κατοίκους του νησιού στην ανέγερση του ναού του Αγίου Ιωάννου. Τα μάρμαρα και άλλα υλικά της ερειπωμένης μονής μεταφέρθηκαν αργότερα στο μοναστήρι του Αγίου Γεωργίου Καρύπη, το οποίο κτίστηκε κυρίως από τα κατάλοιπα της μονής Θεοκορυφώτου. Τέλος, το 1869 ο Χουρμούζιος Τριανταφύλλου έκτισε από τα απομεινάρια της μονής και στη θέση του παλιού καθολικού της, το μικρό ναό του Σωτήρος που υπάρχει μέχρι σήμερα.
Μονή Αγ. Γεωργίου "Καρύπη".
Εκτός από την ιστορική μονή Θεοκορυφώτου, στο νησί υπάρχει και δεύτερο μοναστήρι του Αγ. Γεωργίου "Καρύπη", χτισμένο σε ειδυλλιακή τοποθεσία, σε μια έυφορη πλαγιά, απέναντι από τη νήσο Πρώτη. Το σημερινό βαρύ πέτρινο κτίριο της μονής είναι κτίσμα του 19ου αιώνα. Πότε κτίστηκε η μονή αυτή δεν είναι γνωστό με ακρίβεια. Πάντως, δεν είναι παλιότερη του 17ου αιώνα, αφού δεν αναφέρεται από κανέναν παλιότερο περιηγητή. Πρώτος ο Μελέτιος μιλά για ένα μοναστήρι στο νησί το 1728, χωρίς να το κατονομάζει. Το 1774 μετά το τέλος των ρωσοτουρκικού πολέμου στη μονή Αγ. Γεωργίου Καρύπη εγκαταστάθηκαν πρόσφυγες από την Τένεδο. Τότε έχουμε την πρώτη σαφή αναφορά στη μονή.
Μετέπειτα είναι γνωστό ότι η μονή αποτελούσε μετόχι της μονής Μεγάλου Σπηλαίου των Καλαβρύτων. Μάλιστα, στα χρόνια της επανάστασης του εικοσιένα στη μονή έγιναν πολλές συγκεντρώσεις Φιλικών. Το 1894 το καθολικό της μονής έπαθε μεγάλες ζημιές από σεισμό. Είναι χαρακτηριστικό, πως οι ρωγμές έφτασαν ως τα θεμέλια. Την εκ νέου ανέγερση του ναού ανέλαβε ο Συμεωνάκης Σινιόσογλου, ο οποίος ανακηρύχτηκε μέγας ευεργέτης της μονής. Η μονή υπάρχει ακόμα και στο καθολικό της συγκεντρώνονται πλήθος προσκυνητές, όχι μόνο χριστιανοί αλλά και μουσουλμάνοι.
Σήμερα.
Σήμερα στην Αντιγόνη ύπαρχει μια μικρή ελληνική κοινότητα,με ποικιλη δράση,που όμως πολλάπλασιάζεται το καλοκαίρι. Οι μόνιμοι Έλληνες κάτοικοι φτάνουν τους 120 συντηρώντας δύο εκκλησίες: 
Στο νησί δεν υπάρχει ελληνικό εκπαιδευτήριο

</doc>
<doc id="46683" url="https://el.wikipedia.org/wiki?curid=46683" title="Ανατολικό ζήτημα">
Ανατολικό ζήτημα



</doc>
<doc id="46684" url="https://el.wikipedia.org/wiki?curid=46684" title="Α' Βαλκανικός πόλεμος">
Α' Βαλκανικός πόλεμος



</doc>
<doc id="46699" url="https://el.wikipedia.org/wiki?curid=46699" title="Πάπας Ιννοκέντιος Ζ΄">
Πάπας Ιννοκέντιος Ζ΄

Ο Ιννοκέντιος Ζ΄ ("Papa Innocenzo VII", 1336 - 6 Νοεμβρίου 1406), γεννημένος ως Κόζιμο ντε Μιλιοράτι, ήταν Πάπας από τις 17 Οκτωβρίου του 1404 έως το θάνατό του το 1406. Διαδέχθηκε τον Πάπα Βονιφάτιο Θ΄ το 1404, με εντολή να διευθετήσει το ζήτημα του Σχίσματος, χωρίς όμως να επιτύχει αξιοσημείωτα αποτελέσματα.
Τον διαδέχτηκε ο Γρηγόριος ΙΒ΄.

</doc>
<doc id="46705" url="https://el.wikipedia.org/wiki?curid=46705" title="Ιάκωβος Ψαρράς">
Ιάκωβος Ψαρράς

Ο Ιάκωβος Ψαρράς (Νάξος, 1936 - Θεσσαλονίκη, 21 Νοεμβρίου 2006) ήταν Έλληνας ηθοποιός και από τις πιο σεμνές παρουσίες του θεάτρου.
Βιογραφία.
Σπούδασε στη Δραματική Σχολή του Εθνικού Θεάτρου, με το οποίο συνδέθηκε στενά αφού συνεργάστηκε για πολλά χρόνια με τους περισσότερους σκηνοθέτες και έπαιξε πολλούς ρόλους. Η πρώτη του εμφάνιση έγινε το 1957, σε ηλικία 20 ετών. Από τότε και για 50 συναπτά χρόνια, υπηρέτησε το Εθνικό Θέατρο. Παντρεύτηκε τις ηθοποιούς Μαρούλα Ρώτα (με την οποία απέκτησε μια κόρη) και Λιάνα Λαζαρίδου (με την οποία απέκτησε άλλη μια κόρη). 
Ο Ψαρράς πέθανε το Νοέμβριο του 2006 έπειτα από εγχείριση ανοικτής καρδιάς, στην οποία υπεβλήθη σε νοσοκομείο της Θεσσαλονίκης.
Θεατρική παρουσία.
Το ντεμπούτο έγινε με το θίασο του Αλέκου Αλεξανδράκη στο έργο του Πρίσλεϊ "Ο ανακριτής έρχεται" και συνέχισε με τους θιάσους Μουσούρη, Παπά, Λαμπέτη, Μινωτή- Παξινού και πολλών μεγάλων ηθοποιών, όπως και με το Θέατρο Τέχνης του Κάρολου Κουν, με το ΚΘΒΕ και με το Εθνικό (1976- 1997). 
Υπήρξε δάσκαλος στη Σχολή του Εθνικού. Το 1964 υπήρξε ιδρυτικό μέλος του «Αρματος Θεάτρου». 
Το 2000 επέστρεψε στο Εθνικό για να παίξει τον ρόλο του θεράποντα στον «Οιδίποδα». Παρέμεινε στο θέατρο μέχρι το τέλος της ζωής του. Η τελευταία του εμφάνισή έγινε στην «Ανδρομάχη» του Ευριπίδη (από την εταιρεία «Αιχμή»), που περιόδευε σε όλη την Ελλάδα έως τον Σεπτέμβριο του 2006.
Κινηματογραφική παρουσία.
Στον κινηματογράφο έπαιξε σε ταινίες, όπως «Ωρες αγάπης, ώρες πολέμου» και «Η δίκη των δικαστών». Εκτός από ηθοποιός, ήταν και λογοτέχνης καθώς ασχολήθηκε με την ποίηση. Το 1978 δημοσίευσε την ποιητική συλλογή "Μνήμες" . Τα τελευταία χρόνια έπαιξε σε ταινίες μικρού μήκους, με τελευταία το «Ολα πάνε ρολόι» της Σοφίας Δάντη (2002).
Τηλεόραση.
Ο Ιάκωβος Ψαρράς εμφανίστηκε σε 94 τηλεοπτικά θεατρικά έργα - κυρίως στο θέατρο της Δευτέρας αλλά και σε άλλες θεατρικές παραγωγές της κρατικής τηλεόρασης. Εμφανίστηκε επίσης σε κωμικές και δραματικές σειρές της μικρής οθόνης. Ορισμένες τηλεοπτικές συμμετοχές του ήταν σε σειρές, όπως η «Μαντάμ Σουσού», «Οι Δίκαιοι», «Τα λιονταράκια του κυρ Ηλία» (1985), "Το σόι μας", «Τρίτο στεφάνι» (1995), «Το χρώμα του φεγγαριού» (1996). Το τηλεοπτικό κύκνειο άσμα του ήταν η σειρά «Alma libre: Ελεύθερη Ψυχή».

</doc>
<doc id="46708" url="https://el.wikipedia.org/wiki?curid=46708" title="Λωράν-Ντεζιρέ Καμπιλά">
Λωράν-Ντεζιρέ Καμπιλά

Ο Λωράν-Ντεζιρέ Καμπιλά ("Laurent-Désiré Kabila", 27 Νοεμβρίου 1939 – 16 Ιανουαρίου 2001) ήταν 
πρόεδρος της Λαοκρατικής Δημοκρατίας του Κονγκό από το Μάιο του 1997 μέχρι το θάνατό του. Μέλος της φυλής Λούμπα, σπούδασε Πολιτική Φιλοσοφία στη Γαλλία και στο Πανεπιστήμιο του Νταρ εσ Σαλάμ, στην Τανζανία. Νέος ακόμα εντάχθηκε στο κόμμα του Λουμούμπα. Το 1964 βοήθησε στην οργάνωση μιας εξέγερσης στην επαρχία Ρουζίζι. Ίδρυσε μαρξιστικό κόμμα και επέστρεψε στη χώρα του, ως ηγέτης ανταρτών, το 1996. Ανέτρεψε το δικτάτορα Μομπούτου Σέσε Σέκο και στις 20 Μάη του 1997 μπήκε στην Κινσάσα. Ως το 1998, οι πρώην σύμμαχες χώρες του Καμπιλά είχαν στραφεί εναντίον του.
Δολοφονήθηκε από σωματοφύλακές του και τον διαδέχθηκε ο γιος του, Ζοζέφ Καμπιλά. 
Δολοφονία.
Ο Καμπιλά πυροβολήθηκε στις 16 Ιανουαρίου 2001, στη διάρκεια αποτυχημένου πραξικοπήματος, από το Rashidi Kasereka, ο οποίος επίσης σκοτώθηκε. Ο ετοιμοθάνατος Καμπιλά οδηγήθηκε στη Ζιμπάμπουε για νοσηλεία. Πέθανε εκεί (ο θάνατός του επιβεβαιώθηκε στις 18 Ιανουαρίου και η σορός του επέστρεψε στο Κονγκό στις 26 Ιανουαρίου). Η έρευνα για τις συνθήκες του θανάτου του είχε αποτέλεσμα να οδηγηθούν ενώπιον στρατιωτικού δικαστηρίου 135 άτομα. Ο φερόμενος αρχηγός της συμμορίας που δολοφόνησε τον Καμπιλά, συνταγματάρχης Eddy Kapend, μαζί με άλλους 25 καταδικάστηκαν σε θάνατο τον Ιανουάριο του 2003. Οι υπόλοιποι από τους κατηγορουμένους καταδικάστηκαν σε φυλάκιση (64) και άλλοι αθωώθηκαν.

</doc>
<doc id="46710" url="https://el.wikipedia.org/wiki?curid=46710" title="Αθεΐα">
Αθεΐα



</doc>
<doc id="46712" url="https://el.wikipedia.org/wiki?curid=46712" title="Ρωμαιοκαθολικισμός">
Ρωμαιοκαθολικισμός



</doc>
<doc id="46713" url="https://el.wikipedia.org/wiki?curid=46713" title="Οσιγιέκ">
Οσιγιέκ



</doc>
<doc id="46715" url="https://el.wikipedia.org/wiki?curid=46715" title="Κουρτσατόβιο">
Κουρτσατόβιο



</doc>
<doc id="46717" url="https://el.wikipedia.org/wiki?curid=46717" title="Κώδικας">
Κώδικας

Η ονομασία κώδικας (από τη λατινική λέξη "codex" ή "condex"), σήμαινε αρχαιότερα βιβλίο δημοσίων αναγραφών, που ήταν συγγραφή σε φύλλα περγαμηνής ή και χαρτιού, σε σχήμα σημερινού βιβλίου, π.χ. "Φλωρεντινός κώδικας του Ηροδότου", ή "Λαυρεντιανός κώδικας του Θουκυδίδη".&lt;br&gt;Με την αυτή ονομασία φέρονται και συλλογές αυτοκρατορικών νόμων των ρωμαϊκών βυζαντινών και μεταγενέστερων χρόνων όπως ο Γρηγοριανός, ο Ιουστινιάνειος, ο Ναπολεόντιος κώδικας και γενικά κάθε συλλογή νομοθεσίας που αναφέρεται σε ίδιο κλάδο δικαίου π.χ. Ποινικός Κώδικας, Αστικός Κώδικας, Αλιευτικός κώδικας κ.λπ. Σημειώνεται ότι τα αρχαιότερα κείμενα των ευαγγελίων αποτελούν κώδικες.
Ανεξάρτητα των παραπάνω ένας κώδικας μπορεί ν΄ αναφέρεται και δε θέματα συμπεριφοράς, όπως Κώδικας τιμής, μονομαχίας, κυκλοφορίας, ακόμη και διαβίβασης σημάτων όπως ο Διεθνής Κώδικας Σημάτων ή ακόμα πιο ειδικά στην κρυπτογραφία. 
Έτσι ο όρος μπορεί να αναφέρεται γενικά ως:

</doc>
<doc id="46723" url="https://el.wikipedia.org/wiki?curid=46723" title="Θαύμα">
Θαύμα

Ως θαύμα χαρακτηρίζεται κάθε συμβάν, που στη βάση μιας ειδικής αντίληψης (κοινωνικής, θρησκευτικής, φιλοσοφικής κ.λπ.) για τη φύση και τους φυσικούς νόμους, είναι δυνατόν να θεωρηθεί "ανεξήγητο", με τα καθιερωμένα, επιστημονικά αποδεκτά, κριτήρια. Το θαύμα κατατάσσεται σε ορισμένη κατηγορία γεγονότων που θεωρούνται ασυνήθιστα ή "απίστευτα", και οι θρησκευόμενοι ισχυρίζονται πως γίνονται αντιληπτά από τις αισθήσεις τους, ως εκδηλώσεις υπερφυσικής ή θείας προέλευσης.
Με τη λέξη "θαύμα" μπορούμε επίσης να αναφερθούμε σε ένα στατιστικά απίθανο, αλλά θετικό γεγονός, (όπως είναι η επιβίωση κάποιας φυσικής καταστροφής), ή σε ένα "ωραίο" συμβάν, ανεξάρτητα από τις πιθανότητες, όπως είναι μία γέννα. Πολλές συμπτώσεις - συγκυρίες μπορούν να χαρακτηριστούν ως θαύματα.
Σύμφωνα με την ετυμολογία, η λέξη "θαύμα", προέρχεται από το ελληνικό "θαυμάσιον" και είναι αυτό το οποίο προκαλεί θαυμασμό και κατάπληξη, ένα γεγονός έκτακτο και με κανόνες που δεν μπορεί να έχουν γενική εφαρμογή.
Όλες σχεδόν οι θρησκείες, έχουν ως κοινό γνώρισμα την πίστη σε υπερφυσικά γεγονότα (θαύματα) , των οποίων οι ερμηνείες ποικίλλουν ανάλογα με το πολιτισμικό πλαίσιο μέσα στο οποίο εμφανίζονται. 

</doc>
<doc id="46724" url="https://el.wikipedia.org/wiki?curid=46724" title="Alpha Blondy">
Alpha Blondy

Ο Seydou Koné (Dimbokoro, 1 Ιανουαρίου 1953), γνωστός με το καλλιτεχνικό ψευδώνυμο Άλφα Μπλόντι, είναι τραγουδιστής της ρέγγε του συγκροτήματος The Wailers από την Ακτή Ελεφαντοστού.

</doc>
<doc id="46725" url="https://el.wikipedia.org/wiki?curid=46725" title="Άρης Μαλλιαγρός">
Άρης Μαλλιαγρός



</doc>
<doc id="46726" url="https://el.wikipedia.org/wiki?curid=46726" title="Τζέιμς Μέισον">
Τζέιμς Μέισον

Ο Τζέιμς Μέισον ("James Neville Mason", 15 Μαΐου 1909 - 27 Ιουλίου 1984) ήταν Άγγλος ηθοποιός του θεάτρου και του κινηματογράφου. 
Γεννήθηκε στο Χάντερσφιλντ του Γιορκσάιρ. Η καριέρα του ξεκίνησε από το θέατρο το 1931, και σε πολύ μικρό χρονικό διάστημα έγινε διάσημος. Μετά τις πρώτες θεατρικές του επιτυχίες άρχισε να ασχολείται κυρίως με το σινεμά, όπου επίσης σημείωσε επιτυχίες. Το 1949 γύρισε το "Caught", πρώτη του ταινία με την οποία άρχισε την καριέρα του στο Χόλιγουντ. Ήταν τρεις φορές υποψήφιος για Όσκαρ, χωρίς όμως να καταφέρει να κερδίσει κανένα. Μεγαλύτερες κινηματογραφικές επιτυχίες του θεωρούνται οι ερμηνείες του στις ταινίες: "Απόκληρος της κοινωνίας" (Odd Man Out, 1947), "Υπόθεση Κικέρων" (5 Fingers, 1952), "Ιούλιος Καίσαρ" (Julius Caesar, 1953), "Λολίτα" (Lolita, 1962), "Μάγερλινγκ" (Mayerling, 1968). Την καλύτερη όμως ερμηνεία του την έδωσε στο θέατρο, στο έργο "Οιδίπους Τύραννος" (1957), σε σκηνοθεσία Τάιρον Γκάθρι, που παρουσιάστηκε στο καναδέζικο φεστιβάλ του Στράντφορντ. Πέθανε από καρδιακή προσβολή στη Λωζάννη της Ελβετίας. 

</doc>
<doc id="46727" url="https://el.wikipedia.org/wiki?curid=46727" title="Αλφόνς Αλιμί">
Αλφόνς Αλιμί

Ο Αλφόνς Αλιμί (Alphonse Halimi, 18 Φεβρουαρίου 1932 — 12 Νοεμβρίου 2006) ήταν Γάλλος πυγμάχος, παγκόσμιος πρωταθλητής από το 1957 έως το 1959, που έμεινε γνωστός ως «Ο Μικρός Τρόμος».
Γεννήθηκε στην Αλγερία και είχε 12 αδέρφια. Στα 12 του άρχισε να δουλεύει ως μαθητευόμενος ράφτης, καθώς είχε φύγει από το σπίτι και ζούσε στους δρόμους σε μια χώρα κατεστραμμένη από τον πόλεμο. Αρχικά ασχολήθηκε με την κολύμβηση. Τον κέρδισε όμως η πυγμαχία και το 1953 κέρδισε το πρώτο του πρωτάθλημα Γαλλίας στην κατηγορία του πετεινού, επίτευγμα που θα επαναλάβει και τα έτη 1954 και 1955. Την 1 Απριλίου 1957, ο Halimi αναδείχθηκε παγκόσμιος πρωταθλητής στην κατηγορία του στο Παρίσι, με νίκη επί του Ιταλού κωφάλαλου μποξέρ Mάριο ντ' Αγκάτα. Το Νοέμβριο του 1957, ο Αλιμί κατέκτησε τον ενιαίο τίτλο στο Λος Άντζελες, μαζί με το ποσό των πενήντα χιλιάδων δολαρίων. Νίκησε το Raul Macias (Ratón) και το 1959, 1960 και 1962 κατέκτησε και τον ευρωπαϊκό τίτλο. Το 1959 έχασε τον τίτλο του από τον Jose Bercerra, στο Λος Άντζελες. Τιμήθηκε από τον Πρόεδρο της Γαλλίας με το Μετάλλιο της Λεγεώνας της Τιμής. Τα τελευταία χρόνια της καριέρας του τα πέρασε ως προπονητής στη Γαλλία. Πέθανε υποκύπτοντας στη νόσο του Αλτσχάιμερ, το 2006.

</doc>
<doc id="46728" url="https://el.wikipedia.org/wiki?curid=46728" title="Αλφόνσους Λιγκουόρι">
Αλφόνσους Λιγκουόρι

Ο Αλφόνσους Λιγκουόρι ("Alfonso Maria de' Liguori", 27 Σεπτεμβρίου 1696 - 1 Αυγούστου 1787) ήταν Ιταλός επίσκοπος, μουσικός, συγγραφέας, ζωγράφος και καλλιτέχνης. Ίδρυσε το ρωμαιοκαθολικό τάγμα Congregatio Sanctissimi Redemptoris. Αγιοποιήθηκε το 1839 από τον Πάπα Γρηγόριο ΙΣΤ΄ και ανακηρύχθηκε ιατρός της Εκκλησίας το 1871 από τον Πίο Θ΄.

</doc>
<doc id="46731" url="https://el.wikipedia.org/wiki?curid=46731" title="Ανδρέας Μαλανδρίνος">
Ανδρέας Μαλανδρίνος

Ο Ανδρέας Μαλανδρίνος (Ελλάδα, 14 Νοεμβρίου 1888 - Σάρρεϋ, Αγγλία, 11 Ιουλίου 1970) ήταν Έλληνας ηθοποιός από τη Μακεδονία, ο οποίος έκανε καριέρα στον βρετανικό κινηματογράφο.
Επιλεγμένη φιλμογραφία.
Μερικές από τις ταινίες στις οποίες έπαιξε ο Μαλανδρίνος και οι οποίες ξεχωρίζουν σύμφωνα με τους θεατές από τις υπόλοιπες, παρουσιάζονται παρακάτω:

</doc>
<doc id="46732" url="https://el.wikipedia.org/wiki?curid=46732" title="Τάταροι">
Τάταροι

Η ονομασία Τάταροι είναι περιληπτική εθνική ονομασία, η οποία περιγράφει μια ομάδα τουρανικών λαών της νότιας Ρωσίας. Ακριβέστερα χρησιμοποιείται για τα φύλα μογγολικής - τουρκικής προέλευσης που εγκαταστάθηκαν πέριξ του Βόλγα και των νοτίων Ουραλίων κατά τα ύστερα μεσαιωνικά χρόνια. Συμπεριλαμβάνει επίσης τους αρχαιότερους Βουλγάρους του Βόλγα - πιθανότατα μάλιστα αυτοί να είναι οι περισσότεροι. 
Οι Τάταροι μιλούν την Ταταρική Γλώσσα, η οποία ανήκει στην οικογένεια των τουρκικών γλωσσών. Οι Τάταροι είναι μουσουλμάνοι σουνίτες, εκτός από λίγους που είναι χριστιανοί ορθόδοξοι, καθώς οι πρόγονοί τους βαπτίσθηκαν τον 16ο και 17ο αιώνα. Είναι επίσης αυτοί που εισήγαγαν στη Ρωσία το εθνικό της όργανο, τη μπαλαλάικα.
Παλαιότερα Τάταροι αποκαλούνταν από τους Ρώσους όλοι οι Μογγόλοι, από το όνομα Τατά - μία από τις αρχαίες μογγολικές φυλές, από την οποία καταγόταν ο Τζένγκις Χαν. Αργότερα ο όρος χρησιμοποιήθηκε καταχρηστικά για να περιγράψει όλα τα μογγολικά ή τουρκικά ή ισλαμικά φύλα της Ρωσίας (π.χ. Πετσενέγοι, Τσετσένοι, Μπασκίροι).
Ιστορική διαδρομή.
Οι Τάταροι έλκουν την ιστορική καταγωγή τους από τη Χρυσή Ορδή, ένα κράτος που προέκυψε από τη διάσπαση της Μογγολικής Αυτοκρατορίας (1294) και προήλθε από την ανάμιξη των Μογγόλων του Καζακστάν με τους Τούρκους του Καυκάσου και τους Βουλγάρους του Βόλγα. Η Χρυσή Ορδή εισέπραττε φόρο υποτέλειας από τις ρωσικές πόλεις και έμεινε ενωμένη μέχρι τη δεκαετία του 1440, όταν διασπάσθηκε σε μικρότερα ταταρικά χανάτα. Όλα αυτά τα χανάτα καταλύθηκαν τον επόμενο αιώνα από τους Ρώσους πλην του χανάτου της Κριμαίας - επιβίωσε μέχρι το 1783, κυρίως χάρη στην υποστήριξη της Οθωμανικής Αυτοκρατορίας που το χρησιμοποίησε για ανάσχεση της ρωσικής επέκτασης στη Μαύρη Θάλασσα.
Αφού τους κατέκτησαν το 16ο αιώνα, οι Ρώσοι αξιοποίησαν τους Τατάρους. Μαζί με τους Κοζάκους αποτελούσαν τα δύο μη ρωσικά επίλεκτα σώματα του ρωσικού στρατού, και κάποιοι από αυτούς έγιναν μέλη της παραδοσιακής αριστοκρατίας (βογιάροι). Ένας βογιάρος ταταρικής καταγωγής, ο Μπαρίς Γκοντουνόβ, έφθασε μέχρι το ύπατο αξίωμα του Τσάρου του Ρωσικού Βασιλείου το 1598.
Οι Τάταροι σήμερα.
Οι Τάταροι αποτελούν το μεγαλύτερο μη σλαβικό έθνος της Ρωσικής Ομοσπονδίας. Σύμφωνα με την πιο πρόσφατη παρρωσική απογραφή, ο αριθμός τους ανέρχεται σε 5.319.877 κατοίκους (3,71% του συνολικού πληθυσμού, υστερούν μόνο των Ρώσων). Είναι διασκορπισμένοι στα Διαμερίσματα του Βόλγα και των Ουραλίων, με πυκνότερες συγκεντρώσεις στο Ταταρστάν, το Τσελιάμπινσκ και το Άστραχαν. 
Τάταροι υπάρχουν επίσης και σε γειτονικές χώρες, αλλά όχι σε τόσο μεγάλους αριθμούς: Γεωργία, Καζακστάν, Ουζμπεκιστάν, Κίνα, νότια Ουκρανία, Βουλγαρία, Τουρκία, Πολωνία, Λευκορωσία. 
Ανάμεσα στους Τατάρους υπάρχει και ένας μικρός πληθυσμός ελληνικής καταγωγής, ο οποίος κατοικεί κυρίως στην Ουκρανία (Κριμαία, Μαριούπολη) . Λέγονται Γραικοτάταροι ή Ουρούμ Ρωμιοί. Οι Ουρούμ υιοθέτησαν την ταταρική γλώσσα στα τέλη του 18ου αιώνα και χρησιμοποιούν την γλώσσα Ουρούμ, αλλά παρέμειναν χριστιανοί ορθόδοξοι μέχρι σήμερα. Μετά τη διάσπαση της Ένωσης των Σοβιετικών Σοσιαλιστικών Δημοκρατιών πολλοί Ουρούμ μετανάστευσαν στην Ελλάδα.

</doc>
<doc id="46734" url="https://el.wikipedia.org/wiki?curid=46734" title="Μιχαήλ Βορονίν">
Μιχαήλ Βορονίν

Ο Μιχαήλ Βορονίν ("Михаил Яковлевич Воронин", Μόσχα, 26 Μαρτίου 1945 – 22 Μαΐου 2004) ήταν Ρώσος ολυμπιονίκης (1968, 1972) της γυμναστικής, μεγάλη μορφή του αθλήματος. Το 1966 πέτυχε να πρωτεύσει στη συνολική κατάταξη, σε διεθνές επίπεδο, επίτευγμα που επανέλαβε στο Ευρωπαϊκό Πρωτάθλημα του 1967 και 1969. Ήταν ολυμπιονίκης στο Μεξικό (1968), στο σύνθετο ατομικό (2ος με 115.85 βαθμούς), στους παράλληλους ζυγούς (2ος με 19.425 β.), πρώτος στο άλμα με 19.000 β., 3ος στον πλάγιο ίππο (19.200) και 1ος στο μονόζυγο (19.550), ενώ στους κρίκους ήταν 2ος με 19.325 β. Το 1972, ως μέλος της ολυμπιακής ομάδας της ΕΣΣΔ, κατέκτησε το αργυρό μετάλλιο στο Μόναχο και στη συνέχεια αποσύρθηκε. Προς τιμήν του βραβευμένου αθλητή διεξάγεται κάθε χρόνο το Κύπελλο Βορονίν, στη Μόσχα.

</doc>
<doc id="46735" url="https://el.wikipedia.org/wiki?curid=46735" title="Βρετανός">
Βρετανός



</doc>
<doc id="46736" url="https://el.wikipedia.org/wiki?curid=46736" title="Τιμούρ Λενκ">
Τιμούρ Λενκ



</doc>
<doc id="46737" url="https://el.wikipedia.org/wiki?curid=46737" title="Άλφα Μπλοντί">
Άλφα Μπλοντί



</doc>
<doc id="46740" url="https://el.wikipedia.org/wiki?curid=46740" title="Seydou Koné">
Seydou Koné



</doc>
<doc id="46748" url="https://el.wikipedia.org/wiki?curid=46748" title="Άγιος Θωμάς Ακινάτης">
Άγιος Θωμάς Ακινάτης



</doc>
<doc id="46762" url="https://el.wikipedia.org/wiki?curid=46762" title="Ηλεκτρική αγωγιμότητα">
Ηλεκτρική αγωγιμότητα

Η ηλεκτρική αγωγιμότητα εκφράζει την ευκολία με την οποία το ηλεκτρικό ρεύμα περνάει μέσα από κάποιο υλικό σώμα και αποτελεί το δυαδικό μέγεθος της ηλεκτρικής αντίστασης. Η ηλεκτρική αγωγιμότητα δείχνει την απόκριση του υλικού εάν εφαρμοστεί σε αυτό διαφορά δυναμικού. Όσο μεγαλύτερη είναι η αγωγιμότητα του υλικού τόσο περισσότερο ηλεκτρικό ρεύμα θα ρεύσει εντός του υλικού. Ανάλογα λοιπόν με την τιμή της ηλεκτρικής του αγωγιμότητας, ένα υλικό χαρακτηρίζεται ως "αγωγός", "μονωτής" ή "ημιαγωγός". 
Εξαρτάται γενικά από την ειδική αγωγιμότητα του υλικού, και τη γεωμετρία του αντικειμένου. Θεμελιωτής της θεωρίας της ηλεκτρικής αγωγιμότητας θεωρείται ο Άγγλος φυσικός Στήβεν Γκρέυ (1670-1736).
Μονάδα μέτρησης της αγωγιμότητας σύμφωνα με το Διεθνές σύστημα μονάδων (SI) είναι το Σήμενς (Siemens), διεθνές σύμβολο S. Οι Αγγλοσάξωνες συνηθίζουν να χρησιμοποιούν για την μέτρηση της αγωγιμότητας και την μονάδα mho (℧), της οποίας η γραφή προκύπτει από την αντιστροφή των γραμμάτων της μονάδας μέτρησης της ηλεκτρικής αντίστασης Ωμ (Ohm), εξ ου και διαβάζεται "αντίστροφο Ωμ". 
Η ηλεκτρική αγωγιμότητα δίνεται αριθμητικά εάν διαιρέσουμε την ένταση του ρεύματος που διαρρέει ένα αντικείμενο (σε amperes) προς την διαφορά δυναμικού/τάση που εφαρμόζεται στα άκρα του (σε volts). Πρόκειται δηλαδή για ένα μέγεθος αντίστροφο της ηλεκτρικής αντίστασης. Ο αντίστοιχος τύπος είναι:
"όπου:"
G: Η αγωγιμότητα που εμφανίζει το αντικείμενο (σε Siemens)
R: Η αντίσταση που εμφανίζει το αντικείμενο (σε ohms)
V: Η διαφορά δυναμικού που εφαρμόζεται στα άκρα του αντικειμένου (σε volts)
I: Η ένταση του ρεύματος που διαρρέει το αντικείμενο (σε amperes)
Αρχή λειτουργίας.
Η ροή του ηλεκτρικού ρεύματος μέσα σε ένα υλικό σημαίνει ότι μέσα σε αυτό υπάρχουν ελεύθερα ηλεκτρικά φορτία, δηλαδή σωματίδια ή άλλες καταστάσεις οι οποίες χαρακτηρίζονται από κάποιο ηλεκτρικό φορτίο, και τα οποία έχουν τη δυνατότητα κίνησης μέσα στο υλικό. Ωστόσο, η κίνηση μέσα σε ένα υλικό είναι πιο περιορισμένη επειδή υπάρχουν "εμπόδια", τα ακίνητα άτομα ή μόρια του υλικού, με τα οποία συγκρούονται οι φορείς του ηλεκτρικού ρεύματος (φαινόμενο Τζάουλ), αυτές οι συγκρούσεις ονομάζονται "σκεδάσεις". Από την άλλη μεριά η ποσότητα των ελεύθερων φορέων που προσφέρει το υλικό αυξάνει την αγωγιμότητά του.
Ανάλογα με το φορέα ηλεκτρικού φορτίου η ηλεκτρική αγωγιμότητα διακρίνεται σε ιοντική αγωγιμότητα και ηλεκτρονιακή αγωγιμότητα.
Η αγωγιμότητα είναι ο συντελεστής αναλογίας της πυκνότητας ρεύματος και της έντασης του ηλεκτρικού πεδίου formula_2.
Αρχή λειτουργίας της ιοντικής αγωγιμότητας.
Μέσα σε ένα διάλυμα με ιόντα, τα ιόντα έχουν ηλεκτρικό φορτίο, ενώ μπορούν να κινηθούν ελεύθερα μέσα στο υγρό. Εφαρμόζοντας διαφορά δυναμικού στο υγρό τα ανιόντα κινούνται προς την άνοδο, ενώ τα κατιόντα προς την κάθοδο προσδίδοντας το ηλεκτρικό τους φορτίο στους ακροδέκτες. Η ροή ηλεκτρικού ρεύματος σχετίζεται άμεσα με χημικές αντιδράσεις που συμβαίνουν ταυτόχρονα μέσα στο διάλυμα, αυτά τα φαινόμετα μελετά η ηλεκτροχημεία.
Αρχή λειτουργίας της ηλεκτρονιακής αγωγιμότητας.
Η παροχή των ηλεκτρικών φορτίων σε ένα υλικό εξαρτάται από την κατανομή των ηλεκτρονίων στο υλικό, δηλαδή την κατανομή των ηλεκτρονίων στα άτομα, τα μόρια, τον κρύσταλλο. Η κατανομή αυτή διαχωρίζει τα ηλεκτρόνια σε "ζώνες" μέσα στο άτομο.
Οι διάφορες ζώνες αλληλεπιδρούν μεταξύ τους στα μόρια και στον κρύσταλλο. Οι ζώνες γεμίζουν, από τις πιο εσωτερικές μέχρι τις πιο εξωτερικές, ως προς το κάθε άτομο. Υπάρχουν άπειρες ζώνες, αλλά δύο ζώνες δε διασταυρώνονται μεταξύ τους, και για να πάει ένα ηλεκτρόνιο από μία ζώνη σε μία άλλη πρέπει, πρώτον, να υπάρχει θέση και, δεύτερον, να αποκτήσει την κατάλληλη ενέργεια. 
Μια ζώνη μπορεί να αποκτήσει σχετικά εύκολα ηλεκτρόνια όταν έχουν γεμίσει οι πιο εσωτερικές ζώνες και περισσεύουν ηλεκτρόνια ή όταν η προηγούμενη γεμάτη ζώνη απέχει, ενεργειακά, σχετικά λίγο. Η πλέον εξωτερική ζώνη που έχει τη δυνατότητα να αποκτήσει ηλεκτρόνια μπορεί να είναι, κατά κύριο λόγο, γεμάτη, μισογεμάτη ή άδεια.
Μια μισογεμάτη ζώνη επιτρέπει στα ηλεκτρόνια να κινηθούν ελεύθερα όπου θέλουν, κάτι που συνήθως ισχύει στα μέταλλα κι έτσι αυτά τα υλικά είναι καλοί αγωγοί.
Άλλα υλικά έχουν την τελευταία ζώνη που μπορεί να αποκτήσει ηλεκτρόνια γεμάτη, έτσι δεν υπάρχει τρόπος να κινηθούν τα ηλεκτρόνια, οπότε τα υλικά αυτά είναι μονωτές.
Τα υλικά στα οποία η πλέον εξωτερική ζώνη που έχει τη δυνατότητα να αποκτήσει ηλεκτρόνια είναι άδεια επιτρέπουν τη διέλευση ηλεκτρικού ρεύματος, όταν τα ηλεκτρόνια αποκτήσουν σχετικά λίγη ενέργεια για να μεταπηδήσουν από την προηγούμενη γεμάτη ζώνη. Η διαφορά με την προηγούμενη περίπτωση είναι ότι στους μονωτές η γεμάτη με την άδεια ζώνη έχουν μεγάλη διαφορά ενέργειας.
Αν οι σκεδάσεις σε ένα υλικό εξαφανιστούν, τότε το υλικό γίνεται υπεραγώγιμο.
Κατηγορίες ηλεκτρικής αγωγιμότητας.
Αγωγός είναι κάθε υλικό το οποίο αφήνει τα ηλεκτρικά φορτία να περνούν ελεύθερα από μέσα του.
Μερικοί αγωγοί του ηλεκτρισμού είναι τα μέταλλα, το ανθρώπινο σώμα και η γη.
Μονωτής (ή διηλεκτρικό) είναι κάθε υλικό το οποίο δεν επιτρέπει την ελεύθερη διέλευση του ηλεκτρικού φορτίου από το σώμα του. Τέλειοι μονωτές που να απαγορεύουν εντελώς τη διέλευση του ηλεκτρικού φορτίου από μέσα τους δεν υπάρχουν, αλλά μερικά υλικά τις περισσότερες φορές συμπεριφέρονται σαν τέλειοι μονωτές. Μερικοί μονωτές είναι τα πλαστικά, το γυαλί και ο εβονίτης.
Ημιαγωγός είναι κάθε υλικό που επιτρέπει να περνά το ηλεκτρικό φορτίο από μέσα του με κάποιες προϋποθέσεις, όπως αύξηση της θερμοκρασίας ή πρόσπτωση φωτός. Τέτοια υλικά είναι το γερμάνιο και το πυρίτιο.
Ειδική αγωγιμότητα.
Η ειδική αγωγιμότητα ("electrical conductivity") είναι μέτρο της ευκολίας ή δυσκολίας με την οποία άγεται ηλεκτρικό ρεύμα δια μέσω κάποιου "υλικού" ανεξάρτητα από τις διαστάσεις του. Συμβολίζεται συνήθως με σ. Η μονάδα μέτρησης της ειδικής αγωγιμότητας είναι το Siemens ανά μέτρο (S·m-1).
Η αγωγιμότητα ενός κυλινδρικού σώματος προς την διεύθυνση του άξονά του συνδέεται με την ειδική αγωγιμότητα που χαρακτηρίζει το υλικό του με τη σχέση:
formula_3
όπου Α η διατομή του σώματος κάθετα στη διεύθυνση του ηλεκτρικού ρεύματος και l το μήκος του σώματος
Η ειδική αγωγιμότητα ενός υλικού με ένα "φορέα ελεύθερου φορτίου" είναι το γινόμενο της "πυκνότητας φορτίου" στο υλικό επί την "ειδική κινητικότητα" του φορτίου μέσα στο υλικό. Η "πυκνότητα" φορτίου είναι το γινόμενο της συγκέντρωσης φορτίου επί το ηλεκτρικό φορτίο του κάθε φορέα. Η ειδική κινητικότητα είναι ό λόγος του γινομένου του ηλεκτρικού φορτίου του κάθε φορέα επί το μέσο χρόνο ολίσθησης του φορέα στο υλικό προς την ενεργό μάζα του κάθε φορέα. Ο τύπος της ειδικής αγωγιμότητας είναι:
formula_4
Η ειδική αγωγιμότητα υλικού στο οποίο υπάρχει περισσότεροι φορείς ελεύθερου φορτίου είναι το άθροισμα της ειδικής αγωγιμότητας που θα είχε το υλικό αν ήταν ο μόνος φορέας (αρχή της επαλληλίας).

</doc>
<doc id="46763" url="https://el.wikipedia.org/wiki?curid=46763" title="Καρλ Μπαρκς">
Καρλ Μπαρκς

Ο Καρλ Μπαρκς ("Carl Barks", 27 Μαρτίου 1901 - 25 Αυγούστου 2000) ήταν σεναριογράφος και σχεδιαστής κόμικς, από το 1920 μέχρι το 1966. Μέχρι σήμερα θεωρείται ο κορυφαίος δημιουργός ιστοριών ηρώων του Ντίσνεϋ, κυρίως του Σκρουτζ Μακ Ντακ, του Ντόναλντ Ντακ και των Χιούη, Λιούη και Ντιούη Ντακ. Γεννήθηκε στις 27 Μαρτίου 1901 και πέθανε σε ηλικία 99 ετών, στις 25 Αυγούστου 2000.
Τα παιδικά του χρόνια.
Η εποχή γέννησης του έχει σηματοδοτηθεί από πολλά βαρυσήμαντα γεγονότα: ο πυρετός του χρυσού στην Αλάσκα, τα πρώτα σκίτσα του Yellow Kid (από τα πρώτα κόμικς) από τον Ρίτσαρντ Άουκωλτ και τέλος οι πρώτες εμφανίσεις του κινηματογράφου. Εκείνη την χρονιά (1901) ο Ουίλιαμ και η Αρμίντα Μπαρκς απέκτησαν τον δεύτερο τους γιο. Τον ονόμασαν Καρλ. Έμεναν και δούλευαν σε ένα αγρόκτημα λίγο έξω από την πόλη Μέρριλ του Όρεγκον. Επειδή η οικονομική κατάσταση στην οικογένεια Μπαρκς ήταν δυσχερής, ήταν αναγκασμένοι για λόγους εργασίας να μετακομίζουν προσωρινά συνεχώς στην Καλιφόρνια και μετά πίσω στο Όρεγκον. Μόλις ξεκίνησε ο Α' Παγκόσμιος Πόλεμος και οι διαθέσιμοι εργάτες λιγόστεψαν, ο Καρλ Μπαρκς αναγκάστηκε να σταματήσει το σχολείο για να βοηθήσει τον πατέρα του στις δουλειές του αγροκτήματος.
Η αρχή της καριέρας του.
Αν και όλα έδειχναν πως ο Καρλ Μπαρκς θα ακολουθούσε το επάγγελμα του πατέρα του, ο ίδιος δοκίμαζε πολλές δουλειές χωρίς να του ταιριάζει καμία: αγρότης, ξυλοκόπος, εργάτης σε τραίνο και πολλές άλλες. Όμως, αυτό που τελικά καθόρισε την πορεία της ζωής του ήταν ένα παιδικό όνειρο. Όταν ήταν μικρός, παρατήρησε μερικά σκίτσα ενός συμμαθητή του, που γελοιογραφούσαν διάφορους πολιτικούς, και εντυπωσιάστηκε. Έτσι, ενθουσιασμένος άρχισε να αντιγράφει τα σκίτσα των λιγοστών κόμικς της εποχής. Επίσης άρχισε μαθήματα σχεδίασης δι' αλληλογραφίας, αλλά αναγκάστηκε να τα διακόψει μετά από λίγο καιρό. Πάντως, ήταν ικανός να φτιάξει σκίτσα για εφημερίδες και περιοδικά, τα οποία και δημοσιεύτηκαν. Η αληθινή αρχή της καριέρας του όμως έγινε στο τέλος της δεκαετίας του 1920, οπότε το περιοδικό "Judge" δημοσίευσε σχέδιά του. Τελικά, μόλις μάζεψε αρκετά χρήματα μετακόμισε στη Μινεσότα και έγινε μόνιμο μέλος του περιοδικού "Calgary Eye Opener", όπου δούλευε σαν σκιτσογράφος.
Συνεργασία με τον Ντίσνεϋ.
Το 1935 ο Καρλ Μπαρκς έμαθε πως ο Ουώλτ Ντίσνεϋ αναζητούσε σκιτσογράφους για τα κινούμενα σχέδια που έφτιαχνε εκείνη την εποχή. Ο Καρλ έκανε αίτηση και τελικά προσλήφθηκε και ως συνέπεια αναγκάστηκε να μετακομίσει στο Λος Άντζελες.
Δουλεύοντας με τα παπιά.
Εξαιτίας πολλών παραγόντων, συμπεριλαμβανομένου και του πολέμου, ο Μπαρκς παραιτήθηκε από τα στούντιο Ντίσνεϋ το 1942. Η πρώτη ιστορία με παπιά που έφτιαξε ήταν "Το χρυσάφι του πειρατή (αγγλ. Donald Duck finds Pirate gold)" με πρωταγωνιστές τον Ντόναλντ Ντακ τα τρία ανίψια του (Χιούι, Λιούι, Ντιούι Ντακ, γνωστά στην Ελλάδα ως ανιψάκια) και ένας παπαγάλος-πειρατής. Όμως δεν την έφτιαξε μόνος του, αλλά συνεργάστηκε με τον Τζακ Χάνα. Αργότερα προσλήφθηκε στο περιοδικό κόμικς "Walt Disney's Comics and Stories" ως σεναριογράφος. Σύντομα όμως απέδειξε τις σχεδιαστικές του ικανότητες και εντυπωσίασε τον εκδότη του περιοδικού, ο οποίος του ανέθεσε και την σχεδίαση των σκίτσων.
Το τέλος της καριέρας του.
Ο Καρλ Μπαρκς, μέσα σε διάστημα 23 χρόνων σχεδίασε παραπάνω από 500 ιστορίες με παπιά του Disney. Όμως, το 1966, σε ηλικία 65 χρονών είχε έρθει η ώρα της παραίτησής του. Τότε όμως άρχισε να αναγνωρίζεται το έργο του, επειδή τα περιοδικά που δημοσίευαν τις ιστορίες του ανέφεραν το όνομά του, κάτι που δεν γινόταν μέχρι τότε. Παρά την αποχώρησή του από τα κόμικς συνέχισε να φτιάχνει πίνακες βασισμένους στις ιστορίες του, και σήμερα οι περισσότεροι απ' αυτούς πωλούνται σε αστρονομικά ποσά. Τελικά, έγραψε ακόμα μία ιστορία το 1996, με θέμα την αναζήτηση του Δούρειου Ίππου και τίτλο "Horsing Around With History", που σχεδίασε ο ταλαντούχος επίγονός του, Ουίλλιαμ Βαν Χορν.
Προσωπική ζωή.
Το 1921 παντρεύτηκε την Περλ Τέρνερ (αγγλ. "Pearle Turner") και απέκτησε δύο παιδιά, το πρώτο το 1923 και το δεύτερο το 1924. Όμως το 1930 πήραν διαζύγιο. Το 1938 παντρεύτηκε την Κλάρα Μπάλκεν (αγγλ. "Clara Balken"). Αργότερα, το 1951 χώρισαν οριστικά και πήραν διαζύγιο. Ο τελευταίος του γάμος έγινε το 1954, με την Μάργκαρετ Γουίνφρεντ Γουίλλιαμς (αγγλ. "Μargaret Wynnfred Williams"), γνωστή ως Γκάρε, που ήταν και αυτή σκιτσογράφος. Το 1963 συνέβη ένα τραγικό γεγονός. Η μεγαλύτερη κόρη του Μπαρκς, Πέγκυ Φύλλις, πέθανε από καρκίνο. Ο Καρλ Μπαρκς όταν πέθανε είχε μια κόρη, τέσσερα εγγόνια, έξι δισέγγονα και οκτώ τρισέγγονα. Είχε μείνει χήρος το 1993, όταν πέθανε η Γκάρε.
Οι ιστορίες του.
Οι ιστορίες του Μπαρκς είναι κυρίως κωμικές, ιδιαίτερα αυτές που έχουν ως ήρωες τον Ντόναλντ Ντακ και τα ανίψια του. Παρ' όλα αυτά, ο ίδιος ισχυριζόταν πως δεν τις έφτιαχνε "απλώς για να γελάσει" αλλά πως ήταν βασισμένες στις εμπειρίες του και σε μαθήματα ζωής. Επίσης δήλωνε πως ταύτιζε τον εαυτό του με τον Ντόναλντ, γι' αυτό αφιέρωσε τόσο πολύ χρόνο σε αυτόν τον χαρακτήρα, παρ' όλο που δεν τον είχε δημιουργήσει ο ίδιος, όπως άλλους ήρωες των ιστοριών του. Αλλά δεν είναι όλες οι ιστορίες του έτσι. Έχει φτιάξει πάρα πολλές ιστορίες που συμμετέχει και ο Σκρουτζ Μακ Ντακ (γνωστός στην Ελλάδα ως θείος Σκρουτζ), που έχουν πιο "περιπετειώδη" χαρακτήρα παρά κωμικό. Οι ιστορίες του τυπώνονται και ξανατυπώνονται σε περιοδικά σ' όλο τον κόσμο, ενώ ορισμένες απ' αυτές γίνονται αντικείμενα μελέτης σε πανεπιστήμια. Μερικές από αυτές κυκλοφορούν σε ακριβούς τόμους για συλλέκτες. Πολλές ιστορίες του είναι από τα πιο γνωστά και κλασσικά κόμικς. Παρακάτω αναφέρονται μερικές από αυτές.
Διάδοχοι του Μπαρκς.
Ο Καρλ Μπαρκς θεωρείται ακόμα και σήμερα ως ο κορυφαίος δημιουργός ιστοριών με ήρωες τα παπιά του Ντίσνεϋ που πέρασε ποτέ. Είναι επίσης ένας από τους μεγαλύτερους θρύλους στην ιστορία των κόμικς. Στα χρόνια μετά την αποχώρησή του από την ενεργό δράση εμφανίστηκαν αρκετοί επίδοξοι "διάδοχοι", χώρις όμως κάποιος να μπορεί να συγκριθεί ευθέως μαζί του. Σήμερα, ως κυριότερος συνεχιστής του έργου του θεωρείται ο Ντον Ρόσα, δημιουργός μεταξύ άλλων και του μεγάλου έργου "Ο Βίος και η Πολιτεία του Σκρουτζ Μακ Ντακ".

</doc>
<doc id="46766" url="https://el.wikipedia.org/wiki?curid=46766" title="Αντιστάτης">
Αντιστάτης

Ο αντιστάτης είναι ένα ηλεκτρολογικό/ηλεκτρονικό εξάρτημα το οποίο χρησιμοποιείται σε διάφορα κυκλώματα για τον έλεγχο της ροής του ρεύματος. Ο αντιστάτης μερικές φορές λέγεται και "ηλεκτρική αντίσταση", αν και ηλεκτρική αντίσταση είναι ένα φαινόμενο. Συχνές συνδεσμολογίες αντιστατών που συναντά κανείς στα ηλεκτρικά ή ηλεκτρονικά κυκλώματα είναι η σύνδεση αντιστάσεων σε σειρά και η σύνδεση αντιστάσεων παράλληλα. Η πρώτη συνδεσμολογία ονομάζεται διαιρέτης τάσης, ενώ η δεύτερη ονομάζεται διαιρέτης ρεύματος.
Μέτρηση.
Η τιμή κάθε αντιστάτη ή συγκροτήματος αλληλοσυνδεδεμένων αντιστατών μετριέται με ειδικό όργανο που, λόγω της μονάδας μέτρησης, ονομάζεται ωμόμετρο.
Ενδείξεις.
Για την τιμή της ηλεκτρικής αντίστασης, την ανοχή του και τον θερμικό συντελεστή του αντιστάτη χρησιμοποιούνται δύο κύριες μέθοδοι.
Χρωματικός κώδικας.
Για την τιμή της ηλεκτρικής αντίστασης του αντιστάτη και την ανοχή του χρησιμοποιείται τις περισσότερες φορές ο ίδιος χρωματικός κώδικας που χρησιμοποιείται και σε άλλα ηλεκτρικά και ηλεκτρονικά εξαρτήματα. Η πιο συνηθισμένη μορφή χρωματικού κώδικα είναι των τεσσάρων λωρίδων όπου οι τρεις λωρίδες δείχνουν την τιμή και η τέταρτη την ανοχή.
Τριψήφιος αριθμός.
Για την τιμή του αντιστάτη χρησιμοποιείται και η εκτύπωση στην επιφάνειά του τριών ψηφίων, από τα οποία τα δύο πρώτα είναι ένας αριθμός και το τρίτο είναι ο πολλαπλασιαστής (δύναμη του δέκα). Για παράδειγμα εάν σε κάποιον αντιστάτη αναγράφεται η τιμή "472", τότε αυτός έχει ηλεκτρική αντίσταση 47 * 100 = 4.7ΚΩ
Γράμματα και αριθμοί.
Αντί της χρήσης ενός ψηφίου (για την χρησιμοποιούμενη δύναμη του δέκα) πολλές φορές χρησιμοποιούνται γράμματα (K και M) για να υποδηλωθούν το 1.000 (Kilo) και το 1.000.000 (Mega) αντίστοιχα. Για παράδειγμα ο κώδικας "1Κ2" σημαίνει 1.2Κ = 1200 ohm και ο κώδικας 4Μ7 σημαίνει 4.7Μ = 4700000 ohm.
Δίοδος Ζένερ.
Εσφαλμένα πολλές φορές η δίοδος Ζένερ καλείται και αντίσταση ή αντιστάτης Ζένερ.
Συνδεσμολογίες αντιστάσεων.
Παρουσιάζονται οι δύο μορφές συνδεσμολογίας αντιστάσεων 
Σειρά.
Αν βάλουμε αντιστάσεις σε σειρά το ρεύμα Ι (Ampere) που διαπερνάει κάθε αντίσταση είναι το ίδιο. Το διάγραμμα δείχνει διάφορες αντιστάσεις συνδεδεμένες στην σειρά:
Η συνολική ισοδύναμη αντίσταση formula_2 υπολογίζεται ως:
Παράλληλα.
Αν βάλουμε αντιστάσεις παράλληλα η κάθε αντίσταση έχει την ίδια τάση αλλά διαφορετικό ρεύμα.
Συνδυάζοντας τους παραπάνω μαθηματικές εξισώσεις έχουμε: 
Η συνολική ισοδύναμη αντίσταση formula_2 υπολογίζεται ως:

</doc>
<doc id="46770" url="https://el.wikipedia.org/wiki?curid=46770" title="56 Μελέτη">
56 Μελέτη

Η Μελέτη (αγγλικά: "Melete") είναι ο αστεροειδής (μικρός πλανήτης) με αύξοντα αριθμό 56. Ανακαλύφθηκε στις 9 Σεπτεμβρίου 1857 από τον Χέρμαν Γκόλντσμιντ, που παρατηρούσε από το Παρίσι, και πήρε το όνομα της μιας από τις «Ελικωνιάδες Μούσες» της ελληνικής μυθολογίας. Η Μελέτη έχει απόλυτο μέγεθος (όπως αυτό ορίζεται για το Ηλιακό Σύστημα) 8,31. Περιφέρεται περί τον Ήλιο σε μέση απόσταση (μεγάλος ημιάξονας της τροχιάς της) 2,595 αστρονομικών μονάδων ή 388,20 εκατομμυρίων χιλιομέτρων. Η εκκεντρότητα της τροχιάς της είναι μεγάλη (e = 0,238), με αποτέλεσμα η παραπάνω απόσταση να κυμαίνεται πολύ, από 295,7 ως 480,7 εκατομμύρια χλμ. Μία περιφορά της Μελέτης περί τον Ήλιο συμπληρώνεται σε 4,18 γήινα χρόνια.
Η μέση διάμετρος της Μελέτης είναι 113,2 χλμ., όπως υπολογίσθηκε από τις επιπροσθήσεις του 1997 και του 2002, ενώ η μάζα της εκτιμάται σε 1,5 τετράκις εκατομμύριο τόνους. Η Μελέτη περιστρέφεται γύρω από τον εαυτό της μία φορά κάθε 18 ώρες και 8 λεπτά. Η γεωμετρική λευκαύγειά της είναι 0,065 και ο φασματικός της τύπος είναι P (αρκετά σπάνιος). Η μέση θερμοκρασία στην επιφάνεια της Μελέτης υπολογίζεται σε –100 βαθμούς C

</doc>
<doc id="46780" url="https://el.wikipedia.org/wiki?curid=46780" title="Αρχιεπίσκοπος Νέας Ρώμης Παύλος Α΄">
Αρχιεπίσκοπος Νέας Ρώμης Παύλος Α΄

Ο Παύλος Α΄ (313; - 350) ήταν Αρχιεπίσκοπος Νέας Ρώμης.
Βιογραφικά στοιχεία.
Καταγόταν από την Θεσσαλονίκη. Υπηρέτησε στο πλευρό του επισκόπου Αλεξάνδρου ως γραμματέας (νοτάριος) και με αυτό τον τίλο φαίνεται πως παραβρέθηκε, σε ηλικία 12 ετών, στην Πρώτη Οικουμενική Σύνοδο. Σε νεαρή ηλικία χειροτονήθηκε επίσης διάκονος και πρεσβύτερος. Μετά τον θάνατο του Αλεξάνδρου, το 337, εξελέγη Αρχιεπίσκοπος Κωνσταντινουπόλεως, ενώ ο Αυτοκράτορας Κωνστάντιος, ο οποίος ήταν αρειανός, απουσίαζε στην Αλεξάνδρεια. Χειροτονήθηκε στον ναό της Αγίας Ειρήνης. Όταν ο Αυτοκράτορας πληροφορήθηκε την εκλογή, δυσαρεστήθηκε και, όταν επέστρεψε στην Κωνσταντινούπολη, συγκρότησε Σύνοδο αρειανών επισκόπων που τον έδιωξε από το Θρόνο και τοποθέτησε τον Ευσέβιο Νικομηδείας. 
Μετά την εκδίωξή του πήγε στη Ρώμη, όπου κατέφυγε στον Πάπα Ιούλιο Α΄. Εκεί συνάντησε και τον Μέγα Αθανάσιο, ο οποίος είχε και αυτός εκδιωχθεί από την Επισκοπή Αλεξανδρείας για τον ίδιο λόγο. Αργότερα επέστρεψαν στο Θρόνο τους με την παρέμβαση και του Επισκόπου Ρώμης Ιούλιου Α΄: ο Παύλος έγινε ξανά αρχιεπίσκοπος μετά τον θάνατο του Ευσεβίου το 341.
Ο αυτοκράτορας Κωνστάντιος βρισκόταν στην Αντιόχεια και όταν το έμαθε διέταξε τον Ερμογένη, στρατηγό του ιππικού, να φροντίσει να εκδιωχθεί ξανά ο Παύλος. Ο λαός όμως επαναστάτησε, συγκεντρώθηκε στο σπίτι του στρατηγού, το πυρπόλησε, τον σκότωσαν επί τόπου, έδεσαν ένα σκοινί γύρω από τα πόδια του, τον έβγαλαν έξω από το φλεγόμενο κτίριο και τον έσυραν θριαμβευτικά γύρω από την πόλη. Ο Κωνστάντιος δεν ήταν δυνατόν να αφήσει να περάσει αυτή την εξέγερση ενάντια στην εξουσία του. Επέστρεψε γρήγορα στην Κωνσταντινούπολη, αποφασισμένος να την καταστείλει. Ο λαός τον συνάντησε, όμως, γονατιστός με δάκρυα και παρακλήσεις, οπότε τους τιμώρησε μόνο με την κατάργηση του μισού επιδόματος καλαμποκιού, αλλά διέταξε τον Παύλο να απομακρυνθεί από την πόλη.
Αφού εκδιώχθηκε και πάλι, μετά την Θεσσαλονίκη ο Παύλος κατέφυγε ξανά στη Ρώμη. Το 344 επέστρεψε στην Κωνσταντινούπολη και το 348, μετά τη Σύνοδο της Σαρδικής που καταδίκασε τον Μακεδόνιο, ο Παύλος επανήλθε στο Θρόνο του, υπό τις απειλές του Κώνστα, αυτοκράτορα της Δύσης, στον αδερφό του Κωνστάντιο, ότι διαφορετικά θα του επιτεθεί. Μετά τον θάνατο του Κώνστα το 350, ο Παύλος εξορίστηκε στην Κουκουσό της Αρμενίας. Εκεί, ενώ λειτουργούσε, δολοφονήθηκε από Αρειανιστές, οι οποίο τον έπνιξαν με το ωμοφόριό του.
Ανακηρύχθηκε άγιος, ως Παύλος ο Ομολογητής, και η μνήμη του γιορτάζεται στις 6 Νοεμβρίου. Το 385, επί Μεγάλου Θεοδοσίου, το λείψανό του μεταφέρθηκε στην Κωνσταντινούπολη και τοποθετήθηκε αρχικά στο ναό της Αγίας Ειρήνης και μετά στον φερώνυμο ναό του Αγίου Παύλου. Περί το 1226, την εποχή της Λατινικής Αυτοκρατορίας, μεταφέρθηκε στη Βενετία, όπου βρίσκεται μέχρι σήμερα.

</doc>
<doc id="46785" url="https://el.wikipedia.org/wiki?curid=46785" title="Πείραμα τύχης">
Πείραμα τύχης

Ένα πείραμα τύχης ονομάζεται κάθε διαδικασία που εκτελείται (πείραμα), ή παρατηρείται (φαινόμενο) και στην οποίο το τελικό αποτέλεσμα είναι τυχαίο (όχι γνωστό εκ των προτέρων). Ακόμη, το αποτέλεσμα ενός πειράματος τύχης είναι ανεξάρτητο, ιδανικά κατανεμημένο και δεν επηρεάζεται από τα αποτελέσματα των προηγούμενων εκτελέσεων ή παρατηρήσεων του πειράματος τύχης. Για παράδειγμα, η ρίψη ενός ζαριού, το πλήθος των παιδιών που κάνει μία οικογένεια, είναι κατά τη θεωρία πιθανοτήτων πειράματα τύχης.
Αυτό που χαρακτηρίζει ένα πείραμα τύχης είναι ότι μπορεί να επαναληφθεί κάτω από τις ίδιες συνθήκες πολλές φορές. Στην πράξη, η επανάληψη ενός πειράματος κάτω από τις ίδιες ακριβώς αρχικές συνθήκες είναι δύσκολη εώς αδύνατη. Είναι δυνατό να επαναλάβουμε πολλές φορές με τις ίδιες αρχικές συνθήκες τη ρίψη ενός ζαριού αλλά είναι αδύνατο να παρακολουθήσουμε την ίδια οικογένεια να ξαναζεί, για να μετρήσουμε πόσα παιδιά θα κάνει κάθε φορά. Θεωρούμε όμως τις διάφορες οικογένεις που ζουν στον ίδιο τόπο και χρόνο ως επαναλήψεις του πειράματος αυτού. Γενικά τη δυνατότητα επανάληψης ενός πειράματος τύχης κάτω από τις ίδιες συνθήκες, τη δεχόμαστε ως αξίωμα.
Το αποτέλεσμα ενός πειράματος τύχης λέγεται απλό γεγονός ή απλό ενδεχόμενο, και ένα σύνολο απλών γεγονότων λέγεται γεγονός ή ενδεχόμενο.

</doc>
<doc id="46792" url="https://el.wikipedia.org/wiki?curid=46792" title="15ος αιώνας π.Χ.">
15ος αιώνας π.Χ.

3η χιλιετία π.Χ. | 2η χιλιετία π.Χ. | 1η χιλιετία π.Χ.&lt;br&gt;
17ος αιώνας π.Χ.| 16ος αιώνας π.Χ. | 15ος αιώνας π.Χ. | 14ος αιώνας π.Χ. | 13ος αιώνας π.Χ. 
Ο 15ος αιώνας π.Χ. αρχίζει με το έτος 1500 π.Χ. και τελειώνει στις 31 Δεκεμβρίου του έτους 1401 π.Χ.

</doc>
<doc id="46797" url="https://el.wikipedia.org/wiki?curid=46797" title="ΟΦΗ">
ΟΦΗ



</doc>
<doc id="46799" url="https://el.wikipedia.org/wiki?curid=46799" title="Νίκος Ευαγγελάτος">
Νίκος Ευαγγελάτος

Ο Νίκος Ευαγγελάτος (Αθήνα, 3 Απριλίου 1967) είναι Έλληνας δημοσιογράφος.
Βιογραφικό.
Έχει σπουδάσει Νομική στο Πανεπιστήμιο Αθηνών. Έχει συνεργαστεί με τους ραδιοφωνικούς σταθμούς Αθήνα 9.84, ΣΚΑΪ 100.3, Flash 96 και τις εφημερίδες "Πρώτη", "24 ώρες", "Καλημέρα" και "Επενδυτής". Ξεκίνησε την τηλεοπτική του καριέρα στον τηλεοπτικό σταθμό ΣΚΑΪ (μετά την παραίτηση της Έλλης Στάη) ως παρουσιαστής του κεντρικού δελτίου ειδήσεων. Στα αρχικά δοκιμαστικά του σταθμού για παρουσιαστές είχε "κοπεί" και δεν υπήρχε σκέψη τηλεοπτικής του αξιοποίησης.
Το 1998 ενεπλάκη, από τη θέση του παρουσιαστή, με την ομηρία της Αμαλίας Γκινάκη από τον κακοποιό Σορίν Ματέι, συνομιλώντας σε ζωντανή τηλεοπτική μετάδοση με τον κακοποιό. Η ομηρία κατέληξε στον θάνατο της Γκινάκη, και το θέμα της ζωντανής κάλυψης της ομηρίας και της ανάληψης του ρόλου διαπραγματευτή από τον τηλεοπτικό παρουσιαστή έγιναν θέμα του Τύπου, καθώς και ντοκιμαντέρ από το BBC και το Channel 4.
Έχει συνεργαστεί με τους τηλεοπτικούς σταθμούς Tempo TV και Alter Channel ως κεντρικός παρουσιαστής ειδήσεων και διευθυντής ειδήσεων και ενημέρωσης. Το 2005 ξεκίνησε την εκπομπή "Αποδείξεις" στον τηλεοπτικό σταθμό Alpha TV, ενώ διετέλεσε πρόεδρος και διευθύνων σύμβουλος του τότε αδελφικού TV Cosmopolis (νυν Channel 9), φέροντας ευθύνη για τον ενημερωτικό χαρακτήρα του. Λόγω οικονομικών προβλημάτων και απολύσεων στο σταθμό, αποχώρησε, και από τον Σεπτέμβριο του 2006 έως τον Δεκέμβριο του 2009 ήταν διευθυντής ειδήσεων και κεντρικός παρουσιαστής του δελτίου ειδήσεων του τηλεοπτικού σταθμού ΑΝΤ1 αντικαθιστώντας την Έλλη Στάη, οπότε και διέκοψε τη συνεργασία του κοινή συναινέσει με το σταθμό. Έκανε την παρουσίαση και επιμέλεια της εκπομπής "Αποδείξεις". Έχει συνεργαστεί επίσης με τις εφημερίδες "Το Βήμα" και "Ελεύθερος Τύπος".
Στις αρχές του 2012 άρχισε να συνεργάζεται εκ νέου με την τηλεόραση του ΣΚΑΪ σε ενημερωτική εκπομπή. Στις 25 Απριλίου ο Ευαγγελάτος έφυγε από τον τηλεοπτικό σταθμό ΣΚΑΪ. Σύμφωνα με πληροφορίες, ζητήθηκε από τον γνωστό παρουσιαστή να μειωθεί κατά μία ώρα η διάρκεια του «ΣΚΑΪ στις 7», ώστε την υπόλοιπη μία ώρα να παρουσιάζει προεκλογική εκπομπή ο Σπύρος Μάλλης. Ο Νίκος Ευαγγελάτος δεν δέχθηκε την πρόταση, θεωρώντας πως είναι λάθος να υπάρξει και άλλη πολιτική εκπομπή, με αποτέλεσμα να υποβάλει την παραίτησή του. Στην επίσημη ανακοίνωσή του, το κανάλι αναφέρει: «ο ΣΚΑΪ ανακοινώνει τη λύση της συνεργασίας του με τον δημοσιογράφο Νίκο Ευαγγελάτο. Η διοίκηση του σταθμού τον ευχαριστεί για την άψογη συνεργασία». Για την τηλεοπτική σεζόν 2014-2015, ήταν σχολιαστής του κεντρικού δελτίου ειδήσεων του τηλεοπτικού σταθμού Mega Channel και συμπαρουσίαζε την εκπομπή "On Line" στον ίδιο σταθμό. Την επόμενη σεζόν αποχώρησε από το Mega, λόγω της μεμονωμένης θέσης του στο σταθμό. Από τον Νοέμβριο του 2015 έως το 2018 εργαζόταν στον τηλεοπτικό σταθμό Epsilon TV (νυν Open TV) όπου παρουσίαζε το κεντρικό δελτίο του σταθμού, υπό το όνομα "Live News". Είναι διευθυντής των ιστοσελίδων www.newsit.gr, www.tlife.gr και www.iatropedia.gr.
Στις 17 Φεβρουαρίου 2020, επανήλθε στο Mega Channel, με τη καθημερινή εκπομπή "Live News".
Προβλήματα δεοντολογίας.
Το 2003 τιμωρήθηκε από το Πειθαρχικό Συμβούλιο της ΕΣΗΕΑ με προσωρινή διαγραφή ενός χρόνου, για εμπλοκή ονόματος ατόμου στην υπόθεση της 17 Νοέμβρη, τριών μηνών και δεκαέξι μηνών το 2007 για χρήση "κομπάρσου" αντί πραγματικής συνέντευξης σε ρεπορτάζ, και εμφάνιση σε διαφήμιση αντίστοιχα, ενώ το 2001 είχε διαγραφεί ξανά προσωρινά για ένα χρόνο επειδή έπειτα από καταγγελία του δημοσιογράφου Στέλιου Κούλογλου αποδείχτηκε ότι πλάνα της εκπομπής "Στα στρατόπεδα των Ταλιμπάν" που παρουσιάστηκαν από το κανάλι Tempo, όπου ήταν διευθυντής ειδήσεων, στην πραγματικότητα δεν ήταν από το Αφγανιστάν αλλά από το Πακιστάν.
Το 2020 έλαβε για τις ιστοσελίδες "www.newsit.gr", "www.tlife.gr" και "www.iatropedia.gr", τις οποίες διευθύνει, συνολικά 297.600 € από τα 20.000.000 € της «λίστας Πέτσα». Το ύψος αυτής της επιχορήγησης αποκλίνει σε μεγάλο βαθμό από το μέσο καταβεβλημένο ποσό ανά ιστοσελίδα, γεγονός για το οποίο έχει δεχθεί σφοδρή κριτική.
Προσωπική ζωή.
Το 1996 ο Ευαγγελάτος παντρεύτηκε για πρώτη φορά με την αθλητικογράφο, Ζέτα Θεοδωρακοπούλου και απέκτησαν έναν γιο, τον Λάμπη. Το ζευγάρι πήρε διαζύγιο το 1999 και το 2003 ξαναπαντρεύτηκε με τη δημοσιογράφο, Τατιάνα Στεφανίδου, με την οποία βρίσκεται μέχρι σήμερα και έχουν αποκτήσει δύο παιδιά: τον Νικόλα (1999) και τη Λυδία (2004).

</doc>
<doc id="46801" url="https://el.wikipedia.org/wiki?curid=46801" title="Μικρασιατική Καταστροφή">
Μικρασιατική Καταστροφή

Ο όρος Μικρασιατική Καταστροφή είναι όρος που έχει υιοθετηθεί από την ελληνική ιστοριογραφία για να περιγράψει τα αποτελέσματα της Μικρασιατικής Εκστρατείας στην Ελλάδα και στον ελληνισμό γενικότερα.
Συγκεκριμένα αναφέρεται στο τέλος του ελληνοτουρκικού πολέμου του 1919-22, τη φυγή από την Τουρκία της ελληνικής διοίκησης, που είχε εγκατασταθεί στα δυτικά μικρασιατικά παράλια, κατά τη Συνθήκη των Σεβρών, όπως και την σχεδόν άτακτη υποχώρηση του ελληνικού στρατού μετά την κατάρρευση του μετώπου και τη γενικευμένη πλέον εκδίωξη και εξόντωση μεγάλου μέρους του ελληνικού και χριστιανικού πληθυσμού από τη Μικρά Ασία.
Ο πλήρης απολογισμός της καταστροφής αυτής που συντελέσθηκε ιστορικά σε δύο περιόδους, (αμφότερες τετραετίες), 1914-1918 και 1920-1924 είναι πράγματι πολύ δύσκολος. Οι αρπαγές και οι λεηλασίες σπιτιών και περιουσιών, οι γεωργικές και κτηνοτροφικές καταστροφές, το γκρέμισμα σχολείων, ναών και άλλων ευαγών ιδρυμάτων, η καταστροφή βιοτεχνικών και βιομηχανικών επιχειρήσεων, με τον παράλληλο ευτελισμό κάθε ανθρώπινης αξιοπρέπειας στον οποίο περιλαμβάνονταν βασανισμοί αιχμαλώτων, ακρωτηριασμοί, θανάτωση βρεφών, βιασμοί, η ηθική οδύνη υπό το κλίμα του τρόμου και της απειλής του θανάτου, αλλά και ατέλειωτες πορείες στα περιώνυμα "τάγματα εργασίας", με άγνωστο αριθμό ανθρώπων που χάθηκαν σ'αυτά, οι απαγχονισμοί, τα δημόσια λυντσαρίσματα, καθώς και οι εκτελέσεις με αποφάσεις των τουρκικών "Δικαστηρίων της Ανεξαρτησίας" δεν έχουν μέχρι σήμερα ερευνηθεί πλήρως.
Η εκστρατεία στην Μικρά Ασία.
Αμέσως μετά τη λήξη του Α' Παγκοσμίου πολέμου (1918) ξεκίνησαν οι εργασίες στη Σύνοδο Ειρήνης στο Παρίσι μεταξύ των νικητριών χωρών, ανάμεσα σε αυτές και την Ελλάδα. Ύστερα από αγγλική και γαλλική συμφωνία, η 1η μεραρχία του Ελληνικού στρατού υπό τις διαταγές του συνταγματάρχη Ζαφειρίου αποβιβάστηκε στη Σμύρνη στις 2 Μαΐου του 1919 με σκοπό να εγκαταστήσει ελληνική διοίκηση -υπό συμμαχικό έλεγχο- και να προστατεύσει τους χριστιανικούς, και όχι μόνο, πληθυσμούς από ατάκτους και από αυθαιρεσίες της Οθωμανικής διοίκησης. Άλλωστε βρισκόταν ήδη από το 1914 διαδικασία εκκαθάρισης όλων των μη μουσουλμανικών στοιχείων. Ο ελληνικός πληθυσμός της Σμύρνης υποδέχθηκε με ενθουσιασμό τα ελληνικά στρατεύματα, θεωρώντας τα ως προμήνυμα για την παραχώρηση της πόλης στην Ελλάδα. Τους επόμενους μήνες συγκροτήθηκε στρατιωτική μεραρχία με έδρα την Σμύρνη υπό τον συνταγματάρχη Μαζαράκη. Τουρκικές αντάρτικες δυνάμεις αρνήθηκαν όμως να δεχθούν την ελληνική διοίκηση και ξεκίνησαν ανταρτοπόλεμο, με αποτέλεσμα η απόβαση του ελληνικού στρατού να μετατραπεί σε μακρόχρονη εκστρατεία.
Παράλληλα, στη Συμμαχική Συνδιάσκεψη στο Παρίσι συζητιόταν η τύχη της καταρρέουσας Οθωμανικής αυτοκρατορίας και των εδαφών της. Τον Μάρτιο του 1920 το ελληνικό στρατηγείο μεταφέρθηκε από την Θεσσαλονίκη στη Σμύρνη υπό τον Λεωνίδα Παρασκευόπουλο. Ύστερα από πιέσεις του Ελευθέριου Βενιζέλου οι Μεγάλες Δυνάμεις έδωσαν διστακτικά τη συγκατάθεση τους για προέλαση του Ελληνικού στρατού στην ενδοχώρα της Μικράς Ασίας. Τον Αύγουστο του 1920 υπογράφηκε τελικά η συνθήκη των Σεβρών, με την οποία γινόταν η οριστική παραχώρηση όλης της Θράκης (σχεδόν μέχρι την Κωνσταντινούπολη), καθώς και η παραχώρηση της διοίκησης της περιοχής της Σμύρνης για 5 έτη στην Ελλάδα (με το δικαίωμα ενσωμάτωσής της μετά από δημοψήφισμα). Μέχρι τις 10 Αυγούστου θα ακολουθούσε και η προσάρτηση της Ανατολικής Θράκης, αλλά και επίσημα των νησιών του Αιγαίου, τα οποία ήδη κατείχε η Ελλάδα από τους Βαλκανικούς. Επίσης ο Βενιζέλος είχε έρθει και σε μυστική συμφωνία με την Ιταλία (Σύμφωνο Βενιζέλου - Τιττόνι), αν και η συμφωνία αναιρέθηκε από την Ιταλία το καλοκαίρι του 1920.
Παράλληλα με τις επιτυχίες της ελληνικής διπλωματίας και του ελληνικού στρατού, στο τουρκικό στρατόπεδο επικρατούσε εμφύλια διαμάχη μεταξύ της στρατιωτικής και πολιτικής εξουσίας. Ο Κεμάλ Ατατούρκ είχε επαναστατήσει κατά του Σουλτάνου και είχε συγκροτήσει, με την σύμφωνη γνώμη της Τουρκικής εθνοσυνέλευσης, κυβέρνηση. Μια από τις πρώτες του κινήσεις ήταν η μεταφορά της πρωτεύουσας από την Κωνσταντινούπολη, η οποία είχε καταληφθεί από τα συμμαχικά στρατεύματα, στην Άγκυρα. Από εκεί ο Ατατούρκ οργάνωσε συστηματικότερα την αντεπίθεση του προς δυτικά (Έλληνες) και ανατολικά (Αρμένιους). Επιπλέον είχε καταφέρει να υπογράψει συμφωνίες με τη Σοβιετική Ένωση, και αργότερα μυστικά με Γαλλία και Ιταλία, έτσι ώστε να ισχυροποιήσει τη θέση του.
Η πορεία προς στην Καταστροφή.
Σημαντικό ρόλο στην εξέλιξη της Μικρασιατικής εκστρατείας αποτέλεσαν οι εκλογές του 1920. Το αποτέλεσμα των εκλογών, μέσα σε συνθήκες Εθνικού Διχασμού και δυσαρέσκειας μέρος του ελληνικού λαού για τις αυθαιρεσίες της βενιζελικής διοίκησης και την παρουσία των ελληνικών στρατευμάτων στην Μικρά Ασία (βασική πολιτική της αντιβενιζελικής παράταξης από την έκρηξη του παγκοσμίου πολέμου ήταν η μη απόβαση στην Μικρά Ασία), ήταν καθοριστικό για τις μετέπειτα εξελίξεις.
Ο Ελευθέριος Βενιζέλος ηττήθηκε στις εκλογές από την Ηνωμένη Αντιπολίτευση του Δημήτρη Γούναρη. Μόλις ένα μήνα πριν, ο φίλα προσκείμενος στις συμμαχικές δυνάμεις Βασιλιάς Αλέξανδρος, σε αντίθεση με τον φιλογερμανό πατέρα του, πέθανε αιφνιδίως από δάγκωμα μαϊμούς. 
Το Δεκέμβριο του 1920, ο Κωνσταντίνος Α΄ επέστρεψε στο θρόνο ύστερα από Δημοψήφισμα. Ο Κωνσταντίνος ήταν εξαιρετικά αντιπαθής στις δυνάμεις της Αντάντ -οι οποίες ήδη ήταν πολύ διστακτικές ως προς τη προέλαση του ελληνικού στρατού στην ενδοχώρα- για την ουδετερότητα που προσπάθησε να κρατήσει στον Α΄ Παγκόσμιο Πόλεμο. Αγγλία, Γαλλία και Ιταλία, οι οποίες είχαν προειδοποιήσει την νέα κυβέρνηση για το τι θα σήμαινε μια πιθανή επιστροφή του Κωνσταντίνου στις σχέσεις τους με αυτή, βρήκαν το πρόσχημα που χρειάζονταν για να απαγκιστρωθούν από την εκστρατεία (ιδίως Γαλλία και Ιταλία) και παρέδωσαν διακοινώσεις με τις οποίες δεν αναγνώριζαν τον Κωνσταντίνο ως αρχηγό του κράτους, ενω πάγωσαν όλα τα δάνεια που είχανε δρομολογηθεί προς την Ελλάδα και την εξόφληση των πολεμικών αποζημιώσεων γιά τις επιτάξεις στο μέτωπο της Θεσσαλονίκης. Μόνο η Αγγλία συνέχισε πλέον, αν και μόνο σε διπλωματικό επίπεδο, να υποστηρίζει την Ελλάδα στον ελληνοτουρκικό πόλεμο. 
Μερικούς μήνες αργότερα το σκηνικό αλλάζει ριζικά. Η Τουρκία με ηγέτη τον Κεμάλ Ατατούρκ καταφέρνει να συμφωνήσει με Γαλλία και Ιταλία και να επιτύχει την προμήθεια του τουρκικού στρατού με πολεμικό υλικό από τις προαναφερόμενες χώρες. 
Την άνοιξη του 1921, ο Ελληνικός στρατός, ύστερα από στρατιωτικό συμβούλιο, αποφάσισε προέλαση προς την Άγκυρα και κατέλαβε καίρια στρατηγικά σημεία (Εσκί-Σεχίρ &amp; Αφιόν-Καραχισάρ), χωρίς όμως να καταφέρει να εξαλείψει την τουρκική απειλή. Με το πέρασμα του χρόνου η εκστρατεία εξελίχθηκε οικονομικά δυσβάσταχτη για το Ελληνικό κράτος αφού κόστιζε 8.000.000 δραχμές ημερησίως. Ο Κεμάλ ως αρχιστράτηγος του τουρκικού στρατού με μυστική συμφωνία με τους Γάλλους (Συνθήκη της Άγκυρας, 20 Οκτωβρίου του 1921) ακύρωσε τη συνθήκη των Σεβρών, ενώ παράλληλα οι Γάλλοι εγκατέλειψαν την Κιλικία αφήνοντας άφθονο πολεμικό υλικό στα χέρια των Τούρκων. Στις 5 Απριλίου 1922 η Ιταλία εκκένωσε την περιοχή της Εφέσου, την οποία και κατέλαβε ο ελληνικός στρατός. 
Η προέλαση του ελληνικού στρατού προς την Άγκυρα είχε τερματιστεί στη Μάχη στον Σαγγάριο τον Αύγουστο του 1921. Ακολούθησε στασιμότητα για περίπου ένα χρόνο, η οποία έφθειρε το ηθικό του στρατεύματος και αντίθετα έδωσε χρόνο στον Κεμάλ να αναδιοργανωθεί.
Μετά την, εκ των συνθηκών πλέον, αναγκαστική καθήλωση του ελληνικού στρατού και την παραίτησή από την πρωτοβουλία των επιχειρήσεων που, έως και πριν τη μάχη του Σαγγάριου είχε, η ελληνική κυβέρνηση είχε συνειδητοποιήσει το επερχόμενο αδιέξοδο και σε συνεργασία με τον Ύπατο Αρμοστή Σμύρνης Αριστείδη Στεργιάδη είχε αποφασίσει την (στρατιωτική) εκκένωση ολόκληρης της Μικράς Ασίας, ήδη από τον Απρίλιο του 1922. Σε σχετική επιστολή της "Έκθεσης Πεπραγμένων" της Επιτροπής Εθνικής Άμυνας Κωνσταντινουπόλεως προς τον Ελευθέριο Βενιζέλο με ημερομηνία 23 Απριλίου 1922, αναφέρονται τα εξής: "... "Παρά το άνισον του αγώνος κ. Πρόεδρε, νομίζομεν ότι υπάρχει ακόμη ελπίς σωτηρίας. Κυρίως σήμερον πρόκειται περί του πως θα εξασφαλησθή η διάρκεια του πολέμου κατά το θέρος"..." και "... "είμεθα υποχρεωμένοι να τηρήσωμεν την μέχρι τούδε τηρηθείσαν απειλητική στάσιν μας κατά του αθηναϊκού καθεστώτος δια να το εξαναγκάσωμεν όπως μη τολμήσει να πραγματοποιήση την εκκένωσιν της Μικράς Ασίας διαρκούντος του θέρους"..." 
Τον Μάιο του 1922 η [[Κυβέρνηση Δημητρίου Γούναρη 1922|κυβέρνηση Γούναρη]] παραιτήθηκε υπό το βάρος των εξελίξεων και την εξουσία ανέλαβε η [[Κυβέρνηση Πέτρου Πρωτοπαπαδάκη 1922|κυβέρνηση του Πέτρου Πρωτοπαπαδάκη]] (πριν την κυβέρνηση του Πρωτοπαπαδάκη είχε ανέλθει στην εξουσία η εξαήμερη [[Κυβέρνηση Νικολάου Στράτου 1922|κυβέρνηση του Νικόλαου Στράτου]].
Επίσης, ο αντιστράτηγος [[Αναστάσιος Παπούλας]] παραιτήθηκε λόγω διαφωνίας με την κυβέρνηση. Στη θέση του ανήλθε ο [[Γεώργιος Χατζανέστης]] . Σε διπλωματικό επίπεδο, οι προσπάθειες που γινόντουσαν όλο αυτό το διάστημα ("Συνέδρια του Λονδίνου"), μεταξύ Δυνάμεων, Ελληνικής κυβέρνησης και Τούρκων εκπροσώπων για συμβιβαστική λύση, δεν κατέληγαν σε κάποια συμφωνία. Εν τω μεταξύ , η οικονομική κατάσταση της χώρας βρισκόταν σε τραγικό επίπεδο. Ο [[Πέτρος Πρωτοπαπαδάκης]], υπουργός οικονομικών, εφάρμοσε ένα σύστημα παγκοσμίως πρωτότυπο: διχοτόμησε το [[χαρτονόμισμα]] επιβάλλοντας αναγκαστικό εσωτερικό δάνειο. Αν και το σύστημα απέδωσε, εντούτοις επέτεινε τη λαϊκή δυσαρέσκεια.
Τον Ιούλιο του 1922 η [[Κυβέρνηση Πέτρου Πρωτοπαπαδάκη 1922|κυβέρνηση Πρωτοπαπαδάκη]] ψήφισε τον νόμο 2870 (ΦΕΚ Α 119/1922) "Περί της παρανόμου μεταφοράς προσώπων ομαδόν ερχομένων εις Ελληνικούς λιμένας εκ της αλλοδαπής". Σύμφωνα με την άποψη του ιστορικού [[Βλάσης Αγτζίδης|Βλάσση Αγτζίδη]], ο νόμος αυτός εξυπηρετούσε τα σχέδια της ελληνικής κυβέρνησης να εμποδίσουν την άφιξη και κατ΄ επέκταση την σωτηρία την προσφύγων που θα συνέρρεαν στην Ελλάδα μετά την αποτυχία της Μικρασιατικής εκστρατείας.. 
Παράλληλα, η αντιπαλότητα σε πολιτικό επίπεδο, μεταξύ της κυβέρνησης και της αντιπολίτευσης συνεχιζόταν αμείωτη, γεγονός που εκφραζόταν στους πηχυαίους τίτλους των εφημερίδων της εποχής. Χαρακτηριστικά ήταν τα πρωτοσέλιδα του "Έθνους" και του "Σκριπ" (φιλοβενιζελική η πρώτη, αντιβενιζελική η δεύτερη) με ημερομηνία 1 Ιουνίου 1922, όταν κατηγορίες αλλήλο-εκτοξεύονταν ανάλογα με την τοποθέτηση της εφημερίδας. Η νέα κυβέρνηση ζήτησε την άδεια των συμμάχων για στρατιωτική επιχείρηση στη [[Κωνσταντινούπολη]]. Οι Δυνάμεις όμως αρνήθηκαν και επισήμαναν ότι "δόθηκαν εντολές στα συμμαχικά στρατεύματα στη Κωνσταντινούπολη και την Μ. Ασία να εμποδίσουν κάθε ελληνική κίνηση για την κατάληψή της".
Αύγουστος 1922.
[[Αρχείο:Greek soldiers at Afyon Karahisar, 1922.jpg|thumb|Έλληνες στρατιώτες στο Αφιόν Καραχισάρ.]]
Στις 4:30 π.μ. της 6 Αυγούστου του 1922, ο τουρκικός στρατός επιχείρησε δύο ανεξάρτητες μεταξύ τους ενέργειες που είχαν διερευνητικό χαρακτήρα, προσβάλλοντας ευάλωτα σημεία των ελληνικών γραμμών άμυνας. Στη δεύτερη από τις δύο περιπτώσεις (η πρώτη αποκρούστηκε με επιτυχία) οι εχθρικές δυνάμεις κτύπησαν την Ορτάντζα του τομέα Μπουλαντάν, με αποτέλεσμα να διασπάσουν τη γραμμή της και με συνέπεια τη σύμπτυξη των Ελλήνων μαχητών. Τα ξημερώματα (ώρα 4:00 π.μ.) της 13ης Αυγούστου του 1922 ο τουρκικός στρατός (40 - 50.000 άνδρες) αποτελούμενος από συνολική δύναμη 17 Μεραρχιών (Ι και ΙΙ Στρατιές, υπό τους Νουρεδδίν πασά και Γιακούπ Σεβδή πασά, αντίστοιχα) επιτέθηκε από δύο πλευρές (κύριος και δευτερεύον Τομείς) στις ελληνικές δυνάμεις του [[Αφιόν Καραχισάρ]], που τις αποτελούσαν 9 Μεραρχίες πεζικού. Η επίθεση των Τούρκων, την οποία διεύθυνε ο ίδιος ο Κεμάλ (από κοινού με τον [[Ισμέτ Ινονού|Ισμέτ πασά]], διοικητή του Δυτικού Μετώπου και το Φεβζή πασά, πρωθυπουργό και Αρχηγό του Γενικού Επιτελείου του τουρκικού στρατού) ήταν αναμενόμενη, όμως παρόλ' αυτά αιφνιδίασε με την σφοδρότητά της την ηγεσία του Ελληνικού στρατού, που περίμενε να αντιμετωπίσει άτακτα σώματα. Το πυροβολικό του Νουρεδδίν (250 πυροβόλα έναντι 100 Ελληνικών) σε συνεργασία με το Ιππικό (συνολικά 2 Σ.Σ. εκ των οποίων το ένα υπό το Φαχρεδδίν πασά, αποτελούμενο από τρεις Μεραρχίες κι έπειτα από βραδινή πορεία στην δύσβατη -και αφύλακτη από ελληνικές μονάδες- περιοχή του Αχούρ Νταγ, εισέδυσε σε ένα κενό περίπου 15 χλμ. που υπήρχε στο κέντρο της Ι Ελληνικής Μεραρχίας και έτσι βρέθηκε στα νώτα των Ελλήνων μαχητών) ανάγκασαν σε ελάχιστο χρόνο την 1η &amp; 4η μεραρχία στρατού σε υποχώρηση. Παράλληλα και επί διήμερο (13-14 Αυγούστου) οι δυνάμεις του Σεβδή απασχολούσαν υπέρτερες Ελληνικές μονάδες στο δευτερεύοντα Τομέα έως το [[Εσκί Σεχίρ]]. Στον νότο είχαν εγκλωβιστεί δύο σώματα στρατού, του [[Αθανάσιος Φράγκος|Αθανασίου Φράγκου]] και του [[Νικόλαος Τρικούπης|Νικολάου Τρικούπη]]. Στις 17 Αυγούστου ο στρατός του [[Νικόλαος Τρικούπης|Νικολάου Τρικούπη]] περικυκλώθηκε από τους Τούρκους και σταδιακά διασπάστηκε με αποτέλεσμα στις 20 Αυγούστου ο Τρικούπης και η φάλαγγα του, η οποία συμπεριλάμβανε δύο στρατηγούς διοικητές Σωμάτων, έναν μέραρχο, 190 αξιωματικούς και 4.500 οπλίτες, να παραδοθούν. [[Αρχείο:Greek soldiers retreat, 1922.jpeg|thumb|Η υποχώρηση του ελληνικού στρατού.]]
Στον Βορρά, το Γ΄ Σώμα Στρατού δεν είχε ιδιαίτερες απώλειες, επειδή το κύριο βάρος της τουρκικής επίθεσης το είχαν δεχτεί οι μεραρχίες του νότου. Στις 24 Αυγούστου έφτασε με όλα του τα πολεμοφόδια στην [[Προύσα]] και συνέχισε την πορεία του προς τα παράλια. Βέβαια υπήρξαν περιστατικά διάλυσης, όπως η αποκοπή και η αιχμαλώτιση της 11ης μεραρχίας από υποδεέστερες τουρκικές δυνάμεις στα [[Μουδανιά]]. Στον αντίποδα, χαρακτηριστικό παράδειγμα πειθαρχίας επέδειξε η [[Ανεξάρτητη Μεραρχία]] υπό τον Δημήτριο Θεοτόκη, η οποία μέσα στον γενικό πανικό που υπήρχε διατήρησε την πειθαρχία της και κατευθύνθηκε με μηδαμινές απώλειες στα ελληνικά παράλια της Μικράς Ασίας. Ο κύριος λόγος της επιτυχίας της μεραρχίας ήταν η ειλικρίνεια που έδειξαν οι αξιωματικοί της απέναντι στους στρατιώτες για τις δυσκολίες της κατάστασης που αντιμετώπιζαν, γεγονός που επέδρασε σημαντικά στην ψυχολογία των στρατιωτών και τους συσπείρωσε.
Η εκκένωση της Μικράς Ασίας από τον ελληνικό στρατό.
Στις 24 Αυγούστου η στρατιωτική ηγεσία συγκεντρώθηκε στη [[Σμύρνη]] και εξέδωσε διαταγές. Όμως οι διαταγές δεν είχαν ουσιαστικό αποδέκτη αφού όχι μόνο οι επικοινωνίες είχαν διακοπεί αλλά και οι στρατιώτες δεν υπάκουαν. Η αμυντική τακτική ήταν αδύνατη αφού τα σώματα στρατού είχαν αποκοπεί και κατευθύνονταν στα παράλια της [[Μικρά Ασία|Μικράς Ασίας]]. Στις 5 Σεπτεμβρίου τα τελευταία τμήματα του Γ'Σώματος Στρατού εγκατέλειψαν την Μικρά Ασία από το λιμάνι της Αρτάκης αφήνοντας τους ανυπεράσπιστους Μικρασιάτες στο έλεος των Τούρκων, οι οποίοι ιδίως στην περιοχή της Σμύρνης μέχρι τέλους διαβεβαιώνονταν από τις Ελληνικές Αρχές και την Αρμοστεία ότι δεν υπήρχε κίνδυνος και λόγος ανησυχίας. Μάλιστα δε, δια στόματος του υπουργού Στρατιωτικών [[Νικόλαος Θεοτόκης|Νικολάου Θεοτόκη]] οι Σμυρνιοί διαβεβαιώθηκαν πως «η Σμύρνη δεν θα εγκαταλειφθεί». Τέσσερις μέρες αργότερα, η κυβέρνηση Πρωτοπαπαδάκη παραιτήθηκε και, ύστερα από προσπάθειες του Παλατιού, σχηματίστηκε κυβέρνηση υπό τον Ν. Τριανταφυλλάκο. Στις 8 Σεπτεμβρίου οι πρώτοι Τούρκοι στρατιώτες μπήκαν στη Σμύρνη και στις 13 Σεπτεμβρίου (18 Αυγούστου σύμφωνα με το Ιουλιανό ημερολόγιο) ξεκίνησε η [[Καταστροφή της Σμύρνης|καταστροφή]]. Την ίδια μέρα τα τελευταία ελληνικά στρατεύματα αποχώρησαν από την [[Προύσα]], βάζοντας φωτιά στην πόλη. Η πυρκαγιά πάντως τέθηκε γρήγορα υπό έλεγχο και μόνο μία συνοικία καταστράφηκε. Στις 13 Σεπτεμβρίου, τα τελευταία ελληνικά στρατεύματα οχυρώθηκαν στην [[Χερσόνησος της Ερυθραίας|Χερσόνησο της Ερυθρών]], με ισχυρή στρατιωτική δύναμη να φυλάει το λεπτότερο σημείο του ισθμού, μήκους 11 χιλιομέτρων. Από εκεί ξεκίνησε η οργανωμένη και ασφαλής αποχώρηση των ελληνικών στρατευμάτων. Όσοι στρατιώτες επρόκειτο να επιστρέψουν στον Πειραιά αφοπλίστηκαν, αλλά αυτοί που μεταφέρθηκαν στη Θράκη διατήρησαν τον οπλισμό τους. Τα νησιά του Αιγαίου γέμισαν Έλληνες στρατιώτες. Παράλληλα, καθώς υπήρχε πλέον σοβαρό ενδεχόμενο η ελληνοτουρκική σύρραξη να επεκταθεί στα Βαλκάνια, η [[Ρουμανία]] και η [[Γιουγκοσλαβία]] δήλωσαν ξεκάθαρα τη πρόθεσή τους να βοηθήσουν την Ελλάδα σε ένα τέτοιο ενδεχόμενο, ενώ παράλληλα οι Τούρκοι της Θράκης, ενθαρρυμένοι από τις επιτυχίες των κεμαλικών, ξεκίνησαν αντιχριστιανικά κινήματα.. Στις 15 Σεπτεμβρίου, με τα τουρκικά στρατεύματα να απέχουν μόλις 55 χιλιόμετρα από την Κωνσταντινούπολη, ο βρετανικός στόλος που βρισκόταν στην Πόλη δέχτηκε εντολή να μην επιτρέψει σε κανέναν Τούρκο να περάσει σε ευρωπαϊκό έδαφος. Ωστόσο ο βρετανικός τύπος ήταν προβληματισμένος με τη στάση των Γάλλων, για τους οποίους υπήρχαν υποψίες ότι ήταν διατεθειμένοι να δώσουν εδάφη της Θράκης και την [[Αδριανούπολη]] στους Τούρκους. Παράλληλα, μουσουλμανικές χώρες σε όλον τον πλανήτη συνεχάρηκαν τους Τούρκους για τα κατορθώματά τους. Ταυτόχρονα στη Σμύρνη, η φωτιά που ξεκίνησε στην αρμένικη συνοικία έκαψε τις συνοικίες των Ελλήνων, των Ευρωπαίων και έφτασε και στις τουρκικές. Τα στρατεύματα των κεμαλικών έκαναν κάποιες προσπάθειες να σταματήσουν το χάος, αλλά κυρίως οι άτακτοι Τούρκοι [[τσέτες]] είχαν βγει εκτός ελέγχου και λεηλατούσαν, βίαζαν και σκότωναν. Ανάμεσα στα εγκλήματα των Τούρκων αναφέρεται και η απαγωγή κοριτσιών από το Αμερικανικό Κολλέγιο Θηλέων, με τη μοίρα τους να αγνοείται. Φέρεται πως οι αμερικανικές φίρμες χτυπήθηκαν οικονομικά από την Καταστροφή της Σμύρνης. 
Στις 16 Σεπτεμβρίου, βρετανικά στρατεύματα τοποθετήθηκαν στα Δαρδανέλλια για κάθε ενδεχόμενο και οι Βρετανοί δήλωσαν την επιθυμία τους να διατηρηθεί η ουδετερότητα των Στενών. Παράλληλα, με τη Καταστροφή της Σμύρνης να συνεχίζεται, τουλάχιστον 25.000 γυναίκες και κορίτσια αιχμαλωτίστηκαν και μεταφέρθηκαν στην ενδοχώρα. 
Από τις 18 Σεπτεμβρίου, πρόσφυγες έφταναν κατά χιλιάδες στην Αθήνα, ενώ οι Βρετανοί κινητοποίησαν ολόκληρο τον Ατλαντικό στόλο και εντατικοποίησαν τις εργασίες των εργοστασίων για περίπτωση σύρραξης με τους Τούρκους. Ταυτόχρονα οι κεμαλικοί εισέβαλαν στην ουδέτερη ζώνη και ετοιμάστηκαν να καταλάβουν τα Στενά ώστε να πετύχουν ευνοϊκότερους όρους σε μία συνθήκη. Οι Γάλλοι αντιτέθηκαν στην ένοπλη σύγκρουση στα Δαρδανέλλια και τα εκκένωσαν από τα στρατεύματά τους, αλλά οι Βρετανοί, αποφασισμένοι να διατηρήσουν την ανεξαρτησία των Στενών, έστειλαν 10.000 στρατεύματα, με την υποστήριξη των Ιταλών, οι οποίοι όμως ήταν επίσης κατά του ενδεχομένου σύγκρουσης. Ωστόσο την επόμενη μέρα και οι Ιταλοί εκκένωσαν τα Δαρδανέλλια.
Μέσα στις επόμενες μέρες οι Βρετανοί ήταν έτοιμοι να έρθουν σε σύγκρουση με τους κεμαλικούς για τον έλεγχο των Δαρδανελλίων, ενώ η Γαλλία ακολούθησε ρόλο μεσάζοντα, προσπαθώντας να αποτρέψει τον πόλεμο. Ωστόσο, στις 29 Σεπτεμβρίου ο Κεμάλ συμβιβάστηκε ώστε να μην επιτεθεί και υποσχέθηκε την αποστρατικοποίηση των Στενών, με τον όρο η Ανατολική Θράκη να περιέλθει στους Τούρκους. Έτσι οι εχθροπραξίες σταμάτησαν και άνοιξε ο δρόμος για την [[Συνθήκη της Λωζάνης]], η οποία υπογράφτηκε το επόμενο έτος. 
Αναφορές σε κτηνωδίες.
Σφαγές από την πλευρά Τούρκων.
[[Αρχείο:02.09.1922 eleuthero vima.jpg|thumb|Πρωτοσέλιδο της εφημερίδας Ελεύθερο Βήμα 2/9/1922: "Η ΣΜΥΡΝΗ ΚΑΙΕΤΑΙ - Ο ΜΗΤΡΟΠΟΛΙΤΗΣ ΧΡΥΣΟΣΤΟΜΟΣ ΕΚΡΕΟΥΡΓΗΘΗ - ΟΙ ΧΡΙΣΤΙΑΝΟΙ ΣΦΑΖΟΝΤΑΙ!". Η κοινή γνώμη αγνοούσε την ταχύτητα της κατάρρευσης του ελληνικού στρατού στο μέτωπο. Τα νέα για την εγκατάλειψη των Ελλήνων της Μικράς Ασίας στην τύχη τους και οι θηριωδίες που ακολούθησαν έφτασαν σαν κεραυνός εν αιθρία.]]
Συνολικά η Μικρασιατική εκστρατεία είχε ως αποτέλεσμα πάνω από 25.000 νεκρούς και τραυματίες στρατιώτες από ελληνικής πλευράς. Πάνω από 1.500.000 Έλληνες αναγκάστηκαν να εγκαταλείψουν τις εστίες των προγόνων τους και να έρθουν σαν πρόσφυγες στην Ελλάδα, αφήνοντας πίσω τους πάνω από 600.000 νεκρούς.
Σύμφωνα με τα στοιχεία που έδωσε ο Ελ. Βενιζέλος με το υπόμνημά του στη Συνδιάσκεψη της Ειρήνης του Παρισιού, στη Μικρά Ασία ζούσαν 1.694.000 Έλληνες. Στη Θράκη και την περιοχή της Κωνσταντινούπολης 731.000. Στην περιοχή της Τραπεζούντας 350.000 και στα [[Άδανα]] 70.000. Σύνολο 2.845.000 Έλληνες που αποτελούσαν το 20% του πληθυσμού της περιοχής που κυριαρχούσε οικονομικά, είχε δε καταφέρει να διατηρήσει την πολιτιστική του κληρονομιά παρ' ότι αποτελούσε μειονότητα σε εχθρικό περιβάλλον.
[[Αρχείο:Asia Minor massacres.jpg|thumb|Πρόσφυγες συνωστίζονται στην προκυμαία της Σμύρνης για να γλιτώσουν από τη φωτιά (1922).]]
Οι Τούρκοι ήθελαν να εξαφανίσουν κάθε ελληνικό στοιχείο από την Μικρά Ασία, προβαίνοντας σε ανείπωτα εγκλήματα, σύμφωνα και με τις μαρτυρίες των Δυτικών αυτοπτών μαρτύρων: Μαζικές πυρπολήσεις κτηρίων και ανθρώπων, βιασμοί, εκτελέσεις, βασανιστήρια κτλ. Αμερικανοί μάρτυρες διηγούνται ιστορίες για πυρπολήσεις αρρώστων μέσα σε νοσοκομεία και παιδιών μέσα σε σχολεία. Σύμφωνα δε με τον ανταποκριτή των [[Τάιμς του Λονδίνου]], πολλοί Χριστιανοί κάηκαν μέσα στις εκκλησίες τους, όταν αφού κατέφευγαν σε αυτές, οι Τούρκοι τούς έβαζαν επί τούτου φωτιά.
Η γνωστή εκείνα τα χρόνια αμερικανίδα ιατρός M. C. Elliott, που επί πολλά χρόνια είχε υπηρετήσει σε νοσοκομεία της Εγγύς Ανατολής, κατέθεσε τις εμπειρίες της, σύμφωνα με τις οποίες περιέθαλψε εκατοντάδες βιασμένες, από Τούρκους, Χριστιανές κοπέλες και άκουσε για αμέτρητες άλλες τέτοιες περιπτώσεις, αλλά δεν είδε ούτε μία Τουρκάλα σε αντίστοιχη κατάσταση.
Στους χριστιανούς-θύματα των τουρκικών θηριωδιών συγκαταλέγεται και ο Μητροπολίτης [[Χρυσόστομος Σμύρνης]], ο οποίος συνελήφθη, βασανίσθηκε, τυφλώθηκε και διαμελίστηκε από τον τουρκικό όχλο βρίσκοντας μαρτυρικό θάνατο στις 27 Αυγούστου 1922. Μαζί με τον Μητροπολίτη, από τον τουρκικό όχλο δολοφονήθηκαν και δύο επιφανή μέλη της [[Μικρασιατική Άμυνα|Μικρασιατικής Άμυνας]], ο δημογέροντας Γεώργιος Κλημάνογλου (τον οποίο απαγχόνισαν) και ο διαπρεπής νομικός [[Νικόλαος Τσουρούκτσογλου]] (τον οποίο έσυραν, δεμένο από τα πόδια πίσω από αυτοκίνητο στα λιθόστρωτα στενά της πόλης).
Αποκορύφωμα αποτέλεσε η πυρπόληση της αρμενικής και της ελληνικής συνοικίας της Σμύρνης. Το κάψιμο των σπιτιών ανάγκασε τους κρυμμένους σε αυτά Χριστιανούς να βγουν έξω στους δρόμους, με αποτέλεσμα και οι τελευταίοι που είχαν γλυτώσει από τις προηγούμενες σφαγές, να πέφτουν στα χέρια των Τούρκων και να υφίστανται τρομερούς βασανισμούς πριν τον θάνατό τους. Μεταξύ των θυμάτων, υπήρξαν και μεμονωμένες περιπτώσεις φόνων Δυτικών, όπως του Βρετανού συνταγματάρχη Murphy που σκοτώθηκε ενώ προσπαθούσε να προστατέψει το προσωπικό του από αρπαγές και βιασμούς ή του Ολλανδού εμπόρου Oscar de Jongh και της γυναίκας του.
Πρόσφυγες από τη Σμύρνη αναφέρουν ότι οι Τούρκοι στρατιώτες σκότωναν αδιακρίτως με πολυβόλα. Ταυτόχρονα, λίγοι Αμερικανοί παρείχαν ανθρωπιστική βοήθεια. Η πόλη εξαφανίστηκε καθώς από την πυρκαγιά διασώθηκε μόνο η τουρκική και η εβραϊκή συνοικία. 
Οι σφαγές κατά Ελλήνων και Αρμενίων από τους Τούρκους έκαναν τον Αμερικανό Πρόξενο στη Σμύρνη, [[Τζωρτζ Χόρτον]] (George Horton), να γράψει: «Ένα από τα δυνατώτερα συναισθήματα που πήρα μαζί μου απ’ τη Σμύρνη ήταν το συναίσθημα της ντροπής, διότι άνηκα στο ανθρώπινο γένος»
Σφαγές από την πλευρά Ελλήνων.
[[Αρχείο:Destroyed street in Manisa.jpg|thumb|Άποψη της, πυρπολημένης από τον υποχωρούντα Ελληνικό στρατό, [[Μαγνησία (Μικρά Ασία)|Μαγνησίας]] (σημ. Μανίσα).]]
Ο Βρετανός ιστορικός [[Άρνολντ Τόινμπι]] έγραψε ότι υπήρξαν οργανωμένες σφαγές κατά την διάρκεια της ελληνικής κατοχής της Σμύρνης. Ανέφερε ότι ο ίδιος και η γυναίκα του ήταν αυτόπτες μάρτυρες των «ελληνικών κτηνωδιών» - όπως τις περιγράφει - στις περιοχές [[Γιάλοβα]]ς (Yalova), [[Κίος|Κίου]] (Gemlik) και [[Νικομήδεια]]ς (İzmit) και ότι όχι μόνο βρήκαν αδιαμφισβήτητες αποδείξεις στην μορφή «καμένων και λεηλατημένων σπιτιών, πτωμάτων που είχαν σφαχτεί πρόσφατα και τρομοκρατημένους επιζώντες», αλλά είδαν επίσης Χριστιανούς πολίτες να ληστεύουν και στρατιωτικούς να προβαίνουν σε εμπρησμούς. Σύμφωνα με τον Τόινμπι, με την άφιξη των ελληνικών δυνάμεων εκδιώχθηκε ο άμαχος τουρκικός πληθυσμός, εξαναγκάζοντας χιλιάδες άστεγους πλέον να φύγουν από τις κατεχόμενες περιοχές. Επίσης αναφέρεται ότι οι Έλληνες, αποχωρώντας από την [[Προύσα]], έβαλαν φωτιά σε διάφορα σημεία της πόλης. Η φωτιά τέθηκε υπό έλεγχο γρήγορα και μόνο μία συνοικία καταστράφηκε. .
Αντιδιαμετρικά κινείται ο Αμερικανός διπλωμάτης [[Τζωρτζ Χόρτον]]. Στο βιβλίο του, «Η Κατάρα της Ασίας», αφιερώνει ένα ολόκληρο κεφάλαιο «Η Θεωρία του 50-50», στο οποίο αντικρούει τη θεωρία περί σφαγών από Έλληνες, θεωρώντας ότι αποτελεί έξυπνη τούρκικη προπαγάνδα. Ως αυτόπτης μάρτυρας στη Σμύρνη, γράφει ότι το σύνολο του ελληνικού στρατού τήρησε εξαιρετική στάση απέναντι στον τουρκικό λαό, ενώ κάνει ιδιαίτερη μνεία στην ελληνική διοίκηση της Σμύρνης για την αμερόληπτη εφαρμογή του νόμου, σε βαθμό που ο Κυβερνήτης Στεργιάδης, να χάσει τη δημοτικότητά του στο ελληνικό στοιχείο.
Επίλογος.
[[Αρχείο:Plastiras Gonatas and Georgios Papandreou, 1922, in Mousounitsa.jpg|thumb|Η ηγεσία του [[Κίνημα της 11ης Σεπτεμβρίου 1922|κινήματος της 11ης Σεπτεμβρίου]].]]
Μετά την κατάρρευση του μετώπου, βενιζελικοί στρατιωτικοί επαναστάτησαν με το [[Κίνημα της 11ης Σεπτεμβρίου 1922]]. Απαίτησαν την παραίτηση του Κωνσταντίνου, θεωρώντας τον από τους κύριους υπαίτιους των τραγικών εξελίξεων, και τη σύσταση νέας κυβέρνησης που να έχει την εμπιστοσύνη της [[Αντάντ]]. Με τον Βασιλιά να αποχωρεί στο εξωτερικό και την κυβέρνηση να παραιτείται, συστάθηκε στην Αθήνα [[Η δίκη των έξι|έκτακτο στρατοδικείο]] ([[Η δίκη των εξ|"δίκη των έξι"]], επειδή έξι τελικά καταδικάστηκαν και εκτελέστηκαν), με πρόεδρο τον στρατηγό [[Αλέξανδρος Οθωναίος|Αλέξανδρο Οθωναίο]], όπου παραπέμφθηκαν οχτώ υψηλόβαθμα στελέχη της κυβέρνησης Γούναρη, με την κατηγορία της εσχάτης προδοσίας. Παράλληλα ο Ελευθέριος Βενιζέλος τοποθετήθηκε επικεφαλής των διαπραγματεύσεων με τις Ευρωπαϊκές Δυνάμεις και τους Τούρκους εκπροσώπους. Η ηττημένη Ελλάδα θα υπογράψει τελικά στις 24 Ιουλίου 1923 την [[Συνθήκη της Λωζάνης]], η οποία αντικατέστησε τη Συνθήκη των Σεβρών.
Η δίκη των υπαιτίων πραγματοποιήθηκε με συνοπτικές διαδικασίες και, χωρίς να αποδειχθεί η ενοχή των κατηγορουμένων, κατέληξε -κυρίως για την εκτόνωση της λαϊκής αγανάκτησης- με την καταδίκη σε θάνατο των: [[Δημήτριος Γούναρης|Δημητρίου Γούναρη]], [[Νικόλαος Θεοτόκης|Νικόλαου Θεοτόκη]], [[Γεώργιος Χατζανέστης|Γεώργιου Χατζανέστη]], [[Πέτρος Πρωτοπαπαδάκης|Πέτρου Πρωτοπαπαδάκη]], [[Γεώργιος Μπαλτατζής|Γεώργιου Μπαλτατζή]] και [[Νικόλαος Στράτος|Νικόλαου Στράτου]], στις 28 Νοεμβρίου 1922, απόφαση που θεωρήθηκε από πολλούς ως προαποφασισμένη. Οι κυριότερες κατηγορίες των μαρτύρων συνέγκλιναν στο ότι "οι κατηγορούμενοι τοποθέτησαν τα συμφέροντα του Θρόνου πάνω από τα Εθνικά συμφέροντα". Η εκτέλεση έγινε την ίδια μέρα στου [[Γουδή]] και προκάλεσε αντιδράσεις στο εσωτερικό της χώρας αλλά και στο εξωτερικό. 88 χρόνια αργότερα, το 2010, ο [[Άρειος Πάγος]] αναίρεσε την απόφαση του στρατοδικείου και αθώωσε τους καταδικασθέντες, μετά θάνατον.
Το 2008 ο εγγονός του Πέτρου Πρωτοπαπαδάκη, Μιχαήλ, έκανε προσφυγή στον Άρειο Πάγο ζητώντας την ακύρωση της καταδικαστικής απόφασης του 1922 και την επανάληψη της δίκης. Παρουσίασε ως στοιχεία μια επιστολή και μια ομιλία του Βενιζέλου που ανέφεραν ότι ουδείς εκ των 6 δεν ήταν στην πραγματικότητα ένοχος. Η κίνηση προκάλεσε την αντίδραση της Ομοσπονδίας Προσφυγικών Σωματείων Ελλάδος, ζητώντας να απορριφθεί το αίτημα του Πρωτοπαπαδάκη. Παρόλα αυτά, τον Οκτώβριο του 2010 αυτό έγινε δεκτό, αθωώνοντάς και τους έξι καταδικασθέντες. 
Αποτίμηση.
[[Αρχείο:Greek and Armenian refugee children near Athens, 1923.jpg|thumb|Προσφυγόπουλα, Έλληνες και Αρμένιοι, στην Αθήνα (1923).]]
Η Μικρασιατική Καταστροφή θεωρείται ως η μεγαλύτερη συμφορά του Νεότερου Ελληνισμού. Με τη [[Συνθήκη της Λωζάνης]] και την υποχρεωτική [[Ελληνοτουρκική ανταλλαγή πληθυσμών του 1923|ανταλλαγή πληθυσμών]], ο Ελληνισμός της Μικράς Ασίας και της Ανατολικής Θράκης ξεριζώθηκε από την προαιώνια πατρίδα του. Εκατοντάδες χιλιάδες Έλληνες και Αρμένιοι Χριστιανοί εξοντώθηκαν και οι υπόλοιποι ήρθαν ως πρόσφυγες, χωρίς τις περιουσίες τους, στην Ελλάδα. Το σχεδόν χρεοκοπημένο ελληνικό κράτος έπρεπε τάχιστα να στεγάσει και να περιθάλψει αυτόν τον τεράστιο πληθυσμό.
Παράλληλα, με την αποχώρηση μουσουλμάνων στο θρήσκευμα από την ελληνική επικράτεια, η Ελλάδα κατέστη περισσότερο εθνικά και θρησκευτικά ομοιογενής, αλλά η [[Μεγάλη Ιδέα]] -κύριος συνεκτικός δεσμός της κοινωνίας και ο κύριος στόχος της ελληνικής εξωτερικής πολιτικής για σχεδόν 100 χρόνια- έλαβε τέλος.
Η Καταστροφή του 1922 θα επιφέρει βαθιές τομές εντός της ελληνικής κοινωνίας σε όλα τα επίπεδα: οικονομικό (δημιουργία πολυπληθούς εργατικής τάξης στα μεγάλα αστικά κέντρα, καθώς και [[αστυφιλία]]), πολιτικό (ριζοσπαστικοποίηση των πολιτικών δυνάμεων), καθώς και πολιτισμικό (νέα μουσικά ακούσματα, κουζίνα, νέες πνευματικές αναζητήσεις και λογοτεχνικά ρεύματα, όπως η [[Γενιά του ’30 (πεζογραφία)|γενιά του ’30]] κτλ).
Η άφιξη και εγκατάσταση των προσφύγων στην Ελλάδα επηρέασε βαθιά κάθε πτυχή της ζωής, κοινωνική, πολιτική, πολιτισμική. Οι συντηρητικές και κλειστές, αγροτικές κοινωνίες των αυτοχθόνων ήρθαν σε επαφή με νέες αξίες και συνήθειες, πολλές από τις οποίες δεν ήταν σε θέση να αποδεχτούν. Ένα σχετικό παράδειγμα αποτελεί η αρνητική εικόνα που είχαν σχηματίσει για τις γυναίκες των προσφύγων ως «αμφιβόλου ηθικής», απόρροια των πεποιθήσεων της εποχής, καθώς πολλές από εκείνες είχαν φτάσει στην Ελλάδα χωρίς τον άντρα, τον πατέρα ή τον αδερφό τους, που είχαν χάσει τη ζωή τους στον πόλεμο. Αλλά και γενικότερα, η διαφορά στον τρόπο ζωής, σε πολλές περιπτώσεις ακόμα και στη γλώσσα, καθιστούσε τους ντόπιους Έλληνες αρνητικά διακείμενους απέναντι στους νεοφερμένους. Επιπλέον, η καταστροφή και η ανταλλαγή είχαν φέρει στη χώρα περίπου 300.000 άντρες με εκλογικό δικαίωμα, που θεωρούσαν τον βασιλιά ως υπαίτιο των δεινών τους. Το Σύμφωνο της Άγκυρας το 1930 εξανέμιζε κάθε ελπίδα που είχαν να πάρουν πίσω τις περιουσίες που είχαν εγκαταλείψει με την έξοδό τους. Αυτό οδήγησε στη διαμόρφωση ταξικής συνείδησης και τη στροφή προς τον κομμουνισμό, γεγονός επίσης αντίθετο προς τη μέχρι τότε γενικότερη μετριοπάθεια της ελληνικής κοινωνίας. 
Η εναλλαγή των κυβερνόντων προσώπων επέφερε, εκτός από πλήθος απόψεων που επικράτησαν και σοβαρές αντιπαλότητες και συγκρούσεις στο εσωτερικό της χώρας, που συνέβαλαν σημαντικά στην εξέλιξη των πολεμικών της κινήσεων στην Ανατολή. Η έντονη, και μάλλον δυσανάλογη, αυτοπεποίθησή της, όσον αφορά την επεκτατική της διάθεση, αποδείχθηκε καταλυτική δύναμη για την απώλεια εδαφών και τον ξεριζωμό ανθρώπων από τις πατρογονικές τους εστίες, που είχε προταθεί να προστατέψει. Τέλος, η υποδοχή των προσφύγων στη χώρα, δεν σήμανε το τέλος των συγκρούσεων, των αντιπαραθέσεων και των δοκιμασιών που χρειάστηκε να αντιμετωπίσει ο πληθυσμός σε κάθε έκφανση της ζωής του.
Ο ρόλος των Συμμάχων.
Οι πρώην σύμμαχοι της Ελλάδας κατά τον Α' Παγκόσμιο Πόλεμο, Γαλλία, Ιταλία και Μεγάλη Βρετανία, σταδιακά μετέστρεψαν την πολιτική τους υπέρ της Τουρκίας (ιδιαίτερα οι δύο πρώτες) ενώ οι [[ΗΠΑ]] ουδέποτε είχαν εμπλακεί σε πόλεμο με την Τουρκία και το μόνο που τους ενδιέφερε ήταν η εξυπηρέτηση των εμπορικών συμφερόντων τους στην Ανατολία. Περαιτέρω, η πρώην σύμμαχος Ρωσία, μετά την επανάσταση των Μπολσεβίκων και τη συνθηκολόγηση με τη Γερμανία μετατράπηκε σε εχθρό της "Αντάντ", δέχθηκε επίθεση από αυτήν (μία επίθεση στην οποία πήρε μέρος και η Ελλάδα) και στράφηκε προς την Τουρκία. Η Γαλλία, όταν αντιλήφθηκε ότι δεν ήταν δυνατό να κρατήσει την [[Κιλικία]] ήρθε σε συμφωνία με τον Κεμάλ και αποχώρησε, ενώ η Ιταλία έπραξε το ίδιο εγκαταλείποντας τον παρόμοιο στόχο της στο βιλαέτι του Αϊδίνιου. Αμφότερες οι χώρες αυτές υπέγραψαν μυστικές συμφωνίες με τους Οθωμανούς, φροντίζοντας να τους τροφοδοτούν με πυρομαχικά και όπλα. Μόνο η Βρετανία, κράτησε μία επαμφοτερίζουσα στάση, έως το τέλος. Η βασική ευθύνη για αυτή τη στάση αποδίδεται στον πρωθυπουργό της, Lloyd George, ο οποίος, παρά τη (φαινομενική) υποστήριξή του προς την ελληνική πλευρά, η οποία, ωστόσο, εκφραζόταν με ευχολόγια ή πομπώδεις ομιλίες, απέφευγε, παρά ταύτα, να παράσχει σαφείς διαβεβαιώσεις για συγκεκριμένη βοήθεια. Αυτή η τακτική ξεγέλασε τόσο την ελληνική κυβέρνηση, όσο και τον Ελευθέριο Βενιζέλο, καθώς και οι δύο πίστευαν (ασφαλώς λανθασμένα) ότι, τελικά οι Βρετανοί θα έβρισκαν τον τρόπο να επέμβουν αποφασιστικά για να δοθεί λύση στο ελληνικό αδιέξοδο της Μικράς Ασίας. Συμπερασματικά, ο Βρετανός πρωθυπουργός ενθάρρυνε τους Έλληνες να συνεχίζουν τον πόλεμο, όσο αυτό προωθούσε τα συμφέροντα της χώρας του και μετά τους εγκατέλειψε στην τύχη τους.
Εξωτερικοί σύνδεσμοι.
[[Κατηγορία:Μικρασιατική Εκστρατεία]]
[[Κατηγορία:Μεσοπόλεμος]]
[[Κατηγορία:Μικρασιατικός Ελληνισμός]]

</doc>
<doc id="46804" url="https://el.wikipedia.org/wiki?curid=46804" title="Εντολή (αστική)">
Εντολή (αστική)



</doc>
<doc id="46805" url="https://el.wikipedia.org/wiki?curid=46805" title="Τατιάνα Στεφανίδου">
Τατιάνα Στεφανίδου

Η Τατιάνα Στεφανίδου (Αθήνα, 18 Απριλίου 1970) είναι Ελληνίδα δημοσιογράφος και παρουσιάστρια. 
Κατάγεται από τη Φτελιά Δράμας. Γεννήθηκε στις 18 Απριλίου 1970 στην Αθήνα από τους Άννα και Μίμη Στεφανίδη, ενώ έχει κι έναν αδελφό, τον Δημήτρη. Αποφοίτησε από το Αρσάκειο και έπειτα ακολούθησε σπουδές χορού στο Σχολή Τεχνών του Αμβούργου. Επιστρέφοντας στην Ελλάδα, φοίτησε στο τμήμα δημοσιογραφίας του ANT1 MediaLab.
Καριέρα.
Έχει συνεργαστεί με την ΕΡΤ και με την εφημερίδα "Απογευματινή". Ο επόμενος χρόνος τη βρήκε στο κανάλι του Αμαρουσίου παρουσιάζοντας δελτία ειδήσεων δίπλα στον Τέρενς Κουΐκ και ως συμπαρουσιάστρια του Γιώργου Παπαδάκη στην πρωινή ενημερωτική εκπομπή του ΑΝΤ1 "Καλημέρα Ελλάδα".
Alpha TV, Tempo TV και Alter Channel είναι οι επόμενοι τηλεοπτικοί σταθμοί στους οποίους παρουσίασε εκπομπές λαϊφστάιλ όπως: "Γυάλινος τοίχος", "Φύλλο και φτερό", "Με το γάντι" και "Αποκλειστικά". Έπειτα επέστρεψε στον ΑΝΤ1 και παρουσίασε για δύο χρόνια την εκπομπή "Αποκάλυψη τώρα". 
Παρουσίασε την κοινωνική εκπομπή στον ΑΝΤ1 "Αξίζει να το δεις". Ο ΑΝΤ1 της ανέθεσε να παρουσιάσει το διαγωνισμό ομορφιάς Σταρ Ελλάς για τρεις συνεχόμενες χρονιές, το "Fame Story 3" και το "Big Mother" που αργότερα μετονομάστηκε σε "Big Brother". Το συμβόλαιο της με τον τηλεοπτικό σταθμό έληξε το 2010. Τον Ιούνιο του 2010, το κανάλι του ANT1 αποφάσισε τη μη συνέχιση της εκπομπής "Αξίζει να το δεις" λόγω περικοπών στην απογευματινή ζώνη. 
Έχει παρουσιάσει τις εκπομπές "Αξίζει να το ζεις", "Μίλα" και "Μία" στο Star Channel. Το καλοκαίρι του 2015 και μετά από 5 χρόνια στο Star Channel πήρε μεταγραφή στο Epsilon TV και παρουσίαζε την εκπομπή "Tatiana Live". 
Από τον Σεπτέμβριο 2018 μέχρι τον Ιούλιο 2020 παρουσίαζε την εκπομπή "Μαζί σου" στον ΣΚΑΪ. Τον Δεκέμβριο του 2020 ανέλαβε την παρουσίαση ενημερωτικής εκπομπής "Τ-live" στον Alpha.
Διαγραφή.
Τον Ιανουάριο του 2008 διαγράφηκε για 1,5 χρόνο από την ΕΣΗΕΑ, επειδή συμμετείχε σε διαφήμιση για αλυσίδα σουπερμάρκετ. Η οριστική διαγραφή της από τον οργανισμό για τον ίδιο λόγο έλαβε χώρα το Δεκέμβριο του 2010.
Προσωπική ζωή.
Από το 1995 μέχρι το 2002 υπήρξε παντρεμένη με τον επιχειρηματία Παναγιώτη Σταυρόπουλο. Το ζευγάρι χώρισε πολύ νωρίτερα, αλλά άργησε να βγει το διαζύγιό τους. 
Το 2003, παντρεύτηκε τον δημοσιογράφο Νίκο Ευαγγελάτο, όπου μαζί του απέκτησε δύο παιδιά, τον Νικόλα (γενν. 1999) και την Λυδία (γενν. 2004).

</doc>
<doc id="46808" url="https://el.wikipedia.org/wiki?curid=46808" title="Ελληνίδες">
Ελληνίδες



</doc>
<doc id="46809" url="https://el.wikipedia.org/wiki?curid=46809" title="Πρωτάθλημα ποδοσφαίρου Σερβίας και Μαυροβουνίου">
Πρωτάθλημα ποδοσφαίρου Σερβίας και Μαυροβουνίου



</doc>
<doc id="46811" url="https://el.wikipedia.org/wiki?curid=46811" title="Τηλεάστυ">
Τηλεάστυ



</doc>
<doc id="46812" url="https://el.wikipedia.org/wiki?curid=46812" title="Κύπελλο Σερβίας και Μαυροβουνίου (ποδόσφαιρο ανδρών)">
Κύπελλο Σερβίας και Μαυροβουνίου (ποδόσφαιρο ανδρών)

Το Κύπελλο ποδοσφαίρου Σερβίας και Μαυροβουνίου ξεκίνησε το 1992-1993, την επόμενη χρονιά από τη διάλυση της Γιουγκοσλαβίας και θεωρείται συνέχεια του Γιουγκοσλαβικού κυπέλλου. Το 2005-2006 έγινε η τελευταία διοργάνωση, αφού διαλύθηκε η ένωση της Σερβίας και Μαυροβουνίου.

</doc>
<doc id="46814" url="https://el.wikipedia.org/wiki?curid=46814" title="Ρουκ Ζουκ">
Ρουκ Ζουκ

Ρουκ Ζουκ είναι ο τίτλος της ελληνικής μεταφοράς του αμερικανικού τηλεπαιχνιδιού "Bruce Forsyth's Hot Streak". Το όνομα που χρησιμοποιήθηκε στην Ελλάδα προέρχεται από την ομότιτλη γερμανική εκδοχή του παιχνιδιού, που σημαίνει "στα γρήγορα", "τσάκα-τσάκα".
Στην Ελλάδα ξεκίνησε να προβάλλεται αρχικά με παρουσιάστρια τη Μαίρη Μηλιαρέση, στο MEGA, τον Απρίλιο του 1994 και ολοκληρώθηκε τον Ιούνιο του 1997. Το 2017 επανήλθε με νέα επεισόδια από τον τηλεοπτικό σταθμό ΑΝΤ1 και με παρουσιάστρια την Ζέτα Μακρυπούλια. Στις 25 Δεκεμβρίου του 2017 η Μακρυπούλια και η Μηλιαρέση παρουσίασαν μαζί ένα Χριστουγεννιάτικο σπέσιαλ επεισόδιο.
Από το 2017, προβάλλεται την εποχή των Χριστουγέννων το "Rouk Zouk Celebrity," η εκπομπή με σπέσιαλ επεισόδια, στα οποία συμμετέχουν διάσημοι από σειρές και εκπομπές με τα κέρδη να προορίζονται για φιλανθρωπικό σκοπό.
Κανόνες.
Θέμα του παιχνιδιού είναι ο έλεγχος της ικανότητας των παικτών να συσχετίζουν μεταξύ τους λέξεις-έννοιες με σημασιολογική συνάφεια με όσο το δυνατόν μεγαλύτερη ταχύτητα. Στο παιχνίδι συμμετέχουν δύο ομάδες φίλων ή συγγενών (η σχέση τους είναι σημαντική βοήθεια, αφού μπορούν να αναφέρονται σε κοινά βιώματα) και στον πρώτο γύρο το παιχνίδι μοιάζει πολύ με το γνωστό επιτραπέζιο παιχνίδι "taboo". Όλοι οι παίχτες φορούν ακουστικά, για να μην ακούν τους συμπαίκτες τους και στον πρώτο παίκτη της ομάδας δίνεται μια λέξη, την οποία πρέπει να περιγράψει στο δεύτερο παίκτη χωρίς να χρησιμοποιήσει λέξεις παράγωγες ή με την ίδια ρίζα. Όταν ο δεύτερος παίχτης βρίσκει τη λέξη, πρέπει να την περιγράψει στον επόμενο, χωρίς να χρησιμοποιήσει τις λέξεις που ήδη χρησιμοποιήθηκαν από τον συμπαίκτη του κ.ο.κ. Σκοπός είναι να προλάβουν όλοι οι παίχτες να βρουν τη λέξη μέσα στον καθορισμένο χρόνο. 
Με την επανεκκίνηση του παιχνιδιού από τον ΑΝΤ1, προστέθηκε στο αρχικό κόνσεπτ ένας νέος γύρος παιχνιδιού, η "παντομίμα". Σε αυτόν τον γύρο ένας παίκτης από κάθε ομάδα πρέπει να περιγράψει τον τίτλο μίας ταινίας, ενός τραγουδιού ή μίας απλής φράσης στους συμπαίκτες του μέσα σε προκαθορισμένο χρόνο, χωρίς να μιλήσει. Τη σεζόν 2018-2019 τα δύο από τα τέσσερα θέματα της παντομίμας ήταν ομαδικά. Τη σεζόν 2019-2020 στα ομαδικά θέματα προστέθηκε η κατηγορία "τραγούδι" όπου οι παίκτες τραγουδούν στίχους του τραγουδιού και ο άλλος παίκτης πρέπει να βρει τον τραγουδιστή, ενώ προστέθηκε και η κατηγορία σκίτσο όπου οι παίκτες, αντί να περιγράψουν τη φράση ή τη λέξη, τη ζωγραφίζουν. 
Ο τρίτος γύρος που ακολουθεί έχει το όνομα "Rouk Zouk Classic Double" και ακολουθεί τους κανόνες του πρώτου γύρου, με μόνη διαφορά ότι οι πόντοι που κερδίζουν οι ομάδες για κάθε σωστή απάντηση είναι περισσότεροι. 
Τη σεζόν 2018-2019, προστέθηκε ένας ακόμα γύρος με τον τίτλο "Tablet Word". Στον γύρο αυτόν οι παίκτες προσπαθούν να περιγράψουν στον πρώτο παίκτη κάθε ομάδας λέξεις που αρχίζουν από ένα συγκεκριμένο γράμμα, χωρίς όμως να κάνουν παντομίμα. Οι λέξεις εμφανίζονται κάθε φορά σε μία οθόνη τοποθετημένη σε κράνος που φοράει ο πρώτος παίκτης, ο οποίος πρέπει να μαντέψει τις λέξεις. Όποια ομάδα στο τέλος αυτού γύρου έχει συγκεντρώσει από όλο το παιχνίδι τους περισσότερους πόντους, περνάει στον τελικό. 
Στον τελικό γύρο, δίνεται στους παίκτες μια λέξη ή μια φράση και πρέπει να βρουν όσες πιο πολλές συναφείς λέξεις μπορούν, από τις τέσσερις που έχει προτείνει ο αρχηγός της ομάδας. Αυτό επαναλαμβάνεται τρεις φορές. Στην τρίτη φορά ο αρχηγός προτείνει πέντε λέξεις, η μία εκ των οποίων κρύβεται από την παραγωγή. Αν οι παίκτες βρουν τις τέσσερις υπόλοιπες, διπλασιάζουν τα χρήματά τους και τους δίνεται η επιλογή είτε να τα διατηρήσουν και να σταματήσουν εκεί ή να τα ρισκάρουν για 5.000€ αρκεί να βρουν την λέξη που έκρυψε ο υπολογιστής, με μία και μόνο προσπάθεια.
Η ομάδα που φτάνει στον τελικό, έχει δικαίωμα να συμμετάσχει σε 5 συνεχόμενα επεισόδια του παιχνιδιού, εκτός και αν χάσει από κάποια άλλη ομάδα.
Με την επανεκκίνηση του παιχνιδιού από τον ANT1, εφαρμόζεται στο παιχνίδι ένας μεγάλος τελικός στο τέλος της σεζόν, όπου μονομαχούν οι καλύτερες ομάδες της εκάστοτε σεζόν. Έτσι, αναδεικνύεται μια νικήτρια ομάδα όλου του κύκλου του Ρουκ Ζουκ.
Παγκόσμια Αποδοχή.
Το τηλεπαιχνίδι στην Ελλάδα είναι ιδιαίτερα δημοφιλές και πολύ συχνά οι κανόνες του χρησιμοποιούνται και ανάμεσα σε φιλικές παρέες. Αντιθέτως, το αμερικάνικο τηλεπαιχνίδι Hot Streak στο οποίο βασίζεται η ελληνική εκδοχή, δεν είχε ιδιαίτερη επιτυχία αφού προβλήθηκε για μόλις 65 επεισόδια σε μία μικρή περίοδο από τον Ιανουάριο έως τον Απρίλιο του 1986 και έκτοτε δεν επιχειρήθηκε αναβίωσή του στην αμερικανική τηλεόραση.
Αντίστοιχη επιτυχία με την Ελλάδα για το συγκεκριμένο παιχνίδι υπήρξε στην Γερμανία, από όπου προέρχεται και το όνομα "Ρουκ Ζουκ". Το τηλεπαιχνίδι στην Γερμανία προβλήθηκε χωρίς διακοπή από το 1988 έως το 2000, επανήλθε για μία τηλεοπτική σεζόν το 2004 - 2005 και από το 2016 προβάλλεται εκ νέου.
Ο Ρούκι.
Στην πρώτη περίοδο του παιχνιδιού στην ελληνική τηλεόραση, ο Ρούκι ήταν ένας ιδιαίτερα δημοφιλής χαρακτήρας που συνόδευε την παρουσιάστρια Μαίρη Μηλιαρέση. Επρόκειτο για ένα κινούμενο σχέδιο που εμφανιζόταν στο κάτω μέρος της οθόνης και προέτρεπε τους παίκτες να κάνουν γρήγορα στις απαντήσεις τους, ή σύμπασχε μαζί τους καθώς σε κάθε λανθασμένη απάντηση εμφανιζόταν να έκλαιγε. Ο Ρούκι αποσύρθηκε με την έλευση της νέας περιόδου του παιχνιδιού από τον ΑΝΤ1.

</doc>
<doc id="46816" url="https://el.wikipedia.org/wiki?curid=46816" title="Ρουκ-Ζουκ">
Ρουκ-Ζουκ



</doc>
<doc id="46817" url="https://el.wikipedia.org/wiki?curid=46817" title="ΦΚ Σμεντέρεβο 1924">
ΦΚ Σμεντέρεβο 1924

Η Φ.Κ. Σμεντερέβο (ФК Смедерево) είναι ποδοσφαιρικός σύλλογος της Σερβίας.Έδρα της είναι το Φορτρές Στάντιουμ 17,200 θέσεων.Εδρέυη στην πόλη Σμεντερέβο.
Ιστορία.
Ιδρύθηκε στις 6 Μαϊου 1924 σαν Srpsko akcionarsko rudarsko topioničarsko industrijsko društvo (SARTID) με χρώματα μπλε άσπρο και Γαλάζιο .Το 1944 άλαξε όνομα σε Μεταλάγκ και το 1946 σε Γεντίστοβο.Το 1949 πήρε το σημερινό της όνομα για να το ξαναλάξη το 1967 σε Μεταλούγκ και το 1976 ξανά σε Φ.Κ. Σμεντερέβο το 1992 ξανά σε SARTID και το 2004 ξανά σε Φ.Κ. Σμεντερέβο .
Μέχρι το 1992 συμετείχε στα ερασιτεχνικά πρωταθλήματα της Σερβίας, τότε με την δυάληση της Γιουγκοσλαβίας Βρέθηκε στην Α΄Εθνική όπου παίζη μέχρι σήμερα.

</doc>
<doc id="46821" url="https://el.wikipedia.org/wiki?curid=46821" title="Τέρενς Κουίκ">
Τέρενς Κουίκ

Ο Τέρενς Σπένσερ Νικόλαος Κουίκ (18 Φεβρουαρίου 1947) είναι Έλληνας δημοσιογράφος και πολιτικός. 
Από τον Νοέμβριο του 2016 έως τον Ιούλιο του 2019 διατέλεσε Υφυπουργός Εξωτερικών στηρίζοντας τη κυβέρνηση του Αλέξη Τσίπρα, ενώ τον Φεβρουάριο του 2019 ορκίστηκε ξανά βουλευτής αντικαθιστώντας τον Θανάση Παπαχριστόπουλο που παραιτήθηκε.
Βιογραφικά στοιχεία.
Προσωπική ζωή και σπουδές.
Ο Τέρενς Κουίκ γεννήθηκε στη Θεσσαλονίκη στις 18 Φεβρουαρίου του 1947. Σπούδασε, για ένα χρόνο, στην Ανωτάτη Βιομηχανική Σχολή και είναι απόφοιτος του Παντείου Πανεπιστημίου. Παντρεύτηκε και χώρισε δύο φορές και έχει τρία παιδιά (γιος του είναι ο σκηνοθέτης Ρίτσαρντ Κουίκ).
Επαγγελματική πορεία.
Από το 1966 εργάσθηκε στις εφημερίδες «Έθνος», «Φως των Σπορ», «Σημερινά» και ως ανταποκριτής στην Αθήνα της εφημερίδας «The Sun». Ο Τέρενς Κουΐκ για πολλά χρόνια παρουσίαζε το κεντρικό δελτίο ειδήσεων στην κρατική τηλεόραση της ΕΡΤ. Μέχρι το 1989 που παραιτήθηκε παρουσίαζε το κεντρικό δελτίο ειδήσεων μαζί με τις Λιάνα Κανέλλη, Εύη Δεμίρη, Έλλη Στάη και τους Αντώνη Ζησιμάτο, Κώστα Σερέζη, Νάσο Αθανασίου, Αλέξανδρο Αντωνόπουλο, Κώστα Χούντα κ.ά. 
Στη συνέχεια παρουσίαζε για περίπου δέκα χρόνια το κεντρικό δελτίο ειδήσεων στον τηλεοπτικό σταθμό ΑΝΤ1 με συμπαρουσιάστριες τη Νανά Παλαιτσάκη, τη Σοφία Τσιλιγιάννη, την Τατιάνα Στεφανίδου, τη Λιάνα Κανέλλη κ.ά. Την άνοιξη του 1992 και για τα επόμενα 2 χρόνια παρουσίαζε την εβδομαδιαία εκπομπή «Απόψε με τον Τέρενς Κουΐκ» στη βραδινή ζώνη με προσκεκλημένους απ' όλα τα στερεώματα και μετά από ένα χρόνο είχε την επιμέλεια και παρουσίαση της εκπομπής «Μαζί την Κυριακή» στη μεσημεριανή ζώνη. Παράλληλα εργάστηκε στο ραδιόφωνο του ΑΝΤ1 παρουσιάζοντας την ενημερωτική εκπομπή «Πρωινή γραμμή». 
Στη συνέχεια παρουσίαζε καθημερινή πρωινή ενημερωτική εκπομπή στο Star Channel. Ακολούθησε η καθημερινή εμφάνιση του με την εκπομπή «Καλημέρα με τον Τέρενς» στον τηλεοπτικό σταθμό Alter Channel.
Το 2008, στη Θεσσαλονίκη και από το κανάλι της ΕΤ3 παρουσίαζε για δεύτερη φορά την εκπομπή «Απόψε με τον Τέρενς Κουΐκ» μεταδιδόμενη ανά εβδομάδα με καλεσμένους από τα διάφορα στερεώματα. Από την 1η Φεβρουαρίου του 2010 ανέλαβε την παρουσίαση του απογευματινού δελτίου στον τηλεοπτικό σταθμό Blue Sky. Τον Σεπτέμβριο του 2010 μετακινήθηκε στο Kontra Channel και για ένα διάστημα παρουσίαζε το κεντρικό δελτίο ειδήσεων. Επίσης σήμερα είναι κεντρικός παρουσιαστής στο κυπριακό κανάλι EXTRA, συνεργαζόμενος με τη γνωστή κύπρια παρουσιάστρια Τζώρτζια Παναγή.
Έχει συνεργαστεί με τις εφημερίδες "«Ελεύθερος»", "«Ελεύθερος Τύπος»", "«Απογευματινή»", "«Βραδυνή»", "«Πρωινή»" και "«Ελευθεροτυπία»". Σήμερα συνεργάζεται με την εφημερίδα «Χώρα». 
Έχει εμφανιστεί στην ταινία "Ο αντιφασίστας" του 1972 με πρωταγωνιστή τον Κώστα Βουτσά. Στην ουσία υποδύθηκε τον εαυτό του, όπου ως Τέρενς Κουΐκ - δημοσιογράφος παίρνει συνέντευξη στην αρχή της ταινίας από τον κεντρικό ήρωα «Νικόλα Μαντσολίνι» (Βουτσάς).
Πολιτική πορεία.
Στις δημοτικές εκλογές του 1986 εξελέγη δημοτικός σύμβουλος στον Δήμο Αθηναίων με τον συνδυασμό «Νέα Εποχή» του Μιλτιάδη Έβερτ. Απέσπασε 13.511 σταυρούς προτίμησης, κατατασσόμενος στη δεύτερη θέση ανάμεσα σε 40 υποψήφιους.
Τον Μάρτιο του 2012 ανέλαβε τη θέση του Εκπρόσωπου Τύπου του κόμματος «Ανεξάρτητοι Έλληνες».
Στις βουλευτικές εκλογές του 2012 ορίστηκε επικεφαλής του ψηφοδελτίου Επικρατείας των Ανεξάρτητων Ελλήνων και εξελέγη. Επανεκλέχθηκε και στις επαναληπτικές εκλογές του 2012 και εν συνεχεία ανέλαβε καθήκοντα Κοινοβουλευτικού Εκπροσώπου της Κ.Ο. του κόμματος.
Στις 19 Μαΐου 2013 παραιτήθηκε από Κοινοβουλευτικός Εκπρόσωπος των ΑΝ.ΕΛ., ενώ συμμετείχε στις περιφερειακές εκλογές του 2014 με τον συνδυασμό «Μακεδονία-Θράκη, Ελλάδα μας» ως υποψήφιος περιφερειάρχης στην Ανατολική Μακεδονία - Θράκη.
Διατέλεσε Υφυπουργός Επικρατείας για το συντονισμό του κυβερνητικού έργου από 27 Ιανουαρίου 2015 μέχρι 28 Αυγούστου 2015 και από τις 23 Σεπτεμβρίου 2015 έως τις 5 Νοεμβρίου 2016 στις συγκυβερνήσεις ΑΝ.ΕΛ.-ΣΥ.ΡΙΖ.Α. Στον ανασχηματισμό της 4 Νοεμβρίου 2016 ορίστηκε από τον Πρωθυπουργό, υφυπουργός Εξωτερικών υπεύθυνος τον Απόδημο Ελληνισμό.
Τον Δεκέμβριο του 2018 διαγράφηκε από το κόμμα των ΑΝ.ΕΛ., λόγω της στήριξης του στη Συμφωνία των Πρεσπών. Στις 11 Φεβρουαρίου 2019 ορκίστηκε βουλευτής, ύστερα από τη παραίτηση του Θανάση Παπαχριστόπουλου. Ωστόσο επειδή η κοινοβουλευτική ομάδα των ΑΝ.ΕΛ. είχε διαλυθεί, παρέμεινε ανεξάρτητος βουλευτής. Τον Ιούνιο του 2019 ανακοίνωσε την κάθοδό του στις βουλευτικές εκλογές με το κόμμα του ΣΥΡΙΖΑ.

</doc>
<doc id="46822" url="https://el.wikipedia.org/wiki?curid=46822" title="Φ.Κ. Ζελέζνικ Βελιγραδίου">
Φ.Κ. Ζελέζνικ Βελιγραδίου

Η Ζελέσνικ είναι ποδοσφαιρικός σύλλογος του Βελιγραδίου στην Σερβία.
Ιστορία.
Ιδρύθηκε το 1930 σαν FK Zeleznik Belgrade. Το 2005 άλλαξε όνομα σε FK Vozdovac Belgrade. Χρώματα έχει το κόκκινο και το άσπρο. Αγωνίζεται στο Ζελέσνικ 12.500 θέσεων.

</doc>
<doc id="46826" url="https://el.wikipedia.org/wiki?curid=46826" title="ΦΚ Σπάρτακ Σουμπότιτσα">
ΦΚ Σπάρτακ Σουμπότιτσα

Η Σπάρτακ Σουμπότιτσα είναι ποδοσφαιρικός σύλλογος της Σερβίας. Ιδρύθηκε το 1945 και η έδρα της είναι το Σουμπότιτσα Σίτι Στάντιουμ με χωρητικότητα 13.000 θέσεων. Την περίοδο 2009-2010 κατέκτησε την 4η θέση.
Ιστορία.
Το 1945 η ομάδα αυτή είναι ένα από τα πιο επιτυχημένα ποδοσφαιρικά σωματεία στην χώρα της Σερβίας. Είναι το πιο παλιό χρονικά ποδοσφαιρικό σωματείο και είχε πάρει μέρος στο Γιουγκοσλαβικό Πρωτάθλημα την περίοδο 1947-48. Η μεγαλύτερη επιτυχία της ομάδας ήταν το 1993, οπότε είχαν φτάσει στον τελικό του Γιουγκοσλαβικού Κυπέλλου με αντίπαλο την Παρτιζάν Βελιγραδίου, από την οποία έχασε με 6-1.
Όπως κάθε ομάδα έτσι και η Σπάρτακ είχε ενωθεί με κάποια άλλες ομάδες. Αυτές ήταν οι Ραντίσκι και Γκαράνσκι.
Κύπελλο Μίτροπα.
Το Κύπελλο Μίτροπα ήταν ευρωπαϊκή διοργάνωση που ιδρύθηκε στην Γαλλία. Το 1987 η Σπάρτακ είχε πάρει μέρος σε αυτή την διοργάνωση με αντίπαλο την ιταλική Άσκολι, από την οποία έχασε με 2-1, και από την ουγγρική Βάσας, όπου έχασαν και από εκείνη με 2-0.
Οι Οπαδοί της Σπάρτακ.
Οι οπαδοί της Σπάρτακ λέγονται "Οι Ναύτες" και ο σύλλογος ιδρύθηκε την δεκαετία του '70 από έφηβους που κατάγονταν από την Πρόβζικα και στήριζαν την Σπάρτακ. Το 1988 η Σπάρτακ είχε βρεθεί αντιμέτωπη με την Ντιναμό Ζάγκρεμπ και από τότε αυτός ο σύλλογος θεωρήθηκε ως το επίσημο φαν κλαμπ της Σπάρτακ Σουμπότιτσα.

</doc>
<doc id="46827" url="https://el.wikipedia.org/wiki?curid=46827" title="Φαίη Σκορδά">
Φαίη Σκορδά

Η Φαίη (Σοφία) Σκορδά (Κιλκίς, 9 Φεβρουαρίου 1980) είναι Ελληνίδα τηλεοπτική παρουσιάστρια και θεατρολόγος.
Πρώιμα Χρόνια.
Γεννήθηκε στις 9 Φεβρουαρίου 1980 στο Κιλκίς όπου και μεγάλωσε. Ο πατέρας της, Δημήτρης, είναι ακτινολόγος ενώ η μητέρα της, Εύα, διατηρεί κατάστημα υποδημάτων στην πόλη. Θείος της είναι ο πρώην βουλευτής και υπουργός Γιώργος Φλωρίδης. Έχει έναν μεγαλύτερο αδερφό, το Νότη (γενν. 1978), που είναι ακτινολόγος. Σε ηλικία 18 ετών, εγκαταστάθηκε στην Ιταλία όπου σπούδασε αρχικά Κριτικός Τέχνης στο Πανεπιστήμιο της Μπολόνια και έπειτα έκανε μεταπτυχιακό στα Μέσα Μαζικής Ενημέρωσης. Ως φοιτήτρια είχε καθηγητή τον Ουμπέρτο Έκο, ενώ το μεταπτυχιακό της είχε θέμα την Μελίνα Μερκούρη.
Καριέρα.
Ξεκίνησε τη τηλεοπτική της καριέρα στην Δημοτική Τηλεόραση Θεσσαλονίκης, ενώ παράλληλα εργαζόταν και στο τμήμα Δημοσίων Σχέσεων του Φεστιβάλ Κινηματογράφου Θεσσαλονίκης.
Το 2004, επιλέχθηκε για τη παρουσίαση της εκπομπής «Καλημέρα» στο Μακεδονία TV, η οποία ολοκληρώθηκε σε μια σεζόν. Το 2006, αποφάσισε να εγκατασταθεί στην Αθήνα, προκειμένου να ακολουθήσει μεγαλύτερη καριέρα στο κομμάτι της παρουσίασης. Για τέσσερα χρόνια (2006-2010) παρουσίαζε την εκπομπή «Πολύ μπλα μπλα» στο ALTER ενώ έπειτα, πήρε μεταγραφή για το κανάλι MEGA, όπου μέχρι το 2013 παρουσίαζε από κοινού με τον τότε σύζυγο της, Γιώργο Λιάγκα, τη ψυχαγωγική εκπομπή «Πρωινό MOU». Ενδιάμεσα, το 2011, παρουσίασε μόνη της για μια σεζόν, την ολιγόλεπτη ενημερωτική εκπομπή «Mommy: Το παιδί μου κι εγώ».
Το καλοκαίρι του 2013, πήραν μεταγραφή για το κανάλι ΑΝΤ1 και για τις επόμενες τρεις σεζόν, παρουσίαζαν την ψυχαγωγική εκπομπή «Το Πρωινό». Από το 2016 μέχρι σήμερα, έχει αναλάβει μόνη της την παρουσίαση της συγκεκριμένης εκπομπής. Πλέον παρουσιάζει και πάλι την εκπομπή μαζί με τον πρώην άντρα της Γιώργο Λιάγκα.
Προσωπική ζωή.
Το 2007 ξεκίνησε τη σχέση της με τον Γιώργο Λιάγκα και στις 20 Ιουνίου 2010 παντρεύτηκαν στη Βάρκιζα Αττικής. Μαζί απέκτησαν δύο γιους, τον Γιάννη (γενν. 2011) και τον Δημήτρη (γενν. 2014).
Τον Νοέμβριο του 2016 το ζευγάρι ανακοίνωσε από κοινού το διαζύγιό του.

</doc>
<doc id="46832" url="https://el.wikipedia.org/wiki?curid=46832" title="Νάπρεντακ Κρούσεβατς">
Νάπρεντακ Κρούσεβατς

Η Νάπρεντακ είναι ποδοσφαιρικός σύλλογος στο Κρούσεβατς της Σερβίας. Ιδρύθηκε το 1946 έπειτα από συγχώνευση τριών ομάδων. Τα χρώματα της Νάπρεντακ είναι κόκκινο και μαύρο. Αγωνίζεται στο Μλάντοστ, χωρητικότητας 22.100 θέσεων. Το 1949 κατέκτησε το Πρωτάθλημα Σερβίας,συμμετέχοντας έτσι στην Πρώτη Κατηγορία Γιουγκοσλαβίας, όμως υποβιβάστηκε την επόμενη σεζόν. Από το 1978 συμμετείχε συνέχεια στην Πρώτη Κατηγορία. Το 2000 έφτασε μέχρι τον τελικό του Κυπέλλου Σερβίας όπου ηττήθηκε από τον Ερυθρό Αστέρα. Το 2007 επανήλθε στην Σερβική Σουπερλίγκα.

</doc>
<doc id="46835" url="https://el.wikipedia.org/wiki?curid=46835" title="ΦΚ Μπανάτ Ζρένιανιν">
ΦΚ Μπανάτ Ζρένιανιν

Η ΦΚ Μπάνατ Ζρένιανιν, πρώην "Μπούντουτσνοστ Μπάνατσκι Ντβορ" είναι ποδοσφαιρικός σύλλογος στο Μπάνατσκι Ντβορ της Σερβίας. Χρώματα έχει το κόκκινο και μαύρο και έδρα το Μίρκο Βουκούρεβτς 3,500 θέσεων. Το 2009 υποβιβάστηκε στη δεύτερη κατηγορία του πρωταθήματος Σερβίας.

</doc>
<doc id="46840" url="https://el.wikipedia.org/wiki?curid=46840" title="Βολίδα βυθομέτρησης">
Βολίδα βυθομέτρησης

Η Βολίδα βυθομέτρησης ή Βυθομετρική βολίδα, κοινώς «σκαντάγιο», (lead) είναι μεταλλικό συνήθως ορειχάλκινο όργανο που φέρεται στην άκρη λεπτού και ισχυρού σχοινιού, καλούμενο "βολιδόσχοινο" με το οποίο πραγματοποιούνται βυθομετρήσεις.
Η βυθομετρική βολίδα διακρίνεται σε τρία είδη:
Η περιγραφή και ο τρόπος χρήσης της κάθε μιας των παραπάνω αναφέρονται στο άρθρο βυθομέτρηση.
Σημειώσεις.
Η πόντιση και ανέλκυση της βολίδας βυθομέτρησης ονομάζεται βόλιση, ή βόλισμα. Ομοίως λέγονταν και η βυθομέτρηση ή βαθυμέτρηση που κυριολεκτικά είναι η λήψη των ενδείξεων του βολιδόσχοινου, άλλως βολιδοσκόπηση. Αυτός που επιχειρεί τη βόλιση ονομάζεται "βολιστής". Το δε ναυτικό πρόσταγμα που δίδονταν παλαιότερα για βόλιση από τον αξιωματικό ναυτιλίας - κατεύθυνσης στα ελληνικά πολεμικά πλοία ήταν βόλισον που γίνονταν από ειδική προς τούτο πτυσσόμενη πλευρική εξέδρα, την "εξέδρα βόλισης".

</doc>
<doc id="46841" url="https://el.wikipedia.org/wiki?curid=46841" title="Δωρεά">
Δωρεά

Η δωρεά είναι μία σύμβαση, με την οποία ο "δωρητής" αναλαμβάνει την υποχρέωση να μεταβιβάσει και να παραδώσει στον "δωρεοδόχο" πράγμα ή δικαίωμα. Είναι σύμβαση ετεροβαρής χαριστική, επειδή μόνο το ένα μέρος (ο δωρητής) αναλαμβάνει υποχρεώσεις, ενώ το άλλο μέρος δεν οφείλει αντιπαροχή. Ρυθμίζεται στον Αστικό Κώδικα στα άρθρα 496-512. Η δωρεά δεν είναι μονομερής δικαιοπραξία: έχει καταρτιστεί έγκυρα, μόνο αν την έχει αποδεχθεί και ο δωρεοδόχος. Ο λόγος που ο νόμος το απαιτεί αυτό είναι η προστασία της ιδιωτικής αυτονομίας του δωρεοδόχου: κανείς δεν μπορεί να γίνει αποδέκτης παροχών χωρίς τη θέλησή του. Η δωρεά για να είναι έγκυρη απαιτείται να περιβληθεί τον συμβολαιογραφικό τύπο. Επί κινητών όμως η ακυρότητα θεραπεύεται και η δωρεά ισχύει ως έγκυρη, αν ο δωρητής παραδώσει το πράγμα στον δωρεοδόχο. Ο δωρητής ευθύνεται για ελαττώματα του αντικειμένου της δωρεάς μόνο για δόλο και βαρειά αμέλεια. Η δωρεά μπορεί να ανακληθεί από τον δωρητή, αν ο δωρεοδόχος "φάνηκε με βαρύ του παράπτωμα αχάριστος απέναντι στο δωρητή ή στο σύζυγο ή σε στενό συγγενή του και ιδίως αν αθέτησε την υποχρέωσή του να διατρέφει το δωρητή" εντός έτους από την εκδήλωση της αχαριστίας.
Αν με τη σύμβαση της δωρεάς συμφωνηθεί να περιέλθει το πράγμα στον δωρεοδόχο μετά τον θάνατο του δωρητή, η δωρεά ονομάζεται και ρυθμίζεται από τα άρθρα 2032-2035 του Αστικού Κώδικα στο Κληρονομικό Δίκαιο (χωρίς ιδιαίτερες αποκλίσεις από την κανονική δωρεά). Η δωρεά αιτία θανάτου είναι μια από τις ελάχιστες κληρονομικές συμβάσεις. Κατ' αντιδιαστολή η κανονική δωρεά ονομάζεται δωρεά .
Επειδή εμφανίζεται συχνά το φαινόμενο ο γονέας, για να παρακάμψει τις υποχρεωτικές διατάξεις περί νόμιμης μοίρας και να αφήσει σε κάποιο από τα τέκνα του λιγότερο από ό,τι θα δικαιούνταν, να δωρίζει την περιουσία του στα υπόλοιπα τέκνα του όσο είναι εν ζωή, ώστε να μην απομένει κληρονομιαία περιουσία κατά τον θάνατό του, ο νόμος προβλέπει ότι στην κληρονομιαία περιουσία συνυπολογίζεται και οποιαδήποτε δωρεά που ο κληρονομούμενος έκανε στα τελευταία δέκα χρόνια πριν από το θάνατό του. Αν εξαιτίας μιας τέτοιας δωρεάς η κληρονομία που υπάρχει κατά το χρόνο του θανάτου του κληρονομούμενου δεν επαρκεί για να καλύψει τη νόμιμη μοίρα, δίνει ο Αστικός Κώδικας στο Κληρονομικό Δίκαιο τη δυνατότητα στον αδικημένο κληρονόμο να κάνει τη λεγόμενη "μέμψη άστοργης δωρεάς", να ζητήσει δηλαδή την ανατροπή της δωρεάς (ΑΚ 1835-1838).
Γονική παροχή.
Διαφέρει από τη δωρεά η γονική παροχή (ΑΚ 1509) που αποτελεί περιουσιακή παροχή που γίνεται από γονέα σε τέκνο είτε για τη δημιουργία ή διατήρηση οικονομικής ή οικογενειακής αυτοτέλειας είτε για την έναρξη ή εξακολούθηση επαγγέλματος και τυγχάνει συνήθως ιδιαίτερης φορολογικής μεταχείρισης. Η γονική παροχή σε σχέση με τη δωρεά:
1) είναι άτυπη (δεν εφαρμόζεται το 498 ΑΚ)
2) ο παρέχων γονέας δεν ευθύνεται μόνο για δόλο και βαριά αμέλεια (δεν εφαρμόζεται το ΑΚ 499)
3) ο παρέχων γονέας δεν μπορεί να αρνηθεί την εκπλήρωση της παροχής λόγω απορίας (δεν εφαρμόζεται το ΑΚ 501)
4) δεν ανακαλείται (δεν εφαρμόζονται τα ΑΚ 505 επ.)
5) δεν μπορεί να προσβληθεί με μέμψη άστοργης δωρεάς κατά τα ως άνω (δεν εφαρμόζονται τα ΑΚ 1835 επ.)
Σημειώνεται ότι η γονική παροχή αποτελεί δωρεά ως προς το μέρος που υπερβαίνει το μέτρο που επιβάλλουν οι περιστάσεις, σε σχέση με το σκοπό για τον οποίο γίνεται (είτε δημιουργία ή διατήρηση οικονομικής ή οικογενειακής αυτοτέλειας είτε έναρξη ή εξακολούθηση επαγγέλματος). Στο βαθμό που η γονική παροχή αποτελεί δωρεά, εφαρμόζονται όλες οι ως άνω διατάξεις που αφορούν τη δωρεά.

</doc>
<doc id="46842" url="https://el.wikipedia.org/wiki?curid=46842" title="Νάπερνακ Κρούσεβατς">
Νάπερνακ Κρούσεβατς



</doc>
<doc id="46844" url="https://el.wikipedia.org/wiki?curid=46844" title="Βυθομετρική βολίδα">
Βυθομετρική βολίδα



</doc>
<doc id="46851" url="https://el.wikipedia.org/wiki?curid=46851" title="Φιλίπ Νουαρέ">
Φιλίπ Νουαρέ

Ο Φιλίπ Νουαρέ (Philippe Noiret, Λιλ, 1 Οκτωβρίου 1930 – 23 Νοεμβρίου 2006) ήταν Γάλλος ηθοποιός του θεάτρου και του κινηματογράφου. Ξεκίνησε την καριέρα του το 1956 στον κινηματογράφο και έκτοτε πρωταγωνίστησε σε πληθώρα ταινιών. Βραβεύτηκε δύο φορές με το βραβείο Σεζάρ.

</doc>
<doc id="46853" url="https://el.wikipedia.org/wiki?curid=46853" title="Τζων Λέννον">
Τζων Λέννον



</doc>
<doc id="46854" url="https://el.wikipedia.org/wiki?curid=46854" title="Μπούντονοστ Μπανάκε Ντβoρ">
Μπούντονοστ Μπανάκε Ντβoρ



</doc>
<doc id="46855" url="https://el.wikipedia.org/wiki?curid=46855" title="Ρόμπερτ Όλτμαν">
Ρόμπερτ Όλτμαν

Ο Ρόμπερτ Όλτμαν ("Robert Bernard Altman", 20 Φεβρουαρίου 1925 - 20 Νοεμβρίου 2006) ήταν Αμερικανός σκηνοθέτης. Γύρισε ταινίες με σατιρική και καυστική διάθεση για πολλές πλευρές της αμερικάνικης ζωής και κουλτούρας, όπως "M*A*S*H" (1970), "Νάσβιλ" (1975), "Ένα τέλειο ζευγάρι" (1980), "Streamers" (1983), "Ομαδική θεραπεία" (1986), "Pret-a-porter" (1994). Το 1975 η ταινία "Νάσβιλ" κέρδισε Όσκαρ καλύτερου τραγουδιού. Οι ταινίες του "M*A*S*H" και "Νάσβιλ" επιλέχθησαν για αρχειοθέτηση από την National Film Registry.
Η ταινία "MASH" κέρδισε το Χρυσό Φοίνικα στις Κάννες, όταν προβλήθηκε το 1970. Ο Όλτμαν έχει κερδίσει επίσης τη Χρυσή Άρκτο στο φεστιβάλ του Βερολίνου για την ταινία "Buffalo Bill and the Indians" και το Χρυσό Λιοντάρι στο φεστιβάλ της Βενετίας. Ήταν υποψήφιος για βραβείο Όσκαρ καλύτερης σκηνοθεσίας τέσσερις φορές για τις ταινίες "MASH", "Ο παίκτης", "Στιγμιότυπα" και "Έγκλημα στο Γκόσφορντ Παρκ" και δύο φορές (ως παραγωγός) για βραβείο Όσκαρ καλύτερης ταινίας με το "Νάσβιλ" το 1976 και "Έγκλημα στο Γκόσφορντ Παρκ" το 2002.
Το 2006 απέκτησε το δικό του αστέρι στη Λεωφόρο της Δόξας στο Χόλυγουντ, αλλά έφυγε και από τη ζωή σε ηλικία 81 ετών.

</doc>
<doc id="46856" url="https://el.wikipedia.org/wiki?curid=46856" title="Τζακ Πάλανς">
Τζακ Πάλανς

Ο Τζακ Πάλανς (18 Φεβρουαρίου 1919- 10 Νοεμβρίου 2006) ήταν Αμερικανός ηθοποιός. Γεννήθηκε στην Πενσιλβάνια ως "Vladimir Palanuik" και ήταν ουκρανικής καταγωγής. Κέρδισε το Όσκαρ β΄ αντρικού ρόλου το 1991 για το ρόλο του στην ταινία "Τι έκανες μπαμπά στην άγρια δύση;" "(City Slickers)".
Στη δεκαετία του ' 80 ο Πάλανς, μαζί με την κόρη του Χόλλυ Πάλανς ("Holly Palance"), ήταν οικοδεσπότης του τηλεοπτικού προγράμματος 
"Ripley's Believe It or Not!". 

</doc>
<doc id="46857" url="https://el.wikipedia.org/wiki?curid=46857" title="Άρης Βλαχόπουλος">
Άρης Βλαχόπουλος

Ο Άρης Βλαχόπουλος (Κωνσταντινούπολη, 1905 - Αθήνα, 23 Νοεμβρίου 1983) ήταν Έλληνας ηθοποιός. Ξεκίνησε την καριέρα του από το Θέατρο Κοτοπούλη (1923-45). Από το 1946 εργάστηκε στο Εθνικό Θέατρο ερμηνεύοντας ρόλους σε έργα όπως "Αχαρνής", "Το μυστικό της κοντέσσας Βαλέραινας", "Ερρίκος Δ' ", "Η στρίγγλα που έγινε αρνάκι" και άλλα.
Θέατρο.
Συμπληρωματικός κατάλογος βασικών πληροφοριών θεατρικών παραστάσεων, στις οποίες συμμετείχε ο Βλαχόπουλος, ως ηθοποιός. 

</doc>
<doc id="46858" url="https://el.wikipedia.org/wiki?curid=46858" title="Φραγκίσκος Μπαρόκιος">
Φραγκίσκος Μπαρόκιος

Ο Φραγκίσκος Μπαρότσι ("Francesco Barozzi", Ηράκλειο, 9 Αυγούστου 1537 - Βενετία, 23 Νοεμβρίου 1604) ήταν Ιταλός μαθηματικός και επιστήμονας.
Βιογραφία.
Από τον γάμο του Τζάκομο του Λορέντζο Μπαρότσι με τη Φιορντελίζε Ντόνο, γεννήθηκε ο Φραντσέσκο Μπαρότσι στις 9 Αυγούστου 1537 στο Ηράκλειο. Δεύτερος από τα τρία αγόρια που γεννήθηκαν, μαθήτευσε δίπλα στον Ανδρέα Δώνο, γνωστό κωδικογράφο, λόγιο και επίτροπο του Οικουμενικού Πατριαρχείου στην Κρήτη, από τον οποίο διδάχτηκε ελληνικά και λατινικά. Το 1553 ταξιδεύει πρώτη φορά στη Βενετία, προκειμένου να εγκριθεί ως ευγενής και να καταστεί μέλος του Μεγάλου Συμβουλίου (30 Νοεμβρίου 1553). 
Επέστρεψε στην Ιταλία το 1556, προκειμένου να παρακολουθήσει σπουδές μαθηματικών, φιλοσοφίας και αστρονομίας στο πανεπιστήμιο της Πάντοβα (1557 – 1559), μετά το πέρας των οποίων παρέμεινε και δίδαξε στο ίδιο πανεπιστήμιο μέχρι το 1560, οπότε εξέδωσε και το πρώτο του βιβλίο, μια πραγματεία σχετικά με τα σχόλια του Πρόκλου στα στοιχεία του Ευκλείδη, αντικείμενο διδασκαλίας και έρευνάς του στο πανεπιστήμιο. Κατά την παραμονή του στην Ιταλία, ο Μπαρόκιος διατηρούσε επαφές με γνωστούς λογίους και προσωπικότητες, όπως μαρτυρεί η πλούσια αλληλογραφία του, υπήρξε δε μέλος της Ακαδημίας των Potenti (Δυνατών) ήδη από το 1557.
Με την επιστροφή του στην Κρήτη, έχοντας την εμπειρία από την συμμετοχή του αυτή, σχεδιάζει μαζί με τον Ιωάννη Βεργίτση και τον Δανιήλ Φουρλάνο την ίδρυση στην πόλη του Ρεθύμνου μιας ακαδημίας στα πρότυπα των ακαδημιών, που λειτουργούσαν στην Ιταλία. Έτσι στις 4 Ιανουαρίου 1562 εκφωνείται ο εναρκτήριος λόγος της Ακαδημίας των Vivi (ζωντανών, ασυμβίβαστων). Σύμφωνα με τις πηγές είναι ο πρώτος πνευματικός σύλλογος, που ιδρύθηκε στον ελλαδικό χώρο στα νεότερα χρόνια και ένας από τους πρώτους του είδους του σε όλη την Ανατολική Ευρώπη.
Στις 26 Απριλίου 1562 νυμφεύεται την Ελιζαμπέτα Μπαρότσι, κόρη του Βενετού ευγενούς από τα Χανιά Φραντσέσκο Μπαρότσι. Δεν έχουμε στοιχεία για τον βαθμό συγγενείας που τους ένωνε, εξετάζοντας όμως το προικοσύμφωνο του γάμου τους παρατηρούμε την κατοχή γης και από τις δύο οικογένειες στις ίδιες περιοχές. Από τον γάμο του με την Ελιζαμπέτα απέκτησε έναν υιό, τον Τζάκομο (1564), και μία κόρη, τη Φιορντελίζε, η οποία το 1590 νυμφεύθηκε το Βενετό ευγενή από το Ρέθυμνο Στάι Μπαρότσι του Ζόρζι. Μετά τον αιφνίδιο θάνατο της γυναίκας του το 1568, φεύγει στη Βενετία, όπου και θα παντρευτεί τέσσερα χρόνια αργότερα (1572) την Φλορίντα Φλορίντο, κόρη του κόμη της Πράτα, Τζοβάνι Φλορίντο, λαμβάνοντας προίκα συνολικά 5.000 δουκάτων. Από το γάμο αυτό γεννήθηκε ο δεύτερος υιός του, Ανδρέας, στις 22 Δεκεμβρίου 1573 στον Άγιο Κωνσταντίνο. 
Ο Φραγκίσκος όλη αυτή τη περίοδο παρουσιάζει και ένα αξιόλογο εκδοτικό και συγγραφικό έργο. Εκδίδει στη Βενετία τέσσερα πονήματά του, που έχουν να κάνουν με τις μαθηματικές θεωρίες του Αρχιμήδη και του Ευκλείδη, τις προφητείες του Νοστράδαμου, αλλά και μια Κοσμογραφία, που αντιτάσσεται στο ηλιοκεντρικό μοντέλο του Κοπέρνικου, υποστηρίζοντας ότι η Γη είναι το κέντρο του κόσμου. Όλα αφιερωμένα σε σημαντικές προσωπικότητες της εποχής, που σε συνδυασμό με την αλληλογραφία του μας δείχνουν το εύρος του πνευματικού κύκλου του. Μαζί με αυτά εκδίδει και το «Descrizione dell’ Isola di Creta» (Περιγραφή της νήσου Κρήτης), το οποίο αφιερώνει στον γενικό προβλεπτή Τζάκομο Φοσκαρίνι και είναι μία από τις πρώτες περιγραφές της Κρήτης με πλήθος δημογραφικών στοιχείων, όπου αναφέρει, μεταγράφει και μεταφράζει πολλές ελληνικές επιγραφές.
Το 1587, μετά από ενδελεχή μυστική έρευνα, δικάζεται από την Ιερά Εξέταση, στην οποία προήδρευσε ο ίδιος ο Πατριάρχης της Βενετίας Τζοβάνι Τρεβιζάνο, με την κατηγορία της μαγείας και υποχρεώθηκε να καταβάλει το ποσό των πενήντα χρυσών δουκάτων εφάπαξ στους επισκόπους Κρήτης και Ρεθύμνου και σε δημόσια αποκήρυξη των πράξεων του στην πλατεία του Αγίου Μάρκου της Βενετίας. Μαζί του καταδικάστηκαν και η κόρη του Φιορντελίζε, ο σύζυγος της, Στάι Μπαρότσι, και ο Βενετός ευγενής Δανιήλ Μαλιπιέρο .
Βαθύτατα πληγωμένος, επέστρεψε στη Κρήτη το 1588 και κατοίκησε απομονωμένος στην έπαυλη του στον Άγιο Κωνσταντίνο. Μετά τον γάμο του υιού του, Αντρέα, με την Κατερούτσα Κιότσα, κόρη ενός εκ των μεγαλυτέρων εχθρών του στη Κρήτη, αποφασίζει να επιστρέψει στη Βενετία το 1565, όπου και έμεινε μέχρι τον θάνατό του από αποπληξία το 1604. Μετά τον θάνατο του, ο ανιψιός του, Τζάκομο Μπαρότσι, που υιοθετήθηκε από τον ίδιο τα τελευταία χρόνια της ζωής του, πούλησε την τεράστια και πολύτιμη βιβλιοθήκη του στο πανεπιστήμιο της Οξφόρδης.
Η εκπαιδευτική και φιλολογική άνθηση που παρατηρείται στη Κρήτη τους δύο τελευταίους αιώνες της βενετοκρατίας δεν εκπορεύτηκε από την ανώτερη τάξη των ευγενών, αλλά από την ανερχόμενη κρητική αστική τάξη. Ο Παναγιωτάκης καταλήγει ότι ο Φραγκίσκος Μπαρόκιος ήταν ο μόνος από τους Βενετούς ευγενείς, που συνέβαλλε στην κρητική αναγέννηση και στην επαφή της Κρήτης με τα πνευματικά ρεύματα της Ευρώπης. Αποτελούσε μία φωτεινή εξαίρεση στη μορφωτική ερημιά των ανθρώπων της τάξης του. 

</doc>
<doc id="46859" url="https://el.wikipedia.org/wiki?curid=46859" title="Στέλιος Παπαδημητρίου">
Στέλιος Παπαδημητρίου

Ο Στέλιος Α. Παπαδημητρίου (1930 – 23 Νοεμβρίου 2005) ήταν Έλληνας επιχειρηματίας, πρόεδρος του Κοινωφελούς Ιδρύματος «Αλέξανδρος Σ.Ωνάσης». 
Γεννήθηκε στην Αλεξάνδρεια. Επί προεδρίας του ανεγέρθηκε το Ωνάσειο Καρδιοχειρουργικό Κέντρο, ενώ λειτούργησε στη Νέα Υόρκη και το Ωνάσειο Πολιτιστικό Κέντρο. Διετέλεσε μεταξύ άλλων νομικός σύμβουλος του Αριστοτέλη Ωνάση, του οποίου ήταν και προσωπικός φίλος, πρόεδρος της Ολυμπιακής Αεροπλοΐας και μέλος του Δ.Σ. της ιδιωτικής τράπεζας Banque de Depots στη Γενεύη. Ο Παπαδημητρίου είχε επιμεληθεί τη διαθήκη του Ωνάση.

</doc>
<doc id="46862" url="https://el.wikipedia.org/wiki?curid=46862" title="Εθνική Οδός Αθηνών-Θεσσαλονίκης">
Εθνική Οδός Αθηνών-Θεσσαλονίκης



</doc>
<doc id="46863" url="https://el.wikipedia.org/wiki?curid=46863" title="Οξιές">
Οξιές



</doc>
<doc id="46864" url="https://el.wikipedia.org/wiki?curid=46864" title="Βυθομετρικό στίγμα">
Βυθομετρικό στίγμα

Βυθομετρικό στίγμα χαρακτηρίζεται ο γεωγραφικός τόπος (σημείο στην επιφάνεια της θάλασσας, ποταμού ή λίμνης) στο οποίο έγινε ή γίνεται βυθομέτρηση, κατά την οποία και διαπιστώνεται το μέγεθος του βάθους (βόλασμα) ή και η ποιότητα του βυθού.
Τα βυθομετρικά αυτά στίγματα φέρονται στους ναυτικούς χάρτες με την απλή παράθεση σημείων με τον αριθμό των μέτρων ή οργιών βάθους.
Επίσης βυθομετρικό στίγμα χαρακτηρίζεται και ο προσδιορισμός του γεωγραφικού στίγματος ενός πλοίου με την βοήθεια βυθομέτρησης.
Παράδειγμα βυθομετρικού στίγματος.
Για την εύρεση γεωγραφικού στίγματος με μόνη βοήθεια τη βυθομέτρηση αρκεί να είναι γνωστά η πορεία (ο πλους κατά διεύθυνση) που ακολουθεί το πλοίο ή το σκάφος, η ταχύτητα και ο μεσολαβήσας χρόνος από γνωστό σημείο, (π.χ. από λιμένα απόπλου, ή παράλλαξη φάρου).
Με τον διπαράλληλο σημειώνουμε στο ναυτικό χάρτη την πορεία του πλοίου από το γνωστό σημείο και επί της ευθείας αυτής υπολογίζεται η απόσταση (από τον διαρρεύσαντα χρόνο προς την ταχύτητα π.χ. 3 ώρες και ταχύτητα 12 κόμβοι= 36 μίλια). Μέχρι εδώ το στίγμα αυτό λέγεται στίγμα εξ αναμετρήσεως.&lt;br&gt; 
Αν οι γεωγραφικές συντεταγμένες αυτού του "πιθανού" στίγματος συγκριθούν και επιβεβαιωθούν με βυθομετρική ένδειξη τότε το στίγμα χαρακτηρίζεται "ακριβέστερο" ως "εξ αναμετρήσεως και βυθομετρικό".

</doc>
<doc id="46865" url="https://el.wikipedia.org/wiki?curid=46865" title="Βυθομετρικός χάρτης">
Βυθομετρικός χάρτης

Ο βυθομετρικός χάρτης είναι ένας λεπτομερής χάρτης που περιλαμβάνει βυθομετρικά στίγματα μεγάλης συνήθως θαλάσσιας έκτασης που τα ""ισοβαθή" στίγματα ενώνονται με συνεχή γραμμή. Έτσι οι χάρτες αυτοί παρουσιάζουν "ισοβαθείς καμπύλες" που περικλείουν "ισοβαθείς εκτάσεις"" του θαλάσσιου βυθού.
Η ιδέα αυτού του τρόπου αποτύπωσης του βάθους των βυθών και η απεικόνισή τους σε χάρτη οφείλεται στον Αμερικανό υποπλοίαρχο Μόρρυ που εκδόθηκε για πρώτη φορά για τον Ατλαντικό Ωκεανό το 1856 όπου και συζητήθηκε πολύ στο τότε ναυτικό Συνέδριο των Βρυξελλών. Κατόπιν πολλών άλλων ομοίων Συνεδρίων (Μπισμπάντεν, Βερολίνου, Μονακό κ.λπ.) τελικά αποφασίσθηκε από το Συνέδριο της Χριστιάνιτης το 1901 η "υπό κλίμακα 1:10.000.000" επίσημη έκδοση, από 24 φύλλα για όλους τους βυθούς των θαλασσών. Τα πρώτα 16 φύλλα θα ήταν κατά την "Μερκατορική επιπεδογράφηση" ή Μερκατορική προβολή, όπως καθιερώθηκε να λέγεται, 4 για τις αρκτικές θάλασσες και 4 για τις ανταρκτικές θάλασσες κατά την γνωμονική μέθοδο του Πτολεμαίου.
Το πράγματι τεράστιο (Ηράκλειο) αυτό έργο ανέλαβε το 1904 ο τότε Πρίγκιπας του Μονακό Αλβέρτος Α΄ στην πρόσκληση του οποίου και ανταποκρίθηκαν σχεδόν όλοι οι Πλοίαρχοι των εμπορικών στόλων της εποχής.
Αργότερα επί της βάσης των 24 αυτών φύλλων καταρτίσθηκαν νεότεροι χάρτες έγχρωμοι με αποχρώσεις του μπλε και στη συνέχεια καταχωρήθηκαν σ΄ αυτούς ακόμη νεότερα στοιχεία περί του είδους των βυθών και των γεωλογικών υποστρωμάτων με αποτέλεσμα να αποκαλούνται πλέον οι χάρτες αυτοί και "βυθολιθολογικοί χάρτες".
Την επίσημη έκδοση βυθομετρικών χαρτών των ελληνικών θαλασσών έχει αναλάβει η Υδρογραφική Υπηρεσία που αποτελεί ανεξάρτητη Υπηρεσία του ελληνικού Πολεμικού Ναυτικού.

</doc>
<doc id="46866" url="https://el.wikipedia.org/wiki?curid=46866" title="Βυθομετρικό διάγραμμα">
Βυθομετρικό διάγραμμα

Το βυθομετρικό διάγραμμα αποτελεί μέρος ενός βυθομετρικού χάρτη που αφορά όχι τόσο την ναυσιπλοΐα ή την ωκεανογραφική μελέτη, αλλά την προμελέτη και την εκτέλεση υποβρυχίων έργων, είτε κοινής ωφελείας, όπως τα λιμενικά έργα είτε πολεμικής φύσεως (επιχειρήσεων).
Η μέσω αυτού του διαγράμματος μελέτη του βυθού, σχετικά μικρής έκτασης γίνεται με την «μέθοδο αριθμημένων επιπέδων» της παραστατικής γεωμετρίας σε μεγάλη «οριζόντια κλίμακα» και με μικρή «υψομετρική διαφορά» κατά «ισοβαθείς καμπύλες» σε ισοβαθή (επίπεδα).
Ανεξάρτητα όμως της παραπάνω τεχνικής εφαρμογής απαιτείται κατά καιρούς η σύνταξη βυθομετρικού διαγράμματος λιμένων από την κατά τόπο αρμόδια Λιμενική Αρχή (είτε από τεχνική υπηρεσία του Δήμου ή της Κοινότητας ή του Λιμενικού Ταμείου ή ακόμη και με επιβλέποντα τον Λιμενάρχη) ειδικότερα όταν ο λιμένας βρίσκεται εγγύς εκβολών ποταμών.

</doc>
<doc id="46868" url="https://el.wikipedia.org/wiki?curid=46868" title="Αγία Αικατερίνη η Μεγαλομάρτυς">
Αγία Αικατερίνη η Μεγαλομάρτυς

Η Αγία Αικατερίνη ή Αικατερίνη της Αλεξάνδρειας, γνωστή και ως Μεγαλομάρτυς Αγία Αικατερίνη και κατά τους υμνολόγους της Ορθόδοξης Εκκλησίας Αικατερίνα (282 - 305), που κατά την Ορθοδοξία, έγινε αγία επειδή έμεινε ακλόνητη στα πιστεύω της παρά τις πιέσεις και τα βασανιστήρια που υπέστη, κατά τον πρώιμο 4ο αιώνα.
Ιστορία.
Έζησε επί εποχής Μαξιμίνου, απόλυτου άρχοντα της Αιγύπτου, ιδιαίτερου χριστιανομάχου και ήταν βασιλικού γένους, κόρη του αριστοκράτη τότε Κώνστα. Έτυχε μεγάλης μόρφωσης και ήταν κάτοχος της λατινικής γλώσσας και της ελληνικής φιλολογίας. Σπούδασε φιλοσοφία και ρητορική και πολλές ξένες γλώσσες της εποχής της. Από νεαρή ηλικία προσελκύσθηκε από τη χριστιανική διδασκαλία την οποία μελέτησε και αφού ασπάσθηκε τον Χριστιανισμό, εργάσθηκε με έντονη δράση και ενθουσιασμό για τη διάδοσή του επιτυγχάνοντας πολλά χάριν της ρητορικής της δεινότητας και των πολλών γνώσεών της. Την Αικατερίνη όμως εκτός της σοφίας και των αρετών της, την διέκρινε και το σπάνιο κάλλος της μορφής της. Λέγεται ότι στην ηλικία των 18 ετών επισκέφθηκε τον Ρωμαίο αυτοκράτορα, ο οποίος ήταν πιθανόν ο Μαξιμίνος Β΄ ή ο Μαξέντιος, και προσπάθησε να τον πείσει για το ότι ήταν εσφαλμένοι οι διωγμοί που διεξήγε κατά των Χριστιανών. Πέτυχε όμως να μεταστρέψει στον Χριστιανισμό τη γυναίκα του αυτοκράτορα.
Τούτο προήλθε από μία σύγχυση με μια ωραιότατη αριστοκράτισσα της Αλεξάνδρειας που είχε αποκρούσει τις ακόλαστες προτάσεις του Μαξιμίνου και εξ αυτού τιμωρήθηκε με δήμευση όλης της περιουσίας της από αυτόν, της οποίας την ιστορία είχε γράψει ο εκκλησιαστικός συγγραφέας του 4ου αιώνα, Ευσέβιος. Η σύγχυση όμως αυτή διαλύθηκε πρώτα από τη διαπίστωση ότι ουδεμία τέτοια λεπτομέρεια του βίου της Αγίας δεν αναφέρεται στη βιογραφία εκείνης και ούτε του μαρτυρικού της θανάτου, αλλά και από στοιχεία (σχόλια) από άλλο συγγραφέα βεβαιώνεται ότι η Αλεξανδρινή αριστοκράτισσα λεγόταν Δωροθέα. Πάντως η Αγία Αικατερίνη από νεαρότατη ηλικία είχε δείξει ασυνήθη ευσέβεια και προσήλωση στα Θεία όπου και ο θρύλος ότι δέχθηκε το «δακτυλίδι πνευματικής μνηστείας» από μέρους του Χριστού που της προσκόμισε η αειπάρθενος Μητέρα Του ή κατ' άλλους από τον Ίδιον.
Για τη δράση και τη ζωή της αγίας δεν υπάρχουν ιστορικές πληροφορίες, κανένας ιστορικός δεν την αναφέρει και ούτε ένας μάρτυρας δεν επιβεβαιώνει την ύπαρξή της και μέχρι το τέλους του 9ου αιώνα και με δεδομένο ότι η εποχή του μαρτυρικού της θανάτου προσδιορίσθηκε περί το 305 μ.Χ. υπάρχει σιωπή πέντε αιώνων, η οποία είναι αδύνατον να μην προσδώσει στις κατοπινές πληροφορίες κάποιες αοριστίες, χωρίς αυτές όμως να σημαίνουν πως η σχετική παράδοση περί της Αγίας Αικατερίνης στερείται ιστορικής βάσης.
Σύμφωνα με τον Ρουφίνο, το πρώτο της όνομα ήταν Δωροθέα. Μετά τη βάφτισή της όμως, έλαβε το όνομα Αικατερίνα, αυτή δηλαδή που είναι πάντα καθαρή, αγνή ("αιέν καθαρινά", δηλαδή «η πάντοτε αγνή»).
Απετέλεσε ένα αντίπαλο δέος στην Ελληνίδα φιλόσοφο Υπατία κατά τη μεσαιωνική σκέψη· Παρόμοια με την Υπατία, λέγεται ότι ήταν σοφή (ιδιαιτέρως όσον αφορά στη φιλοσοφία και τη θεολογία), πολύ όμορφη, αγνή, και ότι δολοφονήθηκε άγρια λόγω της δημόσιας έκθεσης τής πίστης της —105 χρόνια προ του θανάτου της Υπατίας (αν και τα πρώτα κείμενα που την αναφέρουν, ή οι διάφορες παραλλαγές τους, χρονολογούνται πολύ αργότερα).
Παράδοση.
Σύμφωνα με τη παράδοση και τα Συναξάρια της Αγίας Αικατερίνης, όταν πληροφορήθηκε ο Αυτοκράτορας Μαξιμίνος όσα διαδίδονταν περί των ιδεών της και του τρόπου της ζωής της Αγίας, ανέθεσε σε πενήντα ή κατά άλλους σε εκατόν πενήντα περίφημους ρήτορες, (ο αριθμός χαρακτηρίζει τη ρητορική δεινότητα της Αγίας), να συζητήσουν μαζί της προκειμένου να της αποδείξουν το αβάσιμο και στρεβων ιδεών (δοξασιών) της. Αποτέλεσμα όμως υπήρξε το αντίθετο. Η Αικατερίνη με την κομψότητα του λόγου της και των επιχειρημάτων της «"εφίμωσε λαμπρώς τους κομψούς των ασεβών, του πνεύματος την μαχαίραν"» (κατά το απολυτίκιο της Αγίας). Αλλά ακόμη και τα σοφά της επιχειρήματα, με την πειστική ανάπτυξη των ιδεών της, κατάφεραν να προσηλυτίσουν αυτούς οι οποίοι τελικά ασπάσθηκαν τον Χριστιανισμό. Όταν ο Αυτοκράτορας έμαθε το αποτέλεσμα οργίσθηκε τόσο που διέταξε τη θανατική καταδίκη όλων στη πυρά στο μέσον της πόλης, και την Αικατερίνη σε μαρτύρια μέχρι θανάτου της.
Στην αρχική φυλάκιση η νεαρή Αγία υπέμεινε τις πιέσεις και τις κακουχίες με θάρρος και υπομονή που αντλούσε από τη δύναμη της βαθιάς της πίστης. Όταν στη συνέχεια έμαθε η Αυγούστα Φαυστίνα τον λόγο της καταδίκης της Αγίας θαύμασε την καρτερικότητά της και ζήτησε να την επισκεφθεί η οποία και έγινε με συνοδεία 200 στρατιωτών υπό τον Φρούραρχο Πορφυρίωνα ή Πορφύριο οι οποίοι τελικά κατηχήθηκαν στη νέα θρησκεία. Τότε ο Αυτοκράτορας διέταξε τον αποκεφαλισμό της Φαυστίνας και της ακολουθίας της και την τελική πλέον εκτέλεση της Αγίας. Μέσον θανάτωσης ήταν ο «Τροχός βασανιστηρίων» που έμοιαζε με τροχό η περιφέρεια του οποίου έφερε καρφιά (ήλους) που ετίθετο σε κίνηση με σχοινιά και τροχαλίες πλησιάζοντας αργά το ιστάμενα δεμένο σώμα του καταδίκου) με συνέπεια τις αρχικές εκδορές μέχρι διαμελισμού. Ο θρύλος στο σημείο αυτό αναφέρει πως τα καρφιά του τροχού όταν πλησίασαν το σώμα της Αγίας αυτά ένα-ένα αποσπόταν ή θραυόταν. Κατ΄ άλλο θρύλο ο εν λόγω τροχός πριν πλησιάσει το σώμα της Αγίας διαλύθηκε "στα εξ ων συνετέθη". Έτσι και αποφασίσθηκε τελικά ο αποκεφαλισμός της Αγίας που όταν συνέβη αυτός οι παριστάμενοι αντιλήφθηκαν να ρέει γάλα αντί αίμα.
Στη συνέχεια δι΄ άλλου θρύλου το πάναγνο σώμα της Αγίας μεταφέρθηκε υπό "«πτερύγων αγγέλων»" στο όρος Σινά της ομώνυμης χερσονήσου, όπου επί αιώνες έμεινε άταφο, κατά τους βιογράφους της και την ιερή παράδοση, μέχρι τον 6ο αιώνα, όπου ερημίτες μοναχοί της περιοχής μέσω οράματος ειδοποιήθηκαν και κατέβασαν από το όρος το σώμα της Αγίας το οποίο και εναπόθεσαν σε μαρμάρινη θήκη. Στη συνέχεια ενημερώθηκε ο αυτοκράτορας Ιουστινιανός, ο οποίος και έκτισε την ιερά Μονή της Αγίας Αικατερίνης του Σινά και την εκκλησία (καθολικό) της Μεταμορφώσεως του Σωτήρος (που κτίσθηκε μεταξύ 548-565) εντός της οποίας και τοποθετήθηκε η μαρμάρινη θήκη εξ ου και το όνομα της εκκλησίας Αγία Αικατερίνη. Στη Μονή αυτή διασώζεται ένα σημαντικό θησαυροφυλάκιο της πρώιμης Χριστιανικής τέχνης, αρχιτεκτονικής και εικονογραφημένων χειρογράφων, οι δε μοναχοί αυτής είναι Έλληνες.
Σύμφωνα με μια άλλη ακόμη εκδοχή του θρύλου, έχοντας απορρίψει η Αικατερίνη πολλές γαμήλιες προτάσεις, ανέβηκε στους ουρανούς κατά τη διάρκεια οράματος και μνηστεύθηκε τον Χριστό από την Παρθένο Μαρία —το αρχαίο θέμα του μυστικού γάμου με μια θεότητα που είναι σύνηθες στην εκστατική μυθολογία της ανατολικής Μεσογείου και της Μικράς Ασίας.
Ιερά λείψανα όμως της Αγίας Αικατερίνης της Μεγαλομάρτυρος φέρονται να επιδεικνύονται από τα μέσα του 11ου αιώνα και στη νορμανδική πόλη Ρουάν, όπου κατά τους καθολικούς τα έφερε εκεί περί το 1027 ο ερημίτης μοναχός Συμεών.
Τα Ιερά Λείψανα της Αγίας βρίσκονται αδιάφθορα στην Ιερά Μονή Σινά. Δάκτυλος της Αγίας βρίσκεται στη Συλλογή των Ανακτόρων του Μπάκινγχαμ Λονδίνου. Αποτμήματα του Ιερού Λειψάνου της Αγίας βρίσκονται στη Μονή Χιλανδαρίου Αγίου Όρους, στον ομώνυμο Ναό Ν. Λιοσίων Αττικής, στη Μονή Κύκκου Κύπρου και στη Λαύρα Αγίου Αλεξάνδρου Νέβσκι Αγίας Πετρουπόλεως.
Εορτασμός.
Η ημέρα του μαρτυρίου της Αγίας Αικατερίνης θεωρείται η 24 Νοεμβρίου, της δε εύρεσης των λειψάνων της η 25 Νοεμβρίου εκτός όμως όλων των Σλάβων που τιμούν ιδιαίτερα μέχρι σήμερα την ημέρα του μαρτυρικού θανάτου της Αγίας, όλοι οι λοιποί χριστιανοί κατά σύσταση των μοναχών του Σινά συνέπτυξαν σε μία και τις δύο εορτές και όρισαν την 25 Νοεμβρίου ημέρα τιμώμενη της ιερής μνήμης της, συνεορταζόμενη με την απόδοση Εισοδίων της Θεοτόκου. (Η περίπτωση αυτή παρουσιάζει ιδιαίτερες δυσκολίες από την πρακτική λειτουργική πλευρά, γι' αυτό και γίνεται ιδιαίτερη αναφορά στο Τυπικό της Εκκλησίας (βλέπε π.χ. http://www.ec-patr.org/gr/typikon και https://web.archive.org/web/20070917011837/http://www.typikon.gr/). Την παράδοση αυτή να τιμάται η αγία στις 25 Νοεμβρίου ακολούθησαν και οι Καθολικοί της Δύσης.
Η "Καθολική Εγκυκλοπαίδεια" (έκδοση 1908) περιγράφει τη σημασία της πίστεως στην Αγία ως ακολούθως:
«Σε πολλά μέρη η εορτή της εορταζόταν με εξαιρετική μεγαλοπρέπεια, υπήρχε αργία και οι ακολουθίες παρακολουθούνταν από μεγάλο πλήθος λαού. Σε αρκετές επισκοπές της Γαλλίας η εορτή θεωρούταν Ιερά Ημέρα έως την αρχή του 17ου αιώνος, και εορταζόταν με μεγαλοπρέπεια που η τελετουργία της ξεπερνούσε αυτή των εορτών μερικών Αποστόλων. Αναρίθμητα παρεκκλήσια την είχαν ως προστάτιδα και το άγαλμά της ευρίσκετο σε σχεδόν όλες τις εκκλησίες, αναπαριστώντας την σύμφωνα με τη μεσαιωνική εικονογραφία με έναν οδοντωτό τροχό, το όργανο βασανισμού της. Ενώ, λόγω συγκεκριμένων περιστάσεων της ζωής του, ο Άγιος Νικόλαος ο Μύρων, θεωρούταν ο προστάτης των νεαρών και των φοιτητών, η Αγ. Αικατερίνη έγινε η προστάτιδα των νέων κοριτσιών και των φοιτητριών. Θεωρούμενη ως η αγιώτερη και πιο σοφή των παρθένων του Χριστού, δεν ήταν παρά φυσικό ότι αυτή, μεταξύ όλων των άλλων, θα ήταν άξια να εποπτεύει τις παρθένες και τις νέες του κόσμου.»
«Ο οδοντωτός τροχός έγινε το έμβλημα της αγίας, και έτσι οι μηχανικοί έθεσαν εαυτούς υπό την προστασία της. Τελικά, σύμφωνα με την παράδοση, όχι μόνο παρέμεινε παρθένος ελέγχοντας τα πάθη της και κυρίευσε τους εκτελεστές της φθείροντας την υπομονή τους, αλλά θριάμβευσε και στην επιστήμη κλείνοντας τα στόματα των σοφιστών: η πραγματεία της μελετήθηκε από θεολόγους, απολογητές, κήρυκες, και φιλοσόφους. Πριν τη μελέτη, τη συγγραφή, ή το κήρυγμα, την επικαλούνταν να τους φωτίσει, να καθοδηγήσει τις πένες τους, και να ξεκαθαρίσει τα νοήματα των λόγων τους. Αυτή η αφοσίωση στην Αγία Αικατερίνη που πήρε τεράστιες διαστάσεις στην Ευρώπη μετά τις Σταυροφορίες, έλαβε επιπρόσθετη λάμψη στη Γαλλία στις αρχές του 15ου αιώνα, όταν σύμφωνα με τις φήμες η αγία είχε μιλήσει στην Ιωάννα της Λωραίνης και, μαζί με την Αγία Μαργαρίτα, υπήρξε η θεία σύμβουλος της Ιωάννας.»
Το 1969, η Ρωμαιοκαθολική Εκκλησία αφαίρεσε την εορτή της από το γενικό εορτολόγιο των αγίων που δημοσιεύθηκε από τη Σύνοδο για τη Θεία Λατρεία και την Τάξη των Αγίων, ισχυριζόμενη την έλλειψη ιστορικών αποδείξεων για την ύπαρξή της. Το 2002, περιλήφθηκε ξανά στο ημερολόγιο. Την περίοδο 1969-2002 το Βατικανό επέτρεπε ως παραχώρηση την τήρηση της εορτής της όπως προηγουμένως.
Αγιογραφία.
Η Αγία Αικατερίνη φέρεται στις αγιογραφίες συνήθως εστεμμένη, καθιστή, κρατώντας στο δεξί χέρι κάλαμον ή ιερό κλάδο φοίνικα, ενώ στο αριστερό σταυρό που ακουμπά σε ακιδοφόρο τροχό, έχοντας στο βάθος (φόντο) το όρος Σινά. Πολλοί καλλιτέχνες ζωγράφοι έχουν αποδώσει έργα από το βίο της Αγίας Αικατερίνης μεταξύ των οποίων ο Κορέγιος, ο Βερονέζε, ο Ραφαήλ κ.λπ.
Σύμβολά της στην αγιογραφία είναι ο ακιδοφόρος τροχός, η αιμοσταγής μάχαιρα, κλάδος φοίνικα, ιερός κάλαμος, βιβλία και το όρος Σινά.
Προστάτιδα αγία.
Η Αγία Αικατερίνη θεωρείται προστάτης των Μηχανικών καθώς αποτελούσε για την εποχή της πρότυπο σοφίας και μόρφωσης αλλά και διότι μαρτύρησε σε τροχό.
Στη Γαλλία, η φιλοσοφική σχολή του Παρισιού από θαυμασμό προς την Αγία την είχε ανακήρυξε προστάτιδα της φιλοσοφίας. Την ιδιότητα αυτή της Αγίας που διαδόθηκε ταχύτατα αποδέχθηκαν πλείστες χώρες της Δύσης. Σημαντικότερες εορτές προς τιμή της Αγίας ήταν εκείνες οι εύθυμες που συνέβαιναν στο Παρίσι όπου νεανίδες ηλικίας 25 ετών ανύπανδρες, ανήμερα της εορτής της Αγίας, περιφέρονταν εν ευθυμία στη πόλη φέροντας ή σκεπάζοντας τα μαλλιά τους με λευκό δαντελλωτό ""κεκρύφαλο" (σκούφο) εκ του οποίου και προήλθε η γαλλική έκφραση "elle a la coiffure de Sainte Catherine"", (= έχει την κτενισιά της Αγίας Αικατερίνης) που αποτελεί ιδιωματισμό και λέγεται για γεροντοκόρες, αντίστοιχο με το ελληνικό "μπήκε στο ράφι".
Εθεωρείτο η αγία-προστάτις της Νομικής Σχολής στο Πανεπιστήμιο της Πάδοβας (Padova).
Η Αγία Αικατερίνη είναι πολιούχος αγία της πόλης της Κατερίνης. Η πρωτεύουσα της Πιερίας ονομάστηκε αρχικά Αικατερίνη από το όνομα της αγίας.

</doc>
<doc id="46869" url="https://el.wikipedia.org/wiki?curid=46869" title="Αικατερίνη της Αλεξάνδρειας">
Αικατερίνη της Αλεξάνδρειας



</doc>
<doc id="46870" url="https://el.wikipedia.org/wiki?curid=46870" title="Άνδεις">
Άνδεις

Οι Άνδεις (από τη λέξη της γλώσσας Κέτσουα: Anti(s) = «υψηλή κορυφή») είναι η μακρύτερη οροσειρά της Γης. Καταλαμβάνει σχεδόν ολόκληρη τη δυτική ακτή της Νότιας Αμερικής, με γενική κατεύθυνση βορρά-νότου. Το μήκος τους φθάνει τα 7.000 χιλιόμετρα και το πλάτος τους υπερβαίνει σε κάποια γεωγραφικά πλάτη τα 500 χιλιόμετρα, με το φαρδύτερο μέρος μεταξύ των παραλλήλων 18° και 20° νότιου πλάτους. Τα υψίπεδα των Άνδεων δημιουργήθηκαν όταν η τεκτονική πλάκα Νάσκα ολίσθησε κάτω από την Νοτιοαμερικάνικη πλάκα. Τα βουνά των Άνδεων εκτείνονται σε επτά χώρες: Την Αργεντινή, τη Βενεζουέλα, τη Βολιβία, τον Ισημερινό, την Κολομβία, το Περού και τη Χιλή. Μάλιστα κάποιες από αυτές, κυρίως το Περού και η Βολιβία, είναι γνωστές ως «κράτη των Άνδεων».
Μορφολογία.
Οι Άνδεις αποτελούνται από δύο συνιστώσες, την Ανατολική Κορδιλιέρα ("Cordillera Oriental") και τη Δυτική Κορδιλιέρα ("Cordillera Occidental"), με μικρότερες οροσειρές, όπως την Κορδιλιέρα ντε λα Κόστα της Χιλής. Από πλευράς ύψους, οι Άνδεις αποτελούν την υψηλότερη οροσειρά έξω από την Ασία, με την υψηλότερη κορυφή τους, την Ακονκάγκουα, να φθάνει σε υψόμετρο 6.959 μέτρα πάνω από την επιφάνεια της θάλασσας. Η κορυφή του όρους Τσιμποράσο, στις Άνδεις του Εκουαδόρ, θεωρείται το σημείο της γήινης επιφάνειας που απέχει περισσότερο από κάθε άλλο από το κέντρο της Γης, επειδή η Γη είναι πεπλατυσμένη εξαιτίας της περιστροφής γύρω από τον άξονά της. Σε σύγκριση με τα Ιμαλάια, οι Άνδεις έχουν περίπου ίσο πλάτος αλλά υπερδιπλάσιο μήκος. 
Ηφαιστειότητα.
Στην περιοχή των Άνδεων υπάρχουν περίπου 70 ηφαίστεια, πολλά από τα οποία είναι ενεργά και έχουν προκαλέσει τεράστιες καταστροφές. Κατηγοριοποιούνται σε τρεις ομάδες ανάλογα με τη γεωγραφική τους θέση: την κολομβιανο-ισημερινή, την περουβιανο-χιλιανή και την αργεντινο-χιλιανή. 
Τα ηφαίστεια Τσιμποράσο (6.267 μ.) και το Κοτοπάξι (5.897 μ.) στον Ισημερινό ανήκουν στην πρώτη ομάδα. Στην δεύτερη υπάρχουν ενεργά ηφαίστεια ως το πρόσφατο παρελθόν ενώ στην τρίτη ομάδα υπάρχουν τα περισσότερα και ήταν η αιτία για τεράστιες καταστροφές, όπως ο Μεγάλος σεισμός της Βαλδίβια (1960). 

</doc>
<doc id="46872" url="https://el.wikipedia.org/wiki?curid=46872" title="Βρικογολέτα">
Βρικογολέτα



</doc>
<doc id="46877" url="https://el.wikipedia.org/wiki?curid=46877" title="Ουλίτιδα">
Ουλίτιδα

Η ουλίτιδα είναι παθολογική κατάσταση των ούλων, που χαρακτηρίζεται από φλεγμονή και αιμορραγία. Προκαλείται λόγω της αμυντικής δράσης του οργανισμού κατά των τοξινών που παράγουν τα βακτήρια που διαβιούν στη στοματική κοιλότητα. Έχει ως αποτέλεσμα κακοσμία της αναπνοής και χαλαρότερη στήριξη των δοντιών από τα ούλα.
Παθολογία.
Δύο είναι οι κύριες νόσοι των δοντιών και των ούλων του στόματός μας: Η οδοντική τερηδόνα και η ουλίτιδα. Και στις δύο αυτές περιπτώσεις, το κυριότερο αίτιο που τις προκαλεί είναι η "οδοντική μικροβιακή πλάκα" (Ο.Μ.Π.), δηλαδή ένα σύνολο εναποθέσεων που αρχίζουν να συγκεντρώνονται πάνω στις οδοντικές επιφάνειες, παράλληλα με το σιαλικό υμένιο, ακόμη και λίγα λεπτά μετά το βούρτσισμα. 
Η βλάβη οφείλεται σε μικροβιακή προσβολή όταν κάτω από την επιφάνεια αυτής της πλάκας (εναπόθεσης) αφεθούν να δράσουν ανενόχλητοι διάφοροι παθογόνοι μικροοργανισμοί, αλλά και μόνο στην παρουσία της (της πλάκας), που είναι ιδιαιτέρως ερεθιστική για τα ούλα (περιοδοντικοί ιστοί) που περιβάλλουν τα δόντια μας.
Οδοντική μικροβιακή πλάκα (Ο.Μ.Π.).
Οδοντική μικροβιακή πλάκα ονομάζεται το κιτρινωπό ή σκουρόχρωμο επίχρισμα το οποίο σχηματίζεται πάνω στην επιφάνεια των δοντιών και περισσότερο γύρω ή και κάτω από τα ούλα. Είναι μάλιστα χαρακτηριστικό ότι ο σχηματισμός της Ο.Μ.Π. ξεκινά λίγα μόλις λεπτά από την ολοκλήρωση του βουρτσίσματος των δοντιών και είναι φυσικά αδύνατο να τον εμποδίσουμε. Όμως με το τακτικό βούρτσισμα, η Ο.Μ.Π. απομακρύνεται έγκαιρα, πριν δηλαδή γίνει επικίνδυνη.
Αυτό συμβαίνει όταν η πλάκα μετατραπεί σε τρυγία (πέτρα), δηλαδή μία ενασβεστιωμένη (σκληρή) πλέον εναπόθεση, που δεν μπορεί να απομακρυνθεί με την οδοντόβουρτσα, αλλά μόνο με τη βοήθεια του οδοντιάτρου. 
Όταν το στόμα παραμείνει αβούρτσιστο για 2-3 ημέρες η κατάσταση είναι ακριβώς αυτή: Στις οδοντικές επιφάνειες κυριαρχεί η τρυγία, ενώ νέα στρώματα πλάκας συνεχίζουν να εναποτίθενται πάνω της.
Κλινική εικόνα.
Η ουλίτιδα είναι μια παθολογική κατάσταση (φλεγμονή) κατά την οποία τα ούλα μας είναι διογκωμένα, εξέρυθρα (κόκκινα) και συνήθως αιμορραγούν, είτε αυτόματα, είτε στη διάρκεια του βουρτσίσματος.
Το αίτιο που την προκαλεί είναι η Ο.Μ.Π. που έχει πλέον μετατραπεί σε τρυγία (πέτρα). Αυτή ευρισκόμενη γύρω από τον αυχένα των δοντιών, πάνω ή κάτω από τα ούλα, αφενός τα ερεθίζει, αφετέρου επιτρέπει τη δράση των παθογόνων μικροβίων του στόματος. Ως επακόλουθο η στήριξη του δοντιού σιγά-σιγά αδυνατίζει, διότι η πέτρα απομακρύνει τα ούλα από αυτό, ξεγυμνώνει και αφήνει ακάλυπτη τη ρίζα του και τελικά το οστούν της γνάθου που στήριζε το δόντι διαλύεται.
Επιπτώσεις.
Το δόντι αρχίζει να αποκτά μεγαλύτερη κινητικότητα από τη φυσιολογική και στο τέλος χάνεται (με εξαγωγή), συχνά χωρίς το ίδιο να παρουσιάζει καμία βλάβη στην επιφάνειά του. Από τις συνεχείς απώλειες των δοντιών στο στόμα, δημιουργούνται κενά που θα αποκατασταθούν με πολύ κόπο και προσπάθεια από τον οδοντίατρο . 
Αν η κατάσταση αφεθεί στη μοίρα της, θα έχουμε δυσάρεστα επακόλουθα, όπως διαταραχές της σύγκλεισης (του τρόπου δηλαδή που αρθρώνουν τα πάνω με τα κάτω δόντια), της ομιλίας, στομαχικές ενοχλήσεις από την πλημμελή μάσηση των τροφών, αισθητικά προβλήματα και επιπτώσεις στην ψυχολογία του ασθενούς, ο οποίος επηρεάζεται στην προσωπική, την επαγγελματική και την κοινωνική του ζωή από την άσχημη εικόνα του στόματός του.
Πρόληψη.
Το «κλειδί» για την πρόληψη της νόσου είναι το σωστό βούρτσισμα, δηλαδή η έγκαιρη και επιτυχημένη απομάκρυνση όλων των υπολειμμάτων τροφής από τις οδοντικές επιφάνειες, μετά από κάθε γεύμα και ο έλεγχος της Ο.Μ.Π. η οποία συνεχώς σχηματίζεται. Οι κινήσεις μας κατά τη διάρκεια του βουρτσίσματος δεν θα πρέπει να είναι βιαστικές ούτε βίαιες, ενώ κεφαλαιώδους σημασίας είναι η σωστή επιλογή οδοντόβουρτσας. Η τελευταία πρέπει να διαθέτει όσο το δυνατό μικρότερη κεφαλή.
Το βούρτσισμα, εκτός από τη συνεισφορά του στην υγεία δοντιών και ούλων, αποτελεί αναπόσπαστο τμήμα της ατομικής μας υγιεινής. Δεν πρέπει να ξεχνάμε ότι τα μικρά παιδιά, από την ηλικία του ενός έτους και μετά, θα πρέπει να βοηθηθούν από τους γονείς και τον γιατρό, προκειμένου να εξοικειωθούν. 
Σωστό βούρτσισμα.
Τοποθετούμε την οδοντόβουρτσα πάνω στην οδοντική επιφάνεια με τέτοιο τρόπο, ώστε να αισθανόμαστε ότι οι επάνω τρίχες φθάνουν μεταξύ ούλων και δοντιού, ενώ οι υπόλοιπες καλύπτουν το δόντι. Όχι τελείως κάθετα, αλλά με μία κλίση προς τα ούλα. Οι κινήσεις του βουρτσίσματος θα πρέπει να είναι απαλές, παλινδρομικές (πέρα-δώθε) και να περιορίζονται σε δύο (ή το πολύ τρία) δόντια. Με αυτό τον τρόπο βουρτσίζουμε όλες τις επιφάνειες των δοντιών, μέσα-έξω, εμπρός-πίσω, αλλά εκείνες των πίσω δοντιών, τις μασητικές, αυτές δηλαδή που μοιάζουν με βουναλάκια-αυλάκια (οπές και σχισμές).
Ένα επιπλέον μέσο προστασίας είναι το οδοντιατρικό νήμα, όπως και τα διάφορα υγρά (στοματοπλύματα) που κυκλοφορούν στο εμπόριο, κυρίως τα φθοριούχα. Σημαντικό είναι να αποφεύγεται η χρήση τους στα παιδιά έως την ηλικία των 6 ετών, καθώς υπάρχει κίνδυνος κατάποσης.
Το βούρτσισμα θα πρέπει να γίνεται μετά από κάθε γεύμα, οπωσδήποτε δηλαδή μεσημέρι και βράδυ (μετά το δείπνο) αλλά και το πρωί, έπειτα από τη λήψη του πρωινού για απομάκρυνση της Ο.Μ.Π., δροσερή αναπνοή και ευχάριστη αίσθηση όλη τη μέρα. 
Καλό είναι όταν μπορούμε να βουρτσίζουμε και τη ράχη της γλώσσας μας, στην οποία συγκεντρώνονται τεράστιες ποσότητες μικροοργανισμών, που προκαλούν έντονη κακοσμία.
Διατροφικές συνήθειες.
Το κάπνισμα και η κατανάλωση καφέ χρωματίζουν τις οδοντικές επιφάνειες, ειδικά όταν δεν έχει απομακρυνθεί από αυτές η πέτρα, με μια διαδικασία που λέμε «καθαρισμό» (αποτρύγωση) και γίνεται μόνο στο οδοντιατρείο.
Η νικοτίνη και η καφεΐνη που περιέχουν κάνουν τα δόντια μας να δείχνουν πολύ αντιαισθητικά, ενώ μπορούν να προκληθούν περιοδοντίτιδα (προχωρημένη δηλαδή ουλίτιδα) αλλά και στοματίτιδα.

</doc>
<doc id="46878" url="https://el.wikipedia.org/wiki?curid=46878" title="Καρδιά">
Καρδιά

Η καρδιά είναι κοίλος μυς που δίνοντας στο αίμα πίεση, το ωθεί να κυκλοφορεί στο εσωτερικό των αρτηριών, με τέτοιο τρόπο, ώστε να φτάνει σε όλα τα όργανα. Είναι φυσική αντλία που παίρνει το αίμα από τις φλέβες, στις οποίες βρίσκεται σε χαμηλή πίεση και το στέλνει στις αρτηρίες με υψηλή. Η καρδιά αποτελείται από ένα ειδικό τύπο σκελετικού μυ που βρίσκεται μόνο σε αυτή και αποκαλείται καρδιακός μυς και αποτελεί το μυοκάρδιο. Η καρδιά λειτουργεί ακατάπαυστα καθ' όλη τη διάρκεια της ζωής του οργανισμού. Διαθέτει δύο κοιλίες (αριστερή και δεξιά) και δύο κόλπους (αριστερό και δεξιό) που συγκοινωνούν μέσω βαλβίδων.
Ανατομία της καρδιάς.
Τοπογραφία της καρδιάς (1.1).
Η καρδιά βρίσκεται μέσα στην θωρακική κοιλότητα. Μπροστά από τους σπονδύλους (Θ4 έως Θ9), τον οισοφάγο, την τραχεία και την κατιούσα αορτή. Πίσω από το στέρνο και της πλευρές 2-7. Πάνω από το διάφραγμα. Κάτω από την ανιούσα αορτή και το αορτικό τόξο. Στην μέση μεταξύ τον δύο πνευμόνων. 
Βασική περιγραφή.
Το σχήμα της μοιράζει με κώνο, δηλαδή διαθέτει μια βάση η οποία είναι και πιο φαρδιά και μία κορυφή, η κορυφή είναι στραμμένη με μια ελαφριά κλίση προς τα αριστερά. Η καρδιά περιβάλλεται από έναν υμένα, το περικάρδιο, το οποίο σχηματίζει μια κοιλότητα μεταξύ της καρδιάς και του περικαρδίου, την περικαρδική κοιλότητα
Βασικά ανατομικά γνωρίσματα (1.2).
1.Δεξιός κόλπος
2.Αριστερός κόλπος
3.Άνω κοίλη φλέβα
4.Αορτή
5.Πνευμονικές αρτηρίες
6.Πνευμονικές φλέβες
7.Μιτροειδής βαλβίδα
8.Αορτική βαλβίδα
9.Αριστερή κοιλία
10.Δεξιά κοιλία
11.Κάτω κοίλη φλέβα
12.Τριγλώχινη βαλβίδα 
13.Πνευμονική βαλβίδα
Στεφανιαία αγγεία καρδιάς.
Αριστερή στεφανιαία αρτηρία (1.3).
Η Αριστερή στεφανιαία αρτηρία διχάζεται σε 2 άλλους κάδους: 
-Πρόσθιος μεσοκοιλιακός κλάδος (αριστερός πρόσθιος κατιόντας κλάδος)
-Μεσοκοιλιακοί διαφραγματικοί κλάδοι (Διατιτραίνοντες)
-Διαγώνιοι κλάδοι του πρόσθιου μεσοκοιλιακού κλάδου
-Περισπώμενος κλάδος
-Αριστερή επιχείλιος αρτηρία
-Οπισθοπλάγιοι κλάδοι
Δεξιά στεφανιαία αρτηρία (1.3).
Η Δεξιά στεφανιαία αρτηρία δίνει τους εξής κλάδους:
-Κλάδος κολποκοιλιακού κόμβου
-Δεξιός επιχείλιος κλάδος (οξύς)
-Οπίσθιος μεσοκοιλιακός κλάδος (οπίσθια κατιούσα αρτηρία)
-Κλάδοι οπισθίως της αριστερής κοιλίας
Στεφανιαίος κόλπος (1.4).
Στον στεφανιαίο κόλπο εκβάλουν αυτά τα αγγεία:
-Μείζων καρδιακή φλέβα
-Ελάσσων καρδιακή φλέβα
-Μέση καρδιακή φλέβα
-Οπίσθια φλέβα της αριστερής κοιλίας
-Λοξή φλέβα του αριστερού κόλπου (Marshall)
Ερεθισματαγωγική ανατομία της καρδιάς (1.5).
1.Φλεβόκομβος 
2.Μεσοκολπική οδός
4.Μεσοκομβική οδός
6.Κολποκοιλιακός κόμβος
7.Κολποκοιλιακό δεμάτιο του His
8.Δεξιός κλάδος του δεματίου του His
9.Αριστερός κλάδος του δεματίου του His 
12.Ίνες Purkinje (Πουρκινιέ) 
Ιστολογία της καρδιάς.
Ιστολογικά χαρακτηριστικά.
Συσταλτά και αυτορρυθμικά κύτταρα
Η καρδιά αποτελείται από κύτταρα όπου εμφανίζουν 2 ιδιότητες, τα συσταλτά και αυτορρυθμικά κύτταρα 
Συσταλτά κύτταρα
Αποτελούν το 99% των κυττάρων του μυοκαρδίου, είναι κύτταρα με την δυνατότητα να συστέλλονται και ουσιαστικά αποτελούν την μηχανική μονάδα του καρδιακού μυ 
Αυτορρυθμικά κύτταρα
Αποτελούν το 1% των κυττάρων του μυοκαρδίου, είναι κύτταρα που δεν διαθέτουν την δυνατότητα συστολής, ο ρόλος τους είναι να παράγουν ένα αυθόρμητο δυναμικό ενέργειας και να το μεταδίδουν στο μυοκάρδιο ώστε να συσπάται ρυθμικά 
Χασματικές συνδέσεις.
Τα κύτταρα της καρδιάς είναι ενωμένα με Χασματικές συνδέσεις, αυτού του τύπου οι συνδέσεις έχουν κυρίως ρόλο διακυτταρικής επικοινωνίας παρά σύνδεσης με την έννοια της στηρικτικής ένωσης. Οι πρωτεΐνες τον χασματικών συνδέσεων ονομάζονται κονέξονες και όταν ένας κονέξονας ενός κυττάρου συναντήσει σε ένα εφαπτόμενο κύτταρο έναν άλλον κονέξονα ενώνονται και σχηματίζουν ένα κονεξόνιο, δηλαδή μια διακυτταρική πύλη η οποία έχει διάμετρο 1,5nm, λόγω της μικρής διαμέτρου για να εξασφαλιστεί η καλύτερη επικοινωνία αυτές οι συνδέσεις είναι χιλιάδες. Αυτές οι συνδέσεις επιτρέπουν την ταχεία μεταφορά χημικών ερεθισμάτων και έτσι μπορεί να προκληθεί μια ομοιόμορφη και διαδοχική σύσπαση (μαζί και με άλλους μηχανισμούς φυσικά)
Ιστολογική δομή καρδιάς.
Η καρδιά χωρίζεται με 3 στιβάδες, οι στιβάδες αυτές από μέσα προς τα έξω είναι το ενδοκάρδιο, το μυοκάρδιο και το επικάρδιο 
Ενδοκάρδιο.
Διαθέτει 3 υποστοιβάδες 
Μυοκάρδιο.
Το μυοκάρδιο αποτελεί την παχύτερη στοιβάδα από της τρεις και αποτελείται κυρίως από τον καρδιακό μυ. Αυτή η στοιβάδα είναι σαφώς παχύτερη στις κοιλίες και ιδίως στην αριστερή όπου δέχεται και μεγαλύτερες μηχανικές πιέσεις αλλά και έχει ανάγκη για περισσότερες μυϊκές ίνες για αποδοτικότερη συμπίεση 
Επικάρδιο.
Το επικάρδιο είναι αποτελεί ένα μονόστοιβο πλακώδες επιθήλιο και ένα στρώμα χαλαρού συνδετικού ιστού που περιέχει αγγεία και νεύρα που έχει επίσης και υποστηρικτικό χαρακτήρα. Εδώ θα συναντήσουμε εναποθέσεις λοιμώδους ιστού όπου επαλείφει το επικάρδιο με σκοπό την προστασία από κραδασμούς
Φυσιολογία της καρδιάς.
Εισαγωγικές πληροφορίες.
Η καρδιά είναι ένας κοίλος σάκος ο οποίος γεμίζει αίμα, σκοπός της είναι να ωθήσει το αίμα εκεί που πρέπει, δηλαδή είτε στο υπόλοιπο σώμα μέσω της αορτής ώστε να τροφοδοτήσει, είτε να στείλει το αίμα να επανοξυγονωθεί μέσω των πνευμονικών αρτηριών στους πνεύμονες.
Αποτελεί μια αντλία με δύο φάσεις, σκοπός της είναι η κυκλοφορία του αίματος από την σκοπιά του μηχανικού έργου, δηλαδή την κυκλοφορία μέσα στα αγγεία μέσω της εξώθησης από τον καρδιακό μυ. Αναλυτικότερα, το έργο της καρδίας είναι να στείλει το οξυγονωμένο και πλούσιο σε θρεπτικά συστατικά αίμα στην περιφέρεια, δηλαδή όλα τα όργανα και να λάβει πίσω το μη οξυνόμενο και μη θρεπτικό αίμα ώστε να το στείλει στα ανάλογα όργανα για τον επανεμπλουτισμό του.
Έργο της δεξιάς πλευράς.
Η δεξιά πλευρά της καρδιάς αποτελείτε από τον δεξιό κόλπο και την δεξιά κοιλία. Ο δεξιός κόλπος μέσω της άνω και κάτω κοίλης φλέβας θα υποδεχτεί το φλεβικό αίμα (μη οξυγονωμένο) της περιφέρειας, αφού το δεχτεί τότε η τριγλώχινα βαλβίδα θα ανοίξει και το αίμα θα οδηγηθεί στην δεξιά κοιλία και η βαλβίδα θα κλείσει. Η δεξιά κοιλία αφού υποδεχτεί το αίμα οι μηνοειδείς βαλβίδες θα ανοίξουν και το αίμα θα ωθηθεί στις πνευμονικές αρτηρίες όπου θα οδηγήσουν το αίμα στους πνεύμονες για την ανταλλαγή αερίων 
Έργο της αριστερής πλευράς.
Η αριστερή πλευρά της καρδιάς αποτελείτε από τον αριστερό κόλπο και την αριστερή κοιλία. Ο αριστερός κόλπος μέσω της πνευμονικής φλέβας θα υποδεχτεί το οξυγονωμένο αίμα από τους πνεύμονες, η μιτροειδής βαλβίδα θα ανοίξει και το αίμα θα οδηγηθεί στην αριστερή κοιλία. Η αριστερή κοιλία αφού λάβει το αίμα από τον αριστερό κόλπο 
Μηχανικό έργο.
Συστολή και διαστολή.
Για να εξωθηθεί το αίμα με επιτυχία από την καρδιά στο υπόλοιπο σώμα, η καρδιά καλείτε να συσπάτε με τέτοιον τρόπο ώστε να εξωθεί το αίμα αποτελεσματικά, αυτό πρακτικά σημαίνει πως οι συσπάσεις να έχουν ρυθμικότατα. Η καρδιά έχει δύο φάσεις μηχανικής δραστηριότητας, την διαστολή κατά την οποία η καρδιά γεμίζει με αίμα και την συστολή όπου ωθεί το αίμα
Η καρδιά, σε κατάσταση ηρεμίας, είναι σε θέση να αντλεί 4-6 λίτρα αίμα, ωστόσο πρέπει να λάβουμε υπόψη πως η δυνατότητα άντλησης αίματος σχετίζεται άμεσα με την φλεβική επάνοδο, έτσι αν η ποσότητα του αίματος που επιστρέφει στην καρδιά είναι μικρότερη ή μεγαλύτερη σε σχέση με την αντλητική της ικανότητα θα υπάρξουν σοβαρά προβλήματα.
Καρδιακοί κόλποι.
Οι καρδιακοί κόλποι έχουν μια μεγάλη ιδιαιτερότητα σε σύγκριση με τις κοιλίες, οι κόλποι τροφοδοτούνται συνεχώς με αίμα, μεγάλη ποσότητα αυτού του αίματος θα οδηγηθεί στις κοιλίες πριν από την σύσπαση του κόλπου, εν κατακλείδι το 80% του αίματος που θα οδηγηθεί στις κοιλίες θα φτάσει εκεί με παθητική διαδικασία υπό την επήρεια της βαρύτητας και μόλις ένα 20% θα οδηγηθεί στις κοιλίες με ενεργητική διαδικασία, δηλαδή την κολπική σύσπαση. Από το παραπάνω γίνετε αντιληπτό πως ακόμα και μα μην γίνετε κολπική σύσπαση το πρόβλημα είναι αρκετά περιορισμένο, ωστόσο το πρόβλημα είναι μη αισθητό σε κατάσταση ηρεμίας διότι η καρδιά αντλεί 300%-400% παραπάνω αίμα από το απαραίτητό, έτσι το πρόβλημα είναι πολύ περιορισμένο ως ανύπαρκτο, σε καταστάσεις επιπόνησης, όπως η άθληση, τότε πράγματι θα εμφανιστούν συμπτώματα καρδιακής ανεπάρκειας.
Καρδιακές κοιλίες.
Οι κοιλίες έχουν ως σκοπό να εξωθήσουν το αίμα που έλαβαν από τους κόλπους μέσω της αορτής και της πνευμονικής αρτηρίας. Κατά την διάρκεια όπου οι κολποκοιλιακές βαλβίδες είναι κλειστές, γίνετε κατανοητό πως το αίμα συνορεύεται στους κόλπους, αφού πραγματοποιηθεί η κοιλιακή διαστολή προκύπτει ένα ιδιαίτερο φαινόμενο, η πίεση στους κόλπους έχει αυξηθεί πολύ και στις κοιλίες η πίεση έχει μειωθεί σημαντικά, ως εκ τούτου παρατηρείτε μια ταχεία διάνοιξη των κολποκοιλιακών βαλβιδών υπό την επήρεια των σημαντικών αυτών πιέσεων, αυτή η περίοδος ονομάζεται περίοδο ταχείας πλήρωσης. Αυτή η χρονική περίοδο καταλαμβάνει περίπου το 1/3 της συστολής και ουσιαστικά η κοιλίες γεμίζουν απότομα με μεγάλη ποσότητα αίματος , στο υπόλοιπο 1/3 παρατηρούμε την κοιλία να γεμίζει εμφανώς πιο αργά διότι πλέον τροφοδοτείτε με ότι αίμα επιστρέφει στους κόλπους και τέλος έχουμε το τελευταίο 1/3 τις συστολής όπου οι κόλποι συστέλλονται και ωθούν την τελική ποσότητα του αίματος, που όπως αναλύσαμε παραπάνω αντιπροσωπεύει το 20% του αίματος που οδηγείτε στις κοιλίες και εν τέλη οι κολποκοιλιακές βαλβίδες κλείνουν ώστε να πραγματοποιηθεί η διαστολή.
Όγκοι χώρου της καρδιάς.
Τελοδιαστολικός όγκος: Ο όγκος αυτός είναι 110ml-120ml, ο οποίος δημιουργείτε στις κοιλίες κατά την συστολική φάση. Ουσιαστικά είναι το αίμα που υπάρχει στους κόλπους κατά την διαστολική φάση. Σε περίπτωση που υπάρχει μεγάλη επιστροφή αίματος τότε φυσιολογικά ο όγκος αυτός μπορεί να φτάσει 150ml-180ml
Όγκος παλμού: Είναι ο όγκος όπου φεύγει από τις κοιλίες κατά την εξώθηση, αυτός είναι 70ml. Σε περίπτωση που έχουμε αύξηση του τελοδιαστολικού όγκου ή μείωση του τελοσυστολικού όγκου, είναι δυνατόν ο όγκος παλμού πάρει διπλάσια τιμή, κάτι που θεωρούμε πως είναι τελείως φυσιολογικό.
Τελοσυστολικός όγκος: Είναι ο όγκος αίματος που μένει στην κοιλία, είναι 40ml-50ml. Σε περίπτωση που η καρδία χρειαστεί να συσταθεί έντονα, τότε ο όγκος μπορεί να μειωθεί σημαντικά φτάνοντας 10ml-20ml.
Μηχανισμός Frank-Starling.
Όπως ήδη αναφέρθηκε, η καρδιά, σε κατάσταση ηρεμίας, είναι σε θέση να αντλεί 4-6 λίτρα αίμα, και ότι αυτό ρυθμίζεται από την φλεβική επάνοδο της καρδιάς, ο μηχανισμός Frank-Starling είναι ένας μηχανισμός που μπορεί να μας απαντήσει στο πώς είναι σε θέση η καρδιά να προσαρμόζεται στους διαφορετικούς όγκους αίματος. Υπό φυσιολογικές συνθήκες, η καρδιά είναι σε θέση να αντλήσει όλο το αίμα που επιστρέφει μέσω της φλεβικής επάνοδου, χωρίς να χρειαστεί το αίμα να λιμνάσει στις φλέβες, για να το καταφέρει αυτό επιστρατεύει έναν μηχανισμό που υπάρχει σε όλους τους μυείς, οι μυείς έχουν την δυνατότητα να διαστέλλονται ως ένα ορισμένο σημείο, έτσι αποκτάν μεγαλύτερο μήκος, επεκτείνοντας κατά αυτόν τον τρόπο την δύναμη που είναι σε θέση να ασκήσει η καρδιά, μεγαλώνοντας ουσιαστικά τον όγκο παλμού.
Ένας βοηθητικός μηχανισμός για την άντληση μεγάλης ποσότητας αίματος είναι η δυνατότητα της καρδιάς να αυξάνει τον όγκο της και κατά συνέπεια και την χωρητικότητα της. Όταν λοιπόν ο δεξιός κόλπος θα χρησιμοποιήσει αυτόν τον μηχανισμό, είναι σε θέση να αυξήσει την καρδιακή συχνότητα 10%-20%, αξίζει να αναφέρουμε πως αυτός ο μηχανισμός δεν είναι τόσο αποτελεσματικός όσο ο μηχανισμός Frank-Starling αλλά έχει και αυτός την σπουδαιότητα του.
Η απεικόνιση της κοιλιακής λειτουργίας μέσω καμπύλης είναι ένας πολύ καλός τρόπος έκφρασης του μηχανισμού Frank-Starling, η οπτικοποίηση του μπορεί να μας δώσει μια καλή κατανόηση για τον τρόπο που λειτουργεί.
Κατά λεπτό όγκος αίματος (ΚΛΟΑ).
Ο κατά λεπτό όγκος αίματος ή αλλιώς καρδιακή παροχή είναι ο όγκος του αίματος που εξωθείτε κατά λεπτό από την κάθε κοιλία, αξίζει να αναφέρουμε πώς ο ΚΛΟΑ είναι πάντα ίσος με το αίμα που υπάρχει στην πνευμονική κυκλοφορία. Για να υπολογίσουμε τον ΚΛΟΑ πρέπει να ξέρουμε τους σφυγμούς ανά λεπτό και τον όγκο παλμού, μετά τα πολλαπλασιάζουμε και έτσι βρίσκουμε τον κατά λεπτό όγκο αίματος.
Ο τύπος του ΚΛΟΑ:
73 σφίξεις ανά λεπτό x 70mL ανά σφίξη = 5.110mL/min
Όπως είναι λογικό ο κατά λεπτό όγκος αίματος είναι μια δυναμική τιμή που συνεχώς μεταβάλλετε ανάλογα με της ανάγκες του σώματος, το παράδειγμα που δώσαμε παραπάνω αντιπροσωπεύει έναν άνθρωπο σε κατάσταση ηρεμίας έτσι είναι αναμενόμενο πως κατά περιόδους όπου οι ιστοί ζητάνε περισσότερη αιμάτωση, όπως άθληση στρες κλπ. ο ΚΛΟΑ θα μεταβληθεί σε μια μεγαλύτερη τιμή, φτάνοντας έτσι 20-25 λίτρα ανά λεπτό ή και ακόμα περισσότερο, η διαφορά που έχει ο ΚΛΟΑ ηρεμίας με τον ΚΛΟΑ για την κάλυψη μίας ανάγκης ονομάζεται καρδιακή εφεδρεία.
Φυσιολογία τον βαλβίδων.
Κολποκοιλιακές βαλβίδες.
Το έργο τον βαλβιδών έχει τεράστια σημασία, καθώς οι βαλβίδες είναι αυτές οι οποίες εμποδίζουν την παλινδρόμηση του αίματος από τις κοιλίες στους κόλπους, και από την πνευμονική αρτηρία και την αορτή, πίσω στις κοιλίες. Οι βαλβίδες θυμίζουν καταπακτές μίας κατεύθυνσης. Αυτές οι καταπακτές ανοίγουν υπό την επήρεια της πίεσης, για παράδειγμα, το αίμα αρχίζει και συγκεντρώνεται στον δεξιό κόλπο, μέσω της κάτω και άνω κοίλης φλέβας, η πίεση στον κόλπο αυξάνεται αναγκάζοντας την τριγλώχινα βαλβίδα να ανοίξει, το αίμα μεταφέρεται από επάνω, κάτω και ως εκ τούτου η πίεση στους δύο κόλπους εξισορροπείται, πλέον η τάση της βαλβίδας είναι μεγαλύτερη από την πίεση που δέχεται και έτσι επανέρχεται στην θέση της μέχρι η πίεση να αυξηθεί και πάλι. 
Μια ενδιαφέρουσα παρατήρηση που μπορεί να κάνει κανείς είναι πως δεν υπάρχουν βαλβίδες στα αγγεία που φέρνουν το αίμα στην καρδιά, ωστόσο αυτό δεν αποτελεί σημαντικό πρόβλημα για δύο λόγους, καταρχάς γιατί η άνω και κάτω κοίλη φλέβα συμπιέζεται όταν γίνεται η σύσπαση της καρδιάς και κατά δεύτερον διότι η πίεση των κόλπων και των αγγείων είναι αρκετά όμοιο ώστε να μην προκαλείται παλινδρομικότητα. 
Αξίζει να αναφέρουμε πως σε περίπτωση ανεπάρκειας των βαλβίδων, δηλαδή σε περίπτωση που η βαλβίδα δεν είναι σε θέση να κλείσει τέλεια κατά την επιστροφή της στην φυσιολογική θέση, μπορεί να παρατηρηθούν σοβαρά προβλήματα υγείας ανάλογα με την έκταση της βλάβης αλλά και ποια βαλβίδα είναι αυτή.
Αορτική και πνευμονική βαλβίδα.
Η φύση αυτών τον βαλβιδών διαφέρει αισθητά από τις κολποκοιλιακές βαλβίδες σε αρκετά επίπεδα. Οι συγκεκριμένες βαλβίδες δέχονται μεγάλες πιέσεις, κλείνουν εξαιρετικά απότομα σε σχέση με το ήπιο κλείσιμο των κολποκοιλιακών βαλβιδών, λόγω της βίαιας κένωσης του αίματος οι εν λόγω βαλβίδες δέχονται μεγάλη μηχανική καταπόνηση λόγω της τριβής. Φυσικά όλα αυτά είναι στα πλαίσια της φυσιολογία, επομένως δεν αποτελούν πραγματικό πρόβλημα για την καρδιά
Θηλοειδής μυς.
Οι θηλοειδής μυς είναι μυς οπίου ενώνονται με τις τενόντιες χορδές, όπου αυτές με την σειριά τους ενώνονται με τις γλωχίνες, η λειτουργία τους είναι κατά την φάση της συστολής να ανοίξουν τις βαλβίδες ώστε να κινηθεί το αίμα, είναι σημαντικό να τονίσουμε πως οι θηλοειδής μυς δεν βοηθούν στην σύγκληση αλλά μόνο στην διάνοιξη, διότι η σύγκληση γίνετε παθητικά. Οι βαλβίδες δεν γίνεται να ανοίξουν ανάποδα, δηλαδή από τις κοιλίες προς τους κόλπους, αυτό επιτυγχάνεται με την βοήθεια των τενόντων χορδών, όπου ουσιαστικά ο ρόλος τους είναι να συγκρατούν της γλωχίνες ώστε να εμποδίσουν την παλινδρόμηση τους. Οι τενόντιες χορδές είναι ινώδης ιστός που θυμίζει αρκετά τον ιστό των τενόντων, το ένα άκρο τον χορδών ακουμπάει στην γλωχίνα ενώ το άλλο μέρος τον χορδών ακουμπάει στο τοίχωμα της καρδιάς, και συνδέεται με έναν μύ, τον θηλοειδή μυ, όπου ουσιαστικά ο θηλοειδής μυς μέσω της σύσπασης του εμποδίζει την αναστροφή.
Καρδιακοί ήχοι.
Φυσιολογικά στην καρδιά μπορούμε να ακούσουμε μόνο δύο καρδιακούς ήχους, έναν ήχο που λέγετε πρώτος καρδιακός ήχος ο οποίος έχει χαμηλή συχνότητα και αρκετή ακουστική διάρκεια και θυμίζει σαν άκουσμα "Λάμπ" αυτός ο ήχος προκαλείτε από την σύγκληση των κολποκοιλιακών βαλβίδων, δηλαδή σχετίζεται με την μεταφορά αίματος προς τις κοιλίες από τους κόλπους . Διακρίνουμε επίσης έναν ακόμα όπου ονομάζεται δεύτερος καρδιακός ήχος, σε αντίθεση με τον πρώτο αυτός ο ήχος είναι οξύς και υψηλότερης συχνότητας, ακουστικά τον διακρίνουμε ως "Ντάπ" και προκαλείτε από την σύγκληση των μηνοειδών βαλβίδων, δηλαδή από την μεταφορά αίματος από τις κοιλίες στο σώμα. Μέσω της ακρόασης μπορούμε να μάθουμε πολλά πράγματα για την φυσιολογία της καρδιάς ωστόσο, ο λόγος που δεν ακούμε την διάνοιξη αλλά μόνο την σύγκληση είναι λόγω της φύσης της διάνοιξης, που είναι σχετικά μία ήπια διαδικασία. Σημαντικό είναι να καταλάβουμε πως στην πραγματικότητα δεν ακούμε τους ήχους της ίδιας της σύγκλισης αλλά λόγω της απότομης κίνησης των βαλβιδών τα καρδιακά τοιχώματα καθώς και τα μεγάλα αγγεία δονούνται, επομένως ο ήχος που θα ακούσουμε είναι ή δόνηση και όχι η ίδια η βαλβίδα. 
Υπό φυσιολογικές συνθήκες μέσω τις ακρόασης είμαστε σε θέση να προσδιορίσουμε μία ταχυκαρδία ή μια βραδυκαρδία ως φαινόμενο, επίσης είναι δυνατόν να ακούσουμε μη φυσιολογικούς ήχους που ονομάζονται φυσήματα, αυτοί οι ήχοι γίνονται αντιληπτοί ακουστικά λόγω της στρεβλότητας που παράγουν στο αίμα. Σε κανονικές συνθήκες όπως προαναφέρθηκε δεν είμαστε σε θέση να ακροαστούμε ένα φαινόμενο όπως η σύγκληση ή διάνοιξη μίας βαλβίδας, έτσι και εδώ ακούμε το αποτέλεσμα τις βλάβης κατά την διάρκεια των καρδιακών ήχων και ουσιαστικά είναι το αποτέλεσμα της βλάβης αυτής, το αίμα στροβιλίζεται παράγοντας ήχους. Αυτοί οι ήχοι μπορούν να εντοπίζονται οπουδήποτε κατά την διάρκεια του καρδιακού κύκλου και μέσω του ήχου καθώς και της θέσης στον καρδιακό κύκλο, μπορούμε να καταλάβουμε τι είδους βλάβης υπάρχει και πού υπάρχει.
Δυναμικό δράσης.
Εισαγωγικές πληροφορίες στο δυναμικό δράσης.
Το δυναμικό δράσης που καταγράφεται στους μυς της καρδιάς είναι περίπου 105mV, αυτό πρακτικά σημαίνει πως αρχίζει από τα -85mV και φτάνει μέχρι τα 20mV. Ανάλογα με τον μυ που μελετάμε μπορούμε να παρατηρήσουμε ένα οροπέδιο στο δυναμικό δράσης, ουσιαστικά μια διατήρηση ενός δυναμικού, ανάλογα το σημείο μπορούμε να δύομε ένα τέτοιο οροπέδιο να διαρκεί ~0,2 sec με ~0,3 sec. Αυτό το οροπέδιο προκαλεί μια απαραίτητη παράταση στην συστολική φάση του μυοκαρδίου, η οποία μάλιστα είναι ~15 φορές μεγαλύτερη από τους κοινούς σκελετικούς μυς 
Δημιουργία δυναμικού δράσης.
Η καρδιά είναι ένας μυς, ωστόσο έχει δύο στοιχεία που της επιτρέπουν να είχε κάποια ιδιαίτερα χαρακτηριστικά σε αντίθεση με άλλους μυς, κάποιους ιδιαίτερους μηχανισμούς σε κυτταρικό επίπεδο.
Οι μηχανισμοί αυτοί είναι οι εξής:
Οι τασεοελεγχόμενοι ταχείς δίαυλοι νατρίου υπάρχουν και στους κλασικούς σκελετικούς μυς, η ύπαρξη τους είναι κομβική και ουσιαστικά αυτοί είναι το αίτιο για το δυναμικό δράσης της καρδιάς. Αυτοί οι δίαυλοι, είναι δίαυλοι που μεταφέρουν ιόντα νατρίου, ο λόγος που λέγονται ταχείς είναι πως παραμένουν ανοιχτοί για μερικά δεκάκις χιλιοστά του δευτερολέπτου, όταν ανοίγουν, ανοίγουν απότομα και κλείνουν εξίσου γρήγορα αλλά έχουν την δυνατότητα σε αυτό τον λίγο χρόνο να προκαλέσουν μια μεγάλη εισροή ιόντων.
Οι Βραδείς δίαυλοι ασβεστίου ή αλλιώς δίαυλοι ασβεστίου νατρίου διαφέρουν από τους ταχείς δίαυλους νατρίου, αυτοί οι δίαυλοι θα μείνουν ανοιχτοί για αρκετά δέκατα του δευτερολέπτου, λόγω αυτής της παρατεταμένης τους δράσης δημιουργείτε το οροπέδιο δηλαδή μια διατήρηση ενός δυναμικού.
Οι φάσεις του δυναμικού δράσης.
Φάση 0: Εδώ παρατηρούμε μία απότομη άνοδο, που προκαλείτε από το άνοιγμα των τασεοελεγχόμενων ταχέων διαύλων νατρίου, και έτσι εισχωρείς μεγάλη ποσότητα νατρίου στα κύτταρα, έτσι τα κύτταρα εκπολώνονται και φτάνουν ~20mV.
Φάση 1: Εδώ έχουμε την αρχική εκπόλωση. Από την στιγμή που το δυναμικό της μεμβράνης προσέγγισε τα ~20mV, οι τασεοελεγχόμενοι ταχείς δίαυλοι νατρίου κλείνουν και το κύτταρο εκπολώνονται, τα ιόντα καλίου φεύγουν από το κύτταρο μέσω ανοιχτών διαύλων καλίου.
Φάση 2: Εδώ παρατηρούμε το οροπέδιο, σε αυτό το στάδιο οι ταχείς δίαυλοι του καλίου θα κλείσουν και οι δίαυλοι ασβεστίου ανοίγουν, σαν αποτέλεσμα έχουμε την μειωμένη διαπερατότητα ιόντων καλίου και αντιθέτως αυξημένη διαπερατότητα ιόντων ασβεστίου, αυτή η αλλαγή στα ιόντα προκαλεί εν τέλη αυτό που θα παρατήσουμε ως οροπέδιο.
Φάση 3: Εδώ έχουμε ραγδαία επαναπόλωση, αυτό που παρατηρούμε ως μια απότομη πτώση, αυτή δημιουργείτε λόγω του κλεισίματός των διαύλων ασβεστίου και της διάνοιξης των βραδέων διαύλων καλίου. Τα ιόντα καλίου εισέρχονται στο κύτταρο σταδιακά και με γρήγορο ρυθμό και τελικά το δυναμικό της κυτταρικής μεμβράνης προσεγγίζει το δυναμικό ηρεμίας σταδιακά.
Φάση 4: Τέλος παρατηρούμε την γραμμή που υποδεικνύει πως η κυτταρική μεμβράνη έφτασε στο δυναμικό ηρεμίας, δηλαδή περίπου τα -80mV.
Ηλεκτροκαρδιογράφημα.
Ανάλυση αξόνων του ηλεκτροκαρδιογραφήματος.
Οι άξονες που διακρίνουμε στο ηλεκτροκαρδιογράφημα είναι 2, όπου στον άξονα x καταγράφεται ο χρόνος σε sec και ο άξονας y όπου καταγράφεται το δυναμικό σε Milivolts. Το χαρτί που εκτυπώνεται το ηλεκτροκαρδιογράφημα είναι χωρισμένο σε κουτάκια με διάσταση 1mm x 1mm επομένως ένα μικρό κουτί αντιπροσωπεύει 0,1mV στον y και 0,04 sec στον χ. Βλέπουμε επίσης ένα ποιο μεγάλο κουτί που αθροίζει 5 μικρά x 5 μικρά, ουσιαστικά αυτό το κουτί αντιπροσωπεύει τις πενταπλάσιες τιμές, 0,5mv στον y και 0,20 sec στον χ. Έτσι καταλαβαίνουμε πως 5 μεγάλα κουτιά, δηλαδή 25 μικρά κουτιά, αντιστοιχούν σε 1 sec κλπ.
Ο άξονας y όπως αναλύσαμε ήδη καταγράφει το δυναμικό, ωστόσο πρέπει να λαμβάνουμε υπόψη πώς η ανίχνευση του δυναμικού θα έχει διαφορετικές τιμές σε διαφορετικές τοποθεσίες του σώματος, ως εκ τούτου, αν τοποθετούσαμε ένα ηλεκτρόδιο πάνω στην καρδιά και ένα πάνω στο θώρακα, αυτό στην καρδιά θα μας έδινε μια μεγαλύτερη τιμή καθώς θα είχε ελάχιστες απώλειες.
Ροή ηλεκτρισμού στον θώρακα.
Η καρδιά βρίσκεται σε ένα σημείο που ο ηλεκτρισμός άγεται πολύ εύκολα, αυτό ουσιαστικά εκμεταλλεύεται το ηλεκτροκαρδιογράφημα. Αυτή η αγωγιμότητα προάγει διαφυγές όπου εμείς προσπαθούμε να της ανιχνεύσουμε. Πρέπει να έχουμε υπόψη πως λόγω του τρόπου διάδοσης του δυναμικού από της ίνες Purkinje προκαλείτε μια ηλεκτραρνητικότητα στο εσωτερικό των κοιλιών και μια ηλεκτροθετικότητα στο εξωτερικό των κοιλιών, έτσι, λόγο της καλής αγωγιμότητας του γύρω περιβάλλοντάς σχηματίζονται ελλειπτικές τροχιές ηλεκτρικών τόξων, όπου κατευθύνονται από την βάση της καρδιάς στην κορυφή. Έτσι καταλήγουμε να έχουμε το ρεύμα που ρέει από το αρνητικό σημείο, όπου είναι η βάση της καρδιάς προς το θετικό που είναι η κορυφή. Αν συνδέσουμε το ηλεκτρόδιο μας κοντά στην βάση θα πάρουμε αρνητική τιμή ως επιστροφή, δηλαδή οι ρυθμοί θα εκτυπώνονται ανάποδα με γνώμονα την ισοηλεκτρική γραμμή άρα τα mV θα είναι στα μείον ενώ αν το συνδέσουμε κοντά στην κορφή θα λαμβάνουμε μια θετική τιμή ως επιστροφή.
Φυσιολογικό ηλεκτροκαρδιογράφημα.
Το φυσιολογικό ηλεκτροκαρδιογράφημα περιλαμβάνει ένα έπαρμα με όνομα "έπαρμα P" ένα σύμπλεγμα με όνομα "QRS" ένα έπαρμα με όνομα "έπαρμα Τ" και ένα έπαρμα με όνομα "έπαρμα U" . Στο ηλεκτροκαρδιογράφημα μπορούμε να χωρίσουμε αυτές τις καταγραφές ως επάρματα εκπόλωσης και επάρματα επαναπόλωσης. Επίσης υπάρχουν και κάποιοι χώροι μεταξύ αυτών των παρατηρήσεων, αυτοί οι χώροι ονομάζονται τμήματα, και είναι, το "τμήμα P-Q " και το "τμήμα S-T". Τέλος, συναντάμε κάποιες αθροιστικές παρατηρήσεις όπου τις ονομάζουμε διαστήματα, αυτές οι παρατηρήσεις είναι το "διάστημα P-Q " το οποίο μπορούμε να το συναντήσουμε και ως "διάστημα Q-R" το "διάστημα Q-T" και το "διάστημα R-R". 
Αναλυτικότερα:
Ερεθισματαγωγό σύστημα καρδιάς.
Το ερεθισματαγωγό σύστημα, ουσιαστικά είναι η οδός μεταφοράς της ηλεκτρικής ώσης όπου θα πυροδοτήσει την συστολή της καρδιάς.
Κυτταρικά στοιχεία.
Τα κύτταρα που έχουν την δυνατότητα να πράξουν ένα αυθόρμητο δυναμικό δράσης ονομάζονται αυτορρηθμικά, αποτελούν μόλις το 1% των κυττάρων της καρδιάς και δεν έχουν την δυνατότητα να συσταλθούν, ωστόσο έχουν την δυνατότητα να πυροδοτούν την συστολή στο μυοκάρδιο.
Φυσιολογία ερεθισματαγωγού συστήματος.
Τα αυτορρηθμικά κύτταρα τα συναντάμε σε αθροίσεις σε συγκεκριμένες περιοχές, αυτές οι περιοχές αναφέρθηκαν στα ανατομικά χαρακτηριστικά. Η κάθε περιοχή έχει την δυνατότητα να παράξει φυσιολογικά συγκεκριμένο αριθμό δυναμικών ενέργειας ανά λεπτό, αυτή η δημιουργία δυναμικών ενέργειας είναι η εξής: 
Το σύστημα με την συχνότερη δυνατότητα παραγωγής δυναμικού ενέργειας είναι αυτό που θα αναλάβει την διαδικασία, ουσιαστικά κυρίαρχο σύστημα είναι ο φλεβόκομβος, αν για κάποιον λόγο ο φλεβόκομβος πάψει να λειτουργεί, τότε θα αναλάβει ο κολποκοιλιακός κόμβος ο οποίος σαφώς παράγει λιγότερα δυναμικά ανά λεπτό, αν αποτύχει και αυτός τότε αναλαμβάνουν δράση το δεμάτιο His και οι ίνες Purkinje. Ουσιαστικά υπάρχει μια ιεραρχία επιβολής του δυναμικού, έτσι αναλαμβάνει ένας μηχανισμός την παραγωγή και οι υπόλοιποι λειτουργούν απλά ως φορείς του δυναμικού. 
Μεταφορά του δυναμικού ενέργειας.
Όλα ξεκινάνε με τον φλεβόκομβο, αυτός παράγει το δυναμικό το οποίο θα σταλθεί σε δύο σημεία, 
Εν τέλη θα συσπαστούν οι κόλποι. Τότε παρατηρούμε το έπαρμα P 
Πλέον από τον φλεβόκομβο θα περάσει στο αριστερό και δεξιό δεμάτιο His και θα συνεχίσει προς τις κοιλίες, και θα συσπαστούν οι κοιλίες. Τότε παρατηρούμε το σύμπλεγμα QRS 
Τέλος έχουμε την επιστροφή του δυναμικού ηρεμίας και η καρδιά από κατάσταση διαστολής επιστρέφει σε κατάσταση συστολής. Τότε παρατηρούμε το έπαρμα T 
Απαγωγές ηλεκτροκαρδιογράφου.
Οι απαγωγές ενός ηλεκτροκαρδιογράφου είναι συνολικά εννέα, οι τρείς εξ αυτών ονομάζονται διπολικές απαγωγές των άκρων και τοποθετούνται στα άκρα, ενώ οι υπόλοιπες έξη λέγονται προκάρδιες και τοποθετούνται πάνω στον θώρακα. 
Διπολικές απαγωγές άκρων.
Οι διπολικές απαγωγές έχουν ονομαστεί έτσι χάριν της φύσης της καταγραφής που υλοποιούν, για την ακρίβεια η απεικόνιση που προκύπτει στην πραγματικότητα δημιουργείτε από δύο απαγωγές ταυτόχρονα, αυτό είχε ως αποτέλεσμα την δημιουργία ενός ηλεκτρικού κυκλώματος μέσα στο ίδιο το ανθρώπινο σώμα, κάτι που μας χαρίζει ένα εξαιρετικό μέσο διάγνωσης 
Απαγωγή Ι
Η απαγωγή Ι καταγράφει της πληροφορίες που λαμβάνει από το δεξί άνω άκρο όπου συνδέεται το αρνητικό ηλεκτρόδιο και από το αριστερό κάτω άκρο όπου συνδέεται το θετικό. Αυτή η απαγωγή θα μας βγάλει μία θετική απόκλιση. 
Απαγωγή ΙΙ
Η απαγωγή Ι καταγράφει της πληροφορίες που λαμβάνει από το δεξί άνω άκρο όπου συνδέεται το αρνητικό ηλεκτρόδιο και από το αριστερό άνω άκρο όπου συνδέεται το θετικό. Αυτή η απαγωγή θα μας βγάλει μία θετική απόκλιση. 
Απαγωγή ΙΙΙ
Η απαγωγή ΙΙΙ καταγράφει της πληροφορίες που λαμβάνει από το αριστερό άνω άκρο όπου συνδέεται το αρνητικό ηλεκτρόδιο και από το αριστερό κάτω άκρο με το θετικό ηλεκτρόδιο. Αυτή η απαγωγή θα μας βγάλει μία θετική απόκλιση. 
Το τρίγωνο και ο νόμος του Einthoven.
Το Τρίγωνο Einthoven είναι ένα σχήμα που επινοήθηκε ώστε να οπτικοποιήσει το φαινόμενο του ηλεκτρισμού στα άκρα. Ουσιαστικά είναι ένα τρίγωνο που αντιστοιχεί κάθε γωνία σε συγκεκριμένο άκρο και ταυτόχρονα μας δείχνει πώς συνδέονται μεταξύ τους τα ηλεκτρόδια σχηματίζοντας έτσι τις απαγωγές. Ο νόμος του Einthoven μας λέει ότι το δυναμικό της απαγωγής Ι συν το δυναμικό της απαγωγής ΙΙΙ ισούνται με το δυναμικό της απαγωγής Ι, πράγμα που σημαίνει πως αρκεί να γνωρίζουμε έστω 2 από τις παραμέτρους και μπορούμε να βρούμε την τρίτη. 
Ο τύπος του νόμου Einthoven είναι:
Απαγωγή Ι + Απαγωγή ΙΙΙ = Απαγωγή ΙΙ
Ενισχυμένες μονοπολικές απαγωγές άκρων.
Αυτό το σύστημα χρησιμοποιείτε αρκετά σήμερα, σε αυτήν την περίπτωση οι απαγωγές συνδέονται με την παρεμβολή ηλεκτρικών αντιστάσεων με τον αρνητικό πόλο του ΗΚΓ, κατά αυτόν τον τρόπο μας παράγουν μια εικόνα διαφορετική από αυτήν που είχαμε ως τώρα, οι απαγωγές αυτές ονομάζονται. 
Απαγωγή aVR
Αυτή η απαγωγή απαγωγή προκύπτει από το δεξί άνω άκρο, και θα μας δώσει ένα αρνητικό αποτέλεσμα, επομένως θα βρούμε την κορυφή R του συμπλέγματος QRS κάτω από την ισοηλεκτρική γραμμή. 
Απαγωγή aVL
Αυτή η απαγωγή απαγωγή προκύπτει από το αριστερό άνω άκρο, και θα μας δώσει ένα θετικό αποτέλεσμα, επομένως θα βρούμε την κορυφή R του συμπλέγματος QRS πάνω από την ισοηλεκτρική γραμμή. 
Απαγωγή aVF
Αυτή η απαγωγή απαγωγή προκύπτει από το αριστερό κάτω άκρο, και θα μας δώσει ένα θετικό αποτέλεσμα, επομένως θα βρούμε την κορυφή R του συμπλέγματος QRS πάνω από την ισοηλεκτρική γραμμή. 
Προκάρδιες απαγωγές.
Αυτές οι απαγωγές τοποθετούνται στον θώρακα ώστε να μας μας δώσουν ένα ποιο στοχευμένο και τοπικό αποτέλεσμα καταγραφής του δυναμικού της καρδιάς, πράγματι μπορούμε να παρατηρήσουμε πώς στις διαφορετικές απαγωγές υπάρχουν διαφορές ως προς την ένταση mV, άρα έτσι μπορούμε οπτικά να τονίζουμε σημεία στόχους ώστε να κάνουμε ακριβέστερη διάγνωση. 
Οι απαγωγές αυτές είναι 6 και ονομάζονται v1,v2,v3,v4,v5 και v6. 
Καρδιακά ανύσματα.
Τα καρδιακά ανύσματα ουσιαστικά είναι ένας νοητός άξονας που μας υποδεικνύει την κατεύθυνση όπου ακολουθεί το ηλεκτρικό ρεύμα της καρδιάς. Ο λόγος που κάτι τέτοιο είναι χρήσιμο είναι το γεγονός πως κατά την διάρκεια του καρδιακού κύκλου, ο άξονας μεταβάλλετε, και εμείς ουσιαστικά καταγράφουμε αυτές τις μεταβολές, ουσιαστικά ότι αναφέρθηκε μέχρι τώρα μας οδηγεί σε αυτό το σημείο, στην καταγραφή της κατεύθυνσης του ηλεκτρισμού. Αυτόν τον άξονα τον βαθμονομούμε σαν ένα ρολόι, όπου ο άξονας είναι ο δείκτης και γύρω του υπάρχει ένας κύκλος με αριθμούς, στην προκειμένη οι αριθμοί είναι οι μοίρες. Έτσι, όταν το βέλος δείχνει προς μία πλευρά, το πίσω μέρος θα βγάζει αρνητές τιμές. Εν κατακλείδι το αν θα βγούνε οι κορυφές και τα επάρματα πάνω ή κάτω από την ισοηλεκτρική γραμμή έχει να κάνει με τον άξονα κατεύθυνσης του ρεύματος και παράλληλα με το σημείο καταγραφής. 
Έπαρμα P: Το δυναμικό ξεκινάει από τον φλεβόκομβο και μοιράζεται στους κόλπους, σε αυτήν την περίπτωση ο άξονας μας βρίσκεται περίπου στις +30°. 
Τμήμα P-Q : Είναι ένα σημείο όπου δεν υπάρχει ηλεκτρική δραστηριότητα, έτσι καταγράφεται ισοηλεκτρική γραμμή. 
Σύμπλεγμα QRS : Το σύμπλεγμα QRS είναι ένα σύμπλεγμα, άρα έχει αρκετή πολυπλοκότητα. 
Τμήμα S-T : Είναι ένα σημείο όπου δεν υπάρχει ηλεκτρική δραστηριότητα, έτσι καταγράφεται ισοηλεκτρική γραμμή. 
Έπαρμα T: Η εκπόλωση των κόλπων είναι ποιο αργή σε σχέση με τις κοιλίες, για αυτό το έπαρμα Ρ έχει αρκετά μεγάλη διάρκεια, ο άξονας του είναι περίπου στις 45°. 
Η ρύθμιση της καρδιακής λειτουργίας από το νευρικό σύστημα.
Η καρδιά σε μεγάλο βαθμό ρυθμίζεται από τα νεύρα του συμπαθητικού και του παρασυμπαθητικού συστήματος. Η καρδιά δίδετε να αυξήσει τον ΚΛΟΑ ως και διπλά αν λάβει ερέθισμα από τα συμπαθητικά νεύρα, ενώ επίσης μπορεί σχεδόν να μηδενίζει την καρδιακή παροχή αν λάβει ερέθισμα από τα παρασυμπαθητικά νεύρα, τα οποία στην προκειμένη περίπτωση είναι τα πνευμονογαστρικά νεύρα. 
Αναλυτικότερα:
Διέγερση από το συμπαθητικό σύστημα:
Ο μηχανισμός αυτός είναι δυνατόν δια μέσου μιας ισχυρής διέγερσης να αυξήσει την καρδιακή συχνότητα από ~70/min που είναι υπό συνθήκες ηρεμίας σε 180/min-200/min ή σπανιότερα ακόμα και 250/min καταφέρνοντας έτσι να διπλασιάσει ως και να τετραπλασιάσει την καρδιακή παροχή, χωρίς να λάβουμε υπόψη και τον μηχανισμό Frank-Starling. Επίσης, η αναστολή της δράσης του μπορεί να περιορίσει την άντληση αίματος σε έναν βαθμό, αυτό είναι εφικτό διότι σε συνθήκες ηρεμίας το συμπαθητικό σύστημα διατηρεί την αντλητική λειτουργία της καρδιάς κατά 30%, ποιο απλά, προκαλεί το 30% της άντλησης του αίματος, έτσι αν μεταβληθεί προς τα κάτω έχει δυνατότητα να επηρεάσει την άντληση αίματος ως 30%.
Διέγερση από το παρασυμπαθητικό σύστημα:
Δυνητικά, αυτός ο μηχανισμός έχει την δυνατότητα να διακόψει τελείως την ηλεκτρική δραστηριότητα της καρδιάς προκαλώντας ισοηλεκτρική γραμμή, ωστόσο αυτό είναι αρκετά σπάνιο και συνήθως προκαλεί μια πτώση των συστολών σε 20-40/min ωστόσο ακόμα και αυτή η φαινομενικά μικρή μεταβολή αντιπροσωπεύει ένα σημαντικό και καθόλου μικρό ποσοστό που είναι το 20%-40% πτώση από την αρχική λειτουργεία της καρδιάς. Επίσης μπορεί να μειώσει την δύναμη της συστολής ως και 30%.
Συνοψίζοντας θα μπορούσαμε να πούμε πως η διέγερση από το παρασυμπαθητικό σύστημα μειώνει την αποτελεσματικότητα της καρδιάς και ότι το συμπαθητικό μπορεί και να αυξήσει και να μειώσει την αποτελεσματικότητα της καρδιάς. 
Καρδία άλλων ειδών.
Καρδιά των ψαριών.
Τα πρωτόγονα ψάρια έχουν καρδιά με τέσσερις θαλάμους αλλά οι θάλαμοι διατάσσονται διαδοχικά έτσι ώστε αυτή η πρωτόγονη καρδιά είναι αρκετά διαφορετική από τις καρδιές των θηλαστικών και πτηνών. Ο πρώτος θάλαμος είναι ο φλεβώδης κόλπος, ο οποίος συλλέγει αποξυγονωμένο αίμα, από το σώμα, μέσω της ηπατικής και της κύριας φλέβας. Από εδώ, το αίμα ρέει μέσα στο κόλπο και στη συνέχεια στην ισχυρή μυϊκή κοιλία όπου θα λάβει χώρα η άντληση. Το τέταρτο και τελευταίο τμήμα είναι ο αρτηριακός κώνος, ο οποίος περιέχει αρκετές βαλβίδες και στέλνει αίματος στην κοιλιακή αορτή. Η κοιλιακή αορτή παραδίδει το αίμα στα βράγχια όπου οξυγονώνεται και ρέει, μέσω της ραχιαίας αορτής, στο υπόλοιπο του σώματος. (Στα τετράποδα, η κοιλιακή αορτή έχει διαιρεθεί σε δύο: το ένα μισό σχηματίζει την ανιούσα αορτή, ενώ το άλλο τις πνευμονικές αρτηρίες) 
Στα ενήλικα ψάρια, οι τέσσερις θαλάμους δεν είναι διατεταγμένοι σε μια ευθεία γραμμή, αλλά αντίθετα σχηματίζουν ένα σχήμα S με τους δύο τελευταίους θαλάμους να βρίσκονται πάνω από τους δύο προηγούμενους. Αυτό το σχετικά απλό σχέδιο απαντάται στους χονδριχθύες και τους ακτινοπτέρυγους ιχθύες. Στους τελεόστεους, ο αρτηριακός κώνος είναι πολύ μικρός και μπορεί να περιγραφθεί ακριβέστερα ως μέρος της αορτής και όχι της καρδιάς. Ο αρτηριακός κώνος δεν είναι παρών στους αμνιώτες· προφανώς έχει γίνει μέρος των κοιλιών κατά τη διάρκεια της εξέλιξης. Παρομοίως, ενώ ο φλεβώδης κόλπος είναι παρών σαν μια υποτυπώδης δομή σε ορισμένα ερπετά και πτηνά, μπορεί να γίνει μέρος δεξιού κόλπου και να μην είναι πλέον διακριτός.
Καρδιά των ασπόνδυλων.
Οι καρδιές των ασπόνδυλων έχουν μεγάλη ποικιλία καθώς υπάρχει μεγάλη ποικιλία στο τρόπο μεταφέρονται τα θρεπτικά συστατικά μέσα στο σώμα. Ζώα όπως οι μέδουσες και συγκεκριμένοι πλατυέλμινθες δεν χρειάζονται καρδιά, αφού η διάχυση των θρεπτικών ουσιών αρκεί για την θρέψη των κυττάρων. Στα αρθρόποδα και στα περισσότερα μαλάκια, τα όργανα περιτριγυρίζονται από υγρό, την αιμόλυμφο, η οποία είναι ταυτόχρονα αίμα και εξωκυττάριο υγρό. Το υγρό αυτό κινείται εξαιτίας των κινήσεων του σώματος και καρδιών στα ραχιαία αγγεία των εντόμων. Οι καρδιές αυτές είναι απλές αντλίες οι οποίες, όταν διαστέλλονται, γεμίζουν με αίμα και όταν συστέλονται στέλνουν το αίμα στα όργανα. Στους γεωσκώληκες και στα κεφαλόποδα, το αίμα βρίσκεται μέσα σε αιμοφόρα αγγεία, όπως στα σπονδυλωτά. Στους γεωσκώληκες, το κύριο ραχιαίο αγγείο δρα ως καρδιά, κινώντας το αίμα με περισταλτικά κύματα, ενώ διαθέτει πέντε εφεδρικά ραχιαία αγγεία τα οποία μπορούν να δρουν και αυτά ως καρδιές. Η κυκλοφορία του αίματος στα κεφαλόποδα μοιάζει περισσότερο με αυτή των θηλαστικών, ενώ διαθέτουν επιπλέον καρδιές για να αυξάνουν ξανά την πίεση του αίματος αφότου αυτό φύγει από τα βράγχια.

</doc>
<doc id="46881" url="https://el.wikipedia.org/wiki?curid=46881" title="Σερεμέτης Γεώργιος">
Σερεμέτης Γεώργιος



</doc>
<doc id="46891" url="https://el.wikipedia.org/wiki?curid=46891" title="ΠΑΕ Εργοτέλης">
ΠΑΕ Εργοτέλης



</doc>
<doc id="46908" url="https://el.wikipedia.org/wiki?curid=46908" title="Αυτοστερεόγραμμα">
Αυτοστερεόγραμμα

Ένα αυτοστερεόγραμμα είναι ένα στερεόγραμμα μιας εικόνας ("single-image stereogram – SIS"), το οποίο είναι σχεδιασμένο να «ξεγελά» τον ανθρώπινο εγκέφαλο έτσι ώστε να αντιλαμβάνεται μία τρισδιάστατη εικόνα (3D) σε μία δισδιάστατη απεικόνιση. Για να γίνουν αντιληπτά τα τρισδιάστατα σχήματα, ο εγκέφαλος πρέπει να παρακάμψει την κανονικά αυτόματη λειτουργία της εστίασης και της ταυτόχρονης κίνησης και των δύο οφθαλμών. 
Ο πιο απλός τύπος αυτοστερεογράμματος αποτελείται από οριζοντίως επαναλαμβανόμενους σχηματισμούς και είναι γνωστό ως στερεόγραμμα τοιχοστρωσίας ("wallpaper stereogram"). Όταν κοιταχτούν με τη σωστή απόκλιση μεταξύ των δύο οφθαλμών, τα επαναλαμβανόμενα σχήματα εμφανίζονται σαν να αιωρούνται πίσω από το υπόβαθρο. Επίσης υπάρχουν τα αυτοστερεογράμματα τυχαίας κουκκίδας. Σε αυτόν τον τύπο αυτοστερεογραμμάτων, κάθε εικονοστοιχείο της εικόνας είναι υπολογισμένο από ένα πρότυπο ταινιών και έναν χάρτη βάθους. Συνήθως μία κρυμμένη τρισδιάστατη εικόνα εμφανίζεται όταν κάποιος το βλέπει με την κατάλληλη τεχνική.
Υπάρχουν δύο τρόποι με τους οποίους κάποιος μπορεί να δει ένα στερεόγραμμα και οι αγγλικές του ονομασίες έχουν ληφθεί από αγγλικά συνώνυμα μορφών του στραβισμού: wall-eyed (απόκλιση των οφθαλμών από τη μύτη) και cross-eyed (σύγκλιση των οφθαλμών προς τη μύτη). Τα περισσότερα αυτοστερεογράμματα είναι σχεδιασμένα ώστε να γίνονται ορατά μόνο με τον πρώτο τρόπο. Σύμφωνα με αυτόν, προϋποτίθεται η προσαρμογή των ματιών σε μια συγκλίνουσα γωνία, ενώ σύμφωνα με τον δεύτερο τρόπο τα μάτια πρέπει να προσαρμοστούν σε μια αποκλίνουσα γωνία.
Ιστορία.
Το 1838, ο Βρετανός επιστήμονας, Τσαρλς Γουήτστοουν εξέδωσε μία ερμηνεία της διόφθαλμης όρασης που σχετιζόταν με την αντίληψη του βάθους από τους ανθρώπους. Στην εργασία του αυτή, ο Γουήτστοουν έφτιαξε στερεοσκοπικές εικόνες και δημιούργησε ένα στερεοσκόπιο βασισμένο σε έναν συνδυασμό καθρεφτών, ώστε να μπορεί κάποιος να δει τρισδιάστατες εικόνες από δισδιάστατα σχήματα.
Μεταξύ του 1849 και του 1850, ο Ντέηβιντ Μπρούστερ, Σκώτος επιστήμονας, βελτίωσε το στερεοσκόπιο του Γουήτστοουν χρησιμοποιώντας φακούς αντί για καθρέφτες, μειώνοντας έτσι το μέγεθος της συσκευής. Ο Μπρούστερ παρατήρησε ότι το επίμονο κοίταγμα επαναλαμβανόμενων σχεδίων σε ταπετσαρίες, μπορούσε να μπερδέψει το μάτι, το οποίο συνδύαζε ζεύγη που ταίριαζαν μεταξύ τους, δημιουργώντας έτσι την ψευδή αντίληψη ενός εικονικού επιπέδου πίσω από τον τοίχο. Αυτή είναι και η βάση των στερεογραμμάτων τοιχοστρωσίας (τα οποία είναι γνωστά και ως στερεογράμματα μιας εικόνας).
Το 1959, ο Béla Julesz, ένας επιστήμονας της όρασης, ψυχολόγος και υπότροφος του Ιδρύματος ΜακΆρθουρ, ανακάλυψε το στερεόγραμμα τυχαίας κουκκίδας καθώς εργαζόταν στα εργαστήρια Μπελ, πάνω στην αναγνώριση καμουφλαρισμένων αντικειμένων από αεροφωτογραφίες που τραβήχτηκαν από κατασκοπευτικά αεροπλάνα. Εκείνη την περίοδο, οι επιστήμονες της όρασης, πίστευαν ακόμη πως η αντίληψη του βάθους συνέβαινε στο ίδιο το μάτι, ενώ σήμερα είναι γνωστό πως είναι μια πολύπλοκη νευρολογική διεργασία. Ο Julesz χρησιμοποίησε έναν υπολογιστή για να δημιουργήσει στερεοσκοπικά ζεύγη εικόνων τυχαίας κουκκίδας τα οποία όταν κοιτάζονταν υπό στερεοσκοπίου, προκαλούσαν τον εγκέφαλο να απεικονίσει τρισδιάστατα σχήματα. Αυτό απέδειξε ότι η αντίληψη βάθους είναι νευρολογική διεργασία.
Το 1979, ο Κρίστοφερ Τάιλερ του Ινστιτούτου Σμιθ-Κέτλγουελ ("Smith-Kettlewell Institute"), μαθητής του Julesz και οπτικός ψυχοφυσικός συνδύασε τις θεωρίες των στερεογραμμάτων μιας εικόνας (τοιχοστρωσίας) και των στερεογραμμάτων τυχαίας κουκίδας και δημιούργησε το πρώτο αυτοστερεόγραμμα τυχαίας κουκκίδας (επίσης γνωστό ως μιας εικόνας, τυχαίας κουκκίδας στερεόγραμμα) το οποίο επέτρεπε στον εγκέφαλο να αντιληφθεί μία τρισδιάστατη εικόνα από δισδιάστατη απεικόνιση, χωρίς να χρειάζεται κάποιο οπτικό βοήθημα.
Πως λειτουργούν.
Απλής τοιχοστρωσίας.
Η στερεοσκοπία ή στερεοσκοπική όραση είναι η οπτική ανάμιξη δύο πανομοιότυπων αλλά όχι ίδιων εικόνων σε μία, με αποτέλεσμα την οπτική αντίληψη της στερεότητας και του βάθους. Στον ανθρώπινο εγκέφαλο, η στερεοσκοπία προκύπτει από ένα πολύπλοκο σύνολο μηχανισμών που σχηματίζουν μία τρισδιάστατη αντίληψη μέσω της συσχέτισης κάθε σημείου (ή συνόλου σημείων) στο ένα μάτι κάποιου, με ένα αντίστοιχο σημείο (ή σύνολο σημείων) στο άλλο μάτι. Έτσι λοιπόν, προσδιορίζονται οι θέσεις των σημείων στον ανέκφραστο οπτικά, άξονα z (βάθους).
Όταν ο εγκέφαλος αντιμετωπίζει μια εικόνα ενός επαναλαμβανόμενου σχεδίου, όπως μιας τοιχοστρωσίας (ταπετσαρίας), αντιμετωπίζει δυσκολίες ως προς την ακριβή θέση υπό την οποία το κάθε μάτι θα προσαρμόζεται στην εικόνα. Κοιτώντας ένα οριζοντίως επαναλαμβανόμενο σχέδιο, αλλά συγκλίνοντας τα δύο μάτια σε ένα νοητό σημείο πίσω από το σχέδιο, είναι πιθανό να "ξεγελάσουμε" τον εγκέφαλο και έτσι να συνδυάσει ένα στοιχείο όπως αυτό φαίνεται από το αριστερό μάτι με ένα άλλο (παρόμοιο οπτικά), δίπλα από το πρώτο, όπως φαίνεται από το δεύτερο μάτι. Αυτό δίνει την ψευδαίσθηση ενός επιπέδου που περιλαμβάνει το ίδιο σχέδιο αλλά φαίνεται να βρίσκεται πίσω από τον πραγματικό τοίχο. Η απόσταση στην οποία το επίπεδο φαίνεται πίσω από τον τοίχο εξαρτάται μόνο από τον χώρο μεταξύ των ίδιων στοιχείων.
Τα αυτοστερεογράμματα χρησιμοποιούν αυτήν την εξάρτηση του βάθους με την απόσταση παρομοίων σχεδίων, ώστε να δημιουργούν τρισδιάστατες εικόνες. Αν πάνω από κάποια περιοχή της εικόνας το σχέδιο επαναλαμβάνεται ανά μικρότερες αποστάσεις, η περιοχή αυτή θα εμφανιστεί πιο κοντά από το επίπεδο του υποβάθρου. Αν η απόσταση των επαναλήψεων είναι μεγαλύτερη σε κάποια περιοχή, τότε αυτή η περιοχή θα εμφανίζεται πιο μακριά (σαν τρύπα στο επίπεδο).
Ο άνθρωποι που δεν μπόρεσαν ποτέ να δουν τις τρισδιάστατες εικόνες που κρύβονται πίσω από ένα αυτοστερεόγραμμα θεωρούν δύσκολη την κατανόηση προτάσεων όπως: "η τρισδιάστατη εικόνα θα εμφανιστεί από το υπόβαθρο αν την κοιτάξετε για αρκετή ώρα" ή "η τρισδιάστατη εικόνα θα αναδυθεί από το υπόβαθρο". Επομένως θεωρείται ότι θα βοηθούσε κάποια απεικόνιση του πως οι τρισδιάστατες εικόνες "αναδύονται" από το υπόβαθρο από την οπτική γωνία ενός ανεξάρτητου παρατηρητή. Αν τα εικονικά τρισδιάστατα αντικείμενα ενός στερεογράμματος, που επανασυντίθενται στον εγκέφαλο κάποιου παρατηρητή, ήταν αληθινά αντικείμενα, ένας ανεξάρτητος θεατής που θα παρατηρούσε τη σκηνή από δίπλα θα έβλεπε τα αντικείμενα αυτά να αιωρούνται πάνω από την εικόνα του υποβάθρου.
Τα τρισδιάστατα εφέ στο αυτοστερεόγραμμα του παραδείγματος δημιουργούνται από την επανάληψη της εικόνας του καβαλάρη της τίγρης επαναλαμβάνεται κάθε 140 εικονοστοιχεία, του καβαλάρη του καρχαρία κάθε 130 εικονοστοιχεία και της εικόνας της τίγρης κάθε 120 εικονοστοιχεία. Όσο πιο κοντά μεταξύ τους, σε οριζόντια απόσταση, είναι ένα σύνολο εικόνων, τόσο πιο ψηλά φαίνονται σε σχέση με το επίπεδο του υποβάθρου. Αυτή η απόσταση επανάληψης αναφέρεται ως το βάθος ή η τιμή του άξονα των z. Στην αγγλόφωνη ορολογία και στην ορολογία των γραφικών υπολογιστή αυτή η τιμή είναι γνωστή ως τιμή z-buffer.
Ο εγκέφαλος είναι ικανός στο να ταυτίζει εκατοντάδες επαναλαμβανόμενα σχέδια σε διαφορετικές αποστάσεις μεταξύ τους, έτσι ώστε να επαναδημιουργεί τη σωστή πληροφορία βάθους για κάθε σχέδιο. Ένα αυτοστερεόγραμμα μπορεί να περιλαμβάνει 50 τίγρεις διαφόρων μεγεθών, που επαναλαμβάνονται ανά διαφορετικά διαστήματα, σε ένα περίπλοκο επαναλαμβανόμενο υπόβαθρο. Εντούτοις, παρά τη φαινομενικά χαοτική χωροθέτηση των σχεδίων, ο εγκέφαλος είναι ικανός να θέσει κάθε εικόνα τίγρης στο κατάλληλο βάθος.
Χάρτες βάθους.
Στα αυτοστερεογράμματα όπου τα σχέδια σε μια συγκεκριμένη σειρά επαναλαμβάνονται οριζόντια στις ίδιες αποστάσεις μπορούν να γίνουν ορατά είτε με σύγκλιση ("cross-eyed") είτε με απόκλιση ("wall-eyed") των οφθαλμών μεταξύ τους. Σε τέτοια αυτοστερεογράμματα, και οι δύο τύποι παρατήρησης θα παράγουν την ίδια αντίληψη βάθους, με την εξαίρεση ότι στη μέθοδο της σύγκλισης αντιστρέφεται το βάθος, δηλαδή οι εικόνες που πριν θα εμφανίζονται προς τα έξω, φαίνονται να βρίσκονται προς τα μέσα.
Εντούτοις, οι εικόνες σε μια σειρά δε χρειάζεται να βρίσκονται σε ίσα διαστήματα. Ένα αυτοστερεόγραμμα με διάφορες αποστάσεις μεταξύ των επαναλαμβανόμενων εικόνων σε μια σειρά, απεικονίζει αυτές τις εικόνες σε διαφορετικό βάθος για τον παρατηρητή. Το βάθος κάθε εικόνας υπολογίζεται από την απόσταση μεταξύ της μίας με τη γειτονική παρόμοιά της από τα αριστερά. Αυτοί οι τύποι αυτοστερεογραμμάτων είναι σχεδιασμένοι ώστε να μπορούν να παρατηρούνται μόνο με έναν τρόπο, είτε με σύγκλιση είτε με απόκλιση των οφθαλμών. Όλα τα αυτοστερεογράμματα στο παρόν άρθρο είναι σχεδιασμένα ώστε να φαίνονται με απόκλιση των οφθαλμών, εκτός και αν αναφέρεται σαφώς το αντίθετο. Ένα αυτοστερεόγραμμα σχεδιασμένο για παρατήρηση με απόκλιση, θα παράγει ακατανόητα τρισδιάστατα σχέδια αν κάποιος το παρατηρήσει με σύγκλιση των οφθαλμών. 
Το παρακάτω αυτοστερεόγραμμα αποκλινόντων οφθαλμών κωδικοποιεί 3 επίπεδα κατά μήκος του άξονα των x. Το επίπεδο του υποβάθρου βρίσκεται στην αριστερή πλευρά της εικόνας. Το υψηλότερο επίπεδο φαίνεται στα δεξιά. Υπάρχει ένα στενό μεσαίο επίπεδο στη μέση του άξονα των x. Ξεκινώντας από το επίπεδο του υποβάθρου όπου οι εικόνες απέχουν 140 εικονοστοιχεία μεταξύ τους, κάποιος μπορεί να "υψώσει" μια εικόνα με το να τη μετατοπίσει κατά έναν αριθμό εικονοστοιχείων προς τα αριστερά. Για παράδειγμα, το μεσαίο επίπεδο δημιουργείται από μετατόπιση μιας εικόνας 10 εικονοστοιχείων προς τα αριστερά, δημιουργώντας έτσι μια απόσταση 130 εικονοστοιχείων. Σε αυτό το αυτοστερεόγραμμα, τα σχέδια γίνονται μικρότερα κατά μήκος του άξονα των y, έως ότου φαίνονται σαν τυχαίες κουκκίδες. Ο εγκέφαλος είναι ακόμη ικανός στο να ταιριάζει αυτές τις εικόνες.
Η σχέση της απόστασης μεταξύ κάθε εικονοστοιχείου και του αντίστοιχού του στο σχέδιο που εμφανίζεται στα αριστερά του μπορεί να εκφραστεί σε έναν "χάρτη βάθους". Ένας χάρτης βάθους είναι απλά μια εικόνα στην κλίμακα του γκρι, η οποία αναπαριστά την απόσταση μεταξύ ενός εικονοστοιχείου και του αντίστοιχού του χρησιμοποιώντας μια τιμή της κλίμακας του γκρι (μεταξύ μαύρου και άσπρου). Κατά σύμβαση, όσο πιο κοντά είναι η απόσταση, τόσο πιο φωτεινό γίνεται το χρώμα.
Χρησιμοποιώντας αυτή τη σύμβαση, ένας χάρτης βάθους στην κλίμακα του γκρι για το παραπάνω αυτοστερεόγραμμα μπορεί να δημιουργηθεί με μαύρο, γκρι και λευκό αναπαριστώντας μετατοπίσεις 0 εικονοστοιχείων, 10 και 20 εικονοστοιχείων αντίστοιχα. Ένας χάρτης βάθους, είναι το κλειδί στη δημιουργία στερεογραμμάτων τυχαίας κουκίδας. 
Τυχαίας κουκίδας.
Ένα λογισμικό πρόγραμμα μπορεί να πάρει έναν χάρτη βάθους και ένα συνοδευτικό σχέδιο εικόνας για να παράγει ένα αυτοστερεόγραμμα. Το πρόγραμμα επιστρώνει το σχέδιο οριζόντια ώστε να καλύπτει μια περιοχή της οποίας το μέγεθος προκύπτει από τον χάρτη βάθους. Για το κάθε εικονοστοιχείο στην εικόνα που παράγεται τελικά, χρησιμοποιείται η τιμή της κλίμακας του γκρι του αντίστοιχου εικονοστοιχείου στον χάρτη βάθους και από αυτήν τιμή, υπολογίζεται το μέγεθος της οριζόντιας μετατόπισης που απαιτείται για το εικονοστοιχείο. 
Ένας τρόπος για να επιτευχθεί αυτό, είναι το πρόγραμμα να σαρώνει κάθε γραμμή στην εικόνα που παράγεται, εικονοστοιχείο προς εικονοστοιχείο, από αριστερά προς τα δεξιά. Τοποθετούνται οι πρώτες σειρές εικονοστοιχείων σε μια σειρά από την εικόνα του σχεδίου και μετά σύμφωνα με τον χάρτη βάθους για να εξάγει τις κατάλληλες τιμές μετατόπισης για διαδοχικά εικονοστοιχεία. Για κάθε εικονοστοιχείο, αφαιρείται η μετατόπιση από το πλάτος του σχεδίου ώστε να καταλήξει στην απόσταση του διαστήματος επανάληψης. Το διάστημα επανάληψης χρησιμοποιείται για να "διαβάζεται" η τιμή του χρώματος του αντίστοιχου (από τα αριστερά) στο τρέχον εικονοστοιχείο και το χρώμα του χρησιμοποιείται ως το χρώμα του νέου εικονοστοιχείου.
Σε αντίθεση με τα απλά επίπεδα βάθους που δημιουργούνται από απλά αυτοστερεογράμματα τοιχοστρωσίας, μικρές αλλαγές στη χωροθέτηση που καθορίζονται από τον χάρτη βάθους, μπορούν να δώσουν την ψευδαίσθηση μικρής διαδοχικής κατά μήκους σκίασης ("gradient"). Αυτό είναι δυνατόν, χάρη στο ότι ο χάρτης βάθους, επιτρέπει κάθε εικονοστοιχείο να τοποθετηθεί σε ένα από 2n επίπεδα βάθους, όπου "n" είναι ο αριθμός των bits που χρησιμοποιούνται από κάθε εικονοστοιχείο στον χάρτη βάθους. Στην πράξη, ο συνολικός αριθμός επιπέδων βάθους καθορίζεται από τον αριθμό των εικονοστοιχείων που χρησιμοποιούνται για το πλάτος του προς απεικόνιση σχεδίου. Κάθε τιμή στην κλίμακα του γκρι πρέπει να μεταφραστεί στον χώρο των εικονοστοιχείων προκειμένου να μετατοπιστούν τα εικονοστοιχεία στο τελικό αυτοστερεόγραμμα. Ως αποτέλεσμα, ο αριθμός των επιπέδων βάθους πρέπει να είναι μικρότερος από το πλάτος του σχεδίου προς απεικόνιση.
Η σωστή σκίαση προϋποθέτει ένα μοτίβο πιο περίπλοκο από ότι μια τυπική τοιχοστρωσία επαναλαμβανόμενου σχεδίου, έτσι τυπικά χρησιμοποιείται ένα μοτίβο αποτελούμενο από τυχαίες κουκκίδες. Όταν κάποιος βλέπει αυτοστερεόγραμμα με κατάλληλη οπτική τεχνική, ξεπροβάλλει μια τριδιάστατη εικόνα. Αυτού του είδους τα αυτοστερεογράμματα είναι γνωστά ως Αυτοστερεογράμματα Τυχαίας Κουκίδας (Random Dot Autostereograms).
Απαλές σκιάσεις μπορούν επίσης να επιτευχθούν με ένα κατανοητό μοτίβο, θεωρώντας ότι το μοτίβο είναι αρκετά περίπλοκο και δεν έχει μεγάλες, οριζόντιες, μονοτονικές περιοχές. Μία περιοχή χρωματισμένη με μονοτονικό χρώμα χωρίς αλλαγές στην απόχρωση και τη φωτεινότητα δεν επηρεάζεται από την ολίσθηση των εικονοστοιχείων. Παρακάτω, ο χάρτης βάθους ενός καρχαρία με απαλή σκίαση δημιουργεί ένα τέλεια αναγνωρίσιμο αυτοστερεόγραμμα, αν και η διδιάστατη εικόνα περιέχει μικρές μονοτονικές περιοχές, ο εγκέφαλος μπορεί να αναγνωρίσει αυτά τα μικρά ανοίγματα και να γεμίσει τα κενά. Αν και κατανοητά, προτιμώνται τα επαναλαμβανόμενα μοτίβα αντί για τις τυχαίες κουκκίδες, αυτού του είδους το αυτοστερεόγραμμα είναι ευρέως γνωστό ως Αυτοστερεόγραμμα Τυχαίας Κουκκίδας γιατί δημιουργείται με την ίδια διαδικασία.
Κινούμενης εικόνας.
Όταν τα αυτοστερεογράμματα απεικονίζονται το ένα μετά το άλλο σε μια σειρά, με τον ίδιο τρόπο με τον οποίο απεικονίζονται οι διαδοχικές εικόνες στις ταινίες, τότε ο εγκέφαλος αντιλαμβάνεται αυτή τη σειρά αυτοστερεογραμμάτων ως ένα αυτοστερεόγραμμα κινούμενης εικόνας ("animated autostereogram"). Αν όλα τα αυτοστερεογράμματα στο κινούμενο αυτοστερεόγραμμα, έχουν παραχθεί με το ίδιο υπόβαθρο, είναι πιθανό κάποιος να διακρίνει, θολά περιγράμματα των τμημάτων του κινούμενου τρισδιάστατου αντικειμένου στη δισδιάστατη εικόνα του αυτοστερεογράμματος, χωρίς απόκλιση των οφθαλμών από το προβλεπόμενο σημείο εστίασης. Τα κινούμενα εικονοστοιχεία του κινούμενου αντικειμένου μπορούν να διακριθούν καθαρά από το στατικό επίπεδο του υποβάθρου. Για να μη γίνεται αυτό, στα κινούμενα αυτοστερεογράμματα πολλές φορές χρησιμοποιείται υπόβαθρο που μεταβάλλεται έτσι ώστε να μη διαχωρίζεται σε σχέση με τα τμήματα του αυτοστερεογράμματος που παράγουν την τρισδιάστατη εικόνα. 
Όταν ένα κανονικό επαναλαμβανόμενο τμήμα του υποβάθρου απεικονίζεται μέσω καθοδικού σωλήνα (όπως για παράδειγμα σε μια οθόνη CRT), είναι επίσης πιθανό, κάποιος να διακρίνει πτυχώσεις βάθους. Το ίδιο μπορεί να φανεί στο υπόβαθρο ενός στατικού αυτοστερεογράμματος τυχαίας κουκκίδας. Αυτές δημιουργούνται από τις οριζόντιες μετατοπίσεις στην εικόνα εξαιτίας της ευαισθησίας μετατόπισης της καθοδικής λυχνίας στη γραμμική σάρωση, που μετά μεταφράζονται ως βάθος. Αυτό το φαινόμενο είναι ιδιαίτερα ορατό στην αριστερή πλευρά της οθόνης, όπου η ταχύτητα σάρωσης ηρεμεί μετά από την κίνηση επιστροφής. Το φαινόμενο αυτό απουσιάζει από τις οθόνες TFT LCD.
Μηχανισμοί θέωρησης.
Υπάρχουν πολλών ειδών οδηγίες για το πως κάποιο μπορεί να δει την επιθυμητή τρισδιάστατη εικόνα σε ένα αυτοστερεόγραμμα. Ενώ μερικοί άνθρωποι μπορούν απλά να δουν την τρισδιάστατη εικόνα σε ένα αυτοστερεόγραμμα, κάποιοι άλλοι θα πρέπει να μάθουν να εξασκούν τα μάτια τους έτσι ώστε να επιτύχουν στην απομάκρυνση της σύγκλισης των ματιών από την ακούσια εστίαση των φακών. 
Δεν μπορούν όλοι να δουν την τρισδιάστατη οπτική ψευδαίσθηση στα αυτοστερεογράμματα. Επειδή τα αυτοστερεογράμματα είναι κατασκευασμένα βασιζόμενα στη στερεοσκοπία, άτομα με ποικίλες οπτικές εξασθενήσεις, ακόμα και αυτές που επηρεάζουν το ένα μόνο μάτι, δεν είναι ικανά ώστε να δουν τις τρισδιάστατες εικόνες.
Άνθρωποι με αμβλυωπία δεν είναι ικανοί να δουν τις τρισδιάστατες εικόνες. Παιδιά με "φτωχή" ή δεισλειτουργική όραση στη διάρκεια μιας κρίσιμης περιόδου στην παιδική τους ηλικία μπορεί μεγαλώνοντας να μην μπορέσουν να αναπτύξουν τη στερεοσκοπική τους αντίληψη, αφού ο εγκέφαλός τους δεν θα διεγείρεται από στερεοσκοπικές εικόνες κατά τη διάρκεια της κρίσιμης αυτής περιόδου. Εάν τέτοια οπτικά προβλήματα δεν διορθωθούν στην πρώιμη παιδική ηλικία, η ζημιά γίνεται μόνιμη και ως ενήλικες δεν θα μπορούν πια να βλέπουν αυτοστερεογράμματα. Υπολογίζεται ότι περίπου το 1% έως 5% του πληθυσμού προσβάλλεται από αμβλυωπία. (ΚΚΕΒ)
Αντίληψη τρισδιάστατου.
Η αντίληψη του βάθους προκύπτει από πολλά μονοφθάλμια και διοφθάλμια στοιχεία. Για τα αντικείμενα που είναι σχετικά κοντά στα μάτια, η διοφθάλμια όραση είναι αυτή που παίζει σημαντικό ρόλο στην αντίληψη του βάθους. Επίσης, αυτή είναι που επιτρέπει στον εγκέφαλο να δημιουργήσει μια κυκλώπεια εικόνα και να συσχετίσει ένα επίπεδο βάθους σε κάθε σημείο σε αυτήν.
Ο εγκέφαλος χρησιμοποιεί τη μετατόπιση συντεταγμένων (γνωστή και ως παράλλαξη) των σημείων που σχετίζονται οπτικά μεταξύ τους, ώστε να αναγνωρίσει το βάθος αυτών των σημείων. Το επίπεδο βάθους στη συνδυασμένη εικόνα, μπορεί να αντιπροσωπεύεται από ένα εικονοστοιχείο στην κλίμακα του γκρι για τη δισδιάστατη εικόνα, προς όφελος του αναγνώστη. Όσο πιο κοντά εμφανίζεται ένα σημείο στον εγκέφαλο, τόσο πιο φωτεινό απεικονίζεται στο σχήμα. Έτσι, ο τρόπος σύμφωνα με τον οποίο ο εγκέφαλος αντιλαμβάνεται το βάθος με τη διοφθάλμια όραση, μπορεί να απεικονιστεί από μια κλίμακα βάθους που χρωματίζεται ανάλογα με την μετατόπιση των συντεταγμένων. 
Το ανθρώπινο μάτι λειτουργεί όπως μία φωτογραφική μηχανή. Έχει μια ρυθμιζόμενη ίριδα, που ανοίγει (ή κλείνει) για να επιτρέψει περισσότερο (ή λιγότερο) φως να εισέλθει στο μάτι. Όπως σχεδόν κάθε φωτογραφική μηχανή, χρειάζεται να εστιάσει τις ακτίνες του φωτός που εισέρχονται μέσω της ίριδας, ώστε η εστίαση να γίνεται σε ένα σημείο του αμφιβληστροειδούς για να παραχθεί μια ευκρινής εικόνα. Το μάτι το πετυχαίνει αυτό, προσαρμόζοντας έναν φακό πίσω από τον κερατοειδή ώστε να διαθλά το φως σωστά για αυτή τη λειτουργία. 
Όταν κάποιος κοιτά ένα αντικείμενο, οι δύο κόρες περιστρέφονται δείχνοντας προς αυτό, ώστε το αντικείμενο να εμφανίζεται στο κέντρο της εικόνας που δημιουργείται από τον αμφιβληστροειδή χιτώνα. Όταν κάποιο αντικείμενο βρίσκεται κοντά, γίνεται σύγκλιση των ματιών προς το αντικείμενο. Για να δούμε κάποιο μακρινό αντικείμενο τα δύο μάτια αποκλίνουν το ένα από το άλλο έως ότου σχεδόν παραλληλίζονται οι ακτίνες κατά τις οποίες η κάθε κόρη κοιτά.
Η στερεοσκοπική όραση βασίζεται στην παράλλαξη που επιτρέπει στον εγκέφαλο να υπολογίζει τα βάθη των αντικειμένων σε σχέση με το σημείο σύγκλισης. Η γωνία σύγκλισης είναι αυτή που δίνει στον εγκέφαλο την απόλυτη τιμή του βάθους αναφοράς για το σημείο σύγκλισης. Από αυτό υπολογίζονται όλα τα απόλυτα βάθη για τα υπόλοιπα σημεία που εκφράζουν την εικόνα των αντικειμένων.
Προσομοιωμένη αντίληψη τρισδιάστατου.
Τα μάτια κανονικά εστιάζουν και συγκλίνουν προς την ίδια απόσταση με μια διαδικασία γνωστή ως "προσαρμοστική σύγκλιση". Έτσι, όταν κάποιος κοιτάει ένα μακρινό αντικείμενο, ο εγκέφαλος αυτόματα μειώνει την καμπυλότητα των φακών και περιστρέφει τις κόρες ώστε να αποκλίνουν μεταξύ τους. Είναι όμως δυνατό να εκπαιδεύσει κάποιος τον εγκέφαλό του, ώστε να ανεξαρτητοποιήσει αυτές τις δύο λειτουργίες. Αυτή η ανεξαρτητοποίηση δεν έχει κάποιο χρήσιμο σκοπό στην καθημερινότητα, επειδή αποτρέπει τον εγκέφαλο από το να ερμηνεύει αντικείμενα με κατανοητό τρόπο. Όμως, σε ανθρώπινα κατασκευάσματα όπως τα αυτοστερεογράμματα, όπου υπάρχουν επαναλαμβανόμενα σχήματα, η ανεξαρτητοποίηση της εστίασης από τη σύγκλιση είναι ζωτικής σημασίας.
Μέσω της εστίασης των φακών σε ένα κοντινό αυτοστερεόγραμμα του οποίου σχήματα επαναλαμβάνονται και αποκλίνοντας ταυτόχρονα τους οφθαλμούς προς κάποιο μακρινό σημείο, μπορεί κάποιος να "ξεγελάσει" τον εγκέφαλο και να δει τρισδιάστατες εικόνες. Αν τα σχέδια που γίνονται αντιληπτά από τα δύο μάτια είναι παρόμοια, ο εγκέφαλος θα θεωρήσει τα δύο αυτά σχέδια ως ίδια και θα τα αντιμετωπίσει σα να αντιπροσωπεύουν το ίδιο αντικείμενο. Αυτός ο τύπος θέασης είναι γνωστός ως "wall-eyed viewing", επειδή τα μάτια αποκλίνουν προς ένα μακρινό σημείο ενώ το αυτοστερεόγραμμα είναι στην ουσία πιο κοντά στα μάτια. Επειδή τα δύο μάτια αποκλίνουν, η αντιλαμβανόμενη θέση του φανταστικού αντικειμένου βρίσκεται πίσω από το αυτοστερεόγραμμα. Επίσης, το αντικείμενο αυτό εμφανίζεται μεγαλύτερο από τα επαναλαμβανόμενα σχέδια του αυτοστερεογράμματος εξαιτίας της γειτνίασης της προοπτικής απεικόνισης.
Το παρακάτω αυτοστερεόγραμμα έχει τρεις σειρές από επαναλαμβανόμενα σχέδια. Κάθε σχέδιο επαναλαμβάνεται σε διαφορετική απόσταση έτσι ώστε να απεικονίζεται σε διαφορετικό επίπεδο βάθους. Οι δύο μη επαναλαμβανόμενες γραμμές χρησιμοποιούνται για να επιβεβαιώσουν τη σωστή απόκλιση των οφθαλμών. Όταν το αυτοστερεόγραμμα γίνεται με σωστό τρόπο αντιληπτό από τον εγκέφαλο και κάποιος κοιτάει το δελφίνι στη μέση του οπτικού πεδίου, ο εγκέφαλος θα έπρεπε να βλέπει δύο ομάδες από γραμμές που τρεμοπαίζουν, ως αποτέλεσμα του διοφθάλμιου ανταγωνισμού.
Ενώ υπάρχουν 6 σχέδια δελφινιών στο αυτοστερεόγραμμα, ο εγκέφαλος αντιλαμβάνεται 7 "φαινόμενα" δελφίνια στο επίπεδο του αυτοστερεογράμματος. Αυτό αποτελεί επίπτωση του συνταιριάσματος παρομοίων σχημάτων στον εγκέφαλο. Υπάρχουν 5 ζευγάρια από σχήματα δελφινιών σε αυτή την εικόνα. Αυτό επιτρέπει στον εγκέφαλο να δημιουργήσει 5 φαινόμενα δελφίνια. Τα άκρα αριστερά και άκρα δεξιά δελφίνια δεν έχουν ταίρι, αλλά ο εγκέφαλος προσπαθεί να αφομοιώσει τα δύο αυτά σχέδια στο εγκαθιδρυμένο επίπεδο βάθους, που δημιουργείται από τα διπλανά μεταξύ τους δελφίνια, άσχετα με τον διοφθάλμιο ανταγωνισμό. Ως αποτέλεσμα, εμφανίζονται 7 φαινόμενα δελφίνια, με το αριστερό και το δεξί να απεικονίζονται με ένα μικρό τρεμούλιασμα παρόμοιο με αυτό των δύο γραμμών που παρατηρούνται όταν κάποιος κοιτά το τέταρτο φαινόμενο δελφίνι.
Εξαιτίας της προοπτικής απεικόνισης, η διαφορά στην εστίαση που απαιτείται για να δει κάποιος επαναλαμβανόμενα σχέδια σε διαφορετικά επίπεδα εξαναγκάζει τον εγκέφαλο να προσδώσει διαφορετικές ιδιότητες μεγέθους σε σχέδια με ίσα μεγέθη στις δύο διαστάσεις. Στο αυτοστερεόγραμμα με τις τρεις σειρές από κύβους, ενώ όλοι οι κύβοι έχουν στο δισδιάστατο σχέδιο τις ίδιες διαστάσεις, αυτοί στην πάνω σειρά εμφανίζονται μεγαλύτεροι επειδή η απόστασή τους γίνεται αντιληπτή ως μεγαλύτερη από αυτή των κύβων στη δεύτερη και τρίτη σειρά.
Τεχνικές παρατήρησης.
Όπως και με μια φωτογραφική μηχανή, είναι πιο εύκολο να εστιάσεις ένα αντικείμενο όταν υπάρχει διάχυτο έντονο φως. Τότε, μπορεί να περισταλλεί η ίρις του ματιού επιτρέποντας αρκετό φως για να φτάσει στον αμφιβληστροειδή. Όσο περισσότερο το μάτι μοιάζει με μια φωτογραφική μηχανή χωρίς φακό, τόσο λιγότερο εξαρτάται από την εστίαση των φακών. Με άλλα λόγια, χειάζεται λιγότερος διαχωρισμός της εστίασης και της σύγκλισης για να οπτικοποιηθεί ένα αυτοστερεόγραμμα. Έτσι, διευκολύνεται ο εγκέφαλος. Ωστόσο, για κάποιον που βλέπει αυτοστερεογράμματα για πρώτη φορά, είναι πιο εύκολο να "δει" πρώτα τις τριδιάστατες εικόνες τους, αν το προσπαθεί με αρκετό φωτισμό.
Η σύγκλιση ελέγχου είναι σημαντική για να ειδωθούν τριδιάστατες εικόνες. Έτσι, μπορεί να βοηθήσει στην επικέντρωση της σύγκλισης/απόκλισης των δύο ματιών για να μεταφέρει τις εικόνες που φτάνουν στα δύο μάτια, αντί να προσπαθούμε να δούμε μια σαφή, εστιασμένη εικόνα. Μολονότι ο φακός ρυθμίζει την αντανακλαστικότητα για την παραγωγή σαφών, εστιασμένων εικόνων, μπορεί να γίνει εκούσιος έλεγχος αυτής της διαδικασίας. Αντίθετα, ο θεατής εναλλάσσεται συγκλίνοντας και αποκλίνοντας τα δύο μάτια, στη διαδικασία που βλέπουμε "διπλές εικόνες", που εμφανίζεται συνήθως όταν κάποιος είναι μεθυσμένος. Τελικά ο εγκέφαλος θα ταιριάξει με επιτυχία ένα ζευγάρι των μοτίβων που αναφέρθηκαν από τα δύο μάτια και θα κλειδώσει σ’ αυτό το συγκεκριμένο βαθμό σύγκλισης. Ο εγκέφαλος θα προσαρμόσει επίσης τους φακούς του ματιού, για να διαμορφωθεί μια σαφής εικόνα του αντιστοιχισμένου ζεύγους. Μόλις γίνει αυτό, οι εικόνες γύρω από τα αντιστοιχισμένα μοτίβα γρήγορα θα γίνουν σαφείς, καθώς ο εγκέφαλος θα αντιστοιχίζει πρόσθετα μοτίβα που χρησιμοποιούν περίπου τον ίδιο βαθμό σύγκλισης. 
Όταν κάποιος κινεί την προσοχή του από ένα επίπεδο βάθους σε άλλο (για παράδειγμα, από την επάνω γραμμή στη δεύτερη γραμμή στο αυτοστερεόγραμμα του κύβου), τα δύο μάτια χρειάζεται να προσαρμόσουν τη σύγκλιση τους για να αντιστοιχίσουν τη νέα επαναλαμβανόμενη σειρά μοτίβων. Εάν το επίπεδο της αλλαγής αυτής της σύγκλισης είναι πολύ υψηλή κατά τη διάρκεια αυτής της μετατόπισης, μερικές φορές ο εγκέφαλος μπορεί να χάσει την επίπονη σύνδεση μεταξύ εστίασης και σύγκλισης. Ως εκ τούτου, για έναν πρωτάρη θεατή,μπορεί να είναι πιο εύκολο να δει το αυτοστερεόγραμμα, εάν τα μάτια ασκήσουν τη σύγκλιση σε αυτοστερεόγραμμα όπου το βάθος των μοτίβων σε μια συγκεκριμένη γραμμή παραμένει σταθερό. 
Σε ένα τυχαίας τελείας αυτοστερεόγραμμα, η τριδιάστατη εικόνα εμφανίζεται συνήθως στη μέση του αυτοστερεογράμματος έναντι ενός επιπέδου σε βάθος φόντου (βλέπε το αυτοστερεόγραμμα του καρχαρία). Μπορεί να βοηθήσει να δημιουργηθεί κατάλληλη σύγκλιση, αν αρχικά κοιταχθεί το πάνω ή το κάτω μέρος του αυτοστερεογράμματος, όπου τα μοτίβα επαναλαμβάνονται συνήθως σε ένα σταθερό διάστημα. Μόλις ο εγκέφαλος κλειδώσει στο επίπεδο του βάθους του πλαισίου, έχει ως αναφορά ένα βαθμό σύγκλισης από το οποίο μπορεί να ταιριάξει στη συνέχεια μοτίβα σε διάφορα επίπεδα βάθους στο κέντρο της εικόνας. 
Η πλειοψηφία των αυτοστερεογραμμάτων, συμπεριλαμβανομένων και αυτών του άρθρου, έχουν σχεδιαστεί για αποκλίνουσα (wall-eyed) όραση. Ένας τρόπος για να βοηθήσουμε τον εγκέφαλο στην απόκλιση αντί της εστίασης είναι να κρατήσετε την εικόνα μπροστά από το πρόσωπο, με τη μύτη να αγγίζει την εικόνα. Με την εικόνα τόσο κοντά στα μάτια τους, οι περισσότεροι άνθρωποι δεν μπορούν να εστιάσουν στην εικόνα. Ο εγκέφαλος μπορεί να συνεχίσει να προσπαθεί να κινεί τους μυς των ματιών, ώστε να διαμορφωθεί μια σαφή εικόνα. Εάν κάποιος τραβάει αργά την εικόνα μακριά από το πρόσωπο, ενώ η απέχει από την εστίαση ή την περιστροφή των ματιών, σε κάποιο σημείο ο εγκέφαλος θα κλειδώσει σε ένα ζεύγος μοτίβων, όταν η απόσταση μεταξύ τους ταιριάξει με το βαθμό σύγκλισης των δύο οφθαλμικών βολβών. 
Ένας άλλος τρόπος είναι το κοίταγμα σε ένα αντικείμενο πίσω από την εικόνα, σε μια προσπάθεια να δημιουργίας κατάλληλης απόκλισης, διατηρώντας ταυτόχρονα μέρος της όρασης που σταθεροποιείται στην εικόνα για να πειστεί ο εγκέφαλος να επικεντρωθεί στην εικόνα. Σε μια τροποποιημένη μέθοδος ο θεατής κοιτάζει στην αντανάκλαση του στη λαμπερή επιφάνεια της εικόνας, το οποίο ο εγκέφαλος αντιλαμβάνεται ότι βρίσκεται δύο φορές πιο μακριά όσο η ίδια η εικόνα. Αυτό μπορεί να βοηθήσει τον εγκέφαλο να αποκτήσει την απαιτούμενη απόκλιση, εστιάζοντας στην κοντινή εικόνα.
Για αυτοστερεογράμματα cross-eyed, χρειάζεται μια διαφορετική προσέγγιση. Ο θεατής μπορεί να βάλει ένα δάχτυλο ανάμεσα στα μάτια του και να το κινήσει αργά προς την εικόνα. Διατηρώντας συνέχεια την εστίασή του στο δάχτυλο, κάποια στιγμή θα εστιάσει στο σωστό σημείο ανάμεσα σε αυτόν και την εικόνα, στο οποίο θα μπορέσει να δει τη ψευδαίσθηση.

</doc>
<doc id="46909" url="https://el.wikipedia.org/wiki?curid=46909" title="Ο.Φ.Η.">
Ο.Φ.Η.



</doc>
<doc id="46917" url="https://el.wikipedia.org/wiki?curid=46917" title="Πεταλού Κορινθίας">
Πεταλού Κορινθίας

Η Πεταλού είναι χωριό της Κορινθίας. Απέχει 2 χιλιόμετρα Δυτικά από το Δερβένι και 56 από την Κόρινθο . Είναι κτισμένη σε υψόμετρο 60 μέτρων αριθμεί 218 κατοίκους. Το 1950 η Πεταλού απεσπάσθει από την κοινότητα Δερβενίου και μαζί με τον παράλιο οικισμό Κάτω Πεταλού απετέλεσαν την κοινότητα Πεταλούς έως και το 1971 που προσαρτίσθει και πάλι στην κοινότητα Δερβενίου.Στην απογραφή του 1920 αριθμούσε 202 κατοίκους το 1951 : 238 , το 1961 : 242, το 1971:112. Επιβλητική είναι η εκκλησία του Αγίου Ανδρέα στήν άκρη του οικισμού. Πεντακόσια μέτρα από την Πεταλού υπάρχει ο κόμβος του Δερβενίου που ενώνει την περιοχή με την Νέα Εθνική οδό Αθηνών - Πατρών.

</doc>
<doc id="46918" url="https://el.wikipedia.org/wiki?curid=46918" title="Διάκριση σημαίας">
Διάκριση σημαίας

Ο όρος Διάκριση σημαίας (flag discrimination) αποτελεί διεθνή ναυτιλιακό όρο.
Σύμφωνα με ορισμό που έχει δοθεί από τον ΟΟΣΑ: Ως "Διάκριση σημαίας" χαρακτηρίζεται κάθε πράξη εκ μέρους οποιουδήποτε κράτους, που περιορίζει την ελευθερία του εμπορίου και η οποία έχει σαν συνέπεια να μη μπορεί να γίνει ελεύθερη επιλογή πλοίου με το οποίο θα μπορούσε να μεταφερθεί ένα εμπόρευμα ή φορτίο από τον φορτωτή, που δικαιούται σ΄ αυτό, αλλά μετά από κρατική παρέμβαση τα εμπορεύματα υποχρεωτικά να φορτώνονται μόνο σε πλοία που φέρουν τη σημαία του κράτους.
Τα μέτρα διάκρισης σημαίας διακρίνονται σε "άμεσα" και σε "έμεσα".
Α. Άμεσα μέτρα διάκρισης σημαίας: Αυτά διακρίνονται σε τρεις επιμέρους κατηγορίες:
Β. Έμμεσα μέτρα διάκρισης σημαίας: Που αφορούν ιδιαίτερα οικονομικά κυρίως μέτρα όπως χορήγηση αδειών εισαγωγής ή εξαγωγής αγαθών, (υπό τον όρο της μεταφοράς τους με πλοία σημαίας του κράτους), χορήγηση κρατικών πιστώσεων, (σε περιπτώσεις χρησιμοποίησης αυτών των πλοίων), παροχές άλλων προνομίων ή απαλλαγών (υπό ίδια παραπάνω περίπτωση) κ. ά.
Γεγονός πάντως είναι πως η πολιτική αυτή, της διάκρισης σημαίας, έχει ως συνέπεια να νοθεύεται ο ελεύθερος ναυτιλιακός ανταγωνισμός γι΄ αυτό και έχει καταδικασθεί κατ΄ επανάληψη από τον ΟΟΣΑ καθώς και από τις παραδοσιακές ναυτιλιακές Xώρες (μεταξύ των οποίων και η Ελλάδα).
Σήμερα (κατά περιπτώσεις) διάκριση σημαίας εφαρμόζουν οι ΗΠΑ, κράτη της Λατινικής Αμερικής, όπως η Βραζιλία, η Αργεντινή, η Χιλή, η Κολομβία κ.ά., κράτη του Αραβικού Συνδέσμου, όπως η Αίγυπτος και το Μαρόκο, κράτη της Άπω Ανατολής, όπως οι Φιλιππίνες, η Βόρειος Κορέα, η Ινδονησία, και παλαιότερα τα κράτη του λεγόμενου ανατολικού συνασπισμού.

</doc>
<doc id="46919" url="https://el.wikipedia.org/wiki?curid=46919" title="Μάτζικα Ντε Σπελ">
Μάτζικα Ντε Σπελ

Η Μάτζικα Ντε Σπελ (αγγλ. Magica De Spell) είναι φανταστικός χαρακτήρας της "Ντίσνεϋ". Δημιουργήθηκε από τον Καρλ Μπαρκς το 1961 και έκτοτε έχει εμφανιστεί σε πολλές ιστορίες κόμικς και σε κινούμενα σχέδια.
Ιστορία.
Η πρώτη εμφάνιση της Μάτζικα έγινε στην ιστορία "Το άγγιγμα του Μίδα" που δημοσιεύτηκε στο "Uncle Scrooge #36" το 1961. Στην Ελλάδα πρωτοδημοσιεύτηκε το 1968 στο περιοδικό Μίκυ Μάους #125. Πρόκειται για μια πανούργα μάγισσα από την Ιταλία, η οποία ζει σε μία ξύλινη καλύβα κάπου στους πρόποδες του Βεζούβιου. Όταν ο Μπαρκς τη δημιούργησε χρησιμοποίησε σαν έμπνευση την ηθοποιό Σοφία Λόρεν. Κύριος σκοπός της Μάτζικα είναι το να κλέψει την "πρώτη δεκάρα" του Σκρουτζ Μακ Ντακ πιστεύοντας ότι αυτή είναι η κύρια πηγή του πλούτου του. Θέλει να τη λιώσει στη λάβα του Βεζούβιου, ώστε να μπορέσει να φτιάξει ένα φυλακτό που θα της δώσει το χάρισμα του Μίδα, δηλαδή την ικανότητα να μετατρέπει σε χρυσάφι ό,τι αγγίζει. Ωστόσο, το έργο της μόνο εύκολο δεν μπορεί να χαρακτηριστεί, αφού η διαρκής επαγρύπνηση του Σκρουτζ σε συνδυασμό με τους ισχυρότατους αμυντικούς μηχανισμούς του Κύρου Γρανάζη στο θησαυροφυλάκιο την έχουν οδηγήσει ουκ ολίγες φορές στην αποτυχία. Κατοικίδιό της είναι το κοράκι Πόε. Μισεί το σκόρδο αφού χάνει προσωρινά τις δυνάμεις της κάθε φορά που βρίσκεται κοντά του. Στο έργο του Καρλ Μπαρκς εμφανίστηκε άλλες οκτώ φορές στις ιστορίες: Ο Βαλεντίνος της Δεκάρας, Το Γυάλινο Θησαυροφυλάκιο, Το Τρελό Κοράκι, Μια Παλαβή Οδύσσεια, Για Μια Παλιά Δεκάρα, Οι Χρυσές Χήνες, Τα Πολλά Πρόσωπα της Μάτζικα Ντε Σπελ, Το Ιπτάμενο Χαλί, ενώ στην Ιταλία έγινε αμέσως δημοφιλής και αγαπητή λόγω της καταγωγής της και έχει πρωταγωνιστήσει σε πολλές ιστορίες εκεί με ένα δικό της σύμπαν εκτός από αυτό των Ντακ.

</doc>
<doc id="46920" url="https://el.wikipedia.org/wiki?curid=46920" title="Βαμβακάρης Μάρκος">
Βαμβακάρης Μάρκος



</doc>
<doc id="46923" url="https://el.wikipedia.org/wiki?curid=46923" title="Μάτζικα Ντε Σπελλ">
Μάτζικα Ντε Σπελλ



</doc>
<doc id="46926" url="https://el.wikipedia.org/wiki?curid=46926" title="Επαρχία Φυλλίδας">
Επαρχία Φυλλίδας

 
Η Φυλλίδα ήταν μια από τις τέσσερις επαρχίες του Νομού Σερρών μέχρι το 1997. Βρισκόταν στο ανατολικό άκρο των Σερρών, ανάμεσα στο Μενοίκιο και το Παγγαίο όρος. Πρωτεύουσα της επαρχίας ήταν η Νέα Ζίχνη (2.421 κάτ.). Σύμφωνα με την τελευταία απογραφή (2001) ο μεγαλύτερος οικισμός είναι η Αλιστράτη (2.764 κατ.) ακολουθούμενος από το Ροδολίβος (2.552 κατ.). Άλλοι μεγάλοι οικισμοί είναι οι Πρώτη
(1.855 κατ.), Παλαιοκώμη (1.750 κατ.), Γάζωρος (1.666 κατ.), Δραβήσκος (1.660 κατ.) και Νέα Μπάφρα (1.004 κατ.).
Έλαβε το όνομά της από την αρχαία Φυλλίδα, που αποτελούσε τμήμα της ευρύτερης αρχαίας φυλετικής περιοχής της Ηδωνίδας, η οποία εκτεινόταν ανατολικά ως τον ποταμό Νέστο. Κατά τη μυθολογία, η Φυλλίδα ήταν ντόπια βασιλοπούλα που είχε δώσει για προίκα στο γιο του Θησέα την περιοχή αυτή. 
Συνόρευε στα ανατολικά με τον νομό της Καβάλας και ήταν η μόνη επαρχία στον νομό που βρέχεται από θάλασσα. Η Επαρχία Φυλλίδας από το 2011 με το σχέδιο Καλλικράτης, έχει αποσπαστεί σε δύο δήμους: τον δήμους Νέας Ζίχνης και Αμφίπολης (με έδρα το Ροδολίβος).
Γεωγραφία.
Το μεγαλύτερο μέρος της επαρχίας διασχίζει ο ποταμός Αγγίτης, παραπόταμος του ποταμού Στρυμόνα, ενώ ένα πολύ μικρό τμήμα της πεδιάδας της δράμας ανήκει στην επαρχεία.
Η περιοχή του νέου δήμου Νέας Ζίχνης καλύπτει το βόρειο και βορειοανατολικό τμήμα της πρώην επαρχίας Φυλλίδος. Οι οικισμοί του δήμου ξεκινούν από το Μενοίκιο όρος (Σκοπιά, Αγριανή, Σφελινός), συνεχίζουν κατηφορίζοντας στους πρόποδές του (Αλιστράτη, Νέα Ζίχνη) και συνεχίζοντας απλώνονται στο βόρειο τμήμα της κοιλάδας του Αγγίτη ποταμού (Γάζωρος, Δραβήσκος, Θολός). Κατά την αρχαιότητα η περιοχή αποτελούσε μέρος της Θράκης και στις περιοχές του Δήμου κατοικούσαν διάφορα θρακικά φύλα, όπως οι Ηδωνοί (ιδρυτές της πόλης της Γαζώρου), οι Δόβηρες και οι Αγριάνες. Αρχαίες πόλεις της περιοχής του δήμου ήταν η Γάζωρος, η Ίχνα, η Μυρκινία, ο Δραβήσκος, ο Σφολενός. Το όνομα Ίχνα είναι παιονικό. Οι Ιχναίοι ήταν θρακικό φύλο που κατοικούσε γύρω από την περιοχή της σημερινής Νέας Ζίχνης. Η αυθεντική Ίχνα καταστράφηκε μάλλον από τους Βουλγάρους και ξαναχτίστηκε στους βυζαντινούς χρόνους σε πιο ασφαλή τοποθεσία, την σημερινή, μακρυά από την λίμνη του Αχινού και τον κάμπο. Στα οθωμανικά χρόνια ανήκε στον καζά των Σερρών στο Σαντζάκι της Θεσσαλονίκης και ονομαζόταν Ζίχνε - Zihne. Ενσωματώθηκε στο Ελληνικό κράτος την 29η Ιουνίου 1913 μαζί με την περιοχή των Σερρών.
Η Αλιστράτη είναι νεότερη της Ζίχνης, αν και στην περιοχή της έχουν βρεθεί ίχνη πρώιμης θρακικής αλλά και ρωμαϊκής κατοίκησης. Στην περιοχή της Αλιστράτης κατοικούσαν οι Δόβηρες και οι Ηδωνοί, θρακικά φύλα της περιοχής. Στην περίοδο της τελευταίας περιόδου της Οθωμανικής Αυτοκρατορίας η Αλιστράτη γνώρισε μεγάλη ανάπτυξη, η οποία οδήγησε σταδιακά στην πνευματική άνθηση με την ίδρυση σημαντικών εκπαιδευτηρίων, όπως η Κεντρική Ελληνική Σχολή Αλιστράτης και η Αστική Σχολή, η οποία διέθετε οικοτροφείο, παρθεναγωγείο, αρρεναγωγείο, βιβλιοθήκη ακόμη και τυπογραφείο και ως πνευματικό κέντρο της περιοχής, σε συνδυασμό με την Μονή Αγίας Κυριακής διαδραμάτισε σημαντικό ρόλο ενάντια στις προσπάθειες εκβουλγαρισμού της Ανατολικής Μακεδονίας κατά τον Μακεδονικό Αγώνα. Στα μέσα του 19ου αιώνα, η Αλιστράτη ήταν η έδρα της Μητρόπολης Φιλίππων, Δράμας και Ζιχνών. Ενσωματώθηκε στο Ελληνικό κράτος την 1η Ιουλίου του 1913 μαζί με την πόλη και την περιοχή της Δράμας.
Πάνω από το χωριό Σφελινός υπάρχουν ερείπια Ακρόπολης από την εποχή του Μεγάλου Αλεξάνδρου. Στην ευρύτερη περιοχή του οικισμού έχουν εντοπιστεί αρχαία ευρήματα. Ειδικότερα στη θέση Μέγας Αλέξανδρος, βόρεια του οικισμού, έχουν βρεθεί ερείπια κάστρου, καθώς και τάφοι με πλούσια κτερίσματα.
Σε απόσταση 6 χλμ. νοτιοδυτικά της Αλιστράτης, στη θέση Πετρωτό, βρίσκεται το γνωστό σπήλαιο Αλιστράτης που θεωρείται ένα από τα μεγαλύτερα της Ευρώπης και το φαράγγι του ποταμού Αγγίτη. Στην βόρεια πλευρά της Αλιστράτης μπορεί κανείς να επισκεφτεί τα αρχαία ορυχεία που λειτουργούσαν την εποχή του Μεγάλου Αλεξάνδρου και εξορύσσονταν σίδηρος, χαλκός, χρυσός και διάφορα πετρώματα για την βαφή των αγγείων. Στην Αλιστράτη λειτουργεί επίσης, ζωολογικός κήπος στο λόφο του Αγίου Κωνσταντίνου, ενώ η αρχιτεκτονική της πόλης είναι πλούσια με πλήθος νεοκλασικών και μακεδονίτικων κτηρίων.
Η Νέα Ζίχνη είναι επίσης έδρα της Ιεράς Μητροπόλεως Ζιχνών και Νευροκοπίου, η οποία περιλαμβάνει και ένα κομμάτι από την Περιφερειακή Ενότητα της Δράμας.
Τουριστικοί προορισμοί.
Στην Φυλλίδα βρίσκονται αξιόλογοι οικοτουριστικοί προορισμοί είναι:

</doc>
<doc id="46927" url="https://el.wikipedia.org/wiki?curid=46927" title="Siemens">
Siemens

Η Siemens AG () είναι εταιρεία κατασκευής ηλεκτρικών, ηλεκτρονικών και μηχανολογικών προϊόντων και συσκευών, η οποία ιδρύθηκε από τον Βέρνερ φον Ζήμενς (Werner von Siemens) το 1847 στο Βερολίνο. Σήμερα έχει την έδρα της στο Μόναχο και δραστηριοποιείται στους τομείς των τηλεπικοινωνιών, της ενέργειας, των οικιακών ηλεκτρικών συσκευών και στην πληροφορική. Είναι η δεύτερη μεγαλύτερη σε αριθμό απασχολούμενων ευρωπαϊκή εταιρεία με 447.000 υπαλλήλους παγκοσμίως (στοιχεία 2001) σε 190 χώρες εκ των οποίων 36% στην Γερμανία. Κατατάσσεται εικοστή δεύτερη στην Ευρώπη σε συνολική αξία ενεργητικού (67,9 δισεκατομμύρια ευρώ το 2008) με ετήσιο κύκλο εργασιών της τάξης των 76,6 δισεκατομμύρια ευρώ για το 2009. Το 2016 επανήλθε στην επιφάνεια το σκάνδαλο της Siemens Hellas επί προεδρίας της Νέας Δημοκρατίας.
Επίσης, η Siemens, ήταν υποκατασκευάστρια εταιρία στα τρένα του ΟΣΕ και του ΗΣΑΠ. Ήταν η κύρια πρώτη βοηθός των Ναυπηγείων Σκαραμαγκά. (Η 2η ήταν η Bombardier Transportation).
Ιστορία.
Μετά από την εφεύρεση του τηλεγράφου και την ίδρυση της εταιρείας του, στις 1 Οκτωβρίου 1847, ο Ζήμενς κατασκεύασε την πρώτη τηλεγραφική γραμμή από το Βερολίνο στην Φρανκφούρτη το 1848, μια απόσταση 500 χιλιομέτρων. Το 1850 άνοιξε η εταιρεία τα πρώτα γραφεία της στο εξωτερικό, στο Λονδίνο. Μετά το 1945 η εταιρεία μετέφερε τα κεντρικά της γραφεία από το Βερολίνο στο Μόναχο. 
Στην Ελλάδα είναι πλέον παρούσα με μόνο μια μονάδα παραγωγής, την εταιρεία οικιακών συσκευών Πίτσος που ανήκει στην Siemens από το 1974. Το εργοστάσιο της Siemens στην Θεσσαλονίκη "Siemens Enterprise Communications Α.Ε.", που ιδρύθηκε το 1964, κατασκεύαζε εξοπλισμό τηλεπικοινωνιών και έκλεισε το 2008. Το όνομά της φέρει και ο αθλητικός σύλλογος Α.Π.Σ. Siemens της Θεσσαλονίκης, έχοντας ως έδρα δραστηριοτήτων του το Κλειστό Γυμναστήριο Siemens.
Η Siemens AG κατασκεύασε και τρένα που τώρα κάνουν δρομολόγια στην Ελλάδα:
Τα HellasSprinter (1999 , 2004-2005) και τα Desiro (2006)
Υποθέσεις δωροδοκιών.
Τον Μάιο του 2007 ένα γερμανικό δικαστήριο καταδίκασε δύο πρώην στελέχη της Siemens για πληρωμές δωροδοκιών €6.000.000 οι οποίες έγιναν κατά την περίοδο 1999-2002 ώστε η Siemens να κερδίσει συμβάσεις προμήθειας αεριοστροβίλων φυσικού αερίου με την Enel, μια από τις μεγαλύτερες επιχειρήσεις ενέργειας στην Ιταλία. Οι συμβάσεις ήταν συνολικής αξίας €450 εκατ. περίπου, ενώ στη Siemens επιβλήθηκε πρόστιμο €38 εκατομμύρια.
Το Δεκέμβριο του 2008 η Siemens κατέβαλε το πρόστιμο ρεκόρ των $1,34 δις μετά από ανακρίσεις για υποθέσεις δωροδοκίας, με τη συμμετοχή του Χάιντς-Γιόαχιμ Νοϊμπούργκερ (1952 - 2015, αυτοκτόνησε), πρώην οικονομικού διευθυντή, του Καρλ-Χέρμαν Μπάουμαν, επίσης πρώην οικονομικού διευθυντή και πρώην μέλους του διοικητικού συμβουλίου, και του Γιοχάνες Φελντμάγιερ, πρώην μέλους του διοικητικού συμβουλίου. Η ανακριτική διαδικασία διαπίστωσε αθέμιτες συναλλαγές €1,3 δισ. κατά την περίοδο 2002 - 2006, κάτι που είχε σαν αποτέλεσμα να ενεργοποιηθεί ένα ευρύ φάσμα ερευνών σε Γερμανία, Ηνωμένες Πολιτείες και πολλές άλλες χώρες. Η Αμερικανική Επιτροπή Κεφαλαιαγοράς (SEC) έχει χαρακτηρίσει την υπόθεση των "μαύρων ταμείων της Siemens", ως τη μεγαλύτερη υπόθεση διαφθοράς στην ιστορία των παγκόσμιων αγορών.

</doc>
<doc id="46930" url="https://el.wikipedia.org/wiki?curid=46930" title="Ατλαντίδα">
Ατλαντίδα

Η Ατλαντίδα (στα Αρχαία Ελληνικά: "Ἀτλαντὶς νῆσος") είναι μυθικό νησί που πρωτοακούστηκε στους διαλόγους του Πλάτωνα «Τίμαιος» 
και
«Κριτίας» 
Στην περιγραφή του Πλάτωνα, η Ατλαντίδα, που βρίσκεται «πέρα από τις Ηράκλειες στήλες» ( σήμερα γνωστά ως στενά του Γιβραλτάρ), ήταν μια ναυτική δύναμη που είχε κατακτήσει πολλά μέρη της δυτικής Ευρώπης και της Αφρικής, περίπου 9.000 χρόνια πριν τον Σόλωνα. Μετά από μια αποτυχημένη προσπάθεια να εισβάλει στην Αθήνα, η Ατλαντίδα βυθίστηκε μυστηριωδώς στο πέλαγος «σε μια μόνο ημέρα και νύχτα ατυχίας».
Επειδή είναι μια ιστορία που ενσωματώνεται στους διαλόγους του Πλάτωνα, η Ατλαντίδα θεωρείται γενικά ως παραβολή που κατασκευάστηκε από τον Πλάτωνα για να εξηγήσει τις πολιτικές του θεωρίες. Αν και η ιστορία του Πλάτωνα φαίνεται σαφής στους περισσότερους μελετητές, μερικοί προτείνουν ότι η περιγραφή του είναι εμπνευσμένη από παλαιότερες παραδόσεις. Κάποιοι υποστηρίζουν πως ο Πλάτωνας βασίστηκε σε προηγούμενα γεγονότα, όπως την έκρηξη του ηφαιστείου της Σαντορίνης ή τον Τρωικό πόλεμο, ενώ άλλοι επιμένουν ότι έλαβε έμπνευση από πιο σύγχρονα γεγονότα όπως την καταστροφή της Ελίκης το 373 π.Χ. και την αποτυχημένη εκστρατεία στη Σικελία το 415-413 π.Χ. 
Πλάτωνας.
Οι διάλογοι Τίμαιος και Κριτίας, που γράφτηκαν το 360 π.Χ. είναι οι πρώτες γνωστές αναφορές στην Ατλαντίδα. Για άγνωστους λόγους ο Πλάτωνας ποτέ δεν ολοκλήρωσε τον Κριτία, εντούτοις ο μελετητής "Benjamin Jowett", μεταξύ άλλων, υποστηρίζει ότι αρχικά σκόπευε να γράψει και ένα τρίτο διάλογο με τον τίτλο «Ερμοκράτης». Ο "John V. Luce" υποθέτει ότι ο Πλάτωνας – αφού περιέγραψε την αρχή του κόσμου και της ανθρωπότητας στον Τίμαιο, καθώς επίσης και την αλληγορική τέλεια κοινωνία της αρχαίας Αθήνας και της επιτυχούς υπεράσπισης της ενάντια της εχθρικής Ατλαντίδας στον Κριτία - θα έκανε κύριο θέμα του Ερμοκράτη τη στρατηγική του Ελληνιστικού πολιτισμού κατά τη σύγκρουσή του με τους βάρβαρους. Ο Πλάτωνας έγραψε για την Ατλαντίδα στον Τίμαιο: 
Τα τέσσερα πρόσωπα που λαμβάνουν μέρος στους δυο αυτούς διαλόγους είναι οι πολιτικοί Κριτίας και Ερμοκράτης και οι φιλόσοφοι Σωκράτης και Τίμαιος, όμως ο μόνος που αναφέρει την Ατλαντίδα είναι ο Κριτίας. Ενώ πιθανότατα όλοι αυτοί οι άνθρωποι έζησαν πραγματικά, οι διάλογοι όπως καταγράφηκαν μπορεί να ήταν εφεύρεση του Πλάτωνα. Στις γραπτές του δουλειές, ο Πλάτωνας κάνει εκτενή χρήση των Σωκρατικών διαλόγων προκειμένου να συζητηθούν οι αντίθετες θέσεις μέσα στα πλαίσια μιας υπόθεσης.
Ο Τίμαιος αρχίζει με μια εισαγωγή, που ακολουθείται από μια περιγραφή της δημιουργίας και της δομής του σύμπαντος και των αρχαίων πολιτισμών. Στην εισαγωγή, ο Σωκράτης διαλογίζεται πάνω στη τέλεια κοινωνία, όπως περιγράφεται στην Πολιτεία του Πλάτωνα, και διερωτάται αν αυτός και οι φιλοξενούμενοί του μπορούν να θυμηθούν μια ιστορία που μιλά για μια τέτοια ακριβώς κοινωνία. Ο Κριτίας αναφέρει μια πραγματική, όπως ισχυρίζεται, τέτοια ιστορία και συνεχίζει την αφήγηση. Στη ιστορία του, η Αθήνα φαίνεται να συμβολίζει την «τέλεια κοινωνία» και η Ατλαντίδα τον αντίπαλό της, που αντιπροσωπεύει την ίδια την αντίθεση των «τέλειων» γνωρισμάτων που περιγράφονται στην Πολιτεία. Ο Κριτίας υποστηρίζει ότι η ιστορία του προέρχεται από μια επίσκεψη του Αθηναίου νομοθέτη Σόλωνα στη Σαΐδα της Αιγύπτου, όπου γνώρισε ένα ιερέα που του μετάφρασε την ιστορία στα Ελληνικά από Αιγυπτιακά ιερογλυφικά γραμμένα πάνω σε παπύρους. Κατά τον Πλούταρχο, ο ιερέας ονομαζόταν Σόνχις, αλλά λόγω της μεγάλης χρονικής περιόδου μεταξύ Πλούταρχου και του υποτιθέμενου γεγονότος, αυτός ο προσδιορισμός είναι ανεπιβεβαίωτος.
Σύμφωνα με τον Κριτία, οι παλιοί Ελληνικοί θεοί διαίρεσαν τη Γη ώστε ο καθένας να έχει το μέρισμα του. Ο Ποσειδώνας πήρε το νησί της Ατλαντίδας. Το νησί ήταν μεγαλύτερο από τη Λιβύη και τη Μικρά Ασία μαζί, αλλά κατόπιν βυθίστηκε από ένα σεισμό και δεν έμεινε τίποτε άλλο παρά αδιάβατο λασπόνερο, που εμπόδιζε το ταξίδι σε οποιοδήποτε μέρος του ωκεανού. Οι Αιγύπτιοι περιέγραψαν την Ατλαντίδα ως ένα νησί 700 χλμ. σε πλάτος, αποτελούμενο κυρίως από βουνά στο βόρειο μέρος και κατά μήκος της ακτής, και με μια μεγάλη στενόμακρη πεδιάδα στα νότια που «εκτείνεται σε μια κατεύθυνση 3.000 στάδια (600 χλμ.) και 2.000 στάδια (400 χλμ.) στην άλλη»
Πενήντα στάδια μέσα από την ακτή ήταν ένα «βουνό όχι πολύ υψηλό σε οποιαδήποτε πλευρά». Εδώ ζούσε μια ιθαγενής γυναίκα την οποία ερωτεύτηκε ο Ποσειδώνας και της έκανε πέντε ζευγάρια αρσενικών διδύμων. Ο Άτλαντας, που ήταν ο μεγαλύτερος τους, έγινε βασιλιάς ολόκληρου του νησιού και του ωκεανού (που ονομάστηκε Ατλαντικός σε τιμή του), και του δόθηκε το βουνό της γέννησής του και η περιβάλλουσα περιοχή. Επίσης μυθικός βασιλιάς της Ατλαντίδας αδελφός του Άτλαντα φέρεται ο Αζάης.
Ο Ποσειδώνας χάραξε το βουνό της αγαπημένης του σε παλάτι, και το εσώκλεισε με τρεις κυκλικές τάφρους αυξανόμενου πλάτους (1-3 στάδια) που είχαν δακτυλίους γης ανάλογους σε μέγεθος. Οι κάτοικοι του νησιού τότε έκτισαν γέφυρες προς τα βόρεια του βουνού για να το ενώσουν με το υπόλοιπο νησί. Τότε άνοιξαν ένα μεγάλο κανάλι προς τη θάλασσα, έσκαψαν τούνελ παράλληλα με τις γέφυρες για να περνούν τα πλοία και χάραξαν αποβάθρες πάνω στους πέτρινους τοίχους των τάφρων. Κάθε πέρασμα προς την πόλη φρουρούνταν με πύλες και πύργους, και τείχη περιτριγύριζαν κάθε δακτύλιο γης. Τα τείχη ήταν κατασκευασμένα από κόκκινη, λευκή και μαύρη πέτρα που έβγαλαν από τις τάφρους, και ήταν επικαλυμμένα με μπρούντζο, κασσίτερο και ορείχαλκο αντίστοιχα.
Κατά τον Κριτία, 9.000 χρόνια πριν τον Πλάτωνα, ένας πόλεμος ξέσπασε μεταξύ αυτών εντός και εκτός των Ηράκλειων Στηλών (πιθανότατα τα στενά του Γιβραλτάρ). Η Ατλαντίδα είχε κατακτήσει μέρη της Λιβύης μέχρι και την Αίγυπτο, καθώς και ένα μεγάλο μέρος της Ευρώπης μέχρι τη Τυρρηνία, και υπέβαλε τους ανθρώπους τους στη δουλεία. Οι Αθηναίοι οδήγησαν μια συμμαχία ενάντια στην αυτοκρατορία της Ατλαντίδας, και καθώς η συμμαχία αδυνατούσε, οι Αθηναίοι επικράτησαν μόνοι και ελευθέρωναν κατακτημένες περιοχές. «Όμως αργότερα έγιναν δυνατοί σεισμοί και πλημμύρες, και σε μια μόνο δεινή ημέρα και νύχτα όλοι οι πολεμιστές βυθίστηκαν μέσα στη γη, και ομοίως η νήσος της Ατλαντίδας χάθηκε στα βάθη της θάλασσας».

</doc>
<doc id="46932" url="https://el.wikipedia.org/wiki?curid=46932" title="Εθνικότητα πλοίου">
Εθνικότητα πλοίου

Κάθε πλοίο υποχρεούται να έχει ορισμένη εθνικότητα (nationality). Το εξωτερικό γνώρισμα της εθνικότητας κάθε πλοίου είναι η σημαία του κράτους την οποία και φέρει και που ανήκει ο λιμένας νηολόγησης αυτού. Η νομοθεσία του κάθε κράτους καθορίζει τις προϋποθέσεις εκείνες με τις οποίες μπορεί ένα πλοίο να φέρει την σημαία του.
Η εθνικότητα πλοίου ενέχει μεγάλη σπουδαιότητα, λόγω των συνεπειών τις οποίες συνεπάγει αυτή τόσο κατά το Διεθνές Δίκαιο όσο και κατά το εσωτερικό δίκαιο κάθε χώρας. Έτσι από την εθνικότητα του πλοίου θα καθορισθεί ποιο δίκαιο θα εφαρμοσθεί επ´αυτού δεδομένου ότι το πλοίο αποτελεί πλωτό τμήμα του εδάφους του κράτους, του οποίου και φέρει την σημαία, καθώς επίσης ποια θα είναι η συμπεριφορά των ξένων χωρών απέναντί του αλλά και ποια θα είναι η τύχη του σε περίπτωση πολέμου. Σημειώνεται επίσης πως κάθε χώρα παρέχει την προστασία της καθώς και διάφορα προνόμια στα υπό την σημαία της πλοία, όπως π.χ. το αποκλειστικό δικαίωμα της αλιείας, της εμπορικής ακτοπλοΐας, της ρυμούλκησης ή η καταβολή μειωμένων τελών κ.ά.
Όταν γίνεται λόγος για «εθνικά πλοία» ενός κράτους, νοείται το σύνολο των πλοίων που φέρουν την εθνική σημαία και συγκροτούν τον εμπορικό στόλο αυτού του κράτους.
Ελληνική εθνικότητα πλοίου.
Η αναγνώριση πλοίου ως ελληνικού σύμφωνα με το Διάταγμα «Περί Εμπορικής Ναυτιλίας» του 1836 ως «ελληνικά πλοία» αναγνωρίζονται τα πλοία εκείνα που υπάγονται σε μία από τις παρακάτω κατηγορίες.
Από τις παραπάνω, περιπτώσεις η τελευταία είναι και η συνηθέστερη.
Σήμερα ο Κ.Δ.Ν.Δ. στα άρθρα 5 - 20 ρυθμίζει τα της εθνικότητας των ελληνικών πλοίων.
Έτσι, πρόσθετα των παραπάνω, αναγνωρίζονται πλοία ως Ελληνικά όταν ανήκουν αυτά κατά ποσοστό πάνω από το 50% σε Έλληνες υπηκόους ή ελληνικά Νομικά Πρόσωπα (εταιρείες των οποίων τα κεφάλαια ανήκουν άνω του 50% σε Έλληνες υπηκόους).
Η αναγνώριση, δε, αυτή, συντελείται με την εγγραφή του πλοίου σε νηολόγιο που τηρείται από την Λιμενική Αρχή της ημεδαπής ή αλλοδαπής (Προξενικό Λιμεναρχείο) η οποία και χορηγεί το έγγραφο εθνικότητας που τηρείται υποχρεωτικά στο πλοίο. Επίσης το πλοίο υποχρεούται αμέσως να φέρει στις παρειές του, το όνομα με το οποίο νηολογήθηκε καθώς και στη πρύμνη το όνομα και τον λιμένα νηολόγησης. Αν η πρύμνη είναι κάθετη (τύπου οχηματαγωγού) τότε το όνομα και ο λιμένας φέρονται ανά πλευρά ισχύου. Τέλος, η αναγνώριση ολοκληρώνεται με την ύψωση της ελληνικής σημαίας η οποία και καθίσταται ως σημαία πλοίου, που σημειωτέον ότι αυτή μπορούν να φέρουν μόνο τα νηολογημένα σε ελληνικό νηολόγιο πλοία ή εκείνα που έχουν εφοδιασθεί με προσωρινό έγγραφο εθνικότητας.

</doc>
<doc id="46933" url="https://el.wikipedia.org/wiki?curid=46933" title="Ναυτικό έθιμο">
Ναυτικό έθιμο

Ως ναυτικά έθιμα ή ναυτικές συνήθειες (usages of the sea) ή θαλασσινά έθιμα (customs at sea) χαρακτηρίζονται κατά τις διεθνείς ναυτικές εκφράσεις όλα τα έθιμα των ναυτικών και γενικότερα των ανθρώπων που ζουν από την θάλασσα που συνδέονται με τα μυστικά, (του χώρου και του επαγγέλματος), τις πίκρες και τις χαρές, τις προλήψεις και τις προκαταλήψεις, τις τελετές και τις δοξασίες γύρω από τον χώρο τους.
Σημαντικότερα διεθνή ναυτικά έθιμα είναι η τελετή καθέλκυσης των πλοίων και ο ναυτικός χαιρετισμός. Επίσης η ονοματοδοσια τού πλοίου μπορεί να θεωρηθεί ώς έθιμο.

</doc>
<doc id="46935" url="https://el.wikipedia.org/wiki?curid=46935" title="Ματθαίος Ορσίνι">
Ματθαίος Ορσίνι



</doc>
<doc id="46949" url="https://el.wikipedia.org/wiki?curid=46949" title="Ενοχικό δίκαιο">
Ενοχικό δίκαιο

Ενοχικό Δίκαιο "(Schuldrecht, Droit des Obligations)" ονομάζεται ο κλάδος του Αστικού Δικαίου που ρυθμίζει τις ενοχές, τις έννομες σχέσεις δηλαδή με βάση τις οποίες ένα πρόσωπο οφείλει να προβεί σε μια πράξη ή σε μια παροχή προς ένα άλλο.
Πηγή των ενοχών είναι η ιδιωτική βούληση (σύμβαση) ή ο νόμος (αδικοπραξία, αδικαιολόγητος πλουτισμός). Το Ενοχικό Δίκαιο ρυθμίζει και τις δύο περιπτώσεις. Στο Αγγλοσαξωνικό δίκαιο οι δύο κλάδοι είναι χωριστοί και ονομάζονται "Law of Contracts" και "Law of Torts" αντίστοιχα.
Το Ενοχικό Δίκαιο διακρίνεται σε δύο μέρη, στο Γενικό και στο Ειδικό. Το Γενικό Μέρος περιέχει κανόνες για όλες τις ενοχές γενικά, ενώ το Ειδικό Μέρος περιέχει ειδικές ρυθμίσεις για ορισμένους τύπους ενοχών, που είναι και οι συνηθέστερες. Π.χ. στο Γενικό Μέρος ρυθμίζεται η γένεση και η απόσβεση της ενοχής, στο Ειδικό Μέρος ρυθμίζεται συγκεκριμένα η σύμβαση της πώλησης.
Οι ενοχές διακρίνονται σε: 1) ατελής ενοχή, 2) χρηματική ενοχή, 3) διαζευκτική ενοχή, 4) ενοχή γένους, 5) διαιρετή ενοχή, 6) αδιαίρετη ενοχή.
Το Ενοχικό Δίκαιο είναι το δεύτερο βιβλίο του Αστικού Κώδικα. Συνετάγη τη δεκαετία του 1930 (όπως όλος ο Αστικός Κώδικας) και τέθηκε σε ισχύ το 1946. Αντλεί τις επιρροές του σε πολύ μεγάλο βαθμό από τον γερμανικό Αστικό Κώδικα "(Bürgerliches Gesetzbuch)" και εν μέρει και από τον ελβετικό Κώδικα Ενοχών (Obligationenrecht), αλλά περιέχει και καινοτόμες για την εποχή του ρυθμίσεις. Καταλαμβάνει τα άρθρα 287-946 του Αστικού Κώδικα, κατανεμημένα σε 40 κεφάλαια. Έχει υποστεί ως τώρα μόνο μία τροποποίηση με τον ν. 3043/2002.
Ειδικοί κανόνες για ορισμένες ενοχές περιλαμβάνονται και σε άλλους νόμους εκτός του Αστικού Κώδικα. Σημαντικός ειδικός νόμος είναι ο ν. 2251/1994 για την προστασία του καταναλωτή, ο οποίος ρυθμίζει μεταξύ άλλων και ζητήματα καταναλωτικών συμβάσεων.

</doc>
<doc id="46950" url="https://el.wikipedia.org/wiki?curid=46950" title="Αγγλικό δίκαιο">
Αγγλικό δίκαιο



</doc>
<doc id="46951" url="https://el.wikipedia.org/wiki?curid=46951" title="Έγγραφα πλοίου">
Έγγραφα πλοίου



</doc>
<doc id="46952" url="https://el.wikipedia.org/wiki?curid=46952" title="Δρόμων">
Δρόμων

Ο Δρόμων ή Δρόμωνας υπήρξε τύπος πλοίου του Βυζαντινού πολεμικού ναυτικού. Η διήρης και η τριήρης θεωρούνται πρόγονοί του. Από τη λέξη «δρόμων» προέρχεται ο όρος «εύδρομο» που χαρακτηρίζει ένα νεότερου τύπου πολεμικό ιστιοφόρο. Υπήρξε για την εποχή του ο επικρατέστρερος τύπος, ήταν δε πολύ γρήγορο και ευκίνητο πλοίο, τόσο για επιθετικές όσο και αμυντικές επιχειρήσεις. Ο κυβερνήτης του ονομαζόταν «κένταρχος» και οι δύο βοηθοί του «πρωτοκάραβοι». 
Ο Δρόμων είχε δύο σειρές 50 κουπιών σε κάθε πλευρά του και σε κάθε κουπί υπήρχαν από δύο κωπηλάτες (ήταν δηλαδή σύμφωνα με την αρχαία ναυτική ορολογία δίκροτη τετρήρης) με πλήρωμα περίπου 200 ερέτες (κωπηλάτες) και αναφέρεται η παρουσία του τον 6ο αι. στις ναυμαχίες του Ιουστινιανού. Έφερε επίσης ιστίο (πανί) στον κύριο ιστό του (κατάρτι). Μπορούσε να φτάσει τα 55μ. σε μήκος και τα 6μ. σε πλάτος. Στο κατάστρωμά του επέβαιναν 100 έως 300 άνδρες που διακρίνονταν σε κωπηλάτες και πολεμιστές. Σε περίπτωση μάχης ωστόσο οι κωπηλάτες βοηθούσαν τους πολεμιστές. Στη μάχη, το πλοίο μπορούσε να φθάσει ταχύτητα περίπου 7 κόμβων, ωστόσο ήταν απαραίτητες οι ευνοϊκές καιρικές συνθήκες.
Κατά τον 6ο αι. Οι δρόμωνες αποτελούσαν το μεγαλύτερο μέρος του βυζαντινού στόλου των Βελισαρίου και Ναρσή. Περί το τέλος του 7ου αιώνα τα πλοία αυτά έφεραν στη πλώρη τους ειδική συσκευή με την οποία εξακοντίζονταν το υγρό πυρ. Το καυστικό αυτό υγρό όμως μπορούσαν να εκτοξεύσουν και από την πρύμνη τους, ενώ διέθεταν και καταπέλτες και βαλλίστρες για τον ίδιο λόγο. Από τον 9ο αι. και μετά με ο όρος δρόμων επεκτείνεται σε όλα τα επιμήκη πολεμικά πλοία του Βυζαντίου. 
Ναυάγια από Δρόμωνες έχουν βρεθεί στο λεγόμενο «λιμάνι του Θεοδοσίου» (σημερινό Γενί Καπί) στην Κωνσταντινούπολη.

</doc>
<doc id="46954" url="https://el.wikipedia.org/wiki?curid=46954" title="Μαύρα Λιθάρια Κορινθίας">
Μαύρα Λιθάρια Κορινθίας

Τα Μαύρα Λιθάρια είναι παράλιος οικισμός στα όρια Κορινθίας και Αχαΐας, 5 χιλιόμετρα δυτικά του Δερβενίου στο οποίο υπάγεται διοικητικά. Έχει 29 κατοίκους που κυρίως ασχολούνται με τη γεωργία. Στην αρχαιότητα ήταν επίνειο της Αρχαίας Αίγειρας, της οποίας ίχνη, όπως το θέατρό της, βρίσκονται στο κοντινό λόφο Παλιόκαστρο. Είχε την ίδια ονομασία με την αρχαία πόλη ή αναφερόταν ως λιμήν των Αιγειρατών. Όπως αναφέρει ο Παυσανίας, το λιμάνι απείχε 12 στάδια από την κυρίως Αίγειρα (Υπεράσια την αναφέρει ο Όμηρος) όπου με 6 καράβια και υπό τη διοίκηση του Αγαμέμνονα έλαβε μέρος στην εκστρατεία κατά της Τροίας. Τα ίχνη του αρχαίου λιμανιού παρατηρούνται στη δυτική έξοδο των Μαύρων Λιθαρίων προς την Αχαΐα, κοντά στη σύγχρονη μαρίνα του Δερβενίου. Το όνομα του οικισμού αναφέρεται από ξένους περιηγητές και οφείλεται στους λίθινους όγκους σκοτεινού χρώματος που υψώνονται στην ακροθαλασσιά κοντά στο λιμάνι. 
Σε βράχο του οικισμού, κοντά στη σιδηροδρομική γραμμή, υπάρχουν λαξευτοί τάφοι, ένας από τους οποίους είναι γνωστός ως «Σπηλιά του Δεσπότη», καθώς εκεί βρέθηκαν σε ανασκαφές η μίτρα και η ράβδος ενός επισκόπου. Στα Μαύρα Λιθάρια βρισκόταν παλαιοχριστιανική εκκλησία, στο χώρο όπου σήμερα υπάρχει ο ενοριακός Ναός του Αγίου Παντελεήμονα. 
Τα Μαύρα Λιθάρια έπαιξαν ουσιαστικό ρόλο κατά την ελληνική επανάσταση. Στις 4 Ιανουαρίου 1823 διεξήχθη εκεί η περίφημη ομώνυμη μάχη μεταξύ Ελλήνων υπό τους οπλαρχηγούς Παναγιωτάκη Γεραρή, Ζαΐμη και Πετμεζά, με στρατό 3.500 ατόμων υπό το Ντελή Αχμέτ από την μεγάλη στρατιά του Δράμαλη. Από την μάχη εκείνη, μόνο 600 Τούρκοι διεσώθησαν φεύγοντας προς την Πάτρα. 
Μετά τον Α΄παγκόσμιο πόλεμο λειτούργησε στην περιοχή αξιόλογο λιγνιτωρυχείο, από όπου εξήγαγαν κάρβουνο, λιθάνθρακα και ανθρακίτη που φορτώνονταν σε πλοία από το λιμάνι του Δερβενίου με προορισμό τις ευρωπαϊκης.
Όνομα.
Το όνομα "Μαύρα Λιθάρια", προέρχεται από τα μαύρα βότσαλα που είχε παλιά στις παραλίες των Μαυρολιθαρίων. (Μαύρο= χρώμα, Λιθάρια= πέτρες).
Links.
https://www.in.gr/2019/07/31/life/diakopes/idees-gia-taksidia/mayra-litharia-korinthias-ena-limani-vathies-rizes-stin-istoria/
https://buk.gr/el/poli-perioxi/mayra-litharia
https://www.mountainsgreece.com/mavra-litharia/
https://vriskoapostasi.gr/el/%CE%B4%CE%B9%CE%B1%CE%B4%CF%81%CE%BF%CE%BC%CE%AE/%CE%91%CE%B8%CE%AE%CE%BD%CE%B1/%CE%9C%CE%B1%CF%8D%CF%81%CE%B1-%CE%9B%CE%B9%CE%B8%CE%AC%CF%81%CE%B9%CE%B1
https://www.e-go.gr/%CE%BC%CE%B1%CF%85%CF%81%CE%B1-%CE%BB%CE%B9%CE%B8%CE%B1%CF%81%CE%B9%CE%B1-%CE%BA%CE%BF%CF%81%CE%B9%CE%BD%CE%B8%CE%B9%CE%B1%CF%83/
Μαύρα Λιθάρια Κορινθίας
Πατήστε πάνω στα links.

</doc>
