<doc id="50105" url="https://el.wikipedia.org/wiki?curid=50105" title="Παύλος Μελάς">
Παύλος Μελάς

Ο Παύλος Μελάς (Μασσαλία, 29 Μαρτίου 1870 – Στάτιστα (σημ. Μελάς Καστοριάς), 13 Οκτωβρίου 1904) ήταν Έλληνας στρατιωτικός, αξιωματικός πυροβολικού του ελληνικού στρατού και μακεδονομάχος.
Γεννήθηκε στη Μασσαλία το 1870, αλλά η οικογένειά του εγκαταστάθηκε στην Αθήνα τέσσερα χρόνια αργότερα. Ήταν γιος του μεγαλέμπορου Μιχαήλ Μελά, που του εμφύσησε το όραμα της Μεγάλης Ιδέας. Φοίτησε στη Σχολή Ευελπίδων και παντρεύτηκε τη Ναταλία Δραγούμη, κόρη του πολιτικού Στέφανου Δραγούμη. Ήταν ένας από τους αξιωματικούς που το 1894, λίγο καιρό αφότου επέδραμαν στα γραφεία της εφημερίδας "Ακρόπολις", συνέστησαν την Εθνική Εταιρεία, μια αλυτρωτική οργάνωση, της οποίας ήταν δραστήριο μέλος. Ως μέλος της Εθνικής Εταιρείας συμμετείχε στη διοργάνωση της εισβολής στην Οθωμανική Αυτοκρατορία Ελλήνων ατάκτων που προκάλεσε τον ελληνοτουρκικό πόλεμο του 1897, ο οποίος έληξε με συντριπτική ήττα της Ελλάδας και βύθισε το Μιχαήλ Μελά σε θανάσιμη θλίψη.
Μετά την αυτοδιάλυση της Εθνικής Εταιρείας το 1900 αναμίχθηκε στις μακεδονικές υποθέσεις, πεδίο ελληνοβουλγαρικού ανταγωνισμού, που απασχολούσαν όλα τα μέλη της οικογένειας Δραγούμη. Σε συνεργασία με το γυναικαδελφό του Ίωνα Δραγούμη στάθηκε από τους πρωτεργάτες του Μακεδονικού αγώνα, ενισχύοντας τις ελληνικές διεκδικήσεις με όπλα και άνδρες. Το Μάρτιο του 1904, εν μέσω όξυνσης της εθνοθρησκευτικής διαμάχης στον απόηχο της εξέγερσης του Ιλιντεν, ήταν ένας από τέσσερεις Έλληνες αξιωματικούς που στάλθηκαν από την ελληνική κυβέρνηση στη δυτική Μακεδονία για να πραγματοποιήσουν μια αναγνωριστική περιοδεία, η οποία κατέληξε σε αντικρουόμενα αποτελέσματα αναφορικά με τη σκοπιμότητα αποστολής ένοπλων σωμάτων από την Ελλάδα. Τον Ιούλιο επισκέφθηκε ιδιωτικά την Κοζάνη και τη Σιάτιστα και αποφάσισε να αναλάβει αντάρτικη δράση στην περιοχή. Τον Αύγουστο διορίστηκε από το νεοϊδρυθέν Μακεδονικό Κομιτάτο αρχηγός των ελληνικών ομάδων στην περιοχή Καστοριάς και Μοναστηρίου και εισήλθε για τρίτη φορά στην οθωμανοκρατούμενη τότε περιοχή της Μακεδονίας, αυτή τη φορά επικεφαλής ένοπλου σώματος. Με τους άνδρες του περιόδευσε σε ετερόγλωσσα χωριά της περιοχής καταδιώκοντας κομιτατζήδες της ΕΜΕΟ, πειθαναγκάζοντας εξαρχικούς σλαβόφωνους να επιστρέψουν στο Πατριαρχείο και οργανώνοντας ένα δίκτυο υποστηρικτικό της δράσης των ελληνικών σωμάτων. Ενώ βρισκόταν στο σλαβόφωνο χωριό Στάτιστα της Καστοριάς, επιδιώκοντας να συναντηθεί με την ανταρτοομάδα των Καούδη και Κύρου, το σώμα του δέχτηκε επίθεση από ένα απόσπασμα του οθωμανικού στρατού, που παραπλανημένο από τον κομιτατζή Μήτρο Βλάχο νόμιζε ότι επιτίθεται σε ομάδα της ΕΜΕΟ· ο Μελάς τραυματίστηκε από έναν πυροβολισμό και πέθανε υπό ομιχλώδεις συνθήκες. Μετά από περιπετειώδη πορεία η αποτμηθείσα κεφαλή του ενταφιάστηκε τελικά μαζί με το σώμα του στην Καστοριά.
Αν και η αντάρτικη δράση του Μελά στη Μακεδονία δεν είχε σημαντικά άμεσα αποτελέσματα, ο θάνατός του υψηλόβαθμου στρατιωτικού συγκλόνισε την ελληνική κοινή γνώμη και έστρεψε την προσοχή της στο Μακεδονικό Αγώνα, ως το σύμβολο του οποίου και καθιερώθηκε. Στην Ελλάδα τιμάται ως ήρωας και έχουν ονομαστεί προς τιμήν του το χωριό Μελάς της Καστοριάς και ο Δήμος Παύλου Μελά στη Θεσσαλονίκη.
Πρώτα χρόνια και οικογένεια.
Ο Παύλος Μελάς γεννήθηκε στη Μασσαλία, πόλη της νότιας Γαλλίας, στις 29 Μαρτίου του 1870. Ήταν ένα από τα επτά παιδιά της Ελένης Βουτσινά, κόρης εύπορου Κεφαλλονίτη εμπόρου από την Οδησσό, και του Ηπειρώτη έμπορου Μιχαήλ Μελά, γόνου σημαντικής εμπορικής οικογένειας η προέλευση της οποίας στις αρχές του 18ου αιώνα εντοπίζεται στην παλιά Πογδοριανή (σημ. Παρακάλαμος), όπου διασώζονται ερείπια πύργου των Μελάδων. Η οικογένεια του Μελά εγκαταστάθηκε στην Αθήνα το 1874 και κατοίκησε σε ένα κτήριο της οδού Πανεπιστημίου, που σήμερα αποτελεί το μεγαρο της Αθηναϊκής Λέσχης. Ο πατέρας του Μελά, που, όπως και άλλοι Έλληνες επιχειρηματίες της διασποράς, μετέφερε τις επιχειρήσεις του και εγκαταστάθηκε επίσης στην Αθήνα το 1876, είχε ενστερνιστεί το όραμα της Μεγάλης Ιδέας, της διεύρυνσης των συνόρων του ελληνικού κράτους ώστε να συμπεριλάβουν όλες τις περιοχές όπου κατοικούσαν Έλληνες. Στη Μασσαλία είχε δώσει στον Παύλο το όνομα ενός προγόνου του που είχε σκοτωθεί στην έξοδο του Μεσολογγίου, ενώ στην Αθήνα ανέπτυξε φιλανθρωπική και εθνική δράση και το 1878 έγινε ταμίας της "Εθνικής Άμυνας", μιας οργάνωσης που υποστήριζε αλυτρωτικές κινήσεις στην Ηπειροθεσσαλία και την Κρήτη. Ασχολήθηκε με την πολιτική, το 1890 εκλέχτηκε βουλευτής Αττικής και τον επόμενο χρόνο δήμαρχος Αθηνών. Ο Μελάς μεγάλωσε σε αυτή την ατμόσφαιρα (κάποια στιγμή μάλιστα έτυχε να ανακάλυψει στο σπίτι τους όπλα που προορίζονταν για την Κρήτη) και συχνά φανταζόταν τον εαυτό του ως αντάρτη. Μεταξύ των δύο συνήθων επιλογών για τους γόνους αστικών οικογενειών, συμπεριλαμβανομένων των αδελφών του, δηλαδή της νομικής και των στρατιωτικών σπουδών, ο Μελάς, υπό την επήρεια του οικογενειακού κλίματος και του αντίκτυπου εθνικών κρίσεων επέλεξε τη στρατιωτική σταδιοδρομία.
Το Σεπτέμβριο του 1886 ξεκίνησε την πενταετή του εκπαίδευση στη Στρατιωτική Σχολή Ευελπίδων στον Πειραιά, απ' όπου αποφοίτησε ως ανθυπολοχαγός του πυροβολικού τον Αύγουστο του 1891. Το ίδιο καλοκαίρι γνώρισε τη Ναταλία Δραγούμη, κόρη του καταγόμενου από το Βογατσικό της Μακεδονίας πολιτικού και πρώην υπουργού Εξωτερικών στις κυβερνήσεις του Χαρίλαου Τρικούπη, Στέφανου Δραγούμη. Ο Μελάς και η Δραγούμη παντρεύτηκαν τον Οκτώβριο του 1892 και απέκτησαν δύο παιδιά, το Μιχαήλ (χαϊδευτικά Μίκης) το 1894 και τη Ζωή το 1898. Απέναντι στα παιδιά του, που αποτελούσαν πηγή ικανοποίησης, ο Μελάς δε δίσταζε να συμπεριφερθεί με αγάπη και με απροσχημάτιστη παιδικότητα ακόμη και ενώπιον άλλων. Αλληλοσυμπληρούμενοι, η Ναταλία εκτιμούσε την παιδικότητα που χαρακτήριζε το Μελά και τον στήριζε στις αποφάσεις του, ενώ ο Μελάς τις λογικές συμβουλές της και λυπόταν που δεν αισθανόταν άξιος να διαδραματίσει το ρόλο του προστάτη της.
Εθνική Εταιρεία και ο πόλεμος του 1897.
Τον Αύγουστο του 1894 ο Μελάς συμμετείχε μαζί με άλλους 85 αξιωματικούς στην καταστροφή των γραφείων της εφημερίδας "Ακρόπολις", που μετά τον αναίτιο ξυλοδαρμό ενός πολίτη από τρεις αξιωματικούς είχε δημοσιεύσει ένα πρωτοσέλιδο άρθρο που κατήγγειλε τον αυταρχισμό τους και αμφισβητούσε τη χρησιμότητα του σώματος των αξιωματικών. Οι στρατιωτικοί παραπέμφθηκαν στο στρατοδικείο, αλλά τα εντάλματα της προφυλάκισής τους έμειναν ανεκτέλεστα και στο στρατοδικείο αθωώθηκαν. Το Νοέμβριο δεκατέσσερεις από αυτούς, υλοποιώντας μια ιδέα του ανθυπολοχαγού Νικόστρατου Καλομενόπουλου, ίδρυσαν την Εθνική Εταιρεία, μια συνωμοτική οργάνωση νεαρών -αρχικά- αξιωματικών, που φιλοδοξούσαν να απαντήσουν τόσο στην πρόκληση που είχε εμφανιστεί για τον πολιτικό ρόλο του σώματος των αξιωματικών όσο και στο πολλαπλό αδιέξοδο της ελληνικής κοινωνίας λίγο μετά την πτώχευση του 1893 βρίσκοντας διέξοδο στον αλυτρωτισμό. Ανάμεσα στα πρώτα μέλη της Εταιρείας, με αριθμό μητρώου 25, ήταν ο Μελάς, ο οποίος εκείνη την περίοδο υπηρετούσε στην Χαρτογραφική Υπηρεσία στους Μύλους του Άργους. Πέρα από μέλος της ιδρυτικής ομάδας της Εθνικής Εταιρείας, ο Μελάς ήταν ένας από τους πιο ενεργούς αξιωματικούς της, αναφορικά με την ίδρυση νέων κατά τόπους τμημάτων στην επαρχία και τη διασφάλιση της απρόσκοπτης επικοινωνίας τους με την ηγεσία της. Την ευθύνη για την ανάπτυξη της οργάνωσης στην Πελοπόννησο ανέθεσε στον Ιωάννη Μεταξά, που υπηρετούσε στο Ναύπλιο, όπου και ίδρυσε τμήμα της Εταιρείας. Ο Μιχαήλ Μελάς έγινε και αυτός μέλος της Εθνικής Εταιρείας και το 1897 ορίστηκε υπεύθυνος για τη διοργάνωση ενός μεγάλου εράνου της οργάνωσης, που διενεργούνταν για την αγορά όπλων.
Το καλοκαίρι και το φθινόπωρο του 1896 η Εθνική Εταιρεία είχε ξεκινήσει να αποστέλλει πολυάριθμα σώματα ατάκτων πολεμιστών στη Μακεδονία, αλλά έπαυσε τις δραστηριότητές της μετά την αντίδραση της ελληνικής κυβέρνησης. Στις 31 Ιανουαρίου του 1897 ο Μελάς υπηρετούσε ως αρχιφύλακας στο Πανεπιστήμιο Αθηνών, όταν τον κάλεσαν να επιστρέψει με τους άνδρες του στο στρατώνα του πυροβολικού. Υπό την πίεση της Εθνικής Εταιρείας και ενάντια στη θέληση των Μεγάλων Δυνάμεων, η ελληνική κυβέρνηση είχε αποφασίσει να στείλει εκστρατευτικό σώμα στην Κρήτη για την στήριξη της εκεί επανάστασης. Ο Μελάς απογοητευμένος έμαθε πως η μονάδα του δεν περιλαμβανόταν στο εκστρατευτικό σώμα. Την επόμενη ημέρα όμως ανακοινώθηκε πως η πεδινή πυροβολαρχία υπό τη διοίκηση του πρίγκηπα Νικολάου, στην οποία υπηρετούσε, θα μετέβαινε στη Λάρισα. Στις 16 Φεβρουαρίου η μονάδα αναχώρησε με πλοίο από τον Πειραιά και μέσω Χαλκίδας και με το σιδηρόδρομο από το Βόλο έφτασε στη Λάρισα. Από τη Λάρισα πήγε στο Βόλο, απ' όπου με ευθύνη του Μελά και την κάλυψη ανωτέρων του, οργανώθηκε η μετακίνηση με μια αμαξοστοιχία 55 βαγονιών ως τα ελληνοοθωμανικά σύνορα ατάκτων της Εθνικής Εταιρείας που σκόπευαν να εισβάλλουν στην Οθωμανική Αυτοκρατορία για να προκαλέσουν πόλεμο. Καθώς δεν είχε υπακούσει σε διαταγή του διοικητή του, Νικόλαου Ζορμπά, να επιστρέψει στη Λάρισα, αλλά παρουσιάστηκε με δύο μέρες καθυστέρηση, φυλακίστηκε ως τις 5 Απριλίου. Η αποτυχημένη εισβολή Ελλήνων άτακτων στη Μακεδονία στις 9 Απριλίου έδωσε στην οθωμανική κυβέρνηση την αφορμή που αναζητούσε· στις 5/17 Απριλίου ανακοινώθηκε η διακοπή των διπλωματικών σχέσεων των δύο χωρών και η κήρυξη πολέμου.
Ενταγμένος στο φρενήρες εθνικό κλίμα των ημερών, ο Μελάς, πριν την έναρξη του πολέμου, ανέμενε να καταληφθεί η Θεσσαλονίκη, ενώ στα ημερολόγια του εμφανίζεται ενθουσιασμένος από την έναρξη των εχθροπραξιών. Ενώ η μονάδα του βρισκόταν στα σύνορα, ο ίδιος παρέμενε στη Λάρισα, όπου πληροφορήθηκε την κατάρρευση του μετώπου. Η γρήγορη αρνητική τροπή των πραγμάτων, η άτακτη υποχώρηση του ελληνικού στρατού και η εκκένωση της Λάρισας απογοήτευσαν το Μελά. Μη αντιλαμβανόμενος την ελληνική επιχειρησιακή ανεπάρκεια, καταφερόταν εναντίον των πολιτικών και ανώτερων αξιωματικών (πλην του διαδόχου), τους οποίους θεωρούσε υπεύθυνους για την απουσία ελληνικών νικών. Παρακολούθησε τη μάχη των Φαρσάλων και τη μάχη του Δομοκού. Δύο μέρες αργότερα, στις 7 Μαΐου, το σύνταγμά του στρατοπέδευσε στην Αλαμάνα, αλλά ο γιατρός είδε το Μελά εξαντλημένο και τον έστειλε στη Λαμία. Με τη συνοδεία ενός φίλου του ο Μελάς μετέβη στην Αγία Μαρίνα, όπου ελλιμενίστηκε το πλωτό νοσοκομείο "Θεσσαλία", στο οποίο υπηρετούσε ως εθελόντρια νοσοκόμα η σύζυγός του Ναταλία. Μαζί επέστρεψαν στο οικογενειακό του σπίτι στην Αθήνα, όπου παρέμεινε για μία εβδομάδα, και στη συνέχεια ζήτησε και επέστρεψε στη Λαμία. Τον Ιούνιο έλαβε μήνυμα ότι ο πατέρας του ασθενούσε και επέστρεψε στην Αθήνα. Στις 17 Ιουνίου, δυο μέρες μετά την άφιξη του Παύλου, ο Μιχαήλ Μελάς πέθανε περίλυπος για την ελληνική ήττα. Στο φέρετρο του πατέρα του ο Μελάς ορκίστηκε να προσφέρει τη ζωή του στην πατρίδα. Το 1898 ο Μελάς υπηρέτησε στη Θεσσαλία, αρχικά για την ανακατάληψη των πόλεων από τις οποίες αποχωρούσε ο οθωμανικός στρατός και έπειτα ως συνοδός της περιοδείας μιας επιτροπής της βασίλισσας Όλγας που κατέγραφε το μέγεθος των καταστροφών του πολέμου.
Τον Ιανουάριο του 1899 ο Μελάς έγινε μέλος του διοικητικού συμβουλίου της Εθνικής Εταιρείας, η οποία αυτοδιαλύθηκε το Δεκέμβριο του 1900 μετά από γενική κατακραυγή για την ήττα του '97 και διαμάχη με την κυβέρνηση για τη διαχείριση των οικονομικών κεφαλαίων της. Ωστόσο, μετά από πρόταση του Μελά και του Νικόλαου Πολίτη, αποφασίστηκε το ΔΣ της Εταιρείας να συνεχίσει να συσκέπτεται για εθνικά ζητήματα «εισηγούμενον αναλόγους λύσεις εις την εκάστοτε Κυβέρνησιν».
Εμπλοκή στις μακεδονικές υποθέσεις.
Το δίκτυο Δραγούμη.
Φέροντας τύψεις για την έκβαση του πολέμου του 1897, ο Μελάς αναμίχθηκε έντονα στις μακεδονικές υποθέσεις. Όσο ενισχυόταν το βουλγαρικό εθνικό κίνημα, στις διεκδικήσεις του εντάχθηκαν και περιοχές θεωρούνταν «ιστορικές ελληνικές χώρες», όπως η Μακεδονία, που για τους Έλληνες συνδεόταν αναπόφευκτα με την νεοελληνική εθνική ταυτότητα, καθώς αυτή είχε συγκροτηθεί με αναφορά στην κλασική αρχαιότητα. Η ίδρυση της Βουλγαρικής Εξαρχίας το 1870 θορύβησε το ελληνικό πολιτικό κατεστημένο με αποτέλεσμα το μακεδονικό ζήτημα να μετατραπεί στο σημαντικότερο ζήτημα της ελληνικής εξωτερικής πολιτικής. Μήλο της έριδας μεταξύ των αντιδιεκδικητών της περιοχής υπήρξαν πρωτίστως οι σλάβοι της Μακεδονίας, που επικρατούσαν στην ύπαιθρο της μακεδονικής ενδοχώρας. Προξενώντας μία πρωτοφανή για την περιοχή εκπαιδευτική και πολιτιστική δραστηριότητα, οι διεκδικητές της Μακεδονίας επιδόθηκαν σε έναν ανταγωνισμό για τον έλεγχο των εκκλησιών και των κοινοτικών σχολείων, όπου, πέρα από τη διδασκαλία της γλώσσας, διαμορφωνόταν η εθνική ταυτότητα. Το 1893 ιδρύθηκε η ΕΜΕΟ, μία βουλγαρομακεδονική επαναστατική οργάνωση, που αποσκοπούσε στο να γίνει η Μακεδονία αυτόνομη και που προσανατολίστηκε στην προετοιμασία μιας ένοπλης εξέγερσης και στην οικοδόμηση ενός παράλληλου κράτους στα σλαβικά χωριά της Μακεδονίας, χρησιμοποιώντας ένοπλες ομάδες και τρομοκρατικές μεθόδους για να εδραιώσει τη βάση της, με αποτέλεσμα μέχρι τις αρχές του αιώνα να έχει αποκτήσει σημαντικά ερείσματα στην περιοχή.
Η υπόθεση της Μακεδονίας είχε μεγάλη σημασία για την οικογένεια Δραγούμη, οικογένεια πολιτικών, όλα τα μέλη της οποίας, συμπεριλαμβανομένων των γυναικών, συμμετείχαν ενεργά σε αυτή. Ο Στέφανος Δραγούμης, Μακεδόνας τρίτης γενιάς, πρώην υπουργός Εξωτερικών και έκπαλαι υποστηρικτής των ελληνικών αλυτρωτικών επιδιώξεων, ήταν ένας από τους λίγους που ασκούσαν πίεση στην Αθήνα για μακεδονικά ζητήματα. Το σπίτι των Δραγούμηδων, το οποίο επισκέπτονταν Μακεδονες πρόσφυγες και μεταναστες στην Αθήνα, θεωρούνταν από όλους τους ενδιαφερόμενους το στρατηγείο για την υπόθεση της Μακεδονίας. Γύρω από την οικογένεια Δραγούμη και με πρωτοβουλία του κουνιάδου του Μελά, Ίωνα, δημιουργήθηκε μια οργάνωση με σκοπό την υπεράσπιση του ελληνισμού στη Μακεδονία. Η ιδέα βρήκε μεγάλη απήχηση σε νέους αξιωματικούς και σε αξιωματικούς που είχαν υπάρξει μέλη της "Εθνικής Εταιρείας", όπως ο Μελάς. Αξιωματικοί που υπηρετούσαν στη Χαρτογραφική Υπηρεσία Στρατού μετέφεραν στα σύνορα όπλα που κατέληγαν στην Μακεδονία στα χέρια ανθρώπων όπως του Μητροπολίτη Καστοριά Γερμανού Καραβαγγέλη, επιθετικότερου εκπροσώπου μιας ομάδας νέων ηλικιακά νεοτοποθετηθέντων επισκόπων του Πατριαρχείου Κωνσταντινουπόλεως που υποστήριζαν τις ελληνικές θέσεις, ο οποίος από τις αρχές του 1902 προσπάθησε να διαβρώσει την ΕΜΕΟ, προσεταιριζόμενος απογοητευμένα στελέχη της και σχηματίζοντας ένοπλες ομάδες υπό οπλαρχηγούς της, με πρώτο τον Κώτα, σλαβόφωνο πατριαρχικό από τη Ρούλια της Φλώρινας.
Το Νοέμβριο του 1902 ο Ίων Δραγούμης διορίστηκε υποπρόξενος στο Μοναστήρι, απ' όπου διατηρούσε αλληλογραφία με το Μελά, τον οποίο ενημέρωνε επιστολικά, του ζητούσε την αποστολή όπλων, χρημάτων και συνιστούσε την εξαγορά ευρωπαϊκών εφημερίδων, ενώ στις αρχές του 1903 σύστησε στο Μοναστήρι μια δική του οργάνωση με την ονομασία "Άμυνα", για την αποτελεσματικότερη οργάνωση της ελληνικής προσπάθειας στη δυτική και κεντρική Μακεδονία. Με επιστολή του από εκεί τον Ιανουάριο του 1903 ο Δραγούμης έγραφε στο Μελά για την επικείμενη ίδρυση και τους σκοπούς μιας Εταιρείας από «λίγους ανθρώπους, πλουσίους και καλούς». Μετά από αίτημα του μητροπολίτη Καστοριάς, ο κύκλος του Δραγούμη και ο Μελάς οργάνωσαν το Μάιο του 1903 με τη βοήθεια του Σφακιανού ανθυπολοχαγού Γεώργιου Τσόντου και τη χορηγία της Λουίζας Ριανκούρ την αποστολή στον Καραβαγγέλη ένδεκα Κρητικών μισθοφόρων, Οθωμανών υπηκόων, μεταξύ των οποίων και ο Ευθύμιος Καούδης. Οι Κρητικοί αυτοί είτε συνόδευαν ένοπλοι το μητροπολίτη για να τελέσει με τη βία τη θεία λειτουργία σε εξαρχικά χωριά είτε επιτίθενταν σε ομάδες κομιτατζήδων της ΕΜΕΟ και, με την έναρξη της εξέγερσης του Ίλιντεν, εξεγερμένων χωρικών, ώσπου τον Αύγουστο ο Καραβαγγέλης τους έστειλε πάλι στην Αθήνα, στο Μελά και το Στέφανο Δραγούμη, όπου φυγαδεύτηκαν με μεγάλη δυσκολία.
Για την ελληνική κυβέρνηση, η εξέγερση του Ίλιντεν τον Ιούλιο του 1903, αποκορύφωμα της δράσης της ΕΜΕΟ, έσεισε τον κώδωνα του κίνδυνου να προσαρτηθεί η Μακεδονία στη Βουλγαρία. Δυσανασχετώντας με τους αργούς ρυθμούς της διπλωματίας και τις επιφυλακτικές κινήσεις του ελληνικού ΥπΕξ και αμφισβητώντας την καταλληλότητα των συνταγματικών κοινοβουλευτικών θεσμών της Ελλάδας να επιτύχουν τις εθνικές επιδιώξεις, τον Οκτώβριο ο Ίων Δραγούμης έγραψε στο Μελά από τη νέα θέση του, τις Σέρρες, ζητώντας του να είναι σε ετοιμότητα για να κινηθεί στρατιωτικά, είτε εναντίον των Βουλγάρων στη Μακεδονία είτε για την πραξικοπηματική κατάληψη της εξουσίας στην Ελλάδα με επικεφαλής το στρατηγό Τιμολέοντα Βάσσο προκειμένου να αντικατασταθεί η κυβέρνηση Ράλλη από μία φιλικότερη και να εξασφαλιστεί η Μακεδονία για την Ελλάδα. Λίγες μέρες αργότερα, ωστόσο, λαμβάνοντας υπόψη τους περιορισμούς της πραγματικότητας, έστειλε νέες διαφορετικές οδηγίες.
Αναγνωριστικές περιοδείες.
Το Νοέμβριο του 1903 η Υψηλή Πύλη αποδέχτηκε τη συμφωνία της Μυρστέγης που είχαν συνάψει τον προηγούμενο μήνα η Ρωσία και η Αυστρία, το τρίτο σημείο της οποίας προέβλεπε τον ανασχεδιασμό των ορίων των διοικητικών υποδιαιρέσεων της περιοχής της Μακεδονίας, μετά την ειρήνευσή της, με σκοπό την ομαλότερη κατανομή των διαφόρων εθνοτήτων. Ενώ για τις Μεγάλες Δυνάμεις η συμφωνία αποσκοπούσε στη σταθερότητα και τη διατήρηση της ισχύουσας κατάστασης, από τους χριστιανικούς λαούς των Βαλκανίων ερμηνεύτηκε ως εγγύηση μελλοντικής βοήθειας υπέρ των διεκδικήσεών τους. Τα βαλκανικά κράτη επικέντρωσαν στο τρίτο σημείο της συμφωνίας και καθώς, στην οθωμανική τάξη η εκκλησιαστική ένταξη αποτελούσε κριτήριο εθνικής κατηγοριοποίησης, η ένταξη κάποιου σε μία από τις δύο Εκκλησίες, τη βουλγαρική Εξαρχία ή το Πατριαρχείο της Κωνσταντινούπολης, σήμανε τη δήλωσή του ως «Βούλγαρου» ή «Έλληνα» αντίστοιχα. Η Ελλάδα απευχόταν την ταχεία ειρήνευση της περιοχής πριν την αναστροφή της, συνήθως υπό πίεση, προόδου της εξαρχικής δραστηριότητας τα τελευταία χρόνια, ενώ οι ηγέτες της ΕΜΕΟ θεώρησαν σκόπιμο να υποστηρίξουν την Εξαρχία. Η οθωμανική καταστολή είχε αποδυναμώσει το εξαρχικό κίνημα και την ΕΜΕΟ, οι εναπομείνασες ομάδες της οποίας το χειμώνα του 1903-4 συγκέντρωναν τη δράση τους στην προσπάθεια να αναγνωρίσουν την Εξαρχία χωριά που πρόσφατα είχαν επανέλθει στο Πατριαρχείο, μεταξύ άλλων στην περιοχή της δυτικής Μακεδονίας. Η ακριβής ένταξη του κάθε χωριού στο Πατριαρχείο ή την Εξαρχία έγινε δυσεξακρίβωτη και δεν παρέμενε σταθερή, καθώς λόγω της δράσης ένοπλων ομάδων, επικρατούσε το ένα από τα δύο κόμματα που συνήθως συνυπήρχαν στο ίδιο χωριό, ενώ την άνοιξη του 1904 ξέσπασε βία και σημειώθηκαν σφαγές.
Το Φεβρουάριο του 1904 ήρθαν στην Αθήνα ο Κώτας, ο Φλωρινιώτης Λάκης Πύρζας και ο Παύλος Κύρου, σλαβόφωνος από το Ζέλοβο, για να παρουσιάσουν στην ελληνική κυβέρνηση την κατάσταση που επικρατούσε στη Μακεδονία, και οι δύο πρώτοι συνάντησαν το Μελά στο σπίτι των Δραγούμηδων. Στις αρχές του 1904, η ελληνική κυβέρνηση, υπό την πίεση κοινής γνώμης έστρεψε το ενδιαφέρον της στη Μακεδονία και όρισε τον Αλέξανδρο Κοντούλη επικεφαλής μιας τετραμελούς ομάδας αξιωματικών που στάλθηκαν να ελέγξουν την κατάσταση στη δυτική Μακεδονία και τις δυνατότητες ένοπλης ελληνικής εμπλοκής στην περιοχή. Ο Κοντούλης επέλεξε ως συνοδεία του τον Αναστάσιο Παπούλα, το Γεώργιο Κολοκοτρώνη και το Μελά, που ήταν φίλος του, παρά την αντίρρηση του υπουργού Εξωτερικών Άθω Ρωμανού, που θεωρούσε το Μελά ακατάλληλο «ὡς ἐνθουσιώδη». Παρά τη διαφωνία της Ναταλίας και τη συγκαταβατική στάση των υπόλοιπων Δραγούμηδων, ο Μελάς ήταν γεμάτος ενθουσιασμό και δέος μπροστά στην προοπτική να μεταβεί στη Μακεδονία, χώρο τον οποίο δε γνώριζε ουσιαστικά, αλλά που θα του επέτρεπε να τηρήσει τον όρκο στον πατέρα του και να αφοσιωθεί σε μια υψηλή ιδέα. Η αγωνία για το μέλλον και η προοπτική της απομάκρυνσης από τα παιδιά του αναστάτωναν ψυχικά το Μελά, αλλά τον ηρέμησε η σύζυγός του.
Αφου επέλεξαν τέσσερεις συνοδούς, μεταξύ των οποίων ο Καούδης, οι τέσσερεις αξιωματικοί ακολούθησαν χωριστές πορείες και συναντήθηκαν στο τέλος Φεβρουαρίου στα ελληνοθωμανικά σύνορα, στο Βελεμίστι, με τον Κώτα, τον Πύρζα και τον Κύρου. Για λόγους μυστικότητας οι αξιωματικοί χρησιμοποίησαν διαβατήρια με ψευδώνυμο, ο Μελάς συγκεκριμένα με το όνομα «Ζέζας», το οποίο στα αρβανίτικα σημαίνει «μαύρος» ή «μελαχρινός» και το οποίο είχε δώσει στο Μελά ο Κοντούλης, που μιλούσε τη γλώσσα. Η αποστολή καθυστέρησε εξαιτίας των άσχημων καιρικών συνθηκών και διέσχισαν τον Αλιάκμονα μόλις στις 9/22 Μαρτίου και ακολούθως κατευθύνθηκαν μέσω Σιατίστης προς το μοναστήρι του αγίου Νικολάου στο Τσιρίλοβο. Με οδηγό έναν απεσταλμένο του μητροπολίτη Καστοριάς Καραβαγγέλη έφτασαν στο χωριό Γκαμπρές στις 15/28 Μαρτίου. Την επομένη ο Μελάς και ο Κολοκοτρώνης συνέδραμαν χρηματικά το δάσκαλο και το απόγευμα ο Κώτας, ο Κοντούλης και ο Μελάς μίλησαν στους ντόπιους υπέρ της σύνταξης με την ελληνική πλευρά. Έπειτα, προχώρησαν στη Ρούλια, το χωριό του Κώτα, την Όστιμα και το Ζέλοβο. Η προσωπικότητα του Κώτα εντυπωσίασε το νεαρό Μελά, ο οποίος τον αντιμετώπιζε με θαυμασμό και σεβασμό και ξεκίνησε να αντιλαμβάνεται την κατάσταση στη Μακεδονία σύμφωνα με την αντίληψη του Κώτα, ενός από τους τελευταίους εκπροσώπους της κλέφτικης παράδοσης και αδιαμφισβήτητου αρχηγού των ατάκτων της περιοχής. Ενώ βρίσκονταν στο Ζέλοβο (σημ. Ανταρτικό) της Φλώρινας ο Παπούλας και ο Κολοκοτρώνης διαφώνησαν με το Μελά και τον Κοντούλη αναφορικά με το αν τα ελληνικά συμφέροντα θα εξυπηρετούνταν με την αποστολή ένοπλων σωμάτων από την Ελλάδα, όπως υποστήριζαν οι πρώτοι, ή με την οργάνωση ντόπιων ομάδων, όπως υποδείκνυε εδώ και ένα χρόνο στο Μελά ο Ίων Δραγούμης. Μετά το Ζέλοβο, βρέθηκαν στο Όροβνικ, όπου -χάρη σε μία από τις φωτογραφίες που μοίραζε ο Μελάς σε όσους τον επισκέπτονταν από τη Μακεδονία στην Αθήνα, την οποία είχε στο σπίτι του στο Πισοδέρι ο παπα-Σταύρος Τσάμης- ο ιερέας του χωριού αναγνώρισε το Μελά ως το πρόσωπο με την άφιξη του οποίου «θα γίνουν μεγάλα πράγματα».
Την ίδια μέρα έλαβαν ένα μήνυμα από το Δραγούμη ότι ο Μελάς έπρεπε να επιστρέψει αμέσως στην Ελλάδα, επειδή οι οθωμανικές αρχές είχαν πληροφορηθεί την παρουσία του. Ο Μελάς επισκέφθηκε στο Μοναστήρι το Δραγούμη, που τον έπεισε να υπακούσει. Απογοητευμένος, ο Μελάς πήρε το τραίνο για τη Θεσσαλονίκη φορώντας ένα φέσι, σύμβολο κύρους στην Οθωμανική Αυτοκρατορία, και στις 29 Μαρτίου έφτασε στην Αθήνα. Πέντε βδομάδες αργότερα επέστρεψαν και οι άλλοι τρεις αξιωματικοί, μετά από διαταγή του ελληνικού ΥπΕξ, ενώ ο Καούδης παρέμεινε με τον Κώτα. Από τη Μακεδονία οι τρεις αξιωματικοί είχαν στείλει μία αναφορά που έκανε λόγο για ευνοϊκές συνθήκες ανάληψης ελληνικής δράσης, αλλά ο Παπούλας και ο Κολοκοτρώνης είχαν στείλει κρυφά επιστολές που έκαναν λόγο για δυσμενή υποδοχή της αποστολής τους και την ακαταλληλότητα των ντόπιων για ένοπλη δράση. Πίσω στην Αθήνα, μία λογομαχία στις 13 Μαΐου ανάμεσα στο Μελά και τον Κολοκοτρώνη για το ζήτημα της αποστολής ή όχι ενόπλων στη Μακεδονία κατέληξε στη διοργάνωση με αίτημα του Κολοκοτρώνη ανάμεσά στους δύο στις 28 του ίδιου μηνός μίας μονομαχίας —προσφιλούς στους Έλληνες αξιωματικούς μεθόδου αποκατάστασης της τιμής την περίοδο που ακολούθησε τον ατιμωτικό για τους ίδιους πόλεμο του '97— η οποία είχε ως αποτέλεσμα τον ελαφρύ τραυματισμό του Κολοκοτρώνη από πυροβολισμό.
Έπειτα, ο Μελάς ανέλαβε καθήκοντα στη Σχολή Ευελπίδων, αλλά μετά από ειδικό αίτημα δύο Κοζανιτών, που επισκέφθηκαν το Στέφανο Δραγούμη το τέλος Ιουνίου και έκαναν λόγο για κατάσταση ετοιμότητας για την ανάληψη δράσης, πήρε άδεια είκοσι ημερών για να επανέλθει στη Μακεδονία, προκαλώντας την έκπληξη και τη λύπη των οικείων του. Έχοντας αποκτήσει μια πρώτη εμπειρία δράσης στο μακεδονικό χώρο, ο Μελάς αναχώρησε για τη Μακεδονία αφού εμψύχωσε την «απαρηγόρητη» σύζυγό του και τους οικείους του. Μαζί με τον Πύρζα, έφτασε στην Κοζάνη, πόλη σχεδόν ολοκληρωτικά ελληνική, στις 19 Ιουλίου ως ζωέμπορος, με το ψευδώνυμο «Παύλος Δέδες». Εκεί, ο Μελάς διαπίστωσε ότι η προετοιμασία δεν είχε προοδεύσει όπως τον είχαν πληροφορήσει, αλλά συναντήθηκε στο επισκοπικό μέγαρο της πόλης με την εξαμελή επιτροπή της "Άμυνας", με την οποία συνομολόγησε την ανάγκη δημιουργίας επτά σωμάτων των δεκαπέντε ανδρών το καθένα, που θα δρούσαν στην περιοχή Καστοριάς και Βοδενών, υπό τους κλέφτες Καραλίβανο και Βισβίκη και το ύψος του μηνιαίου μισθού που θα δινόταν στους άνδρες. Ενώ ο Πύρζας έλεγχε τις απαιτήσεις ανάληψης δράσης στο Βογατσικό, το Μπλάτσι και την Καστοριά, ο Μελάς έστειλε μια αναφορά στο Στέφανο Δραγούμη ζητώντας την αποστολή χρημάτων στην Κοζάνη και επισκέφθηκε τη Σιάτιστα, όπου ενθουσιάστηκε από την τοπική επιτροπή που συνάντησε. Αν και σχεδίαζε να επισκεθεί τη Βέροια, τη Νάουσα και τα Βοδενά, καθώς εξέλιπαν οι μέρες της άδειάς του, επέστρεψε στην Αθήνα στις 3 Αυγούστου. Ενόσω ήταν στην Κοζάνη, ο Μελάς συνειδητοποίησε την ανάγκη αποστολής ενόπλων στη Μακεδονία και αποφάσισε να αναλάβει ο ίδιος αντάρτικη δράση, ακολουθώντας το παράδειγμα δύο συμμαθητών του από τη Σχολή Ευελπίδων, των ανθυπολοχαγών Τσόντου και Κατεχάκη, για τους οποίους πληροφορήθηκε ότι είχαν οριστεί επικεφαλής ένοπλων ομάδων από το Μακεδονικό Κομιτάτο. Επρόκειτο για μια ημιεπίσημη αλυτρωτική οργάνωση που ιδρύθηκε το Μάιο του 1904 από πρώην μέλη της Εθνικής Εταιρείας υπό την προεδρία του Δημήτριου Καλαποθάκη, με χρηματοδότηση από την κυβέρνηση και σκοπό την προπαρασκευή ένοπλων σωμάτων. Τις ίδιες μέρες με την αποστολή του Μελά, μια αποστολή του Κομιτάτου κατέληξε στην ανάγκη συντονισμένης ελληνικής δράσης για την αποφυγή αντιποίνων. Αν και ο ίδιος ο Μελάς, όπως και ο Στέφανος Δραγούμης, δεν έγιναν μέλη του Κομιτάτου, συνεργάστηκαν ωστόσο, με τα μέλη του χρησιμοποιώντας το δικό τους δίκτυο.
Ένοπλη δράση.
Η κατάδοση στις οθωμανικές αρχές τον Ιούνιο του 1904 του Κώτα, που είχε συμβάλει τα μέγιστα στην ενίσχυση του ελληνικού κόμματος στην περιοχή, από τους πρώην συνεργούς του, τον Παύλο Κύρου υπό την καθοδήγηση του Γερμανού Καραβαγγέλη, στέρησε τα ερείσματα της δράσης της ελληνικής πλευράς στα Κορέστεια και στο τέλος Ιουλίου αποφασίστηκε η αποστολή ένοπλων σωμάτων στη Μακεδονία από την Ελλάδα. Στο εσωτερικό του Μακεδονικού Κομιτάτου μία μερίδα υπό τον Καλαποθάκη ευνοούσε τον Καούδη, ενώ μία άλλη, που προωθούσε την πρόσδεση στην κυβέρνηση, το Μελά, που ήταν γνωστός του πρωθυπουργού Θεοτόκη. Στις 14 Αυγούστου, λίγο μετά την επιστροφή του από την Κοζάνη και μετά από παρέμβαση του πρωθυπουργού Γεώργιου Θεοτόκη, ο Μελάς διορίστηκε από το Μακεδονικό Κομιτάτο αρχηγός όλων των σωμάτων που δρούσαν στην περιοχή του Μοναστηρίου και της Καστοριάς. Ο Καούδης αρνήθηκε να ενταχθεί στο σώμα του Μελά, καθώς είχε ήδη δεσμευτεί στον Καλαποθάκη, από τον οποίο έλαβε πλήρη εξουσιοδότηση για ελεύθερη δράση, και στις 18 Αυγούστου διέσχισε την ελληνοοθωμανική μεθόριο επικεφαλής σώματος με οδηγό και συναρχηγό τον Κύρου. Την ίδια μέρα ο Μελάς, περισσότερο ψύχραιμος απ' ότι τις δύο πρώτες φορές, αν και βέβαιος ότι δε θα επέστρεφε στην Ελλάδα, αναχώρησε με κάποια μυστικότητα και χωρίς συγκινητικούς αποχαιρετισμούς, παρά μόνο με τα παιδιά του, για την τρίτη περιοδεία του στη Μακεδονία συνοδευόμενος από τρεις Κρητικούς και τον Πύρζα, που εντάχθηκε στο σώμα του Μελά μετά την αποτυχία του να συγκροτήσει δικό του σώμα. Στη Λάρισα προστέθηκαν στη συνοδεία του τέσσερεις Μακεδόνες και ο Δεσκατιώτης κλέφτης Κατσαμάκας με έξι άνδρες. Εκεί ο Μελάς φιλοξενήθηκε από τον ανθυπολοχαγό Χαράλαμπο Λούφα που, σύμφωνα με επιστολή που έστειλε ο Μελάς στη σύζυγό του, του ζήτησε να τον φωτογραφίσει. Ο Μελάς συμφώνησε και φωτογραφήθηκε στις 21 Αυγούστου από το Λαρισαίο φωτογράφο Γεράσιμο Δαφνόπουλο ένοπλος -κρατώντας ένα Μάουζερ, ζωσμένος ένα περίστροφο Μάουζερ Ζιγκ-Ζάγκ- και ένστολος, ενδεδυμένος ένα μαύρο κεντητό ντουλαμά. Ο Μελάς έστειλε το πρώτο αντίτυπο της φωτογραφίας στη σύζυγό του, «υπό τον όρον να μην ιδή το φως της ημέρας», αλλά να μείνει ως ανάμνηση για την ίδια και τα παιδιά του αν έχανε τη ζωή του στην αποστολή του, βρίσκοντας ότι θα ήταν «κωμικό» και «μαρτύριο», εάν επέστρεφε άπρακτος, να βλέπει «την φάτσαν [τ]ου έτσι μασκαρεμένην». Την επομένη αναχώρησαν από τη Λάρισα και στις 27 έφτασαν στο μοναστήρι της Μερίτσας, όπου δέχτηκαν την απρόθυμη φιλοξενία του ηγουμένου.
Τη νύχτα της 27ης με 28ης Αυγούστου ο Παύλος Μελάς με το επιχειρησιακό όνομα «Ζέζας» και ένοπλο σώμα περίπου 35 ανδρών, Κρητικών και Μακεδόνων, διέβη τα ελληνοοθωμανικά σύνορα και εισέβαλε στα εδάφη της Μακεδονίας, κοντά στο Οστροβό, (σημ. Αγναντιά Τρικάλων). Όπως και στις δύο πρώτες εξορμήσεις του στη Μακεδονία, ο Μελάς βρισκόταν κατά το ήμισυ σε ρυθμούς οικογενειακής ζωής· διατήρησε την ώρα Ελλάδας στο ρολόι του και αναλογιζόταν τις ασχολίες του καθενός μέλους της οικογένειάς του κατά τη διάρκεια της ημέρας. Στο σώμα του Μελά βρίσκονταν ντόπιοι κλέφτες και Κρητικοί παρόμοιων ενασχολήσεων, οι οποίοι κινούνταν και δρούσαν όπως οι κλέφτικες ομάδες. Διαβαίνοντας τα σύνορα, ο Μελάς προσπάθησε να υιοθετήσει την κλέφτικη στάση, απεκδύθηκε τη στολή του αξιωματικού και επέλεξε ως μόνιμη ενδυμασία του το ντουλαμά, με αποτέλεσμα να κερδίσει το σεβασμό των αντρών του σώματός του. Παρότι δεν ήταν πρακτική, ιδίως στην κακοκαιρία, η παραδοσιακή κλέφτικη φορεσιά τον έκανε να αισθάνεται πιο άνετα, βρίσκοντας, όπως πολλοί Μακεδονομάχοι, ότι εμψύχωνε τους άντρες του. Στις 30 Αυγούστου ο ληστής Θανάσης Βάγιας, τον οποίο ο Μελάς είχε προσλάβει ως οδηγό, λιποτάκτησε και στη συνέχεια κατέδωσε το σώμα του Μελά στους Οθωμανούς. Για πάνω από μία εβδομάδα το ένοπλο σώμα του Μελά περιπλανήθηκε στην περιοχή της Σαμαρίνας, ορειβατώντας τη νύχτα, συχνά υπό βροχή, για να περνά απαρατήρητο, με τον ασυνήθιστο σε κακουχίες Μελά να καταπονείται ιδιαίτερα. Στις 5 Σεπτεμβρίου, ύστερα από πορεία πολλών ημερών, κατά την οποία αντιμετώπισαν την καχυποψία του τοπικού πληθυσμού ο Μελάς και οι σύντροφοι του έφθασαν στο χωριό Ζάνσκο, όπου τους βοήθησε και εφοδίασε πρόσωπο της εμπιστοσύνης τους. Στις 7 διέβησαν τον Αλιάκμονα και με ενδιάμεσες στάσεις στο ελληνόφωνο πατριαρχικό Κωσταράτσι, όπου έμειναν για τρεις μέρες δεχόμενοι αιτήματα βοήθειας από γειτονικά χωριά, στο Βογατσικό και στη μονή του Αγίου Νικολάου στο Τσιρίλοβο, προπύργιο των ελληνικών σωμάτων της περιοχής, έφτασαν στις 13 Σεπτεμβρίου στο αλβανόφωνο πατριαρχικό χωριό Λέχοβο. Εκεί συνάντησαν τον ντόπιο κλέφτη Ζήση Δημουλιό, που με την άδεια των οθωμανικών αρχών διατηρούσε ένα σώμα εννιά ανδρών και εργαζόταν υπέρ των πατριαρχικών συμφερόντων, ενώ στο σπίτι του είχε αναρτημένη μεταξύ άλλων τη φωτογραφία της πριγκίπισσας Σοφίας και του Στέφανου Δραγούμη. Με τον Πύρζα ο Μελάς συζήτησε διστακτικά την ανάγκη αντεκδίκησης του φόνου του ιερέα του σλαβόφωνου χωριού Στρέμπενο, ο οποίος είχε δολοφονηθεί από κομιτατζήδες το Νοέμβριο του 1901.
Για το Μελά, όπως και άλλους Έλληνες αξιωματικούς που κατευθύνθηκαν από το ελεύθερο ελληνικό βασίλειο στη Μακεδονία, η σιωπηρή άρνηση σλαβόφωνων χωρικών να αναγνωρίσουν ως θρησκευτικό τους ηγέτη το Βούλγαρο Έξαρχο αντί του Οικουμενικού Πατριάρχη ήταν απόδειξη του ελληνικού τους «φρονήματος». Ο Μελάς θεωρούσε τους σλαβόφωνους χωρικούς εξίσου Έλληνες με τους ελληνόφωνους Κρητικούς που τον συνόδευαν και πίστευε ότι είχαν αλλοφωνήσει ως αποτέλεσμα της ξένης κυριαρχίας, μεταναστεύσεων και έλλειψης ελληνικής εκπαίδευσης. Τους αποκαλούσε «Μακεδόνες», εννοώντας ότι είναι κάτοικοι της Μακεδονίας, και τη γλώσσα τους «μακεδονική» και τους θεωρούσε όμοιους με το υπόλοιπο αλλόφωνο ποίμνιο του Πατριάρχη. Συνειδητοποιώντας τη δυσκολία ταύτισης των χωρικών με έννοιες εθνικές, ο Μελάς εξήγησε στους άνδρες του ότι βάση του αγώνα που θα διεξήγαγαν ήταν η θρησκεία, η οποία προσβαλλόταν από τη δράση των Βουλγάρων. Ο ίδιος επέλεξε ως σφραγίδα του το σταυρό και την επιγραφή «Εν τούτω νίκα», σύμβολα κατανοητά από τους χωρικούς που αποσκοπούσε να προσεταιριστεί.
Στις 15 Σεπτεμβρίου ο Μελάς πραγματοποίησε την πρώτη του επιχείρηση στο Στρέμπενο, όπου συνέλαβε δύο καταζητούμενους εξαρχικούς, που είχε ταυτοποιήσει χάρη στη βοήθεια του Ζήση, και νωρίς το βράδυ το σώμα εισέβαλε στο χωριό. Μετά από ικεσίες ντόπιων, αποφάσισε τελικά να μην σκοτώσει τους δύο καταζητούμενους υπό τον όρο πως θα πήγαιναν στην ελληνική Μητρόπολη και θα δήλωναν υποταγή στον εκεί Μητροπολίτη, όπως τους έβαλε να ορκιστούν σε μία βίβλο ότι θα πράξουν. Ταυτόχρονα, έδωσε στους παρόντες στην πρόχειρη αυτή δίκη πρόκριτους του χωριού διορία δέκα ημερών να αναγνωρίσουν τον Έλληνα Μητροπολίτη της Καστοριάς και να του ζητήσουν την αποστολή δασκάλου και ιερέα, ώστε να επανέλθει το χωριό στο Πατριαρχείο. Ενίσχυσε επίσης χρηματικά συγγενείς των θυμάτων, διέλυσε την τοπική επιτροπή της ΕΜΕΟ και στη θέση της συνέστησε και εξόπλισε μία «επιτροπή άμυνας» πατριαρχικών. Η επιεικής αυτή στάση του Μελά προκάλεσε τη μήνιν των πατριαρχικών του χωριού, που προσέβλεπαν σε πράξεις αντεκδίκησης για τις πράξεις βίας που είχαν διαπράξει τα προηγούμενα χρόνια εις βάρος τους τα ένοπλα βουλγαρικά σώματα, και έκανε τον Καραβίτη να αμφιβάλλει για το αν ο Μελάς είχε τη σωματική και ψυχική σκληρότητα που απαιτούνταν από τις περιστάσεις. Παρά τις αμφιβολίες των ανταρτών για τις ικανότητες του Μελά ως στρατιωτικού, αναγνώριζαν την ηθική του καθαρότητα και ευγένεια, με αποτέλεσμα να απολαμβάνει την εκτίμησή τους. Στις 17 Σεπτεμβρίου ο Μελάς προσπάθησε να οργανώσει επίθεση στο χωριό Αετόζι, καθώς ήταν κέντρο εξαρχικών αυτονομιστών, όμως η απροθυμία συνεργασίας του Ζήση από το Λέχοβο του άλλαξε τα σχέδια. Μη διαθέτοντας κανέναν άνδρα που να γνωρίζει την περιοχή και μη έχοντας τη δυνατότητα να ακολουθήσει τις φευγαλέες κινήσεις των εξαρχικών σωμάτων, υποχρεώθηκε να στραφεί στην τιμωρητική δράση κατά μεμονωμένων ατόμων και αποφάσισε την ίδια μέρα να μεταβεί στην Πρεκοπάνα (σημερινή Περικοπή). Εκεί περικύκλωσε τον τοπικό πληθυσμό, που εκείνη την ώρα παρακολουθούσε μια κηδεία και συνέλαβε τον εξαρχικό δάσκαλο και τον εξαρχικό ιερέα ποπ-Νικόλα, ο οποίος τον Ιούλιο του 1903 είχε δολοφονήσει τον προκάτοχό του, παπα-Χρίστο. Εν μέρει λόγω του φόβου τους, όπως αντιλήφθηκε ο Μελάς, οι κάτοικοι του χωριού και οι πρόκριτοι δήλωσαν την αποστροφή τους για την Εξαρχία και ο Μελάς απαίτησε να ορκιστούν ότι θα δηλώσουν πίστη στον Έλληνα Μητροπολίτη και θα ζητήσουν την αποστολή πατριαρχικού ιερέα και δασκάλου, απειλώντας, όπως είχε κάνει και στο Στρέμπενο, ότι θα επανερχόταν για να τιμωρήσει τυχόν επίορκους. Η εκτέλεση των δύο κομιτατζήδων από άνδρες του σώματός του λίγο έξω από το χωριό φαίνεται να συγκλόνισε τον Μελά, που είχε ενδοιασμούς αναλογιζόμενος την αναντιστοιχία ανάμεσα στο «ωραίο και ευγενές έργο» που είχε αναλάβει και «τας σκληράς ανάγκας» προκειμένου αυτό να υλοποιηθεί. 
Στη συνέχεια κατευθύνθηκε στη Μπελκαμένη (σημ. Δροσοπηγή), χωριό Αλβανών και Βλάχων. Ο Μελάς τους εκφώνησε ομιλία, οργάνωσε μια επιτροπή «άμυνας» και επέβαλε το κλείσιμο του ρουμανικού σχολείου του χωριού. Ακολούθως, ο Μελάς σχεδίαζε να συλλάβει πέντε κομιτατζήδες της ΕΜΕΟ στο σλαβόφωνο χωριό Νερέτ (σημερινός Πολυπόταμος) και οι άνδρες του Μελά εισήλθαν κρυφά στο χωριό, δίχως να καταφέρουν να συναντήσουν τους ντόπιους πατριαρχικούς. Το σχέδιο δράσης τους ανατράπηκε άμα τη ενάρξει της εφαρμογής του, όταν αντιλήφθηκαν πως στο χωριό βρισκόταν σημαντική δύναμη του οθωμανικού στρατού. Λόγω της απειρίας του Μελά στον ανταρτοπόλεμο, κατά τη διάρκεια της άτακτης φυγής τους τραυματίστηκε θανάσιμα ο Φίλιππος Καπετανόπουλος, μέλος της επιτροπής "Άμυνας" του Μοναστηρίου, ο οποίος είχε ενταχθεί στο σώμα του Μελά στη Μπελκαμένη την προηγούμενη μέρα. Ο Μελάς τον σκέπασε με την κάπα του, στην οποία είχε αφήσει από αμέλεια ένα γράμμα του ίδιου του Καπετανόπουλου προς τον Δημήτριο Καλλέργη, τον Έλληνα πρόξενο στο Μοναστήρι. Η εύρεση της επιστολής οδήγησε αργότερα σε διάβημα της Υψηλής Πύλης προς την ελληνική κυβέρνηση και την ανάκληση του Καλλέργη. Σύμφωνα με μία απολογιστική του έκθεση, που έμεινε ανολοκλήρωτη, ο Μελάς έγραψε στον καϊμακάμη της Φλώρινας ότι μοναδικός σκοπός της δράσης του ήταν «η τιμωρία των δολοφόνων Βουλγάρων και η προστασία των αδελφών μας από τας ορδάς αυτών». Η δράση του σώματος του Μελά προκάλεσε τη δυσαρέσκεια των πολιτικών, αλλά όχι και των στρατιωτικών Οθωμανών αξιωματούχων και δε μεταφράστηκε στην ανάληψη δράσης για την εξουδετέρωσή του.
Από το Νερέτ το σώμα του Μελά κατευθύνθηκε στο πατριαρχικό Λέχοβο και έπειτα στη Νεγκοβάνη (σημερινό Φλάμπουρο), χωριό αρβανιτο-βλάχικο και επίσης κατά πλειοψηφία πατριαρχικό, όπου έμεινε για αρκετές μέρες λόγω της αδιάκοπης βροχόπτωσης, οργανώνοντας την άμυνα της ευρύτερης περιοχής. Εκεί τους συνάντησαν στις 30 Σεπτεμβρίου πρόκριτοι του βλάχικου χωριού Νέβεσκα (σημερ. Νυμφαίο Φλώρινας), που τους εφοδίασαν με τρόφιμα και ενδύματα. Ο Μελάς βασίστηκε, λόγω της σύνθεσης του πληθυσμού τους, στο Λέχοβο, όπου βρισκόταν ο Ζήσης, και στη Νεγκοβάνη, όπου ανέλαβε με τα χρήματα του Μακεδονικού Κομιτάτου τη μισθοδοσία του οπλαρχηγού Κόλε Πίνα, που είχε εργαστεί για τον Καραβαγγέλη. Ως κέντρο τους όρισε τη Νέβεσκα, όπου διόρισε μία πενταμελή επιτροπή άμυνας, όπως έπραξε και σε άλλα χωριά, όμοια με την οργάνωση "Άμυνα" του Ίωνα Δραγούμη. Έργο των επιτροπών αυτών ήταν η τροφοδοσία των αντάρτικων σωμάτων, η φύλαξη των χωριών και η προπαγανδιστική δράση στη γύρω περιοχή. Με τους πόρους του Κομιτάτου μισθοδότησε στα χωριά πέρα από ένοπλες φρουρές, αγγελιαφόρους και κατασκόπους της βουλγαρικής δράσης. Την ίδια περίοδο ενεργούσε στην περιοχή των Κορεστείων η ανταρτοομάδα των Καούδη και Κύρου, που ανάγκασε πολλούς κομιτατζήδες να εγκαταλείψουν τα χωριά όπου βρίσκονταν. Στις 18 Σεπτεμβρίου/1 Οκτωβρίου η ομάδα αυτή επιτέθηκε αιφνιδιαστικά στην Όστιμα (σημερ. Τρίγωνο Φλώρινας) στο Μήτρο Βλάχο, που μετά από πολύωρη μάχη κατάφερε να διαφύγει, χάνοντας ωστόσο περίπου είκοσι άνδρες. Ευρισκόμενος στο Λέχοβο, ο Μελάς πληροφορήθηκε την επικράτηση του Καούδη, στον οποίο είχε στείλει μηνύματα διατάζοντάς τον να τον συναντήσει, τα οποία ο Καούδης, που επίσης προσέβλεπε στην ανάληψη κοινής δράσης, δεν είχε λάβει, κάνοντας το Μελά να νομίζει ότι η έλλειψη απάντησης ήταν σκόπιμη. Λόγω της ανυπαρξίας σταθερών διαύλων επαφής, τρεις προσπάθειες συνάντησης μετά την πρώτη μεταξύ τους επικοινωνία στις 25 Σεπτεμβρίου έμειναν ανεπιτυχείς.
Απογοητευμένος από τις άσχημες καιρικές συνθήκες, τις συναντήσεις με τον οθωμανικό στρατό, τις ικανότητες διαφυγής των αντιπάλων του, την απροθυμία των ντόπιων να τον συνδράμουν και την απουσία ενισχύσεων σε χρήματα και άνδρες από το Κομιτάτο, ο Μελάς σχεδίαζε να επιστρέψει στην Αθήνα και να επανέλθει στη Μακεδονία το Μάρτιο με νέο σώμα, αφήνοντας ολιγάριθμες φρουρές στα χωριά της περιοχής. Στις 9 Οκτωβρίου, όμως, έλαβε αναπάντεχα ενισχύσεις από την Ελλάδα, όταν έφτασε στη Νεγκοβάνη ο Καραλίβανος με περίπου σαράντα άνδρες, με αποτέλεσμα το σώμα του Μελά να ξεπεράσει τους 70 το πλήθος και να δρα κατατετμημένο σε τέσσερεις ομάδες υπό τον Καραλίβανο, το Γιοβάνη, τον Πουλάκα και τον Πύρζα. Ο Μελάς περιέγραψε τη θέλησή του να παραμείνει στην περιοχή σε ένα γράμμα -το τελευταίο του-, που έστειλε στην κουνιάδα του Έφη Καλλέργη, κόρη του Στέφανου Δραγούμη και σύζυγο του αξιωματικού του ιππικού Γιάννη Καλλέργη, με την οποία ο Μελάς είχε ερωτικό δεσμό τους τελευταίους μήνες της ζωής του. Έχοντας οργανώσει την άμυνα των χωριών της Καστοριάς, σκόπευε να αφήσει περίπου πενήντα άνδρες να ελέγχουν την περιοχή και ο ίδιος να περάσει μέσα από το Ζέλοβο και το Πισοδέρι στην περιοχή του Μεγάροβου και του Μοναστηρίου, για να εκδιώξει από εκεί τις ανταρτοομάδες των κομιτατζήδων και να οργανώσει την άμυνά τους για το χειμώνα. Σε έκθεσή του προς το Κομιτάτο έγραψε ότι μετά το Μοναστήρι σχεδίαζε να κινηθεί προς τα Βοδενά και τη Βέροια, ώστε να αναπτύξει δράση σε όλη την περιοχή της οποίας είχε οριστεί υπεύθυνος. Δύο μέρες αργότερα με δύναμη 60 ανδρών επιτέθηκε εναντίον προγραμμένων μελών των κομιτάτων στο Νερέτ (σημ. Πολυπόταμο), όπου τους ειδοποίησε ότι κρύβονταν τρεις συμμορίες κομιτατζήδων ο γιος του δολοφονημένου ιερέα του χωριού, που είχε στοχοποιηθεί και ο ίδιος από την ΕΜΕΟ. Η επιχείρηση απέβη άκαρπη και κατά την υποχώρηση του το ελληνικό σώμα δέχτηκε επίθεση κομιτατζήδων με αποτέλεσμα να τραπεί σε φυγή.
Θάνατος.
Μετά την αποτυχημένη επιδρομή στο Νερέτ, ο Μελάς έμεινε με τους μισούς άνδρες του, διανυκτέρευσε υπό βροχήν στο Βίτσι και κινήθηκε προς τη Στάτιστα (σημερινός Μελάς), όπου συνάντησε τον Ντίνα ή Ντίνε Στεργίου, έναν εικοσιτετράχρονο πρώην κομιτατζή και μέλος της ομάδας του Μήτρου Βλάχου, που είχε φύγει από αυτή για λόγους αντιζηλίας και, συστημένος από το μητροπολίτη Καστοριάς Γερμανό Καραβαγγέλη, είχε ενταχθεί τον περασμένο Αύγουστο στο σώμα των Καούδη και Κύρου, δίχως να έχει κερδίσει την εμπιστοσύνη τους για το οριστικό της μεταστροφής του στην ελληνική πλευρά. Ο Ντίνας προσκάλεσε το Μελά να καταλύσουν στη Στάτιστα, χωριό τότε σλαβόφωνο και μικτού πληθυσμού πατριαρχικών και εξαρχικών, που διέθετε οργανωμένο βουλγαρικό πυρήνα. Παρά την αντίρρηση του Πύρζα ότι θα ήταν ασφαλέστερο να μην μπουν στη Στάτιστα, καθώς ήταν πέρασμα των οθωμανικών δυνάμεων που μετακινούνταν τακτικά από το Ζέλοβο στο Κονομπλάτι, ο Μελάς επέμενε να εισέλθουν στο χωριό. Από εκεί έστειλε μήνυμα στον Κύρου και τον Καούδη να συναντηθούνε τα χαράματα της 14ης Οκτωβρίου κοντά στη Στάτιστα. Ο Καούδης ετοιμάστηκε να μεταβεί στη Στάτιστα, νομίζοντας ότι ο Μελάς είχε έρθει για να ενισχύσει το σώμα του, αλλά ο Κύρου, που αφενός δεν ήθελε να απομακρυνθούν από το χωριό του, το πατριαρχικό Ζέλοβο, που ήταν εκτεθειμένο σε επιθέσεις εξαρχικών σωμάτων, αφετέρου είχε ψυχρανθεί με το Μελά, που τον είχε κατηγορήσει για την προδοσία του Κώτα, αντιτάχθηκε και τελικά στάλθηκαν μόνο δύο άτομα για να οδηγήσουν το σώμα του Μελά στο Ζέλοβο.
Στη Στάτιστα το σώμα του Μελά δέχτηκε τη φιλοξενία προκρίτων του χωριού και του Ντίνε, που θα οδηγούσε το σώμα του Μελά στον τόπο συνάντησης με τον Καούδη και τον Κύρου στις 14 Οκτωβρίου και βοήθησε το Μελά να μοιράσει τους άνδρες της ομάδας σε πέντε σπίτια. Το απόγευμα της 13ης Οκτωβρίου, όταν πληροφορήθηκαν ότι ένα οθωμανικό απόσπασμα είχε αναχωρήσει από το Κονοπλάτι, ο Μελάς δεν ανησύχησε, γνωρίζοντας ότι δεν ήταν οθωμανική πολιτική να επιτίθενται σκόπιμα στις ελληνικές ομάδες, που τους απάλλασσαν από το καθήκον καταδίωξης των κομιτατζήδων. Ωστόσο, το απόσπασμα είχε κινητοποιηθεί μετά την παραλαβή ένός παραπλανητικού γράμματος γραμμένου στα ελληνικά που είχε συντάξει και στείλει με έναν χωρικό ο επικηρυγμένος Μήτρος Βλάχος, ο κομιτατζής, και έγραφε ότι στη Στάτιστα βρισκόταν ο ίδιος, υπολογίζοντας ότι ο τούρκος λοχαγός θα επετίθετο στη Στάτιστα για να λάβει το ποσό με το οποίο είχε επικηρυχθεί ο Μήτρος Βλάχος, προξενώντας, ωστόσο, το θάνατο του Μελά. Το χωριό περικυκλώθηκε από οθωμανικό απόσπασμα κάποιων δεκάδων ανδρών και ξεκίνησαν αψιμαχίες. Το ξημέρωμα της επόμενης ημέρας θα έβρισκε τον Μελά νεκρό υπό ομιχλώδεις συνθήκες.
Για τις ακριβείς συνθήκες του θανάτου του Μελά υπάρχει πλήθος εκδοχών. Το οθωμανικό απόσπασμα εντόπισε ένα από τα κρησφύγετα των Ελλήνων και ξέσπασαν πυροβολισμοί. Περικύκλωσε επίσης το σπίτι όπου έμεναν ο Μελάς, ο Πύρζας, ο Ντίνας, ο Χατζητάσης και ένας Κρητικός ονόματι Στρατινάκης, το οποίο καταδεικνυόταν σαφώς στο γράμμα του Μήτρου Βλάχου. Οι περισσότερες αφηγήσεις συντρόφων του Μελά αμφισβητούν το ότι υπήρξε σημαντική μάχη και είναι αμφίβολο αν ο Μελάς και όσοι ήταν μαζί του συμμετείχαν. Όλες οι εκδοχές συγκλίνουν πως κάποια στιγμή τη νύχτα ο Μελάς προσπάθησε να διαφύγει, όμως τραυματίστηκε θανάσιμα. Οι μαρτυρίες ποικίλουν για το αν ο Μελάς τραυματίστηκε από βόλι του οθωμανικού αποσπάσματος ή των ανδρών του σώματός του, συγκεκριμένα από εκπυρσοκρότηση του όπλου του Πύρζα. Μετά τον τραυματισμό του ο Μελάς ζήτησε από τον Πύρζα να παραδώσει το σταυρό του στη σύζυγό του, το τουφέκι του στο γιο του και το κωνσταντινάτο του στην Έφη Καλλέργη. Οι μαρτυρίες ποικίλουν επίσης για το αν, ύστερα από τον τραυματισμό του, ο Μελάς απεβίωσε, αυτοκτόνησε, ζήτησε από τον Ντίνα να τον αποτελειώσει ή ο τελευταίος τον σκότωσε αυτόβουλα. Φαίνεται πως ο Μελάς ήταν ο μοναδικός νεκρός της ελληνικής πλευράς. Όλοι οι άνδρες του σώματός του διέφυγαν, εκτός από τους επτά που βρίσκονταν στο σπίτι που πολιόρκησε ο οθωμανικός στρατός, οι οποίοι παραδόθηκαν και το 1905 καταδικάστηκαν σε φυλάκιση πέντε ετών για σύσταση συμμορίας. Οι σύνοικοι του Μελά άφησαν στον αχυρώνα του σπιτιού όπου βρίσκονταν τη σορό του Μελά, η οποία τάφηκε από χωρικούς της Στάτιστας ενδεχομένως την ίδια νύχτα, και κατευθύνθηκαν προς το κοντινό Ζέλοβο.
Επακόλουθα.
Το πρωί της επομένης (14η Οκτωβρίου) οι τέσσερεις σύνοικοι του Μελά φτάσαν στο Ζέλοβο (σημ. Ανταρτικό) όπου συνάντησαν τον Καούδη και τον Κύρου και τους πληροφόρησαν για το θάνατο του αρχηγού τους. Την ίδια μέρα ο Ντίνας στάλθηκε στη Στάτιστα, απ' όπου επέστρεψε δυο μέρες αργότερα λέγοντας ότι υπήρχε κίνδυνος να «πάρουν το κεφάλι» της σορού. Το βράδυ της 17ης αναχώρησαν για τη Μπελκαμένη (σημ. Δροσοπηγή) όλοι οι Μακεδονομάχοι, εκτός από τον Κύρου που παρέμεινε στο Ζέλοβο, ενώ ο Ντίνας στάλθηκε πάλι στη Στάτιστα εφοδιασμένος από τον Καούδη με πέντε λίρες για να ανακτήσει τη σορό του Μελά. Το πρωί της 18ης Οκτωβρίου ο Ντίνας εμφανίστηκε στο Ζέλοβο φέροντας το κεφάλι του Μελά και λέγοντας στον Κύρου και στον υπάλληλο του ελληνικού προξενείου του Μοναστηρίου, που μόλις λίγες ώρες πριν είχε έρθει στο χωριό, ότι, ενώ έκανε την εκταφή του νεκρού, στο χωριό εμφανίστηκε οθωμανικός στρατός και γι' αυτό έκοψε βιαστικά το κεφάλι του νεκρού και έφυγε.
Το κεφάλι του Μελά τάφηκε στο παρεκκλήσι του ναού της Αγίας Παρασκευής στο χωριό Πισοδέρι από τον παπα - Σταύρο Τσάμη, ενώ μετά από έρευνα στη Στάτιστα ο οθωμανικός στρατός εντόπισε το ακέφαλο σώμα και το μετέφερε στην Καστοριά στις 23 Οκτωβρίου. Σύμφωνα με τα απομνημονεύματα του μητροπολίτη Καστοριάς Γερμανού Καραβαγγέλη, ο καϊμακάμης της Καστοριάς εντόπισε πάνω στο νεκρό του Μελά γράμματα προς τον «κύριο Τζέτζα», ψευδώνυμο του Μελά, χάρη στα οποία ο Καραβαγγέλης αντιλήφθηκε την ταυτότητα του νεκρού και επέμεινε να παραδοθεί στον ίδιο για να τον κηδεύσει ως Έλληνα. Μπροστά στην επιμονή του καϊμακάμη να τον παραδώσει σε Βούλγαρο ιερέα, ο Καραβαγγέλης κινητοποίησε τη νεολαία της Καστοριάς και στη συνέχεια ζήτησε τη μεσολάβηση των ντόπιων μπέηδων, προειδοποιώντας ότι μπορεί να συμβούν ταραχές που θα έβλαπταν την ειρηνική συμβίωση Τούρκων και Ελλήνων. Οι μπέηδες της Καστοριάς ανάγκασαν τον καϊμακάμη να παραδώσει στον Καραβαγγέλη το σώμα του Μελά, το οποίο και τάφηκε στον περίβολο από το βυζαντινό παρεκκλήσι των Ταξιαρχών κοντά στο Μητροπολιτικό Μέγαρο Καστοριάς. Το 1907 ο Στέφανος Δραγούμης ζήτησε από τον Καραβαγγέλη να παρευρεθεί η Ναταλία στην μετά τριετία εκταφή του σώματος του συζύγου της καθώς και να του δοθεί το κεφάλι του Μελά. Ο Καραβαγγέλης φρόντισε να έρθει το κεφάλι του Μελά από το Πισοδέρι στην Καστοριά και η Ναταλία επιβεβαίωσε, χάρη σε τρία χρυσά δόντια που η αδερφή του δεσπότη, Κλεονίκη, εντόπισε στο στόμα του, ότι επρόκειτο για το κεφάλι του Μελά, το οποίο ο Καραβαγγέλης έθαψε στην Καστορια μαζί με το υπόλοιπο σώμα, κάτω από την Αγία Τράπεζα του μητροπολιτικού ναού της πόλης. Τον Ιούλιο του 1950 τα οστά του Μελά μεταφέρθηκαν σε τάφο στο εσωτερικό του παρεκκλησίου των Ταξιαρχών.
Στις 16 Οκτωβρίου ο Πύρζας έστειλε με καθυστέρηση ενημερωτική επιστολή στο προξενείο του Μοναστηρίου, το τηλεγράφημα του οποίου της 17ης Οκτωβρίου προς το ελληνικό ΥπΕξ έφθασε στην Αθήνα στις 18, οπότε και ενημερώθηκαν για το θάνατο του Μελά οι Δραγούμηδες, ενώ την επομένη το νέο δημοσιεύθηκε στον τύπο. Στις εκκλησίες της Ελλάδας τελέστηκαν μνημόσυνα για το Μελά, ενώ στα σχολεία εκφωνήθηκε μια ομιλία συνταγμένη από την «Επίκουρο των Μακεδόνων Επιτροπή» που τον εξυμνούσε ως γενναίο «Βουλγαροκτόνο», απόστολο της Μεγάλης Ιδέας και φιλόπατρι θυσιασθέντα υπέρ της ελευθερίας, αντάξιο των μεγάλων ανδρών της αρχαίας Ελλάδας. Στο Μελά αφιέρωσε ένα ποίημά του ο ποιητής Κωστής Παλαμάς. Σύμφωνα με την αφήγηση που κυριάρχησε, ο Μελάς βρήκε εκούσιο θάνατο αψηφώντας χάρη στη φιλοπατρία του τους κινδύνους που διέτρεχε, καθώς ο αθηναϊκός τύπος έγραψε ότι ο Μελάς πυροβολήθηκε αφότου είχε διασπάσει μαζί με το σώμα του τις γραμμές των τούρκων στρατιωτών. Η διασπορά πολλών διαφορετικών φημών σχετικά με το γεγονός και η προσπάθεια απόκρυψης ενοχλητικών λεπτομερειών —όπως του ότι οι μακεδονομάχοι ανέμεναν να μη δεχτούν επίθεση των οθωμανικών αρχών και του ότι αυτές τους επιτέθηκαν επειδή νόμιζαν ότι είναι βουλγαρική ομάδα, που "ευλόγως", κατά τον Έλληνα πρόξενο στο Μοναστήρι, αποκρύφθηκαν από την ελληνική κοινή γνώμη— κάλυψαν κάτω από ένα πέπλο μυστηρίου τις συνθήκες θανάτου του Μελά.
Στα μέσα Νοεμβρίου ανέλαβε ως διάδοχος του Μελά στη θέση του αρχηγού των ελληνικών σωμάτων στη δυτική Μακεδονία ο Γεώργιος Τσόντος, που έγινε γνωστός ως «καπετάν Βάρδας», κατάφερε τα πρώτα αξιόλογα πλήγματα στον αντίπαλο, αποκατέστησε το κύρος της ελληνικής πλευράς στα μάτια των ντόπιων και αναδείχθηκε ο σημαντικότερος αξιωματικός του Μακεδονικού Αγώνα. Το 1907 ο Τσόντος-Βάρδας πληροφορήθηκε ότι δύο χρόνια νωρίτερα, το 1905, φοβούμενος για τη ζωή του, επειδή είχε θανατώσει το Μελά, ο Ντίνε μετανάστευσε στις ΗΠΑ. Τρία χρόνια αργότερα, ένας Έλληνας πράκτορας έγραψε στον πεθερό του Μελά, Στέφανο Δραγούμη, ότι συνέχιζε να αναζητεί τον Ντίνε αποφασισμένος να του δώσει «οικτρόν θάνατον» ως προδότη και υπεύθυνο για το θάνατο του Μελά.
Υστεροφημία.
Αν και ο Μελάς ήταν ιδανικός για το έργο της προώθησης του ελληνισμού στη Μακεδονία, τα άμεσα αποτελέσματα της δράσης του ως οπλαρχηγού ήταν πενιχρά. Ο θάνατος του, όμως, κατά το πρότυπο του παραδοσιακού «παλληκαριού», σε μια περίοδο κατά την οποία ο τακτικός στρατός θεωρούνταν άνευ αξίας, ενώ οι άτακτοι πολεμιστές ο αληθινός "στρατός του έθνους", κατέστησε το Μελά μέλος του ελληνικού εθνικού πανθέου, συγκλόνισε την κοινή γνώμη της εποχής, εξώθησε πολλούς εθελοντές να ακολουθήσουν το παράδειγμά του και κατέστησε αδύνατο για τις ελληνικές κυβερνήσεις να παραβλέψουν την υπόθεση της Μακεδονίας. Το 1907 ο Ίωνας Δραγούμης δημοσίευσε με το ψευδώνυμο "Ίδας" το βιβλίο "Μαρτύρων και ηρώων αίμα", όπου διηγείται την πορεία και τη δράση του Μελά στη Μακεδονία. Ήδη πριν την ένταξη της Μακεδονίας στο ελληνικό κράτος, ο Μελάς έγινε εθνικός ήρωας και σύμβολο του Μακεδονικού Αγώνα. Σύμφωνα με μια φήμη που αποτυπώθηκε σε προπαγανδιστικό επιστολικό δελτάριο σε φάση έντασης της ελληνοβουλγαρικής σύγκρουσης, η τελευταία του φράση πριν ξεψυχήσει ήταν «Βούλγαρος να μη μείνη». Σε συνθήκες μυστικότητας ο Καστοριανός φωτογράφος Λεωνίδας Παπάζογλου φωτογράφησε το στεφανωμένο τάφο του Μελά και οι παραχθείσες εικόνες αναπαρήχθησαν στον ελληνικό τύπο και κατόπιν ως καρτ ποστάλ. Η φωτογραφία του Μελά με αντάρτικη περιβολή, μαζί με τον πίνακα που την ίδια χρονιά φιλοτέχνησε με βάση αυτήν ο Γεώργιος Ιακωβίδης, έγινε το γνωστότερο και μακροβιότερο σύμβολο του Μακεδονικού Αγώνα. Κατά τον ιστορικό Βασίλη Γούναρη, η ιστορία και η σημασία της φωτογραφίας αυτής «είναι το καλύτερο παράδειγμα της απόστασης που χωρίζει τη συμβολική, σχεδόν μυθική, σημασία του Μακεδονικού αγώνα από την ιστορία του». Ως εθνομάρτυρας και σύμβολο του Μακεδονικού Αγώνα, ο Μελάς εικονίστηκε με την ενδυμασία του Μακεδονομάχου και από το ζωγράφο Θεόφιλο.
Την περίοδο του Μεσοπολέμου, όταν η εν εξελίξει προσπάθεια αφομοίωσης των σλαβόφωνων στο ελληνικό έθνος και η συνέχιση ύπαρξης διαμαχών μεταξύ των πολιτικά ενεργών Μακεδονομάχων οδηγούσε στον αποκλεισμό του Μακεδονικού Αγώνα από τον επίσημο δημόσιο λόγο, η απότιση φόρου τιμής στο Μελά λειτούργησε ως υποκατάστατο της δημόσιας μνημόνευσης του Μακεδονικού Αγώνα. Το όνομα του Μελά δόθηκε το 1927 στη Στάτιστα, το χωριό όπου σκοτώθηκε, που ονομάζεται σήμερα Μελάς, και σε μία «Εθνική Οργάνωση» ντόπιων κυρίως Μακεδονομάχων που ιδρύθηκε τον ίδιο χρόνο, γρήγορα εξαπλώθηκε σε πόλεις και κωμοπόλεις της Μακεδονίας, στόχευε στην ικανοποίηση μέσω πελατειακών δικτύων αιτημάτων υλικής αποκατάστασης των μελών της και ιδεολογία της οποίας ήταν η αντικομμουνιστική εθνικοφροσύνη. Το 1931 ένα στρατόπεδο στο δυτικό τμήμα της Θεσσαλονίκης μετονομάστηκε προς τιμήν του σε «στρατόπεδο Παύλου Μελά». Το 1934 ανεγέρθηκε στον πρώτο τάφο του Μελά, στη Στάτιστα, ένα μνημείο, που τον Οκτώβριο του ίδιου έτους καταστράφηκε από αγνώστους (ο βενιζελικός γερουσιαστής Λεωνίδας Ιασωνίδης καταλόγισε την ευθύνη σε «βουλγαρίζοντας βουλγαροφώνους» της περιοχής), αλλά ανεγέρθηκε εκ νέου από την τοπική κοινότητα. Το δεύτερο μισό της δεκαετίας του 1940 η στοχευμένη παρουσίαση των κομμουνιστών ως "Βουλγάρων" και η θεώρηση του εμφυλίου πολέμου ως επανάληψη της ελληνοβουλγαρικής διένεξης των αρχών του αιώνα είχε ως αποτέλεσμα την επιστράτευση στην εθνικόφρονα ρητορική της εποχής των συμβολικών μορφών του Δραγούμη και του Μελά, το όνομα του οποίου δόθηκε σε μία σειρά από τοπόσημα και διοργανώσεις.
Το 1926 δημοσιεύθηκε ανώνυμα στην Αλεξάνδρεια και το 1963 επώνυμα στην Αθήνα μία βιογραφία του Μελά γραμμένη από τη σύζυγό του, Ναταλία Δραγούμη, συνοδευόμενη από την επιστολογραφία του και εικονογραφημένη από το Φώτη Κόντογλου. Η Ναταλία επενέβη στη γλώσσα του σημειωματαρίου του Μελά και των επιστολών του, ώστε να είναι περισσότερο κατάλληλη για δημοσίευση, και λογόκρινε αναφορές που υπήρχαν σε προσωπικές στιγμές του Μελά με την ίδια, τα παιδιά του ή την Έφη Καλλέργη, καθώς και σε πρακτικές που μπορούσαν να απομυθοποιήσουν το Μακεδονικό Αγώνα στην κοινή γνώμη, όπως την παροχή χρημάτων σε εμπλεκόμενους στον Αγώνα ή διηγήσεις του Μελά για την ανευθυνότητα πολλών από αυτούς. Το 1973, όταν η Ελλάδα βρισκόταν υπό στρατιωτική δικτατορία, κυκλοφόρησε η ταινία "Παύλος Μελάς" του σκηνοθέτη Φίλιππου Φυλακτού με το Λάκη Κομνηνό στον πρωταγωνιστικό ρόλο. Πριν γυριστεί η ταινία διορίστηκε ένας λοχαγός για να επεξεργαστεί το σενάριό της και διατάχθηκε από το ΥπΕξ να αποκρυφθεί ότι η ταινία ήταν παραγωγή του Αρχηγείου Στρατού. Την προβολή της ταινίας παρακολούθησαν όλα τα σχολεία της χώρας.
Το σπίτι όπου βρήκε το θάνατο ο Μελάς μετατράπηκε σε μουσείο το 1963 και έκτοτε κάθε χρόνο τελείται στο Μελά μνημόσυνο, το οποίο παρακολουθεί πολύς κόσμος και αξιωματούχοι. Την περίοδο του Μακεδονικού, στις αρχές της δεκαετίας του '90, μετά την ανεξαρτητοποίηση της Γιουγκοσλαβικής Μακεδονίας, σημειώθηκε αναζωπύρωση του ενδιαφέροντος για το Μελά και η ενενηκοστή επέτειος του θανάτου του κηρύχθηκε σχολική αργία. Στην Ελλάδα ο Μελάς θεωρείται σύμβολο του Μακεδονικού Αγώνα και συχνά παρουσιάζεται, ως συνδεόμενος με τον αγώνα υπεράσπισης της ελληνικότητας της Μακεδονίας, μαζί με το Μέγα Αλέξανδρο, όπως τους απεικόνισε και ο Νίκος Εγγονόπουλος στον πίνακα «Οι δύο Μακεδόνες». Πολλά προσωπικά του αντικείμενα εκτίθενται τώρα στο Μουσείο Μακεδονικού Αγώνα Θεσσαλονίκης και στο Μουσείο "Παύλος Μελάς" στην Καστοριά. Πλήθος από ανδριάντες του ανεγέρθηκαν σε πλατείες πόλεων μεταξύ των οποίων στη Θεσσαλονίκη, στο Ελευθέριο - Κορδελιό, την Αθήνα, τη Δράμα και σε άλλες πόλεις της Ελλάδας, προτομές και μνημεία. Ακόμη σχολεία, πλατείες και οδοί ανά την Ελλάδα φέρουν το όνομά του. Στη Θεσσαλονίκη, με το πρόγραμμα «Καλλικράτης» οι δήμοι Σταυρούπολης, Πολίχνης και Ευκαρπίας ενώθηκαν το 2010 σε έναν δήμο, στα όρια του οποίου ανήκει το στρατόπεδο «Παύλου Μελά» (που έπαψε να λειτουργεί το 2006) και ο οποίος έχει την ονομασία Παύλος Μελάς. Το σπίτι του Μελά στην Κηφισιά εγκαταλείφθηκε, αλλά το 2009 αναγνωρίστηκε ως μνημείο, δωρήθηκε στο Υπουργείο Άμυνας και το 2020 αποκαταστάθηκε.
Επιπλέον βιβλιογραφία.
. ∙ Τάκης Παπανικολάου, Μορφές της Ιστορίας σε ποιητική Μετάπλαση, από τον Αλκιβιάδη και τους Γράκχους ως τον Τόμας Μπέκετ και τον Παύλο Μελά, εκδόσεις Αντωνίου Ν. Σάκκουλα Ε.Ε, 2021
∙ Μίτση Πικραμένου, "Παύλος Μελάς, ωραίος ως Έλλην. Μυθιστορηματική βιογραφία", εκδ. Τετράγωνο, 20
∙ Ντίνος Χριστιανόπουλος, "Ο Παύλος Μελάς Σε Ποιήματα Μακεδόνων Ποιητών. Εκατό χρόνια από το θάνατό του" (Θεσσαλονίκη: Μουσείο Μακεδονικού Αγώνα / Κυρομάνος, 2004).

</doc>
<doc id="50107" url="https://el.wikipedia.org/wiki?curid=50107" title="Γερμανός Καραβαγγέλης">
Γερμανός Καραβαγγέλης

Ο Γερμανός Καραβαγγέλης (Στύψη Λέσβου, 16 Ιουνίου 1866 - Βιέννη, 11 Φεβρουαρίου 1935), ήταν Έλληνας επίσκοπος, που διατέλεσε Μητροπολίτης Καστορίας και διαδραμάτισε σημαντικό ρόλο στη διάρκεια του Μακεδονικού Αγώνα οργανώνοντας αντάρτικα σώματα με ντόπιους Μακεδόνες οπλαρχηγούς, με συνέπεια να αναδειχθεί μία από τις σημαντικότερες μορφές του Αγώνα. Το 1913 έγινε τοποτηρητής του Πατριαρχείου και το 1924 Έξαρχος στη Βιέννη, όπου το 1935 πέθανε και ετάφη. Τα οστά του μεταφέρθηκαν στην Καστοριά το 1959.
Πρώτα χρόνια.
Ο Καραβαγγέλης γεννήθηκε στη Στύψη της Λέσβου στις 16 Ιουνίου του 1866, από Ψαριανό πατέρα. Οι γονείς του Χρυσόστομος και Μαρία απέκτησαν, εκτός από τον πρωτότοκο Στυλιανό (τον μετέπειτα Γερμανό) και άλλα επτά παιδιά: έξι κορίτσια και ένα αγόρι, από τα οποία το αγόρι και ένα κορίτσι πέθαναν νωρίς.Μεγάλωσε στο Αδραμύττιο της Μικράς Ασίας, όπου μετακόμισε η οικογένειά του, όταν ο Στυλιανός ήταν δύο χρονών· εκεί ο πατέρας του άνοιξε εμπορικό κατάστημα. Από το Αδραμύττιo θα φύγει νέος πια, με υποτροφία που του χορηγεί, εκτιμώντας την ευφυΐα του, την φιλομάθειά του και το επιβλητικό παρουσιαστικό του, ο Μητροπολίτης Εφέσου Αγαθάγγελος, για να σπουδάσει στη Θεολογική Σχολή της Χάλκης, από την οποία θα αποφοιτήσει με άριστα το 1888. Την ημέρα της αποφοίτησης, χειροτονήθηκε διάκονος από τον Πατριάρχη Διονύσιο Ε΄ και πήρε το όνομα "Γερμανός", προς τιμήν του ιδρυτή της Σχολής, Πατριάρχη Γερμανού Δ΄. Κατόπιν, συνέχισε τις σπουδές του, με δαπάνες του πλούσιου ομογενή Παύλου Στεφάνοβικ Σκυλίτση, σπουδάζοντας επί τριετία φιλοσοφία στο Πανεπιστήμιο της Λειψίας και της Βόννης. 
Καθηγητής στη Θεολογική Σχολή της Χάλκης.
Μετά την ανακήρυξή του σε διδάκτορα επέστρεψε στη Κωνσταντινούπολη. Εκεί το 1891 διορίστηκε καθηγητής της ονομαστής Θεολογικής Σχολής της Χάλκης. Με αυτή την ιδιότητα δίδαξε με ζήλο εκκλησιαστική ιστορία, ομιλητική και Θεολογία. Συνέγραψε εγκυκλοπαίδεια της Θεολογίας καί διάφορα επιστημονικά έργα, εκκλησιαστικούς λόγους, τήν περί τού Πάσχα ιστορικήν επιστημονικήν διατριβήν και άλλες μελέτες που δημοσιεύθηκαν σε περιοδικά και εφημερίδες. Το 1896 χειροτονήθηκε επίσκοπος Πέραν με τον τίτλο "επίσκοπος Χαριουπόλεως", όπου και ανέπτυξε σπουδαία δράση, αφενός καταπολεμώντας ξένη ανθελληνική προπαγάνδα και αφετέρου για την ελληνοπρεπέστερη μόρφωση των Ελλήνων μαθητών, αποσπώντας τους από ξένες σχολές, που είχαν στο μεταξύ ιδρυθεί, ιδίως των Καθολικών Γάλλων. Χαρακτηριστικά, απέσπασε 130 έλληνες μαθητές από τη σχολή "Παπάζ Κιοπρού" και τους έπεισε να γραφτούν στο νεόκτιστο Ζωγράφειο Λύκειο ενώ ίδρυσε και Παρθεναγωγείο για τα κορίτσια που για χρόνια έφερε το όνομα "Παρθεναγωγείο Καραβαγγέλη". Οργάνωσε μαθήματα τις Κυριακές, κύρηττε ακατάπαυστα και συμμετείχε στην εκπαίδευση κι επιλογή νέων άξιων κληρικών. 
Μητροπολίτης Καστορίας.
Το 1900 τοποθετείται Μητροπολίτης Καστορίας (σημερινής Καστοριάς), από τον Πατριάρχη Κωνσταντίνο Ε΄, κατόπιν προτροπής του Έλληνα πρέσβη Νικόλαου Μαυροκορδάτου. Από της ενθρόνισής του άρχισε με τους πύρινους λόγους του να εμψυχώνει και να αναπτερώνει το ηθικό των Ελλήνων της περιοχής και να οργανώνει ένοπλα σώματα κατά των ομοίως ενόπλων Βουλγάρων Εξαρχικών, που επιχειρούσαν την προσάρτηση των ελληνογενών χριστιανικών πληθυσμών στη Βουλγαρική Εξαρχία. Μαζί και με άλλους ιεράρχες της περιοχής που έδρασαν ομοίως ακολουθώντας το παράδειγμά του, ο Μακεδονικός Αγώνας γενικεύθηκε. Κατάφερε πολλά χωριά και κωμοπόλεις να αποσκιρτήσουν από τη Βουλγαρική Εξαρχία και να επανενταχθούν στο Οικουμενικό Πατριαρχείο.Παράλληλα, στην πολιτική σκηνή ζήτησε την επίσημη παρέμβαση του Ελληνικού Κράτους στον Αγώνα, προκειμένου να μη μένει η πρωτοβουλία στους Βουλγάρους. Βέβαια το αίτημά του εκείνο είχε περισσότερο θρησκευτικό χαρακτήρα, παρά εθνικο-κεντρικό. Οι προσπάθειές του εκείνες, στέλνοντας σχετικές εκθέσεις στους Έλληνες πρωθυπουργούς Α. Ζαΐμη και Θ. Δεληγιάννη, τελικά απέδωσαν, όταν το 1904 η Ελλάδα -υπό την πίεση και της κοινής γνώμης- απεφάσισε την ενεργή συμμετοχή της στον ένοπλο αγώνα αντίστασης. 
Ο ελληνικός κλήρος, ως ήταν επόμενο, υποστήριξε με μανία την τότε επιχείρηση του ελληνικού κράτους, με συνέπεια ο μητροπολίτης Γερμανός Καραβαγγέλης να καταστεί ο μεγαλύτερος εχθρός του Βουλγαρικού Κομιτάτου. Πολλά στοιχεία για τη δράση του αντλούνται από τα απομνημονεύματά του, τα οποία δημοσιεύτηκαν από το Ίδρυμα Μελετών Χερσονήσου του Αίμου (ΙΜΧΑ) (Καραβαγγέλης Γερμανός, Μητροπολίτης Καστοριάς: Ο Μακεδονικός Αγών). .
Ο Γερμανός Καραβαγγέλης κατέστη ο πρώτος και ο πιο επίμονος υπέρμαχος του αντιανταρτικού κινήματος σε συνεργασία με τον δραστήριο πρόξενο της Ελλάδας στο Μοναστήρι Ίωνα Δραγούμη και το 1904 με τον Παύλο Μελά. Στην αρχή προσπάθησε με τα κηρύγματά του να συνετίσει τους πάντες, ότι ανήκουν στο Πατριαρχείο της Κωνσταντινούπολης και μόνο, ενώ ως εθνότητα που κατοικεί στη περιοχή είναι όλοι Έλληνες. Στις ομιλίες του εκείνες δεν δίστασε αρχικά να επισκεφτεί τους ίδιους τους κομιτατζήδες, όπως και τον αρχικομιτατζή Βασίλ Τσακαλάρωφ. Στα επόμενα όμως 7 χρόνια (1900 - 1907) όπου γενικεύτηκαν οι καταστροφές και οι σκοτωμοί, ως μητροπολίτης Καστοριάς ύψωσε το σύνθημα «Βούλγαρος να μη μείνει».Έφιππος ο ίδιος και με το όπλο (μάνλιχερ) στον ώμο, από κοινού με τον αξιωματικό του ελληνικού στρατού Βάρδα, ο Καραβαγγέλης εμπνέει και δημιουργεί τις απαραίτητες προϋποθέσεις για την εκδίκηση των σφαγών, που συγκλόνισαν τότε τον κόσμο. Μεταξύ αυτών των αντιποίνων ήταν και η σφαγή στη Ζαγορίτσανη, για την οποία ο ίδιος ο Γερμανός Καραβαγγέλης γράφει:
Είναι πολύ φυσικό, κάτω από εκείνη την αντιπαλότητα και το θρησκευτικό μένος να συνέβησαν και διάφορα έκτροπα, στα οποία φέρεται να συνήργησε ο επίσκοπος Γερμανός, χωρίς όμως και να έχουν όλα αποδειχθεί, όπως ότι χρησιμοποιούσε υπηρεσίες μισθωτών δολοφόνων - τούρκων ληστών και πλήρωνε 5 (τουρκικές) λίρες για να του φέρουν το κομμένο κεφάλι ανθρώπου, που ο ίδιος είχε επιλέξει: ο Κότε (Κώττας Χρήστου) από το χωριό Ρούλια Καστοριάς έσφαξε τον -τραυματισμένο στην επανάσταση- βοεβόδα Λάζαρ Ποπτράικοφ και ο Γερμανός, αφού, όπως εικάζεται, πλήρωσε τάχα για το κεφάλι εκείνου 50 λίρες (!), ανήρτησε στο γραφείο του φωτογραφία τού κομμένου κεφαλιού, το οποίο τάφηκε μυστικά στον κήπο της Μητρόπολης Καστοριάς, σύμφωνα με κατοπινή διήγηση του ίδιου του Καραβαγγέλη στην Πηνελόπη Δέλτα.
Ως ηγέτης τού αντιβουλγαρικού ανταρτικού κινήματος, ο ίδιος γράφει: "Οι αντάρτικες ομάδες μεγάλωναν και αυξανόταν συνεχώς (παραθέτονται τα ονόματα 30 Κρητών, που ήταν επικεφαλής τέτοιων ομάδων). Διατηρούσα μαζί τους τακτική επαφή, μέσω του προξενείου του Μοναστηρίου και των μητροπολιτών. Συναντιόμουν προσωπικά μαζί τους και τους συμβούλευα να σκοτώνουν όλους τους ιερείς και βούλγαρους δασκάλους." (χαρακτηριστικό σημείο του θρησκευτικού και μόνο μένους).
Δυσαρεστημένος με τον Κώττα, που κωλυσιεργούσε στη δράση του απέναντι στο Μήτρο Βλάχο, με τον οποίο ήταν αδελφοποιτοί, και πληροφορούμενος μία μεταξύ τους συνάντηση το Μάιο του 1904, ο Καραβαγγέλης αποφάσισε να τον καταδώσει στις οθωμανικές αρχές. Με εντολή του Καραβαγγέλη, ο Παύλος Κύρου, παλιός φίλος και συμπολεμιστής του Κώττα, οδήγησε τον Ιούνιο του 1904 ένα τουρκικό απόσπασμα στο σπίτι του Κώττα στη Ρούλια με αποτέλεσμα ο Κώττας να συλληφθεί, να φυλακιστεί και τον επόμενο χρόνο να απαγχονιστεί.
Για τους σκοπούς που επιδίωκε, ενδεικτική είναι η προφητική δήλωσή του στον Χ. Μπρέιλσφορντ σε μια από τις συναντήσεις τους μετά από την εξέγερση του Ιλίντεν: "Η συμμαχία μας με τους Τούρκους είναι προσωρινή. Θα έρθει η μεγάλη ημέρα, όταν ο Ελληνισμός θα προβάλει τα δικαιώματά του. Αλλά πρώτης προτεραιότητας είναι η ανάγκη συντριβής των Βουλγάρων."
Η δράση αυτού του μητροπολίτη είναι χαρακτηριστική για το ρόλο της ελληνικής ορθόδοξης Εκκλησίας στον αγώνα εναντίον των Βουλγαρο-μακεδόνων, που είχαν υπαχθεί στη Βουλγαρική Εξαρχία. Οι ελληνικές προσπάθειες για την προσάρτηση των εδαφών όπου κατοικούσαν και Βούλγαροι της Μακεδονίας, έγιναν δυνατές μετά την παρέλευση δέκα τουλάχιστον χρόνων από τη λήξη του Μακεδονικού Αγώνα και όχι χάρη στην αποτυχία της Εξέγερσης του Ίλιντεν (καλοκαίρι 1903), όπως πολλοί πρεσβεύουν, δεδομένου ότι δέκα χρόνια μετά, το 1913, υπεγράφη η πρώτη συνθήκη ανταλλαγής πληθυσμών μεταξύ Βουλγαρίας και Οθωμανικής Αυτοκρατορίας, που προηγήθηκε σαφώς της ελληνικής προσάρτησης.
Μητροπολίτης Αμασείας, Μητροπολίτης Ιωαννίνων.
Το 1907, με το τέλος του Μακεδονικού Αγώνα η Οθωμανική κυβέρνηση απαίτησε από τον Πατριάρχη Ιωακείμ Γ', μετά τις καταγγελίες Βουλγάρων και την επακόλουθη αφόρητη πίεση του Ρώσου πρεσβευτή Ζηνόβιεφ προς το Σουλτάνο, την απομάκρυνση του Γερμανού. Μετά από μήνες πιέσεων, ο Πατριάρχης αναγκάστηκε να δεχτεί κι ο Γερμανός αρχικά επέστρεψε στην Κωνσταντινούπολη ως Συνοδικός. Όταν όμως το Γενάρη του 1908 εχήρευσε η Μητρόπολη Αμάσειας, ο Πατριάρχης του ζήτησε και πάλι να γυρίσει κοντά στο ποίμνιο που τον χρειαζόταν κι ανέλαβε Μητροπολίτης Αμάσειας στις 5 Φεβρουαρίου 1908, με έδρα την Σαμψούντα. Ο Γερμανός και εκεί ανέπτυξε έντονη εθνική δράση, δημιουργώντας σχολεία στα πιο απομακρυσμένα χωριά και ιδρύοντας γυμνάσιο για να μαθαίνουν τα παιδιά ελληνικά, αλλά και ένοπλες ομάδες κατά των Τούρκων ατάκτων, που λυμαινόταν την περιοχή. Το Γενάρη του 1913, μετά το θάνατο του Πατριάρχη Ιωακείμ διετέλεσε προσωρινά τοποτηρητής του πατριαρχικού θρόνου της Κωνσταντινούπολης. Συμμετείχε ως υποψήφιος και στην ψηφοφορία ανάδειξης νέου Πατριάρχη αλλά μετά από παρέμβαση τριμελούς επιτροπής της Εθνικής Αμύνης που τον θερμοπαρακαλούσε να αποσύρει την υποψηφιότητά του, υπάκουσε και διέθεσε τις ψήφους του στον Πατριάρχη Γερμανό Ε' που εξελέγη στις 28 Ιανουαρίου 1913. 
Ο Γερμανός επέστρεψε στην Αμάσεια και αντιστάθηκε σθεναρά στις διώξεις των Νεοτούρκων, αφιερώνοντας τις δυνάμεις του στην υπεράσπιση των δικαίων των Ελλήνων και Αρμενίων, έχοντας ως συνεργάτες το μητροπολίτη Χρύσανθο Τραπεζούντας, το συντοπίτη του από τη Λέσβο επίσκοπο Ευθύμιο Ζήλων και τον αρχιμανδρίτη Πλάτωνα Αϊβαζίδη. Κατά τις σφαγές των Αρμενίων έσωσαν εκατοντάδες αθώους, κρύβοντας άλλους μες στο μητροπολιτικό ναό κι άλλους σε σπίτια Ελλήνων. Τις πράξεις του αυτές αναγνώρισαν αρμενικές εφημερίδες στις ΗΠΑ. 
Για τις ενέργειές του αυτές συνελήφθη και στάλθηκε δέσμιος στην Κωνσταντινούπολη, όπου και φυλακίστηκε το 1917 για κάποιο χρονικό διάστημα, αλλά αποφυλακίστηκε χάρη σε ενέργειες του Πατριάρχη Γερμανού Ε'. Το στρατοδικείο του Κεμάλ Ατατούρκ, που εν τω μεταξύ πήρε με τα όπλα τον έλεγχο της κατάστασης, τον καταδίκασε ερήμην σε θάνατο το 1920 και τον κυνήγησε ανηλεώς. Στις 10 Μαρτίου 1921 ο Γερμανός πρότεινε στον υπουργό εξωτερικών της Ελλάδας Γεώργιο Μπαλτατζή, συνεργασία με Κούρδους και Αρμένιους εναντίον του εθνικιστικού κινήματος του Κεμάλ Ατατούρκ. Η ποντοαρμενική συνεργασία αποσκοπούσε στην ίδρυση μιας αυτόνομης χριστιανικής δημοκρατίας (κράτους) στην περιοχή του Πόντου. Η κυβέρνηση όμως του Γούναρη, απομονωμένη από τους συμμάχους, δεν πήρε καμιά πρωτοβουλία. Το Νοέμβρη του 1921 ήταν ο επικρατέστερος για να γίνει Πατριάρχης, αλλά προτίμησε και πάλι να δώσει τις ψήφους του στο Μελέτιο Μεταξάκη.
Τον Αύγουστο του 1922 βρισκόταν στο Βουκουρέστι της Ρουμανίας για τη στέψη του Ρουμάνου βασιλιά όταν συνέβη η Μικρασιατική Καταστροφή. Έσπευσε στην Κωστάντζα της Ρουμανίας για να πάρει το πλοίο για την Κωνσταντινούπολη, όμως τον πρόλαβαν τα τουρκικά στρατεύματα του Κεμάλ, που απαγόρευσαν την αποβίβασή του από το ατμόπλοιο αφού έλαβε επιστολή από τον Πατριάρχη οτι αν αποβιβαζόταν θα τον συνελάμβαναν και θα εκτελούνταν με βάση την απόφαση του στρατοδικείου. Για να τον προστατέψει ο Πατριάρχης τον διόριζε μητροπολίτη Ιωαννίνων, όπου μετέβη άμεσα με το ίδιο πλοίο. Έτσι απομακρύνθηκε οριστικά από τη Μητρόπολη Αμασείας. Τυπικά απώλεσε και τον τίτλο του μητροπολίτη Αμασείας στις 27 Οκτωβρίου 1922. Εξελέγη τυπικά το έτος 1923 Μητροπολίτης Ιωαννίνων. Στα Γιάννενα έμεινε για ένα χρόνο.
Έξαρχος στην κεντρική Ευρώπη (Αυστρία, Ουγγαρία, Ιταλία).
Αργότερα μετά και τη Συνθήκη της Λωζάνης το 1923 και την ανάρρηση στον Πατριαρχικό θρόνο του Γρηγορίου Z', κι ενω ο Γερμανός Καραβαγγέλης έκλεισε ένα χρόνο στα Ιωάννινα, τον Απρίλιο του 1924 έλαβε τηλεγράφημα από τον Πατριάρχη για τοποθέτησή του ως Μητροπολίτης Ουγγαρίας κι έξαρχος Κεντρώας Ευρώπης του Οικουμενικού Πατριαρχείου με έδρα τη Βουδαπέστη. Επρόκειτο για μια πολύ μικρή ελληνική κοινότητα με πενιχρή αμοιβή που δεν κάλυπτε ούτε τα έξοδα διαβίωσης του. Αρχικά αρνήθηκε και διαμαρτυρήθηκε με τηλεγράφημά του, όπως έκαναν και αρκετοί Ηπειρώτες, αλλά δεν εισακούστηκαν. Λόγος της δυσμενούς μετάθεσής του, σύμφωνα με την έρευνα του Μητροπολίτη Αυστρίας Μιχαήλ Στάικου, υπήρξε η πίεση στον Πατριάρχη από τον Αρχιεπίσκοπο Αθηνών Χρυσόστομο Α' (Παπαδόπουλο), που ήθελε να επαναφέρει στα Ιωάννινα τον φιλοβασιλικό/αντιβενιζελικό ιεράρχη Σπυρίδωνα Βλάχο, απομακρύνοντας τον γνωστό για το φιλοβενιζελικό του φρόνημα Γερμανό. Ο Γερμανός το θέωρησε ως εξορία κι εμπαιγμό και στις 24 Απριλίου παραιτήθηκε γραπτώς από τη θέση αυτή. Τότε η ελληνική κυβέρνηση πρότεινε στο οικουμενικό Πατριαρχείο τη μετάθεση της έδρας από τη Βουδαπέστη στη Βιέννη για την "Εξαρχία Κεντρώας Ευρώπης", ως επαρχίας της Μητρόπολης Θυατείρων, με μισθό από το Υπουργείου Εξωτερικών. Με τηλεγράφημά του ο Γερμανός στις 11 Αυγούστου προς τον Πατριάρχη αποδέχθηκε με τον όρο να του αποδοθεί ο τίτλος Μητροπολίτης Αμασείας και Έξαρχος Κεντρώας Ευρώπης.
Μετά την ανάληψη των καθηκόντων του στην Αυστριακή πρωτεύουσα τον Οκτώβριο ο Γερμανός μερίμνησε με κοπιώδη εργασία και πολυάριθμα ταξίδια για την αναζωογόνηση των αποδυναμωμένων ελληνικών κοινοτήτων σε Ιταλία, Αυστρία κι Ουγγαρία. Φρόντισε για τους εφημέριους, τους ναούς και τους απόδημους Έλληνες σε Βενετία, Μπρίντιζι, Λιβόρνο, Γένοβα, Μιλάνο, Ν(ε)άπολη, Τεργέστη, Κέτσκεμετ, Σέντες και Βουδαπέστη. Στη Βιέννη συνεργάστηκε άριστα με τον αρχιμανδρίτη, ιερατικό προϊστάμενο και μετέπειτα Μητροπολίτη Κυδωνίας κι Αποκορώνου Χανίων Αγαθάγγελο Ξηρουχάκη. Δοκιμάστηκε όμως από την πολύχρονη άρνηση του έτερου αρχιμανδρίτη της Βιέννης, ιερατικού προϊσταμένου της ενορίας Αγ.Γεωργίου Δημητρίου Γεωργιάδη να αποδεχθεί την πνευματική του δικαιοδοσία, που κρατούσε την ιστορική ελληνόφωνη κοινότητα για ιδιοτελείς λόγους πιστή στο Ρουμάνο επίσκοπο του Τσερνάουτσι (Cernăuți, σήμερα ανήκει στην Ουκρανία και είναι γνωστό ως Τσερνίβτσι). Επίσης την 1η Μαρτίου 1926 πικράθηκε από την απόφαση της δικτατορικής κυβέρνησης Θεόδωρου Πάγκαλου για περικοπή του μισθού του από 118 λίρες σε μόλις 50, με τα οποία αδυνατούσε να αποπληρώσει κατοικία, διατροφή, έξοδα περιοδείας και ξενοδοχεία, εξαρτώμενος σχεδόν αποκλειστικά σε δωρεές των ελάχιστων πιστών. Αναγκάστηκε για το λόγο αυτό να ζει μακριά από τη Βιέννη, και συγκεκριμένα στην Αθήνα όπου κατείχε ιδιόκτητη κατοικία στο Ψυχικό.
Θάνατος και ταφή.
Πέθανε πάμπτωχος από εγκεφαλικό επεισόδιο στις 11 Φεβρουαρίου του 1935 σε ηλικία 69 ετών στην πόλη Μπάντεν, 30 χιλιόμετρα νότια από τη Βιέννη, σε ξενοδοχείο όπου είχε προσωρινά καταλύσει, μόνος και "ξένος μέσα σε ξένους". Η αδερφή του Κλεονίκη έφτασε αμέσως από το Βουκουρέστι, όπου διέμενε μόνιμα, και προσπάθησε να μεταφερθή η σορός του για ενταφιασμό στην Αθήνα, με γραπτό αίτημα εκ μέρους του επιτετραμμένου της ελληνικής πρεσβείας Δημήτριου Τζιρακόπουλου. Το ίδιο ήταν κι επιθυμία του, όπως προκύπτει από τη διαθήκη του, όπου ζητούσε η εξόδιος ακολουθία του να τελεστεί στον Ι.Ν Αγίου Γεωργίου Καρύτση ""μεθ' ενός μόνον ιερέως, άνευ διακόνου, ως κι άνευ της παρουσίας αντιπροσώπου της Ελληνικής Πολιτείας και της Εκκλησίας ομοίως", όπως έγραφε γεμάτος πίκρα και παράπονο για την αχαριστία που 'χε βιώσει. Ούτε κι αυτό όμως δεν έγινε δεκτό στην Αθήνα, αφού "ούτε νεκρόν επεθύμουν τον εκκλησιαστικόν άνδρα κι εθνικόν ήρωα εις το Άστυ"". Γι' αυτό η σορός του Καραβαγγέλη ετάφη σε λιτό μνήμα στη Βιέννη (Zentralfriedhof) από τον αρχιμανδρίτη Αγαθάγγελο Ξηρουχάκη. 
Απομνημονεύματα και μετακομιδή των οστών του στην Καστοριά.
Τα απομνημονεύματα που έγραψε ειδικά για τον Μακεδονικό Αγώνα, εκδόθηκαν από την Εταιρεία Μακεδονικών Σπουδών το 1959. Το ίδιο έτος το «Ίδρυμα Μελετών της Χερσονήσου του Αίμου» από κοινού με την «Εταιρεία Μακεδονικών Σπουδών» επιχορήγησαν τη μεταφορά των οστών του με τιμητική συνοδεία αρχικά στη Θεσσαλονίκη και στη συνέχεια στην Καστοριά, όπου και τοποθετήθηκαν σε κρύπτη κάτω από τον ανδριάντα του.

</doc>
<doc id="50108" url="https://el.wikipedia.org/wiki?curid=50108" title="Λάμπρος Κορομηλάς">
Λάμπρος Κορομηλάς

Ο Λάμπρος Κορομηλάς (1856 - 1923) ήταν διαπρεπής Έλληνας οικονομολόγος, πολιτικός και διπλωμάτης.
Βίος.
Ο Λάμπρος Κορομηλάς γεννήθηκε στην Αθήνα το 1856 και πέθανε στη Νέα Υόρκη το 1923. Ήταν δευτερότοκος γιος του εκδότη Ανδρέα Κορομηλά. Μετά τη περάτωση των εγκυκλίων σπουδών του, συνέχισε σπουδές στο εξωτερικό, στο Τύμπιγκεν και το Παρίσι, όπου και ανακηρύχθηκε διδάκτωρ των φυσικομαθηματικών στη Γερμανία, καθώς και των οικονομικών και πολιτικών επιστημών στη Γαλλία. Όταν επανήλθε στην Ελλάδα, ανέλαβε για λίγο χρόνο τη διεύθυνση του εκδοτικού οίκου του πατέρα του και αργότερα το Εθνικό Τυπογραφείο. Στη συνέχεια διαδέχθηκε τον αδελφό του Δημήτριο στη διεύθυνση της "Εφημερίδας", που την ανέδειξε σε σπουδαίο πολιτικό όργανο με τα άρθρα που φιλοξενούσε. Το 1892 δημοσίευσε το περισπούδαστο τότε άρθρο "Έσοδα και φόροι", που αποτέλεσε σημαντικό βοήθημα στους τότε ξένους οικονομολόγους, οι οποίοι είχαν αναλάβει την εξυγίανση της ελληνικής οικονομίας. 
Ο Λάμπρος Κορομηλάς έλαβε μέρος στη Κρητική επανάσταση του 1896, καθώς και στον Ελληνοτουρκικό πόλεμο του 1897. Από το 1897 μέχρι το 1899 διετέλεσε γενικός γραμματέας του υπουργείου Οικονομικών. Τον αυτό χρόνο άρχισε εντατικά μαθήματα εκμάθησης της βουλγαρικής και τουρκικής γλώσσας, προκειμένου να αφιερωθεί στον Μακεδονικό Αγώνα. Εργαζόμενος έτσι παρασκηνιακά, εμφανίσθηκε στο προσκήνιο του αγώνα εκείνου· τον Φεβρουάριο του 1904 τοποθετήθηκε πρόξενος στη Φιλιππούπολη, όπου έδρευαν τα βουλγαρικά κομιτάτα, των οποίων παρακολουθούσε τους τρόπους και μεθόδους εργασίας των, υποδυόμενος ακόμη και τον ομοϊδεάτη τους. Έτσι τον Σεπτέμβριο του ίδιου έτους τοποθετήθηκε Γενικός Πρόξενος της Ελλάδος στη Θεσσαλονίκη, όπου έδρασε εκεί μέχρι το καλοκαίρι του 1907, όταν επίμονα ζητήθηκε η ανάκλησή του, τόσο από τον ίδιο τον Σουλτάνο όσο και από τις Μεγάλες Δυνάμεις, θεωρούμενος ως υπαίτιος του τορπιλισμού του περίφημου συμμαχικού σχεδίου της Μυρτσέγης. Παρά ταύτα ο Βασιλιάς Γεώργιος Α΄ τον προήγαγε σε Πρέσβη και τοποθετήθηκε στην Πρεσβεία της Ελλάδος στις ΗΠΑ, στην Ουάσιγκτον. 
Στη διάρκεια της τριετούς παραμονής του στις ΗΠΑ (1907-1910), ο Λ. Κορομηλάς κατάφερε, αφενός να ενώσει τους κατεσπαρμένους εκεί Έλληνες, να δημιουργήσει την "Πανελλήνια Ένωση" και να τακτοποιήσει πολλά εργατικά ζητήματα των μεταναστών με το αμερικανικό δημόσιο, αφετέρου και να ανοίξει νέους ορίζοντες δραστηριότητας σε διάφορα περισσότερο πλουτοπαραγωγικά επαγγέλματα, αντί της προσφοράς εργασίας μόνο σε εργοστάσια. Λέγεται πως η ιδέα ανάπτυξης συνοικισμών ελληνικού χαρακτήρα, όπως στην Αστόρια, ήταν ιδέα του Λ. Κορομηλά. Το 1910, όταν επανήλθε στην Ελλάδα, παραιτήθηκε του διπλωματικού σώματος και αναμίχθηκε με την πολιτική, όπου αναδείχθηκε βουλευτής και ανέλαβε υπουργός Οικονομικών στη κυβέρνηση Βενιζέλου. Εν όψει του επερχόμενου τότε βαλκανικού πολέμου, κατάφερε στη διετία 1910-1912 να συγκεντρώσει σημαντικό αποθεματικό κεφάλαιο για τις ανάγκες του πολέμου, που παρόμοιο δεν υπήρξε, ούτε είχε προβλεφθεί στον Ελληνοτουρκικό πόλεμο του 1897. Σημειώνεται, πως αυτά ακριβώς τα μέτρα αποτέλεσαν δίδαγμα και αργότερα αντιγραφή από τον Ιωάννη Μεταξά. Λίγο πριν την έκρηξη των Βαλκανικών πολέμων, ανέλαβε υπουργός των Εξωτερικών και -ενώ ο Λ. Κορομηλάς ήταν πολέμιος των Σλάβων- πρώτος αυτός εισηγήθηκε στην κυβέρνηση και στον Βασιλιά την αναγκαιότητα της Βαλκανικής συνεργασίας, ιδίως με τους Σέρβους και τους Βουλγάρους. Μάλιστα ζήτησε από τον Βασιλιά την ανάπτυξη περισσότερων σχέσεων με τους Βασιλείς των Χωρών αυτών. Όμως το 1913 ο Λ. Κορομηλάς διαφώνησε με τον Ε. Βενιζέλο και παραιτήθηκε· στη συνέχεια τοποθετήθηκε πρεσβευτής στη Ρώμη. Κατά τη διάρκεια της εκεί παραμονής του, έγινε αποδέκτης της ακύρωσης της μυστικής Συμφωνίας Βενιζέλου - Τιττόνι.
Τον Νοέμβριο του 1920 ο Λ. Κορομηλάς υπέβαλε υπόμνημα στον Βασιλιά Κωνσταντίνο Α΄, εκθέτοντας την ανησυχία του για την τροπή της μικρασιατικής εκστρατείας και τους λόγους που θα έπρεπε να αναβάλει την επιστροφή του στην Ελλάδα. Στη συνέχεια παραιτήθηκε και μετέβη στις ΗΠΑ, όπου και πέθανε (1923).
Γενικά η δράση του έπαιξε αποφασιστικό ρόλο, τόσο στο Μακεδονικό Ζήτημα, όσο και στις κατ΄ έναντι δράσεις των Βουλγάρων ως πολιτική απάντηση της Ελλάδας, αλλά και αργότερα στους Βαλκανικούς πολέμους, που οριστικοποίησαν την απελευθέρωση της Μακεδονίας.

</doc>
<doc id="50109" url="https://el.wikipedia.org/wiki?curid=50109" title="Ίωνας Δραγούμης">
Ίωνας Δραγούμης



</doc>
<doc id="50110" url="https://el.wikipedia.org/wiki?curid=50110" title="Λάππας Αχαΐας">
Λάππας Αχαΐας

Ο Λάππας ειναι χώριο της Αχαΐας. Το διάστημα 1998-2010 ανήκε στον πρώην Δήμο Λαρισσού. Με την συνένωση των δήμων το 2010 αποτελεί πλέον τοπική έδρα του Δήμου Δυτικής Αχαΐας.
Ιστορία.
Στο παρελθόν η έκταση είχε παραχωρηθεί από το δημόσιο στο βασιλικό ζεύγος και αποτελούσε μέρος του Βασιλικού κτήματος που έφτανε μέχρι την Αμαλιάδα. Στο Λάππα ήταν χτισμένες οι βασιλικές εγκαταστάσεις. Το 1923, το κτήμα επιστράφηκε στο Δημόσιο και στην περιοχή του Λάππα εγκαταστάθηκαν Έλληνες απο πολλά μέρη της Ελλάδος, κυρίως ορεινά και πρόσφυγες από την Μικρά Ασία. Στην αρχαιότητα η περιοχή ήταν τμήμα της Βουπρασίας χώρας.
Δημογραφικά στοιχεία.
Η δημογραφική εξέλιξη του οικισμού τον 21ο αιώνα είναι η εξής:
Λοιπά στοιχεία.
Στο Λάππα υπάρχει νηπιαγωγείο, δημοτικό, γυμνάσιο και λύκειο. Το δημοτικό σχολείο από τον Σεπτέμβριο του 2017 στεγάζεται σε νέο συγκρότημα, κοντά στον «Φορέα Διαχείρισης Υγροτόπων Κοτυχίου - Στροφυλιάς και Δάσους Στροφυλιάς - Λιμνοθάλασσας Κοτυχίου», ενώ το νηπιαγωγείο συνεχίζει να λειτουργεί στο παλιό κτίριο. Το γυμνάσιο και το λύκειο συστεγάζονται.
Στο κέντρο του χωριού στεγάζεται και το κέντρο πληροφόρησης του «Φορέα Διαχείρησης Υγροτόπων Κοτυχίου - Στροφυλιάς και Δάσους Στροφυλιάς - Λιμνοθάλασσας Κοτυχίου». Οι υγρότοποι αυτοί περιλαμβάνονται στους 11 υγροτόπους Ramsar στην Ελλάδα. Προτείνεται δε για ένταξη στο δίκτυο Natura 2000, ως ζώνη ειδικής προστασίας και τόπος κοινοτικού ενδιαφέροντος (σύμφωνα με τις οδηγίες 79/409/ΕΟΚ και 92/43/ΕΟΚ αντίστοιχα).
Μεγάλο πλεονέκτημα για το χωριό είναι η γειτνίασή του με το δάσος Στροφυλιάς και τους υγρότοπους γύρω ή κοντά σε αυτό, περιοχή με πλούσιο φυσικό κάλλος και δημοφιλή τουριστικό προορισμό καθότι εκεί βρίσκεται και η ειδυλλιακή παραλία της Καλόγριας με τους χαρακτηριστικούς αμμόλοφους που αποτελεί πόλο έλξης. Μέσα απ' το χωριό περνάει ο δεύτερος και πιο γρήγορος δρόμος, ώστε να πάει κάποιος στην παραλία της Καλόγριας.
Αθλητισμός.
Στον αθλητικό τομέα υπάρχει ο Ατρόμητος Λάππα 2015 ο οποίος είναι ποδοσφαιρικός σύλλογος με έδρα το Λάππα, ως μετεξέλιξη της παλιάς ομάδας του χωριού που την περίοδο 2013-15 είχε μετονομαστεί σε "Ατρόμητος Αχαΐας". Η αρχική ομάδα ιδρύθηκε το 1964 από ανθρώπους του χωριού με χρώματα το κόκκινο και το μπλε. Την σεζόν 2013-2014 ο Ατρόμητος Λάππα ανέβηκε στην Γ' Εθνική και έτσι άλλαξε ονομασία σε Ατρόμητος Αχαΐας και σαν έδρα του είχε το γήπεδο της Αγυιάς. Διαθέτει γήπεδο με φυσικό χλοοτάπητα και κερκίδες. 

</doc>
<doc id="50111" url="https://el.wikipedia.org/wiki?curid=50111" title="Δημήτριος Καλαποθάκης">
Δημήτριος Καλαποθάκης

Ο Δημήτριος Καλαποθάκης του Οικονόμου (1865 - 27 Μαΐου 1921), ήταν Έλληνας δημοσιογράφος και συγγραφέας, ιδρυτής της εφημερίδας "Εμπρός". 
Βιογραφία.
Γεννήθηκε το 1865 στην Αρεόπολη και πέθανε στη Γερμανία το Μάιο του 1921 κατά τη διάρκεια εγχείρησης.
Εγκαταλείποντας τις πανεπιστημιακές του σπουδές στην Αθήνα, όταν καταλήφθηκε η Θεσσαλία, μετέβη στο Βόλο όπου και εξέδωσε 
την εβδομαδιαία πολιτικοσατιρική εφημερίδα "Σατανάς(1881)". Η εφημερίδα εκδιδόταν κάθε Κυριακή έως το 1885, οπότε διέκοψε την κυκλοφορία της. Παράλληλα με τον "Σατανά" εξέδιδε και άλλη μια πολιτικοσατιρική εφημερίδα, τα "Άβδηρα", η οποία κυκλοφορούσε κάθε Τρίτη, άγνωστο μέχρι πότε.
Στις 26 Ιουνίου 1885, ο Καλαποθάκης εξέδωσε την εφημερίδα "Σημαία", η οποία κυκλοφορούσε κάθε Τετάρτη και Σάββατο και ήταν αμιγώς πολιτική και υποστήριζε την πολιτική του Χαρίλαου Τρικούπη χωρίς να έχει αξιόλογη κυκλοφορία.
Βασικός χρηματοδότης της ήταν ο τραπεζίτης και μετέπειτα πρωθυπουργός Στέφανος Σκαλούδης ο οποίος υπήρξε και βουλευτής του κόμματος το 1881.
Η Σημαία διέκοψε την κυκλοφορία της το 1889, όταν ο Σκουλούδης διέκοψε τη χρηματοδότησή της εφημερίδας, εξαιτίας των άσχημων οικονομικών της. Ο Καλαποθάκης έγραψε τότε στον Σκουλούδη: «Η Σημαία αποθνήσκει». «Αφήσατέ τη να πεθάνει εν ειρήνη» απάντησε ο Σκουλούδης. Ο Καλαποθάκης συνέχισε: «Ευαρεστηθήτε τουλάχιστον να αποστείλητε τα έξοδα της ταφής». Και ο Σκουλούδης σε αυστηρό τόνο: «Επιθυμώ να παραμείνη άταφος». Αυτό ήταν το τέλος της "Σημαίας".
Ο Καλαποθάκης δεν το έβαλε κάτω και τον επόμενο χρόνο, εξέδωσε την εφημερίδα "Σύνταγμα", που απηχούσε, όπως και η "Σημαία", τις απόψεις του Χαρίλαου Τρικούπη. Αποτέλεσε την πιο βραχύβια έκδοσή του, καθώς κυκλοφόρησε για δύο μήνες, από τον Δεκέμβριο του 1890 έως τον Φεβρουάριο του 1891. Μετά την αποτυχία και της νέας του εκδοτικής προσπάθειας ανέλαβε ιδιαίτερος γραμματέας του Χαρίλαου Τρικούπη, ενώ παράλληλα αρθρογραφούσε στην "«Ακρόπολις»" του Βλάση Γαβριηλίδη
Μετά την ήττα του Τρικούπη και την αποχώρηση του από την πολιτική άρχισε να εκδίδει την εφημερίδα "Εμπρός" (10 Νοεμβρίου 1896).
μία από τις σημαντικότερες της εποχής του, με μαχητική αρθρογραφία και με μεγάλη κυκλοφορία για τουλάχιστον 25 χρόνια που κυμαινόταν περίπου 15000 με 20000 φύλλα και βρισκόταν σε αντιπαλότητα με την εφημερίδα Σκριπ και τον εκδότη Ευάγγελο Κουσουλάκο
Το «Εμπρός» και ο Καλαποθάκης, υπέπεσαν σε δημοσιογραφική γκάφα στις 12 Σεπτεμβρίου 1906, όταν εξέθεσαν τον Μητροπολίτη Καστοριάς Γερμανό Καραβαγγέλη στις τουρκικές αρχές, ανακοινώνοντας την υποτιθέμενη δολοφονία του και πλέκοντας του το εγκώμιο ως Μακεδονομάχου, όμως στην πραγματικότητα είχε δολοφονηθεί ο μητροπολίτης Κορυτσάς Φώτιος.Και αναγκάστηκε να παραιτηθεί το 1907. 
Ηταν ο πρώτος που καθιέρωσε το χρονογράφημα και τις σελίδες πολιτισμού, εξασφαλίζοντας τις πιο σπουδαίες πένες της εποχής, ανάμεσά τους οι Ιωάννης Κονδυλάκης, Εμμανουήλ Ροΐδης, Αλέξανδρος Παπαδιαμάντης και Γρηγόριος Ξενόπουλος.
Υπήρξε μια από τις σημαίνουσες φυσιογνωμίες της τότε ελληνικής δημοσιογραφίας αλλά και ένας από τους κύριους διοργανωτές του Μακεδονικού Κομιτάτου, το 1904, προκειμένου ν΄ ανακοπεί ο εκβουλγαρισμός της Μακεδονίας και να βοηθήσει με όπλα, χρήματα και εφόδια τους Έλληνες Μακεδονομάχους. Υπήρξε πρόεδρος του Κομιτάτου μέχρι τη διάλυσή του ασκώντας πιέσεις στον Ράλλη και τον Θεοτόκη. Ενώ είχε προηγηθεί η ίδρυση της Εθνικής Εταιρείας με παρόμοιος στόχους.
Το 1909 υποστήριξε τον Στρατιωτικό Σύνδεσμο και την Επανάσταση στου Γουδή, αλλά στάθηκε επιφυλακτικός απέναντι στον Ελευθέριο Βενιζέλο. Στον Εθνικό Διχασμό τάχθηκε με το μέρος του βασιλιά, αλλά μετά τις επιτυχίες του Βενιζέλου στον Α' Παγκόσμιο Πόλεμο, υποστήριξε τον Κρητικό πολιτικό.
Μετά την έκρηξη της Οκτωβριανής Επανάστασης πήρε σαφή θέση κατά των μπολσεβίκων. Υποστήριζε πως ο σοσιαλισμός, προσπαθώντας να καταστήσει ελεύθερο τον άνθρωπο, καταλήγει να τον υποδουλώνει στον χειρότερο δυνάστη, το κράτος. Η οικονομική εξάρτηση από το κράτος, προσέθετε, συνεπαγόταν και την ηθική και την πνευματική του υποδούλωση. Επομένως, δεν υπήρχε λόγος να προσπαθήσει κανείς να υλοποιήσει τις επιταγές του σοσιαλισμού, καθώς αυτές περιόριζαν τελικά την ελευθερία του ατόμου.
Παράλληλα επί σειρά ετών ο Δ. Καλαποθάκης είχε επιδοθεί στη συγγραφή θεατρικών έργων, μεταξύ των οποίων είναι: η "Άλωση" (της Κωνσταντινούπολης), "Φωκάς ο Βουλγαροκτόνος", "Σαπφώ" (που ανεβάστηκε από το Εθνικό Θέατρο), ο "Προικοθήρας" κ.ά.
Ο Δημήτριος Καλαποθάκη πέθανε στη Γερμανία στις 27 Μαΐου 1921, κατά τη διάρκεια εγχείρησης. Ο θάνατός του ανακοινώθηκε από το Εμπρός στις 3 Ιουνίου: "Συντετριμμένοι υπό της οδύνης αγγέλλομεν τον θάνατον του ιδιοκτήτου και διευθυντού του "Εμπρός" ΔΗΜ. ΟΙΚ. ΚΑΛΑΠΟΘΑΚΗ επελθόντα εις Μόναχον τη μεσημβρία της 27ης Μαΐου και η κηδεία του έγινε στην Αθήνα στις 25 Ιουνίου. Την έκδοση του Εμπρός συνέχισε η χήρα του Αικατερίνη Καλαποθάκη και από το 1928 ο Πέτρος Γιάνναρος της "Εσπερινής". Η εφημερίδα ανέστειλε την έκδοσή της λίγο πριν από την κήρυξη του Β' Παγκοσμίου Πολέμου και επανεκδόθηκε το 1945 από τον ΄Αλκιβιάδη Καλαποθάκη (γιο του Δημητρίου Καλαποθάκη) ως ημερήσια εφημερίδα και από το 1953 ως εβδομαδιαία. Το 1959 ο τίτλος του "Εμπρός" αγοράστηκε από τον εκδότη του Εθνικού Κήρυκα Αθανάσιο Παράσχο, ενώ αργότερα πέρασε στα χέρια της οικογένειας Βαρδινογιάννη.
Πηγές.
https://www.sansimera.gr/biographies/481

</doc>
<doc id="50112" url="https://el.wikipedia.org/wiki?curid=50112" title="Κώττας Χρήστου">
Κώττας Χρήστου

Ο Κώττας ή Κώτες (Βουλγαρικά: Κώτε Χρήστωφ / Коте Христов, Ελληνικά: Κωνσταντίνος "Κώττας" Χρήστου) (Ρούλια, 1860 – Μοναστήρι, 27 Σεπτεμβρίου 1905) ήταν σλαβόφωνος πατριαρχικός οπλαρχηγός που έδρασε στα Κορέστεια της δυτικής Μακεδονίας. Αρχικά πολέμησε με την ΕΜΕΟ εναντίον των Οθωμανών (1898-1900), διαχωρίζοντας την στάση του αργότερα λόγω των βιαιοπραγιών εναντίον των ελληνικών πληθυσμών. Αργότερα, συμμετείχε στον Μακεδονικό Αγώνα ως πρωτεργάτης του (1901-1904). Συνελήφθη από τις οθωμανικές αρχές, φυλακίστηκε και εκτελέστηκε. Αποκαλείται και με το προσωνύμιο «Αετός των Κορεστίων».
Οικογενειακό υπόβαθρο.
Ο Κώττας Χρήστου γεννήθηκε το 1860 στη Ρούλια (σημ. Κώτας, της περιφ. ενότητας Φλώρινας) των Πρεσπών. Βαπτίστηκε την ίδια χρονιά, που συνέπεσε με τη θεμελίωση της εκκλησίας της Κοιμήσεως της Θεοτόκου της Ρούλιας, με το όνομα Κωνσταντίνος. Τελικά επικράτησε ο παρεφθαρμένος τύπος "Ντίνος", "Κώστας" ή "Κώττας". Ο πατέρας του ονομάζονταν Χρήστος και η μητέρα του Δέσποινα. Στα εξαπτέρυγα της εκκλησίας του χωριού του, δωρεά του ίδιου του Κώττα, αναγράφεται η αφιέρωση: Ο "Κωνσταντίνος Χρήστου και η μητέρα του Δέσποινα". Η οικογένεια του καπετάν Κώττα ήταν από τις παλαιότερες της Ρούλιας (Κώτα) και ζούσε στο χωριό, πριν ακόμα μεταφερθεί στη σημερινή του θέση. Η Ρούλια ή Χρούλια αποτελούνταν αρχικά από αρβανιτοβλάχικες και σαρακατσάνικες οικογένειες που εγκαταστάθηκαν μόνιμα στο χωριό και βαθμιαία εκσλαβίστηκαν γλωσσικά στα μέσα του 19ου αιώνα. Ο ίδιος ο Κώτας ήταν σλαβόφωνος. Η Ρούλια ήταν αρχικά κτισμένη βορειοδυτικότερα του σημερινού χωριού, τοποθεσία που ως και σήμερα ονομάζεται "Επάνω Χωριό" και βρίσκονταν στην παλαιά οδική αρτηρία Φλώρινας – Κορυτσάς. Η θέση του χωριού, πάνω σε κύρια οδική αρτηρία, το είχε καταστήσει εύκολο στόχο σε οθωμανικά στρατεύματα και άτακτες ένοπλες ομάδες που προκαλούσαν κατά καιρούς καταστροφές, λεηλασίες και φόνους. Έτσι, οι κάτοικοι αναγκάστηκαν να το εγκαταλείψουν και να κατοικήσουν τη σημερινή τοποθεσία, που τότε βρίσκονταν ανάμεσα σε δάση και ήταν προστατευμένη (μετά το 1880 πέρασε από τον νέο οικισμό η νέα οδική αρτηρία από τη Φλώρινα, που στη Ρούλια διακλαδίζονταν προς Καστοριά και προς Κορυτσά).
Η οικογένεια του Κώττα έφερε αρχικά το επώνυμο "Ρουσάνης" και ήταν μία από τις λιγοστές οικογένειες που μετοίκησαν από τον παλιό, στον νέο οικισμό. Έτσι η οικογένεια Ρουσάνη κατείχε όλο το βόρειο τμήμα της νέας Ρούλιας. Ένα οικογενειακό κειμήλιο που ρίχνει φως στα προγενέστερα χρόνια της οικογένειας Ρουσάνη, είναι το χάλκινο τραπέζι όπου αναγράφεται "Ιωάννης 1735" και "Σωτήριος, Αναστάσιος Ρουσάνης 1849". Το τραπέζι αυτό έχει ιδιαίτερη ιστορική αξία, καθώς εκεί συνέτρωγαν ο Κώττας με τους αξιωματικούς Αλέξανδρο Κοντούλη, Αν. Παπούλα, Παύλο Μελά, Γ, Κολοκοτρώνη. Κατά την προφορική παράδοση, κάποιος πρόγονος του Κώττα, ονόματι Ανδρέας, την εποχή που ακόμα κατοικούνταν το παλιό χωριό, είχε ληστευτεί και δολοφονηθεί από Τούρκους σε τοποθεσία κοντά στο δρόμο προς Κονομπλάτι (Μακρυχώρι). Από τότε αυτή η τοποθεσία ονομάστηκε "Τάφος του Ανδρέα" και το περιστατικό αποτέλεσε την αιτία να επεκταθεί η Ρούλια έως εκεί, καθώς οι κάτοικοι της Τσίριας (χωριό που εγκαταλείφθηκε αργότερα) αποποιήθηκαν τον χώρο, φοβούμενοι οθωμανικά αντίποινα.
Τα πρώτα χρόνια.
Ο Κώττας πέρασε τα παιδικά του χρόνια στη Ρούλια και χαρακτηρίζονταν από τότε ως τολμηρός, επαναστατικός και ριψοκίνδυνος. Δεν αγαπούσε ιδιαίτερα τα γράμματα, αλλά αναγκάστηκε για λόγους βιοποριστικούς να μάθει με μεγάλη επιμονή, ανάγνωση και γραφή. Μετά το θάνατο του πατέρα του Χρήστου, κρατούσε μόνος του τα βιβλία του οικογενειακού παντοπωλείου. Αργότερα άσκησε το επάγγελμα του αγωγιάτη και εξ αιτίας αυτού ταξίδευε για αρκετά χρόνια στη Θράκη, την Κωνσταντινούπολη φθάνοντας ως τη Σερβία. Το 1886 επέστρεψε στη Ρούλια και άσκησε εκεί τα επαγγέλματα του παντοπώλη, του υποδηματοποιού, του κηροπλάστη και του ξενοδόχου. Απέκτησε αρκετά χρήματα και μέρος αυτών διέθετε για την αρωγή των φτωχών συμπατριωτών του. Ανέγειρε ξενώνα στη Ρούλια, όπου παρέχονταν δωρεάν τροφή και στέγη στους άπορους και με δική του δωρεά ανεγέρθηκε οίκημα στη μονή της Αγίας Τριάδας Πισοδερίου. Νυμφεύτηκε την Ζωή Σφέτκου, από παλιά οικογένεια, μία από τις πρώτες που μετοίκησαν στον νέο οικισμό. Μαζί της ο Κώττας απέκτησε 8 παιδιά, τη Σοφία, τον Δημήτριο, τον Σωτήριο (γεν. 1894), τη Βασιλική, τον Χρήστο, τον Λάζαρο, την Πασχαλινή και τον Ευάγγελο. Η Βασιλική, η Πασχαλινή και ο Λάζαρος πέθαναν σε νεαρή ηλικία. Ο Ευάγγελος πέθανε το 1958 στην Αθήνα.
Στην ιδιωτική του ζωή επιδίδονταν με ζήλο στο κυνήγι που ήταν άφθονο στην περιοχή των Κορεστίων. Στα τέλη της δεκαετίας του 1880 κατατάχτηκε στο σώμα των Φαχρήδων, πολιτοφυλακής που συγκροτούνταν από Χριστιανούς με σκοπό την πάταξη της ληστείας. Το σώμα αυτό οργάνωσε ο βαλής του Μοναστηρίου Ριφαάτ πασάς. Από το 1893 έως το 1896 ο Κώττας διατέλεσε πρόεδρος ("μουχτάρης") της Ρούλιας. Τότε ήρθε σε ρήξη με τον Τουρκαλβανό Κασήμ αγά, μπέη της Καπεστίτσας. Ο Κασήμ αγάς ήταν κύριος του ενός από τα δύο πανδοχεία της Ρούλιας. Το άλλο ανήκε στην κοινότητα. Ο Κασήμ αγάς δεν επέτρεπε σε κανέναν να επινοικιάσει και να λειτουργήσει το κοινοτικό πανδοχείο προκειμένου να μη χάσει τα κέρδη του. Οι κάτοικοι του χωριού διαμαρτύρονταν γιατί το πανδοχείο αποτελούσε έσοδο γι αυτούς. Ο Κώττας τότε επινοικίασε ο ίδιος το κοινοτικό πανδοχείο, γεγονός που προκάλεσε τον Κασήμ αγά και τον οδήγησε στην απόπειρα δολοφονίας του Κώττα. Ο Κώττας σώθηκε, καθώς κρύβονταν σε οικίες συγχωριανών του.
Η αρχή της ένοπλης δράσης.
Στις αρχές του 1897 ο Κώττας εγκατέλειψε τη Ρούλια και βγήκε στο βουνό ως αντάρτης, ακολουθώντας τους παλαίμαχους οπλαρχηγούς Στέφο Νταλίπη και Γεώργιο Δούκα (Νταβέλη). Η κατάσταση ήταν έκρυθμη λόγω της Μακεδονικής Επανάστασης του 1896 που ήταν ακόμα σε εξέλιξη αλλά και του επικείμενου Ελληνοτουρκικού πολέμου του 1897. Ο Κώττας άρχισε να καταδιώκει Οθωμανούς άρχοντες και έδωσε αρκετές μάχες με οθωμανικά στρατεύματα. Την άνοιξη του 1897, η φήμη της δράσης του Κώττα ήταν τέτοια, που 28 νέοι των καλύτερων οικογενειών του Μοναστηρίου, μεταξύ των οποίων και ο βιομήχανος Νικόλαος Καζάζης, είχαν προετοιμαστεί και εξοπλιστεί, προκειμένου να τεθούν υπό τη ηγεσία του Κώττα. Επίσης, ανάλογες προθέσεις είχαν και αρκετοί νεόι της Φλώρινας και της Καστοριάς. Τα σχέδια αυτά του Ελληνισμού της περιοχής ματαίωσε η ατυχής κατάληξη του Ελληνοτουρκικού πολέμου του 1897. Το πρώτο σώμα του Κώττα αποτελούσαν οι Λάζαρος Τσολάκης και Αθανάσιος Γιόρλης από τον Απόσκεπο Καστοριάς, ο Νάκος από το Σίστεβο (σημ. Σιδηροχώρι), ο Αλέξανδρος Νάστος από το Τσέροβο (σημ. Κλειδί), ο Βασίλειος Μπεκιάρης από το Ζέλοβο (σημ. Ανταρτικό) και ο Σπύρος Παρασκευαΐδης. Αργότερα στο σώμα του προσήλθαν και άλλοι μαχητές, όπως ο Γρηγόριος Βαϊνάς. Η δράση του σώματος του Κώττα ήταν ανεξάρτητη και στρέφονταν κατά των Οθωμανών δυναστών.
Η δράση του κατά το 1898 και οι επαφές με την ΕΜΕΟ.
Ο Κώττας με το σώμα του περιφέρονταν στις περιοχές Πρεσπών και Φλώρινας καταδιώκοντας Τούρκους και Τουρκαλβανούς μπέηδες που καταδυνάστευαν τους χριστιανικούς πληθυσμούς. Την εποχή εκείνη ήρθε σε επαφή με τον κομιτατζή της Εσωτερικής Μακεδονικής Επαναστατικής Οργάνωσης (ΕΜΕΟ) Λάζαρ Ποπτράικωφ, ο οποίος επίσης δρούσε τότε κατά οθωμανικών στόχων. Έτσι παρόλο που διατήρησε την αυτονομία των κινήσεών του, εντάχθηκε στην ΕΜΕΟ και συνεργάστηκε σε πολλές επιχειρήσεις με αρκετά στελέχη της. Για τον Κώττα, είχε μεγαλύτερη σημασία η συσπείρωση όλων των χριστιανών κατά του οθωμανικού ζυγού. Συνήθιζε να λέει ’’ας σκοτώσουμε πρώτα την αρκούδα και για το τομάρι, είναι εύκολο να το μοιράσουμε’’. Το 1898 ο Κώττας με την ομάδα του, κατόρθωσε να συλλάβει και να εξοντώσει τον Τούρκο εισπράκτορα Ταχήρ, ο οποίος καταδυνάστευε τα χωριά της τότε υποδιοίκησης (καζά) Φλώρινας. Στις 29 Ιουλίου του ίδιου έτους εξόντωσε στην Τύρσια (σημ. Τρίβουνο) τον Νουρή μπέη, που ήταν ιδιαίτερα σκληρός με τους Χριστιανούς της υποδιοίκησης (καζά) Φλώρινας.
Η δράση του το 1899 και οι πρώτες επαφές με τη μητρόπολη Καστοριάς.
Το Πάσχα του 1899, ο Κώττας με το σώμα του κατάφερε να εξοντώσει τους Τουρκαλβανούς μπέηδες Τσαούς Σιαμπάν και Τζέλιο, σε ενέδρα στο Μπούφι (σημ. Ακρίτας). Οι μπέηδες Τζέλιο και Τσαούς Σιαμπάν δρούσαν στην υποδιοίκηση (καζά) Φλώρινας και λυμαίνονταν πολλά χριστιανικά χωριά. Ο Κωνσταντίνος Χρήστου και το σώμα του συνέχισε καθ’ όλο το 1899 την καταδίωξη Οθωμανών αρχόντων που καταδυνάστευαν τους Χριστιανούς, όπως ο Ομέρ αγάς που λυμαίνονταν τη Δρανοβαίνη (σημ. Κρανιώνας), το Μαύροβο (σημ. Μαυροχώρι), το Κονομπλάτι (σημ. Μακροχώρι), τη Στάτιστα (σημ. Μελάς), την Μπόμπιστα (σημ. Βέργα), την Ντύμπενη (σημ. Δενδροχώρι) και τη Ζουπάνιστα (σημ. Άνω Λεύκη). Την ίδια χρονιά, και καθώς η ΕΜΕΟ είχε αρχίσει να γίνεται εχθρική προς το ελληνικό στοιχείο της Μακεδονίας, προσπάθησε να έρθει σε επαφή με τον Μητροπολίτη Καστοριάς, Φιλάρετο Βαφείδη. Ο μητροπολίτης Φιλάρετος ήταν ιδιαίτερα εγωιστής και αλαζόνας και επέδειξε αδιαφορία για τη θέση του μακεδονικού Ελληνισμού, αρνούμενος κάθε ανάμειξη.
Η δράση του το 1900 και η ρήξη με την ΕΜΕΟ.
Το Πάσχα του 1900, ο Κώττας με το σώμα του εξόντωσε τον Κασήμ αγά, ο οποίος ήταν ο ισχυρότερος μπέης της περιοχής και εξανάγκαζε σε εξαθλίωση τους κατοίκους του Σμαρδεσίου (σημ. Κρυσταλλοπηγή), της Μπρέσνιτσας (σημ. Βατοχώρι), της Ρούλιας, της Τύρσιας, της Όστιμας (σημ. Τρίγωνο), του Ζελόβου (σημ. Ανταρτικό), της Ποζίβιστας (σημ. Χαλάρα), του Κονομπλατίου και της Στάτιστας, επιβάλλοντας βαρείς φόρους και χρησιμοποιώντας βίαια μέσα. Την ίδια εποχή (άνοιξη του 1900) αναδιοργάνωσε το σώμα του, το οποίο τώρα περιελάμβανε το Σωτήριο Βέλλιο από την Κραπέστινα (σημ. Ατραπός), τον Μήτρο Βλάχο, τον Χρήστο Σφέτκο, τον Ιωάννη Μπούτζωφ, τον Νάκο, τον Δεμίρη και τον Αλέξανδρο Νάστο. Την περίοδο εκείνη, ο Βούλγαρος κομιτατζής Μοσκώφ απαίτησε από την ΕΜΕΟ την αρχηγία στην περιοχή Καστοριάς, αλλά χωρίς αποτέλεσμα, καθώς αφενός οι Βούλγαροι δεν μπορούσαν να επιβάλουν κάποιον αρχηγό στον Κώττα, και αφετέρου, η ΕΜΕΟ, σύμφωνα με τον Πάντο Κλιάσεφ, είχε ανάγκη την, ουσιαστικά αναντικατάστατη, ηγετική φυσιογνωμία του Κώττα. Έτσι, η ΕΜΕΟ αποφάσισε την προσωρινή παραμονή του Κώττα, ως στέλεχους της. Τον Ιούλιο του 1900 ο Κώττας, με το νέο σώμα, του εξόντωσε τον Αμπεντίν αγά της Καστοριάς που καταπίεζε τους κατοίκους της περιοχής. Οι επιτυχίες αυτές εδραίωσαν την ηγετική παρουσία του Κώττα στην περιοχή Πρεσπών και Κορεστίων καθώς ανακούφισαν τους κατοίκους από την εκμετάλλευση των επίσημων και ανεπίσημων Οθωμανών δυναστών. Η μορφή του Κώττα έγινε θρύλος και αποτέλεσε την ελπίδα για τους κατοίκους της Βορειοδυτικής Μακεδονίας.
Τον Ιούλιο του 1900 κατέφτασε στην περιοχή Καστοριάς – Φλώρινας, ο κομιτατζής Γκεόργκι Ιβάνωφ από το Κότελ της Βουλγαρίας, γνωστός ως Μάρκο. Έκτοτε, το Βουλγαρικό Κομιτάτο εκδήλωσε την αντιπάθειά του προς τον Κώττα. Ο Ιβάνωφ ανέλαβε τη γενική αρχηγία στις περιφέρειες Καστοριάς – Φλώρινας και ο Κώττας διατάχθηκε να τον υπακούει. Πολλοί ήταν τότε που εκδήλωσαν ανοιχτά τις διαφωνίες τους με τη νέα ηγεσία, όπως ο Σωτήριος Βέλλιος από την Κραπέστινα, ο οποίος επέστρεψε στον Κώττα. Ο Κώττας τότε αποσύρθηκε στο Κονομπλάτι (σημ. Μακροχώρι) και αρνήθηκε να συμμετάσχει σε επιχειρήσεις υπό τον Ιβάνωφ που είχαν σκοπό την τρομοκράτηση του μακεδονικού Ελληνισμού. Οι επιχειρήσεις αυτές αποφασίστηκαν από την ΕΜΕΟ, καθώς έως τότε η βουλγαρική κίνηση δεν είχε μεγάλη απήχηση στους πληθυσμούς. Τον Αύγουστο του 1900 ήρθε η οριστική ρήξη του Κώττα με την ΕΜΕΟ, καθώς ο Ιβάνωφ του ζήτησε να μεσολαβήσει ώστε να μπορέσει να κινηθεί ελεύθερα στον κάμπο της Φλώρινας, προκειμένου να καταδιώξει τον επίσης αντιρρησία Χρήστο Ποπόφσκι, εκμεταλλευόμενος την επιρροή του Κώττα στους ελληνικούς πληθυσμούς της περιοχής. Ο Κώττας ύστερα από πιέσεις αναγκάστηκε να υποχωρήσει και να παράσχει στον Ιβάνωφ ασφαλή πορεία, όταν όμως επέστρεψε αργότερα στα Κορέστια με τον Σωτήριο Βέλλιο, πληροφορήθηκε ότι ο Ιβάνωφ είχε σκοπό να δολοφονήσει τον Έλληνα προύχοντα του Αγίου Παντελεήμονα. Ακολούθησε η οριστική ρήξη του Κώττα με την ΕΜΕΟ και πολλά μέλη έως τότε της βουλγαρικής οργάνωσης, που διέβλεπαν την επικείμενη στροφή του Κομιτάτου εναντίον των Ελλήνων, αποχώρησαν. Ο Κώττας τότε ανασυγκρότησε το σώμα του, το οποίο αποτελούσαν τότε ο Σωτήριος Βέλλιος, ο Ιβάντσος Κιτσεβίτης από τη Μπελίτσα Κιτσέβου και ο Νάκος, και διέφυγε το φθινόπωρο του 1900 στην περιοχή της Καστοριάς, όπου τους παρείχε ασφαλές καταφύγιο ο Λάζαρος Τσολάκης από τον Απόσκεπο. Έτσι, το Κομιτάτο προσπάθησε να απαλλαγεί διά παντός από τον Κώττα Χρήστου, ο οποίος αποτελούσε πλέον πολύ σοβαρό κίνδυνο για την επίτευξη των στόχων του. Ο κομιτατζής Παύλε Χρήστο κατά τους μήνες Σεπτέμβριο και Οκτώβριο του 1900 προσπάθησε να εντοπίσει τον Κώττα προκειμένου να τον απομονώσει αλλά χωρίς επιτυχία. Το Κομιτάτο μάλιστα, διά των Γκεόργκι Ιβάνωφ (Μαρκώφ) και Πάβελ Χρήστωφ, προσπάθησε να πείσει τον Κώττα να μεταβεί στη Σόφια για συζητήσεις και όταν αυτό δεν έφερε αποτέλεσμα, προσπάθησε να εξαγοράσει τους συντρόφους του, αλλά και πάλι δίχως αποτέλεσμα. Τον Οκτώβριο ο Κώττας με το σώμα του εγκαταστάθηκε στο Κονομπλάτι, όπου είχε ισχυρά ερείσματα ανάμεσα στους ντόπιους Έλληνες κατοίκους. Στην προσπάθειά του για στρατολόγηση νέων μαχητών στο σώμα του, δέχθηκε επίθεση από το σώμα του κομιτατζή Τάνε Κλιάντσεφ, ανάμεσα στην Μπάνιτσα (σημ. Βεύη) και το Γκορνίτσοβο (σημ. Κέλλη). Κατά τη συμπλοκή ο Κώττας τραυματίστηκε στην ωμοπλάτη και νοσηλεύτηκε στην οικία του φίλου του Τραϊανού Κεσίνη, στη Ρούλια, από τους Καστοριανούς γιατρούς Μενέλαο Μπατρίνο και Κύρο Καραμπίνα.
Το φθινόπωρο εκείνο του 1900 ο Κωνσταντίνος Χρήστου προσπάθησε εκ νέου να επικοινωνήσει με τον μητροπολίτη Καστοριάς που τώρα ήταν ο Αθανάσιος Καπουράλης (1899 – 1900). Ο μητροπολίτης Αθανάσιος όμως, όντας γέρος και ασθενικός, δεν μπορούσε να βοηθήσει και ουσιαστικά δεν αναμείχθηκε στα γεγονότα. Τα Χριστούγεννα του 1900 η ΕΜΕΟ επικοινώνησε με τον Κώττα, που είχε αναρρώσει από τα τραύματά του και γνώριζε πλέον τους σκοπούς της ΕΜΕΟ για τον ίδιο, αλλά και για τους ελληνικούς πληθυσμούς. Τότε ο Παύλε Χρήστο του δήλωσε ότι η δολοφονική απόπειρα σε βάρος του έγινε χωρίς να το γνωρίζει. Ο Κώττας τότε, φοβούμενος για τη ζωή του, προσπάθησε να κερδίσει χρόνο προτείνοντας να συμμετάσχει ο ίδιος στο σώμα του Αθανάς Πετρώφ. Ο Πετρώφ εκείνη την περίοδο στρατολογούσε πολλούς Έλληνες της περιοχής με το πρόσχημα της κοινής ελληνοβουλγαρικής συμμαχίας κατά των Οθωμανών εν όψει της επικείμενης εξέγερσης το 1901 (όπως ήταν σχεδιασμένο τότε), καθώς η προσέλκυση Χριστιανών στην Εξαρχία ήταν πολύ περιορισμένη.
Η κατάσταση το 1901 και η γνωριμία του Κώττα με τον Καραβαγγέλη.
Μετά τη ρήξη του Κώττα με τη βουλγαρική πλευρά, ήλθε σε επαφή με τον Έλληνα πρόξενο Μοναστηρίου Σταμάτιο Κιουζέ Πεζά, με τον οποίον έκτοτε ήταν σε συχνή επικοινωνία προκειμένου να συντονιστεί η ελληνική δράση.
Τον Ιανουάριο του 1901 ο Κώττας βρήκε ευκαιρία να αποκηρύξει τη φαινομενική συνεργασία του με τον Αθανάς Πετρώφ και όταν πληροφορήθηκε ότι το σώμα του τελευταίου βρίσκονταν στο Νεστράμι (Νεστόριο), επιτέθηκε με τους λιγοστούς άντρες του. Δεν κατάφερε όμως να εξοντώσει τον Αθ. Πετρώφ, καθώς οθωμανική φρουρά έφτασε στο χωριό και έτρεψε τους αντάρτες σε φυγή. Μετά απ’ αυτό το επεισόδιο και αφού είχε πλέον και επίσημα συγκρουστεί με την ΕΜΕΟ, ανασυγκρότησε το σώμα του, εντάσσοντας πλέον σε αυτό, τον Σωτήριο Βέλλιο από την Κραπέστινα (Ατραπό), τον Ιβάντσο Κιτσεβίτη, τον Γεώργιο Γκέκα από την Άνω Μπεάλα (Άνω Μπελίτσα) της Αχρίδας και τον Σπύρο Παρασκευαΐδη. Ο Αθ. Πετρώφ μετά από αυτές τις εξελίξεις περιέπεσε στη δυσμένεια της ΕΜΕΟ. Ο Κώττας με το νέο σώμα του κινήθηκε στα Κορέστια, τη Ζουπάνιστα (Άνω Λεύκη) και τελικά κατευθύνθηκε στη Ρούλια. Ο κομιτατζής Πάβελ Χρήστο ανέθεσε στον εξαρχικό ιερέα της Ντύμπενης (Δενδροχωρίου), Φίλιππο, να μεσολαβήσει στον Κώττα, ώστε να συμφιλιωθεί και να επιστρέψει στη βουλγαρική οργάνωση, αλλά ο τελευταίος αρνήθηκε κάθε συνομιλία. Τότε, το Κομιτάτο ανέθεσε στον Πάντο Κλιάσεφ να εξοντώσει τον Κώττα, ως επιβλαβές στοιχείο, και ο Κλιάσεφ προφασίστηκε διαπραγματεύσεις, επιδιώκοντας συνάντηση με τον Έλληνα οπλαρχηγό. Ο Κώττας όμως αντιλήφθηκε την παγίδα και δεν εμφανίστηκε.
Εν τω μεταξύ είχε αφιχθεί στην Καστοριά (αρχές του 1901), νέος μητροπλίτης, ο Γερμανός Καραβαγγέλης και μάλιστα σε μια περίοδο που η ΕΜΕΟ είχε εξαπολύσει βία κατά των ελληνικών πληθυσμών της Βορειοδυτικής Μακεδονίας με αθρόες δολοφονίες ιερέων, προκρίτων και δασκάλων. Η δολοφονία του δάσκαλου Βασίλειου Μελεγγάνου, δασκάλου στη Σέτομα (Κεφαλάρι), την εποχή εκείνη, είχε τρομοκρατήσει τους ελληνικούς πληθυσμούς οι οποίοι άρχισαν να εγκαταλείπουν μαζικά τα χωριά της υπαίθρου και να συσσωρεύονται, ως πρόσφυγες, στην πόλη της Καστοριάς. Οι Έλληνες μετά τις προτροπές του Κώττα που περιόδευε στα χωριά της υπαίθρου άρχισαν σταδιακά να δηλώνουν φανερά τα εθνικά τους αισθήματα και αυτό, είχε από τη μία τονώσει το ελληνικό φρόνημα, αλλά από την άλλη, είχε προκαλέσει τη μήνι των Βουλγάρων. Ο Κώττας την εποχή εκείνη θεωρούνταν, όπως διαπίστωσε και ο Γερμανός Καραβαγγέλης, «προστάτης των Ορθοδόξων και το φόβητρο των Βουλγάρων» και είχε καλλιεργήσει το κλίμα ώστε να δημιουργηθούν οι πρώτοι αντιστασιακοί πυρήνες. Στα μέσα Ιουλίου του 1901 και ενώ ο Κώττας βρίσκονταν στη Ρούλια, οι δύο συμπολεμιστές του, οι Γεώργιος Γκέκας και Σπύρος Παρασκευαΐδης δολοφόνησαν, εν αγνοία του Κώττα, τον γιο του μπέη Τζεμάλ της Κορυτσάς, κοντά στο Τύρνοβο (σημ. Πράσινο), με αποτέλεσμα να ξεσπάσουν βίαια οθωμανικά αντίποινα σε βάρος των ελληνικών πληθυσμών και να συλληφθούν 16 χωρικοί από το Κονομπλάτι, την Μπρέσνιτσα (σημ. Βατοχώρι) και την Μπεσφήνα (σημ. Σφηκιά). Ο Κώττας, εξοργισμένος, έδιωξε από το σώμα του τους δυο αντάρτες και διέταξε τους χωρικούς να μην τους παράσχουν άσυλο. Εκείνοι, τότε, συνέλαβαν τον δεκαπεντάχρονο γιο του Κώττα, Δημήτριο, και απείλησαν ότι θα τον σκοτώσουν αν δεν γίνονταν δεκτοί, πίσω. Ο Κώττας δεν κάμφθηκε από την απειλή και έτσι οι δύο αντάρτες ελευθέρωσαν τον γιο του και κατατάχθηκαν στο σώμα του Αθανάς Πετρώφ που τότε βρίσκονταν στο Σμάρδεσι (σημ. Κρυσταλλοπηγή). Μετά την απελευθέρωση του γιου του, ο Κώττας αποφάσισε να τον στείλει μαζί με τον άλλο γιο του, τον Σωτήριο, στην Αθήνα. Την εποχή εκείνη, επέστρεψε από την Αθήνα ο Βασίλ Τσακαλάρωφ, όπου είχε οργανώσει εκτεταμένο δίκτυο προμήθειας και μεταφοράς όπλων για λογαριασμό της ΕΜΕΟ, και προσπάθησε να εκμεταλλευτεί τα συμβάντα, χρησιμοποιώντας τους δύο Έλληνες αντάρτες προκειμένου να συλλάβει και να εξοντώσει τον Κώττα. Ο Σπύρος Παρασκευαΐδης και ο Γεώργιος Γκέκας, αντιλαμβανόμενοι ότι η ζωή η δική τους, αλλά και του Κώττα, κινδυνεύει από την ΕΜΕΟ, επέστρεψαν μετανοιωμένοι και έγιναν δεκτοί από τον Κώττα 
Τον Αύγουστο του 1901 συνελήφθη από τους Οθωμανούς ο Ιβάντσος Κιτσεβίτης, άλλοτε συνεργάτης του Κώττα και τυπικά μέλος της ΕΜΕΟ. Ο Ιβάντσος Κιτσεβίτης αποκάλυψε στους Οθωμανούς όλα όσα γνώριζε για τη βουλγαρική δράση στην περιοχή, με αποτέλεσμα, τους μήνες Σεπτέμβριο και Οκτώβριο του 1901, να συλληφθούν πολλοί κομιτατζήδες και να εξαρθρωθεί ένα μεγάλο μέρος του δικτύου της ΕΜΕΟ. Κάποιες από τις πληροφορίες όμως, ενοχοποίησαν τον Κώττα και τότε οι οθωμανικές αρχές εξαπέλυσαν ανθρωποκυνηγητό κατά του Κώττα, αλλά ο τελευταίος διέφυγε τη σύλληψη. Μετά τη σύλληψη όμως του έμπιστου φίλου του, Τραϊανού Κεσίνη, ο Κώττας, για να εκδικηθεί, προσπάθησε ανεπιτυχώς να ληστέψει χρηματαποστολή στη δημόσια οδό Μοναστηρίου – Ρέσνας (σημ. Ρέσεν) – Κορυτσάς. Τον Οκτώβριο του 1901, η ΕΜΕΟ προσπάθησε εκ νέου να εξοντώσει τον Κώττα. Η αποστολή ανατέθηκε στον Αθανάς Πετρώφ, ο οποίος αρνήθηκε να εκτελέσει τη διαταγή και κατέφυγε στο σώμα του Κώττα. Τότε, η ΕΜΕΟ διέγραψε και τυπικά τον Κώττα από μέλος της. Στη συνέχεια ο Κώττας επιχείρησε να συναντηθεί με τον μητροπολίτη Καστοριάς, Γερμανό Καραβαγγέλη. Εξουσιοδότησε τον έμπιστο φίλο του, Νικόλαο Σιδέρη, δάσκαλο στο Ζέλοβο (Ανταρτικό), να βολιδοσκοπήσει την κατάσταση. Ο μητροπολίτης δέχτηκε και η συνάντηση έγινε στο Τύρνοβο. Η συνάντηση είχε σκοπό τον συντονισμό των ενεργειών των δύο ανδρών κατά της ΕΜΕΟ και όχι τη μεταστροφή του Κώττα, όπως επιχείρησε να τονίσει ο Καραβαγγέλης στα απομνημονεύματά του. Λίγο μετά τη συνάντηση, στις 2 Δεκεμβρίου, ο μητροπολίτης Καστοριάς ανέθεσε στον οπλαρχηγό Ναούμ Σπανό από τη Χρούπιστα (Άργος Ορεστικό), να συνοδεύσει στην Αθήνα τους γιους του Κώττα, Δημήτριο (15 ετών) και Σωτήριο (12 ετών), που ήταν ως τότε τρόφιμοι του βουλγαρικού Γυμνασίου Καστοριάς. Ο Ναούμ Σπανός αναχώρησε με τους δυο γιους του Κώττα στις 21 Δεκεμβρίου του 1901 και παρουσιάστηκε στον υπουργό Εξωτερικών, Στέφανο Δραγούμη, στις 25 Δεκεμβρίου του ίδιου έτους. Ο Ναούμ Σπανός συντηρούσε τα τέκνα του Κώττα για πέντε μήνες έως ότου με τη μεσολάβηση του Στέφανου Δραγούμη, ο Παύλος Μελάς και ο Αθανάσιος Κοντούλης, με την οικονομική ενίσχυση της κόμησας Λουίζας Ριανκούρ, ανέλαβαν να εγγράψουν τα δυο αγόρια στο Λύκειο του Ιωάννη Δέλλιου.
Στο μεταξύ, στην περιοχή είχε αφιχθεί (ήδη από τον Νοέμβριο του 1901) ο κομιτατζής Γκότσε Ντέλτσεφ, ο οποίος ενημερώθηκε για τον «κακό δαίμονα» του βουλγαρικού Κομιτάτου, Κώττα Χρήστου. Στο Κονομπλάτι, οι Βούλγαροι αρχηγοί εισηγήθηκαν στον Ντέλτσεφ την εξόντωση του Κώττα, που βρίσκονταν στο ίδιο χωριό με τον συμπολεμιστή του, Ευάγγελο (Γκέλη) Πλιάσκο και τον Αθανάς Πετρώφ που είχε καταφύγει στο σώμα του. Η βουλγαρική επιχείρηση αναβλήθηκε, καθώς αφενός ο Μήτρο Βλάχο ολιγώρησε εσκεμμένα, και αφετέρου στο χωριό βρίσκονταν ισχυρή οθωμανική φρουρά. Λίγο αργότερα όμως ο Ντέλτσεφ συνέλαβε τον Κώττα, αιφνιδιάζοντάς τον. Παρά τις εισηγήσεις των Τσακαλάρωφ, Αθ. Πετρώφ (ο οποίος επέστρεψε στην ΕΜΕΟ), Γ. Ιβάνωφ (Μαρκώφ) και Σιλιάνωφ περί εξόντωσης του Κώττα, ο Ντέλτσεφ αποφάσισε να εκβιάσει την επιστροφή του στο Κομιτάτο, γιατί τον θεωρούσε ιδιαίτερα ικανό και χρήσιμο. Έτσι, ο Κώττας συνοδευόμενος από τους Μήτρο Βλάχο, Βασίλ Τσακαλάρωφ και άλλους κομιτατζήδες, υποχρεώθηκε δέσμιος να τους ακολουθήσει στη Ρούλια και να παρακολουθήσει ιδίοις όμμασι τη φρικτή δολοφονία του Στογιάννη Κεσίνη, πατέρα του φίλου του, Τραϊανού Κεσίνη. Με τον τρόπο αυτό ο Γ. Ντέλτσεφ απέσπασε τη μεταμέλεια του Κώττα και όταν ο τελευταίος του ζήτησε άδεια για να επισκεφτεί τους γονείς του στη Ρούλια, ο Γ. Ντέλτσεφ δέχτηκε. Μη έχοντάς του όμως εμπιστοσύνη, ανέθεσε στον Μήτρο Βλάχο και άλλους κομιτατζήδες να τον συνοδεύσουν στη γενέτειρά του. Εκεί ο Κώττας, μόλις βρέθηκε ανάμεσα σε συμπατριώτες του, δήλωσε στους άντρες του Γκότσε Ντέλτσεφ ότι απαρνείται την ΕΜΕΟ. Μετά από αυτά τα γεγονότα, οι εξοργισμένοι Βούλγαροι κομιτατζήδες δολοφόνησαν τον επιστήθιο φίλο του Κώττα, Τραϊανό Κεσίνη, στα τέλη Δεκεμβρίου του 1901.
Η δράση του Κώττα κατά το 1902.
Στις αρχές του 1902 ο Κώττας ανέλαβε, με τη συνδρομή του Μητροπολίτη Καστοριάς, Γερμανού Καραβαγγέλη, να συγκροτήσει ένοπλα σώματα Ελλήνων σε διάφορα χωριά των Κορεστίων και των Πρεσπών, όπου η δράση των Βουλγάρων ήταν ακόμα δύσκολη. Με τον τρόπο αυτό, και υπό τη συνεχή καθοδήγηση του Κώττα, οι κάτοικοι των χωριών ένιωθαν πλέον ασφαλείς από τις επιθέσεις των βουλγαρικών σωμάτων, ενώ οι ιερείς και δάσκαλοι μπόρεσαν ξανά να ασκήσουν τα καθήκοντά τους, χωρίς προβλήματα. Ήδη από τον Φεβρουάριο του 1902, ο Αθανάς Πετρώφ διαφώνησε εκ νέου με την ΕΜΕΟ και εντάχθηκε ξανά στο σώμα του Κώττα. Οι Βασίλ Τσακαλάρωφ και Πάντο Κλιάσεφ μόλις επέστρεψαν από την Αθήνα τον Μάιο του 1902, όπου βρίσκονταν πάλι με σκοπό την αγορά όπλων, συναντήθηκαν στην Τύρσια με τον Γ. Ιβάνωφ (Μάρκο), προκειμένου να καταστρώσουν σχέδιο για την εξόντωση του Κώττα Χρήστου. Την περίοδο εκείνη σκοτώθηκε και ο Αθανάς Πετρώφ, πιθανόν από ενέργεια του Κώττα, ο οποίος τον υποπτεύονταν για διπλό ρόλο. Στα τέλη Μαΐου ο καπετάν Κώττας κινήθηκε από τις Πρέσπες όπου έδρευε, στα Κορέστια, όπου διαπίστωσε ότι το σώμα του Τσακαλάρωφ προέβαινε σε βιαιότητες και δολοφονίες κατά Ελλήνων. Τότε, ο Κώττας προειδοποίησε τον Τσακαλάρωφ να τηρήσει τον όρκο που είχαν δώσει στην ΕΜΕΟ, ότι Έλληνες και Βούλγαροι θα συνεργαστούν κατά των Οθωμανών και να σταματήσει τις καταπιέσεις των ελληνικών πληθυσμών. Του πρότεινε μάλιστα να συναντηθούν στο Σμάρδεσι (Κρυσταλλοπηγή), πιστεύοντας ότι μπορεί να τον μεταπείσει. Ο Β. Τσακαλάρωφ δέχτηκε να συναντηθεί στις 26 Μαΐου του 1902, αλλά έδωσε εντολή στον κομιτατζή Αθανάσιο Καρσάκωφ να στήσει ενέδρα στο σώμα του Κώττα. Στη συμπλοκή που ακολούθησε το σώμα του Κώττα διέφυγε αφήνοντας 2 νεκρούς για την πλευρά των Βουλγάρων.
Τον Ιούνιο του 1902 το σώμα του Κώττα Χρήστου δέχτηκε σφοδρή επίθεση από ισχυρό οθωμανικό στρατιωτικό απόσπασμα στη Ρούλια. Ο Κώττας οχυρώθηκε στο βορειοδυτικό άκρο του χωριού, στη θέση Μαύρη Πέτρα, και ακολούθησε πολυήμερη σύγκρουση με τις οθωμανικές δυνάμεις που υπέστησαν σημαντικές απώλειες. Τις ημέρες των συγκρούσεων οι Ρουλιώτες εγκατέλειψαν το χωριό τους και εγκαταστάθηκαν στη γειτονική Μπρέσνιτσα (Βατοχώρι), για λόγους ασφαλείας. Οι Οθωμανοί, βλέποντας ότι δεν μπορούν να κάμψουν την αντίσταση του Κώττα, λεηλάτησαν τη Ρούλια.
Στα τέλη Ιουλίου του 1902, οι Π. Κλιάσεφ και Β. Τσακαλάρωφ εισέβαλαν στο Κονομπλάτι και συνέλαβαν τον Γκέλη (Ευάγγελο) Ανδρέου Πλιάσκο, πρόκριτο του Αγίου Γερμανού και μυστικό πληροφοριοδότη του ελληνικού προξενείου Μοναστηρίου, ήδη από τις αρχές του 1901. Με απειλή θανάτου, του ιδίου και της οικογενείας του, ανέθεσαν στον Γκέλη Πλιάσκο να εξοντώσει τον Κώττα. Ο Γκέλης Πλιάσκος συναντήθηκε με τον Κώττα και τον Σπύρο Παρασκευαΐδη στη Στάτιστα και τους εξιστόρησε τα γεγονότα. Έτσι στα μέσα Αυγούστου του 1902 οι Κώττας, Σπύρος Παρασκευαΐδης και Γκέλης Πλιάσκος εισέβαλαν κρυφά στο Κονομπλάτι και απελευθέρωσαν την οικογένεια του Πλιάσκου. Τότε τα ενωμένα σώματα των Κλιάσεφ και Τσακαλάρωφ συγκρούστηκαν με το σώμα του Κώττα για τέσσερις ημέρες (έως τις 19 Αυγούστου) σε διάφορες τοποθεσίες μεταξύ Ζελόβου και Κονομπλατίου. Ο Σπύρος Παρασκευαΐδης με το σώμα του και τον Γκέλη Πλιάσκο κατέφυγαν στην Όστιμα (Τρίγωνο). Εκεί, στις 19 Αυγούστου, επιτέθηκαν τα ενωμένα σώματα των Τσακαλάρωφ, Κλιάσεφ, Ρίζωφ και Μήτρο Βλάχο. Οι Έλληνες, με τον Σπύρο Παρασκευαΐδη, τον Γκέλη Πλιάσκο και τους Πισοδερίτες υπό τον παπα-Σταύρο Τσάμη, αμύνθηκαν σθεναρά και εξανάγκασαν τα βουλγαρικά σώματα σε υποχώρηση.
Στις 30 Αυγούστου του 1902 έφτασε στην περιοχή Καστοριάς, με 50 άνδρες, ο συνταγματάρχης του βουλγαρικού στρατού, Α. Γιάγκωφ, στενός συνεργάτης του Βούλγαρου στρατηγού της ΕΜΕΟ, Ι. Τσόντσεφ. Ο σκοπός του Α. Γιάγκωφ ήταν να προετοιμάσει βουλγαρική εξέγερση μικρής κλίμακας, έτσι ώστε να αποκοπούν τα περάσματα του οθωμανικού στρατού προς τα σύνορα με Βουλγαρία ή να δημιουργήσει κάποιον αντιπερισπασμό, ώστε να διευκολυνθεί η προετοιμαζόμενη εξέγερση του Ράζλογκ. Οι Βούλγαροι αρχηγοί της περιοχής εξέθεσαν στον Γιάγκωφ τη δυσμενή, για τα βουλγαρικά συμφέροντα, κατάσταση στην περιοχή και ιδιαίτερα ο Τσακαλάρωφ τόνισε την ισχύ του Ελληνισμού λόγω της δράσης του Κώττα Χρήστου. Ο Γιάγκωφ γνώριζε τη δράση και την προσωπικότητα του Κώττα και επιδίωξε να τον συναντήσει, προκειμένου να τον πείσει σε συνεργασία. Έτσι, στις αρχές Σεπτεμβρίου ο Κώττας δέχτηκε να συναντήσει αντιπροσωπεία της ΕΜΕΟ υπό τον Α. Γιάγκωφ, τον Β. Τσακαλάρωφ και τον Λ. Ποπτράικωφ στην οικία του Λάζαρου Κώττα, στη Ρούλια. Στη συζήτηση ο Λ. Ποπτράικωφ προσπάθησε να εκθέσει τον Κώττα, κατηγορώντας τον ως ληστή, αλλά ο Κώττας παρέθεσε όλες τις δολοφονίες, τους βασανισμούς και τις ληστείες που είχε διαπράξει το βουλγαρικό Κομιτάτο στην περιοχή. Κατόπιν αυτών, ο Ποπτράικωφ αναγκάστηκε να αποχωρήσει. Ο Κώττας έπεισε τον Γιάγκωφ ότι θα συνεργαστεί με την ΕΜΕΟ και μάλιστα θα φροντίσει ώστε η βουλγαρική εξέγερση να έχει τη συνδρομή του ελληνικού κράτους. Τον έπεισε μάλιστα ότι θα έπρεπε να εξοντωθεί ο Β. Τσακαλάρωφ. Η προσπάθεια του Κώττα Χρήστου ήταν αφενός να αναστείλει τη δράση των κομιτατζήδων και να ματαιώσει τα σχέδια για μια αμιγώς βουλγαρική εξέγερση, και αφετέρου να εκθέσει τους Βούλγαρους κομιτατζήδες της περιοχής στην ηγεσία της ΕΜΕΟ και να προκαλέσει έτσι τη διάσπασή της.
Μετά από τη συνάντηση αυτή ο Κώττας προχώρησε σε στενή συνεργασία με τον Γιάγκωφ, τον οποίο κατάφερε να προσεταιριστεί και να τον απομονώσει από τους λοιπούς κομιτατζήδες της ΕΜΕΟ στην περιοχή. Η κοινή δράση Κώττα – Γιάγκωφ προκάλεσε την έντονη ανησυχία των Ελλήνων χωρικών που θεωρούσαν τον Γιάγκωφ μισητό εχθρό, αλλά και την αποστροφή των εκπροσώπων του βουλγαρικού Κομιτάτου. Έτσι, όταν ο Κώττας σχεδίασε, με τον Γιάγκωφ και τους άντρες του, την επίθεση στη Φλώρινα στα τέλη του πρώτου δεκαπενθήμερου του Σεπτεμβρίου του 1902, πολλοί ήταν εκείνοι, και από τις δυο πλευρές, που ήταν καχύποπτοι ως προς το εγχείρημα. Ο Κώττας έστειλε, τότε, επιστολή στον Έλληνα ιατρό Κύρο Καραμπίνα, προκειμένου να καθησυχάσει τους Έλληνες της Φλώρινας και να προετοιμάσει προμήθειες σε τρόφιμα, λόγω της επικείμενης επίθεσης στην πόλη. Η επιχείρηση τελικά απέτυχε γιατί αφενός η επιστολή δεν έφτασε ποτέ στον παραλήπτη, καθώς έπεσε στα χέρια κομιτατζήδων οι οποίοι την κατέστρεψαν, και αφετέρου το σχέδιο προδόθηκε στις οθωμανικές αρχές από τον Έλληνα πρόκριτο της Τύρσιας, που δεν έβλεπε με καλό μάτι την εμπλοκή του Γιάγκωφ στις ελληνικές ενέργειες. Επίσης, και ο Μητροπολίτης Καστοριάς Γερμανός Καραβαγγέλης φαίνεται να είχε ειδοποιήσει τις οθωμανικές αρχές.
Στις αρχές Οκτωβρίου του ίδιου έτους ο Κώττας, με τη συνεργασία του Γιάγκωφ, επιχείρησαν επίθεση στην πόλη της Καστοριάς, αφού προηγουμένως είχαν ενημερώσει σχετικά τον Μητροπολίτη Γερμανό Καραβαγγέλη. Στις 5 Οκτωβρίου κατέλαβαν τα υψώματα της Μπόμπιστας (σημ. Βέργα), όπου συγκρούστηκαν με οθωμανικές στρατιωτικές δυνάμεις. Η μάχη ήταν σφοδρή και προκάλεσε σημαντικές απώλειες στην πλευρά του Κώττα. Μετά από αυτή τη μάχη, αναγκάστηκαν να αποχωρήσουν. Στη συνέχεια πολλοί άνδρες του καπετάν Κώττα κατέφυγαν στο ελληνικό κράτος προκειμένου να αποφύγουν τη σύλληψη. Μεταξύ αυτών, ο Γεώργιος Πέτρου από τη Νεγόβανη (σημ. Φλάμπουρο), ο Νικόλαος Νεδέλκος από το Λάζετς της Πελαγονίας, ο Τόσης από τη Λάγκα, ο Νάκος από το Σίστεβο (σημ. Σιδηροχώρι), Αλέξανδρος Νάστος από το Τσέροβο (σημ. Κλειδί) και ο Ευθύμιος από τις Πρέσπες. Την ίδια στιγμή, ο Α. Γιάγκωφ, λόγω της διάστασής του με τους εκπροσώπους της ΕΜΕΟ στην περιοχή αλλά και λόγω της φιλικής στάσης που επέδειξε προς τον ελληνικό πληθυσμό κατά την παραμονή του εκεί, εκδήλωσε την επιθυμία του να καταφύγει και αυτός στο ελληνικό κράτος. Τότε ο Κώττας μεσολάβησε στον Έλληνα πρόξενο του Μοναστηρίου, Σταμάτιο Κιουζέ Πεζά, και έτσι χορηγήθηκε η σχετική άδεια στον Γιάγκωφ.
Μετά από αυτά τα γεγονότα, σκλήρυνε η αντίδραση των οθωμανικών αρχών κατά των Χριστιανών κατοίκων. Η δράση της ΕΜΕΟ στην περιοχή περιορίστηκε, καθώς έχασε τα λαϊκά ερείσματα και, ιδιαίτερα στην περιοχή Πρεσπών, οι κομιτατζήδες δεν τολμούσαν να πιέσουν τους ελληνικούς πληθυσμούς, λόγω της ισχυρής παρουσίας του Κώττα.
Η δράση του Κώττα κατά το 1903 και η στάση του στην εξέγερση του Ίλιντεν.
Στις αρχές του 1903 ο Κώττας Χρήστου βρίσκονταν στην περιοχή Καστοριάς προκειμένου να αναζητήσει πόρους για τη συντήρηση των πολυάριθμων σωμάτων. Το ελληνικό κράτος και η Μητρόπολη Καστοριάς ήταν τότε ιδιαίτερα φειδωλοί στις οικονομικές ενισχύσεις και γι αυτό το λόγο ο Κώττας ήλθε σε επαφή με τους Αλβανούς μπέηδες της Καστοριάς που τον συνέδραμαν οικονομικά, με αντάλλαγμα την προστασία των αλβανικών οικογενειών της περιοχής. Στη συνέχεια μετέβη στις Πρέσπες, όπου προχώρησε σε αναδιοργάνωση του σώματός του. Στα τέλη Φεβρουαρίου του 1903, ο Κώττας συγκρούστηκε με τμήμα οθωμανικού στρατού κοντά στο Λουμπόινο (Βόρεια Μακεδονία) των Πρεσπών, με αποτέλεσμα να μπορέσει να διαφύγει ο περικυκλωμένος κομιτατζής Σ. Αρσώφ (στο σώμα του Αρσώφ είχε ενταχθεί ο σύντροφος του Κώττα, Νικόλαος Νεδέλκος με σκοπό να ενημερώνει τον Έλληνα πρόξενο Μοναστηρίου Σταμάτιο Κιουζέ Πεζά).
Την ίδια περίοδο (Απρίλιος του 1903) πραγματοποιούνταν συνέδριο της ΕΜΕΟ στο Σμίλεβο (στη σημ. ΠΓΔΜ) προκειμένου να προετοιμαστεί η επικείμενη εξέγερση. Στο συνέδριο αυτό τέθηκε εκ νέου το ζήτημα του Κώττα και η ανάγκη εξόντωσής του. Κρυπτογραφημένο μήνυμα του Τσακαλάρωφ που ζητούσε από τους σύνεδρους, την άμεση εξόντωση του Κώττα, έφτασε στα χέρια του τελευταίου κι έτσι εκείνος οχυρώθηκε στη Ρούλια. Στις 12 Απριλίου του 1903, ισχυρό σώμα 300 Βουλγάρων κομιτατζήδων επιτέθηκαν στη Ρούλια αλλά, μπροστά στην οργανωμένη αντίδραση του καπετάν Κώττα, αποχώρησαν. Στα τέλη Μαΐου του ίδιου έτους, τα ενωμένα σώματα των Β. Τσακαλάρωφ, Π. Κλιάσεφ και Λ. Ποπτράικωφ, έστησαν ενέδρα στον σύντροφο του Κώττα, Νάκο, στην Ντύμπενη (σημ. Δενδροχώρι). Ο Νάκος επέστρεφε τότε από τη Θεσσαλία, όπου είχε μεταβεί με 30 άντρες για να προμηθευτεί όπλα. Οι κομιτατζήδες κατάφεραν να τον συλλάβουν και να τον θανατώσουν.
Στα τέλη Ιουνίου του 1903, οι Ντάμιεν Γκρούεφ και Μπόρις Σαράφωφ επισκέφτηκαν τα Κορέστια ώστε να προετοιμάσουν την εξέγερση του Ιουλίου. Το ζήτημα της εξόντωσης του Κώττα, ήταν πλέον επιτακτικό καθώς ο καπετάν Κώττας ασκούσε ηγεμονική επιρροή σε μεγάλο μέρος των πληθυσμών της Βορειοδυτικής Μακεδονίας και αποτελούσε το μεγαλύτερο εμπόδιο στην κάμψη των ελληνικών πληθυσμών. Εντούτοις, ο Γκρούεφ δεν ήταν θετικός στη δίωξη του Κώττα. Στα τέλη Ιουλίου, ο Α. Καρσάκωφ επιτέθηκε στο Ζέλοβο (σημ. Ανταρτικό), έκαψε τρεις ελληνικές οικίες αλλά αναγκάστηκε σε υποχώρηση λόγω της ισχυρής αντίστασης της ελληνικής πλευράς. Λίγο αργότερα, ο Κώττας επιτέθηκε στο σώμα του Καρσάκωφ στο Σμάρδεσι και, κατά τη συμπλοκή, ο Καρσάκωφ τραυματίστηκε βαριά.
Στις αρχές Ιουλίου του 1903, αντιπροσωπεία της ΕΜΕΟ επισκέφτηκε τον Κώττα Χρήστου, προκειμένου να τον ενημερώσει για την ημερομηνία της επικείμενης εξέγερσης και να του ζητήσει συμμετοχή. Ο Κώττας δέχτηκε να συμμετάσχει αλλά ζήτησε να αναβληθεί χρονικά η εξέγερση καθώς θεωρούσε ότι θα οδηγούσε σε καταστροφή των χριστιανικών πληθυσμών. Γι αυτό το λόγο, η συμμετοχή του περιορίστηκε στην προστασία των Πρεσπών και Κορεστίων από ενδεχόμενα οθωμανικά αντίποινα. Αμέσως μετά περιόδευσε στα χωριά των Πρεσπών και των Κορεστίων, όπου ασκούσε μεγάλη επιρροή και παρότρεινε τους κατοίκους να μη συμμετάσχουν. Στα μέσα Ιουλίου συγκέντρωσε το σώμα του στη Μπεσφήνα και από 'κεί κατευθύνθηκε στη Ρούλια, όπου συγκρούστηκε επιτυχώς με οθωμανικό λόχο πεζικού. Από τη Ρούλια, φρόντισε να κρατήσει ανοικτές τις διόδους προς Κορέστια στον Νότο και Κορυτσά στα Δυτικά. Στη συνέχεια ανέλαβε στην περιοχή Πρεσπών τη φύλαξη των διαβάσεων Πισοδερίου από τα Ανατολικά και Ρέσεν από Βορρά, ώστε να αποτρέψει ενδεχόμενη οθωμανική επίθεση. Κατάφερε μάλιστα να αναχαιτίσει οθωμανική επίθεση από Βορρά στο Στέρκοβο (σημ. Πλατύ). Μετά όμως από τις αρχικές επιτυχίες των επαναστατών, ισχυρές οθωμανικές δυνάμεις επιτέθηκαν ταυτόχρονα από Φλώρινα και Καστοριά. Οι δυνάμεις από Φλώρινα υποχρεώθηκαν σε οπισθοχώρηση αφού κατέκαψαν το Αρμένσκο (σημ. Άλωνα), ενώ οι δυνάμεις από την Καστοριά διέσπασαν τα σώματα των Τσακαλάρωφ και Ποπτράικωφ στα Κορέστια και προέλασαν στην περιοχή Κορεστίων – Πρεσπών, όπου λεηλάτησαν τα χωριά και ανάγκασαν τους κατοίκους να καταφύγουν στα γύρω βουνά. Ο Κώττας Χρήστου τότε, σε μια προσπάθεια ανακατάληψης της περιοχής, αφού πρώτα ήλθε σε συμφωνία με τον Ποπτράικωφ για να εξασφαλίσει τα νώτα του, κινήθηκε στις 25 Ιουλίου προς τις Πρέσπες και πολιόρκησε ανεπιτυχώς στην Πόπλη (σημ. Λευκώνας) τις οθωμανικές δυνάμεις. Στη συνέχεια, με τους οπλαρχηγούς Σπύρο Παρασκευαΐδη και Σίμο Ιωαννίδη, επιτέθηκε σε οθωμανικά αποσπάσματα στον Άγιο Γερμανό και στο Στέρκοβο, όπου μετά από πολύωρη και πολύνεκρη μάχη, αναγκάστηκε σε οπισθοχώρηση. Στη μάχη του Στερκόβου σκοτώθηκε και ο οπλαρχηγός Σπύρος Παρασκευαΐδης. Κατά την οπισθοχώρησή του προς τον Άγιο Γερμανό, πληροφορήθηκε ότι οι κομιτατζήδες της ΕΜΕΟ Κοκάρεφ και Ηλίεφ του έστησαν ενέδρα. Τότε, διέταξε τη λύση της πολιορκίας της Πόπλης και συγκέντωσε τους άνδρες του για να τους αναλύσει τους πραγματικούς στόχους του βουλγαρικού Κομιτάτου και της εξέγερσης. Κατόπιν, συμφώνησε ανακωχή με τους Οθωμανούς, οι οποίοι του επέτρεψαν να κινείται ελεύθερα στην περιοχή με το πολυμελές σώμα του, των 600 ανδρών. Μόνος του στόχος εν τέλει, απέμεινε η εξόντωση του Τσακαλάρωφ, ο οποίος είχε συγκεντρώσει 1.000 άνδρες.
Μετά την αποτυχία της Εξέγερσης του Ίλιντεν, οι Βούλγαροι κομιτατζήδες στράφηκαν κατά των Ελλήνων και αφού επιτέθηκαν στο Πισοδέρι σφάζοντας τους 4 πρόκριτους, εισέβαλαν με επικεφαλής τον Β. Τσακαλάρωφ και 400 άνδρες, στη Μπρέσνιτσα, συνέλαβαν τον πρόεδρο της κοινότητας Γεώργιο Καραολάνο και, αφού τον βασάνισαν, τον θανάτωσαν. Στη συνέχεια έκαψαν την οικία του στενού φίλου του Κώττα, Ιωάννη Ζάικου, θανάτωσαν τον τελευταίο, τον αδελφό του, καθώς και τον Αντώνιο Σφέτκο. Ο Κώττας λίγες μέρες μετά, εκδικήθηκε το χαμό του φίλου του, σκοτώνοντας τον κομιτατζή Ντίνε Γιάννεφ, ενώ κατόπιν συνέλαβε τον Λάζαρ Ποπτράικωφ και τον καταδίκασε σε θάνατο, στη θέση Λισίτσα. Στην ίδια θέση, είχε στήσει ενέδρα παλαιότερα ο Τσακαλάρωφ προκειμένου να εξοντώσει τον Κώττα, αλλά ο τελευταίος σώθηκε μετά από ειδοποίηση του Ναούμ Γιάμου.
Σύμφωνα με επιστολή των τελών του Αυγούστου 1903, από τον Ίωνα Δραγούμη στον Παύλο Μελά, η επαμφοτερίζουσα εθνικά στάση του Κώττα έκανε το Υπουργείο Εξωτερικών να εξετάσει την κατάργηση των υποτροφιών που είχε χορηγήσει στους δύο γιους του.
Η καθοριστική συμβολή του Κώττα στην έναρξη του Μακεδονικού Αγώνα (1904).
Στις αρχές του 1904, ο Κώττας Χρήστου με τους οπλαρχηγούς Νικόλαο Πύρζα, Παύλο Κύρου, Γεώργιο Κολίτση, Σίμο Ιωαννίδη, τους συντρόφους του Βασίλειο Ράμμο από την Όστιμα και Ηλία Γκαδούτση από το Ζέλοβο και τον μεγαλέμπορο του Μοναστηρίου και ιδρυτή της Εσωτερικής Οργάνωσης Μοναστηρίου Σπυρίδωνα Δούμα, μετέβησαν στην Αθήνα για να καταστρώσουν από κοινού με τους αξιωματικούς, την επίσημη έναρξη του Μακεδονικού Αγώνα. Εκεί, ο Στέφανος Δραγούμης μεσολάβησε, ώστε ο διάδοχος Κωνσταντίνος να συναντήσει τον Κώττα Χρήστου. Ο Κωνσταντίνος Χρήστου εξέθεσε στον διάδοχο Κωνσταντίνο την κρίσιμη κατάσταση του Ελληνισμού της Βορειοδυτικής Μακεδονίας και ζήτησε την αρωγή του ελληνικού κράτους. Η συνάντηση αυτή, τον Ιανουάριο του 1904 έμελε να αποτελέσει την επίσημη εμπλοκή του ελληνικού κράτους στην υπόθεση της Μακεδονίας.
Πράγματι, στα τέλη Φεβρουαρίου του 1904, πραγματοποίησε την πρώτη του περιοδεία στη Μακεδονία, ο αξιωματικός του Ελληνικού Στρατού, Παύλος Μελάς, με τους Αλ. Κοντούλη, Αν. Παπούλα και Γ. Κολοκοτρώνη. Την περίοδο εκείνη (Μάιος) ο Κώττας είχε συμπεριλάβει στο σώμα του τους παλιούς συντρόφους του Ευάγγελου Νάτση Γεωργίου, ο οποίος βρίσκονταν στο Μοναστήρι, Δημήτριο Ντάλιπη, Σίμο Ιωαννίδη, Παύλο Κύρου, Χρήστο Παναγιωτίδη, Γρηγόριο Βαϊνά, Γεώργιο Κολίτση, Στέφανο Γρηγορίου, Νικόλαο Νταηλάκη και Φώτιο Παππά, καθώς και τους πρώτους Κρητικούς μαχητές που είχαν καταφτάσει μερικούς μήνες νωρίτερα και αγωνίζονταν επίσης, στο πλευρό του Στρεμπενιώτη οπλαρχηγού, Ευθ. Καούδη, Γ. Δικώνυμο Μακρή και Γ. Περάκη. Ο Παύλος Μελάς αναγνώρισε αμέσως την ηγετική μορφή του Κώττα Χρήστου στη Δυτική Μακεδονία, ο οποίος τότε επιχειρούσε εναντίον βουλγαρικών στόχων στην Όστιμα. Η βουλγαρική πλευρά αμέσως αντιλήφθηκε ότι ο Κώττας είχε προκαλέσει το ενδιαφέρον της ελληνικής κυβέρνησης που έως τότε ήταν αμέτοχη, και τον απειλούσαν συνεχώς με επιστολές. Τον παγίδευσαν μάλιστα με πλαστή επιστολή του ελληνικού προξενείου Μοναστηρίου, γράφοντάς του ότι πράκτορας του προξενείου επιθυμούσε να τον συναντήσει στην Όστιμα. Όταν ο Κώττας με τον Ευθ. Καούδη και τους άνδρες τους έφτασαν εκεί, ειδοποιήθηκε ο οθωμανικός στρατός, αλλά οι Έλληνες κατάφεραν να διαφύγουν.
Έως το Μάιο του 1904, τα ενωμένα σώματα των Μακεδόνων και Κρητικών οπλαρχηγών, υπό τις γενικές οδηγίες του Κώττα Χρήστου έδρασαν στη Βορειοδυτική Μακεδονία, προσπαθώντας να εξοντώσουν τους Βούλγαρους κομιτατζήδες. Στο διάστημα αυτό ο Κώττας Χρήστου συνδέθηκε με όρκο φιλίας με τον Ευθ. Καούδη.
Η σύλληψη του Κώττα.
Στα μέσα Μαΐου ο Κώττας με τους άνδρες του στρατοπέδευσαν στην Όστιμα. Ο Κώττας με αρκετούς άνδρες μετέβη στη γενέτειρά του Ρούλια προκειμένου να επισκεπτεί την οικογένειά του. Το ίδιο βράδυ, η ομάδα του Μήτρο Βλάχο εισέβαλε στην Όστιμα και εξανάγκασε τους κατοίκους να υπογράψουν ότι προσέρχονται στην Εξαρχία και δεν επιθυμούν πλέον Έλληνα δάσκαλο. Η μικρή ομάδα που είχε αφεθεί εκεί από τον Κώττα δεν μπόρεσε να αντισταθεί στην πολυπληθή ομάδα του Μήτρο Βλάχο. Ο Κώττας, πληροφορούμενος τα γεγονότα, προσήλθε στην Όστιμα αλλά, εκτιμώντας την κατάσταση προτίμησε να μην συγκρουστεί με τη ομάδα του Μήτρο Βλάχο και τον προσκάλεσε σε διαπραγμάτευση. Απέφυγε όμως να ενημερώσει τους συντρόφους του σχετικά με τις πρωτοβουλίες του. Ο ίδιος με τον Σίμο Ιωαννίδη εισήλθαν στο χωριό και ακολούθησε πολύωρη συνομιλία με τον Μήτρο Βλάχο. Ο Μήτρο Βλάχο του πρότεινε να επανέλθει στην ΕΜΕΟ και ο Κώττας Χρήστου του αντιπρότεινε να προσέλθει στην ελληνική πλευρά με την υπόσχεση ότι θα υπάρξει επίσημη ελληνική συμπαράσταση για τη Μακεδονία. Του υποσχέθηκε μάλιστα ότι θα φροντίσει να πάει η οικογένειά του στην Αθήνα, ώστε να μην εκβιάζεται από την ΕΜΕΟ. Συμφώνησαν τελικά να ξανασυναντηθούν το Σεπτέμβριο του ίδιου έτους για να προβούν σε τελική συμφωνία.
Το επόμενο βράδυ, ο Κώττας και οι λοιποί οπλαρχηγοί στρατοπέδευσαν στη Ρούλια και εκεί οι Κρητικοί μαχητές Γ. Δικώνυμος Μακρής και Γ. Περάκης αλλά και οι Μακεδόνες Χρήστος Παναγιωτίδης, Γρηγόριος Βαϊνάς, Γεώργιος Κολίτσης και Νικόλαος Νταηλάκης, ήλθαν σε διαφωνία με τον Κώττα, κατηγορώντας τον ότι ενώ είχε την ευκαιρία να σκοτώσει τον Μήτρο Βλάχο, αυτός αδρανούσε. Ο Κώττας είχε δώσει όρκο φιλίας με το Μήτρο Βλάχο από το 1900 (ήταν και ξάδελφός του), όταν τον είχε στο σώμα του, και του ήταν δύσκολο να αθετήσει τον όρκο του. Ο Ευθ. Καούδης κατανόησε τον Κώττα και γι αυτό, όταν οι άλλοι δύο Κρητικοί αποφάσισαν να αποχωρήσουν, αυτός προτίμησε να μείνει. Έτσι οι διαφωνούντες οπλαρχηγοί αποχώρησαν με σκοπό να συναντήσουν τον Ευάγγελο Νάτση, ενώ με τον Κώττα έμειναν μόνο ο ψυχογιός του Βασίλειος Τσίλης, ο Ευθ. Καούδης, ο Σίμος Ιωαννίδης και ο Δημήτριος Νταλίπης.
Οι αποχωρήσαντες οπλαρχηγοί στρατοπέδευσαν το επόμενο βράδυ στο Ζέλοβο και διηγήθηκαν στον Παύλο Κύρου τα σχετικά. Στη συνέχεια πέρασαν, μέσω Βέρνου, στη Μονή Αγίου Νικολάου Τσιριλόβου, όπου έμαθαν για τον χαμό του οπλαρχηγού Ευάγγελου Νάτση Γεωργίου. Ο Κώττας Χρήστου την περίοδο εκείνη προσπάθησε να έλθει σε συνεννόηση με τους πρόκριτους της Καστοριάς. Η πρωτοβουλία του αυτή προκάλεσε τη μήνι του Γερμανού Καραβαγγέλη, από φόβο να μην αποκαλυφθεί η δράση του τελευταίου στις οθωμανικές αρχές. Στα τέλη Μαΐου, οι αποχωρήσαντες οπλαρχηγοί έστειλαν μήνυμα, μέσω του μεγαλύτερου γιου του Νταλίπη, στον Ευθ. Καούδη να αποχωρήσει με το πρόσχημα ότι ο Βασίλειος Τσίλης προτίθεται να τον δολοφονήσει. Έτσι ο Καούδης αποχώρησε και συνάντησε τον Γ. Δικώνυμο Μακρή, τον Παύλο Κύρου και τον Γ. Περάκη στη Μονή Αγίου Νικολάου Τσιριλόβου, όπου λίγο αργότερα ήλθαν και οι Σίμος Ιωαννίδης και Δημήτριος Νταλίπης. Εκεί ο Σίμος Ιωαννίδης τους ενημέρωσε για τη συνομιλία του Κώττα με τον Μήτρο Βλάχο και τα όσα ειπώθηκαν σ' αυτή. Ο Παύλος Κύρου, που είχε μεγάλη αφοσίωση στον Γερμανό Καραβαγγέλη, έσπευσε να τον ενημερώσει σχετικά. Στις 9 Ιουνίου του 1904, οθωμανικό απόσπασμα εντόπισε το κρησφύγετο του καπετάν Κώττα Χρήστου στη Ρούλια όπου είχε απομείνει με τρεις στενούς συνεργάτες του και τον συνέλαβε. Αργότερα κατηγορήθηκε ο Παύλος Κύρου ως αυτός που υπέδειξε το κρησφύγετο του Κώττα στους Οθωμανούς ενώ η σχετική απόφαση χρεώνεται από τους σημερινούς ιστορικούς στον μητροπολίτη Γερμανό Καραβαγγέλη.
Το τέλος του Κώττα.
Μετά τη σύλληψή του ο Κώττας Χρήστου, μεταφέρθηκε αρχικά στις φυλακές Καστοριάς, στη συνέχεια στις φυλακές Κορυτσάς και τελικά στις φυλακές Μοναστηρίου. Η σύζυγός του, Ζωή, για λόγους ασφαλείας εγκαταστάθηκε με τα παιδιά της στην Καστοριά και επανήλθε στη Ρούλια το φθινόπωρο του 1904. Τον Αύγουστο του 1905 ο Μήτρο Βλάχο εισέβαλε με το πολυπληθές σώμα του στη Ρούλια, πότισε με πετρέλαιο την οικία του Κώττα και έβαλε φωτιά. Με τη συμπαράσταση των κατοίκων του χωριού, η Ζωή με τα τέκνα της κατάφεραν να σωθούν. Κατά την κράτησή του στη φυλακή, ο Έλληνας πρόξενος του Μοναστηρίου Σταμάτιος Κιουζές Πεζάς και ο Μητροπολίτης Καστοριάς Γερμανός Καραβαγγέλης, προσπάθησαν να τον αποφυλακίσουν αλλά οι οθωμανικές αρχές ήταν ανένδοτες, καθώς εκκρεμούσαν σε βάρος του πολλές καταδίκες. Ο Μητροπολίτης Καστοριάς Γερμανός Καραβαγγέλης πέτυχε συμφωνία με τους Οθωμανούς, ώστε να αποφυλακιστεί ο Κώττας με αντάλλαγμα την υπηρεσία του στον οθωμανικό στρατό, κάτι που ο ίδιος φυσικά αρνήθηκε. Ο απαγχονισμός του αποφασίστηκε για το πρωινό της 27ης Σεπτεμβρίου του 1905. Απαίτησε να του φέρουν Έλληνα ορθόδοξο ιερέα που τον μετάλαβε και στη συνέχεια οδηγήθηκε στην πλατεία Ατ Παζάρ της πόλης του Μοναστηρίου. Κατά τη διαδρομή έως την πλατεία ο Κώττας Χρήστου, σε μια απέλπιδα προσπάθεια, ξέφυγε από τους φρουρούς του και διέφυγε στα στενά σοκάκια της πόλης. Ακολούθησε τεράστια κινητοποίηση των οθωμανικών δυνάμεων και ανθρωποκυνηγητό στους δρόμους της πόλης και τελικά συνελήφθη. Οδηγήθηκε τελικά στην πλατεία Ατ Παζάρ και εκεί ο Κώττας απαίτησε να του λύσουν τα χέρια. Ανέβηκε μόνος του στο ικρίωμα και αποφασισμένος, αφού φώναξε για τελευταία φορά "Ντα ζίβι Γκ(ά)ρτσια!" (Ζήτω η Ελλάς), ή «Ζήτω το έθνος!» κλώτσησε μόνος του το υποπόδιο.
Αποτίμηση.
Ο Κώτας ενσάρκωσε, για την περίοδο 1901 – 1904, τον πρωτοπόρο Έλληνα μαχητή που κυριάρχησε στο προσκήνιο της νεώτερης ελληνικής ιστορίας στο μεταίχμιο δύο κρίσιμων αιώνων. Ξεκίνησε ήδη τη δράση του από τη Μακεδονική Επανάσταση του 1896 και μετά την αποτυχία της, ελλείψει οποιασδήποτε βοήθειας από τις επίσημες ελληνικές αρχές (κράτος, εκκλησία) ακολούθησε ανεξάρτητη δράση. Ειλικρινής υποστηρικτής της ελληνοβουλγαρικής συνεργασίας για τη Μακεδονία, (συνήθιζε να λέει: ας σκοτώσουμε πρώτα την αρκούδα και για το τομάρι είναι εύκολο να το μοιράσουμε), συμμετείχε αρχικά σε πολλαπλές κοινές επιχειρήσεις με την ΕΜΕΟ, αλλά διαχώρισε τη θέση του όταν η βουλγαρική οργάνωση έθεσε ως προτεραιότητα την εκκαθάριση των Ελλήνων. Στη συνέχεια αποδύθηκε σε σκληρό αγώνα κατά του βουλγαρικού Κομιτάτου και ιδιαίτερα κατά κομιτατζήδων που επιδίδονταν σε αγριότητες σε βάρος Ελλήνων αλλά και άλλων Χριστιανών. Ήδη από το 1901 αποτελούσε τον κυριότερο εχθρό των Βουλγάρων στη Βορειοδυτική Μακεδονία. Η ηγετική του παρουσία στην περιοχή και η μεγάλη επιρροή που ασκούσε σε μεγάλους πληθυσμούς, τον κατέστησαν τον βασικό εκφραστή της ελληνικής ιδέας στην περιοχή και διατήρησε άσβεστη την ελπίδα των Ελλήνων κατοίκων ανυψώνοντας το ηθικό τους σε περιόδους που η βουλγαρική τρομοκρατία ήταν ολοκληρωτική. Έτσι, όταν το 1901 μπόρεσε να εδραιωθεί εξασφαλίζοντας την υποστήριξη της Μητρόπολης Καστοριάς, αλλά και του ελληνικού κράτους, μέσω του προξενείου του Μοναστηρίου, αντιμετώπισε το Κομιτάτο επί ίσοις όροις και μπόρεσε να ασκήσει την προσωπική του πολιτική επιλογή που ήταν η εξεύρεση κοινού πλαισίου δράσης μεταξύ όλων των Χριστιανών. Ο Μητροπολίτης Καστοριάς Γερμανός Καραβαγγέλης τον χαρακτήριζε "προστάτη των Χριστιανών και φόβητρο των Βουλγάρων". Η επικράτηση των ακραίων στοιχείων στην ΕΜΕΟ που ακολούθησε τη βουλγαρική διαμάχη μεταξύ Σεντραλιστών (αυτονομιστών) και Βερχοβιστών (της Ανώτατης Επιτροπής), οδήγησε σε σκλήρυνση της στάσης κατά των Ελλήνων με αποκορύφωμα την Εξέγερση του Ίλιντεν, κάτι που ο Κώττας προσπάθησε να αποτρέψει. Για αντιστάθμιση των ακραίων βουλγαρικών κινήσεων ,προκάλεσε την επίσημη εμπλοκή του ελληνικού κράτους με την επίσκεψή του στην Αθήνα και τη συνάντησή του με τον διάδοχο Κωνσταντίνο. Ήταν σαφές όμως, ότι η συσσωρευμένη κατάσταση ήταν μοιραίο να οδηγήσει στα άκρα, κάτι που ο Κώττας δεν μπορούσε να παρακολουθήσει. Έως και την ύστατη στιγμή (1904) προσπάθησε να βρει τρόπους συνεννόησης με τοπικούς αρχηγούς της ΕΜΕΟ, κάτι που δεν έγινε αποδεκτό από καμία πλευρά. Η προδοσία εναντίον του ήταν το φυσικό αποτέλεσμα της προσωπικής πολιτικής στρατηγικής του που προσπάθησε να επιβάλει, μέσα σε ιδιαίτερα κρίσιμες συνθήκες. Όταν ο Ευθύμιος Καούδης πληροφορήθηκε τη σύλληψή του, σημείωσε «"ελέχθη ότι τον Κώττα τον επρόδωσε ο δεσπότης, πράγμα που δυσκολεύομαι να πιστέψω. Αλλά λάθη έγιναν τόσα πολλά όπου ίσως να έγινε και αυτό.»" Κατά τη διάρκεια της φυλάκισής του, έγινε αντιληπτό το δυσαναπλήρωτο κενό που άφηνε πίσω του, γι αυτό και ο μητροπολίτης Γερμανός Καραβαγγέλης ουδέποτε παραδέχτηκε την προδοσία. Προσπάθησε μάλιστα έως το τέλος να τον αποφυλακίσει. Η θυσία του συγκίνησε τους Μακεδόνες και αποτέλεσε την έναρξη της ελληνικής αντεπίθεσης στη Μακεδονία. Για τη συνολική του δράση και το τέλος του, υμνήθηκε από τη λαϊκή μούσα. Έχει διασωθεί ένα δημοτικό τραγούδι στα αλβανικά και δύο στα ελληνικά.
Για τη ζωή του Κώτα δεν υπάρχουν αξιόπιστες πληροφορίες, αλλά προέρχονται κυρίως από ανθρώπους που λίγο μόνο τον γνώρισαν, όπως ο Γερμανός Καραβαγγέλης, ο οποίος στα απομνημονεύματα του αυτοπεριορίζεται και δεν προσφέρει παρά τις ελάχιστες δυνατές πληροφορίες, επειδή ο Κώτας είχε εν τω μεταξύ λάβει θέση στο πάνθεο των Ελλήνων ηρώων. Ήταν ένας από τους τελευταίος και πλέον χαρακτηριστικούς εκπροσώπους της κλέφτικης παράδοσης της περιοχής. Οι στόχοι του Κώτα, όπως και άλλων Σλάβων της Μακεδονίας, δεν είναι εύκολα καθορίσιμοι. Θεωρείται Έλληνας ήρωας από τους Έλληνες, αλλά φιλοχρήματος οπλαρχηγός από τους Σλαβομακεδόνες. Η συμπαράταξή του, πρώτα με την ΕΜΕΟ και αργότερα με την ελληνική πλευρά, δεν αποδεικνύει ότι απέβλεπε μόνο στις υλικές απολαβές που ανέμενε ένας οπλαρχηγός σε τέτοιες περιπτώσεις, αλλά μάλλον ότι κύριος στόχος του ήταν η απελευθέρωση από την Οθωμανική αυτοκρατορία. Από την αρχή της δράσης του, δίχως να έχει ελληνική ή βουλγαρική συνείδηση, είχε διαμορφωμένη στάση ως χριστιανός οπλαρχηγός απέναντι στην οθωμανική εξουσία, τον οποίο αναγκάστηκε να αξιοποιήσει η ΕΜΕΟ. Μετά την απομάκρυνσή του από την ΕΜΕΟ και την εξαρχική πλευρά -όταν στράφηκαν εναντίον Χριστιανών-, την ένταξή του στο πατριαρχικό στρατόπεδο και τη στράτευσή του στην ελληνική υπόθεση, η στάση του χαρακτηριζόταν από ρευστότητα, καθώς διατήρησε τις σχέσεις του με τους πρώην συνεργάτες του, ισορροπώντας ανάμεσα στις δύο παρατάξεις, αλλά αντιτασσόμενος σταθερά στην οθωμανική τάξη, σε αντίθεση με τον Καραβαγγέλη. Παρά την απέχθεια που προξενούσε σε πατριώτες αξιωματικούς και αρχιερείς ο τυχοδιωκτισμός που επεδείκνυε, και παρά την ανακούφιση που τους προκάλεσε η σύλληψη και η εκτέλεσή του από τους Τούρκους, όλοι οι οπλαρχηγοί τον αναγνώριζαν ως αρχηγό των ατάκτων. Η σύνταξή του με μία πλευρά, την ελληνική, περισσότερο απ' ότι συνηθιζόταν σε ανθρώπους της συνομοταξίας του, δεν του επέτρεπε να δρα ως παραδοσιακός καπετάνιος και δεν ήταν δυνατό να μείνει επί μακρόν χωρίς συνέπειες. Τόσο νεκρός όσο και ζωντανός, ο Κώτας δύσκολα μπορεί να στρατευθεί σε μία εθνική παράταξη ή ιστορία.
Δημόσια μνήμη.
Προς τιμήν του υπάρχει η οδός Κώττα Ρούλια στην περιοχή του Παλαιού Σταθμού στη Θεσσαλονίκη και οδός Κώττα στην Αθήνα όπως και σε άλλες πόλεις (Καβάλα, Έδεσσα, Καστοριά, Κορδελιό, Πυλαία κ.α.), ενώ προτομές του ανεγέρθηκαν στην πατρίδα του Ρούλια που σήμερα φέρει το όνομά του, στη Φλώρινα, Καστοριά κ.α. Ακόμη, το σπίτι στο χωριό του έχει μετατραπεί σε "Μουσείο Καπετάν Κώττα".

</doc>
<doc id="50113" url="https://el.wikipedia.org/wiki?curid=50113" title="Βαγγέλης Στρεμπενιώτης">
Βαγγέλης Στρεμπενιώτης

Ο Βαγγέλης Στρεμπενιώτης (1876 - 1904) ήταν Έλληνας σλαβόφωνος οπλαρχηγός του Μακεδονικού Αγώνα. Γεννήθηκε στο Στρέμπενο (Ασπρόγεια) Φλώρινας και το πραγματικό του όνομα ήταν Ευάγγελος Νάτσης Γεωργίου.
Βιογραφικά στοιχεία.
Ο Στρεμπενιώτης γεννήθηκε το 1876 στο Στρέμπενο Φλώρινας και αργότερα μετέβη στην Κωνσταντινούπολη όπου εργαζόταν ως γαλατάς και κτίστης. Σύμφωνα με τον Μόδη, η απώτερη καταγωγή της οικογένειάς του ήταν από την Ήπειρο και συγκεκριμένα από την περιοχή της Τσαμουριάς. Αρχικά ήταν μέλος του βουλγαρικού κομιτάτου, γρήγορα όμως διαφώνησε με τις πρακτικές που αυτό ακολουθούσε εναντίον του ελληνικού στοιχείου της περιοχής με αποτέλεσμα να ακολουθήσει δολοφονική απόπειρα εναντίον του. 
Έπειτα από αυτό ο γεγονός κατέφυγε στον Γερμανό Καραβαγγέλη ο οποίος τον ενίσχυσε με αποτέλεσμα να δημιουργήσει ένα μικρό ένοπλο σώμα με νεαρούς από τα Ασπρόγεια και το Λέχοβο.
Έπειτα ο Γερμανός Καραβαγγέλης τον έφερε σε επαφή με μακεδονομάχους που κατέφθασαν από την Κρήτη. Σχημάτισε δικό του αντάρτικο σώμα και προξένησε οδυνηρές απώλειες στους κομιτατζήδες με σημαντικότερη την εξόντωση του βοεβόδα Κύρτσεφ.
Στις 12/5/1904 επιστρέφοντας από το Μοναστήρι όπου αντιμετώπισε τους κομιτατζήδες, σκοτώθηκε σε ενέδρα στον Αετό.

</doc>
<doc id="50114" url="https://el.wikipedia.org/wiki?curid=50114" title="Κριός χείμαρος">
Κριός χείμαρος



</doc>
<doc id="50115" url="https://el.wikipedia.org/wiki?curid=50115" title="Άραξος Αχαΐας">
Άραξος Αχαΐας

Ο Άραξος είναι χωριό της Αχαΐας. Από το 2010 ανήκει στο νεοπαγή Δήμο Δυτικής Αχαΐας ως τμήμα του πρώην Δήμου Λαρισσού. Στην ομώνυμη κοινότητα (νυν τοπική κοινότητα) ανήκουν, πέρα από τον οικισμό του Αράξου, οι οικισμοί Καλόγρια και Παραλίμνη (νυν Ακρωτήριο Αράξου) καθώς και ο καταργημένος οικισμός Ταξιάρχες.
Τοποθεσία.
Το χωριό είναι χτισμένο κοντά στο ομώνυμο ακρωτήριο, το οποίο σε όλη την έκτασή του καλύπτεται από βουνά, γνωστά ως τα «Μαύρα βουνά». Στην περιοχή λειτουργούν νταμάρια που εφοδιάζουν με υλικά όλο τον νομό Αχαΐας. Επίσης υπάρχουν στρατιωτικά φυλάκια, ραντάρ και ναυτικά οχυρά. Επίσης, εκεί βρίσκεται και το Αεροδρόμιο Αράξου, πολιτικό και στρατιωτικό. Σχετικά κοντά στο χωριό υπάρχει η παραλία «Γιανισκάρι», μία από τις ωραιότερες της Αχαΐας, καθώς και η λιμνοθάλασσα του Αράξου.
Ιστορία.
Το χωριό χωρίζεται σε δύο οικισμούς που δημιουργήθηκαν από βοσκούς που περνούσαν εκεί το χειμώνα με τα κοπάδια τους. Οι βοσκοί αυτοί έρχονταν από το χωριό Γκέρμπεσι (νυν Προφήτης Ηλίας) των Καλαβρύτων και γι' αυτό το αρχικό όνομα του χωριού ήταν (Κάτω) Γκέρμπεσι.
Διοικητική εξέλιξη.
Από το 1836 έως το 1841, ο Άραξος ήταν δημοτικό διαμέρισμα του τότε Δήμου Αράξου.
Με το ΦΕΚ 50Α της 25/07/1879 ο οικισμός, που τότε ονομαζόταν Γκέρμπεσι, προσαρτάται στον τότε Δήμο Δύμης. Με το ΦΕΚ 256Α της 28/08/1912 αποσπάται από τον τότε Δήμο Δύμης και προσαρτάται στην κοινότητα Στριγκλέϊκων. Με το ΦΕΚ 156Α της 08/08/1928 ο οικισμός μετονομάστηκε από Γκέρμπεσι σε Παραλίμνη. Με το ΦΕΚ 143Α της 12/04/1929 ο οικισμός αποσπάστηκε από την κοινότητα Στριγκλέϊκων και προσαρτήθηκε στην κοινότητα Λακκόπετρας. Με το ΦΕΚ 148Α της 18/07/1947 ο οικισμός αποσπάστηκε από την κοινότητα Λακκόπετρας και ορίστηκε ως έδρα της κοινότητας Παραλίμνης. Με ΦΕΚ 125Α της 21/05/1956 ο οικισμός μετονομάστηκε από Παραλίμνη σε Άραξος. Με το ΦΕΚ 244Α της 04/12/1997, σύμφωνα με τη Διοικητική Μεταρρύθμιση "Καποδίστριας", προσαρτάται στο Δήμο Λαρισσού μέχρι το 2010 που εντάχθηκε στο Δήμο Δυτικής Αχαΐας (ΦΕΚ 87Α - 07/06/2010) βάσει της Διοικητικής Μεταρρύθμισης "Καλλικράτης".
Δημογραφικά στοιχεία.
Η δημογραφική εξέλιξη του οικισμού τον 21ο αιώνα είναι η εξής:

</doc>
<doc id="50116" url="https://el.wikipedia.org/wiki?curid=50116" title="Γλάυκος ποταμός">
Γλάυκος ποταμός



</doc>
<doc id="50126" url="https://el.wikipedia.org/wiki?curid=50126" title="Κίνημα των Μπράιτ">
Κίνημα των Μπράιτ

Το κίνημα των Μπράιτ ("Brights' movement", "bright", προφέρεται "μπράιτ", σημαίνει λαμπερός, έξυπνος) ξεκίνησε από τον Πολ Γκίζερτ ("Paul Geisert") και την Μίνγκα Φούτρελ ("Mynga Futrell") το 2003 με σκοπό να παράσχει έναν ευρύτερο όρο με θετική χροιά ο οποίος περιγράφει ένα ποικιλόμορφο σύνολο ανθρώπων οι οποίοι έχουν από κοινού μια φυσιοκρατική κοσμοθεωρία, χωρίς να προσδιορίζεται με όρους που αποτελούν αρνητικό αντίστοιχο με βάση τη θρησκεία (όπως θα μπορούσαν να θεωρηθούν οι όροι αθεϊστής, άπιστος ή άθρησκος).
Ορισμοί και στόχοι.
Ο συνιδρυτής του Δικτύου των Βright (Brights' Net), Πολ Γκίζερτ, παρήγαγε τον όρο ενώ η Μίνγκα Φούτρελ όρισε τον "μπράιτ" ως «το άτομο του οποίου η κοσμοθεωρία είναι φυσιοκρατική —χωρίς κανένα υπερφυσικό ή μυστικιστικό στοιχείο. Ο κώδικας ηθικής και οι ενέργειες ενός μπράιτ βασίζονται στη φυσιοκρατική θεώρηση του κόσμου».
Ως καθορισμένοι στόχοι του κινήματος θεωρούνται:
Ιστορία.
Ο Πολ Γκίζερτ ήταν καθηγητής της βιολογίας στο Σικάγο στη δεκαετία του 1960, καθηγητής πανεπιστημίου στη δεκαετία 1970, συγγραφέας στη δεκαετία του 1980 και συνεργάτης για την ανάπτυξη μαθησιακού υλίκού και ενός δικτυακού τόπου σχετικού με τη διδασκαλία της θρησκείας στα δημόσια σχολεία στη δεκαετία 1990
Αποφασίζοντας να παρακολουθήσει την «πορεία των άθεων Αμερικανών στην Ουάσινγκτον» το 2002, ο Πολ Γκίζερτ αμφισβήτησε τον προσδιορισμό άθεος και προσπάθησε δημιουργήσει έναν νέο όρο, προκειμένου να ενώσει την κοινότητα της λογικής. Αναζήτησε μία νέα θετική λέξη που θα γινόταν ευρέως αποδεκτή. Προς τα τέλη του 2002, ο Γκίζερτ επινόησε τον όρο «Μπράιτ», αλλά δεν τον ανακοίνωσε αμέσως.
Σε συνεργασία με τη Μύνγκα Φούτρελ, συνιδρύτρια του κινήματος των Μπράιτ, ήθελε να ενώσει όλα εκείνα τα άτομα που δεν ήταν θρησκευόμενα, αλλά δε σχετίζονταν με κάποιους από τους ήδη φιλοσοφικούς οργανισμούς. Για να πετύχει τον σκοπό του, όχι μόνον επινόησε τον όρο, αλλά έθεσε σε εφαρμογή την ιδέα της δημιουργίας μιας κοινωνικής ομάδας η οποία θα μπορούσε να συνασπιστεί μέσω του Διαδικτύου.
Έχοντας δοκιμάσει επαρκώς την ιδέα οι δύο ξεκίνησαν τον δικτυακό τόπο Brights Net στις 4 Ιουνίου, 2003. Το κίνημα απέκτησε από νωρίς δημοσίότητα εξαιτίας άρθρων που δημοσίευσε ο Ρίτσαρντ Ντόκινς στην εφημερίδα "The Guardian" και "Wired", και ο Ντάνιελ Ντένετ στους "New York Times".. Μέσα σε ένα χρόνο οι εγγεγραμμένοι Μπράιτ πολλαπλασιάστηκαν και εξαπλώθηκαν σε 85 έθνη.
Το κίνημα συνέχισε να αυξάνεται οι εγγραφές επιταχύνθηκαν και η ιδέα έγινε αντικείμενο συζήτησης ως νέος αθεϊσμός, ενώ η ανάπτυξη ευνοήθηκε από μία σειρά βιβλίων που κυκλοφόρησαν στα τέλη του 2006, ανάμεσα στα οποία περιλαμβάνονται τα: "Η θυμαπάτη του θεού, Η απαλλαγή από το ξόρκι, Ο θεός δεν είναι μέγας", "Το τέλος της πίστης" και "Επιστολή σε ένα "χριστιανικό" έθνος." Περί τα τέλη του Αυγούστου 2008 υπήρχαν 40.000 Μπράιτ εγγεγραμμένοι από 179 έθνη.
Η κοσμοθεωρία.
Η φυσιοκρατική κοσμοθεωρία μπορεί να λάβει διάφορες μορφές. Για τους περισσότερους μπράιτ η φυσιοκρατική θεώρηση του κόσμου σημαίνει απλά ότι ο κόσμος δεν περιλαμβάνει «κανένα υπερφυσικό ή μυστικιστικό στοιχείο», ενώ οι αντιλήψεις άλλων τείνουν στο φιλοσοφικό φυσιοκρατισμό.
Το επίκεντρο του κινήματος των Μπράιτ είναι ο ιστότοπος The Brights' Net. Διάσημοι μπράιτ είναι οι:

</doc>
<doc id="50128" url="https://el.wikipedia.org/wiki?curid=50128" title="Κίνημα των μπράιτ">
Κίνημα των μπράιτ



</doc>
<doc id="50132" url="https://el.wikipedia.org/wiki?curid=50132" title="Μακεδονικός Αγώνας">
Μακεδονικός Αγώνας

 
Ο Μακεδονικός Αγώνας ήταν μία σειρά συγκρούσεων μεταξύ κυρίως ελληνικών και βουλγαρικών ένοπλων σωμάτων που διεξήχθη από το 1904 ως το 1908 στην περιοχή της Μακεδονίας (τότε μέρος της Οθωμανικής Αυτοκρατορίας) με σκοπό τον εθνικό προσεταιρισμό των κατοίκων της περιοχής, ιδίως των σλαβόφωνων Χριστιανών. Δευτερευόντως συμμετείχαν στις συγκρούσεις αυτές σερβικές και ρουμανικές ένοπλες ομάδες. Η ελληνική ένοπλη παρέμβαση στη Μακεδονία ξεκίνησε στην ευνοϊκή για την Ελλάδα συγκυρία που προέκυψε μετά την αποτυχία της εξέγερσης του Ίλιντεν το 1903 και εντάθηκε μετά το θάνατο του Παύλου Μελά τον Οκτώβριο του 1904. Σταδιακά τα ελληνικά σώματα κατάφεραν να επικρατήσουν, αλλά η ένοπλη τους δράση τερματίστηκε με την Επανάσταση των Νεοτούρκων το 1908.
Η κατάσταση στη Μακεδονία.
Ο αγώνας για την ανεξαρτησία της Μακεδονίας είχε αρχίσει συγχρόνως με την Ελληνική Επανάσταση του 1821. Οι εξεγέρσεις όμως του Εμμανουήλ Παπά στη Χαλκιδική, της Νάουσας με τον Ζαφειράκη Θεοδοσίου το 1822, καθώς και η αποτυχημένη Επανάσταση του Λιτοχώρου το 1878 είχαν καταπνιγεί από τους Τούρκους. Με την ίδρυση του μικρού ελληνικού βασιλείου, μόνιμη επιδίωξη των Ελλήνων ήταν η τύχη των υποδούλων που ήταν υπό τον οθωμανικό ζυγό.
Όμως για δεκαετίες η Μακεδονία παρέμενε αποκομμένη από το ελληνικό βασίλειο. Το ελληνικό κράτος είχε να αντιμετωπίσει μια σειρά από εμπόδια:
α) τη γεωγραφική απόσταση 
β) την αρνητική διπλωματική συγκυρία: οι επαναστατικές κινήσεις των ετών 1839-1840, 1854 και 1867 ναυάγησαν επειδή η ελληνική πλευρά πίστευε πως θα εκβίαζε την ενσωμάτωση της Μακεδονίας αν την ενέτασσε στις διεθνείς κρίσεις της περιόδου: Τουρκοαιγυπτιακός πόλεμος (1839–41), Κριμαϊκός πόλεμος, Κρητική Επανάσταση, με σύμμαχο την ομόδοξη Ρωσία.
Ένα από τα διατάγματα ίδρυσης της Βουλγαρικής Εξαρχίας ήταν, και το πλέον επίμαχο σημείο, ο τελευταίος όρος, που επέτρεπε την επέκταση της Εξαρχίας για δημιουργία επισκοπικών περιφερειών εφόσον «"το όλον, ή τουλάχιστον τα δύο τρίτα των ορθοδόξων κατοίκων, θέλουν να υπόκεινται εις την βουλγαρικήν εξαρχίαν"».Αυτός ο όρος ήταν τελικά η αιτία να ακολουθήσουν στη συνέχεια βουλγαρικές θηριωδίες σε βάρος ομόθρησκων λαών, Ελλήνων και Σέρβων, ειδικότερα σε χωριά της Μακεδονίας, στην προσπάθειά τους ν΄ αποσπάσουν δηλώσεις των δύο τρίτων των κατοίκων ότι είναι «"Εξαρχικοί"», αλλοιώνοντας με τον τρόπο αυτό το φρόνημα των κατοίκων, φθάνοντας έτσι στον Μακεδονικό Αγώνα και όχι μόνο.
Η εντεινόμενη βουλγαρική τρομοκρατία οδήγησε την περιοχή της Μακεδονίας να τεθεί υπό διεθνή Επιτροπεία μετά τη Συνθήκη του Βερολίνου (1878), και Γάλλοι, Ρώσοι και Αυστριακοί στρατιωτικοί ανέλαβαν καθήκοντα παράλληλης διοίκησης με τους Οθωμανούς. Οι Γάλλοι και Αυστριακοί προωθούσαν τις ουνιτικές ιεραποστολές στην Κεντρική Μακεδονία εποφθαλμιώντας τη Θεσσαλονίκη, ο καθένας για λογαριασμό του, ενώ οι Ρώσοι υποστήριζαν φανερά τις βουλγαρικές ένοπλες ομάδες. Η Υψηλή Πύλη αδυνατούσε να παρέμβει δραστικά στις ένοπλες συγκρούσεις μεταξύ Ελλήνων και Βουλγάρων. Οι Βούλγαροι την περίοδο εκείνη προσπαθούσαν αφενός να στρέφουν τις ευρωπαϊκές και οθωμανικές στρατιωτικές διοικήσεις κατά των αντιπάλων τους, και αφετέρου να συνεργάζονται με όποιες απ' αυτές ήταν δυνατό, ενώ παράλληλα το Ηνωμένο Βασίλειο υπέσκαπτε με κάθε τρόπο την ενδεχόμενη ελληνο-βουλγαρική συνεργασία, φοβούμενη την εκμετάλλευσή της από τη Ρωσία.
Στα ορεινά και στις πιο απομονωμένες περιοχές υπήρχαν ελεύθερα χωριά, φτωχά και με άγονη γη. Πλήρωναν μόνο φόρους στους Οθωμανούς και ήταν στο έλεος ληστρικών συμμοριών όταν δεν ανέθεταν την ασφάλειά τους σε τοπικούς λήσταρχους. Οι πιο δραστήριοι ήταν εποχιακοί εργάτες, καρβουνιάρηδες ή ξυλοκόποι, ενώ άλλοι αναγκάζονταν να στραφούν στη ληστεία, επάγγελμα αρκετά αποδοτικό εκείνη την εποχή. Τόπος χωρίς οδικό δίκτυο και με περιοχές τελείως απομονωμένες η μια από την άλλη, με έλλειψη ασφάλειας, σύντομα θα υποστεί τη βουλγαρική προπαγάνδα που θα κυριαρχήσει με την τρομοκρατία. Έτσι, αναδεικνύονται πρωτοκλασάτα στελέχη, αρχικά της ΕΜΕΟ ο Τσακαλάρωφ στο Σμαρδέσι, ο Μήτρε Βλάχος στο Μακροχώρι Καστοριάς και ο Λάζαρ Ποπτράικωφ στο Δενδροχώρι. 
Το 1893 ιδρύθηκε στη Θεσσαλονίκη η οργάνωση Εσωτερική Μακεδονική Επαναστατική Οργάνωση (ΕΜΕΟ) με επίσημο σκοπό το συντονισμό των προσπαθειών των χριστιανικών πληθυσμών της Μακεδονίας για την απελευθέρωσή τους από τον οθωμανικό ζυγό. Η οργάνωση αναφερόταν γενικά στα δικαιώματα του "Μακεδονικού λαού" χωρίς εθνικές ή δογματικές διακρίσεις, δηλώνοντας "σταθερά ενωτική" και "μαχητικά αντισωβινιστική".
Στην πραγματικότητα όμως η ΕΜΕΟ ήταν μία βουλγαρική εθνικιστική οργάνωση με μυστική ατζέντα τον εκβουλγαρισμό της Μακεδονίας και την απόσχισή της από την Οθωμανική Αυτοκρατορία, ως ενδιάμεσο στάδιο πριν την τελική ένωσή της με τη Βουλγαρία. Η διαδικασία του εκβουλγαρισμού ήταν μεθοδική και είχε προσεκτικά σχεδιαστεί ώστε να κλιμακωθεί σταδιακά, με πρώτο στάδιο τον εξαναγκασμό του συνόλου του ρευστής εθνικής συνείδησης χριστιανικού πληθυσμού να εκκλησιάζεται σε εκκλησίες που θα υπάγονταν στην Βουλγαρική Εξαρχία αντί στις υπάρχουσες, οι οποίες υπάγονταν στο Οικουμενικό Πατριαρχείο. Για το σκοπό αυτό ιδρύθηκαν σε όλη τη Μακεδονία πολυάριθμες εξαρχικές εκκλησίες. Σ' αυτές, ο εκκλησιασμός γινόταν στη βουλγαρική γλώσσα και τα ονόματα των βαπτιζομένων ήταν βουλγαρικά. Σε δεύτερη φάση το κομιτάτο άρχισε να ιδρύει πολυάριθμα σχολεία στα οποία τα παιδιά θα διδάσκονταν τη βουλγάρικη γλώσσα και θα κατηχούνταν πλέον εθνικά.
Η δράση του κομιτάτου αρχικά είχε κάποια επιτυχία αλλά σύντομα έγιναν αντιληπτά τα πραγματικά του κίνητρα, όταν ένοπλες ομάδες του (κομιτατζήδες) άρχισαν να εκτελούν και να βασανίζουν ιερείς, δασκάλους, τοπικές προσωπικότητες, αλλά και απλούς πολίτες που αρνούνταν το συγκεκαλυμμένο αυτό εκβουλγαρισμό, που εντάθηκε κατά τη διάρκεια της προετοιμασίας (1902-1903) για την Εξέγερση του Ίλιντεν. Αυτό αφύπνισε την κοινή γνώμη στην Ελλάδα. Κατόπιν δραματικών εκκλήσεων του μητροπολίτη Καστοριάς Γερμανού, ο οποίος είχε αρχίσει ήδη να οργανώνει τοπικά τμήματα αυτοάμυνας σε Καστοριά και Φλώρινα, ιδρύθηκε στην Αθήνα το Μακεδονικό Κομιτάτο υπό τον δημοσιογράφο Δημήτριο Καλαποθάκη. Ενδεικτικό των συνθηκών είναι ότι ίδιος ο μητροπολίτης είχε αναγκαστεί να περιέρχεται τους ναούς των χωριών της περιφέρειάς του και να εκκλησιάζει με το όπλο του παρά πόδα (λόγω των αλλεπάλληλων απειλών κατά της ζωής του), σε μια απεγνωσμένη προσπάθεια να τονώσει το ηθικό των τρομοκρατημένων πιστών. Ακολούθησαν κάποιες αποστολές ελληνικών ένοπλων σωμάτων (κατά κύριο λόγο Κρητών και Μανιατών εθελοντών) στη Μακεδονία. Η επίσημη εμπλοκή του Ελληνικού κράτους στα μακεδονικά πράγματα πραγματοποιήθηκε μετά τον Ιανουάριο του 1904, όταν ο οπλαρχηγός Κώττας Χρήστου, επικεφαλής αντιπροσωπείας των Κορεστείων, συναντήθηκε με τον διάδοχο Κωνσταντίνο. Αλλά οι εθελοντές και συνεπακόλουθα τα τμήματα πολλαπλασιάστηκαν θεαματικά μετά την πανελλήνια συγκίνηση που προκάλεσε ο θάνατος του Παύλου Μελά το 1904.
Χαρακτηριστικό της εποχής είναι το ακόλουθο δημοτικό τραγούδι της επαρχίας Παιονίας στο σλαβικό τοπικό ιδίωμα:
Κομιτατζήδες.
Κύριοι αντίπαλοι των ελληνικών ενόπλων σωμάτων ήταν οι Βούλγαροι κομιτατζήδες. Το «Μακεδονικό Κομιτάτο» είχε από νωρίς οργανώσει ένα δίκτυο από παραστρατιωτικές ομάδες, οι άντρες των οποίων είχαν επιδοθεί σε ένα όργιο βίας και τρομοκρατίας του ελληνικού και όχι μόνο στοιχείου της Μακεδονίας (ενδεικτικά το 1903, μόνο στη Θεσσαλονίκη είχαν προβεί σε βομβιστικές επιθέσεις κατά της Μητρόπολης και άλλων κτηρίων ελληνικών ιδιοκτησιών, αλλά και στην ανατίναξη του γαλλικού πλοίου Γκουανταλκιβίρ και της Οθωμανικής Τράπεζας).
Ο όρος "κομιτατζήδες" στη Μακεδονία χρησιμοποιούταν για να χαρακτηρίσει τους εξαρχικούς ελληνικής καταγωγής που μεταστράφηκαν και υπηρετούσαν τους σκοπούς της Βουλγαρίας, διαχωρίζοντάς τους έτσι από τους καθαυτό Βούλγαρους.
Σημαντικά στελέχη των Κομιτατζήδων ήταν ο ιδρυτής τους Γκότσε Ντέλτσεφ (ετιμάτο ως εθνικός ήρωας στη Βουλγαρία μέχρι το 1946 όταν με την αλλαγή της πολιτικής της Βουλγαρίας στο Μακεδονικό, το μουσείο του έκλεισε και τα περιεχόμενα του μαζί με τα οστά του μεταφέρθηκαν στα Σκόπια της νεοϊδρυθείσας ΓΔΜ), ο Αποστόλ Πέτκωφ, ο Νίκολα Κάρεφ, ο Γιάνε Σαντάνσκι κ.α.
Ενόψει της προετοιμασίας της Εξέγερσης του Ίλιντεν (20 Ιουλίου 1903) χρίζονται οι τοπικοί ηγέτες και τέλος του Αυγούστου 1902 πραγματοποιείται στο Σιδηροχώρι Καστοριάς συνάντηση του απεσταλμένου του Τσόντσεφ από το περιβάλλον της βουλγαρικής ανωτάτης αρχής Γιάγκωφ με τους τοπικούς ηγέτες, που δηλώνουν ότι δεν είναι έτοιμοι για μια τέτοια εξέγερση, αντιδρώντας μερικοί και στη βουλγαρική πρωτοβουλία. Ένα μήνα περίπου μετά την εξέγερση καίγονται τα περισσότερα χωριά από τους Οθωμανούς, μερικά ολοσχερώς και τον Οκτώβριο του 1904 σκοτώνεται στη Στάτιστα ο Παύλος Μελάς. Με το κίνημα των Νεότουρκων το 1908 αναστέλλεται κάθε εμπόλεμη δραστηριότητα μέχρι τους Βαλκανικούς πολέμους 1912-1913.
Ως απάντηση στο Βουλγαρικό Μακεδονικό Κομιτάτο δημιουργήθηκε στην Αθήνα το Ελληνικό Μακεδονικό Κομιτάτο. Υπό την προεδρία του Δημητρίου Καλαποθάκη, διευθυντού της εφημερίδας "Εμπρός", και με τη συμμετοχή του Στέφανου Δραγούμη, στρατολογούσε εθελοντές για την υπεράσπιση της Μακεδονίας. Έτσι στα μακεδονικά βουνά παρουσιάστηκαν Έλληνες αγωνιστές απ' όλα τα μέρη της τότε Ελλάδας για την υπεράσπιση του ελληνικού μακεδονικού πληθυσμού.
Ο Μακεδονικός Αγώνας ξεκίνησε από την περιοχή της Καστοριάς (ειδικότερα στα Κορέστεια) και περί το τέλος του είχε επεκταθεί σ΄ όλη τη σημερινή Μακεδονία, μέχρι και των περιοχών του Μοναστηρίου, Γευγελής, Δοϊράνης κ.λ.π. Σκοπός των αντιπάλων ήταν ο εκφοβισμός ή η εξόντωση των αντίθετων στοιχείων και ο προσεταιρισμός του πληθυσμού προς την Βουλγαρική και την Ελληνική Εκκλησία και εθνικό φρόνημα, δράση η οποία γρήγορα εξελίχθηκε σε αγώνα αλληλοεξόντωσης των εκατέρωθεν ενόπλων τμημάτων.
Μακεδονομάχοι.
Η ιστορία του Μακεδονικού Αγώνα, που αποτελεί μέρος οργανικό της εθνικής ιστορίας της Ελλάδας και της Βουλγαρίας, αφορά κυρίως στον επηρεασμό και τη στήριξη του φρονήματος των σλαβοφώνων υπέρ της Ελλάδας ή της Βουλγαρίας. Οι σλαβόφωνοι, οι οποίοι εκτός από τη μητρική τους γλώσσα ομιλούσαν πολλοί και την ελληνική ή και την τουρκική, περισσότερο οι άνδρες, και ήσαν έως τότε προσηλωμένοι στο Οικουμενικό Πατριαρχείο, την πηγή των στοιχείων που συνιστούσαν την ταυτότητά τους, βρέθηκαν στο επίκεντρο σκληρών εθνικών συγκρούσεων που αποσκοπούσαν στην ένταξή τους στη μια ή την άλλη πλευρά.
Υπό τις συνθήκες αυτές πολυάριθμοι κυρίως νεαροί, Έλληνες αξιωματικοί προσφέρθηκαν παραιτούμενοι από τον Ελληνικό Στρατό να τεθούν επικεφαλής των ανταρτικών ομάδων και των επαναστατικών σωμάτων για την προστασία του ελληνικού πληθυσμού. 
Τον αγώνα τους συντόνισαν ο μητροπολίτης Καστοριάς Γερμανός Καραβαγγέλης, ο μητροπολίτης Δράμας Χρυσόστομος Καλαφάτης, ο Ίων Δραγούμης από το προξενείο της Ελλάδας στο Μοναστήρι, ο Λάμπρος Κορομηλάς από το προξενείο της Θεσσαλονίκης και ο δημοσιογράφος Δημήτριος Καλαποθάκης από την Αθήνα.
Άλλοι σημαντικοί Μακεδονομάχοι οπλαρχηγοί ήταν οι: Άρμεν Κούπτσιος, Τέλλος Άγρας, καπετάν Αμύντας (κατά κόσμον Νικόλαος Δουμπιώτης), Μιχαήλ Σιωνίδης, Λουκάς Κόκκινος, Κωνσταντίνος Ρίζος, Γεώργιος Μόδης, Γεώργιος Γιώτας, Κωνσταντίνος Χρήστου, Ευάγγελος Νάτσης, Φιλόλαος Πηχεών, Ιωάννης Ράλλης, Σταύρος Ρήγας, Δούκας Γαϊτατζής, Θεοχάρης Κούγκας, Μανώλης Ξυλούρης-Τζιτζής, Κωνσταντίνος Μαζαράκης, Κωνσταντίνος Γαρέφης, Γεώργιος Παπαστεφάνου, Λαμπρινός Βρανάς, Στέφανος Παπαγάλος, Γεώργιος Δικώνυμος, Χρήστος Βέσκος, Νικόλαος Τσοτάκος, Γεώργιος Ζουρίδης, Χρήστος Δρεμλής, Γεώργιος Σεϊμένης, Αριστείδης Μαργαρίτης, Ζαχαρίας Παπαδάς, Παύλος Κύρου, Γεώργιος Γιαγκλής, Γεώργιος Στρατινάκης, Αριστείδης Κιτράκης, Γεώργιος Κακουλίδης, Νικόλαος Ρόκας, Χρυσόστομος Χρυσομαλλίδης κ.ά.
Όχι μόνον από την Κρήτη αλλά και από τη Μάνη είχε συγκροτηθεί σώμα από μερικές δεκάδες εθελοντές υπό τον Αντώνιο Βλαχάκη (Καπετάν Λίτσα) με οπλαρχηγούς, μεταξύ άλλων, τον Ευάγγελο Μπαϊρακταρέα (Καπετάν Ακίλλα) και τους εξαδέλφους Λεωνίδα και Παναγιώτη Πετροπουλάκη από το Γύθειο. Οι τρεις αυτοί μαζί με άλλους εννέα αγωνιστές είχαν ηρωικό θάνατο σε μάχη κατά Τούρκων και Βουλγάρων στο χωριό Οσνίτσανη (Καστανόφυτο). Σχετικά με αυτή τη μάχη υπάρχει το εξής τραγούδι σε ύφος δημώδες:
Ο Μακεδονικός Αγώνας ήταν κατά πολύ και ένας αγώνας πρακτόρων. Το Γενικό Κέντρο Αμύνης έστειλε σε διάφορα μέρη ριψοκίνδυνους αξιωματικούς που οργάνωσαν τον αγώνα κατά του Βουλγαρισμού και λειτούργησαν είτε κρυφά ως πράκτορες είτε φανερά ως υπάλληλοι του Ελληνικού Προξενείου. Στην περιοχή της Καβάλας στάλθηκαν ο Στυλιανός Μαυρομιχάλης (Μαυρομάτης), ο Κωνσταντίνος Τυπάλδος, ο υπολοχαγός Αθανάσιος Μάρκου και ο Μανιάτης ανθυπολοχαγός Λεωνίδας Μπεχράκης (καπετάν Νικήτας).
Σημαντική συνεισφορά στο Μακεδονικό Αγώνα είχαν και πρόσωπα που υπηρετούσαν σε κομβικές θέσεις, όπως ο μικρασιατικής καταγωγής πρωτοσύγκελλος της Μητρόπολης Θεσσαλονίκης Αιμιλιανός Λαζαρίδης.
Από το Σεπτέμβριο του 1904, την αρχηγία των ελληνικών σωμάτων ανέλαβε ο Παύλος Μελάς. Ο θάνατος του Παύλου Μελά σε συμπλοκή με τουρκικό απόσπασμα στο χωριό Στάτιστα της Δυτικής Μακεδονίας, στις 13 Οκτωβρίου του 1904, συνετάραξε ολόκληρο το Έθνος και από τότε η σωτηρία της Μακεδονίας έγινε υπόθεση ολόκληρου του Ελληνισμού.
Μετά το θάνατό του, οι Έλληνες άρχισαν να επικρατούν σε όλη σχεδόν τη Μακεδονία συμπεριλαμβανομένων και των περιοχών στις οποίες η βουλγαρική επιρροή προηγουμένως ήταν τόσο έντονη ώστε να έχει εξελιχθεί σε κράτος εν κράτει (Καστοριά, Φλώρινα και Έδεσσα-Γιαννιτσά).
Στις μνήμες των περισσότερων ο Μακεδονικός Αγώνας συνδέεται με τον αγώνα του Τέλλου Άγρα στη Λίμνη των Γιαννιτσών μέσα από τις συγκλονιστικές αφηγήσεις της Πηνελόπης Δέλτα στο βιβλίο της «"Στα Μυστικά του Βάλτου"».
Μάχες την άνοιξη του 1905.
Η Ζαγορίτσανη (σημ. Βασιλειάδα Καστοριάς) στις αρχές του 20ού αιώνα ήταν μια κωμόπολη με περισότερους από 3.500 κατοίκους. Γενέτειρα του Αναστάς Γιάγκωφ, απόστρατου συνταγματάρχη του βουλγαρικού στρατού, έγινε κέντρο εξορμήσεων και αποθήκη πολεμικού υλικού που έπαιξε πρωταρχικό ρόλο στην προετοιμασία της Εξέγερσης του Ίλιντεν. Μετά τη διάψευση όμως των ελπίδων για την αναγνώριση από τις ευρωπαϊκές δυνάμεις μιας αυτόνομης Μακεδονίας ή μιας μεγαλύτερης Βουλγαρίας, που ήταν ο αρχικός αλλά και ο τελικός σκοπός, στην περιοχή της Καστοριάς είχε παραμείνει μόνο το σώμα του Μήτρε Βλάχου (Ντίμιταρ Παντζούρωφ), βλάχικης καταγωγής.
Έτσι την άνοιξη του 1905 επαναμφανίζονται στην περιοχή οι βουλγαρόφρονες κομιτατζήδες, καταφθάνουν τα σώματα των Βασίλ Τσακαλάρωφ, Ιβάν Ποπώφ και Μιχαήλωφ, ενώ αναπτύσσουν εντονότερη δράση αυτά του Μήτρου Βλάχου, Ατανάς Κερσάκωφ από την Ιεροπηγή Καστοριάς (τότε Κοστενέτσι) και Κόλε Αντρέεφ (μεθερμηνευόμενον Νικόλαος Ανδρέου) από το Βαρικό Φλώρινας (τότε Μόκρενη). Στη βουλγαρική βιβλιογραφία η επίθεση στη Ζαγορίτσανη αναφέρεται ως η «Σφαγή της Ζαγορίτσανης» βουλγ. (Загоричанско клане) που αποδίδεται στην αγριότητα Ελλήνων αξιωματικών και Κρητών εθελοντών, χωρίς όμως να γίνεται οποιαδήποτε διασύνδεση με προγενέστερα συμβάντα, όπως:
Στις 18 Μαρτίου δέχεται επίθεση η Μονή Αγίου Αθανασίου Ζηκοβίστης και στις 21 Μαρτίου καταφθάνει στο Σισάνι το πολυπληθές σώμα του Στέφανου Δούκα (Καπετάν Μάλλιος) και συναντάται με τον Βάρδα. Μαζί με τα σώματα των Καούδη, Γύπαρη, Δικώνυμου Μακρή, Καραβίτη, Γκούσα και Πουλάκα, συγκεντρώνει ένα πολυπληθές σώμα περίπου 200 οπλιτών, ανάμεσα στους οποίους συγκαταλέγονται οι σλαβόφωνοι Σταύρος Τσίλης από το Μαυρόκαμπο Καστοριάς ως οπλίτης, ο Θωμάς Χρήστου (Ρώμπακας) ομαδάρχης του Τσόντου Βάρδα από τη Βυσσινιά Καστοριάς, ο Θανάσκας (Παπαδημητρίου) Φώτιος από τον Απόσκεπο Καστοριάς, ο Ζηκούλης Αχιλλέας (Κοκοφύνας) κ.α., που συναντώνται στη Μονή Αγίων Αναργύρων Μελισσοτόπου, όπου και αποφασίζεται να επιτεθούν στην κωμόπολη της Βασιλειάδας εξαιτίας του γεγονότος ότι πολλοί κάτοικοί της συμμετείχαν στην πυρπόληση της Μονής Τσιριλόβου πριν ένα μήνα.
Το ξημέρωμα της 25ης Μαρτίου δόθηκε το σύνθημα για την επίθεση που δεν έπρεπε να διαρκέσει περισσότερο από μιάμιση ώρα γιατί ήταν βέβαιο ότι θα κατέφθανε τουρκικό απόσπασμα από τη διπλανή Κλεισούρα Καστοριάς και τη Λιθιά Καστοριάς. Οι αμυνόμενοι κάνανε χρήση του οπλισμού τους μέσα από τα παράθυρα των σπιτιών τους. Κατά την αποχώρηση, όταν άρχισε να φθάνει το τουρκικό απόσπασμα, οι νεκροί ήτανε 42, μεταξύ των οποίων 6 γυναίκες, δύο παιδιά και μερικοί πατριαρχικοί, για να προστεθούν λίγο αργότερα άλλοι 18 αιχμάλωτοι που εκτελέσθηκαν. Οι νεκροί παρέμειναν στον τόπο για αρκετές ημέρες γιατί αναμενόταν η έλευση ευρωπαϊκής επιτροπής για να εκτιμήσει την κατάσταση. Η αναμονή αυτή αλλοίωσε τα νεκρά σώματα αλλά και προσέφερε τη δυνατότητα για κάθε είδους πράξη, όπως του λογχισμένου πολλαπλώς νεκρού παιδιού.
Κατάσταση τα επόμενα χρόνια.
Ο Αγώνας των Μακεδονομάχων κράτησε έως το 1908 οδηγώντας σε αποτυχία τα βουλγαρικά σχέδια για το βίαιο εκβουλγαρισμό της Μακεδονίας. Το τέλος του Αγώνα στην τουρκοκρατούμενη Μακεδονία συνδέθηκε με την επικράτηση των Νεότουρκων οι οποίοι αρχικά φάνηκαν να καταβάλλουν προσπάθειες εκσυχρονισμού και εκδημοκρατισμού της Οθωμανικής Αυτοκρατορίας και συγχρόνως απέτρεψαν με αυστηρότητα το αντάρτικο μεταξύ Βουλγάρων και Ελλήνων.
Οι αψιμαχίες μεταξύ Ελλήνων και Βουλγάρων αλλά και του καθενός ξεχωριστά με τους Νεότουρκους συνεχίστηκαν σε πολύ μικρότερη ένταση αλλά και πάλι με θύματα. Ενδεικτική είναι η δολοφονία του μητροπολίτη Γρεβενών Αιμιλιανού, που αποτελούσε στυλοβάτη του Ελληνισμού προασπίζοντας την ταυτότητα των κατοίκων της περιοχής των Γρεβενών. Ο Αιμιλιανός αποτέλεσε στόχο των Νεότουρκων και των Κομιτατζήδων και ο φόνος του έγινε σε δάσος και εν κρυπτώ την 1η Οκτωβρίου 1911, ενώ ο μητροπολίτης μετέβαινε στο χωριό Γκριντάδες (σήμερα Αιμιλιανός) για να λειτουργήσει.
Οι Κομιτατζήδες διατήρησαν μια υποτυπώδη δραστηριότητα μετά το 1908 αλλά επανεμφανίστηκαν δυναμικά κατά τους Βαλκανικούς Πολέμους ως παραστρατιωτικές ομάδες υποστηρίζοντας το Βουλγαρικό Στρατό στις επιχειρήσεις του. Κατά τη διάρκεια της ολιγόμηνης βουλγαρικής κατοχής της ανατολικής Μακεδονίας προέβησαν σε νέες θηριωδίες κατά του ελληνικού πληθυσμού της περιοχής υπό την πλήρη ανοχή των επίσημων βουλγαρικών αρχών και του τακτικού βουλγαρικού στρατού, ο οποίος και τις εξόπλιζε, όπως η καταστροφή των Σερρών και του Δοξάτου (ήταν η πρώτη φορά). Επισήμως, ενώ ο Βουλγαρικός Στρατός γενικά χρέωσε στο κομιτάτο τις σφαγές, ως ενέργειες άτακτων σωμάτων, λίγο αργότερα, κατά τη διάρκεια του Β' Βαλκανικού Πολέμου, ενσωμάτωσε τις μονάδες αυτές αυτούσιες στον τακτικό βουλγαρικό στρατό. Αυτό ήταν και το ενδεικτικό τέλος της ιστορίας των ενόπλων τμημάτων της «Εσωτερικής Μακεδονικής Επαναστατικής Οργάνωσης» (ΕΜΕΟ).
Το 1912, μετά την επιτυχία της Αλβανικής Εξέγερσης, οι Σέρβοι, επειγόμενοι να προλάβουν τη δημιουργία μίας Μεγάλης Αλβανίας, υποχώρησαν στις μαξιμαλιστικές βουλγαρικές απαιτήσεις επί της διανομής της Μακεδονίας και προχώρησαν από κοινού στη δημιουργία της Βαλκανικής Συμμαχίας (Λίγκας). Η επιτακτική ανάγκη παρουσίας στόλου στο Αιγαίο οδήγησε λίγο αργότερα και στην εισδοχή της Ελλάδας στη συμμαχία ολοκληρώνοντας έτσι το σκηνικό του Α' Βαλκανικού Πολέμου. Με την έκρηξή του ένα μεγάλο μέρος της Μακεδονίας μαζί με τη Θεσσαλονίκη απελευθερώθηκε από τον Ελληνικό Στρατό. Το 1913 οι Βούλγαροι, αν και υποτιθέμενα σύμμαχοι, επιτέθηκαν αιφνιδιαστικά και χωρίς προηγούμενη κήρυξη πολέμου κατά των Ελλήνων και των Σέρβων προσπαθώντας να καταλάβουν για λογαριασμό τους τα μόλις απελευθερωθέντα από αυτούς εδάφη της Μακεδονίας, αλλά απωθήθηκαν (Β' Βαλκανικός Πόλεμος). Μετά την συντριβή που ακολούθησε, η Βουλγαρία αναγκάστηκε να παραχωρήσει και το ανατολικό τμήμα (Σέρρες, Δράμα και Καβάλα) στην Ελλάδα, η οποία ολοκλήρωσε με αυτό το τρόπο τους εθνικούς της στόχους στη Μακεδονία.
Αποτίμηση.
Η επικράτηση των ελληνικών αντάρτικων σωμάτων δεν επέφερε ως άμεσο κέρδος τη Μακεδονία επειδή μεσολάβησε το Νεοτουρκικό κίνημα του 1908, το οποίο μετά την επικράτησή του οδήγησε στην απώλεια πολλών κεκτημένων των μειονοτήτων, εμπόδισε όμως να χαθούν οι περιοχές που αποτέλεσαν αργότερα την ελληνική Μακεδονία.
Η χαμένη αυτοπεποίθηση των Ελλήνων αξιωματικών από τον πόλεμο του 1897 ανακτήθηκε.
Ο ευρωπαϊκός τύπος, "όπως η Γενική Εφημερίδα της Βιέννης (Wiener Allgemeine Zeitung)", εγκωμίασε τους Μακεδόνες που κατάφεραν να περιφρουρήσουν τη Μακεδονία με τις δικές τους δυνάμεις, και μέσω των Ελληνομακεδονικών ενόπλων ομάδων, απελευθέρωσαν τα χωριά από τη βουλγαρική τυραννία των κομιτατζήδων.

</doc>
<doc id="50139" url="https://el.wikipedia.org/wiki?curid=50139" title="Επαρχείο Λήμνου">
Επαρχείο Λήμνου



</doc>
<doc id="50141" url="https://el.wikipedia.org/wiki?curid=50141" title="Ηρόφιλος">
Ηρόφιλος

Ο Ηρόφιλος της Χαλκηδόνας (331-280 π.Χ.) ήταν Έλληνας γιατρός και ανατόμος της Ελληνιστικής περιόδου και από τους μέγιστους ιατρούς της αρχαιότητας. Γεννήθηκε στη Χαλκηδόνα της Μικράς Ασίας το 331 π.Χ. και άκμασε στην Αλεξάνδρεια περί το 300 π.Χ.. Υπήρξε μαθητής του Πραξαγόρα του Κώου και του Χρυσίππου του Κνιδίου. Μαζί με τον Ερασίστρατο, θεωρείται ως ο θεμελιωτής της μεγάλης ιατρικής σχολής της Αλεξάνδρειας. Ήταν ο πρώτος που βάσισε τα συμπεράσματά του στην ανατομή του ανθρώπινου σώματος και δίκαια θεωρείται από τους πρώτους σκαπανείς της ανατομίας, αλλά και της φυσιολογίας χρησιμοποιώντας σε ευρεία κλίμακα το πείραμα, άριστος παθολόγος, φαρμακολόγος, γυναικολόγος και μαιευτήρας, πιθανώς και χειρουργός πλην όμως δεν έχουν διασωθεί χειρουργικά του έργα. Άλλωστε κανένα από τα έργα του δεν έχουν διασωθεί εκτός από τους τίτλους τους. Μελέτησε τον εγκέφαλο, αναγνωρίζοντάς τον ως το κέντρο του νευρικού συστήματος και έδρα της νόησης. Επίσης μελέτησε επισταμένως το νευρικό σύστημα, διακρίνοντας τα νεύρα από τα αιμοφόρα αγγεία και τα κινητικά από τα αισθητήρια νεύρα. Άλλα πεδία της ανατομικής μελέτης του περιλαμβάνουν το μάτι, το ήπαρ, το πάγκρεας και το πεπτικό σύστημα, καθώς και τους σιελογόνους αδένες και το αναπαραγωγικό σύστημα.
Τα έργα του έχουν χαθεί, αλλά αναφέρονται εκτενώς από τον Γαληνό κατά τον 2ο μ.Χ. αιώνα. Ο Κέλσος στο έργο του "De Medicina" και ο Πατέρας της Εκκλησίας Τερτυλλιανός αναφέρουν ότι ο Ηρόφιλος ανέταμε πειραματιζόμενος τουλάχιστον 600 ζωντανούς καταδίκους.
Μεταξύ των πρώτων επιστημόνων, ο Ηρόφιλος θεωρείται ως ένας από τους θεμελιωτές της επιστημονικής μεθόδου. Είχε εισάγει την πειραματική μέθοδο στην ιατρική, διότι την θεωρούσε ουσιαστική για την θεμελίωση της γνώσης σε εμπειρική βάση. Για τούτο του ασκήθηκε κριτική από τον Γαληνό, ο οποίος θεωρούσε ότι η πειραματική μέθοδος αντίκειτο στον ορθολογισμό. Ο Ηρόφιλος εισήγαγε επίσης πολλούς από τους επιστημονικούς όρους που χρησιμοποιούνται μέχρι και σήμερα για να περιγράψουν ανατομικά φαινόμενα. Ήταν μεταξύ των πρώτων που εισήγαγαν την έννοια της συμβατικής ορολογίας, έναντι της χρήσης των "φυσικών ονομάτων", χρησιμοποιώντας όρους που έπλασε για να περιγράψει τα αντικείμενα της μελέτης του, ονομάζοντάς τα για πρώτη φορά. Ένα τμήμα του κρανίου, ο "ληνός του Ηρόφιλου" ("torcular Herophili") πήρε την ονομασία του από αυτόν.

</doc>
<doc id="50142" url="https://el.wikipedia.org/wiki?curid=50142" title="Εύμηλος (αποσαφήνιση)">
Εύμηλος (αποσαφήνιση)

Το Εύμηλος (&lt; "εὑ-" (πολύ, καλό) + "μῆλον" ("μεῖλον", πρόβατο, ζωντανό), "αυτός που έχει πολλά πρόβατα") είναι αρχαίο ελληνικό όνομα:

</doc>
<doc id="50148" url="https://el.wikipedia.org/wiki?curid=50148" title="Γεώργιος Α' της Ελλάδας">
Γεώργιος Α' της Ελλάδας



</doc>
<doc id="50152" url="https://el.wikipedia.org/wiki?curid=50152" title="Oasis">
Oasis

Οι Oasis ήταν αγγλικό ροκ συγκρότημα που δημιουργήθηκε το 1991 στην πόλη του Μάντσεστερ. Έχοντας αρχικά το όνομα "The Rain", το συγκρότημα σχηματίστηκε από τον "Liam Gallagher" (φωνητικά και ντέφι), τον "Paul "Bonehead" Arthurs" (κιθάρα), τον " Paul "Guigsy" McGuigan" (μπάσο) και τον "Tony McCarroll" (ντραμς, κρουστά), στους οποίους σύντομα προστέθηκε και ο μεγαλύτερος αδερφός του "Liam", "Noel Gallagher" (κιθάρα και φωνητικά). Έχοντας οκτώ νούμερο 1 single και οκτώ νούμερο 1 album στα της Μεγάλης Βρετανίας, στους "Oasis" απονεμήθηκαν δεκαπέντε "NME Awards", εννέα "Q Awards", τέσσερα "MTV Europe Music Awards" και έξι "BRIT Awards", συμπεριλαμβανομένου ενός, το 2007, για την συνεισφορά τους στην μουσική και ένα για το καλύτερο των τελευταίων 30 χρόνων από τους ακροατές του "BBC Radio 2". Ακόμα, έχουν προταθεί τρεις φορές για βραβείο "Grammy". Μέχρι το 2009, οι συνολικές πωλήσεις δίσκων τους ξεπερνούν τα 70 εκατομμύρια παγκοσμίως. Ακόμα, το συγκρότημα έχει συμπεριληφθεί στη λίστα των "Guinness Book of World Records", το 2010, στην κατηγορία για την "Μεγαλύτερη Παραμονή σε Top 10 chart της Βρετανίας από Συγκρότημα", μετά από μια άνευ προηγουμένου παραμονή στο Top 10 της Βρετανίας επί 22 συνεχόμενες εβδομάδες. 
Τα μέλη του υπέγραψαν συμβόλαιο με την ανεξάρτητη εταιρία δισκογραφίας "Creation Records", και κυκλοφόρησαν το πρώτο τους album, "Definitely Maybe", το 1994. Τον επόμενο χρόνο, το συγκρότημα ηχογράφησε το "(What's the Story) Morning Glory?" με τον καινούριο του ντράμερ "Alan White" εν μέσο μιας αντιζηλίας με τους Blur. Οι αδερφοί "Gallagher" πρωταγωνιστούσαν συχνά στα πρωτοσέλιδα του τύπου, λόγω των αντιπαραθέσεων και του υπερβολικού τρόπου ζωής τους. 
Το 1997, οι "Oasis" κυκλοφόρησαν το τρίτο τους δίσκο, "Be Here Now", ο οποίος, αν και έγινε ο ταχύτερα πωλούμενος στην ιστορία της Βρετανίας, έχασε σύντομα την απήχηση του. Το συγκρότημα έμεινε χωρίς τους "Paul McGuigan" και "Paul Arthurs" ενώ ηχογραφούσε το "Standing on the Shoulder of Giants" το 2000, οι οποίοι αντικαταστάθηκαν από τους "Gem Archer" και "Andy Bell", οι οποίοι συμμετείχαν στην περιοδεία για την προώθηση του album. Το συγκρότημα επανήλθε στις επιτυχίες, αρχικά με το "Don't Believe the Truth" του 2005, και αργότερα με το "Dig Out Your Soul", το 2008, και τις περιοδείες που ακολούθησαν.
Τον Αύγουστο του 2009, ο "Noel Gallagher" ανακοίνωσε την αποχώρησή του από τους "Oasis", μετά από μια ακόμα διαμάχη του με τον αδερφό του "Liam" στα παρασκήνια μιας εμφάνισης σε ένα φεστιβάλ. Ο "Liam Gallagher" υποστήριξε ότι τα εναπομείναντα μέλη του συγκροτήματος θα συνέχιζαν να δημιουργούν μαζί μουσική, αλλά απέρριψε την πιθανότητα το συγκρότημα να συνεχίσει με το όνομα "Oasis", δημιουργώντας το συγκρότημα "Beady Eye" το οποίο διατήρησε τον αρχικό ήχο των Oasis μέχρι την διάλυση τους το 2014.
Ιστορία.
Δημιουργία και πρώτα χρόνια: 1991 – 1994.
Οι "Oasis" εξελίχθησαν από ένα παλαιότερο συγκρότημα ονομαζόμενο "The Rain", στο οποίο συμμετείχαν ο "Paul McGuigan" (μπάσο), ο "Paul «Bonehead» Arthurs" (κιθάρα), o "Tony McCarroll" (ντραμς) και ο "Chris Hutton" (φωνητικά). Μην έχοντας μείνει ικανοποιημένος με τον "Hutton", ο "Arthurs" έφερε τον "Liam Gallagher" ως αντικατάσταση. Ο "Liam" πρότεινε την αλλαγή του ονόματος του συγκροτήματος σε "Oasis". Αυτή η αλλαγή προήρθε από μια αφίσα των "Inspiral Carpets", την οποία είχαν στο δωμάτιό τους τα αδέρφια "Gallagher". Μία από τις συναυλίες που διαφήμιζε η αφίσα ήταν στο "Oasis Leisure Centre" στο "Swindon". Οι "Oasis" έπαιξαν ζωντανά τις τρεις πρώτες φορές τον Αύγουστο του 1991, στο "Boardwalk club" στο Μάντσεστερ. Ο "Noel Gallagher", που συνόδευε τους "Inspiral Carpets" σε τουρνέ τους, πήγε να δει το συγκρότημα του μικρότερου αδερφού του. Αν και ο "Noel Gallagher" και οι φίλοι του πίστευαν ότι το συγκρότημα δεν ήταν κάτι ιδιαίτερο, εν τούτοις άρχισε να περιεργάζεται την ιδέα ότι οι Oasis θα μπορούσαν να χρησιμοποιηθούν για να τραγουδήσουν μια σειρά τραγουδιών που ο "Noel" είχε γράψει επί σειρά ετών. Για αυτόν το λόγο και πρότεινε στο συγκρότημα να γίνει μέλος τους με την προϋπόθεση ότι θα είναι εκείνος που θα τους γράφει τραγούδια, όπως και αρχηγός τους, αλλά και ότι θα εργαζόντουσαν σκληρά με στόχο την εμπορική επιτυχία. "“Είχε γράψει πολλά πράγματα,”" ανακαλεί ο "Arthurs", "“όταν ήρθε, ήμασταν ένα συγκρότημα που κάναμε φασαρία με τέσσερις ήχους. «Ξαφνικά, υπήρχαν πολλές ιδέες.”" Οι Oasis, με τον "Noel Gallagher" δημιούργησαν μια προσέγγιση στη μουσική που στηριζόταν στην απλότητα, με βασικές συγχορδίες και σόλο, και με ενισχυτές ρυθμισμένους ώστε να δημιουργούν στρέβλωση στον ήχο, με αποτέλεσμα η μουσική των "Oasis" να είναι "«τόσο απογυμνωμένη από λεπτότητα και πολυπλοκότητα που έφτασε να είναι πάνω κάτω ασταμάτητη.»" Ο κριτικός "Nat Houghon" ισχυρίζεται ότι "«Ο ανταγωνισμός ανάμεσα στους Oasis και τους Blur δεν είναι σαν την θρησκεία, μπορούν να σου αρέσουν και οι δύο!»"
Μετά το πέρας ενός χρόνου ζωντανών εμφανίσεων, άρχισαν προετοιμασίες και ηχογραφήσεις για αυτό που σήμερα είναι γνωστό ως Live Demonstration. Τον Μάιο του 1993, οι "Oasis" κέντρισαν το ενδιαφέρον του ιδιοκτήτη της "Creative Records" "Alan McGee". Οι "Oasis" θα παρευρεθούν στο "King Tut's Wah Wah Hut" στη Γλασκόβη, για μια ζωντανή ερμηνεία. Όταν καταφθάνουν στο κέντρο, έχοντας βρει το βαν και τα λεφτά για το εξάωρο ταξίδι για την Σκοτσέζικη πόλη, δεν θα τους αφήσουν να μπουν, αφού δεν ήταν καταγεγραμμένη στη λίστα με τους καλλιτέχνες που θα εμφανίζονταν την ίδια βραδιά. Σύμφωνα με τα λεγόμενα, το συγκρότημα θα κάνει την είσοδο του στο κέντρο δια της βίας (αν και ο "McGee" και το ίδιο το συγκρότημα θα δώσουν διαφορετικές εξηγήσεις για το πως κατάφεραν να μπουν). Οι "Oasis" θα είναι οι πρώτοι που θα τραγουδήσουν, και καταφέρνουν να εντυπωσιάσουν τον "McGee", που ήταν εκεί για να δει τους 18 Wheeler, ένα από τα δικά του συγκροτήματα. Το συγκρότημα υπέγραψε συμβόλαιο με την "Creation" τέσσερις μέρες αργότερα. Λόγο των προβλημάτων που υπήρχαν για την εξασφάλιση ενός συμβολαίου με εταιρία στην Αμερική, οι "Oasis" υπέγραψαν παγκόσμιο συμβόλαιο με την Sony.
Οι "Oasis" έβγαλαν το demo του τραγουδιού τους "«Columbia»", και αμέσως μετά, τον Απρίλιο του 1994, έβγαλαν το πρώτο τους single, το "«Supersonic»". το οποίο έφτασε την θέση 31 στα charts. Η κυκλοφορία του "«Shakemaker»" έγινε αμέσως μετά, και θα γινόταν αντικείμενο αγωγής λόγο λογοκλοπής, με αποτέλεσμα οι "Oasis" να πληρώσουν $500.000 σε ζημία. Το τρίτο τους single, "«Live Forever»", ήταν και εκείνο που για πρώτη φορά έκανε την εμφάνιση του στα κορυφαία 10 τραγούδια των μουσικών charts στο Ηνωμένο Βασίλειο. Μετά από ηχογραφήσεις που επισκιάστηκαν από προβλήματα, τον Σεπτέμβριο του 1994 κυκλοφόρησε το πρώτο τους album, το "Definitely Maybe", το οποίο έγινε αμέσως το νούμερο 1 στα charts, και παράλληλα το μέχρι τότε το album με τις γρηγορότερες πωλήσεις στην ιστορία του Ηνωμένου Βασιλείου.
Το συγκρότημα επηρεάστηκε από το έντονο πρόγραμμα ηχογραφήσεων, ζωντανών εμφανίσεων και του ηδονικού τρόπου ζωής των μελών των "Oasis". Αυτή η συμπεριφορά έφτασε στο αποκορύφωμα της τον Σεπτέμβριο του 1994, σε μια συναυλία στο Λος Άντζελες, όπου ο "Liam" ήταν υπό την επιρροή ναρκωτικών. Αυτό οδήγησε σε πολύ κακή παρουσία, επικριτικά σχόλια προς το Αμερικανικό κοινό, και επίθεση στον "Noel" με ένα ντέφι. Ο "Noel", τρομερά ταραγμένος από το γεγονός, θα αποχωρήσει από το συγκρότημα αμέσως μετά και θα πετάξει για το Σαν Φρανσίσκο (από το γεγονός προήλθε και το τραγούδι "«Talk Tonight»"). Ο "Tim Abbot" από την "Creation" θα τον εντοπίσει, και μαζί θα κάνουν ένα ταξίδι στο Λας Βέγκας, όπου ο "Liam Gallagher" εν τέλει θα συμφωνήσει να συνεχίσει με το συγκρότημα. Οι σχέση ανάμεσα στα δύο αδέρφια θα αναπτερωθεί, και η τουρνέ θα συνεχίσει στην Μινεάπολις. Ακολούθησε το τέταρτο single από το "Definitely Maybe", "«Cigarettes &amp; Alcohol»", με το Χριστουγεννιάτικο single EP "«Whatever»", το οποίο έκανε την εμφάνισή του στα Βρετανικά charts στο νούμερο 3.
Britpop και Knebworth: 1994-1998.
Οι "Oasis" έφτασαν την κορυφή της Μεγάλης Βρετανίας τον Απρίλιο του 1995, με το "«Some Might Say»", το πρώτο single του δεύτερού τους album,"«(What's the Story) Morning Glory?»". Αυτό συνέπεσε με την αποπομπή του "Tony McCarroll" από το συγκρότημα. Εκείνος είπε, περί του θέματος, ότι είχε άνομα διωχθεί, επειδή υπήρχαν "«διαφορές προσωπικότητας»" με τους αδερφούς. Οι "Gallaghers" από την άλλη, διαμφισβητούσαν την μουσική ικανότητα του "McCarroll", με τον "Noel" να λέει: Μου αρέσει ο "Tony", αλλά δεν θα μπορούσε να παίζει ντραμς στα καινούρια τραγούδια. Ο "McCarrol"l αντικαταστήθηκε από τον "Alan White" που προηγουμένως έπαιζε με τους "Starclub" και είναι ο νεότερος αδερφός του διάσημου μουσικού κρουστών "Steve White", τον οποίο ο "Paul Weller" συνέστησε στον Noel. Ο "White" έκανε το ντεμπούτο του στο "Top of the Pops" με το "«Some Might Say»". Οι "Oasis" άρχισαν να ηχογραφούν υλικό για το δεύτερο album τον Μάιο του ίδιου χρόνου στα κοντά στο Monmouth.
Την ίδια περίοδο, ο Βρετανικός τύπος έβγαλε μια υποτιθέμενη αντιζηλία ανάμεσα στους Oasis και το συγκρότημα Blur. Οι Oasis, μέχρι τότε, δεν είχαν διασυνδεθεί με το κίνημα της Britpop και δεν είχαν προσκληθεί το πρόγραμμα του BBC «Britpop Now», το οποίο παρουσίασε ο τραγουδιστής των Blur, Damon Albarn. Στις 14 Αυγούστου του 1995, οι "Blur" και οι "Oasis" κυκλοφόρησαν καινούρια single την ίδια ημέρα, ξεκινώντας το «The Battle of Britpop» (Η Μονομαχία της Britpop) που κυριάρχησε στον τύπο. Το single των "Blur", "«Country House»", πούλησε 274.000 αντίτυπα εκείνη την εβδομάδα, 58.000 περισσότερα από αυτό των "Oasis","«Roll with It»". Οι υπεύθυνοι για τους "Oasis" δήλωσαν ότι αυτό έγινε γιατί το "«Country House»" των "Blur" ήταν φθηνότερο (£1,99 έναντι £3,99) και γιατί υπήρξαν δύο εκδόσεις του "«Country House»", με διαφορετικά Β-sides το καθένα, κάτι που έκανε πολλούς οπαδούς του συγκροτήματος να αγοράσουν δύο αντίτυπα. Μια άλλη δικαιολογία που δόθηκε την εποχή από την «Creation» ήταν ότι υπήρξαν προβλήματα με το bar code της θήκης του "«Roll with It»", ώστε δεν καταγράφτηκαν όλες οι πωλήσεις. Ο "Noel Gallagher" είπε στην "The Observer" τον Σεπτέμβριο ότι έλπιζε ότι ο "Damon Albarn" και ο "Alex James" των "Blur" θα "«κολλήσουν AIDS και θα πεθάνουν»", κάτι που προκάλεσε την αντίδραση των ΜΜΕ. Αργότερα απολογήθηκε για αυτό με επίσημο γράμμα του σε διάφορους εκδότες τύπου.
Ο μπασίστας "Paul McGuigan" εγκατέλειψε προσωρινά το συγκρότημα τον Σεπτέμβριο του 1995, για να αντικατασταθεί με τον "Scott McLeod", ο οποίος υπήρξε μέλος τον "The Ya-Yas", και ο οποίος πήρε μέρος σε κάποιες από τις συναυλίες των "Oasis", όπως και στο video clip του "«Wonderwall»" πριν φύγει ξαφνικά, ενώ συνεχιζόταν η τουρνέ στις ΗΠΑ. Ο "McLeod" αργότερα ήρθε σε επαφή με τον "Noel Gallagher", λέγοντας ότι είχε κάνει την λάθος επιλογή. Ο "Noel" είπε: "«Και εγώ αυτό πιστεύω. Ελπίζω να βρεις κάποιον για να υπογράψεις»",αναφερόμενος στο επίδομα ανεργίας στην Αγγλία. Για την συνέχεια της τουρνέ, ο "McGuigan" πείσθηκε να συνεχίσει με το συγκρότημα.
Αν και ο απαλότερος ήχος του συγκροτήματος επέφερε μικτές κριτικές, το δεύτερο album των Oasis, "«(What's the Story) Morning Glory?»", έγινε εμπορική επιτυχία, με πάνω από τέσσερα εκατομμύρια αντίτυπα σε πωλήσεις, και το τρίτο με τις περισσότερες πωλήσεις στο Ηνωμένο Βασίλειο. Από το "«(What's the Story) Morning Glory?»" προήλθαν δύο ακόμα επιτυχημένα single, το "«Wonderwall»" και το "«Don't Look Back in Anger»", τα οποία έφτασαν τις θέσεις δύο και ένα αντίστοιχα στα chart. Ακόμα εμπεριείχε το "«Champagne Supernova»", το οποίο δεν βγήκε στο ΗΒ, και στο οποίο συμμετείχε ο "Paul Weller". Το τραγούδι έχαιρε μεγάλης κριτικής απήχησης, και έφτασε το νούμερο 1 στο Αμερικάνικο chart για μοντέρνο rock. Οι Oasis έπαιξαν σε ανοιχτό χώρο ως το κεντρικό συγκρότημα για πρώτη φορά στις 27 και 28 Απριλίου του 1996, στο Μάντσεστερ, στο "Maine Road Football Ground". Οι καλύτερες στιγμές της δεύτερης βραδιάς εμφανίστηκαν στο "«...There and Then»", που κυκλοφόρησε αργότερα τον ίδιο χρόνο. Ενώ η καριέρα τους έφτανε το ζενίθ, οι Oasis πραγματοποίησαν συνεχόμενες εμφανίσεις στο "Knebworth" στις 10 και 11 Αυγούστου. Τα εισιτήρια έγιναν ανάρπαστα και εξαντλήθηκαν μέσα σε λεπτά, με "2,5 εκατομμύρια άτομα" να κάνουν αίτηση για εισιτήριο, και μόλις 350.000 να γίνονται διαθέσιμα, εκείνη την εποχή ρεκόρ για ανοικτή συναυλία στο ΗΒ, και μέχρι σήμερα για ζήτηση εισιτηρίων στα ιστορικά της Βρετανίας.
Ο υπόλοιπος μήνας αποδείχτηκε δύσκολος για το συγκρότημα. Οι "Oasis" θα παρουσιάζονταν σε ένα επεισόδιο του "MTV Unplugged" στο "Royal Festival Hall " , αλλά ο "Liam" το ακύρωσε, φέροντας ως λόγο πόνους στο λαιμό. Παρακολούθησε την ερμηνεία από ένα μπαλκόνι με μπύρα και τσιγάρα, επικρίνοντας την απόδοση του "Noel" ανάμεσα στα τραγούδια. Τέσσερις μέρες αργότερα το συγκρότημα έφυγε για τουρνέ στην Αμερική, αλλά ο "Liam" αρνήθηκε να πάει: το συγκρότημα αποφάσισε να συνεχίσει με τον "Noel" στα φωνητικά. Ο "Liam" ενώθηκε με το υπόλοιπο συγκρότημα στις 30 του μήνα, μα ο "Noel" λίγες εβδομάδες αργότερα πέταξε μόνος του στην Αγγλία, αφήνοντας πίσω το συγκρότημα, το οποίο και ακολούθησε με επόμενη πτήση. Αυτό το γεγονός έκανε τα ΜΜΕ να κάνουν λόγο για φήμες που ήθελαν το συγκρότημα να διαλύεται. Τα αδέρφια σύντομα αναπτερώνουν τις σχέσεις τους, και τελειώνουν την τουρνέ.
Οι Oasis πέρασαν το υπόλοιπο του 1996 και το πρώτο τέταρτο του 1997 στο "Abbey Road Studios" του Λονδίνου και στο "Ridge Farm Studios" του "Surrey" ηχογραφώντας το τρίτο τους album. Διαμάχες ανάμεσα στα αδέρφια και έντονη χρήση ναρκωτικών (κυρίως κοκαΐνης), έκαναν το επιχείρημα δύσκολο. Το "«Be Here Now»" κυκλοφόρησε τον Αύγουστο του 1997. Έχοντας προηγηθεί το "«D'You Know What I Mean?»", το πρώτο τους single από το καινούριο album και νούμερο 1 στα chart του ΗΒ, το "«Be Here Now»" υπήρξε η πιο πολύ-αναμενόμενη δουλειά του συγκροτήματος, και ως εκ τούτου έγινε επίκεντρο ενδιαφέροντος για τα ΜΜΕ. Με το τέλος της πρώτης μέρας της κυκλοφορίας, το album είχε ήδη πουλήσει πάνω από 350.000 αντίτυπα, και μέχρι το τέλος της εργασίας το Σάββατο της ίδιας εβδομάδας, τα 696.000 αντίτυπα, κάνοντάς το το πιο γρήγορα πωλούμενο album στην ιστορία της Βρετανίας. Το "«Be Here Now»" έκανε την εμφάνιση στο νούμερο 2 του Αμερικάνικου "Billboard", αλλά οι εβδομαδιαίες πωλήσεις των 152.000 - κάτω από το αναμενόμενο των 400.000 αντιτύπων- αντιμετωπίστηκαν ως μια αποτυχία. Αν και οι αρχικές κριτικές για το album ήταν θετικές, όταν καταλάγιασε ο ντόρος κατακρίθηκε για την ομοιότητά του με άλλες δουλειές, με τους κριτικούς να επικεντρώνονται στο μέγεθος πολλών εκ των κομματιών, τον βαρύτερο ήχο, και την υπέρ-του-δέοντος παραγωγή.
Με το κίνημα της "Britpop" και το τρίτο album των "Oasis" να θεωρείται αποτυχία, το συγκρότημα με το πέρας του "Be Here Now Tour" στις αρχές του 1998, προτίμησε να μείνει μακριά από τα φώτα της δημοσιότητας. Αργότερα, τον ίδιο χρόνο, θα κυκλοφορήσει μια συλλογή από b-sides , με τίτλο "The Masterplan". "«Το πιο ενδιαφέρον μέρος εκείνης της περιόδου, είναι τα b-sides. Υπάρχει πολύ πιο εμπνευσμένη μουσική στα singles απ ότι υπάρχει στο album, κατά την άποψή μου»", θα πει ο "Noel" περί του θέματος, σε μια συνέντευξη του το 2008.
Τα Μεταβατικά Χρόνια: 1999 – 2004.
Στις αρχές του 1999, το συγκρότημα άρχισε την παραγωγή του τέταρτου album του. Οι πρώτες λεπτομέρειες ανακοινώθηκαν τον Φεβρουάριο, με τον "Mark «Spike» Stent" να συμμετέχει στην παραγωγή. Τα πράγματα όμως δεν πήγαιναν καλά, και τον Αύγουστο ο "Paul «Bonehead» Arthurs", με ξαφνική του απόφαση έφυγε από τους "Oasis". Αυτή η αποχώρηση σκιαγραφήθηκε εκείνο τον καιρό ως φιλική από το υπόλοιπο συγκρότημα, με τον "Noel" να λέει ότι ο "Arthurs" ήθελε να περάσει περισσότερο καιρό με την οικογένεια του. Στην ανακοίνωση του, ο "Arthurs" ανέφερε ότι έφυγε "«για να επικεντρωθεί σε άλλα πράγματα.»" Παρόλα αυτά, ο "Noel" αργότερα θα δώσει μια άλλη διάσταση στα γεγονότα: η συνεχής παραβίαση του κανόνα "«καθόλου ναρκωτικά ή αλκοόλ»" (που είχε θέσει ο ίδιος ο "Noel", με σκοπό την σωστή απόδοση του "Liam" στα τραγούδια), κατέληξε σε διαμάχες ανάμεσα στους δύο. Δύο εβδομάδες αργότερα, ανακοινώθηκε η αποχώρηση και του μπασίστα, "Paul McGuigan". Οι αδερφοί "Gallagher", σε μια συνέντευξη τύπου διαβεβαίωσαν τον τύπο ότι "«το μέλλον των "Oasis" είναι ασφαλές. Η ιστορία και η δόξα θα συνεχίσουν.»"
Οι τριμελείς πια "Oasis" επέλεξαν να συνεχίσουν με την ηχογράφηση του album, με τον "Noel Gallagher" να ξανά-ηχογραφεί τα κομμάτια τα οποία έπαιξαν οι "Arthurs" και "McGuigan". Μετά τις ηχογραφήσεις, το συγκρότημα άρχισε την αναζήτηση για την αντικατάσταση των μελών τους. Το πρώτο καινούριο μέλος των "Oasis" έγινε ο "Colin «Gem» Archer", προηγούμενος μέλος των Heavy Stereo, στην θέση της ρυθμικής κιθάρας, και ο οποίος θα ισχυριστεί ότι ο "Noel Gallagher" τον προσέγγισε λίγες μέρες αφότου η αποχώρηση του "Arthurs" έγινε δημόσια γνωστή. Το συγκρότημα έκανε πρόβες με τον "David Potts", μα εκείνος σύντομα θα παραιτηθεί, και θα έρθει στη θέση του ο "Andy Bell", προηγουμένως κιθαρίστας των Ride και των Hurricane#1, ο οποίος και θα γίνει ο καινούριος μπασίστας των "Oasis". Ο "Bell" δεν είχε ποτέ πριν παίξει μπάσο, και έπρεπε να μάθει, μαζί με πολλά από τα τραγούδια που οι Oasis θα έπαιζαν στην τουρνέ που ετοίμαζαν στην Αμερική τον Δεκέμβριο του 1999. Μετά την αποχώρησή τους από την Creation Records, οι δημιούργησαν την δική τους εταιρία, την Big Brother, από την οποία θα κυκλοφορήσουν όλες οι επόμενες δισκογραφικές δουλειές των Oasis στην Αγγλία και την Ιρλανδία. Το τέταρτο album των Oasis, "Standing on the Shoulder of Giants", κυκλοφόρησε τον Φεβρουάριο του 2000. Έφτασε το νούμερο 1 και 24 στα Βρετανικά chart και το Αμερικάνικο Billboard αντίστοιχα. Το "Standing on the Shoulder of Giants" απέφερε τρία single, το «Go Let It Out»", το "«Who Feels Love?»", και το "«Sunday Morning Call»", "και τα τρία εκ των οποίων έφτασαν στα κορυφαία 5 τραγούδια των Βρετανικών chart. Με την αποχώρηση αρχικών μελών, το συγκρότημα έκανε και αρκετές μικρές αλλαγές στην εικόνα και τον ήχο του. Το εξώφυλλο του τέταρτου album έφερε ένα καινούριο λογότυπο των «Oasis», σχεδιασμένο από τον Gem Archer, ενώ ήταν και το πρώτο που εμπεριείχε και τραγούδι γραμμένο από τον Liam Gallagher, το «Little James». Το κομμάτι έλαβε χλιαρές κριτικές, και είναι το μέχρι σήμερα album των Oasis με τις χαμηλότερες πωλήσεις.
Για την προώθηση του "Standing on the Shoulder of Giants", οι Oasis οι σχεδίασαν μια παγκόσμια περιοδεία. Κατά την προγραμματισμένη εμφάνιση του συγκροτήματος στη Βαρκελώνη, το 2000, ο "Alan White" αντιμετώπισε πρόβλημα με το χέρι του, με αποτέλεσμα να ακυρωθεί το γεγονός. Αντί αυτού, οι "Oasis" πέρασαν το βράδυ πίνοντας. Ο " Liam" θα μειώσει με σχόλιό του την τότε σύζυγο του "Noel", και διαμφισβήτησε την νομιμότητα της "Anais" ως κόρη του "Noel", προκαλώντας διαμάχες. Ακολούθως, ο "Noel" θα ανακοινώσει ότι σταματάει τις υπερατλαντικές τουρνέ, και ότι οι "Oasis" θα έπρεπε να τις τελειώσουν χωρίς εκείνον. Τελικά, θα επιστρέψει για το Βρετανικό και Ιρλανδικό μέρος της περιοδείας, η οποία συμπεριελάμβανε δύο μεγάλες συναυλίες στο "Wembley Stadium". Ένα album με τις ζωντανές εμφανίσεις των "Oasis" θα κυκλοφορήσει αργότερα τον ίδιο χρόνο, με τίτλο "«Familiar to Millions»" και το οποίο θα δεχθεί μέτριες κριτικές.
Το 2001 οι "Oasis" θα περάσουν τον χρόνο τους ανάμεσα στην ηχογράφηση του νέου τους album και τις ζωντανές εμφανίσεις σε όλο τον κόσμο. Κάποιες από αυτές ήταν το "Tour of Brotherly Love", με The Black Crowes τους και τους Spacehog, που κράτησε ένα ολόκληρο μήνα, και μια εμφάνιση στο Παρίσι όπου συνόδευσαν τον Neil Young. Το πέμπτο album των "Oasis", "«Heathen Chemistry»" και πρώτο με τους "Andy Bell" και "Gem Archer", κυκλοφόρησε τον Ιούλιο του 2002, φτάνοντας το νούμερο 1 στα Βρετανικά chart και το 23 στο "Billboard" της Αμερικής, αν και δέχθηκε μέτριες κριτικές. Τέσσερα single κυκλοφόρησαν από το "«Heathen Chemistry»": το "«The Hindu Times»", το "«Stop Crying Your Heart Out»", το "«Little by Little/She Is Love»" και το "«Songbird»", το οποίο γράφτηκε από τον "Liam", και το πρώτο single των "Oasis" το οποίο δεν γράφτηκε από τον "Noel". Το album αυτό συνέδεσε τους ήχους των προηγουμένων album των "Oasis", με ένα βασικότερο ήχο της ροκ. Το "«Heathen Chemistry»" ήταν μια πολύ πιο εξισορροπημένη δουλειά από τους "Oasis", με όλους εκτός του "White" να γράφουν τραγούδια. Ο "Johnny Marr" συνέβαλλε στον δίσκο με περισσότερη κιθάρα, όπως και φωνητικά για κάποια τραγούδια.
Μετά την κυκλοφορία του album, το συγκρότημα ξεκίνησε μια επιτυχημένη παγκόσμια τουρνέ. Το καλοκαίρι του 2002, ενώ οι "Oasis" ήταν ακόμα στις ΗΠΑ, ο "Noel", ο "Bell" και ο πιανίστας της τουρνέ "Jay Darlington" ενεπλάκησαν σε ένα τροχαίο δυστύχημα στην Ινδιανάπολις. Αν και κανένα μέλος του συγκροτήματος δεν υπέστη σημαντικά τραύματα, κάποιες συναυλίες ακυρώθηκαν. Τον Δεκέμβριο του ίδιου χρόνου, το δεύτερο μέρος της περιοδείας στην Γερμανία ακυρώθηκε, όταν ο "Liam Gallagher", ο "Alan White" και τρία άλλα μέλη της συνοδείας του συγκροτήματος συνελήφθησαν σε ένα κλαμπ του Μονάχου, όταν συμμετείχαν σε φιλονικίες. Το συγκρότημα έκανε μεγάλη χρήση αλκοόλ, και ο "Liam" ήταν θετικός σε χρήση κοκαΐνης σε σχετικό τεστ. Ο "Liam" έχασε δύο από τα μπροστινά του δόντια, και κλότσησε έναν αστυνομικό στα πλευρά, ενώ ο "Alan" έφερε μικροτραυματισμούς στο κεφάλι όταν τραυματίστηκε από σταχτοδοχείο. Δύο χρόνια αργότερα ο "Liam" θα πληρώσει πρόστιμο 40.000 λιρών. Το συγκρότημα θα τελειώσει την περιοδεία τον Απρίλιο του 2003, έχοντας αναπληρώσει τις συναυλίες που είχαν ακυρωθεί. Ο "Liam Gallagher" θα πει ότι οι "Oasis" άρχισαν την ηχογράφηση του έκτου τους album στο τέλος του Δεκεμβρίου του 2003, με παραγωγούς τους Death in Vegas, στο "Sawmills Studios" του "Cornwall". Το καινούριο album υπολογιζόταν ότι θα κυκλοφορήσει τον Σεπτέμβριο του 2004, την ίδια μέρα με την επέτειο δέκα χρόνων από την κυκλοφορία του "«Definitely Maybe»". Παρόλα αυτά, ο "Alan White", ο οποίος είχε παίξει ντραμς για τα περισσότερα τραγούδια των "Oasis", αποφάσισε να αποχωρήσει από το συγκρότημα τον Ιανουάριο του 2004. Ο αδερφός του, "Steve White', θα πει ότι "«είχε χαθεί το όλο αίσθημα της συμμετοχής του στο συγκρότημα,»" και ότι ήθελε να περάσει περισσότερο χρόνο με την κοπέλα του. Ο "White" θα αντικατασταθεί από τον "Zak Starkey", ντράμερ των "The Who" και υιό του Ρίνγκο Σταρ, των "The Beatles". Αν και ο "Starkey" συμμετείχε στις ηχογραφήσει και τις συναυλίες των "Oasis", δεν θεωρήθηκε επίσημο μέλος τους, με το συγκρότημα να είναι τετραμελές για πρώτη φορά στην καριέρα του. Ο "Starkey" έπαιξε ζωντανά με τους για πρώτη φορά στο "Poole Lighthouse".
Λίγες μέρες αργότερα οι "Oasis", με τον "Starkey", παρέστησαν στο "Glastonbury Festival" ως το πρώτο όνομα για δεύτερη φορά στην καριέρα τους και έπαιξαν τα καλύτερα τραγούδια τους, μαζί με δύο καινούρια - το "«A Bell Will Ring»" του "Gem Archer" και το "«The Meaning of Soul»" του "Liam Gallagher". Η συναυλία έλαβε κακές κριτικές, με το "ΝΜΕ" να το αποκαλεί μια "«καταστροφή»". Ο "Tom Bishop" του "BBC" θα το αποκαλέσει "«θαμπό και χωρίς κάτι ιδιαίτερο, προκαλώντας ανάμικτες εντυπώσεις στο κοινό»", κυρίως εξαιτίας τις κακής φωνητικής εκτέλεσης από τον "Liam", και την έλλειψη εμπειρίας με τα τραγούδια του συγκροτήματος από τον "Starkey".
Επιστροφή στις επιτυχίες: 2005-2007.
Μετά από πολλές αναταραχές, έγινε η ηχογράφηση του έκτου album των "Oasis" στο Λος Άντζελες, στα "Capitol Studios", την περίοδο Οκτωβρίου - Δεκεμβρίου του 2004. Ο παραγωγός " Dae Sardy", πήρε τα σκήπτρα της σύνταξης από τον "Noel", ο οποίος αποφάσισε να κάνει ένα βήμα πίσω σε ότι αφορά αυτόν τον τομέα, ύστερα από μια δεκαετία εκτέλεσης των καθηκόντων παραγωγής για το συγκρότημα. Τον Μάιο του 2005, μετά από τρία χρόνια και πολλές ηχογραφήσεις χωρίς αποτέλεσμα, το συγκρότημα κυκλοφόρησε το έκτο του album, "Don't Believe the Truth", εκπληρώνοντας το συμβόλαιο με την "Sony BMG". Το "Don't Believe the Truth" ακολούθησε τα χνάρια του "Heathen Chemistry" ως μια δισκογραφική δουλειά μέσα από συνεργασία και όχι ως ένα album εξολοκλήρου γραμμένο από τον "Noel". Έγινε ακόμα το πρώτο χωρίς τον "Alan White" ως ντράμερ, με τον "Zak Starkey" να χρησιμοποιείται στις ηχογραφήσεις. Γενικώς, το "Don't Believe the Truth" ανακηρύχτηκε η καλύτερη δουλειά των "Oasis" από τον καιρό του "Morning Glory" και από τους οπαδούς και τους κριτικούς, με τα single "«Lyla»" και "«The Importance of Being Idle»" να φτάνουν την κορυφή των Βρετανικών chart, ενώ το "«Let There Be Love»" το νούμερο 2. Στα "Q Awards" οι "Oasis" πήραν δύο βραβεία: το "People's Choice Award" και αυτό του καλύτερου album για το "Don't Believe the Truth". Ακολουθώντας τα χνάρια των πέντε προηγουμένων album των "Oasis", και το "Don't Believe the Truth" έκανε την είσοδο του στα Βρετανικά chart στο νούμερο 1.
Τον Μάιο του 2005, το νέο ρόστερ του συγκροτήματος άρχισε την μεγάλου μήκους παγκόσμια περιοδεία του, ξεκινώντας στις 10 Μάιου και τελειώνοντας στις 31 Μαρτίου του 2006. Αυτή ήταν και η μεγαλύτερη περιοδεία των "Oasis" μετά από αυτή του "Definitely Maybe", με 26 χώρες και 110 συναυλίες. Η περιοδεία πέρασε χωρίς προβλήματα, και υπήρξε η πιο πετυχημένη για πάνω από μια δεκαετία, με συναυλίες που ξεπούλησαν στο " Madion Square Garden" της Νέας Υόρκης και στο "Hollywood Bowl" του Λος Άντζελες. Ένα μουσικό ντοκιμαντέρ γυρίστηκε κατά την διάρκεια της περιοδείας, με το όνομα "Lord Don't Slow Me Down",το οποίο θα κυκλοφορήσει τον Οκτώβριο του 2007. Ένα δεύτερο DVD περιείχε και ζωντανά στιγμιότυπα από την συναυλία του συγκροτήματος στον Μάντσεστερ στις 2 Ιουλίου του 2005.
Τον Φεβρουάριο του 2007 οι "Oasis" θα κερδίσουν ένα "BRIT Award" για την συνεισφορά τους στην μουσική, ύστερα παίζοντας πολλά από τα γνωστότερα τραγούδια τους. Θα κυκλοφορήσουν το "«Lord Don't Slow Me Down»", την πρώτη τους δουλειά διαθέσιμη μόνο μέσο διαδικτύου, τον Οκτώβριο του 2007. Αν και το τραγούδι έχαιρε καλών κριτικών, το "«Lord Don't Slow Me Down»" ήταν το πρώτο μετά το "«Live Forever»" του 1994 που έφτασε μέχρι το 10 των Βρετανικών chart.
Η επάνοδος στο προσκήνιο και τις επιτυχίες μετά την κυκλοφορία του "Don't Believe The Truth" διαφαίνεται ακόμα περισσότερο τον Φεβρουάριο του 2008, όταν σε μια δημοσκόπηση του "Q Magazine" και του "HMV" για τα 50 καλύτερα album της Βρετανίας τα τελευταία πενήντα χρόνια, με το "Definitely Maybe" και το "(What's The Story) Morning Glory?" στις θέσεις 1 και 2 αντίστοιχα. Δύο ακόμα album θα κάνουν την εμφάνιση τους στη λίστα, με το "Don't Believe The Truth" στο νούμερο 14 και το προηγουμένως κατακριτέο " Be Here Now" στην θέση 22.
Dig Out Your Soul και η αποχώρηση του Noel Gallagher: 2008-2009.
Τον Μάιο του 2008, ο ‘’Zak Starkey’’ έφυγε από το συγκρότημα μετά την ηχογράφηση και του έβδομου album των ‘’Oasis’’. Αντικαταστάθηκε από τον ‘’ Chris Sharrock’’ , που προηγουμένως είχε δουλέψει για τον ‘’Robbie Williams’’, και όπως ο ‘’Zak’’, ο ‘’ Chris’’ δεν θα γινόταν επίσημο μέλος των ‘’Oasis’’ , οι οποίοι παρέμειναν τετραμελείς.
Τον Ιούνιο του 2008, το συγκρότημα υπέγραψε συμβόλαιο με την "Sony BMG" διάρκειας τριών χρόνων. Από τον Ιούλιο μέχρι και τον Σεπτέμβριο του 2007 οι "Oasis" θα ηχογραφήσουν δύο τραγούδια, ενώ παράλληλα θα κάνουν και τα "demo" των υπολοίπων. Μετά από μια δίμηνη διακοπή, λόγο της γέννησης του υιού του "Noel", οι "Oasis" θα ξαναρχίσουν τις ηχογραφήσεις στις 5 Νοεμβρίου του 2007, και θα τελειώσουν τον Μάρτιο του 2008, με παραγωγό τον "Dave Sardy". Το πρώτο single του album ήταν το "«The Shock of the Lightning»", γραμμένο από τον "Noel" και κυκλοφόρησε στις 29 Σεπτεμβρίου του 2008. Ακολούθησε η κυκλοφορία του "Dig Out Your Soul", έβδομου album των "Oasis", στις 6 Οκτωβρίου, το οποίο και έφτασε το νούμερο 1 στα Βρετανικά chart και το 5 στα "Billboard" 200. Το καινούριο ράστερ των "Oasis" άρχισε τις περιοδείες, οι οποίες θα εκτείνονταν για 18 μήνες, με τους Kasabian, τους The Enemy και τους Twisted Wheel. Ο "Noel Gallagher" έδωσε συγκεχυμένες πληροφορίες όσον αφορά τα σχέδια του συγκροτήματος μετά την περιοδεία. Σε μια συνέντευξή του είπε πως ήθελε τα μέλη του συγκροτήματος να χωρίσουν και να κάνουν ο καθένας τις δικές του δισκογραφικές δουλειές, προσθέτοντας ότι "«θα ήταν ενδιαφέρον να δούμε τι θα κάνει ο καθένας. Να δούμε πως τέσσερα κομμάτια δημιουργούν το ένα.»" Παρόλα αυτά, τρεις εβδομάδες μετά την κυκλοφορία του "Dig Out Your Soul", ο "Noel" είπε ότι είχε ήδη γράψει το album που θα ακολουθούσε το "Dig Out Your Soul", λέγοντας ότι θα ήταν κάτι το πολύ διαφορετικό. Αν και δεν το οριοθέτησε χρονικά, ο "Noel" είπε ότι ήθελε να κυκλοφορήσει και ένα προσωπικό album.
Στις 7 Σεπτεμβρίου του 2008, και ενώ το συγκρότημα εμφανιζόταν ζωντανά στο "Virgin Festival" του Τορόντο, κάποιος από το κοινό επιτέθηκε στον "Noel Gallagher", ανεβαίνοντας στην σκηνή. Με τον "Noel" να έχει τρία σπασμένα και εξαρθρωμένα πλευρά, οι "Oasis" έπρεπε να ακυρώσουν αρκετές συναυλίες ενώ εκείνος ανέρρωνε.
Στις 25 Φεβρουαρίου του 2009, οι "Oasis" κέρδισαν δύο "NME Award"- ένα για το Καλύτερο Συγκρότημα της Βρετανίας κατά το 2009 όπως και ένα για το καλύτερο "blog", αυτό του "Noel", "Tales from the Middle of Nowhere".
Στις 4 Ιουνίου του 2009, στην πρώτη εκ τριών συναυλιών τους στο "Heaton Park " του Μάντσεστερ, οι "Oasis" χρειάστηκε να κατεβούν από την σκηνή δύο φορές λόγο προβλημάτων με τις ηλεκτρογεννήτριες, κάτι που τους έκανε, την τρίτη φορά που ανέβηκαν στη σκηνή, να ανακοινώσουν πως η συναυλία θα ήταν ελεύθερη για όλους. Αυτό κατενθουσίασε τους 70.000 κατόχους εισιτηρίων, σε 20.000 εκ των οποίων έγινε επιστροφή χρημάτων. Οι δύο επόμενες συναυλίες στο "Heaton Park ", στις έξι και επτά Ιουνίου, ήταν επιτυχημένες, με χιλιάδες οπαδούς να συρρέουν παρά τον μεταβαλλόμενο καιρό και τα προβλήματα τις πρώτης νύχτας.
Υπήρχαν πολλές φήμες όσον αφορά τον "Noel Gallagher" και την επικείμενη αποχώρηση του από το συγκρότημα για να συνεχίσει την μουσική του καριέρα μόνος, αλλά στις 12 Ιουλίου του 2009, ανακοινώθηκε, μέσα από τον υπεύθυνο δημοσίων σχέσεων των "Oasis" ότι αυτό δεν ήταν μέσα στα σχέδιά του.
Στις 28 Αυγούστου του 2009, μετά από μια διαμάχη ανάμεσα στα αδέρφια "Gallagher" στα παρασκήνια, κατά την οποία λέγεται ότι ο Λίαμ έσπασε την κιθάρα του Νοέλ, ο μάνατζερ του συγκροτήματος ακύρωσε την συναυλία τους στο "Rock en Seine" κοντά στο Παρίσι λίγα μόλις λεπτά πριν αυτή αρχίσει, ακυρώνοντας και όλη την Ευρωπαϊκή περιοδεία των "Oasis", λέγοντας ότι το συγκρότημα «δεν υπάρχει πια.»
Δύο ώρες αργότερα, ο "Noel" θα εμφανιστεί στην ηλεκτρονική σελίδα του συγκροτήματος, γράφοντας ότι «με κάποια λύπη και πολύ ανακούφιση... Σήμερα αποχωρώ από τους "Oasis". Κάποιοι θα πουν και θα γράψουν ότι θέλουν, μα απλώς δεν μπορούσα να συνεχίσω να δουλεύω με τον "Liam" ούτε μία μέρα παραπάνω.» Στις 5 Σεπτεμβρίου του 2009, στην "News of the World" γράφτηκε ότι ο σχεδίαζε οι να συνεχίσουν χωρίς τον "Noel".
Μουσικό Στυλ.
Οι "Oasis" επηρεάστηκαν μουσικά κυρίως από τους "The Beatles". Αυτή η επιρροή χαρακτηρίστηκε πολλές φορές από τα Βρετανικά μέσα ενημέρωσης ως μια "ψύχωση".
Τόσο στη μουσική, όσο και στους στίχους, οι "Oasis" έχουν ακόμα αναφέρει ως επιρροή τους "The Rolling Stones", τους "The Who", τους "The Kinks", τους "The Small Faces", τον "Bob Dylan", τους "T. Rex", τον "David Bowie", τους "Pink Floyd", τους "Slade", τους "Led Zeppelin", τους "The Doors", τους "Fleetwood Mac", τον "Νιλ Γιανγκ", τους "The Velvet Underground", τους "The Stooges", τους "The Sex Pistols", τους "The Jam", τους "The La's", τους "The Smiths" και τους "The Stone Roses".
Αρκετά συγκροτήματα και καλλιτέχνες έχουν αναφέρει ως μουσική επιρροή το συγκεκριμένο συγκρότημα , μερικοί εκ των οποίων είναι οι "Arctic Monkeys", οι "Jet", οι "Twisted Wheel", οι "Weezer", οι "The Killers", οι "Coldplay", οι "The Coral", οι "Glasvegas", οι "Sum 41", οι "Ricky", οι "The Libertines", οι "The Enemy", ο "Ryan Adams", οι "The Rifles", οι "The Pigeon Detectives", οι "Kasabian" και ο "Robbie Williams".

</doc>
<doc id="50154" url="https://el.wikipedia.org/wiki?curid=50154" title="Δήμος Αροανίας">
Δήμος Αροανίας

Ο Δήμος Αροανίας ήταν Δήμος του Νομού Αχαΐας που συστάθηκε με το πρόγραμμα Καποδίστριας από τη συνένωση παλαιότερων Κοινοτήτων της περιοχής, που αποτέλεσαν στη συνέχεια τα Δημοτικά Διαμερίσματα του Δήμου. Λειτούργησε την περίοδο 1997 - 2010, οπότε και καταργήθηκε με την εφαρμογή του προγράμματος Καλλικράτης και εντάχθηκε στον νέο διευρυμένο Δήμο Καλαβρύτων.
Κατά το χρονικό διάστημα 1998 - 2008 έδρα του Δήμου ήταν η Ψωφίδα οπότε και η έδρα του Δήμου μεταφέρθηκε στον οικισμό Τριπόταμα.
Ιστορικά στοιχεία.
Ο Δήμος Αροανίας είχε ξανασυσταθεί το 1835 μέχρι το 1912 με μικρή διαφορά στην σύσταση του.
Δημοτικά διαμερίσματα.
Στον "Καποδιστριακό" Δήμο περιλαμβάνονταν τα παρακάτω Δημοτικά Διαμερίσματα και οικισμοί:
Διατελέσαντες δήμαρχοι.
Παλαιότερος Δήμος Αροανίας
Καποδιστριακός Δήμος Αροανίας
Αξιοθέατα.
Στον πρώην Δήμο υπάρχουν τα ερείπια της αρχαίας Ψωφίδος και της αρχαίας Πάου, οι Μονές Αγίας Τριάδος, Αγίων Θεοδώρων, Φανερωμένης και Πορετσού, καθώς και ο Πλάτανος του Παυσανία.

</doc>
<doc id="50160" url="https://el.wikipedia.org/wiki?curid=50160" title="Δροσιά Πάτρας">
Δροσιά Πάτρας

Η Δροσιά είναι μικρή συνοικία της Πάτρας απέναντι από το Γενικό Νοσοκομείο Πατρών «Ο Άγιος Ανδρέας». 
Το όνομά της προέρχεται από το εξοχικό κέντρο «Δροσιά», που υπήρχε την δεκαετία του 1970 στη γωνία των οδών Ακρωτηρίου και Πατρών-Κλάους, όπου σήμερα είναι πλατεία. Στην πλατεία υπάρχουν ακόμα τα δέντρα κάτω από τα οποία ήταν τοποθετημένα τα τραπεζάκια του εξοχικού κέντρου. Την εποχή εκείνη η περιοχή ήταν σχετικά αραιοκατοικημένη και υπήρχαν πολλά εξοχικά κέντρα (εστιατόρια-φαγάδικα), ενώ ήταν τόπος περιπάτου για τους Πατρινούς. Σήμερα όλο το εύρος της περιοχής είναι πυκνά δομημένο. 

</doc>
<doc id="50161" url="https://el.wikipedia.org/wiki?curid=50161" title="Σύνορα Πάτρας">
Σύνορα Πάτρας

Τα Σύνορα είναι συνοικία της Πάτρας στο βόρειο τμήμα της. Συνορεύει με τις συνοικίες της Αγιαλεξιώτισσας, Γηροκομείου, Εγλυκάδας και τα Καντριάνικα.
Στην συνοικία βρίσκεται η μικρότερη συνοικία που αποκαλείται "Αστυνομικά", αφού δόθηκαν ως αποζημίωση της δεκαετία του 1950 σε "πεσόντες αστυνομικούς", το εργοστάσιο του Δούρου - μια από τις σημαντικότερες βιομηχανικές μονάδες του νομού Αχαΐας στην συνοικία της Παγώνας, ενώ συνορεύει ως περιοχή με το Γενικό Νοσοκομείο Πατρών «Ο Άγιος Ανδρέας». Τέλος περιέχει και το 409 Στρατιωτικό Νοσοκομείο, που στεγάζονται η Μαιευτική-Γυναικολογική Κλινική, η Ωτορινολαρυγγολογική Κλινική, η Οφθαλμολογική Κλινική και η Μονάδα Νεογνών του νοσοκομείου Άγιος Ανδρέας καθώς και κλειστό γυμναστήριο μπάσκετ, αλλά και αθλητικό σύλλογο σκάκι και επιτραπέζιας αντισφαίρισης.
Ιστορία.
Η ονομασία της κατά μία εκδοχή οφείλεται διότι αποτελούσε το σύνορο όπου έφταναν οι κλέφτες στα χρόνια της επανάστασης. Η περιοχή τότε ήταν εξοχική. 
Τα Σύνορα οικοδομήθηκαν όταν το 1911-1912 κατασκευάστηκε εκεί στρατόπεδο για το 12ο σύνταγμα πεζικού. Το 1957 μεταφέρθηκε από την Αθήνα το Κ.Ε.Τ.Ε.Σ. ("Κέντρο Εκπαιδεύσεως Τεχνικού Ελληνικού Στρατού) όπου το 1973 μετονομάστηκε σε Κ.Ε.ΤΧ.". Το στρατόπεδο φέρει το όνομα του αντισυνταγματάρχη πεζικού Ανδρέα Μουζάκη που έπεσε υπέρ της πατρίδος στις 20 Ιουλίου 1974 στην Αμμόχωστο. Πριν την κατασκευή του στρατοπέδου στην περιοχή υπήρχε γέφυρα και διασταύρωση που ένωνε τους δρόμους από την Πάτρα προς το Γηροκομείο και την Εγλυκάδα.
Την δεκαετία του 1920 στην περιοχή εγκαταστάθηκαν πρόσφυγες από την Κωνσταντινούπολη, ενώ σήμερα διοικητικά, ανήκει στο Ανατολικό διαμέρισμα του Δήμου Πατρέων, αλλά αποτελεί και το φυσικό σύνορο του Δήμου, από τον οικισμό της Εγλυκάδος.
Μορφολογία.
Μορφολογικά η περιοχή είναι πεδινή, αλλά όσο κινείται ο επισκέπτης πιο ανατολικά οδηγείτε σε ύψωμα, αφού η περιοχή συνορεύει με την περιοχή της Αρόης. Επίσης η περιοχή περιλαμβάνεται στο νέο σχέδιο χάραξης οδικού δικτύου, καθώς στα όριά της με την περιοχή Ταμπάχανα, θα διέρχεται η λεγόμενη μίνι περιμετρική, ενώ έχει και διέξοδο προς την περιμετρική οδό των Πατρών, αλλιώς Ε.Υ.Δ.Ε.-Π.Α.Θ.Ε. για κίνηση προς τον οδικό άξονα, Πατρών-Πύργου, Πατρών-Αθηνών.
Αθλητισμός.
Ο Ιστορικός σύλλογος της συνοικίας είναι η ΑΕΚ Πατρών ενώ σπουδαία ομάδα διατηρούσε και το ΚΕΤΕΣ σε πολλά αθλήματα.

</doc>
<doc id="50162" url="https://el.wikipedia.org/wiki?curid=50162" title="Πρόεδρος των Η.Π.Α.">
Πρόεδρος των Η.Π.Α.



</doc>
<doc id="50164" url="https://el.wikipedia.org/wiki?curid=50164" title="Ελευθέριος Βενιζέλος (αερολιμένας)">
Ελευθέριος Βενιζέλος (αερολιμένας)



</doc>
<doc id="50166" url="https://el.wikipedia.org/wiki?curid=50166" title="Προέδρος των Ηνωμένων Πολιτειών">
Προέδρος των Ηνωμένων Πολιτειών



</doc>
<doc id="50167" url="https://el.wikipedia.org/wiki?curid=50167" title="Σπάτα Αττικής">
Σπάτα Αττικής



</doc>
<doc id="50168" url="https://el.wikipedia.org/wiki?curid=50168" title="ΠΑΣ Γιάννινα">
ΠΑΣ Γιάννινα



</doc>
<doc id="50170" url="https://el.wikipedia.org/wiki?curid=50170" title="Καρδάτου Μαρία">
Καρδάτου Μαρία



</doc>
<doc id="50171" url="https://el.wikipedia.org/wiki?curid=50171" title="Μαρία Καρδάτου">
Μαρία Καρδάτου

Η Μαρία Καρδάτου είναι ελληνίδα ποιήτρια. Γεννήθηκε στη Θεσσαλονίκη όπου και ζει μέχρι σήμερα. Σπούδασε στο Αριστοτέλειο Πανεπιστήμιο της Θεσσαλονίκης Αγγλική λογοτεχνία και παράλληλα έκανε σπουδές στην Ιταλική και Ρωσική γλώσσα. Για ένα διάστημα εργάστηκε ως καθηγήτρια στη Μέση Εκπαίδευση.
Έχει κυκλοφορήσει τις ακόλουθες ποιητικές συλλογές:
και το παιδικό βιβλίο "Το πικρό λουλούδι του καπνού" το 1992.
Ποιήματά της έχουν δημοσιευτεί σε διάφορα ελληνικά και αμερικανικά περιοδικά. Μια επιτομή από τη συλλογή "Το αγκίστρι" κυκλοφόρησε σε δίγλωσση έκδοση από την Darlene Fife (West Virginia, 1997) ενώ ποιήματά της έχουν μεταφραστεί στα Γαλλικά και Γερμανικά. Επίσης η Darlene Fife μετέφρασε από την "Αερολέσχη" τα "Ποιήματα της Θεσσαλονίκης" που επίσης κυκλοφόρησαν σε δίγλωσση έκδοση.

</doc>
<doc id="50176" url="https://el.wikipedia.org/wiki?curid=50176" title="Αγχόνη">
Αγχόνη

Η αγχόνη (θηλιά κρεμάλας) αποτελεί το μέσο εκτέλεσης της θανατικής ποινής "δι΄ απαγχονισμού", δηλαδή δια βρόχου (θηλιάς) που επιφέρει πνιγμό. Η ελληνική ονομασία του οργάνου "αγχόνη" προέρχεται από το ρήμα "άγχω" που σημαίνει: ""σφίγγω με ιμάντα τον λαιμό κάποιου" ή "πνίγω κάποιον με βρόχο"".
Είδη αγχόνης.
Το όργανο (μέσον) αυτό συνήθως αποτελείται από δύο βασικές ανισομεγέθεις δοκούς, καθέτους μεταξύ τους σε σχήμα Γ που εκ του οριζοντίου σκέλους φέρεται ο βρόχος. Κατά καιρούς όμως έχουν χρησιμοποιηθεί και αγχόνες άλλων σχημάτων όπως σε σχήμα Π που από το οριζόντιο σκέλος μπορεί να φέρονται περισσότεροι του ένός βρόχοι ή σε σχήμα Τ όπου ο απαγχονισμός εκτελείται από τις μασχάλες του κατάδικου. Μέχρι την 10ετία του "50 ο απαγχονισμός στην Τουρκία γινόταν από τρεις στύλους σε σχήμα πυραμίδας που από την έσω κορυφή φέρονταν ο βρόχος.
Κατά τον μεσαίωνα στις ευρωπαϊκές χώρες συνηθίζονταν το τετράγωνο ή ορθογώνιο ικρίωμα που έμοιαζε με σκελετό κιβωτίου που από τους άνω στύλους φέρονταν βρόχοι. Αλλά και οι τρόποι εκτέλεσης με αυτό το μέσον ήταν διαφορετικοί κατά καιρούς, από τόπο σε τόπο. Αλλού μεν, όπως στην Αγγλία μέχρι του 1832, ο θανατούμενος σύρονταν στο έδαφος από μεγάλο βάρος προσδεδεμένο στο άλλο άκρο του σχοινιού δια μέσου τροχαλιών. Στις αραβικές χώρες σύρονταν ο κατάδικος δια βρόχου από καλπάζοντα άλογα. Αλλού ο μελλοθάνατος επιβιβάζονταν σε ανοικτή άμαξα που τον οδηγούσε κάτω ακριβώς από τον βρόχο που μπορεί να φέρονταν σε γέφυρα ή σε ειδικό ικρίωμα ή και σε δένδρο όπου αφού εφαρμόζονταν ο βρόχος στο λαιμό του αποσύρονταν η άμαξα και ακολουθούσε η αυτόματη εκτέλεση του απαγχονισμού. Αλλού επίσης οι θανατούμενοι υποχρεώνονταν ν΄ ανέλθουν ψηλές κλίμακες (ανεμόσκαλες) για να φθάσουν στο βρόχο της υψηλής αγχόνης. Μέχρι το 1960 υπήρχε σε χρήση στην Αγγλία, Γαλλία κλπ.
Ιστορία.
Η επικράτηση της αγχόνης ως μέσον επιβολής ατιμωτικής θανατικής ποινής χρονολογείται από τον Αυτοκράτορα Μέγα Κωνσταντίνο ο οποίος κατήργησε τον σταυρικό θάνατο. Κατά τον Μεσαίωνα ο θάνατος δι΄ αγχόνης επιβάλλονταν μόνο σε κατάδικους που προέρχονταν από τις κατώτερες τάξεις, ενώ οι ευγενείς είχαν το "προνόμιο" του αποκεφαλισμού, και μόνο σε εξαιρετικές περιπτώσεις γινόταν δι΄ απαγχονισμού προκειμένου ν΄ αποδοθεί ατιμωτική σημασία. Στη συνέχεια η Γαλλική Επανάσταση κατήργησε τον δι΄ απαγχονισμού θάνατο και επέβαλε τον δι΄ αποκεφαλισμού για όλους τους καταδικαζόμενους επί εσχάτη των ποινών.
Στην Ελλάδα ο δι΄ αγχόνης θάνατος εισήχθηκε τον Ιούλιο του 1925 με διάταγμα της Κυβέρνησης Πάγκαλου προς παραδειγματισμό επί καταχρήσεων του δημοσίου. Το σχετικό εκείνο διάταγμα καταργήθηκε τον Σεπτέμβριο του 1926. Στο διάστημα που ίσχυε αυτό έγιναν μόνο δύο εκτελέσεις καταδικασθέντων για κατάχρηση, και αυτές στη περιοχή "Τσακός" της Αγίας Παρασκευής Αττικής, εκ του ονόματος του ενός εκ των δύο εκεί καταδικασθέντων δι΄ απαγχονισμού. Αργότερα κατά το διάστημα της κατοχής (1941-1944) οι Γερμανοί κατακτητές χρησιμοποίησαν την αγχόνη σε πλείστες των περιπτώσεων και μάλιστα επί ομαδικών εκτελέσεων του ανθιστάμενου πληθυσμού της ελληνικής υπαίθρου. Στην Αθήνα δι΄ απαγχονισμού εκτελέστηκαν τότε δύο έμποροι για διενέργεια "μαύρης αγοράς". Η εκτέλεση με απαγχονισμό χρησιμοποιήθηκε και από τις κομμουνιστικές δυνάμεις στην Ελλάδα.
Επίσης δι΄ απαγχονισμού εκτελέσθηκαν μετά τον Μουσολίνι, με απόφαση του Δικαστηρίου εγκληματιών πολέμου της Νυρεμβέργης το 1946 οι Ρίμπεντροπ, Ζάουκελ, Σάις, Φρικ, Στράιχερ κ.ά. Αργότερα οι Άγγλοι εφαρμόζουν απαγχονισμούς Ελληνοκυπρίων δια καταπακτής όπου άνοιγε αμέσως μετά την τοποθέτηση του βρόχου στο λαιμό του κατάδικου.
Τελευταίος απαγχονισμός ήταν αυτός του πρώην Προέδρου του Ιράκ Σαντάμ Χουσεΐν που επιβιβάσθηκε σε κάλαθο καταπακτής. Από τα επίσημα ιρακινά μέσα ενημέρωσης κυκλοφόρησε μόνο ένα σύντομο απόσπασμα της προετοιμασίας της εκτέλεσης, λίγο αργότερα όμως στο διαδίκτυο βρέθηκε βίντεο που είχε τραβήξει κάποιος ανώνυμος παριστάμενος, με ολόκληρη τη διαδικασία.

</doc>
<doc id="50178" url="https://el.wikipedia.org/wiki?curid=50178" title="Οξύρρυγχος Άνω Αιγύπτου">
Οξύρρυγχος Άνω Αιγύπτου

 
Η Οξύρρυγχος (αρχαία Αιγυπτιακή Per-Medjed, σύγχρονη Αιγυπτοαραβική γλώσσα el-Bahnasa) είναι αρχαιολογική θέση στην Αίγυπτο, πιθανώς από τις σημαντικότερες αρχαιολογικές θέσεις που ανακαλύφθηκαν. Τον τελευταίο αιώνα, η περιοχή γύρω από τον Οξύρρυγχο ανασκάπτεται διαρκώς. Ανάμεσα στα ευρήματα περιλαμβάνεται μια μεγάλη συλλογή παπυρικών κειμένων που χρονολογούνται από την εποχή της πτολεμαϊκής Αιγύπτου, και της περιόδου της ρωμαϊκής κατάκτησης. Ανάμεσα στα κείμενα που ανακαλύφθηκαν στην Οξύρρυγχο περιλαμβάνονται έργα του Μένανδρου και το Ευαγγέλιο του Θωμά, ένα σημαντικό πρώιμο γνωστικό χειρόγραφο.
Σε παπύρους του 2ου, του 3ου και του 4ου μ.Χ. αιώνα, που βρέθηκαν στην πόλη Οξύρυγχο της Αιγύπτου ή σχετίζονται με αυτήν, γίνεται συχνή αναφορά σε κάποιο "άμφοδον Κρητικόν", φράση που μπορεί να σημαίνει την ύπαρξη κάποιου διοικητικού διαμερίσματος όπου είχε εγκατασταθεί σημαντικός αριθμός εποίκων από την Κρήτη. Η παρουσία Κρητικών στην Οξύρυγχο εξυπηρετούσε κατά πάσα πιθανότητα εμπορικούς σκοπούς. Δεν αποκλείεται, ωστόσο, η συγκεκριμένη ονομασία να αποτελεί απλή ανάμνηση της πατρίδας των πρώτων οικιστών της περιοχής, που ίσως να είχαν εν τω μεταξύ αφομοιωθεί από το εγχώριο στοιχείο.
Ετυμολογία.
Η πόλη έλαβε το όνομά της ("Οξυρρύγχου" ή "Οξυρρύγχων πόλις") από ένα είδος ιχθύος που ζούσε πιθανώς στον ποταμό Νείλο. Αν και το συγκεκριμένο είδος δεν είναι γνωστό κατέχει σημαντική θέση στην αιγυπτιακή μυθολογία, καθώς θρυλείται ότι έφαγε το πέος του θεού Όσιρι. Ανήκει πιθανώς στο είδος των μορμυριδών και είναι ένα ψάρι μεσαίου μεγέθους που ζει σε γλυκά ύδατα και απεικονίζεται σε διάφορα αιγυπτιακά και άλλα έργα τέχνης. Ένα ειδώλιο αυτού του ιερού ιχθύος εμφανίζει συγκεκριμένα χαρακτηριστικά, τυπικά του είδους των μορμυριδών
Γεωγραφία.
Η Οξύρρυγχος βρίσκεται περίπου 160 χλμ Ν-ΝΔ του Καΐρου (28°32′0″ N - 30°40′0″ E) και κείται δυτικά της κεντρικής πορείας του Νείλου, στο Μπαχρ Γιουσέφ (Canal of Joseph), ένα παρακλάδι του Νείλου που καταλήγει στη λίμνη Μέρις και την όαση Φαγιούμ. Στους αρχαίους χρόνους υπήρχε στην περιοχή μια πόλη η Per-Medjed, αλλά η περιοχή δεν έγινε σημαντική παρά μόνον μετά την κατάκτηση της Αιγύπτου από τον Αλέξανδρο το 332 π.Χ./Π.Κ.Ε.. Τότε ανοικοδομήθηκε ως ελληνική πόλις ("Οξυρρύγχου πόλις").

</doc>
<doc id="50179" url="https://el.wikipedia.org/wiki?curid=50179" title="Μπριλιάντ Νταντάσοβα">
Μπριλιάντ Νταντάσοβα

Η Μπριλιάντ Σουλεϊμάν γκιζί Νταντάσοβα ("Brilliant Süleyman qızı Dadaşova", Μπακού, 15 Σεπτεμβρίου 1965) είναι τραγουδίστρια της ποπ από το Αζερμπαϊτζάν .
Βιογραφία.
Η μητέρα της ήταν ακορντεονίστρια και πέθανε από σύγκρουση με αυτοκίνητο το 1965, ενώ ο πατέρας της ήταν αρχιτέκτονας. Η Μπριλιάντ Νταντάσοβα άρχισε να τραγουδά το 1985. Σήμερα είναι μια από τις επιτυχημένες Αζέρες τραγουδίστρες. Το 1999 εκλέχθηκε δημοτική σύμβουλος. Από το 2001 μέχρι το 2006 παρουσίαζε ένα τηλεοπτικό σόου "Gözəllik dünyanı xilas edəcək" («Η ομορφιά θα σώσει τον κόσμο»). Είναι παντρεμένη και μητέρα ενός αγοριού.

</doc>
<doc id="50187" url="https://el.wikipedia.org/wiki?curid=50187" title="Τόγκα">
Τόγκα



</doc>
<doc id="50188" url="https://el.wikipedia.org/wiki?curid=50188" title="Αλσούπολη">
Αλσούπολη

Η Αλσούπολη είναι γνωστή συνοικία της Νέας Ιωνίας στα όρια με το Μαρούσι και την Φιλοθέη.
Θέση.
Συνορεύει δυτικά με την Καλογρέζα Νέας Ιωνίας με όριο την Λεωφόρο Κύμης, ανατολικά με την Αγία Φιλοθέη Αμαρουσίου με όριο την Οδό Λαυρίου, βόρεια με το Μαρούσι γειτονικά με το Ολυμπιακό Αθλητικό Κέντρο Αθήνας με όριο την Λεωφόρο Σπύρου Λούη και νότια με την Φιλοθέη με όριο την Λεωφόρο Καποδιστρίου. 
Χαρακτηριστικά.
Η Αλσούπολη ήταν πάντοτε συνοικία του Δήμου Νέας Ιωνίας με κυκλικό ρυμοτομικό σχεδιασμό και είναι μια αρκετά ήσυχη και προσεγμένη περιοχή, πλούσια σε πράσινο και πεζόδρομους σε αντίθεση με την γειτονική Καλογρέζα που είναι πυκνοκατοικημένη με έντονη κίνηση. Τα δυο βασικότερα αξιοθέατα της συνοικίας είναι το πάρκο Αλσούπολης από το οποίο πήρε το όνομα και η πλατεία Παναιτωλίου σε πολύ μικρή απόσταση μεταξύ τους, η εμπορική κίνηση στην Αλσούπολη είναι μικρή υπάρχουν καταστήματα αλλά σχετικά λίγα μόνο για τα απαραίτητα. 
Η Οδός Λαυρίου το όριο της Νέας Ιωνίας με το Μαρούσι είναι ένας φαρδύς δρόμος με μεγάλη νησίδα στο μέσο της οποίας περνούσε η παράκαμψη του σημερινού ηλεκτρικού σιδηροδρόμου από το Ηράκλειο Αττικής στο Λαύριο μέσω του Γέρακα, της Κάντζας και των πόλεων των Μεσογείων. Ο σιδηρόδρομος χρησιμοποιήθηκε στην κατοχή από τους Γερμανούς για να εκμεταλλευτούν τα μεταλλεία της Καλογρέζας τα οποία στην συνέχεια εξαντλήθηκαν, το 1963 η σιδηροδρομική γραμμή καταργήθηκε οριστικά προκειμένου να οικοδομηθεί η περιοχή πολεοδομικά. Τα ίχνη της σιδηροδρομικής γραμμής πάνω στην Λεωφόρο Λαυρίου στα σύνορα με την Νέα Φιλοθέη υπάρχουν ακόμα και σήμερα στα υπόλοιπα τμήματα καταστράφηκε μετά το 2004 προκειμένου να κατασκευαστούν τα Ολυμπιακά έργα.
Ετυμολογία.
Εποικίστηκε την δεκαετία του 1920 από Μικρασιάτες πρόσφυγες ταυτόχρονα με τις υπόλοιπες συνοικίες της Νέας Ιωνίας, το όνομα Αλσούπολη το πήρε από το μεγάλο πευκόφυτο τετραγωνικό άλσος 40 περίπου στρεμμάτων στο κέντρο της συνοικίας το οποίο σώζεται σε δασική μορφή μέχρι και σήμερα. Στο άλσος Αλσούπολης διακρίνεται σε επιβλητική μορφή ο Ιερός Ναός Μεταμορφώσεως Σωτήρος πολιούχου της συνοικίας, έδρα της ενορίας Αλσούπολης που ανήκει στην Ιερά Μητρόπολη Νέας Ιωνίας και Φιλαδέλφειας - Δ' Αρχιερατική Περιφέρεια. Ο πρώτος ξύλινος ναός ανεγέρθη το 1958, ο σημερινός ναός θεμελιώθηκε το 1978 και εγκαινιάστηκε στις 18 Οκτωβρίου/1987 από τον Μητροπολίτη Νέας Ιωνίας και Φιλαδέλφειας Τιμόθεο. Η εκκλησία του Αγίου Χαραλάμπους βρίσκεται μέσα στο πάρκο στην βόρεια πλευρά του Ιερού Ναού Μεταμορφώσεως Σωτήρος, ανεγέρθη το 1957 την ίδια εποχή με τον πρώτο ναό του Σωτήρος και λειτούργησε για πρώτη φορά το 1980. Στο μεγάλο πευκόφυτο πάρκο υπάρχουν πολλοί ελεύθεροι χώροι, παιδικές χαρές και γήπεδα, περιβάλλεται από τους δρόμους Ρούμελης - Ρόδων - Δωδεκανήσου και Τήνου.
Το Παναιτώλιο.
Το 1930 ελάχιστα μέτρα βόρεια από το άλσος κτίστηκε το Παναιτώλιο, ένα ιστορικό κτίριο στο κέντρο της πλατείας Παναιτωλίου που θεωρείται το κέντρο της συνοικίας. Το Παναιτώλιο λειτούργησε αρχικά σαν καζίνο και ξενοδοχείο με το όνομα "Τα Πεύκα". Στον Β' Παγκόσμιο πόλεμο χρησιμοποιήθηκε σαν αρχηγείο των Γερμανών, οι οποίοι είχαν στην εκμετάλλευση τους τα διπλανά ορυχεία της Καλογρέζας. Μετά τον πόλεμο το αγόρασε ο γιατρός Νικολακόπουλος που το ονόμασε Παναιτώλιο προς τιμή του τόπου καταγωγής του, από το 1997 λειτουργεί ως πολιτιστικό κέντρο του δήμου Νέας Ιωνίας. Η πλατεία του Παναιτωλίου είναι το κέντρο της Αλσούπολη κυκλικού και ελαφρά παραμετρικού σχήματος με διάμετρο 150 μέτρα, από εκεί ξεκινούν οι δρόμοι για Καλογρέζας , Φιλοθέη και Μαρούσι, η Οδός Κασταμονής που οδηγεί από την πλατεία στην Καλογρέζα είναι ο πιο εμπορικός δρόμος της συνοικίας. Η σύγχρονη συνοικία της Αλσούπολης κτίσθηκε στο μεγαλύτερο τμήμα της γύρω από τους 3 κυκλικούς δρόμους περιμετρικά από την πλατεία Παναιτωλίου.

</doc>
<doc id="50189" url="https://el.wikipedia.org/wiki?curid=50189" title="Βιάννος">
Βιάννος



</doc>
<doc id="50191" url="https://el.wikipedia.org/wiki?curid=50191" title="Δήμος Γαλαξιδίου">
Δήμος Γαλαξιδίου



</doc>
<doc id="50192" url="https://el.wikipedia.org/wiki?curid=50192" title="Καστέλλα (Πειραιά)">
Καστέλλα (Πειραιά)

Η Καστέλλα αποτελεί συνοικία του Πειραιά που περιλαμβάνει το περί το μικρό λιμένα της Μουνιχίας ή Τουρκολίμανο ή Φανάρι και σήμερα Μικρολίμανο τμήμα της πόλης καθώς και τον ομώνυμο λόφο, που κατά την αρχαιότητα λεγόταν Μουνιχία ή λόφος Μουνιχίας. Στη συνοικία αυτή υπήρχαν παλαιότερα υπέροχες επαύλεις μερικές εκ των οποίων διασώζονται μέχρι τις ημέρες μας. 
Ο Λόφος Καστέλλας έχει υψόμετρο περίπου 90 μέτρων. Από την συσταθείσα επιτροπή το 1925 προς διόρθωση των ονομάτων διαφόρων περιοχών και σημείων του Πειραιά ονομάσθηκε λόφος Μουνιχίας περιλαμβανόμενος εντός των τειχών της πόλης που έμεινε όμως περισσότερο γνωστός με το όνομα Προφήτης Ηλίας από τον ομώνυμο Ναό που βρίσκεται στη κορυφή του. Σύμφωνα με τις διαθέσιμες πηγές, στα τέλη της δεκαετίας του 1860, ο Δήμος Πειραιά επέτρεψε σε έναν ιδιώτη με το επώνυμο Παπαδόπουλος, να οικοδομήσει στο σημείο εκείνο μικρό παρεκκλήσιο "επ'ονόματι Αγίας Ρωσικής", με την προϋπόθεση ο ναός να θεωρείται δημοτικός - γεγονός το οποίο εν τέλει πραγματοποιήθηκε το 1883. Ο σημερινός ναός του Προφήτη Ηλία είναι σύγχρονος καθώς ο εικονιζόμενος στη φωτογραφία εποχής υπέστη μεγάλες ζημιές στον σεισμό του 1980.
Στη κορυφή του λόφου υπάρχει δεξαμενή νερού για την ύδρευση της πόλης και παλαιότερα η συνοικία ήταν γνωστή και ως "Συνοικία Δεξαμενής". Σημειώνεται ότι οι Πειραιώτες ονομάζουν Καστέλλα την ανατολική πλευρά του λόφου (αυτή της φωτογραφίας), ενώ τη δυτική πλευρά που βλέπει προς την πόλη του Πειραιά ονομάζουν λόφο του Προφήτη Ηλία.
Κατά το 403 π.Χ. στο λόφο της Καστέλλας συσπειρώθηκαν οι υπό τον Θρασύβουλο δημοκρατικοί αφού κατέλαβαν τα υπό του Ιππία κατασκευασθέντα το 510 π.Χ. οχυρώματα, οχυρωθήκαν και απέκρουσαν την επίθεση των Τριάκοντα Τυράννων αποκαθιστώντας την δημοκρατία στην Αθήνα. Σε αυτήν την μάχη στο λόφο της Καστέλλας βρήκε τον θάνατό του ο Κριτίας, ο ικανότερος και σκληρότερος των Τριάκοντα Τυράννων. 
Κατά τον Αγώνα του 1821 κατά την πολιορκία της Αθήνας από τα στρατεύματα του Κιουταχή στον λόφο αυτόν οχυρώθηκαν οι Έλληνες υπό τον Γεώργιο Καραϊσκάκη όπου και έκτοτε επεκράτησε το όνομα αρχικά Καστέλλια (μικρά φρούρια) και αργότερα Καστέλλα. Στο δυτικό μέρος του λόφου υπήρχε πυροβολείο που είχε ανεγερθεί κατά τον αποκλεισμό του Ουΐλιαμ Πάρκερ, κατά τα γνωστά Παρκερικά.
Στη Καστέλλα εγκαταστάθηκαν κατά πρώτον Κρήτες εξ ου και το όνομα «Κρητικά» και στη συνέχεια, παρά το Τουρκολίμανο που είναι η παλαιότερη ονομασία του αλλά και Μικρολίμανο και δυτικά του λόφου, πρόσφυγες της Μικράς Ασίας. Επί της κορυφής, απ΄ όπου η θέα είναι πανοραμική, υφίστανται Δημοτικό αναψυκτήριο με εγκατάσταση Μπόουλινγκ και το ανοικτό θέατρο (τύπου αρχαίου θεάτρου) «Βεάκειο» πρώην «Σκυλίτσειο», αμφότερα έργα επί δημαρχίας Αριστείδη Σκυλίτση.
Εξωτερικοί σύνδεσμοι.
&lt;br&gt;

</doc>
<doc id="50193" url="https://el.wikipedia.org/wiki?curid=50193" title="Ab urbe condita">
Ab urbe condita

Η λατινική φράση Ab urbe condita (επίσης conditae urbis Anno: AUC ή a.u.c.), που επί λέξει σημαίνει «"από κτίσεως πόλεως"», αναφέρεται στην ίδρυση της Ρώμης που τοποθετείται κατά παράδοση στο έτος 753 π.Χ. Η φράση έχει χρησιμοποιηθεί από ορισμένους Ρωμαίους ιστορικούς ως αφετηρία του ημερολογίου τους, αν και το συνηθέστερο σύστημα χρονολόγησης των Ρωμαϊκών ετών ήταν η αναφορά των ονομάτων των δύο υπάτων κάθε έτους. Το όνομα του αυτοκράτορα χρησιμοποιήθηκε επίσης για να προσδιορίσει τα έτη, ιδιαίτερα στην βυζαντινή αυτοκρατορία μετά από το 537, όταν ο Ιουστινιανός Α' απαίτησε τη χρήση του.

</doc>
<doc id="50194" url="https://el.wikipedia.org/wiki?curid=50194" title="Καστέλλα">
Καστέλλα

Με το όνομα Καστέλα ή Καστέλλα φέρονται οι εξής περιοχές/οικισμοί:

</doc>
<doc id="50196" url="https://el.wikipedia.org/wiki?curid=50196" title="Σάλσα">
Σάλσα

Ο όρος σάλσα μπορεί να αναφέρεται στα παρακάτω:

</doc>
<doc id="50198" url="https://el.wikipedia.org/wiki?curid=50198" title="Πεντέλη Αθηνών">
Πεντέλη Αθηνών



</doc>
<doc id="50199" url="https://el.wikipedia.org/wiki?curid=50199" title="Πανεπιστήμιο της Νάπολης">
Πανεπιστήμιο της Νάπολης

Το Πανεπιστήμιο της Νάπολης (ιταλικά: "Università degli Studi di Napoli "Federico II""), που φέρει σήμερα το όνομα του ιδρυτή του, αυτοκράτορα Φρειδερίκου Β΄, είναι από τα πρώτα πανεπιστήμια που ιδρύθηκαν στην Ευρώπη (ιδρύθηκε στις 5 Ιουνίου 1224) και ένα από τα παλαιότερα του κόσμου σε συνεχή λειτουργία.

</doc>
<doc id="50200" url="https://el.wikipedia.org/wiki?curid=50200" title="Βενέδικτος">
Βενέδικτος

Με το όνομα Βενέδικτος είναι γνωστοί:

</doc>
<doc id="50201" url="https://el.wikipedia.org/wiki?curid=50201" title="Κόνγκο">
Κόνγκο



</doc>
<doc id="50202" url="https://el.wikipedia.org/wiki?curid=50202" title="Μεταμόρφωση">
Μεταμόρφωση



</doc>
<doc id="50208" url="https://el.wikipedia.org/wiki?curid=50208" title="Rebelde">
Rebelde

Η σειρά Rebelde είναι μια μεξικάνικη τηλενουβέλα της οποίας την παραγωγή ανέλαβε η εταιρεία Televisa και δημιουργήθηκε από την Κρις Μορένα (ισπανικά: Cris Morena). Είναι μια διασκευή της διάσημης αργεντίνικης τηλενουβέλας "Rebelde Way" (Ανυπότακτες Καρδιές), στην οποία αναπροσάρμοσαν τους χαρακτήρες ώστε να ανταποκρίνονται στο μεξικάνικο κοινό. 
Η σειρά διήρκεσε τρεις τηλεοπτικές σεζόν και γυρίστηκε στο "Elite Way School", ένα πολυτελές ιδιωτικό σχολείο στην Πόλη του Μεξικό.
Είναι αξιοσημείωτο πως οι βασικοί ηθοποιοί της σειράς, ερμηνεύοντας ένα συγκρότημα της σειράς, σχημάτισαν πραγματικά το δικό τους με το όνομα RBD και η μουσική τους έγινε το σάουντρακ της σειράς.
Πορεία.
Η σειρά "Rebelde" προβλήθηκε στις Η.Π.Α από την "Univision". Ξεκίνησε στις 4 Οκτωβρίου 2004 και ολοκληρώθηκε στις 9 Ιουνίου 2006. Επίσης, μεταδόθηκε σε 65 ακόμη χώρες όπως στο Περού, στη Ρουμανία, στη Βραζιλία και στην Ισπανία Αφού ολοκληρώθηκαν τα επεισόδια ανακοινώθηκε ότι θα γυριζόταν μια ταινία, μετά την περιοδεία των RBD, αλλά τελικά ακυρώθηκε εξαιτίας του χωρισμού του συγκροτήματος.
Το Φεβρουάριο του 2009 ανακοινώθηκε ότι η Τζένιφερ Λόπεζ θα ήταν η παραγωγός της αμερικάνικης εκδοχής του "Rebelde" που ετοιμαζόταν να ξεκινήσει.
Συγκρότημα.
Οι βασικοί ηθοποιοί έχουν σχηματίσει ένα συγκρότημα το οποίο ονομάζεται RBD (στα ισπανικά προφέρεται έρε-βε-δε ).
Το συγκρότημα αποτελείται από 6 μέλη: Αναΐ (Anahí), Πόντσο (Poncho), Ντούλσε Μαρία (Dulce María), Μάιτε Περρόνι (Maite Perroni)Κρίστοφερ (Christopher), και Κριστιάν (Cristian).
Οι RBD γνωρίζουν τεράστια επιτυχία σε όλη την Αμερική, την Ισπανία, Ιαπωνία και σε άλλες
ευρωπαϊκές χώρες. Το Δεκέμβριο του 2006 κυκλοφόρησαν το πρώτο αγγλόφωνο album τους με τον τίτλο 'Rebels', ενώ έπειτα ακολούθησαν άλλοι δίσκοι όπως ο "Celestial" και ο " Empezar Desde Cero". Το συγκρότημα μετά από κάποια χρόνια όμως διαλύθηκε.

</doc>
<doc id="50209" url="https://el.wikipedia.org/wiki?curid=50209" title="Νέο Ηράκλειο">
Νέο Ηράκλειο



</doc>
<doc id="50212" url="https://el.wikipedia.org/wiki?curid=50212" title="Βόρεια Προάστια Αθηνών">
Βόρεια Προάστια Αθηνών



</doc>
<doc id="50213" url="https://el.wikipedia.org/wiki?curid=50213" title="Συνθήκη της Λοζάνης">
Συνθήκη της Λοζάνης



</doc>
<doc id="50214" url="https://el.wikipedia.org/wiki?curid=50214" title="Συνθήκη της Λωζάννης">
Συνθήκη της Λωζάννης



</doc>
<doc id="50216" url="https://el.wikipedia.org/wiki?curid=50216" title="Σάλκε 04 Γκεζελκίρχεν">
Σάλκε 04 Γκεζελκίρχεν



</doc>
<doc id="50219" url="https://el.wikipedia.org/wiki?curid=50219" title="Δήμος Κορυδαλλού">
Δήμος Κορυδαλλού



</doc>
<doc id="50220" url="https://el.wikipedia.org/wiki?curid=50220" title="Διεθνές Αεροδρόμιο Πάφου">
Διεθνές Αεροδρόμιο Πάφου

Το Διεθνές Αεροδρόμιο Πάφου (Κωδικός ΙΑΤΑ: PFO) άνοιξε τις πύλες του το 1982. Βρίσκεται 14 χλμ. νοτιοανατολικά της πόλης, κοντά στο χωριό Τίμη και εξυπηρετεί κυρίως πτήσεις τσάρτερ από Ευρωπαϊκές χώρες . Η μεταφορά στην Πάφο γίνεται οδικώς, μέσω ιδιωτικών οχημάτων, ταξί και λεωφορείων.
Με το πέρασμα των κυπριακών αεροδρομίων στα χέρια του στρατηγικού επενδύτη "Hermes Airports", ανηγέρθη νέος τερματικός σταθμός έκτασης 20.000 τ.μ. παραπλεύρως των υφισταμένων εγκαταστάσεων. Στους νέους του χώρους το αεροδρόμιο διαθέτει 28 σημεία ελέγχου εισιτηρίων, 3 ιμάντες παραλαβής αποσκευών και 800 θέσεις στάθμευσης. Μπορεί να εξυπηρετήσει 2,7 εκατομμύρια επιβάτες ετησίως. Το νέο κτήριο λειτουργεί από τις 17 Νοεμβρίου 2008.
Σχετικοί Σύνδεσμοι.
Hermes Airports

</doc>
<doc id="50227" url="https://el.wikipedia.org/wiki?curid=50227" title="Oben am jungen Rhein">
Oben am jungen Rhein

Το Oben am jungen Rhein (Επάνω από το νέο Ρήνο) είναι ο εθνικός ύμνος του Λίχτενσταϊν.
Η μελωδία του ύμνου είναι η ίδια με τη μελωδία του εθνικού ύμνου της Μεγάλης Βρετανίας ("God Save the Queen"). Οι στίχοι γράφτηκαν το 1850 από τον Jakob Josef Jauch. Μέχρι το 1963 ο ύμνος ονομάζονταν "Oben am deutschen Rhein" (Επάνω από το γερμανικό Ρήνο).
Στίχοι και μετάφραση.
Μέχρι το 1963 οι στίχοι του ύμνου ήταν οι εξής:

</doc>
<doc id="50228" url="https://el.wikipedia.org/wiki?curid=50228" title="Ons Heemecht">
Ons Heemecht

Το Ons Heemecht "(Η πατρίδα μας)" είναι ο εθνικός ύμνος του Λουξεμβούργου.
Η μελωδία γράφτηκε από τον Ζαν-Αντουάν Ζίνεν (1864) και οι στίχοι από τον Μίκελ Λεντς (1859).
Παραλληλα με τον "εθνικό" ύμνο, υπάρχει και ο ύμνος "De Wilhelmus" που παίζεται προς τιμή του Μεγάλου Δούκα, όταν προσέρχεται σε επίσημες εκδηλώσεις. Ο επίσημος ύμνος αποτελείται από την πρώτη και την τελευταία στροφή.

</doc>
<doc id="50231" url="https://el.wikipedia.org/wiki?curid=50231" title="Σφινοούιστσε">
Σφινοούιστσε

Το Σφινοούιστσε (πολωνικά: "Świnoujście", IPA: ɕfinɔˈujɕʨɛ , γερμανικά: "Swinemünde" μεταγραφή του γερμανικού ονόματος": Σβινεμύντε") είναι πόλη στη βορειοδυτική Πολωνία, επί της Βαλτικής Θάλασσας, πληθυσμό της τάξεως των 41.188 κατοίκων (31 Δεκεμβρίου 2006). Βρίσκεται απέναντι από τα νησιά Ούζεντομ και Βόλιν, αλλά και μερικά μικρότερα νησιά. Η κοντινότερη μεγάλη πόλη είναι το Στσέτσιν.

</doc>
<doc id="50232" url="https://el.wikipedia.org/wiki?curid=50232" title="God Save the Queen">
God Save the Queen

To God Save the Queen ή the King ("Ο Θεός ας σώζει τη βασίλισσα", γνωστός και σαν "Ο Θεός σώζοι τη Βασίλισσα" ή "τον βασιλιά") είναι ο εθνικός και βασιλικός ύμνος διαφόρων κρατών του Βασιλείου της Κοινοπολιτείας και εδαφών των κρατών αυτών, και των Βρετανικών Εξαρτήσεων του Στέμματος. Είναι άγνωστο ποιος έγραψε τους στίχους και τη μελωδία, αλλά μπορεί να προέρχεται από ψαλμωδία, ενώ κάποιες φορές αναφέρεται μια απόδοση του 1619 στον συνθέτη John Bull. 
Είναι ο εθνικός ύμνος του Ηνωμένου Βασιλείου, και ένας από τους δύο εθνικούς ύμνους της Νέας Ζηλανδίας από το 1977, όπως και αρκετών εδαφών του Ηνωμένου Βασιλείου που έχουν επίσης και τους δικούς τους τοπικούς ύμνους. Είναι επίσης ο βασιλικός ύμνος που παίζεται συγκεκριμένα παρουσία του μονάρχη όλων των παραπάνω χωρών, όπως και της Αυστραλίας (από το 1984), του Καναδά (από το 1980), Μπαρμπάντος και Τουβαλού. Η μελωδία του «God Save the King» (ή Queen ανάλογα με το φύλο του μονάρχη), γνωστή ως Oben am jungen Rhein αποτελεί τον εθνικό ύμνο του Λίχτενσταϊν.

</doc>
<doc id="50233" url="https://el.wikipedia.org/wiki?curid=50233" title="Μονή Γεννήσεως Θεοτόκου ή Κάτω Παναγίας">
Μονή Γεννήσεως Θεοτόκου ή Κάτω Παναγίας



</doc>
<doc id="50241" url="https://el.wikipedia.org/wiki?curid=50241" title="OCR">
OCR



</doc>
<doc id="50251" url="https://el.wikipedia.org/wiki?curid=50251" title="Σωινουφσχιε">
Σωινουφσχιε



</doc>
<doc id="50257" url="https://el.wikipedia.org/wiki?curid=50257" title="Ακράτα">
Ακράτα



</doc>
<doc id="50259" url="https://el.wikipedia.org/wiki?curid=50259" title="Αντικειμενική αξία ακινήτου">
Αντικειμενική αξία ακινήτου

Η αντικειμενική αξία ακινήτου είναι ένα αμάχητο φορολογικό τεκμήριο της αξίας ενός ακινήτου και εκφράζεται σε αξία ανά τετραγωνικό μέτρο. Οι αντικειμενικές αξίες εκδίδονται από το Υπουργείο Οικονομικών και διαφοροποιούνται ανάλογα με την τοποθεσία του ακινήτου. Ακόμη και εντός του ίδιου Δήμου μπορεί να υπάρχουν διαφοροποιήσεις ανάλογα με τις ζώνες στις οποίες χωρίζεται ένας Δήμος. Το κέντρο του Δήμου συνήθως συγκεντρώνει και τις υψηλότερες αξίες λόγω της εμπορικότητάς του, αν και είναι πολλά τα παραδείγματα στους μεγάλους σε έκταση Δήμους, όπου απομονωμένες συνοικίες διαμορφώνουν ξεχωριστό στυλ δόμησης και δημογραφικά-οικονομικοκοινωνικά χαρακτηριστικά, συγκεντρώνοντας ακόμη μεγαλύτερες αξίες.
Κύρια λειτουργία των αντικειμενικών αξιών είναι η αποφυγή της φοροδιαφυγής κατά την πώληση ή δωρεά ακινήτων. Κατά την κατάρτιση των συμβάσεων αυτών οφείλει να καταβάλλεται στην Εφορία φόρος ανάλογα με την αξία του ακινήτου, όπως αυτή αποτυπώνεται στο συμβόλαιο. Συχνά όμως τα μέρη συμφωνούν στην αναγραφή εικονικού τιμήματος στο συμβόλαιο, ώστε να καταβάλουν μικρότερο φόρο και μικρότερα συμβολαιογραφικά έξοδα και έξοδα μεταγραφής. Με τη θέσπιση των αντικειμενικών αξιών ορίζεται από το κράτος το κατώτατο όριο της αξίας που μπορεί να έχει ένα ακίνητο σε μία συναλλαγή, ώστε να δύναται να ορίζει η Εφορία το ελάχιστο αντίτιμο που δηλώνει ο αγοραστής ή ο δωρητής του ακινήτου.
Οι αντικειμενικές αξίες δεν ανταποκρίνονται, παρ' όλα αυτά, πάντα στην πραγματική αξία της συναλλαγής, αφού στην πράξη είναι πάντα χαμηλότερες από την αγοραία αξία του ακινήτου. Επίσης αποτελούν απλώς τεκμήριο για φορολογικούς λόγους: δεν εμποδίζονται τα μέρη να συμφωνήσουν υψηλότερο τίμημα και να καταβάλουν υψηλότερο φόρο. Αν συμφωνήσουν όμως χαμηλότερο της αντικειμενικής αξίας τίμημα, θα καταβάλουν τον φόρο που αναλογεί στην αντικειμενική αξία. 
Στις εντός σχεδίου πόλεως περιοχές χρησιμοποιούνται τιμές ζώνης (ανάλογα με τις ζώνες στις οποίες χωρίζεται ένας Δήμος) και στις εκτός σχεδίου, τιμές εκκίνησης (που προσδιορίζονται από την εφορία). Σε περιοχές που είναι εκτός σχεδίου πόλεως οι αξίες εκτιμώνται συγκριτικά (από πώληση διπλανού οικοπέδου και σύγκριση των χαρακτηριστικών τους.)

</doc>
<doc id="50261" url="https://el.wikipedia.org/wiki?curid=50261" title="Γερμανικά ομοσπονδιακά κρατίδια">
Γερμανικά ομοσπονδιακά κρατίδια



</doc>
<doc id="50264" url="https://el.wikipedia.org/wiki?curid=50264" title="Ρον Ουέσλι">
Ρον Ουέσλι

Ο Ρόναλντ Μπίλιους "Ρον" Ουέσλι (αγγλικά: Ronald Bilius "Ron" Weasley) είναι φανταστικός χαρακτήρας της σειράς βιβλίων "Χάρι Πότερ" της Τζ. Κ. Ρόουλινγκ. Είναι ο καλύτερος φίλος του Χάρι Πότερ και της Ερμιόνης Γκρέιντζερ και, όπως οι δύο φίλοι του, ανήκει και αυτός στον κοιτώνα του Γκρίφιντορ. Οι γονείς του είναι ο Άρθουρ Ουέσλι και η Μόλι Ουέσλι, και οι δύο μάγοι: ως εκ τούτου η καταγωγή του είναι καθαρόαιμος. Έχει έξι αδέρφια. Από τον μεγαλύτερο στον μικρότερο, είναι ο Μπιλ, ο Τσάρλι, ο Πέρσι, οι δίδυμοι Φρεντ και Τζορτζ, και η Τζίνι.
Εξαιτίας της φήμης του Χάρι, που τον τοποθετεί σχεδόν πάντα στο κέντρο της προσοχής, ο Ρον αναγκάζεται να μένει συχνά στο περιθώριο, και να δέχεται πολύ λίγη αναγνώριση από τους άλλους. Αυτή η κατάσταση προκαλεί μερικές φορές μια ρήξη στη φιλία τους, προκαλούμενη κυρίως από τη ζήλια του Ρον. Παρ' όλα αυτά, ο Ρον είναι πολύ πιστός φίλος και σχεδόν πάντα παρόν στις σκηνές δράσης σ´όλα τα βιβλία. Στις ταινίες, τον ρόλο του Ρον το παίζει ο Ρούπερτ Γκριντ.
Ο Ρον ανά έργο.
Ο Χάρι Πότερ και η Φιλοσοφική Λίθος (1997).
Η Τζ. Κ. Ρόουλινγκ παρουσιάζει πρώτη φορά τον Ρον με την οικογένεια του στο πρώτο βιβλίο, Χάρι Πότερ και η Φιλοσοφική Λίθος. Ενώ ο Χάρι έχει χαθεί στο σιδηροδρομικό σταθμό Κινγκς Κρος, οι Ουέσλι τον βοηθούν να περάσει το διαχωριστικό της Πλατφόρμας 9¾ για να πάει στο Χόγκουαρτς. Ο Ρον και ο Χάρι κάθονται μαζί στο Χόγκουαρτς Εξπρές και εκεί ξεκινάει η φιλία τους: ο Ρον είναι ενθουσιασμένος με τον διάσημο Χάρι, ενώ ο Χάρι ενθουσιάζεται με τον μαγικό κόσμο που έχει ζήσει ο Ρον. Στο τραίνο συναντούν επίσης για πρώτη φορά και την Ερμιόνη Γκρέιντζερ, που αρχικά αντιπαθούν, αλλά αργότερα γίνεται η καλύτερη τους φίλη[1]. Ο Ρον και ο Χάρι μοιράζονται τις ίδιες τάξεις καθ´όλη τη διάρκεια του βιβλίου και γενικά έχουν τις ίδιες μαθητικές επιδόσεις. Ο Ρον παίζει ένα ζωτικό ρόλο στην περιπέτειά τους για να σώσουν τη Φιλοσοφική Λίθο. Η καταπληκτική στρατηγική του στο Μαγικό Σκάκι επιτρέπει στον Χάρι και στην Ερμιόνη να προχωρήσουν με ασφάλεια μέσα από μία τεράστια ζωντανή επικίνδυνη παρτίδα σκάκι. Όμως, κατά τη διάρκεια του παιχνιδιού, ο Ρον θυσιάζει το πιόνι του για να προχωρήσουν οι άλλοι, και αναισθητοποιείται ο ίδιος [2]. Στη γιορτή για το τέλος της σχολικής χρονιάς, ο Άλμπους Ντάμπλντορ, ο Διευθυντής του Χόγκουαρτς, επιβραβεύει τον Ρον με 50 πόντους και κατ´ επέκταση τον κοιτώνα του το Γκρίφιντορ, για "την πιο εξαιρετικά καλοπαιγμένη παρτίδα σκάκι που έχει δει ποτέ το Χόγκουαρτς εδώ και πολλά χρόνια." [3]
Ο Χάρι Πότερ και η Κάμαρα με τα Μυστικά (1998).
Το δεύτερο βιβλίο της σειράς, ακολουθεί τα γεγονότα της δεύτερης σχολικής χρονιάς του Χάρι, του Ρον και της Ερμιόνης στο Χόγκουαρτς. Κατά τη διάρκεια του καλοκαιριού πριν το ξεκίνημα της σχολικής χρονιάς, ο Ρον προσπαθεί να επικοινωνήσει με το Χάρι αρκετές φορές, χωρίς όμως να παίρνει καμία απάντηση, επειδή ο Ντόμπι, το σπιτικό ξωτικό, σταματάει την αλληλογραφία του Χάρι. Ο Ρον, ανήσυχος, μαζί με τους δίδυμους αδερφούς του, Φρεντ και Τζορτζ, πετάει με το ιπτάμενο αμάξι του μπαμπά τους στο σπίτι των θείων του Χάρι και τον βοηθούν να διαφύγει.[4] Ο Χάρι περνάει το υπόλοιπο καλοκαίρι στο σπίτι των Ουέσλι, το Μπάροου. Καθώς ο Ρον και ο Χάρι προσπαθούν να περάσουν το διαχωριστικό της πλατφόρμας 9¾ για να επιβιβαστούν στο τρένο για το Χόγκουαρτς, τη βρίσκουν σφραγισμένη. Ο Ρον, μαζί με το Χάρι αποφασίζουν να πετάξουν με το ιπτάμενο αμάξι του μπαμπά του Ρον για το Χογκουαρτς. Το σχέδιο επιτυγχάνει, αλλά προς το τέλος της πτήσης, το αμάξι χαλάει και συντρίβεται πάνω στην Ιτιά που δέρνει. Ο Ρον και ο Χάρι επιβιώνουν από τη συντριβή, αλλά το αμάξι διαφεύγει μέσα στο απαγορευμένο δάσος. Αυτό έκανε τη μητέρα του Ρον να στείλει ένα εξάψαλμο στον γιο της, κάνοντας το Ρον ρεζίλι μπροστά σ´όλο το σχολείο. Μετά την εμφάνιση ενός μηνύματος, γραμμένο με αίμα σε ένα τοίχο του Χόγκουαρτς, "Εχθροί του κληρονόμου φυλαχτείτε, η κάμαρα με τα μυστικά άνοιξε ξανά", ο Ρον και ο Χάρι μεταμορφώνονται, παίρνοντας Πολυχημικό Φίλτρο, στους φίλους του Ντράκο Μαλφόι, Βίνσεντ Κράμπε και Γρέγκορι Γκόιλ, προκειμένου να του αποσπάσουν ότι πληροφορίες ξέρει για την Κάμαρα με τα Μυστικά[5]. Κατά τη διάρκεια της αναζήτησης τους για τον Απόγονο του Σλίθεριν, ο Ρον βρίσκει το πρώτο στοιχείο για την ανακάλυψη του Άντον Μόρβολ Χερτ, καθώς θυμάται ότι είχε δει το όνομα Α. Μ. Χερτ σε ένα βραβείο για 'Ειδικές Υπηρεσίες στο Σχολείο[6]. Μετά από μία επίθεση στην Ερμιόνη που την οδηγεί στο νοσοκομείο, ο Ρον αναγκάζεται να έρθει αντιμέτωπος με το μεγαλύτερο φόβο του, τις αράχνες, μέσα στο Απαγορευμένο Δάσος, όπου έχει πάει μαζί με τον Χάρι, μετά από προτροπή του Χάγκριντ, για να μάθουν τι συμβαίνει. Γιγάντιες αράχνες τους επιτίθενται, αλλά διασώζονται τη τελευταία στιγμή από το ιπτάμενο αμάξι του μπαμπά του Ρον, που είχε βρει καταφύγιο στο δάσος.[7] Ο Ρον και ο Χάρι ανακαλύπτουν την είσοδο για την Κάμαρα με τα Μυστικά, και μπαίνουν μέσα με σκοπό να σώσουν την αδερφή του Ρον, την Τζίνι, την οποία είχε απαγάγει ο Απόγονος του Σλίθεριν. Εξαιτίας ενός ατυχήματος, το ραβδί του Ρον κατά λάθος σφραγίζει την είσοδο της Κάμαρας, παγιδεύοντάς τον στη μία πλευρά, ενώ ο Χάρι καταφέρνει να προχωρήσει μόνος του και καταστρέφοντας το ημερολόγιο του Άντον Μόρβολ Χερτ και σκοτώνοντας τον Βασιλίσκο, με τη βοήθεια του Φοκς, να σώσει την Τζίνι. Μετά την περιπέτεια τους, ο Ρον και ο Χάρι λαμβάνουν το Ειδικό Βραβείο για Υπηρεσίες στο Σχολείο.[8]
Ο Χάρι Πότερ και ο Αιχμάλωτος του Άζκαμπαν (1999).
Ο ρόλος του Ρον στο τρίτο βιβλίο είναι πολύ μικρότερος σε σχέση με την παρουσία του στο δεύτερο βιβλίο, ενώ ο ρόλος της Ερμιόνης, παρ'όλο που ήταν περιορισμένος στην Κάμαρα με τα Μυστικά, γίνεται μεγαλύτερος. 
Όταν ο αρουραίος του Ρον, ο Σκάμπερς, εξαφανίζεται, ο Ρον θυμωμένος κατηγορεί τον καινούριο γάτο της Ερμιόνης, τον Στραβοπόδαρο, και οι δυο τους μαλώνουν πολύ άσχημα [9]. Τα βρίσκουν όμως ξανά στην πορεία, όταν η Ερμιόνη παθαίνει ένα νευρικό κλονισμό, εξαιτίας της πίεσης των πολλών μαθημάτων που παρακολουθεί καθώς και της προετοιμασίας της δίκης του Ιππόγρυπα του Χάγκριντ, που είχε τραυματίσει το Ντράκο Μαλφόι. Ο Ρον, μετανιωμένος, προσφέρεται να τη βοηθήσει, αλλά δυστυχώς ο Ιππόγρυπας καταδικάζεται σε θάνατο. Ο Χάρι, ο Ρον και η Ερμιόνη πηγαίνουν στην καλύβα του Χάγκριντ για να τον παρηγορήσουν, και εκεί ξαναβρίσκουν τον Σκάμπερς. [10] Καθώς απομακρύνονται, ο Σκάμπερς δαγκώνει τον Ρον και διαφεύγει. Ο Ρον τον καταδιώκει στη Ιτιά που Κλαίει, όπου όμως τον γραπώνει ένας μεγάλος μαύρος σκύλος και τον οδηγεί σ'ένα τούνελ κάτω από το δέντρο..[11]
Ο Χάρι και η Ερμιόνη ακολουθούν το τούνελ, το οποίο τους οδηγεί στην Καλύβα που Ουρλιάζει. Ο σκύλος αποκαλύπτεται ότι είναι στην πραγματικότητα ο Σείριος Μπλακ, ο νονός του Χάρι που δραπέτευσε από τη φυλακή του Άζκαμπαν. Αμέσως μετά ο Ρέμους Λούπιν, ο καθηγητής της Άμυνας των Σκοτεινών Τεχνών καταφθάνει, και μαζί με τον Σείριο Μπλακ ρίχνουν ένα ξόρκι στον Σκάμπερς, ο οποίος αποκαλύπτεται ότι είναι στην πραγματικότητα ένας ζωομάγος με το όνομα Πίτερ Πέτιγκριου. Ο Πέτιγκριου ήταν παιδικός φίλος του Μπλακ, του Λούπιν, καθώς και του πατέρα του Χάρι, Τζέιμς Πότερ, και για χρόνια παριστάνοντας το νεκρό μετά από επίθεση του Μπλακ. Ο Πέτιγκριου ζώντας σαν ποντίκι για 11 χρόνια, αρνείται όλες τις κατηγορίες, αλλά ο Σείριος και ο Λούπιν συνειδητοποιούν ότι λέει ψέματα, και ότι είναι στην πραγματικότητα οπαδός του Βολντερμορτ, και αυτός που πρόδωσε την κρυψώνα των γονιών του Χάρι στο Βόλντερμορτ (για κάτι που αρχικά είχε κατηγορηθεί και φυλακιστεί ο Σείριος Μπλακ), το οποίο οδήγησε στη δολοφονία τους. Αρχικά ο Ρον δεν πιστεύει τον Σείριο και αρνείται να του παραδώσει τον Σκάμπερς, αλλά αηδιάζει όταν μαθαίνει την πραγματική του ταυτότητα. Καθώς όμως οι ήρωες οδηγούν τον Σκάμπερς-Πέτιγκριου έξω από την Καλύβα που Ουρλιάζει για να τιμωρηθεί, ο Σκάμπερς καταφέρνει να διαφύγει.[12] Ο Ρον, τραυματισμένος από το δάγκωμα που του έκανε ο Μπλακ σαν σκύλος, οδηγείται στο νοσοκομείο, και αναγκάζεται να παραμείνει εκεί ενώ ο Χάρι και η Ερμιόνη καταφέρνουν να γυρίσουν πίσω στο χρόνο και να σώσουν τόσο τον Σείριο Μπλακ από τους Παράφρονες όσο και τον Ιππόγρυπα του Χάγκριντ, οι οποίοι δραπετεύουν μαζί [13]. Στο τέλος του βιβλίου ο Σείριος στέλνει στο Ρον ως δώρο μία μικρή κουκουβάγια, την οποία η Τζίνι ονομάζει Πιγκουιτζέον, ενώ ο Ρον την αποκαλεί "Πιγκ".[14]
Ο Χάρι Πότερ και το Κύπελλο της Φωτιάς (2000).
Στην αρχή του βιβλίου οι Ουέσλι προσκαλούν το Χάρι και την Ερμιόνη να παρακολουθήσουν μαζί τους το Παγκόσμιο Κύπελλο Κουίντιτς. Εκεί ο Ρον παρακολουθεί το τελικό και εντυπωσιάζεται με το είδωλο του στο Κουίντιτς, το νεαρό πρωταθλητή της Βουλγαρίας, Βίκτορ Κραμ.[15] Με το ξεκίνημα όμως της σχολικής χρονιάς, ο Βίκτορ Κραμ καταφθάνει στο Χόγκουαρτς σαν μαθητής της Σχολής Ντάρμστρανγκ για να λάβει μέρος στο Τρίαθλο της Μαγείας, ένα μαγικό διαγωνισμό μεταξύ των τριών πιο σημαντικών ευρωπαϊκών σχολών μαγείας, και ο Ρον ενθουσιάζεται ακόμη περισσότερο. [16] Όμως όταν ο ανήλικος Χάρι επιλέγεται μυστηριωδώς ως Πρωταθλητής διαγωνιζόμενος του Τριάθλου, ο Ρον πιστεύει ότι ο Χάρι με κάποιο τρόπο υπονόμευσε την εισαγωγή του στο Τρίαθλο χωρίς να τον ενημερώσει και απογοητευμένος μαλώνει μαζί του. Η Ερμιόνη, πιστεύοντας ότι ο Ρον ζηλεύει τον Χάρι προσπαθεί να γεφυρώσει το χάσμα στη φιλία τους, το οποίο διαρκεί σχεδόν ένα μήνα.[17] Οι δύο τους τα ξαναβρίσκουν αμέσως μετά την πρώτη επικίνδυνη δοκιμασία του Χάρι στο Τρίαθλο, όπου καταφέρνει επιτυχώς να αντιμετωπίσει έναν δράκο: ο Ρον συνειδητοποιεί πόσο επικίνδυνο είναι το Τρίαθλο και πιστεύει τελικά ότι ο Χάρι δεν υπονόμευσε τη συμμετοχή του. Κατά τη διάρκεια των Χριστουγέννων, ως παράδοση στο Τρίαθλο Μαγείας, το Χόγκουαρτς διοργανώνει έναν Χριστουγεννιάτικο χορό. Ο Ρον και ο Χάρι πανικοβάλλονται καθώς προσπαθούν να βρουν συνοδό για το χορό, και αυτή η ανώριμη συμπεριφορά του Ρον αηδιάζει την Ερμιόνη. Ο Ρον, μετά από μια αποτυχημένη απόπειρα με την Φλερ Ντελακούρ, ζητάει από την Ερμιόνη να τον συνοδεύσει, κάτι που την εξοργίζει αφού πιστεύει ότι δεν τη βλέπει ως κορίτσι, και αρνείται, αφού τον ενημερώνει ότι έχει ήδη βρει άλλον συνοδό. Τη τελευταία στιγμή ο Χάρι σώζει την κατάσταση αφού καταφέρνει την Παρβάτι Πατίλ και τη δίδυμη αδερφή της Πάντμα να δεχθούν να τους συνοδέψουν στο χορό, ένα γεγονός όμως που δεν σταματάει το Ρον να προσπαθεί αγωνιωδώς να μάθει ποιος είναι ο συνοδός της Ερμιόνης. Η ζήλια του Ρον φτάνει στο κατακόρυφο όταν βλέπει στο χορό μία εντυπωσιακή Ερμιόνη να συνοδεύεται από το είδωλο του στο Κουίντιτς, τον Βίκτορ Κραμ, και που τον οδηγεί στο να αγνοήσει αγενώς την Πάντμα. Όταν η Ερμιόνη κάθεται στο τραπέζι του Χάρι και του Ρον για μια φιλική κουβέντα, ο Ρον, τυφλωμένος από ζήλια, χάνει τον έλεγχο και την κατηγορεί ότι συναναστρέφεται με τον 'εχθρό' και ότι αποκαλύπτει στον Κραμ τα μυστικά του Χάρι. Στο τέλος, ο Ρον και η Ερμιόνη έχουν μια έντονη λογομαχία, όπου η Ερμιόνη λέει στο Ρον την επόμενη φορά να φροντίσει να της ζητήσει να τον συνοδεύσει πριν το κάνει κάποιος άλλος, και όχι ως λύση της τελευταίας στιγμής.[18] Ο Ρον, σοκαρισμένος, δεν καταφέρνει να πιάσει το υπονοούμενο, και παραμένει σε πεισματική άρνηση να παραδεχθεί τα φανερά ερωτικά συναισθήματα που αναπτύσσονται μεταξύ τους. Η ζήλια του Ρον προς τον Κραμ, αντικατοπτρίζεται από την αντιπάθεια που τρέφει η Ερμιόνη για τη Φλερ Ντελακούρ (την πανέμορφη πρωταθλήτρια της Ακαδημίας Μπομπάτον), η οποία αρέσει φανερά στον Ρον.[19] Κατά τη διάρκεια της δεύτερης δοκιμασίας του Τριάθλου, ο Ρον, είναι αυτός που επιλέγεται ως ο όμηρος που θα σώσει ο Χάρι από το βάθος της λίμνης, καθώς είναι το πρόσωπο που θα έλειπε περισσότερο στον Χάρι. Ο Χάρι τον διασώζει επιτυχώς, ενώ ο Ρον τον κοροϊδεύει που πήρε τη δοκιμασία τόσο στα σοβαρά. [20] Μετά την επιστροφή του Βόλντερμορτ, ο Ρον μαζί με την Ερμιόνη και την οικογένειά του επισκέπτονται τον Χάρι στο δωμάτιο του νοσοκομείου, και παρίστανται στις προσπάθειες του Ντάμπλντορ για την ανασύνταξη του τάγματος του Φοίνικα.
Ο Χάρι Πότερ και το Τάγμα του Φοίνικα (2003).
Κατά τη διάρκεια του πέμπτου χρόνου του στο Χόγκουαρτς, ο Ρον, όπως και η Ερμιόνη, γίνεται Επιμελητής του Γκρίφιντορ, προς μεγάλη έκπληξη τόσο του ίδιου, όσο και όλων των άλλων, και κυρίως της Ερμιόνης.[21] Ο τρίτος αδερφός του, ο Πέρσι, μαλωμένος και απομακρυσμένος από την οικογένεια, στέλνει ένα γράμμα στον Ρον που τον συγχαίρει και τον συμβουλεύει να απομακρυνθεί από τον Χάρι και να αρχίσει να υποστηρίζει την καθηγήτρια Άμπριτζ, την καινούρια αηδιαστική καθηγήτρια των Σκοτεινών Τεχνών - το γράμμα εξαγριώνει τρομερά τον Ρον.[22] Στη συνέχεια ο Ρον δείχνει ξεκάθαρα την πίστη του και την υποστήριξη του στον Χάρι όταν κάποιοι συμμαθητές τους κατηγορούν τον Χάρι ότι ψεύδεται για την επιστροφή του Βόλντερμορτ, χρησιμοποιώντας ακόμα και την εξουσία του ως Επιμελητής μερικές φορές για να τους απειλήσει να σταματήσουν.[23] Παρόλο που αυτός και η Ερμιόνη συνεχίζουν να περνούν αρκετό χρόνο λογομαχώντας, υπάρχουν αρκετά σημάδια της ερωτικής έλξης που νιώθουν ο ένας για τον άλλον, και οι δύο τους δημιουργούν ένα ισχυρό μέτωπο στηρίζοντας τον Χάρι. Ο Ρον υποστηρίζει την πρόταση της Ερμιόνης να διδάξει ο Χάρι τους μαθητές πρακτικά μαθήματα Άμυνας ενάντια στις Σκοτεινές Τέχνες, κάτι το οποίο η Άμπριτζ έχει απαγορεύσει, χρησιμοποιώντας την εύνοια του Υπουργείου Μαγείας προκειμένου να προσπαθήσει να παρέμβει στη διοίκηση του σχολείου. Έτσι, οι τρεις φίλοι, μαζί με μια ομάδα πιστών συμμαθητών ιδρύουν τη μυστική μαθητική οργάνωση 'Στρατός του Ντάμπλντορ' και εξασκούνται σε πρακτικά ξόρκια άμυνας.[23] Μετά τις εξετάσεις των ΚΔΜ, ο Ρον συνοδεύει το Χάρι μαζί με την Ερμιόνη, τον Νέβιλ, την Τζίνι και τη Λούνα στο Υπουργείο Μαγείας όπου και αναγκάζονται να αντιμετωπίσουν τους Θανατοφάγους. Ο Ρον τραυματίζεται στη μάχη, αλλά αναρρώνει στο τέλος πλήρως.
Ο Χάρι Πότερ και ο Ημίαιμος Πρίγκηψ (2005).
Κατά τη διάρκεια του καλοκαιριού ο Ρον λαμβάνει τα αποτελέσματα των εξετάσεων ΚΔΜ. Τα αποτελέσματα είναι αρκετά καλά, αφού καταφέρνει να περάσει 7 μαθήματα, και αποτυγχάνει μόνο στην Ιστορία της Μαγείας και στην Μαντική, όπως και ο Χάρι, αλλά δεν καταφέρνει να αριστεύσει σε κανένα μάθημα, σε αντίθεση με τον Χάρι (που αριστεύει σε ένα) και την Ερμιόνη (που αριστεύει σε εννέα στα δέκα). [24] Στο σχολείο, ο Ρον, που έχει ψηλώσει αρκετά μέσα στο καλοκαίρι, τραβάει την προσοχή της Λάβεντερ Μπράουν, που αρχίζει να του δείχνει το ενδιαφέρον της, ενώ ο Χάρι, που είναι πλέον ο καινούριος αρχηγός του Κουίντιτς τον επιλέγει για τη θέση του τερματοφύλακα στην ομάδα.[25] Ο Ρον όμως, με το που μαθαίνει ότι η Ερμιόνη είχε φιλήσει τον Βίκτορ Κραμ πριν δυο χρόνια, παίζει χάλια στο Κουίντιτς και τυφλωμένος από ζήλια αρχίζει να της συμπεριφέρεται άσχημα. Η χαμηλή του αυτοπεποίθηση κατακρημνίζεται ακόμα περισσότερο από την αδερφή του, όταν η Τζίνι τον κοροϊδεύει ότι είναι ο μόνος από την παρέα που δεν έχει φιλήσει κάποιον. Για να ανεβάσει την αυτοπεποίθηση του Ρον, ο Χάρι προσποιείται ότι του δίνει ένα απαγορευμένο φίλτρο που δίνει τύχη - πιστεύοντας ότι το έχει πάρει, ο Ρον παίζει καταπληκτικά στον αγώνα Κουίντιτς, και το Γκρίφιντορ κερδίζει τον αγώνα. Παρόλα αυτά, μετά το τέλος του αγώνα ο Ρον και την Ερμιόνη καυγαδίζουν άσχημα: η Ερμιόνη κατηγορεί τον Χάρι ότι έδωσε το απαγορευμένο φίλτρο στον Ρον, ενώ ο Ρον κατηγορεί την Ερμιόνη ότι δεν έχει πίστη στις ικανότητές του. Θυμωμένος, κατά τη διάρκεια των εορτασμών του αγώνα, ο Ρον φιλάει τη Λάβεντερ Μπράουν, ενώ η Ερμιόνη, πληγωμένη, του επιτίθεται με ένα σμήνος πουλιών. Αυτό το περιστατικό οδηγεί σε μία μεγάλη ρήξη στη φιλία τους, και η Ερμιόνη προσπαθώντας να πάρει εκδίκηση, ζητάει από τον Κόρμακ ΜακΛάγκεν, έναν μισητό αντίπαλο του Ρον, να τη συνοδεύσει στο Χριστουγεννιάτικο πάρτυ, προκειμένου να κάνει το Ρον να ζηλέψει, αλλά το ραντεβού δεν πάει καλά γιατί ο ΜακΛάγκεν αποδεικνύεται εγωπαθής.[26] Μετά τα Χριστούγεννα, η Ερμιόνη συνεχίζει να αγνοεί και να μη μιλάει στον Ρον, ενώ αυτός πλέον είναι καθαρά δυσαρεστημένος με τη σχέση του με τη Λάβεντερ.[27]
Την ημέρα της ενηλικίωσής του τον Μάρτιο, ο Ρον τρώει κατά λάθος κάτι σοκολατάκια εμποτισμένα με ερωτικό φίλτρο (τα οποία προορίζονταν για τον Χάρι από τη Ρομίλντα Βέιν). Ο Χάρι για να τον βοηθήσει τον πηγαίνει στον καθηγητή Σλάγχορν για να του δώσει αντίδοτο, αλλά εκεί ο Ρον δηλητηριάζεται κατά λάθος όταν πίνει ένα ποτήρι δηλητηριασμένο κρασί, που προορίζονταν για τον καθηγητή Ντάμπλντορ. Ο Χάρι του σώζει τη ζωή, και ο Ρον μεταφέρεται στο νοσοκομείο. Η Ερμιόνη, αφού μαθαίνει τα νέα, καταφθάνει πανικόβλητη, ξεχνώντας το πληγωμένο εγωισμό της και τον θυμό της για τον Ρον. Ενώ βρίσκεται ακόμα αναίσθητος στο νοσοκομείο, ο Ρον ψιθυρίζει το όνομα της Ερμιόνης μέσα στο παραμιλητό του. Αντιθέτως, κάθε φορά που η Λάβεντερ προσπαθεί να τον επισκεφτεί, ο Ρον προσποιείται ότι κοιμάται. Με την ανάρρωσή του, ο Ρον και η Ερμιόνη τα ξαναβρίσκουν, [28] ενώ μετά από λίγο καιρό ο Ρον χωρίζει με τη Λάβεντερ, προς μεγάλη ευχαρίστηση της Ερμιόνης.[29]
Αρχικά, ο Ρον δεν υποστηρίζει την άποψη του Χάρι ότι ο Ντράκο Μαλφόι έχει γίνει Θανατοφάγος, αλλά αργότερα πείθεται. Ο Χάρι, πριν φύγει από το Χόγκουαρτς μαζί με τον Νταμπλντορ για να βρουν έναν Πεμπτουσιωτή του Βόλντερμορτ (ένα αντικείμενο που μέσα του ο Βόλντερμορτ έχει αποθηκεύσει ένα μέρος της ψυχής του), κανονίζει με τον Ρον, την Ερμιόνη, τη Τζίνι, τον Νέβιλ και τη Λούνα να παρακολουθούν τον Μαλφόι και τον Σνέιπ. Επιπλέον, ο Χάρι τους δίνει ότι απέμεινε από το φίλτρο της τύχης του, για να τους βοηθήσει στην προσπάθεια.[30] Παρ´όλη την επαγρύπνηση της παρέας, ο Μαλφόι καταφέρνει να οδηγήσει τους Θανατοφάγους μέσα στο Χόγκουαρτς, και η μάχη ξεκινάει. Κατά τη διάρκεια της μάχης, εξαιτίας του Φίλτρου της Τύχης, ο Ρον, η Ερμιόνη, η Τζίνι, ο Νέβιλ και η Λούνα καταφέρνουν να παραμείνουν άθικτοι από τα ξόρκια των Θανατοφάγων.[31] Μετά την επιστροφή του Ντάμπλντορ και του Χάρι στο σχολείο ο Μαλφόι τους ακινητοποιεί, και ο Σνέιπ σκοτώνει τον Ντάμπλντορ όταν ο Μαλφόι αποτυγχάνει.[32] Κατά τη διάρκεια της κηδείας, ο Ρον παρηγορεί την Ερμιόνη, και οι δυο τους ορκίζονται στο Χάρι ότι θα τον βοηθήσουν να βρει και να καταστρέψει τους υπόλοιπους Πεμπτουσιωτές, και να σκοτώσει το Βόλντερμορτ, ακόμα και αν αυτό σημαίνει ότι θα πρέπει να παρατήσουν το σχολείο.[33]
Ο Χάρι Πότερ και οι Κλήροι του Θανάτου (2007).
Ο Ρον συμφωνεί με την Ερμιόνη να συνοδέψουν τον Χάρι στην προσπάθειά του να βρει και να καταστρέψει τους υπόλοιπους Πεμπτουσιωτές του Βόλντερμορτ. Ανήσυχος όμως ότι το Υπουργείο Μαγείας που πλέον κατευθύνεται από τον Βόλντερμορτ μπορεί να ανακαλύψει ότι θα συνοδεύει τον Χάρι, το Νουμερο 1 πλέον καταζητούμενο, ο Ρον ντύνει το σπιτικό φάντασμα με πιτζάμες και διαδίδει ότι είναι θανάσιμα άρρωστος με μία κολλητική ασθένεια, προκειμένου να μην τον αναζητήσει κανείς. Στο γάμο του Μπιλ και της Φλερ, ο Ρον, ενεργοποιημένος από την παρουσία του Βίκτορ Κραμ, ζητάει την Ερμιόνη να χορέψουν μαζί, και εκείνη δέχεται ενθουσιασμένη. Μετά το γάμο, οι τρεις φίλοι φεύγουν, και αφού μαθαίνουν ότι το μενταγιόν Πεμπτουσιωτής βρίσκεται στην κατοχή της Ντολόρες Άμπριτζ, ο Ρον μεταμφιέζεται σε Ρέγκιναλντ Κάτερμολ στην προσπάθειά τους να εισβάλλουν κρυφά στο Υπουργείο και να πάρουν το μενταγιόν. 
Ο Χάρι αποφασίζει ότι κάποιος πρέπει να φοράει συνέχεια το μενταγιόν-Πεμπτουσιωτή, μην τυχόν χαθεί ή κλαπεί. Αυτό έχει μια πολύ μεγάλη επίδραση στη συμπεριφορά του Ρον, ο οποίος θυμωμένος, απογοητευμένος και δυσαρεστημένος με την έλλειψη ανέσεων και πρακτικού σχεδίου, καταλήγει να παρατήσει τον Χάρι και την Ερμιόνη και να φύγει. Όμως τον πιάνουν κεφαλοκυνηγοί. Τους ξεφεύγει και μένει για μερικές βδομάδες στο σπίτι του Μπιλ και της Φλερ. Εν τω μεταξύ, η Ερμιόνη είναι συντετριμμένη από τη φυγή του Ρον, και προσπαθεί να παρατείνει την μετακίνησή τους σε άλλο μέρος που δεν θα μπορεί να τους βρει αν αποφασίσει να γυρίσει, αλλά τελικά η μετακίνηση γίνεται αναπόφευκτη, και η Ερμιόνη περνάει πολλά βράδια κλαίγοντας με την απουσία του Ρον. Απογοητευμένοι από τη φυγή του, ο Χάρι και η Ερμιόνη σταματούν να αναφέρουν το όνομά του. Όμως, όταν τελικά η Ερμιόνη αναφέρει το όνομα του Ρον μετά από εβδομάδες απουσίας του, ο Ρον, ο οποίος είχε μετανιώσει για την απόφασή του να τους παρατήσει, καταφέρνει να εντοπίσει την κρυφή τους τοποθεσία μέσω της ενεργοποίησης από την αναφορά του ονόματος του, του Αποφωτιστή που είχε κληρονομήσει από το Ντάμπλντορ. Ο Ρον επιστρέφει την κατάλληλη στιγμή για να σώσει το Χάρι ο οποίος πνίγονταν ενώ προσπαθούσε να βγάλει το σπαθί του Γκόντικ Γκρίφιντορ από μία παγωμένη λίμνη. Ο Χάρι, συγχωρεί αμέσως το Ρον, και πιστεύοντας στη μοίρα που τον οδήγησε να επιστρέψει εκείνη τη στιγμή, προτρέπει τον Ρον να χρησιμοποιήσει το σπαθί για να καταστρέψει το μενταγιόν. Καθώς όμως ο Ρον πάει να καταστρέψει τον Πεμπτουσιωτή, το μέρος της ψυχής του Βόλντερμορ που είναι κρυμμένο μέσα στο μενταγιόν, εκμεταλλεύεται τις ανασφάλειες του Ρον για να τον αποτρέψει να το καταστρέψει, και τον βασανίζει παρουσιάζοντάς τον έναν διαβολικό Χάρι που του λέει ότι η μητέρα του προτιμάει εκείνον ως γιο και ότι ήταν πολύ χαρούμενος όσο εκείνος τους είχε εγκαταλείψει, και μια διαβολική Ερμιόνη η οποία απορρίπτει τον έρωτά του, ενώ διαλέγει το Χάρι αντί γι´αυτόν. Ενώ η διαβολική Ερμιόνη και ο διαβολικός Χάρι αρχίζουν να φιλιούνται, ο Ρον καταφέρνει να βρει τη δύναμη να ξεφύγει από το ξόρκι και να καταστρέψει το μενταγιόν. Αυτή η εμπειρία όμως τον συγκλονίζει και τον οδηγεί να καταρρεύσει σε δάκρυα, μέχρι τη στιγμή που ο Χάρι τον αγκαλιάζει και του λέει ότι τους έλειψε πολύ, και ότι θεωρεί την Ερμιόνη ως αδερφή του και φίλη του, και τίποτα παραπάνω. Με το γυρισμό τους όμως στη σκηνή, η Ερμιόνη φανερά θυμωμένη και συγκλονισμένη με τη φυγή του Ρον, συμπεριφέρεται ψυχρά στον Ρον, και αρνείται να τον συγχωρέσει εύκολα παρά τις συνεχόμενες πράξεις μετανοίας του. 
Το τρίο, μετά από πολλές περιπέτειες συλλαμβάνονται τελικά από τους Θανατοφάγους και οδηγούνται στο μέγαρο των Μαλφόι όπου και η Ερμιόνη βασανίζεται από τη Μπελατρίξ Λεστρέιντζ. Οι κραυγές πόνου της Ερμιόνης οδηγούν τον Ρον σε πανικό μέσα στο κελί, και ενώ ο Χάρι τον συμβουλεύει να ηρεμήσει για να σκεφτούν κάποιο σχέδιο, ο Ρον συνεχίζει κλαίγοντας να φωνάζει το όνομά της για να της δώσει κουράγιο και να προσπαθεί με όλες τις δυνάμεις του να ξεφύγει για να τη σώσει. Στο τέλος με τη βοήθεια του Ντόμπι καταφέρνουν και οι τρεις να ξεφύγουν, και συνειδητοποιώντας ότι ένας Πεμπτουσιωτής κρύβεται στη θυρίδα των Λεστρέιντζ στην Γκρίνγκοτς, με την βοήθεια του Γκρίπχουκ, διεισδύουν στην Γκρίνγκοτς και παίρνουν τον τέταρτο Πεμπτουσιωτή, το κύπελλο της Χαφλπάφ ενώ διαφεύγουν με τη βοήθεια ενός δράκου.
Στο τέλος, το τρίο γυρίζει στο Χόγκουαρτς, ελπίζοντας να βρουν και τον τελευταίο Πεμπτουσιωτή. Καθώς όμως ο Γκρίπχουκ τους πήρε το μοναδικό μέσο να καταστρέψουν Πεμπτουσιωτές, το σπαθί του Γκρίφιντορ, ως αμοιβή για τη βοήθειά που τους έδωσε να διεισδύσουν στη Γρίνγκοτς, ο Ρον προτείνει να καταστρέψουν τους Πεμπτουσιωτές με δόντια βασιλίσκου. Έτσι αυτός και η Ερμιόνη πάνε στην Κάμαρα με τα Μυστικά όπου και η Ερμιόνη καταστρέφει το Κύπελλο Πεμπτουσιωτή. Αφού προετοιμάζονται για τη μάχη, ο Ρον αρχίζει να ανησυχεί για τη τύχη που θα έχουν τα ξωτικά του Χόγκουαρτς. Η Ερμιόνη, ενθουσιασμένη από την ώριμη παρουσία και σκέψη του Ρον, τον φιλάει στο στόμα, και εκείνος ανταποκρίνεται θερμά, σφραγίζοντας έτσι την έλξη που ένιωθαν τόσα χρόνια ο ένας για τον άλλον. Ο Ρον παίρνει μέρος στη τελική μάχη του Χόγκουαρτς, γινόμενος μάρτυρας του θανάτου του αδερφού του του Φρεντ, ενώ σκοτώνει τον Φένριρ Γρέιμπακ με τη βοήθεια του Νέβιλ.
Επίλογος - 19 χρόνια αργότερα.
Στον επίλογο του "Ο Χάρι Πότερ και οι Κλήροι του Θανάτου", 19 χρόνια αργότερα, ο Ρον έχει παντρευτεί την Ερμιόνη και έχουν δύο παιδιά: μία κόρη, την εντεκάχρονη Ρόουζ, η οποία ξεκινάει τον πρώτο χρόνο της στο Χόγκουαρτς, και έναν μικρότερο γιο τον Χιούγκο. Ο Ρον ανακοινώνει επίσης ότι πέρασε τις εξετάσεις για να πάρει το δίπλωμα αυτοκινήτου, παρά τις αμφιβολίες της Ερμιόνης ότι δεν θα μπορούσε να το κάνει χωρίς να μαγέψει τον εξεταστή. Στο τέλος όμως ο Ρον αποκαλύπτει κρυφά στον κουνιάδο του πλέον, Χάρι, ότι στην πραγματικότητα χρειάστηκε να μαγέψει τον εξεταστή, ενώ συμβουλεύει την κόρη του Ρόουζ να μην έχει πολλές παρτίδες με τον γιο του Μαλφόι. 
Μετά την έκδοση του τελευταίου βιβλίου, η Ρόουλινγκ αποκάλυψε κάποιες επιπλέον πληροφορίες για την τύχη των ηρώων. Σύμφωνα με τα λεγόμενά της, ο Ρον και ο Χάρι δουλεύουν στο Υπουργείο Μαγείας ως Χρυσούχοι. Οι δυο τους έχουν συμβάλει σημαντικά στην ανανέωση του τμήματος Χρυσούχων, ενώ ο Χάρι έγινε Αρχηγός του Τμήματος το 2007[34]. Πριν γίνει Χρυσούχος, ο Ρον δούλεψε μαζί με τον Τζορτζ στο κατάστημα μαγικών τρικ των διδύμων, βοηθώντας τον να το κάνει μία χρυσή επιχείρηση.[35] Η Ερμιόνη δουλεύει επίσης για το Υπουργείο Μαγείας, ως υψηλόβαθμο στέλεχος στο Νομικό Τμήμα. Και οι τρεις τους συνέβαλαν σημαντικά στην ανανέωση του Υπουργείου Μαγείας, το οποίο είναι πλέον πολύ διαφορετικό από αυτό που υπήρχε στην εποχή του Βόλντεμορτ. Ο Ρον, όπως ο Χάρι και η Ερμιόνη, έχει καταφέρει να έχει το πορτρέτο του στις κάρτες των Σοκολατένιων Βατράχων, και θεωρεί αυτό το γεγονός ως το πιο σημαντικό κατόρθωμά του.
Πηγές.
1^ a b c [HP1], chapter 6 
2^ [HP1], chapter 16 
3^ [HP1], chapter 17 
4^ [HP2], chapter 3 
5^ [HP2], chapter 12 
6^ [HP2], chapter 13 
7^ [HP2], chapter 15 
8^ [HP2], chapter 18 
9^ [HP3], chapters 11 and 12 
10^ [HP3], chapter 15 
11^ a b [HP3], chapters 16 and 17 
12^ [HP3], chapters 18 to 20 
13^ [HP3], chapter 21 
14^ [HP3], chapter 22 
15^ [HP4], chapters 7 and 8 
16^ [HP4], chapter 12 
17^ [HP4], chapter 17 
18^ [HP4], chapter 23 
19^ [HP4], chapter 22 
20^ [HP4], chapter 26 
21^ [HP5], chapter 9 
22^ [HP5], chapter 14 
23^ a b [HP5], chapter 15 
24^ [HP6], chapter 5 
25^ [HP6], chapter 11 
26^ [HP6], chapters 14 and 15 
27^ [HP6], chapter 17 
28^ [HP6], chapters 18 and 19 
29^ [HP6], chapter 20 
30^ [HP6], chapter 25 
31^ [HP6], chapter 29 
32^ [HP6], chapter 27 
33^ [HP6], chapter 30 
34^ JK Rowling's Interview with Meredith Vieira, July 26, 2007 Todayshow.com" Retrieved on 26 July 2007 
35^ "Online Chat Transcript", Bloomsbury, 2007-07-31. Retrieved on 2007-07-31. 
36^ [HP2], chapter 14 
37^ "JKRowling.com Archives: Birthdays" from MuggleNet 

</doc>
<doc id="50267" url="https://el.wikipedia.org/wiki?curid=50267" title="Αντικειμενικές αξίες">
Αντικειμενικές αξίες



</doc>
<doc id="50268" url="https://el.wikipedia.org/wiki?curid=50268" title="Ατσιαπάτ">
Ατσιαπάτ



</doc>
<doc id="50274" url="https://el.wikipedia.org/wiki?curid=50274" title="Οπτική Αναγνώρηση Χαρακτήρων">
Οπτική Αναγνώρηση Χαρακτήρων



</doc>
<doc id="50275" url="https://el.wikipedia.org/wiki?curid=50275" title="71 Νιόβη">
71 Νιόβη

Ο αστεροειδής Νιόβη (αγγλικά: Niobe) είναι ο μικρός πλανήτης με αύξοντα αριθμό 71. Ανακαλύφθηκε στις 13 Αυγούστου 1861 από τον Γερμανό αστρονόμο Καρλ Τέοντορ Ρόμπερτ Λούτερ, που παρατηρούσε από το Ντίσελντορφ, και ονομάσθηκε έτσι από τη Νιόβη της αρχαίας ελληνικής μυθολογίας. Η Νιόβη βρίσκεται στην Κύρια Ζώνη Αστεροειδών, περιφερόμενη περί τον Ήλιο σε μέση απόσταση (μεγάλος ημιάξονας της τροχιάς της) 2,7558 AU ή 412,3 εκατομμυρίων χιλιομέτρων. Η απόσταση αυτή κυμαίνεται πολύ, από 2,27 AU στο περιήλιο ως 3,24 AU στο αφήλιο, επειδή η εκκεντρότητα της τροχιάς της Νιόβης είναι αρκετά μεγάλη, e = 0,177. Μία περιφορά της Νιόβης περί τον Ήλιο συμπληρώνεται σε 4,575 γήινα έτη. Η κλίση της τροχιάς της Νιόβης ως προς την εκλειπτική είναι επίσης σημαντική, 23,256 μοίρες.
Η μέση διάμετρος της Νιόβης υπολογίσθηκε σε 83,4 χλμ. και η μάζα της σε 610 τρισεκατομμύρια τόννοι. Η επιτάχυνση της βαρύτητας στον ισημερινό της είναι 2,33 cm/sec² (420 φορές μικρότερη από την αντίστοιχη γήινη), ενώ η ταχύτητα διαφυγής εκτιμάται σε 44,1 m/sec (159 χιλιόμετρα την ώρα). Η Νιόβη περιστρέφεται γύρω από τον εαυτό της μία φορά κάθε 35 ώρες και 52 λεπτά, μία αρκετά αργή περιστροφή για αστεροειδή. Πρόκειται για ένα σχετικώς ανοικτόχρωμο ουράνιο σώμα, με γεωμετρική λευκαύγεια (άλβεδο) 0,305. Ανήκει στον φασματικό τύπο S των αστεροειδών (λιθώδεις).

</doc>
<doc id="50278" url="https://el.wikipedia.org/wiki?curid=50278" title="Σήματα ομίχλης">
Σήματα ομίχλης

Ως σήματα ομίχλης (fog signals) χαρακτηρίζονται ειδικά προειδοποιητικά σήματα που εκπέμπονται κατά την διάρκεια περιορισμένης ορατότητας (από οποιαδήποτε αιτία). Τέτοια σήματα απαντώνται ιδιαίτερα στη ναυσιπλοΐα.
Προβλήματα.
Κατά την διάρκεια της ομίχλης οι ναυτιλλόμενοι έχουν ν΄ αντιμετωπίσουν δύο προβλήματα:
Για μεν την πρώτη περίπτωση, αυτοί είναι υποχρεωμένοι να λάβουν τα κατάλληλα μέτρα και να εκπέμπουν τα προβλεπόμενα από τον Διεθνή Κανονισμό Αποφυγής Συγκρούσεων (ΔΚΑΣ) ηχητικά σήματα ομίχλης. 
Στη προκειμένη περίπτωση οποιαδήποτε συσκευή που μπορεί να παράγει ικανό σε ένταση ήχο μπορεί να χρησιμοποιηθεί, ακόμη και πυροβόλο.&lt;br&gt;
Για δε την δεύτερη περίπτωση, αυτοί θα πρέπει να είναι ικανοί ν΄ αναγνωρίζουν όλα τα εκπεμπόμενα ηχητικά σήματα ομίχλης που εκπέμπονται για τον σκοπό προσδιορισμού θέσης.
Οι πληροφορίες περί των σημάτων αυτών θέσης, παρέχονται λεπτομερώς στους φαροδείκτες, στους Πλοηγούς, στους Καταλόγους ραδιοσημάτων (τόμο ΙΙ) και περιληπτικά με σύμβολα και συντμήσεις στους ναυτικούς χάρτες.
Κατηγορίες.
Τα ηχητικά σήματα ομίχλης θέσης κατατάσσονται γενικά σε τέσσερις κατηγορίες:
Ηχητικά σήματα ομίχλης αέρος.
Ακολουθεί σχετικός πίνακας ηχητικών σημάτων αέρος κατά είδος, λειτουργία (τρόπου μετάδοσης) και τόνου.
! width="2%"|#
! width="20%"|Είδος
! width="18%"|Ονομασία
! width="30%"|Λειτουργία
! width="30%"|Τόνος
&lt;/table&gt;
Σημειώνεται επιπρόσθετα πως σε περιπτώσεις πλόων σε κατάσταση ομίχλης επί των παραπάνω σημάτων δεν θα πρέπει να εκφεύγει της προσοχής:
Για τους παραπάνω λόγους τα σήματα θα πρέπει να λαμβάνονται με επιφύλαξη και όχι με απόλυτη σιγουριά (εκτελεστά). Για την άμεση αντίληψη και αναγνώρισή τους τοποθετούνται επιπρόσθετα οπτήρες (Look-out men) σε κατάλληλες θέσεις (πλώρη, άνω γέφυρα, πρωραίο ιστό κλπ). Η ναυτική πείρα διδάσκει πως ηχητικό σήμα που δεν ακούσθηκε στη γέφυρα (πλοίου) είχε ακουσθεί σε άλλο σημείο αυτού.
Ηχητικά σήματα Φάρων ομίχλης.
Τα ηχητικά σήματα που εκπέμπουν οι Φάροι ομίχλης είναι τα με αριθμό 2, 3, 4, και 5 σήματα του παραπάνω πίνακα ηχητικών σημάτων ομίχλης αέρος, ανάλογα με το υφιστάμενο κατά περίπτωση μέσο λειτουργίας.
Ηχητικά σήματα Ραδιοφάρων.
Επειδή τα "ραδιοσήματα" των Ραδιοφάρων δεν επηρεάζονται από υφιστάμενη ομίχλη και εκ του λόγου ότι είναι "ηχητικά" καθιερώθηκε να θεωρούνται και να συμπεριλαμβάνονται στα "ηχητικά σήματα ομίχλης".&lt;br&gt; 
Τα ηχητικά αυτά σήματα, καλούμενα "ραδιοσήματα", λαμβάνονται από ειδικά όργανα, δέκτες, τα λεγόμενα Ραδιογωνιόμετρα (Ρ/Γ) τα οποία στη συνέχεια αναλύουν αυτά σε ραδιοδιοπτεύσεις, δηλαδή από ποιες κατευθύνσεις εκπέμπονται. Καθίσταται αντιληπτό πως ένα λαμβανόμενο σήμα Ραδιοφάρου συνιστά διόπτευση και όχι απόσταση. Συνεπώς θα πρέπει να λαμβάνονται δύο τουλάχιστον ραδιοδιοπτεύσεις, από δύο Ραδιοφάρους, η τομή των οποίων στο χάρτη θα αποτελεί το γεωγραφικό στίγμα του δέκτη, του Ρ/Γ, δηλαδή του πλοίου.&lt;br&gt;
Τα εκπεμπόμενα ραδιοσήματα των Ραδιοφάρων δίδονται σε ειδικούς καταλόγους (βιβλία), τα γνωστά στους ναυτιλόμενους List of Radio Signals vol.II και Aid to navigation 117A &amp; 117B.
Υποβρύχια ηχητικά σήματα ομίχλης.
Σε πολλές περιοχές με έντονη ναυτιλιακή κίνηση ή πλησίον σημαντικών εγκαταστάσεων (π.χ. ναυστάθμων, απάντλησης πετρελαίου, κλπ) καθ΄ όλο το 24ωρο εκπέμπονται υποβρύχια ηχητικά σήματα (submarine fog signals) τα οποία μπορεί να προέρχονται είτε από ταλαντωτές είτε από κώδωνες. Επειδή και αυτά τα σήματα δεν επηρεάζονται από τυχόν υφιστάμενη ομίχλη καθιερώθηκε να συμπεριλαμβάνονται στα ηχητικά σήματα ομίχλης όπως και τα ραδιοσήματα.&lt;br&gt;
Οι υποβρύχιοι ταλαντωτές (submarine oscillators, s.o.) λειτουργούν με ηλεκτρισμό και παράγουν σήμα υψηλού τόνου που χαρακτηρίζεται από ομάδα γραμμάτων του Μορσικού αλφαβήτου. Επειδή οι συνθήκες μετάδοσης του ήχου εντός του θαλασσίου ύδατος είναι πολύ καλλίτερες, τα υποβρύχια αυτά σήματα είναι δυνατόν ν΄ ακροασθούν από απόσταση 50 ναυτικών μιλίων.&lt;br&gt;
Οι υποβρύχιοι κώδωνες (submarine bells, s.b. ή sub.bell) οι οποίοι φέρονται συνήθως υπό σημαντήρες λειτουργούν είτε ηλεκτρικά είτε μηχανικά δια του κλυδωνισμού. Δεδομένου όμως ότι κατά τη διάρκεια της ομίχλης η θάλασσα συνήθως είναι ήρεμη, συνεπώς οι σημαντήρες να μη κλυδωνίζονται, πιθανώς και να μην εκπέμπεται ηχητικό σήμα. Αντίθετα οι κώδωνες που λειτουργούν με ηλεκτρισμό εκπέμπουν σε κανονική λειτουργία ο ήχος των οποίων φθάνει συνήθως μέχρι τα 15 ναυτικά μίλια.&lt;br&gt;
Για την λήψη των υποβρυχίων ηχητικών σημάτων απαιτείται ειδικός δέκτης που καλείται υδρόφωνο δια του οποίου γίνεται και ο προσδιορισμός (μέτρηση) υποβρύχιας διόπτευσης. Και σ΄ αυτή την περίπτωση προσδιορίζεται η κατεύθυνση και όχι η απόσταση. 
Τέτοιους όμως δέκτες δεν διαθέτουν τα εμπορικά πλοία όσο τα πολεμικά. Είναι δυνατόν όμως να γίνουν αντιληπτά ευκρινώς από τις εσωτερικές πλευρές του σκάφους, μακρυά του μηχανοστασίου και κοντά στην ίσαλο γραμμή.&lt;br&gt; 
Πληροφορίες περί των υποβρυχίων ηχητικών τέτοιων σημάτων παρέχουν οι Φαροδείκτες και οι Πλοηγοί.

</doc>
<doc id="50282" url="https://el.wikipedia.org/wiki?curid=50282" title="Γκράνμα">
Γκράνμα

Η λέξη Γκράνμα (Granma) μπορεί να αναφέρεται:
Στη μετα-επαναστατική Κούβα πήραν προς τιμή του σκάφους το όνομά τους:

</doc>
<doc id="50285" url="https://el.wikipedia.org/wiki?curid=50285" title="Granma">
Granma



</doc>
<doc id="50286" url="https://el.wikipedia.org/wiki?curid=50286" title="Καρταχένα">
Καρταχένα

Η ονομασία Καρταχένα (Cartagena) μπορεί να αναφέρεται σε μια από τις ακόλουθες πόλεις:

</doc>
<doc id="50287" url="https://el.wikipedia.org/wiki?curid=50287" title="Σικελική μαφία">
Σικελική μαφία

Η Σικελική Μαφία, γνωστή και ως Κόζα Νόστρα (ιταλικά: "cosa nostra"), είναι μια εγκληματική μυστική οργάνωση ανδρών η οποία δημιουργήθηκε στα μέσα του 19ου αιώνα στη Σικελία της Ιταλίας. Παρακλάδι της εμφανίστηκε στην ανατολική ακτή των Ηνωμένων Πολιτειών περί τα τέλη του 19ου αιώνα, μετά από διάφορα κύματα μεταναστών από τη Σικελία.
Λεξικό της ιταλικής γλώσσας, το Devoto-Oli, περιγράφει τη μαφία ως: "Ένα σύμπλεγμα μικρών, υπόγειων οργανώσεων (οι συμμορίες) οι οποίες χαρακτηρίζονται από κώδικα σιωπής (η ομερτά) και ασκούν κάποιον έλεγχο σε επιχειρηματικές δραστηριότητες, καθώς και στη διοίκηση της Σικελίας".
Σύμφωνα με τον ιστορικό Πάολο Πετσίνο: "Η μαφία είναι ένα είδος οργανωμένου εγκλήματος το οποίο όχι μόνο δραστηριοποιείται σε διάφορα παράνομα πεδία, αλλά έχει επίσης την τάση να ασκεί κυριαρχία - η οποία κανονικά ανήκει στις δημόσιες αρχές - σε μια συγκεκριμένη περιοχή […]. Είναι συνεπώς ένα είδος εγκληματικότητας από το οποίο εξυπακούονται κάποιες προϋποθέσεις: η ύπαρξη ενός σύγχρονου κράτους που διεκδικεί το αποκλειστικό δικαίωμα για νόμιμο μονοπώλιο στη βία· μια οικονομία χωρίς φεουδαρχικά στοιχεία […]· την ύπαρξη βίαιων ανθρώπων με δυνατότητα να διοικούνται από μόνοι τους και να επιβάλλονται ακόμη και στις άρχουσες τάξεις".
Προέλευση του όρου "μαφία".
Η λέξη "mafia" προέρχεται από το παλιό σικελικό επίθετο "mafiusu", το οποίο έχει τις ρίζες του στο αραβικό "mahjas" που σημαίνει αυτόν που κομπάζει με επιθετικό τρόπο. Μια κυριολεκτική μετάφραση είναι το "κόρδωμα", η "πόζα", αλλά μπορεί επίσης να μεταφραστεί ως "τόλμη", "νταηλίκι". Αναφερόμενο σε κάποιον, το "mafiusu" στη Σικελία του 19ου αιώνα ήταν ασαφές και σήμαινε αυτόν που εκφοβίζει, τον τραμπούκο, υπερόπτη, τολμηρό, δραστήριο, και περήφανο, σύμφωνα με τον ακαδημαϊκό Diego Gambetta.
Η σύνδεση της λέξης με την εγκληματική μυστική οργάνωση έγινε για πρώτη φορά στο θεατρικό έργο "I mafiusi di la Vicaria", των Τζουζέπε Ριτσότο και Γκαετάνο Μόσκα, του οποίου κεντρική υπόθεση είναι εγκληματικές συμμορίες στη φυλακή του Παλέρμο. Οι λέξεις "Mafia" ή "mafiusi" (πληθυντικός του "mafiusu") δεν αναφέρονται καμιά στιγμή στο έργο, και κατά πάσα πιθανότητα μπήκαν στον τίτλο μόνο για να δώσουν τοπικό χρώμα.
Έτσι, η σύνδεση της λέξης "mafiusi" με τις εγκληματικές συμμορίες έγινε από τον τίτλο του θεατρικού έργου, σε μια περίοδο που οι συμμορίες αυτές ήταν κάτι καινούργιο στη σικελική και ιταλική κοινωνία. Συνεπώς, η λέξη "μαφία" δημιουργήθηκε από ένα καθαρά λογοτεχνικό κείμενο, το οποίο λίγη σχέση είχε με την πραγματικότητα και που χρησιμοποιήθηκε από τρίτους για να την περιγράψει. Ο όρος "μαφία" χρησιμοποιήθηκε έπειτα στις πρώτες εκθέσεις και αναφορές του ιταλικού κράτους στο φαινόμενο. Η λέξη "μαφία" έκανε την πρώτη της επίσημη εμφάνιση το 1865 σε μια έκθεση του νομάρχη του Παλέρμο, τον μαρκήσιο Φιλίπο Αντόνιο Γκουαλτέριο.
Ο Λεοπόλντο Φρανκέτι, Ιταλός βουλευτής που ταξίδεψε στη Σικελία και έγραψε μια από τις πιο έγκυρες εκθέσεις για τη μαφία το 1876, περιέγραψε τον όρο 'Μαφία': "ο όρος μαφία βρήκε μια τάξη βίαιων εγκληματιών που ήταν έτοιμοι και περίμεναν ένα όνομα για να τους ορίσει και, δεδομένου του ειδικού τους χαρακτήρα και σημασίας στη σικελική κοινωνία, είχαν το δικαίωμα να έχουν διαφορετικό όνομα από τους κοινούς εγκληματίες σε άλλες χώρες".
Κάποιοι παρατηρητές είδαν τη "μαφία" ως ένα σύνολο θετικών χαρακτηριστικών που ήταν ριζωμένα στη λαϊκή κουλτούρα, ως ένα "τρόπο ζωής", όπως φαίνεται στον ορισμό που δίνει ο Σικελός εθνογράφος Τζουζέπε Πιτρέ στα τέλη του 19ου αιώνα: "Η μαφία είναι η συνείδηση της αξίας του ατόμου, η βεβιασμένη ιδέα της ατομικής δύναμης ως ο μόνος κριτής σε κάθε διαμάχη, σε κάθε σύγκρουση συμφερόντων ή ιδεών."
Πολλοί Σικελοί δεν θεωρούσαν αυτούς τους ανθρώπους εγκληματίες, αλλά πρότυπα και προστάτες, δεδομένου ότι το κράτος δεν πρόσφερε καμιά προστασία στους φτωχούς και τους αδύναμους. Στα τέλη της δεκαετίας του 1950, στην επιτύμβια επιγραφή του θρυλικού αφεντικού της Βιλάλμπα, Καλότζερο Βιτσίνι αναγραφόταν ότι "η 'μαφία' του του δεν ήταν εγκληματική, ήταν ο σεβασμός του νόμου, η υπεράσπιση όλων των δικαιωμάτων, η μεγαλοσύνη. Ήταν αγάπη." Εδώ η "μαφία" σημαίνει κάτι σαν περηφάνια, τιμή ή ακόμη και κοινωνική ευθύνη: μια στάση, όχι μια οργάνωση. Ομοίως, το 1925 ο πρώην πρωθυπουργός της χώρας Βιτόριο Εμμανουέλε Ορλάντο δήλωσε στην ιταλική γερουσία ότι ήταν περήφανος που ήταν "μαφιόζος", διότι η λέξη σήμαινε τιμή, ευγένεια, γενναιοδωρία.
Το πραγματικό όνομα: "Cosa Nostra".
Σύμφωνα με κάποιους μαφιόζους, το πραγματικό όνομα της Μαφίας είναι Cosa Nostra (Κόζα Νόστρα, κυριολεκτικά "δικό μας πράγμα"), που σημαίνει 'ο κόσμος μας, η παράδοσή μας, οι αξίες μας'. Πολλοί υποστήριξαν, συμπεριλαμβανομένου του λιποτάκτη της μαφίας Τομάζο Μπουσκέτα, ότι η λέξη "μαφία" ήταν λογοτεχνικό δημιούργημα. Άλλοι "λιποτάκτες", όπως ο Αντόνιο Καλντερόνε και ο Σαλβατόρε Κοντόρνο είπαν το ίδιο πράγμα. Σύμφωνα με αυτούς, το πραγματικό όνομα ήταν "κόζα νόστρα". Για τους ανθρώπους που ανήκουν στην οργάνωση, δεν υπάρχει η ανάγκη να την ονομάσουν. Οι μαφιόζοι συστήνουν γνωστά μέλη σε άλλα γνωστά μέλη ως ανήκοντες στην "cosa nostra" (το πράγμα μας) ή "la stessa cosa" (το ίδιο πράγμα). Μόνο ο έξω κόσμος χρειάζεται κάποιο όνομα για να την περιγράψει, εξ ου και τα κεφαλαία των λέξεων: Cosa Nostra.
Ιστορία της σικελικής Κόζα Νόστρα.
Απαρχές.
Υπάρχει εδώ και πολλά χρόνια διαφωνία κατά πόσο η μαφία πηγαίνει πίσω στον μεσαίωνα. Αυτό πίστευε ο αποβιώσας "λιποτάκτης" Τομάζο Μπουσκέτα, ενώ ακαδημαϊκοί σήμερα πιστεύουν το αντίθετο. Δεν αποκλείεται η 'αρχική' μαφία να σχηματίστηκε ως μυστική οργάνωση τον 15ο αιώνα για να προστατέψει τους Σικελούς από ισπανικές λεηλασίες, ωστόσο οι ενδείξεις για κάτι τέτοιο είναι ελάχιστες. Δεν αποκλείεται επίσης ο μύθος του 'Ρομπέν των Δασών' να καλλιεργήθηκε εξ αρχής με στόχο να κερδίσουν οι μαφιόζοι την εμπιστοσύνη και την εκτίμηση του σικελικού λαού.
Μετά τις επαναστάσεις του 1848 και την επανάσταση του 1860, στη Σικελία δημιουργήθηκε χάος και αναταραχή. Οι πρώτοι μαφιόζοι, τότε μικρές, χωριστές ομάδες ατόμων εκτός νόμου, εξεγέρθηκαν. Ο συγγραφέας Τζον Ντίκι θεωρεί ότι οι βασικοί λόγοι που οδήγησαν σε αυτό ήταν η ευκαιρία που είχαν, μέσα στο χάος αυτό, για να κάψουν αστυνομικά έγγραφα και στοιχεία και να σκοτώσουν αστυνομικούς και πληροφοριοδότες. Όμως, όταν με την εγκαθίδρυση νέας κυβέρνησης στη Ρώμη κατέστη εμφανές ότι το αυτό το έργο θα ήταν δύσκολο, οι μαφιόζοι άρχισαν στο δεύτερο μισό του 19ου αιώνα να αλλάζουν τις μεθόδους και τεχνικές τους. Η προστασία των λεμονοδασών και των κτημάτων της ντόπιας αριστοκρατίας ήταν προσοδοφόρα, αν και επικίνδυνη, επιχείρηση. Το Παλέρμο ήταν αρχικά ο κύριος χώρος αυτής της δραστηριότητας, αλλά η κυριαρχία της σικελικής μαφίας σύντομα εξαπλώθηκε σε όλη τη δυτική Σικελία. Για να δυναμώσει τους δεσμούς μεταξύ των διαφόρων συμμοριών και να διασφαλίσει μεγαλύτερα κέρδη και ασφαλέστερο περιβάλλον εργασίας, είναι πιθανόν η μαφία ως οργάνωση να σχηματίστηκε αυτή την περίοδο, γύρω στα μέσα του 19ου αιώνα.
Η μαφία μετά την ενοποίηση της Ιταλίας.
Από το 1860, τη χρονιά που η Σικελία και τα Παπικά κράτη ενσωματώθηκαν στο νέο ενοποιημένο ιταλικό κράτος, οι Πάπες πρόσκεινταν εχθρικά στο νέο κράτος. Από το 1870 ο Πάπας δήλωνε ότι ήταν πολιορκημένος από το ιταλικό κράτος και ενεθάρρυνε τους καθολικούς να αρνηθούν κάθε συνεργασία με το κράτος. Στην ηπειρωτική Ιταλία αυτό είχε ειρηνικό χαρακτήρα. Η Σικελία ήταν πολύ καθολική, αν και με πολύ τοπικό τρόπο, και έβλεπε με καχυποψία τους ξένους. Η τριβή μεταξύ της Εκκλησίας και του ιταλικού κράτους έδωσε μεγάλο πλεονέκτημα σε βίαιες εγκληματικές συμμορίες στη Σικελία, οι οποίες περνούσαν στους κατοίκους των αγροτικών και των αστικών περιοχών τον ισχυρισμό ότι η συνεργασία με την αστυνομία (η οποία εκπροσωπούσε το νέο ιταλικό κράτος) ήταν αντι-καθολική πράξη. Ήταν την εικοσαετία που ακολούθησε την ενοποίηση του 1860 που ο όρος 'μαφία' επήλθε στην προσοχή του ευρύτερου κοινού, αν και θεωρείτο περισσότερο μια στάση και σύστημα αξιών παρά μια οργάνωση.
Η πρώτη αναφορά της 'μαφίας' σε επίσημη νομική τεκμηρίωση έγινε στα τέλη του 19ου αιώνα, όταν κάποιος Δρ Γκαλάτι δέχτηκε απειλές από έναν τοπικό μαφιόζο που προσπαθούσε να εκδιώξει τον Γκαλάτι από το λεμονόδασος που ανήκε στον τελευταίο για να το θέσει υπό δικό του έλεγχο. Η προστασία (με εκβιασμό), η κλοπή ζώων και η δωροδοκία κρατικών αξιωματούχων ήταν οι κύριες πηγές εισοδήματος και προστασίας της πρώιμης μαφίας. Η Κόζα Νόστρα πήρε επίσης πολλά στοιχεία από μασονικούς όρκους και τελετουργίες, όπως την περίφημη τελετή μύησης.
Η περίοδος του φασισμού.
Κατά τη διάρκεια της φασιστικής περιόδου στην Ιταλία, ο Τσέζαρε Μόρι, νομάρχης του Παλέρμο, χρησιμοποίησε ειδικές εξουσίες που του δόθηκαν για να διώξει τη μαφία, αναγκάζοντας πολλούς μαφιόζους να καταφύγουν στο εξωτερικό από φόβο φυλάκισης. Πολλοί από τους μαφιόζους που έφυγαν πήγαν στις Ηνωμένες Πολιτείες, όπως ο Τζόζεφ Μπονάνο, που είχε το παρατσούκλι Joe Bananas, ο οποίος ήταν ηγετική μορφή στο αμερικανικό παρακλάδι της μαφίας. Όμως, όταν ο Μόρι άρχισε να διώκει τους μαφιόζους που ανήκαν στη φασιστική ιεραρχία απομακρύνθηκε και οι φασιστικές αρχές δήλωσαν ότι η μαφία είχε διαλυθεί. Παρά την επίθεσή του στα "αδέλφια" τους, ο Μουσολίνι είχε οπαδούς ανάμεσα στη μαφία της Νέας Υόρκης, όπως τον Βίτο Τζενοβέζε.
Η μεταπολεμική αναβίωση.
Μετά τον φασισμό, η μαφία απέκτησε ξανά δύναμη στην Ιταλία μόνο μετά που παραδόθηκε η χώρα τον Δεύτερο Παγκόσμιο Πόλεμο και την αμερικανική κατοχή. Οι Ηνωμένες Πολιτείες χρησιμοποίησαν τις ιταλικές διασυνδέσεις των Αμερικανών μαφιόζων κατά τη διάρκεια της εισβολής στην Ιταλία και Σικελία το 1943. Ο Λάκι Λουτσιάνο και άλλα μέλη της μαφίας που είχαν φυλακιστεί στις ΗΠΑ παρείχαν πληροφορίες στις στρατιωτικές μυστικές υπηρεσίες των ΗΠΑ και χρησιμοποίησαν την επιρροή του Λουτσιάνο για να διευκολύνουν την προέλαση των αμερικανικών στρατευμάτων. Επιπλέον, ο έλεγχος των λιμανιών από τον Λουτσιάνο απέτρεψε σαμποτάζ από πράκτορες των δυνάμεων του Άξονα.
Το αμερικανικό Γραφείο Στρατηγικών Υπηρεσιών, πρόδρομος της CIA, εσκεμμένα άφησε τη μαφία να επανακτήσει την κοινωνική και οικονομική της θέση ως πολέμιος του κράτους στη Σικελία. Αυτό, σε συνδυασμό με τη συμμαχία των ΗΠΑ και της μαφίας που έγινε το 1943, αποτέλεσε το καθοριστικό σημείο στην ιστορία της μαφίας και τα νέα θεμέλια για τα 60 χρόνια που ακολούθησαν. Άλλοι, όπως ο ιστορικός Φραντσέσκο Ρέντα από το Παλέρμο, υποστήριξαν ότι δεν έγινε ποτέ τέτοια συμμαχία, αλλά ότι η μαφία εκμεταλλεύτηκε το χάος της μετα-φασιστικής Σικελίας για να επανακτήσει την κοινωνική της ισχύ. Επ' αυτού, το Γραφείο Στρατηγικών Υπηρεσιών πράγματι στην "Έκθεση για το πρόβλημα της Μαφίας", η οποία συντάχθηκε το 1944 από τον πράκτορα Γ.Ε. Σκότεν, επεσήμανε την αναβίωση της μαφίας και προειδοποίησε για τους κινδύνους που μπορούσε να επιφέρει στη δημόσια τάξη και την οικονομική πρόοδο.
Ένα ακόμη όφελος από την προοπτική των αμερικανικών συμφερόντων ήταν ότι πολλοί Σικελοί-Ιταλοί μαφιόζοι ήταν σκληροπυρηνικοί αντι-κομμουνιστές. Συνεπώς, ήταν πολύτιμοι συνεργάτες των αντι-κομμουνιστών Αμερικανών, οι οποίοι τους χρησιμοποίησαν για να κτυπήσουν τα σοσιαλιστικά και κομμουνιστικά στοιχεία στην αμερικανική ναυτιλιακή βιομηχανία, τα αντιστασιακά κινήματα κατά τον Δεύτερο Παγκόσμιο Πόλεμο και τοπικές και περιφερειακές διοικήσεις σε περιοχές όπου είχε δύναμη η μαφία.
Σύμφωνα με τον Άλφρεντ Γ. Μακκόι, ειδικό σε θέματα εμπορίας ναρκωτικών, επιτράπηκε στον Λουτσιάνο να διευθύνει το εγκληματικό του δίκτυο από το κελί της φυλακής ως αντάλλαγμα για τη βοήθεια που προσέφερε. Μετά τον πόλεμο, ως επιβράβευση, αποφυλακίστηκε και απελάθηκε στην Ιταλία, όπου μπόρεσε να συνεχίσει την εγκληματική του δράση ανενόχλητος. Πήγε στη Σικελία το 1946 και, σύμφωνα με το βιβλίο του Μακκόι "Η πολιτική της ηρωίνης στη νοτιοανατολική Ασία" (1972), προχώρησε σε συμμαχία με την κορσικανική μαφία, η οποία οδήγησε σε ένα τεράστιο διεθνές δίκτυο εμπορίας ηρωίνης, με προμήθεια αρχικά από την Τουρκία και με βάση τη Μασσαλία, γνωστό διεθνώς ως "Γαλλικός Σύνδεσμος".
Αργότερα, όταν η Τουρκία άρχισε να μειώνει την παραγωγή οπίου, ο Λουτσιάνο χρησιμοποίησε τις διασυνδέσεις του με τους Κορσικανούς για διαβουλεύσεις με Κορσικανούς μαφιόζους στο Νότιο Βιετνάμ. Σε συνεργασία με Αμερικανούς αρχιμαφιόζους, όπως τον Σάντο Τραφικάντε τζούνιορ, ο Λουτσιάνο και οι διάδοχοί του εκμεταλλεύτηκαν τη χαώδη κατάσταση στη νοτιοανατολική Ασία που δημιουργήθηκε από τον πόλεμο του Βιετνάμ για να εγκαταστήσουν μια απόρθητη βάση τροφοδοσίας και διανομής στο "Χρυσό Τρίγωνο", το οποίο σύντομα διοχέτευε τεράστιες ποσότητες ηρωίνης στις Ηνωμένες Πολιτείες, την Αυστραλία και άλλες χώρες μέσω του στρατού των ΗΠΑ.
Η σύγχρονη μαφία.
Τις δεκαετίες του 1980 και 1990, σε έναν πόλεμο αλληλοεξόντωσης συμμοριών, πολλοί σημαντικοί μαφιόζοι δολοφονήθηκαν και μια νέα γενιά μαφιόζων έδωσε περισσότερη έμφαση σε οικονομική εγκληματική δραστηριότητα παρά στις πιο παραδοσιακές επιχειρήσεις προστασίας. Ως αντίδραση στις εξελίξεις αυτές, ο ιταλικός τύπος δημιούργησε τον όρο "Κόζα Νουόβα" ("καινούργιο πράγμα", ως λογοπαίγνιο με το "Κόζα Νόστρα"), αναφερόμενο στη νέα εκδοχή της οργάνωσης.
Ο βασικός διαχωρισμός στη σικελική μαφία σήμερα είναι μεταξύ των αφεντικών που έχουν καταδικαστεί και βρίσκονται στη φυλακή, κυρίως του Σαλβατόρε 'Τοτό' Ρίινα, ο οποίος καταδικάστηκε για τη δολοφονία του δικαστή Τζιοβάνι Φαλκόνε, και του Λεολούκα Μπαγκαρέλα, και των αφεντικών που δεν έχουν ακόμη συλληφθεί ή διωχθεί, όπως το "αφεντικό όλων των αφεντικών" (capo di tutti capi) Μπερνάρντο Προβεντσάνο που συνελήφθη πρόσφατα. Στους φυλακισμένους υπάρχει αυστηρός έλεγχος, βάσει του ιταλικού νόμου, στην επικοινωνία τους με τον έξω κόσμο, ώστε να μην μπορούν, κατά το δυνατό, να διευθύνουν τις επιχειρήσεις τους πίσω από τα σίδερα. Ο Αντονίνο Τζουφρέ, στενός συνεργάτης του Προβεντσάνο, έγινε πεντίτο αμέσως μετά τη σύλληψή του, το 2002 και ισχυρίστηκε ότι το 1993 η Κόζα Νόστρα είχε άμεση επικοινωνία με εκπροσώπους του Σίλβιο Μπερλουσκόνι όταν εκείνος ετοίμαζε τη δημιουργία της Φόρτσα Ιτάλια.
Η συμφωνία που έγινε, σύμφωνα με τον Τζουφρέ, ήταν η άρση νόμων εναντίον της μαφίας με αντάλλαγμα ψήφους στη Σικελία. Οι ισχυρισμοί αυτοί δεν έχουν επιβεβαιωθεί. Η ιταλική βουλή, με τη στήριξη της Φόρτσα Ιτάλια, επέκτεινε την εφαρμογή συγκεκριμένης νομοθεσίας που θα έληγε το 2002 για άλλα τέσσερα χρόνια, με κάλυψη και σε άλλα εγκλήματα όπως την τρομοκρατία. Όμως, σύμφωνα με το περιοδικό L'Espresso, 119 μαφιόζοι - το ένα πέμπτο όσων είχαν φυλακιστεί βάσει τη συγκεκριμένης νομοθεσίας - αφέθηκαν ελεύθεροι σε ατομική βάση. Ο οργανισμός ανθρωπίνων δικαιωμάτων Διεθνής Αμνηστία έχει εκφράσει την ανησυχία του ότι αυτή η νομοθεσία μπορεί σε κάποιες περιπτώσεις να επιτρέψει τη "βάναυση, απάνθρωπη και ταπεινωτική μεταχείριση" των φυλακισμένων.
Επιβολή του νόμου στη Σικελία.
Στη Σικελία υπάρχει μακρά ιστορία δολοφονιών αστυνομικών, κατηγόρων και δικαστών οι οποίες έχουν ως στόχο να αποτρέψουν το έλεγχο της μαφίας από το κράτος.
Υπάρχουν ενδείξεις ότι στη Σικελία, η επιβολή του νόμου αρχίζει τελικά να έχει το πάνω χέρι και να χτυπά τις οργανώσεις της μαφίας, με πιο ισχυρούς νόμους και το σπάσιμο του "κώδικα σιωπής" ή "ομερτά". Πολύ μεγάλη βοήθεια στον πόλεμο κατά της στρατιωτικής πτυχής της μαφίας έχουν δώσει οι διάφοροι πεντίτι - μέλη της μαφίας που συνεργάστηκαν με τις αρχές για ηπιότερη δικαστική μεταχείριση - όπως ο Τομάζο Μπουσκέτα.
Τις τελευταίες δεκαετίες ένα από τα πιο διάσημα πρόσωπα στη Σικελία, σε σχέση με τη μαφία, ήταν ο Σαλβατόρε Ριίνα, ο οποίος το 1992 διέταξε τη δολοφονία των δικαστών/κατηγόρων Τζοβάνι Φαλκόνε και Πάολο Μπορσελίνο.
Πρόσφατα, ο χριστιανοδημοκράτης πρώην πρωθυπουργός της Ιταλίας Τζούλιο Αντρεότι δικάστηκε για σχέσεις με τη μαφία, αλλά η δίκη δεν πραγματοποιήθηκε στην ολότητά της λόγω λήξης του καταστατικού περιορισμών. Συγκεκριμένα, το δικαστήριο έκρινε ότι δεν υπήρχαν αποδείξεις για τη σχέση του Αντρεότι με τη μαφία για την περίοδο μετά από το 1980. Παρ' όλα αυτά, το δικαστήριο έκρινε ότι η σύνδεσή του με τη μαφία μέχρι το 1980 ήταν συνεχής και τεκμηριωμένη.
Δομή της Σικελικής Κόζα Νόστρα.
Τις γνώσεις αναφορικά με την εσωτερική οργάνωση της σικελικής μαφίας τις οφείλουμε στο έργο του Τζοβάνι Φαλκόνε, του πρώτου Ιταλού δικαστή που αντιμετώπισε με σοβαρότητα και επιτυχία τη μαφία.
Η οργάνωση Κόζα Νόστρα αποτελείται από μαφιόζους που αυτοαποκαλούνται "uomini d'onore" (άνδρες τιμής) και η δομή της είναι κάθετη και έχει σχήμα πυραμίδας. Στη βάση της οργάνωσης βρίσκονται οι "famiglie" (οικογένειες), στις οποίοιες όλα τα μέλη γνωρίζονται μεταξύ τους, που διοικούνται από τον "capo-famiglia" (ο Δον, το αφεντικό της οικογένειας). Άλλα σημαντικά πρόσωπα είναι ο "sottocapo" (υπό του αφεντικού) και οι "κονσιλιέρι" (σύμβουλοι), οι οποίοι δεν είναι περισσότεροι από τρεις. Οι οικογένειες χωρίζονται σε ομάδας των 10 ανδρών, τις λεγόμενες "decine" (δεκάδες), διοικούμενες από τον "capo-decina" (αφεντικό, ομαδάρχης). Τρεις οικογένειες σε μια περιοχή αποτελούν το "mandamento" (περιοχή), του οποίου εκπρόσωπος είναι ο "capo-mandamento" (αφεντικό της περιοχής), ο οποίος κατά κανόνα δεν είναι αφεντικό κάποιας από τις οικογένειες ώστε να μην τυγχάνει καμίας προνομιακής μεταχείρισης. Οι διάφοροι "capi-mandamento" απαρτίζουν μια "commissione" ή "cupola" (επαρχιακή επιτροπή), η πιο σημαντική από τις οποίες είναι εκείνη του Παλέρμο. Αυτής της επαρχιακής επιτροπής προεδρεύει από κάποιον "capo-mandato" ο οποίος, για να τονιστεί ο ρόλος του ως "πρώτος μεταξύ ίσων", αρχικά ονομαζόταν "segretario" (γραμματέας), αν και φαίνεται ότι σήμερα έχει πάρει τον τίτλο "capo" (αφεντικό). Για μεγάλο χρονικό διάστημα δεν υπήρχε η ανάγκη για κάποιο όργανο ανώτερο από την επαρχιακή επιτροπή, δεδομένου ότι σχεδόν όλες οι οικογένειες βρίσκονταν στην επαρχία του Παλέρμο. Όταν όμως η οργάνωση άπλωσε ρίζες σε όλη τη Σικελία, προέκυψε η ανάγκη για μια περιφερειακή επιτροπή, τη λεγόμενη "interprovinciale" (διεπαρχιακή), στην οποία μετείχαν όλοι οι εκπρόσωποι των διαφόρων επαρχιών και όπου ο τίτλος του "capo" διδόταν στο αφεντικό της πιο ισχυρής επαρχιακής επιτροπής, δηλαδή του Παλέρμο.
Τα τελευταία χρόνια, μετά την αναδιοργάνωση που επήλθε μετά τα πλήγματα από τις αρχές ασφαλείας, η δομή που ήταν ήδη πολύ απλή έγινε ακόμη λιγότερο κάθετη και λιγότερο τοπική: εικάζεται (δεν υπάρχουν συγκεκριμένα στοιχεία) ότι οι νέες οικογένειες της Κόζα Νόστρα απαρτίζονται περισσότερο βάσει της λειτουργίας παρά της γεωγραφικής περιοχής.
Η εγκληματική δραστηριότητα της Κόζα Νόστρα έχει δύο πτυχές. Από τη μια, προσπαθεί να εγγυηθεί τον έλεγχο της περιοχής όπου βρίσκεται, μέσω της οικονομικής επιβολής στις εμπορικές και βιομηχανικές δραστηριότητες της ζώνης, και να τιμωρήσει άμεσα και σκληρά όποιον αντιτίθεται ή αρνείται (η προστασία). Από την άλλη, προσπαθεί να έχει επιρροή στην πολιτική εξουσία και τους αξιωματούχους του κράτους, μέσω της προσφοράς χρημάτων και ψήφων, ώστε να μπορεί να διεξάγει ανενόχλητη τις δραστηριότητές της. Με αυτό τον τρόπο μπορεί να αντιμετωπίζει οποιονδήποτε εχθρό, είτε του υποκόσμου είτε θεσμικό, από θέση ισχύος και να έχει πάντοτε ένα σίγουρο καταφύγιο και φίλους στους οποίους μπορεί να προστρέξει, συχνά εκμεταλλευόμενη ακόμη και τις δυνάμεις του ίδιου του κράτους.
Βιβλία.
Στα ελληνικά.
Κόζα Νόστρα: Η ιστορία της σικελικής Μαφίας. Συγγραφέας: John Dickie. Μετάφραση: Γιάννης Καστανάρας. Επιμέλεια: Αλέξανδρος Καλοφωλιάς. Εκδόσεις Κανάκη, Οκτώβριος 2007, σελ. 542.

</doc>
<doc id="50290" url="https://el.wikipedia.org/wiki?curid=50290" title="Τερέβινθος (φυτό)">
Τερέβινθος (φυτό)

Η τερέβινθος ή τσικουδιά ή κοκκορεβυθιά ή τσιτσιραβλιά ή τζιτζιραφιά ή τρεμιθκιά, στην Κύπρο, ή κοκορέτσα ή αγριοφυστικιά ή γραμυθιά ή αγράμυθας("Pistacia terebinthus") είναι ένα δένδρο πολύ γνώριμο στην περιοχή της Μεσογείου, για τους νόστιμους και πικάντικους καρπούς του. Συγγενεύει με τη φιστικιά ("Pistacia vera") και το σχίνο ("Pistacia lentiscus"), από του οποίου τη Χιώτικη ποικιλία εξάγεται η μαστίχα.
Ταξινόμηση.
Η τσικουδιά ανήκει στο γένος των Πιστακίων, της οικογένειας των Ανακαρδιοειδών της τάξης των Σαπινδωδών. Άλλα είδη της οικογένειας είναι το "Πιστάκιο του Άτλαντα" στο Λίβανο και το "Πιστάκιο της Κίνας", ένα δένδρο λιγότερο φουντωτό. Η καταγωγή της είναι μεσογειακή και τη βρίσκουμε από την Ισπανία μέχρι το Λίβανο. 
Χρήσεις.
Κύριος σκοπός της καλλιέργειάς της δεν είναι τα νόστιμα και μυρωδάτα τσίκουδα αλλά η κρεμεντίνα. Αυτή είναι ρητίνη όμοια με το ρετσίνι του πεύκου, από την οποία, μετά από ειδική επεξεργασία (βρασμός), παράγεται η τερεβινθίνη, το γνωστό νέφτι ("Chian or Scio turpentine"). Ακόμη χρησιμοποιείται σε βερνίκια και είναι βασικό συστατικό σε λαδομπογιές. Η διαφορά στην κρεμεντίνα είναι ότι περιέχει μεγάλες ποσότητες ταννίνης. Έτσι παράγεται ένα λάδι που χρησιμοποιείται για να σκουραίνει και να γυαλίζει δέρματα όπως και από το βελανίδι ή την πέτικα. Το μαστιχαδιενολικό οξύ που παράγεται από την κρεμεντίνα, χρησιμοποιείται ως αντιφλεγμονώδες, όπως απέδειξε ομάδα καθηγητών στο τμήμα φαρμακολογίας του Πανεπιστημίου της Βαλένθια στην Ισπανία με πειράματα σε ποντίκια το 2002, αλλά και για πολλές άλλες φαρμακευτικές χρήσεις, όπως τα αντηλιακά έλαια.
Το δένδρο.
Η τερέβινθος είναι δένδρο που φτάνει μέχρι και τα 10 μέτρα. Με κατάλληλο κλάδεμα μπορεί να παραμείνει σε χαμηλό ύψος προκειμένου να είναι ευκολότερη η συγκομιδή των καρπών της. Πρέπει να φτάσει στην ηλικία των 7 έως 10 ετών για να κάνει καρπό και ξεχωρίζει σε αρσενικό και θηλυκό. Ένα αρσενικό δένδρο φτάνει για να επικονιάσει από 8 έως 12 θηλυκά στην ίδια περιοχή. Καρπούς κάνουν μόνο τα θηλυκά που ανθίζουν μεταξύ Μάρτη και Απρίλη κάθε χρόνο. 
Οι καρποί.
Οι μικροί φυστικοειδείς καρποί ξεκινούν να μεγαλώνουν αμέσως μετά σε σχηματισμό κοντούρας. Αλλάζουν πολλά χρώματα και στο τέλος του καλοκαιριού από κόκκινοι μετατρέπονται σε σκούρο μελανό, ενώ το επόμενο σκούρο πράσινο χρώμα δείχνει και την ωριμότητά τους. Τα φύλλα της τερεβίνθου είναι ατρακτοειδή, πράσινα, γυαλιστερά και σχηματίζουν συστάδες των 9 (4 και 4 αντικριστά και ένα στην άκρη) σε σχήμα ψαροκόκκαλου. Αν χαράξεις τον κορμό της τρέχει ρετσίνι με έντονη οσμή και κολλώδεις ιδιότητες, η κρεμεντίνα, η οποία έχει πολλαπλές χρήσεις.
Οι καρποί της, τα τσίκουδα, υπάρχουν σε πολλές ποικιλίες για διαφορετικές χρήσεις. Τα πρώιμα αρχίζοντας περίπου από τα τέλη Ιουνίου, τα Ψιλάντικα, τα Χατζημηνάτα, τα Ρεβυθάτα που είναι χοντρά και σαρκώδη, τα Ψιλά για την παραγωγή λαδιού και τα σέρτικα. Όλα εκτός από τα σέρτικα μπορούν με κατάλληλη πίεση να ανοίξουν το κέλυφός τους σε δύο ίσα μέρη - γαβαθάκια και να ελευθερώσουν το νόστιμο και θρεπτικό περιεχόμενο τους.
Η τεχνική της συγκομιδής των τσίκουδων για παραγωγή λαδιού γίνεται στα τέλη του καλοκαιριού μόλις ωριμάσει ο καρπός, με το στρώσιμο υφασμάτων –τσόλες - κάτω από το δένδρο όπου πέφτει ο καρπός, καθώς κάποιος ραβδίζει τα ψηλότερα σημεία του δένδρου σε ψιλή ανεμόσκαλα. Τα τσίκουδα στη συνέχεια τρίβονται για να πέσουν από τα τσαμπιά και τοποθετούνται σε σκάφες με νερό για να ξεχωρίσουν τα κούφια που επιπλέουν, από τα γεμάτα. Στεγνά πλέον μεταφέρονται στο ελαιοτριβείο για να μετατραπούν σε λάδι. Αφού κοπανιστούν, αλέθονται και μπαίνουν στο στειράκι, όπου με πίεση βγαίνει όλος ο χυμός τους που συγκεντρώνεται σε δεξαμενή. Το λάδι που επιπλέει, μαζεύεται με μια κομμένη κολοκύθα που χρησιμοποιείται σαν κουτάλα και τοποθετείται σε μπουκάλια ή νταμιτζάνες για οικιακή χρήση. Το λάδι που προκύπτει από τους καρπούς περιέχει ένα δυνατό συνδυασμό πρωτεϊνών και τανίνης και είναι νόστιμο, παχύ και μυρωδάτο, κατάλληλο για την ζαχαροπλαστική αλλά και ως καρύκευμα φαγητών.
Τα φύλλα.
Τα φύλλα της τερεβίνθου είναι εδώδιμα και γίνονται τουρσί με την ονομασία τσιτσίραβλα ή τζιτζίραφα. Συλλέγονται από τέλη Μαρτίου μέχρι τέλη Απριλίου όταν είναι ακόμα μικρά τρυφερά βλαστάρια προτού ανοίξουν πλήρως. Κυρίως καταναλώνονται στην περιοχή της Μαγνησίας (Βόλο, Πήλιο και Βόρειες Σποράδες) και θεωρούνται εξαιρετικός μεζές για το τσίπουρο.
Ιστορικές αναφορές.
Η τερέβινθος είναι γνωστή από αρχαιοτάτων χρόνων, καθώς αναφέρεται σαφώς στην Αινειάδα του Βιργιλίου (βιβλίο 10, γραμμή 136, όπου ο Ασκάνιος, γιος του Αινεία παρομοιάστηκε στη μάχη ως η Ορίσια Τερεβίνθους), αλλά ακόμα και σε κείμενα το Προφήτη Ησαΐα (κεφ.1 εδάφ. 29) όπου ένα δένδρο των Εβραίων μεταφράζεται ως "Πιστάκιο". Η ίδια είναι γνωστή από την περίοδο της κλασσικής Ελλάδας για την αρωματική και Ιατρική χρήση των προϊόντων της.

</doc>
<doc id="50291" url="https://el.wikipedia.org/wiki?curid=50291" title="Τερέβινθος">
Τερέβινθος



</doc>
<doc id="50292" url="https://el.wikipedia.org/wiki?curid=50292" title="Δράκουλας">
Δράκουλας

Το όνομα Δράκουλας μπορεί κυρίως να αναφέρεται:
Επίσης μπορεί να αναφέρεται σε μία από τις παρακάτω ταινίες εμπνευσμένες από το μυθιστόρημα του Στόκερ:
Σε γενικότερα πλαίσια μπορεί να αναφέρεται στον φανταστικό χαρακτήρα Δράκουλας (φανταστικός χαρακτήρας) στον οποίο αναφέρεται το μυθιστόρημα "Δράκουλας (βιβλίο)" του Μπραμ Στόκερ, όπως έχει εξελιχθεί μέσα από επόμενα μυθιστορήματα και ταινίες που δημιούργησαν ένα εκτεταμένο μυθολογικό πλαίσιο.

</doc>
<doc id="50294" url="https://el.wikipedia.org/wiki?curid=50294" title="Αντιρόβυθος">
Αντιρόβυθος

Η Αντιρόβυθος (τουρκ. "Sedefada", αρχαίο ελληνικό όνομα Τερέβινθος, που σημαίνει "νέφτι") είναι ένα από τα μικρότερα νησιά του συμπλέγματος των Πριγκηπονήσων στη θάλασσα του Μαρμαρά, στην Τουρκία με έκταση 0,15 τ.χλμ.
Βρίσκεται ανατολικά της Πριγκήπου και κατοικείται μόνο το καλοκαίρι. Το τουρκικό της όνομα σημαίνει "νησί του σεντεφιού", ενώ το αρχαίο της όνομα είναι "Τερέβινθος", μάλλον λόγω των πολλών ομώνυμων φυτών που φύονταν εκεί.
Το όνομα.
Ο Ρωμαίος ιστορικός Πλίνιος ο Πρεσβύτερος στο έργο του «Φυσική Ιστορία» την ονομάζει «"Ερεβινθώδη νήσο"». Παραλλαγμένη αυτή η ονομασία έφτασε μέχρι τις ημέρες μας: στα βυζαντινά χρόνια ως «"Τερέβινθος"», αργότερα ως «"Αντιρόβινθος"», «"Αντερόβιθος"» και τελικά «"Αντιρόβυθος"». Οι ξένοι περιηγητές τη σημειώνουν είτε ως «"Ile de Lapins"» είτε ως «"Coniglio"», από τα αγριοκούνελα που ζούσαν στο νησάκι. Η παλιότερη αναφορά της ονομασίας με τη σημερινή της μορφή είναι του 1545 από τον Pierre Gylli, ο οποίος τη σημειώνει ως «"Anterovitos"».
Οι Τούρκοι μετέφρασαν την ονομασία ως «"Tavsanle ada"» και «"Tavsan adase"» για να τη μετατρέψουν αργότερα σε «"Sedef adasi"», δηλαδή «"νησί του Απήγανου"», από το φυτό που αφθονεί στη γενικά φτωχή σε βλάστηση βραχώδη επιφάνειά της.
Ιστορικές αναφορές.
Το βραχώδες και αφιλόξενο τοπίο της προσέλκυε ανέκαθεν ερημίτες μοναχούς, αλλά η φυσιογνωμία που συνδέθηκε με την Αντιρόβυθο ήταν ο Πατριάρχης Ιγνάτιος. Το 858 ο Ιγνάτιος καθαιρέθηκε από τον πατριαρχικό θρόνο από τον αυτοκράτορα Μιχαήλ Γ΄ Μέθυσο και βρήκε καταφύγιο στο νησί ιδρύοντας μικρό μοναστήρι, ερείπια του οποίου υπάρχουν μέχρι σήμερα. Έναν αιώνα αργότερα, στα 944, στο μοναστήρι αυτό εξορίστηκε ο αρχομανής υιός του Ρωμανού Λεκαπηνού, Κωνσταντίνος, όπως αναφέρει ο Γεώργιος Κεδρηνός.
Η «"εν Τερεβίνθω μονή"» αναφέρεται το 1158 σε χρυσόβουλλο του Μανούηλ Α΄ Κομνηνού, στο οποίο υπάρχουν αναφορές και στα άλλα μοναστήρια των Πριγκηπονήσων. Λίγο αργότερα, στα 1178 περίπου, ανακαινίστηκε από τον πατριάρχη Θεοδόσιο Α΄ Βοραϊδιώτη, ο οποίος κατέφυγε στη μονή μετά την καθαίρεση του από τον πατριαρχικό θρόνο.
Στα χρόνια της Άλωσης η μονή είχε ήδη εγκαταλειφθεί. Είναι άγνωστο όμως πότε και υπό ποιες συνθήκες έγινε αυτό. Έκτοτε το νησί έμεινε ακατοίκητο, όπως αναφέρεται από Ευρωπαίους, Τούρκους και Έλληνες συγγραφείς ή περιηγητές, οι οποίοι το επισκέπτονταν καμιά φορά για να κυνηγήσουν τα αγριοκούνελα και αναφέρονται στα ερείπια της βυζαντινής μονής. Κάποιοι μάλιστα τα έσκαψαν αναζητώντας θησαυρούς.
Νεότερη εποχή.
Το 1950 το νησί έγινε ιδιοκτησία του Sehsuvar Menemencioglu. Στη συνέχεια, η γη του νησιού χωρίστηκε σε οικόπεδα, ρυμοτομήθηκε και πουλήθηκε σε ιδιώτες που ενδιαφέρονταν για την ανέγερση παραθεριστικών κατοικιών. Κτίστηκαν πολυτελείς επαύλεις και απέκτησε προκυμαία, στην οποία αράζουν τα σκάφη.

</doc>
<doc id="50295" url="https://el.wikipedia.org/wiki?curid=50295" title="Τερέβινθος (νήσος)">
Τερέβινθος (νήσος)



</doc>
<doc id="50296" url="https://el.wikipedia.org/wiki?curid=50296" title="Δεκέμβριος 2006">
Δεκέμβριος 2006



</doc>
<doc id="50297" url="https://el.wikipedia.org/wiki?curid=50297" title="Ιανουάριος 2007">
Ιανουάριος 2007



</doc>
<doc id="50302" url="https://el.wikipedia.org/wiki?curid=50302" title="Μαρξ">
Μαρξ



</doc>
<doc id="50303" url="https://el.wikipedia.org/wiki?curid=50303" title="Ένγκελς">
Ένγκελς



</doc>
<doc id="50305" url="https://el.wikipedia.org/wiki?curid=50305" title="ΚΤΕ">
ΚΤΕ



</doc>
<doc id="50306" url="https://el.wikipedia.org/wiki?curid=50306" title="Φάτα μοργκάνα (φαινόμενο)">
Φάτα μοργκάνα (φαινόμενο)

Η ονομασία Φάτα Μοργκάνα αποτελεί εξιταλισμένη απόδοση του μεσαιωνικού αγγλικού ονόματος Μόργκαν ή Μοργκάνα λε Φέι, της μάγισσας και ετεροθαλούς αδελφής του Βασιλιά Αρθούρου, των θρύλων του κύκλου του Αρθούρου και χρησιμοποιείται στη σικελική παράδοση για να υποδηλώσει ένα ιδιαίτερο είδος διπλού αντικατοπτρισμού, ένα οπτικό φαινόμενο, που οφείλεται σε θερμοκρασιακή αναστροφή, όπου εκεί βρίσκεται το φανταστικό παλάτι της Φάτα Μοργκάνα. Τα αντικείμενα στον ορίζοντα, όπως νησιά, κρημνοί, πλοία ή παγόβουνα, εμφανίζονται σύνθετα, δηλαδή δύο είδωλα ίδιου αντικειμένου ενωμένα αντίστροφα κατά κορυφή.
Όταν ο καιρός είναι ήπιος, η απρόσκοπτη αλληλεπίδραση μεταξύ του ζεστού υπερκείμενου αέρα και του πυκνότερου ψυχρού αέρα κοντά στην επιφάνεια του εδάφους μπορεί να δράσει ως διαθλαστικός φακός, δημιουργώντας ένα κατακόρυφα αντεστραμμένο είδωλο, επί του οποίου φαίνεται να αιωρείται το απομακρυσμένο ευθύ είδωλο. Η Φάτα Μοργκάνα παρατηρείται συνήθως τις πρωινές ώρες μετά από μια ψυχρή νύχτα που έχει ως αποτέλεσμα τη διαφυγή θερμότητας δι' ακτινοβολίας στο διάστημα. Η πρώτη αναφορά σε "Φάτα μοργκάνα" στα αγγλικά, το 1818, αφορούσε έναν παρόμοιο αντικατοπτρισμό που παρατηρήθηκε στο Στενό της Μεσσίνας, ανάμεσα στην Καλαβρία και τη Σικελία. Είναι συνηθισμένο φαινόμενο στις κοιλάδες των ψηλών βουνών, όπως η κοιλάδα Σαν Λούις του Κολοράντο όπου το φαινόμενο μεγεθύνεται εξαιτίας της καμπύλωσης του πυθμένα της κοιλάδας που αντισταθμίζει την καμπυλότητα της Γης. Παρόμοιο είδος αντικατοπτρισμού έχει παρατηρηθεί επίσης στο Κόλπο Τογιάμα στη δυτική ακτή της Ιαπωνίας καθώς και στις Μεγάλες Λίμνες της Βόρειας Αμερικής. Είναι πιθανό να παρατηρηθεί στις Αρκτικές θάλασσες σε πολύ γαλήνια πρωινά, ή συχνά στις καλυμμένες με πάγο κρηπίδες της Ανταρκτικής.
Η "Φάτα Μοργκάνα" υπάγεται στους "ανώτερους αντικατοπτρισμούς (superior mirage)", που διακρίνονται από τους πιο συνηθισμένους "κατώτερους αντικατοπτρισμούς (inferior mirage)", οι οποίοι δημιουργούν την οφθαλμαπάτη μακρινών νερόλακκων στην έρημο και "υγρού οδοστρώματος" στους πολύ ζεστούς δρόμους.
Το φαινόμενο Φάτα Μοργκάνα ανήκει στα Μετεωρολογικά φαινόμενα.
Διάσημοι Μύθοι και παρατηρήσεις.
Ιπτάμενος Ολλανδός.
Ο Ιπτάμενος Ολλανδός, σύμφωνα με λαογραφίες, είναι ένα πλοίο φάντασμα, καταδικασμένο να περιπλανιέται στη θάλασσα για πάντα. Συνήθως παρατηρούνταν από μακριά και κάποιες φορές έλαμπε με υπερφυσικό φώς. Μία από τις πιθανές εξηγήσεις για την πηγή του μύθου του Ιπτάμενου Ολλανδού είναι το φαινόμενο της οφθαλμαπάτης Φάτα Μοργκάνα που παρατηρείται στη θάλασσα. Τα νέα σύντομα διαδόθηκαν μέσα στο πλοίο, ότι ένα πλοίο φάντασμα, με πλήρωμα από φαντάσματα ταξίδευε στον αέρα πάνω από μια θάλασσα φάντασμα και ήταν ένας κακός οιωνός που σήμαινε ότι κανείς τους δεν θα ξαναδεί τη στεριά. Έχοντας ακούσει αυτή τη φανταστική ιστορία, ο καπετάνιος βγήκε στο κατάστρωμα και εξήγησε στους ναύτες ότι αυτή η παράξενη εμφάνιση προκλήθηκε από την αντανάκλαση ενός πλοίου που σεργιάνιζε στο νερό κάτω από την οπτασία αυτή, αλλά σε τόσο μακρινή απόσταση που δεν μπορούσε να παρατηρηθεί. Υπάρχουν συγκεκριμένες συνθήκες, είπε, που οι ακτίνες του ήλιου δημιουργούν στον αέρα τέλειες εικόνες αντικειμένων που βρίσκοντα στη γη, όπως τις εικόνες που βλέπει κάποιος σε ένα ποτήρι νερό, αλλά δεν ήταν γενικά όρθιο, όπως σε αυτή τη περίπτωση του πλοίου, που αντιστράφηκα από πάνω, κάτω. Αυτή η εμφάνιση στον αέρα ονομάζεται αντικατοπτρισμός. Ο καπετάνιος είπε σε ένα ναύτη να πάει στη πρόσοψη του πλοίου και να κοιτάξει πέρα από το πλοίο-φάντασμα. Ο ναύτης υπάκουσε και ανέφερε ότι μπορούσε να δεί κάτω από το πλοίο στο αέρα, ένα ακριβώς το ίδιο πάνω στην επιφάνεια της θάλασσας. Μόλις τότε εμφανίστηκε ακόμα ένα πλοίο στον αέρα, αλλά αυτή τη φορά ήταν ένα βαπόρι με την κάτω πλευρά του προς τα πάνω. Ο καπετάνιος είπε πως αυτό το φαινόμενο εμφανίζεται συνέχεια. Αμέσως μετά εμφανίστηκε το βαπόρι και από τότε οι ναύτες δεν πίστεψαν ποτέ ξανά σε πλοία-φαντάσματα. 

</doc>
<doc id="50307" url="https://el.wikipedia.org/wiki?curid=50307" title="ΠΣΚ">
ΠΣΚ



</doc>
<doc id="50308" url="https://el.wikipedia.org/wiki?curid=50308" title="Πανσπουδαστική Συνδικαλιστική Κίνηση">
Πανσπουδαστική Συνδικαλιστική Κίνηση



</doc>
<doc id="50310" url="https://el.wikipedia.org/wiki?curid=50310" title="Ιωάννης Ι΄ Καματηρός">
Ιωάννης Ι΄ Καματηρός

Ο Ιωάννης Ι΄ Καματηρός (... - Απρίλιος ή Μάιος 1206) διετέλεσε Πατριάρχης Κωνσταντινουπόλεως από τις 5 Αυγούστου 1198 έως τον θάνατό του το 1206.
Βιογραφία.
Ήταν μέλος της οικογένειας των Καματηρών, στην οποία ανήκε και η Ευφροσύνη Δούκαινα Καματηρά, σύζυγος του Αυτοκράτορα Αλέξιου Γ´ Αγγέλου. Ήταν λόγιος επίσκοπος, με γνώσεις κλασικής λογοτεχνίας, ρητορικής και φιλοσοφίας. Κατείχε μια σειρά από εκκλησιαστικά αξιώματα πριν φτάσει στη θέση του "Χαρτοφύλακα", την οποία κατείχε κατά τον χρόνο της εκλογής του στον πατριαρχικό θρόνο. Ο χρονογράφος Ευφραίμιος λέει πως ήταν «"ευεπής και ίδρις σοφίας παντοδαπής και λόγων επηβολός τε δογμάτων των ενθέων"», δηλαδή εύγλωττος και γνώστης κάθε σοφίας και λόγων και κάτοχος των θεϊκών δογμάτων.
Τα έτη 1198-1200 αντάλλαξε επιστολές με τον Πάπα Ιννοκέντιο Γ΄ σχετικά με το ζήτημα του Παπικού πρωτείου και του φιλιόκβε. Σε αποσπάσματα των επιστολών αυτών που σώζονται, αναγνωρίζει τον ρόλο του Αποστόλου Πέτρου ως «"κορυφαίου των Αποστόλων"» και την Εκκλησία της Ρώμης ως πρώτη μεταξύ των αδελφών Εκκλησιών με την ίδια τιμή, τον κατηγορεί όμως για την εισαγωγή του φιλιόκβε στην πίστη και αμφισβητεί ότι η αξίωση της Ρώμης για πρωτείο βασίζεται στον ρόλο του Αποστόλου Πέτρου, υποστηρίζοντας ότι στην πραγματικότητα η αξίωση αυτή οφείλεται στο γεγονός ότι η Ρώμη ήταν η παλιά αυτοκρατορική πρωτεύουσα. Το 1199 συγκάλεσε Σύνοδο στην Κωνσταντινούπολη για την καταδίκη του μοναχού Μύρωνος Συκιδίτου, ο οποίος υποστήριζε τη φθαρτή φύση του σώματος και του αίματος του Χριστού στη Θεία Ευχαριστία. Παρενέβη στις ταραχές στην Κωνσταντινούπολη ενάντια στη σύλληψη του τραπεζίτη Καλομόδιου και εξασφάλισε την απελευθέρωσή του, αλλά κατά τη διάρκεια του πραξικοπήματος του Ιωάννη Κομνηνού του Παχύ στις 31 Ιουλίου 1200, κρύφτηκε σε ένα ντουλάπι όταν οι εξεγερμένοι πήραν τον έλεγχο της Αγίας Σοφίας.
Ο Ιωάννης παρέμεινε στον θρόνο και μετά την εκθρόνιση του Αλεξίου Γ', τον Ιούλιο του 1203 και, σύμφωνα με δυτικές πηγές, τόσο ο ίδιος όσο και ο Αλέξιος Δ΄ Άγγελος, υπό την απειλή της Τέταρτης Σταυροφορίας, αναγνώρισαν το παπικό πρωτείο το ίδιο έτος. Ήταν Πατριάρχης και κατά την άλωση της Πόλης από τους Σταυροφόρους το 1204, οπότε αναγκάστηκε να φύγει από την Κωνσταντινούπολη και να καταφύγει «ασάνδαλος» αρχικά στο Διδυμότειχο και κατόπιν στο Βασίλειο της Βουλγαρίας, όπου του παρείχε άσυλο ο ηγεμόνας των Βουλγάρων Ιωαννίτσης. Δεν παραιτήθηκε τυπικά όμως από το αξίωμα, και το 1206 αρνήθηκε πρόσκληση του Θεόδωρου Λάσκαρη να εγκατασταθεί στη Νίκαια.
Πέθανε τον Απρίλιο ή Μάιο του 1206 στο Διδυμότειχο.
Έργα.
Από το συγγραφικό του έργο σώζονται επιστολές του προς τον Πάπα Ιννοκέντιο Γ΄. Ο J. Hoeck αποδίδει στον Ιωάννη τη συγγραφή τριών πολεμικών διατριβών (εκδόθηκαν από τον επίσκοπο Αρσένιο στη Μόσχα το 1892 και ο J. Dräseke τις αποδίδει στον Νικόλαο Μεθώνης). Σώζονται επίσης κατηχητικοί του λόγοι (PG 139, 893-897), αλλά και έργα με κοσμική θεματολογία, συμπεριλαμβανομένου ενός διδακτικού ποιήματος σε ιαμβικό ρυθμό με θέμα την αστρολογία ("Περί Ζωδιακού Κύκλου"), αφιερωμένου στον Μανουήλ Κομνηνό, το οποίο περιέχει περιγραφές πλανητών, ζώδια, πληροφορίες για τη δύναμη, την ιδιοσυγκρασία και την επιρροή τους στο ημισφαίριο. Το έργο δεν έχει ιδιαίτερη καλλιτεχνική αξία. Η αξία του έγκειται στο ότι για τη συγγραφή του ο Καματηρός βασίστηκε σε βαβυλωνιακές πηγές.

</doc>
<doc id="50311" url="https://el.wikipedia.org/wiki?curid=50311" title="Φλωράκης">
Φλωράκης

Το επώνυμο Φλωράκης μπορεί να αναφέρεται:

</doc>
<doc id="50314" url="https://el.wikipedia.org/wiki?curid=50314" title="Συνασπισμός">
Συνασπισμός

Ο όρος Συνασπισμός σημαίνει κυρίως συνδυασμό πολιτικών ομάδων ή δυνάμεων με προσωρινό συνήθως χαρακτήρα και εξειδικευμένες αντικειμενικές επιδιώξεις. Παρότι ο όρος αυτός χρησιμοποιείται συνηθέστερα για πολιτικά κόμματα με συγκεκριμένες κατευθυντήριες γραμμές επί κοινοβουλευτικών ή εκλογικών στόχων (σκοπούς) ή ακόμα και σε πολιτικούς σχηματισμούς ένάντια δεδομένης κομματικής γραμμής, ο "συνασπισμός" μπορεί ν΄ αναφέρεται και σε μια προσωρινή συμμαχία μεταξύ Κρατών "για χάρη κοινής δράσης και όχι απαραίτητα μόνο πολεμικής".

</doc>
<doc id="50315" url="https://el.wikipedia.org/wiki?curid=50315" title="Τρίτη Διεθνής">
Τρίτη Διεθνής



</doc>
<doc id="50316" url="https://el.wikipedia.org/wiki?curid=50316" title="Μονή Κάτω Παναγιάς">
Μονή Κάτω Παναγιάς

Η Ιερά Μονή Γεννήσεως Θεοτόκου ή Κάτω Παναγίας (γνωστότερη ως Κάτω Παναγιάς) ή της οδού της Βρύσεως όπως παλιότερα αναφέρεται στις πηγές, είναι χτισμένη στους πρόποδες του λόφου Περάνθη, 20 λεπτά περίπου δυτικά από την Άρτα, σε ειδυλλιακή τοποθεσία δίπλα στον ποταμό Άραχθο.
Ιστορία.
Ιδρύθηκε το 1250 από τον δεσπότη της Ηπείρου Μιχαήλ Β΄ Δούκα και τη σύζυγό του, μετέπειτα Αγία, Θεοδώρα (εορτή 11 Μαρτίου). Η ίδρυσή της συμπίπτει με την περίοδο που ήκμαζε το Δεσποτάτο της Ηπείρου.
Το όνομα Κάτω Παναγιά, δόθηκε στη μονή για να διακρίνεται σε σχέση με την Παρηγορήτισσα, η οποία είναι κτισμένη σε ψηλότερο επίπεδο απ΄αυτό της μονής. Είναι ένα από τα τρία μοναστήρια που ο Μιχαήλ έχτισε ως ένδειξη της ειλικρινούς μετανοίας του (όπως μας πληροφορεί ο βιογράφος της Αγίας Θεοδώρας Ιώβ μοναχός (ιζ΄ αιων.) για τη συζυγική απιστία στην οποία περιέπεσε με μία αρτινή αρχόντισσα, την Γαγγρινή, από τη οποία μάλιστα απέκτησε και δύο νόθους γιούς. Οι άλλες δύο μονές είναι της Παναγίας των Βλαχερνών, στο ομώνυμο χωριό του δήμου Βλαχέρνας και του Αγίου Γεωργίου, όπου και ο σημερινός ναός της Αγίας Θεοδώρας εντός της πόλεως της Άρτας. Σε αυτή την τελευταία μάλιστα η Αγία Θεοδώρα έζησε ως μοναχή τα τελευταία 10 χρόνια της ζωής της μέχρι και της κοιμησεώς της το 1280, οπότε και η μονή μετονομάστηκε σε μονή της Αγίας Θεοδώρας.
Το καθολικό.
Από το αρχικό κτηριακό συγκρότημα σώζεται μόνο το καθολικό, εκπληκτικής αρχιτεκτονικής σταυρεπίστεγος ναός, με κεραμικό περίτεχνο διάκοσμο και εντοιχισμένους όγκους μαρμάρου παρμένους από τα ερείπια της γειτονικής Αμβρακίας, στη δυτική εξωτερική πλευρά του οποίου υπάρχει ευδιάκριτο το μονόγραμμα του Μιχαήλ Δούκα, δεσπότου της Ηπείρου κατά τα χρόνια 1237 - 1270. Ο ναός είναι αγιογραφημένος σε διάφορες περιόδους με αρχαιότερη εκείνη του διακονικού που φέρεται ως σύγχρονη της κατασκευής του, δηλαδή τα μέσα του 13ου αιώνα. Όσον αφορά τα κελλιά και τα άλλα βοηθητικά κτίρια είναι μεταγενέστερα.
Σύγχρονη ιστορία.
Μέχρι το 1953 η μονή ήταν ανδρώα, οπότε και μετατράπηκε σε γυναικεία όταν ήταν Μητροπολίτης Άρτης ο μετέπειτα Αρχιεπίσκοπος Αθηνών Σεραφείμ (Τίκας). Πρώτη Ηγουμένη της Μονής διετέλεσε η μακαριστή μοναχή ηπειρωτικής καταγωγής (Μέτσοβο) Γερόντισσα Αγνή Παπαδημητρίου, χάρη στη οποία η Μονή ξαναβρήκε ζωή και απέκτησε τη μορφή την οποία σήμερα βλέπουμε. Η μονή συνεχίζει και λειτουργεί ως γυναικεία με κύρια απασχόληση των μοναχών την υφαντουργία.
Αξίζει να αναφερθεί κανείς και στο ναό του Αγίου Νεομάρτυρα Ζαχαρία του εξ Άρτης, τον οποίο εκ θεμελίων ανήγειρε η Γερόντισσα Αγνή σε χώρο έξω από τον περίβολο της μονής. Στο ναό αυτόν φυλάσσεται η πρωτότυπη εικόνα του Αγίου, που μαρτύρησε στην Πάτρα.
Πηγές.
"Γεωργίου Λαδά, «Συνοπτική Ιστορία της Ιεράς Μονής Κάτω Παναγιάς», (Αθήναι 1982),σελ.9/16."

</doc>
<doc id="50327" url="https://el.wikipedia.org/wiki?curid=50327" title="Εριχθόνιος">
Εριχθόνιος

Ο Εριχθόνιος ήταν μυθικός βασιλιάς της Αθήνας. Βασίλεψε αφού εξόρισε από το θρόνο τον Αμφικτύονα. Σύμφωνα με τη μυθολογία ήταν μισός άνθρωπος και μισός φίδι. Ήταν αυτός που τοποθέτησε το ξύλινο άγαλμα της Αθηνάς σε ναό αφιερωμένο στη θεά (στους κλασικούς χρόνους φυλασσόταν στο Ερέχθειο) και ίδρυσε γιορτή προς τιμή της, τα Αθήναια. Αργότερα ο Θησέας όταν ένωσε όλες τις αθηναϊκές κοινότητες σε μία, μετονόμασε τη γιορτή σε Παναθήναια.
Καταγωγή.
Υπάρχουν δύο εκδοχές για την καταγωγή του Εριχθόνιου. Η πρώτη τον θέλει γιο του θεού Ηφαίστου και της Ατθίδος, κόρης του βασιλιά της Αθήνας Κραναού, από την οποία πήρε το όνομα της η Αττική. Η δεύτερη εκδοχή του μύθου αναφέρει ως γονέα του τον Ήφαιστο, του οποίου το σπέρμα δέχτηκε η γη στην θέα της νεογέννητης Αθηνάς. Σύμφωνα με το μύθο ο Εριχθόνιος γεννήθηκε ως φίδι. Η Αθηνά τον έκλεισε σε ένα καλάθι και το εμπιστεύτηκε στις τρεις κόρες του Κέκροπα, Έρση, Πάνδροσο και Άγραυλο, με την εντολή να μην το ανοίξουν. Μόνο η Πάνδροσος υπάκουσε όμως στη θεά. Όταν οι άλλες δύο κοπέλες άνοιξαν το καλάθι αντίκρισαν ένα μωρό τυλιγμένο με δύο φίδια. Ο τρόμος τους ήταν τέτοιος που έπεσαν από τον βράχο της Ακρόπολης. Κατά μια άλλη εκδοχή, όταν οι κόρες του Κέκροπα άνοιξαν το καλάθι, είδαν μόνο το φίδι και αφού έπεσαν από την Ακρόπολη, το φίδι κρύφτηκε στην ασπίδα της Αθηνάς. Η θεά τον μεταμόρφωσε σε άνθρωπο, τον μεγάλωσε και τον δίδαξε πρώτον να ιππεύει άμαξα με τέσσερα άλογα. Σύμφωνα πάλι με τον Απολλόδωρο, ο Εριχθόνιος ήταν παιδί που είχε ως φρουρό ένα φίδι.
Η Δυναστεία του Εριχθόνιου.
Ο Εριχθόνιος παντρεύτηκε τη νύμφη Πασιθέα και απέκτησαν ένα γιό, τον Πανδίονα. Ο Πανδίονας ο Α΄ λοιπόν έκανε με τη νύμφη Ζευξίππη δύο κόρες, την Πρόκνη και την Φιλομήλα και δύο γιους, τον Ερεχθέα και το Βούτη. Γιος του Ερεχθέα ήταν ο Κέκροπας ο νεότερος, του οποίου ο γιος, ο Πανδίονας ο Β΄ ήταν ο πατέρας του Αιγέα και παππούς του ήρωα Θησέα.

</doc>
<doc id="50331" url="https://el.wikipedia.org/wiki?curid=50331" title="Βύρων Πολύδωρας">
Βύρων Πολύδωρας

Ο Βύρων Πολύδωρας (Περιβόλια Ηλείας, 27 Ιανουαρίου 1947) είναι Έλληνας πολιτικός, πρώην πρόεδρος του Ελληνικού Κοινοβουλίου και Πρόεδρος της Ένωσης για την Πατρίδα και τον Λαό. 
Έχει επίσης διατελέσει Υπουργός Δημόσιας Τάξης, Υφυπουργός σε διάφορα υπουργεία και Πρόεδρος της Βουλής.
Βιογραφικά στοιχεία.
Γεννήθηκε το 1947 στα Περιβόλια Ολυμπίας. Σπούδασε Νομική στο Πανεπιστήμιο Αθηνών, Πολιτικές Επιστήμες στο Πανεπιστήμιο της Νεβάδα των Η.Π.Α., Διεθνές Δίκαιο στην Ακαδημία Διεθνούς Δικαίου της Χάγης, Ανθρώπινα Δικαιώματα στο Πανεπιστήμιο του Στρασβούργου και Διεθνή Οικονομικά στο Σάλτσμπουργκ της Αυστρίας.
Έχει έναν γιο και δίδυμες κόρες.
Πολιτική σταδιοδρομία.
Εκλεγόταν βουλευτής Β΄ Αθηνών, με τη σημαία του κόμματος της "Νέας Δημοκρατίας" (Ν.Δ.), συνεχώς από το 1981 έως το 2015. Διετέλεσε Υφυπουργός Προεδρίας της Κυβέρνησης και κυβερνητικός εκπρόσωπος (1990 - 1992), Υφυπουργός Εθνικής Παιδείας και Θρησκευμάτων (1992), Υφυπουργός Εξωτερικών, αρμόδιος για ζητήματα αποδήμου ελληνισμού (1992 - 1993).
Ο πρωθυπουργός Κώστας Καραμανλής στις 15 Φεβρουαρίου 2006 τον όρισε Υπουργό Δημόσιας Τάξης, θέση την οποία διατήρησε έως τις βουλευτικές εκλογές του 2007.
Το 2005 αλλοδαποί πακιστανικής προελεύσεως κατήγγειλαν σε ΑΤ της Αθήνας ότι τους απήγαγαν και τους βασάνισαν σχεδόν μέχρι θανάτου. Το συμβάν αυτό επιβεβαιώθηκε αρκετούς μήνες αργότερα, με την ΕΥΠ να βρίσκεται στο στόχαστρο ως υπεύθυνη για τις εν λόγω απαγωγές, χωρίς όμως κάτι τέτοιο να επιβεβαιώνεται. Με αφορμή αυτά τα γεγονότα, ο Β. Πολύδωρας δήλωσε ως υπουργός Δημόσιας Τάξης ότι "οι Πακιστανοί απαγάγουν ο ένας τον άλλο, καθώς αυτό είναι το αγαπημένο τους σπορ". Ύστερα από έντονες πιέσεις, υπέβαλε την παραίτησή του στον τότε πρωθυπουργό Κώστα Καραμανλή, χωρίς όμως να γίνεται δεκτή.
Βρέθηκε αντιμέτωπος με κατηγορίες αστυνομικής βίας, όταν επί θητείας του στο υπουργείο Δημόσιας Τάξης, τον Νοέμβριο του 2006, ξυλοκοπήθηκε άγρια στη Θεσσαλονίκη ο Αυγουστίνος Δημητρίου.
Με αφορμή τις καταστροφικές δασικές πυρκαγιές στην Ελλάδα το καλοκαίρι του 2007, ο Β. Πολύδωρας δέχθηκε έντονη κριτική για τις δηλώσεις του, αναφέροντας αρχικά ότι πρόκειται για θεομηνία και πως η Ελλάδα οφείλει να το σεβαστεί, ενώ λίγους μήνες αργότερα έκανε λόγο για προσπάθεια ανατροπής του Κ. Καραμανλή και συνωμοσίες τούρκικων συμφερόντων, που σχετίζονται με τις πυρκαγιές
Μετά τις εκλογές του 2009 εκλέχθηκε Δ΄ Αντιπρόεδρος της Βουλής με 232 ψήφους, ενώ μετά τις εκλογές της 6ης Μαΐου εξελέγη στο αξίωμα του Προέδρου της Βουλής, ώστε να εκτελεστούν οι απαραίτητες διεργασίες στο πλέον βραχύβιο κοινοβούλιο της σύγχρονης ελληνικής ιστορίας (εναρκτήρια συνεδρίαση και ορκωμοσία βουλευτών στις 17 Μαΐου και διάλυση της Βουλής δύο μέρες αργότερα, στις 19 Μαΐου). Ο ίδιος αποφάσισε να διορίσει την κόρη του σε θέση μετακλητού υπαλλήλου στο γραφείο του τέως προέδρου της Βουλής, κίνηση για την οποία δέχθηκε έντονη κριτική, παρ' όλο που νομικά ήταν έγκυρη. Με δηλώσεις του ο Βύρων Πολύδωρας ανέφερε ότι δεν μετανιώνει για τον διορισμό, ενώ άσκησε κριτική σε όσους βουλευτές της ΝΔ τον κατηγόρησαν.
Τον Ιούλιο του 2013 χαρακτήρισε την Τρόικα τον πραγματικό εχθρό της Ελλάδας και κάλεσε τη Ν.Δ. να συνεργαστεί με το εθνικιστικό κόμμα Χρυσή Αυγή. Οι εν λόγω δηλώσεις προκάλεσαν την οργή τόσο του πρωθυπουργού και αρχηγού του κόμματός του Αντώνη Σαμαρά όσο και της υπόλοιπης κυβέρνησης, με την αξιωματική αντιπολίτευση να αντιδρά εξ ίσου έντονα.
Τον Νοέμβριο του 2013 κατηγόρησε τον τότε υπουργό Οικονομικών Γιάννη Στουρνάρα ως τιμωρό των δύσμοιρων «νοικοκυραίων» και πως απαλλοτριώνει την ακίνητη περιουσία αλά Λένιν.
Στις 21 Δεκεμβρίου 2013 διαγράφηκε από την Κοινοβουλευτική Ομάδα της Νέας Δημοκρατίας, καθώς καταψήφισε το νομοσχέδιο για τον ενιαίο φόρο ακινήτων, παραβαίνοντας την γραμμή του κόμματός του, κάτι που προκάλεσε έντονη αντίδραση στα ΜΜΕ, λόγω του παρελθόντος του στη ΝΔ. Από την πλευρά της, η ΝΔ σχολίασε επικριτικά την επιλογή του Πολύδωρα, αναφέροντας ότι ο ίδιος ταυτίστηκε με τους οπαδούς της δραχμής, τους αντιευρωπαϊστές και τους λαϊκιστές.
Στις 29 Δεκεμβρίου 2013 ανακοίνωσε ότι προχωράει στη δημιουργία νέου κόμματος και έκανε λόγο για συνασπισμό δεξιών αντιμνημονιακών δυνάμεων, καλώντας τους Καμμένο, Ζώη, Καρατζαφέρη και Νικολόπουλο σε συνεργασία, της οποίας θα ηγείτο ο ίδιος. Στις 6 Φεβρουαρίου προχώρησε στην ίδρυση του κόμματος, με ονομασία "Ένωση για την Πατρίδα και τον Λαό", του οποίου και ηγείται ο ίδιος.
Πηγές.
&lt;br&gt;

</doc>
<doc id="50339" url="https://el.wikipedia.org/wiki?curid=50339" title="Ινκάλ">
Ινκάλ



</doc>
<doc id="50340" url="https://el.wikipedia.org/wiki?curid=50340" title="Άραξος (ακρωτήριο)">
Άραξος (ακρωτήριο)

 
Ο Άραξος ή Κάβο Πάπας ή Καλογριά είναι ακρωτήριο της Αχαΐας στα δυτικά του νομού, το οποίο από την αρχαιότητα θεωρείται το σύνορο μεταξύ Αχαΐας-Ηλείας. 
Γεωγραφία.
Πρόκειται για την ΒΔ. εσχατιά της Πελοποννήσου και το ΝΔ. κέρας του Πατραϊκού κόλπου. Απέχει 30 ναυτικά μίλια από την Πάτρα και το 1877 εκεί τοποθετήθηκε φάρος που φαινόταν από απόσταση 8 μιλίων.
Το ακρωτήριο αυτό που αποτελεί αμμώδη γλώσσα που τερματίζει προς Ν. στα λεγόμενα Μαύρα βουνά, όπου νότια βρίσκεται η λίμνη Προκόπου (λιμνοθάλασσα Προκόπου) και οι παραλίες Γιανισκάρι και Καλόγρια ενώ ανατολικά η ομώνυμη λίμνη Αράξου (λιμνοθάλασσα Πάπα ή Καλόγρια). Είναι ιδιαίτερα επικίνδυνο λόγω των συνεχών προσχώσεων από την ύλη των ποταμών Αχελώου και Ευήνου που δημιουργούν προσχωματικά βέλη, ένεκα των θαλασσίων ρευμάτων, δημιουργώντας έτσι ένα υφαλοπλαίσιο βάθους μέχρι 5 οργιές και σε απόσταση ενάμισι μιλίου όπου τα νερά καθίστανται αβαθή. Ασφαλής όρμος προσέγγισης θεωρείται η ανατολική σχηματιζόμενη αγκάλη, 2,5 μίλια ανατολικά και νότιοανατολικά του ακρωτηρίου, που φέρει εξ αυτού το όνομα "Καραβοστάσι".
Ιστορία.
Κατά την αρχαιότητα ήταν το σύνορο Αχαΐας - Ηλείας. Ο Άραξος είναι ένα από τα περίδοξα ελληνικά ακρωτήρια όπου εν όψει αυτού κατά την Ελληνική Επανάσταση του 1821 συνέβη η περίφημη ναυμαχία των Πατρών.
Λοιπά στοιχεία.
Στην ίδια περιοχή υπάρχει μικρός οικισμός που φέρει το όνομα του ακρωτηρίου ο οποίος είναι γνωστότερος με την παλιότερη του ονομασία, δηλ. Παραλίμνη. 
Το ακρωτήριο δεν θα πρέπει να συγχέεται με το ομώνυμο ακρωτήριο "Κάβο Πάπας" της ΝΔ. εσχατιάς της Ικαρίας.

</doc>
<doc id="50345" url="https://el.wikipedia.org/wiki?curid=50345" title="Γλυκά Νερά Αττικής">
Γλυκά Νερά Αττικής

Τα Γλυκά Νερά (παλαιότερα Λυκάνουρα) συνιστούν σύγχρονο και αναπτυσσόμενο ανατολικό προάστιο της Αθήνας, μέρος του πολεοδομικού συγκροτήματος της Αθήνας στα Μεσόγεια Αττικής, και ταυτόχρονα πέρασμα προς το Λεκανοπέδιο των Αθηνών. Στην αρχαιότητα αποτελούσαν έκταση του αρχαίου αθηναϊκού Δήμου Παλλήνης της Αντιοχίδος φυλής, που απλωνόταν στις βορειοανατολικές πλαγιές του Υμηττού.
Από τον 5ο αι. π.Χ. και μέχρι τη ρωμαϊκή κατάκτηση ευρήματα που έρχονται στο φως στην περιοχή μαρτυρούν διαρκή εποικισμό. Σε πρόσφατες ανασκαφές δε σε προϊστορικό νεκροταφείο που εντοπίζεται στο λόφο Φούρεσι, αποκαλύπτονται μυκηναϊκά ειδώλια που ανάγονται στο 1.400 π.Χ. Επιπλέον, τα ερείπια παλαιοχριστιανικού ναού μαρτυρούν την πρώιμη οργάνωση χριστιανικής κοινότητας.
Στα νεότερα χρόνια τα Γλυκά Νερά συνιστούν πευκόφυτη αγροτική έκταση της Παιανίας, απ' όπου επιχειρούν ανεπιτυχώς να αποσπασθούν για πρώτη φορά το 1966, ενώ το 1969 κατορθώνουν να αναγνωριστούν με νέα δικαστική απόφαση ως αυτόνομη "Κοινότητα Γλυκών Νερών".
Η σύγχρονη περιοχή αποτελεί προάστιο των Αθηνών και εκτείνεται 13 χιλιόμετρα βορειοανατολικά του κέντρου της Αθήνας και 4 χιλιόμετρα νοτιοδυτικά της Παλλήνης. Διοικητικά υπάγεται στην Περιφερειακή Ενότητα Ανατολικής Αττικής και απλώνεται σε έκταση 9.250 στρεμμάτων.
Ο πληθυσμός της περιοχής ανέρχεται σύμφωνα με την απογραφή του 2001 σε 6.623 κατοίκους, ενώ στα μέσα της δεκαετίας του 2000 αναγνωρίζεται ως δήμος συγκεντρώνοντας περί τους 10.000 δημότες. Το 2001 αντιστοιχούσαν 716 κάτοικοι σε κάθε τ. χμ.2, ενώ σήμερα αντιστοιχούν περί τα 1.189 άτομα.
Τα Γλυκά Νερά συνδέονται με την υπόλοιπη Αθήνα και την Ανατολική Αττική μέσω των Λεωφόρων Λαυρίου, Σπάτων, και Μαραθώνος, ενώ μετά το 2004 αποτελούν ιδιαιτέρως προνομιούχο περιοχή με τη σύνδεσή τους με την Περιφερειακή Υμηττού, την Αττική Οδό, καθώς και το Μετρό και τον Προαστιακό μέσω των Σταθμών "Δουκίσσης Πλακεντίας" και "Κάντζα".
Η περιοχή χωρίζεται σε δύο τμήματα, το ένα εκ των οποίων είναι οικοδομημένο πέριξ του λόφου Φούρεσι και το δεύτερο στις πλαγιές του Υμηττού. Το σχέδιο πόλεως επεκτείνεται σταδιακά προς την Παιανία (περιοχή Μιχούλι), ενώ γειτνιάζει με δασική ζώνη προστασίας του βουνού, κάτι που καθιστά τα Γλυκά Νερά δημοφιλή προορισμό για κατοικία. Σταδιακά μετατρέπεται σε περιοχή αμιγούς κατοικίας και το κέντρο της περιοχής συγκεντρώνεται επί της Λεωφ. Λαυρίου, στα σύνορα με την Κάντζα. Η εμπορική αξία εκτείνεται κατά μήκος της Λεωφ. Λαυρίου, κυρίως στο ύψος του κέντρου, ενώ στα όρια της πόλης εντάσσεται και ο Ιερός Ναός Υψώσεως του Τιμίου Σταυρού, στο ανατολικό άκρο του λεκανοπεδίου. Η αρχιτεκτονική παρουσιάζει ομοιομορφία, με χαμηλά οικοδομήματα στη φιλοσοφία της κεραμοσκεπούς, χαμηλού ύψους, αυτόνομης κατοικίας στα πρότυπα του Γέρακα και του Πατήματος.
Μεγάλη προσέλευση πληθυσμού παρατηρείται κατά τη δεκαετία του '80, ενώ στη δεκαετία του 1990 διαφαίνεται διστακτικότητα λόγω λειτουργίας του σταθμού και του κέντρου ερευνών της ΔΕΗ στα σύνορα με την Κάντζα. Αυτή η διστακτικότητα αναχαιτίζεται μετά τα σημαντικά έργα του 2004.
Ετυμολογία.
Η ονομασία Γλυκά Νερά προέρχεται από το ιδιαίτερα γλυκό νερό που είχε βρεθεί σε πηγάδι στο κτήμα του Ανδρίκου Πηλιοκίτσου. Οι παλαιοί Παιανείς ονόμαζαν το πηγάδι Καλό Νερό – Γλυκό Νερό – Γλυκά Νερά – Γλυκάνερα – Λυκάνουρα.
Στο έμβλημα δε της πόλης απεικονίζεται το γνωστό μαρμάρινο λεοντάρι της Κάντζας που διασώζεται στο Ναό Αγίου Νικολάου, καθώς τα Γλυκά Νερά εντοπίζονται στην ευρύτερη περιοχή του Λεονταρίου στα παλαιότερα σύνορα Παλλήνης και Παιανίας.
Χαρακτηριστικά.
Η πόλη αγκαλιάζει τον Υμηττό από τα ανατολικά του, ενώ χωρίζεται σε δύο τμήματα από το συγκοινωνιακό-οδικό δίκτυο. Είναι μια περιοχή που σύμφωνα με ανασκαφές στο λόφο Φούρεσι ήταν κατοικημένη από την αρχαιότητα, ενώ πολλά είναι και τα ευρήματα που δικαιολογούν τον εποικισμό της και κατά τα χριστιανικά χρόνια. Η περιοχή παρουσιάζει ιδιαίτερα και πολυσύνθετα κλιματολογικά και γεωλογικά χαρακτηριστικά καθώς συνδυάζει το μεσογειακό κοκκινόχωμα και τους ελαιώνες με τα δροσερά πευκοδάση του Υμηττού και τα άσπρα χώματα.
Το νότιο τμήμα της πόλης στο οποίο διαμένουν οι παλαιότεροι κάτοικοι είναι κτισμένο στους βορειοανατολικούς πρόποδες του Υμηττού, στα νότια επικοινωνεί μέσω της Λεωφόρου Λαυρίου με την Παιανία, στα ανατολικά γειτνιάζει με την πευκόφυτη Κάντζα της Παλλήνης και στα βόρεια χωρίζεται από τον υπόλοιπο δήμο με την Περιφερειακή Υμηττού που ενώνει τα Μεσόγεια με το λεκανοπέδιο. Η βόρεια πλευρά της πόλης είναι κατά το πλείστον πεζοδρομημένη και περικλείεται από κεντρικές λεωφόρους (νότια από την Περιφερειακή Υμηττού, δυτικά από τη Λαυρίου, βόρεια από τη Μαραθώνος, ανατολικά από τη Σπάτων και Ξάνθης), ενώ συνορεύει με το Δήμο του Γέρακα. 
Βρίσκεται σε προνομιακή θέση καθώς είναι οικοδομημένη γύρω από τον ιδιαιτέρου κάλλους πευκόφυτο λόφο Φούρεσι, όπου λειτουργεί γνωστό κολλέγιο. Έχουν προγραμματιστεί έργα ανάπλασης του λόφου και αξιοποίησής του από τους δημότες.
Στα πλεονεκτήματα της περιοχής συγκαταλέγεται η ομοιομορφία στη δόμηση, καθώς οι κάτοικοι διαμένουν σε μονοκατοικίες και αυτόνομες μεζονέτες, ή καλαίσθητα κτιριακά συγκροτήματα στο κέντρο, ενώ στα αρνητικά της περιοχής είναι ο διαχωρισμός της πόλης στα δύο και η παραμονή σταθμού της ΔΕΗ στα σύνορα με την Κάντζα, με κεραίες υπερυψηλής τάσης που εμποδίζουν μια περαιτέρω ανάπτυξη της περιοχής. Στην περιοχή δε των Μεσογείων έχει καθυστερήσει αρκετά η δημιουργία οργανωμένου αποχετευτικού συστήματος.
Την ανάπλαση στις γειτονιές της πόλης έχουν αναλάβει οι τοπικοί εξωραϊστικοί σύλλογοι, όπως ο Σύλλογος Πρασίνου Λόφου κ.α., ενώ οι κεντρικές λεωφόροι παρουσιάζουν ομοιομορφία στην ανάπλαση εκ μέρους της Περιφερειακής Ενότητας Ανατολικής Αττικής, με ιδιαιτέρως προσεγμένη κατασκευή (π.χ. χώροι στάθμευσης, κιγκλιδώματα, πεζοδρόμια). Η οικοδομική φρενίτιδα συνοδεύεται από τα αναγκαία έργα επέκτασης του οδικού δικτύου, αλλά και από μαζικές αναπλάσεις, πεζοδρομήσεις και δενδροφυτεύσεις, με μικρές και μεγάλες οικιστικές πλατείες να ξεπηδούν σε κάθε γειτονιά.
Συνοικίες Γλυκών Νερών.
Η πόλη των Γλυκών Νερών αναπτύσσεται σε δύο βασικούς οικιστικούς πυρήνες, την πλαγιά του Υμηττού δυτικά της Λεωφόρου Λαυρίου στο νότιο τμήμα της πόλης (Γλυκάνερα) και περιμετρικά του λόφου Φούρεσι στο βόρειο τμήμα (Φούρεσι). Μεταξύ του λόφου Φούρεσι και του Υμηττού είναι οικοδομημένος ο Ιερός Ναός του Σταυρού που αποτελεί αξιοθέατο της πόλης. Οι δύο οικιστικές ζώνες ενώνονται στον οδικό κόμβο του δαχτυλιδιού, ενώ στην εσοχή του βουνού εκτείνονται τα Άσπρα Χώματα. Το νότιο τμήμα της πόλης επεκτείνεται στη ζώνη Μιχούλη που εντάσσεται σταδιακά στο σχέδιο πόλεως προσεγγίζοντας την Παιανία, ενώ τα Νταμάρια εκτείνονται κατά μήκος της Λεωφόρου Λαυρίου στο ύψος του δαχτυλιδιού.
Συγκοινωνιακή Σύνδεση και Προσβασιμότητα.
Η άλλοτε αγροτική περιοχή των Λυκάνουρων ήταν τόπος διέλευσης από το ανατολικό άκρο του λεκανοπεδίου, ήτοι το Σταυρό, προς την Παιανία, μέσω της Λ. Λαυρίου. Στο ύψος του Σταυρού και των Γλυκών Νερών ο επισκέπτης συναντούσε νταμάρια και μάντρες, πολλά από τα οποία παραμένουν έως και σήμερα, ενώ οι κεραίες της περιοχής δέσποζαν στην πίσω πλευρά του Υμηττού συνδέοντας την ηλεκτροδότηση του ανατολικού λεκανοπεδίου με τα Μεσόγεια. Λίγο πιο ανατολικά πραγματοποιούσε τη διαδρομή του και ο σιδηρόδρομος από την Αθήνα προς το Λαύριο στον τότε Σταθμό της Κάντζας προς Παιανία και τερματικό το Λαύριο. Η γραμμή αυτή αργότερα ξηλώθηκε και ο πληθυσμός της περιοχής των Γλυκών Νερών από το 1969 έως το 2000 δεν παρουσιάζει μεγάλες πληθυσμιακές ανακατατάξεις σε αντίθεση με γειτονικές περιοχές.
Το 2004, με αφορμή τα μεγάλα συγκοινωνιακά έργα που πραγματοποιούνται στην Αθήνα για τους Ολυμπιακούς Αγώνες, γίνεται διαπλάτυνση της Λεωφόρου Λαυρίου στο ύψος των Γλυκών Νερών και της Κάντζας, η πόλη συνδέεται μέσω της Περιφερειακής Υμηττού με το λεκανοπέδιο έως την Καισαριανή, ενώ εξυπηρετείται από τους γειτονικούς σταθμούς Μετρό και Προαστιακού "Δουκίσσης Πλακεντίας" και "Κάντζα". Επιπλέον, συνδέεται με τα αστικά λεωφορεία των Αθηνών στη διαδρομή προς τους σταθμούς του Μετρό και τη διέλευση από τη Λεωφόρο Λαυρίου.
Πλατείες και επισκέψιμοι χώροι.
Το κέντρο της πόλης εντοπίζεται στο τμήμα της Λεωφόρου Λαυρίου στα νότια της περιοχής, στο ύψος της Κάντζας, όπου τοποθετείται το παραδοσιακό κοινοτικό κατάστημα που φιλοξένησε την πρώτη κοινοτική αρχή το 1969 μετά την απόσχιση από την Παιανία. Δίπλα στο κοινοτικό κατάστημα κατασκευάστηκε η υψηλής αισθητικής πλατεία των Γλυκών Νερών και η παράλληλη ανάπτυξη με την Κάντζα συνοδεύτηκε από μαζική εγκατάσταση εταιριών και μικρών κέντρων εστίασης σε καλαίσθητα κτίρια, παράλληλα με τη διαπλάτυνση της κεντρικής λεωφόρου. Παρά ταύτα η πλατεία αναπτύχθηκε στα πρότυπα κυρίως οικιστικής και ήπιας αστικής ανάπτυξης καθώς η εμπορική χρήση συγκεντρώνεται στο ύψος της Λεωφόρου Λαυρίου.
Στο μέσον της έκτασης της πόλης ο επισκέπτης συναντά το συγκοινωνιακό δαχτυλίδι των Γλυκών Νερών στον κόμβο των Λεωφόρων Λαυρίου, Θεοτοκοπούλου Ξάνθης και Λεονταρίου, ενώ μέσα από ένα συγκοινωνιακό τρίγωνο γίνεται λίγο πιο βόρεια και η διχοτόμηση της Λαυρίου από την Περιφερειακή Υμηττού προς το όρος.
Πρόκειται για μια πευκόφυτη περιοχή που επιχειρήθηκε αρχικά να αποτελέσει το εμπορικό σημείο εστίασης της πόλης, αλλά αυτό δεν ευοδώθηκε λόγω των κεραιών υπερυψηλής τάσης της ΔΕΗ που δεσπόζουν, και των συγκοινωνιακών έργων που ακολούθησαν. Δυτικά, στην οικιστική ζώνη, στεγάζονται οι υπηρεσίες του Δήμου σε νέο καλαίσθητο κτήριο επί της Οδού Κώτσου. Εκεί κοντά βρίσκεται και ο επιβλητικός ναός Μεταμορφώσεως του Σωτήρος επί της ομώνυμης οδού με το γραφικό πηγάδι και σημαντικά έργα ανάπλασης της περιοχής με εικαστικές προσθήκες, δενδροφυτεύσεις και πεζοδρομήσεις της μικρής γειτονιάς. Παράλληλα εγκαθίσταται δημοτικό αθλητικό κέντρο, ενώ προς την πλαγιά του Υμηττού τοποθετείται το προϊστορικό νεκροταφείο και ποικίλοι μικροί ναΐσκοι.
Στη βόρεια έκταση του δήμου, μετά τα Νταμάρια της Λ. Λαυρίου εκτείνεται ο Πράσινος Λόφος, ανατολικά του οποίου αναπτύσσεται η συνοικία Φούρεσι και δυτικά η γειτονιά του Σταυρού πλησίον της Λαυρίου και του Ιερού Ναού Υψώσεως του Τιμίου Σταυρού. Σε μεγαλύτερο υψόμετρο εκτείνεται το Δάσος του Υμηττού, εύκολα προσβάσιμο από τον επισκέπτη και με έργα ανάπλασης της περιοχής από το δήμο. Η μικρή γειτονιά του Σταυρού παρέχει τη δυνατότητα περιπάτου, ενώ μικροί ελεύθεροι χώροι "ξεπηδούν" συνεχώς.
Το Φούρεσι συνίσταται σε πεζοδρομημένες γειτονιές γύρω από τρεις πλατείες, την Πλατεία Ελευθερίου Βενιζέλου δίπλα στην Αγία Τριάδα, όπου πρόκειται να λειτουργήσει αναψυκτήριο, την υψηλής αισθητικής Πλατεία Φούρεσι του Πρασίνου Λόφου και την Πλατεία του Καταστήματος του Συλλόγου σε λίγο μεγαλύτερο υψόμετρο. Επιπλέον προβλέπεται η αξιοποίηση του Δάσους του λόφου για την επισκεψιμότητα κατοίκων και επισκεπτών. Η περιοχή έχει πρόσβαση στη Λεωφόρο Σπάτων, στο ύψος της Μπαλάνας Γέρακα που καταλήγει στη Λ. Μαραθώνος ανατολικά του Σταυρού, στο ύψος του Ναού της Παναγίτσας.
Προβλήματα.
Τα Γλυκά Νερά δεν έχουν συνδεθεί με το αποχετευτικό σύστημα, ενώ χρήζουν άμεσης αντιπλημμυρικής θωράκισης. Σταδιακά επεκτείνεται το σχέδιο πόλεως στα νότια προς την Παιανία, ενώ διαχωρίζεται στη μέση από τις εγκαταστάσεις ηλεκτροδότησης της ΔΕΗ. Πρόβλημα που ταλανίζει τα τελευταία χρόνια τα Γλυκάνερα είναι η κατάτμηση και οριοθέτηση δασικών εκτάσεων στην πλαγιά του Υμηττού, καθώς και οι πυρκαγιές που εκδηλώνονται στο περιαστικό δάσος.
Δήμος Γλυκών Νερών.
Ο δήμος Γλυκών νερών μετέπεσε σε δημοτική ενότητα του δήμου Παιανίας το 2011.
Από το 1965 ως το 1967 και από το 1969 ως το 1994 λειτούργησε ως Κοινότητα.
Πληθυσμιακή εξέλιξη.
Τα Γλυκά Νερά άρχισαν να οικοδομούνται μαζικά στα τέλη της δεκαετίας του 1990 και αναγνωρίσθηκαν ως Δήμος στα μέσα του 2000. Ακουλουθεί πίνακας με την πληθυσμιακή εξέλιξη του Δήμου:

</doc>
<doc id="50347" url="https://el.wikipedia.org/wiki?curid=50347" title="Δήμος Βάρης">
Δήμος Βάρης



</doc>
<doc id="50348" url="https://el.wikipedia.org/wiki?curid=50348" title="Κρατικός Αερολιμένας Αράξου">
Κρατικός Αερολιμένας Αράξου

Ο Κρατικός Αερολιμένας Αράξου (συντομογραφίες: IATA: GPA, ICAO: LGRX, ΥΠΑ: ΚΑΑΞ) εξυπηρετεί όλο το Νομό Αχαΐας και βρίσκεται κοντά στον Άραξο, στα δυτικά του νομού, στον καλλικρατικό Δήμο Δυτικής Αχαϊας σε απόσταση 45 χιλιομέτρων από την Πάτρα. Είναι κυρίως στρατιωτικό αεροδρόμιο και φιλοξενείται στις εγκαταστάσεις της 116 Πτέρυγας Μάχης. Ωστόσο, εξυπηρετεί και αρκετές πτήσεις της πολιτικής αεροπορίας από και προς ευρωπαϊκούς προορισμούς, ιδίως τους καλοκαιρινούς μήνες. Δέχεται κυρίως ναυλωμένες πτήσεις "(charter)", ενώ για άλλες πτήσεις απαιτείται άδεια.
Ιστορικά στοιχεία.
Το αεροδρόμιο άρχισε να κατασκευάζεται το 1940, αλλά λόγω του Β΄ Παγκοσμίου Πολέμου δεν πρόλαβε να ολοκληρωθεί. Οι Γερμανοί συνέχισαν τα έργα και τελικά η κατασκευή του ολοκληρώθηκε το 1941. Για ένα μικρό διάστημα, έως το 1946, την διοίκησή του είχε αναλάβει η Βρετανική Βασιλική Αεροπορία (RAF).
Το πολιτικό αεροδρόμιο ξεκίνησε την λειτουργία του στις 30 Απριλίου 1984. Το 2004 το δάπεδο στάθμευσης αεροσκαφών επεκτάθηκε, ενώ το 2007 παραδόθηκε σε χρήση ο νέος αεροσταθμός.
Αεροπορική βάση Αράξου.
Το αεροδρόμιο του Αράξου ξεκίνησε τη λειτουργία του ως στρατιωτικό το 1936, αλλά η κατασκευή του διαδρόμου δεν ολοκληρώθηκε πριν το 1941, παρά μόνο όταν στον χώρο εγκαταστάθηκε το πρώτο Ραντάρ στην Ελλάδα.
Το αεροδρόμιο από τον Μάιο του 1969 αποτελεί βάση της 116 Πτέρυγας Μάχης της Πολεμικής Αεροπορίας και από τον Απρίλιο 1962 και της "116 Σμηναρχίας Μάχης". Σήμερα περιλαμβανει την 336 Μοίρα Βομβαρδιστικών και την 335 Μοίρα.
Υποδομές.
Το αεροδρόμιο βρίσκεται σε υψόμετρο 14 μέτρα από τη στάθμη της θάλασσας. Διαθέτει έναν διάδρομο μήκους 3.352 μέτρων, με επιφάνεια από σκυρόδεμα. Η διεύθυνση του διαδρόμου είναι 18/36. Ο διάδρομος διαθέτει φωτισμό και ραδιοβοηθήματα τύπου TACAN και VOR-DME.
Συγκοινωνία.
Ο αερολιμένας Αράξου βρίσκεται 45 χιλιόμετρα δυτικά της Πάτρας και 60 χιλιόμετρα βόρεια του Πύργου. Υπάρχουν δρομολόγια λεωφορείων από τη Πάτρα προς τον Άραξο. Έχει μελετηθεί μελλοντική σύνδεση με τον προαστιακό σιδηρόδρομο της Πάτρας.

</doc>
<doc id="50349" url="https://el.wikipedia.org/wiki?curid=50349" title="300 (κόμικς)">
300 (κόμικς)

Το 300 είναι ένα κόμικς με κείμενα και σχέδια του Φρανκ Μίλλερ και χρώματα από την Λιν Βάρλεϋ. Το κόμικς παρουσιάζει τη μάχη των Θερμοπυλών και των γεγονότων που οδήγησαν σε αυτή, από την πλευρά του Λεωνίδα, του βασιλιά της Σπάρτης. Ο Φρανκ Μίλλερ εμπνεύστηκε την ιδέα από μία ταινία του 1962, "Οι 300 Σπαρτιάτες", την οποία είχε παρακολουθήσει μικρός. Ήρθε μάλιστα και στην Ελλάδα και επισκεύθηκε ο ίδιος τις Θερμοπύλες στα πλαίσια της έρευνάς του πριν τη δημιουργία της ιστορίας.
Το "300" εκδόθηκε αρχικά ως μια σειρά πέντε τευχών από την Dark Horse Comics. Το πρώτο από αυτά εκδόθηκε το Μάιο του 1998. Τα τεύχη είχαν τα ονόματα "Τρόμος", "Καθήκον", "Δόξα", "Μάχη" και "Νίκη". Η σειρά κέρδισε τρία βραβεία Eisner το 1999. Το έργο επανεκδόθηκε σε ένα τόμο με σκληρό εξώφυλλο το 1999. Στην Ελλάδα ο τόμος κυκλοφορεί από την Μαμούθ COMIX.
Η ταινία 300 που κυκλοφορήσε στις αίθουσες τον Μάρτιο του 2007 είναι μεταφορά του κόμικς αυτού στον κινηματογράφο, όπως και το Sin City έργο επίσης του Φρανκ Μίλλερ.

</doc>
<doc id="50351" url="https://el.wikipedia.org/wiki?curid=50351" title="Πάπισσα Ιωάννα">
Πάπισσα Ιωάννα



</doc>
<doc id="50357" url="https://el.wikipedia.org/wiki?curid=50357" title="300 (βιβλίο κόμικ)">
300 (βιβλίο κόμικ)



</doc>
<doc id="50358" url="https://el.wikipedia.org/wiki?curid=50358" title="Εμιλί ντυ Σατλέ">
Εμιλί ντυ Σατλέ

Η Εμιλί ντι Σατλέ ("Gabrielle-Emilie le Tonnelier de Breteuil, Marquise du Chastellet-Laumont", 17 Δεκεμβρίου 1706 - 10 Σεπτεμβρίου 1749) ήταν Γαλλίδα φυσικός, μαθηματικός και συγγραφέας. Συγκαταλέγεται μεταξύ των σημαντικότερων γυναικών επιστημόνων, ζώντας μάλιστα σε μία εποχή κατά την οποία οι κοινωνικές συνθήκες δεν ευνοούσαν την εκπαίδευση των γυναικών. Σημαντικότερη συνεισφορά της θεωρείται η μετάφραση και ο σχολιασμός του έργου του Νεύτωνα "Principia Mathematica".
Βιογραφία.
Η Εμιλί ντι Σατλέ γεννήθηκε στις 17 Δεκεμβρίου του 1706, στο Παρίσι. Ανήκε σε οικογένεια της ανώτερης κοινωνικής τάξης και ο πατέρας της ήταν στην υπηρεσία του Λουδοβίκου ΙΔ΄. Δεν διέθετε αξιόλογη εξωτερική εμφάνιση: ήταν ψηλή και ιδιαιτέρως αδέξια, τόσο ώστε οι γονείς της να προσλάβουν δασκάλους για αθλητικές δραστηριότητες και καλλιτεχνικές δραστηριότητες, όπως χορό, ιππασία, ξιφασκία, γυμναστική, μουσική -έπαιζε αρπίχορδο σχετικά ικανοποιητικά- ακόμα και για την τέχνη του ηθοποιού, στην οποία φαίνεται πως διέθετε ταλέντο. Από νεαρή ηλικία έδειξε σαφή προτίμηση στα μαθηματικά, στις γλώσσες και τις φυσικές επιστήμες. Ο πατέρας της την ενθάρρυνε, αντιλαμβανόμενος την έφεσή της, αν και, σύμφωνα με τις αντιλήψεις της εποχής, οι γυναίκες συνήθως δε σπούδαζαν ή διδάσκονταν ορισμένα στοιχειώδη μαθήματα στο σπίτι, έχοντας ως κύριο στόχο την επίτευξη ενός επιτυχημένου γάμου.
Η Εμιλί ντι Σατλέ μελέτησε επίσης φιλοσοφία και λογοτεχνία και ήρθε σε επαφή με έργα των Tasso, Οράτιου, Βιργίλιου, Κικέρωνα, Λουκρήτιου, Μίλτον και άλλων, εκπονώντας μάλιστα μια γαλλική μετάφραση της "Αινειάδας". Παρά την κλίση της στον τομέα των γλωσσών, η αληθινή αγάπη της ήταν τα μαθηματικά κι η φιλοσοφία. Η στροφή στη συστηματικότερη μελέτη τους ενθαρρύνθηκε από έναν οικογενειακό φίλο, τον Μ. de Mezieres, που αναγνώρισε το ταλέντο της. Επίσης όμως, θα μπορούσε να 'χε δει, από τις μεγάλες δεξιώσεις στο σπίτι, όλους τους μεγάλους μαθηματικούς, όπως π.χ. ο Bernard de Fontenelle, ή φιλοσόφους της εποχής, -όπως ο Βολταίρος- που παρήλαυναν εκεί κατά καιρούς.
Οι εργασίες της στα μαθηματικά, -σύμφωνα με τον Μεζιέρ- ήταν «θηλυκές», αλλά σπάνιας πειθαρχίας, ουσιαστικές κι εντυπωσιακές. Ο πατέρας της έλεγε: «Η πιο μικρή μου κόρη επιδεικνύει το μυαλό της τρομάζοντας τους υποψήφιους γαμπρούς». Έτσι, αποφάσισε να την τοποθετήσει στο Συμβούλιο των Βερσαλλιών κι εκείνη εντυπωσιάστηκε από το κλίμα που επικρατούσε εκεί, ωστόσο δεν άλλαξε τις πεποιθήσεις της. Της άρεσε πολύ η γοητεία, η υπερβολή κι η κοσμική ζωή που συνάντησε, παράλληλα, όσο μεγάλωνε, γινόταν όλο και πιο θερμή, όσον αφορά στην ερωτική της ζωή. Αυτό φαίνεται κι από τις πολλές της ερωτικές σχέσεις πριν αλλά και κατά τη διάρκεια του γάμου της. Η μαθηματικός Ρόμπιν Άριανροντ έγραψε για εκείνη: «"Ψηλή και αριστοκρατική, παθιασμένη τόσο στην πνευματική όσο και στην ερωτική της ζωή, ήταν μεγαλύτερη ακόμα και από τη ζωή. Ήταν πολύ πληθωρική για τους περισσότερους ανθρώπους της εποχής της. Πολύ φιλόδοξη, πολύ συναισθηματική, πολύ σεξουαλικά απελευθερωμένη. Και πολύ φεμινίστρια επίσης. Δεν μάσαγε τα λόγια της όταν έγραφε για τον αγώνα της να μορφωθεί στα ανώτερα μαθηματικά και την φυσική (γιατί τα κορίστια δεν μπορούσαν τότε να πάνε σχολείο και πολύ περισσότερο στο πανεπιστήμιο)".»
Η ντι Σατλέ επέλεξε ως σύζυγο τον 34χρονο αυλικό και στρατιωτικό Μαρκήσιο Florent-Claude Chastellet -τον λιγότερο αντιπαθητικό και πιο αξιόλογο από όσους την περιτριγύριζαν. Ο γάμος τελέστηκε με όλες τις αρμόζουσες τιμές, στις 20 Ιουνίου. Η Σατλέ είχε ήδη θέσει όρους, σύμφωνα με τους οποίους δεν επρόκειτο να σταματήσει τις μελέτες της και πως δεν θα άλλαζε τον τρόπο ζωής της όσον αφορά στις αγαπημένες της συνήθειες, συμπεριλαμβανομένης και της τάσης της προς την απιστία. Ο Μαρκήσιος δέχθηκε στο σύνολό τους τις προτάσεις της, με μόνη σημείωση να μην τον ρεζιλέψει ποτέ. Ο γάμος τους κράτησε μέχρι το θάνατό της. Τα δυο επόμενα χρόνια απέκτησε μαζί του δυο παιδιά, τη Françoise Gabriel Pauline, στις 30 Ιουνίου 1726 και τον Louis Marie Florent στις 20 Νοεμβρίου 1727. Τον επόμενο χρόνο, στα 1728, έχασε τον πατέρα της κι έκανε πολλές επισκέψεις στη μητέρα της στη Creteil. Την 1η Απριλίου 1733 έκανε άλλον ένα γιο που όμως δεν έζησε πολύ, καθώς πέθανε τον Σεπτέμβριο του επόμενου έτους. Νωρίτερα, είχε γνωρίσει τον Βολταίρο.
Μετά τον γάμο της δε σταμάτησε να ζει έντονα, συνέχισε ανεμπόδιστα, παρά τις εγκυμοσύνες, να δημιουργεί ερωτικές σχέσεις. Παράλληλα, συγκέντρωσε τους καλύτερους δασκάλους της εποχής για να συνεχίσει τις μελέτες της. Κάποιοι απ' αυτούς ήταν ο διάσημος Γάλλος μαθηματικός κι αστρονόμος της εποχής, ο Pierre Louis de Maupertuis, ο Κλερώ (κι οι δυο υπήρξαν εραστές της), και ο γνωστός φυσικομαθηματικός Koenig. Παλιότερα, είχε ερωτευτεί έναν παλαιό αξιωματικό της φρουράς, που είχε παραιτηθεί για να ασχοληθεί με τη Φυσική, τον Δούκα του Ρισελιέ, ο οποίος την ενθάρρυνε στη μελέτη και της συνέστησε, μάλιστα, τους κορυφαίους δασκάλους. Όταν εκείνος αναχώρησε το 1730 για μια επιστημονική αποστολή στον πόλο, η Σατλέ πληγώθηκε, αλλά έμεινε ελεύθερη.
Η γνωριμία της με τον Βολταίρο, ο οποίος τη γνώριζε από παιδί συχνάζοντας στο σπίτι της οικογένειάς της και σε δεξιώσεις, επέφερε σημαντικές αλλαγές στη ζωή της. Γνωρίστηκαν μια βραδιά του 1733 στην Όπερα, κι αργότερα ήρθαν πιο κοντά στους γάμους του Δούκα του Ρισελιέ, του πρώην εραστή της. Σύντομα διαπίστωσαν πως σκέφτονταν με παρόμοιο τρόπο, ερωτεύτηκαν και δημιούργησαν σχέση. Ο Βολταίρος ήταν πάλι κυνηγημένος από το γαλλικό καθεστώς κι εκείνη τον έκρυψε στον πύργο της στο Cirey, όπου της μετέφερε τις γνώσεις του από την εξορία του στην Αγγλία και πιο συγκεκριμένα τις θεωρίες του Νεύτωνα. Εκείνη δεν συμφωνούσε με τον συλλογισμό του Νεύτωνα πως η ενέργεια χάνεται και πως ο παντοδύναμος την αναπληρώνει σαν κάποιος που κουρντίζει συνεχώς το μηχανοκίνητο ρολόι του σύμπαντος. Ο Βολταίρος αναγνώρισε το θάρρος της να αμφισβητήσει με το «ιερό τέρας» των μαθηματικών, αναγνωρίζοντας την εκπληκτική δύναμη, προσπάθεια και προσήλωση στις μελέτες της και μάλιστα όντας γυναίκα.
Μαζί μοιράζονταν βαθιά τα ενδιαφέροντα για τη πολιτική μεταρρύθμιση και κυρίως μοιράζονταν τη κλίση για τη προαγωγή της επιστήμης. Ο σύζυγός της είχε έναν εγκαταλελειμμένο πύργο στο Cirey-sur-Blaise, στη NA Γαλλία, τον οποίο παραχώρησε στη Σατλέ ως χώρο μελέτης και έρευνας. Εκείνη, μαζί με τον Βολταίρο, προχώρησε στην ανακαίνισή του, την ίδια εποχή που αποφάσισε να αλλάξει την ορθογραφία του ονόματός της, μετατρέποντας το επώνυμο "Chastellet" σε "Chatelet".
Η ανακαίνιση του πύργου διήρκεσε δυο χρόνια και πραγματοποιήθηκε κυρίως με έξοδα του ενθουσιασμένου φιλοσόφου. Ήταν πολύ ευχάριστος στην όψη, διαθέτοντας εκπληκτική θέα και θαυμάσιους κήπους. Οι δυο ερωτευμένοι μελετητές εγκαταστάθηκαν εκεί. Η Σατλέ είχε δικό της επαγγελματικό εργαστήριο, υπήρχε μια προσωπική πτέρυγα για τον Βολταίρο, καθώς και ένας διακριτικός διάδρομος που συνέδεε την κρεβατοκάμαρά του με τη δική της. Οι περιστασιακοί επισκέπτες από τις Βερσαλλίες, έβλεπαν μιαν όμορφη γυναίκα να μένει πρόθυμα μέσα, δουλεύοντας στο γραφείο της μέχρι αργά το απόγευμα, με είκοσι κεριά γύρω από σωρούς υπολογισμών και μεταφράσεων. Ο προηγμένος επιστημονικός εξοπλισμός είχε τοποθετηθεί στη μεγάλη αίθουσα. Δημιούργησα μια μεγάλη επιστημονική βιβλιοθήκη κι ένα επιστημονικό εργαστήριο με τον πιο σύγχρονο εξοπλισμό της Ευρώπης.
Όταν τους επισκέφτηκε ο Henault, έγραψε χαρακτηριστικά:
Ο Βολταίρος ερχόταν στο γραφείο της, όχι μόνο γιατί ήθελε να κουβεντιάσουν για τον έρωτά τους, αλλά και για να αντιπαραβάλει τα λατινικά κείμενα του Νεύτωνα με κάποια από τα πιο πρόσφατα σχόλια των Ολλανδών. Μερικές φορές η Ντι Σατλέ πλησίασε πολύ στο να κάνει το αρχικό άλμα προς τις μελλοντικές ανακαλύψεις. Εκτέλεσε μια παραλλαγή του πειράματος του Λαβουαζιέ με τη σκουριά και αν οι κλίμακες που ήταν σε θέση να επεξεργαστεί μηχανικά ήταν ελάχιστα πιο ακριβείς, ίσως να ήταν εκείνη που θα είχε ανακαλύψει πρώτη το νόμο της διατήρησης της μάζας πριν ακόμη γεννηθεί ο Λαβουαζιέ.
Το 1737 ο Βολταίρος υπέβαλε μια εργασία στη Γαλλική Ακαδημία Τεχνών, για το βραβείο εκείνης της χρονιάς, ενώ το ίδιο έκανε και η Σατλέ κρυφά. Το βραβείο κέρδισε τελικά ο Όιλερ. Οι επιστήμονες που επισκέπτονταν τον πύργο της, όπως ο Κένιχ κι ο Μπερνούλι, έμεναν συχνά επί εβδομάδες ή και μήνες. Ο Βολταίρος ήταν ευχαριστημένος που η εύθραυστη, νευτώνεια επιστήμη κέρδιζε έδαφος μέσω των προσπαθειών τους, αλλά εκείνη ήταν η αληθινή ερευνήτρια του φυσικού κόσμου κι εκείνη που αποφάσισε πως υπήρχε ένα βασικό ερώτημα στην έρευνα του οποίου έπρεπε να στραφεί, σχετικά με τη φύση της ενέργειας.
Η επιστημονική κοινότητα ήταν διχασμένη, καθώς η αγγλόφωνη υποστήριζε τον Νεύτωνα και η γερμανόφωνη τον Λάιμπνιτς, ωστόσο η ντι Σατλέ από τη Γαλλία έδωσε την τελική απάντηση:"Νεύτωνα κάνεις λάθος. Η ενέργεια εξαρτάται από το τετράγωνο της ταχύτητας. Ο Θεός χρειάστηκε στην αρχή αλλά όχι και στη συνέχεια"!Στον πύργο της σχεδίασε και πραγματοποίησε το πείραμα που αποδείκνυε τη θέση της. Το τετράγωνό της ταχύτητας θα εμφανιζόταν και στην διάσημη εξίσωση του Αϊνστάιν πολλές εκατονταετίες μετά. Μετά την ανακάλυψή της ταξίδευσε με τον Βολταίρο, διασκεδάζοντας και συνεχίζοντας να κάνει υπολογισμούς, μεταφράζοντας, γράφοντας και παράλληλα σκανδαλίζοντας το Παρίσι με τη συμπεριφορά της.
Η Σατλέ εξοικειώθηκε με τη θεωρία του Λάιμπνιτς για τον τύπο της κινητικής ενέργειας και προσπάθησε να τον αποδείξει, καταλήγοντας τελικά στην πρώτη δημοσιευμένη εργασία της, που κυκλοφόρησε με τίτλο "Institutions De Physique" ("Όργανα Φυσικής") και γνώρισε μεγάλη επιτυχία. Επίσης μετέφρασε όλα τα γνωστά βιβλία του Νεύτωνα για τις βασικές αρχές των μαθηματικών στα γαλλικά, για πρώτη φορά, και προσέθεσε κι ένα δικό της βιβλίο με τίτλο "Algebraical Commentary" ("Αλγεβρικά Σχόλια"), βιβλίο δυσνόητο που λίγοι εκλεκτοί μαθηματικοί ήταν σε θέση να κατανοήσουν. Επίσης ανέλαβε να μεταφράσει το έργο του Mandeville "The Fable Of The Bees", στα γαλλικά, ένα παράξενο κείμενο ηθογραφικού χαρακτήρα. Δεν το μετέφρασε απλώς, παρέλειψε μερικά κομμάτια, προσέθεσε μερικά άλλα και μια εισαγωγή σχετικά με τη θέση της γυναίκας εκείνη την εποχή:
Η συμπεριφορά της οδήγησε σε προστριβές με τον πρώην δάσκαλο κι εραστή της Μωπέρτιους. Όταν το 1740 εξέδωσε μια εργασία που προσπάθησε να ενσωματώσει τις θεωρίες των, Καρτέσιου, Νεύτωνα και Λάιμπνιτς, δέχθηκε τα πυρά του πρώην δασκάλου της, του Κένιχ, ο οποίος τη μήνυσε θεωρώντας πως τον αντέγραψε, ανασκευάζοντας απλά και μόνο τα μαθήματα που της έκανε. Όταν το θέμα συζητήθηκε επίσημα, κανείς δεν υποστήριξε τη Σατλέ, παρά το γεγονός πως η εργασία της ήταν πρωτότυπη. Ο Μ. Kline έγραψε για την εργασία:
Το 1744 υπέβαλε στη Γαλλική Ακαδημία την εργασία της με τίτλο "Dissertation Sur La Nature Et La Propagation Du Feu" και αυτή τη φορά κέρδισε το βραβείο. Το 1745 ξεκίνησε ένα νέο φιλόδοξο πόνημα: τη μετάφραση από την 3η λατινική έκδοση του "Μathematica Ρrincipia Νaturalis Philosophiae" του Νεύτωνα, που είχε εκδοθεί το 1726 στο Λονδίνο από τον εκδότη H. Pemberton, υπό την επίβλεψη του ίδιου του συγγραφέα. Την επόμενη χρονιά εξασφάλισε την άδεια να το εκδώσει με βασιλικό προνόμιο. Στην εισαγωγή αυτού του βιβλίου που τελικά θα εκδοθεί οριστικά και πλήρες το 1759, ο Βολταίρος έγραψε:
Αυτή η δουλειά την απορρόφησε πάρα πολύ. Εν τω μεταξύ, η σχέση της με τον Βολταίρο τελείωσε. Έχει ερωτευτεί, από την Άνοιξη του 1748, ένα νεαρό αυλικό κι ελάσσονα ποιητή, ονόματι Marquis de Saint-Lambert, από τον οποίο έμεινε ξανά έγκυος, στα 43 της. Παρά την ηλικία της και τους φόβους πως δεν θα επιζούσε από τη γέννα, αποφάσισε να κρατήσει το παιδί. Προκειμένου να μην εκθέσει το σύζυγό της, όπως του είχε υποσχεθεί, συμβουλεύτηκε τον Βολταίρο με τον οποίο συνέχιζαν να είναι καλοί φίλοι. Εκείνος της συνέστησε να προσποιηθεί πως το παιδί είναι του άντρα της, όπως και συνέβη. Η Σατλέ συνέχισε να εργάζεται, ακόμα πιο εντατικά και με προγραμματισμό, εγκαταλείποντας τελείως τη κοσμική ζωή, με εξαίρεση την σπάνια υποδοχή λίγων φίλων.
Τη 1η Σεπτέμβρη του 1749, παρέδωσε το έργο της που δεν ήταν απλά μια μετάφραση του «Principia» του Νεύτωνα, αλλά περιλάμβανε και δικές της σημειώσεις, συμπεράσματα και διευκρινίσεις της συχνά δυσνόητης γραφής του Νεύτωνα όπως και παραδείγματα πειραμάτων που αποδείκνυαν το κείμενο. Ήταν ένα μνημειώδες έργο που μόνο κάποιος με πλήρη και βαθιά γνώση τόσο των μαθηματικών όσο και της σύγχρονης φυσικής μπορούσε έστω και να διανοηθεί και η Σατλέ το έφερε σε πέρας. Η μοντέρνα της γραφή και το ξεκάθαρο ύφος της σύντομα οδήγησαν τους επιστήμονες της της Γαλλίας να κατανοήσουν και να επεκτείνουν τις ιδέες του Νεύτωνα.
Τρεις μέρες μετά την ολοκλήρωση του έργου της γέννησε ένα κορίτσι. Το παιδί πέθανε μετά από πέντε ημέρες, ενώ η ίδια καταπονήθηκε σημαντικά από τη γέννα. Σε συνδυασμό με μια μόλυνση, κατέπεσε με ψηλό πυρετό κι έτσι, δέκα μέρες μετά τη γέννα πέθανε παρουσία του συζύγου της, του Βολταίρου και του νεαρού μαρκήσιου. Η Γαλλία είχε κερδίσει τη μοναδική ακόμα και μέχρι σήμερα μετάφραση της Principia στα γαλλικά, (ανατυπώθηκε το 1966), χάνοντας μια πάρα πολύ σπουδαία γυναίκα και επιστήμονα. Μια γυναίκα που ντύθηκε άντρας για να μπει στους επιστημονικούς κύκλους. Ντύθηκε άντρας για να μπορεί να συναναστρέφεται τους διανοούμενους της εποχής. Ντυνόταν άντρας κι αργότερα, όταν είχε γίνει γνωστή, για να προκαλεί τα ήθη της εποχής.
Η Εμιλί ντυ Σατλέ, αν και υπήρξε ένα από τα επιστημονικά μυαλά της Γαλλίας, σταδικά ξεχάστηκε ή έμεινε γνωστή μόνο ως ερωμένη του Βολταίρου. Μόνο πρόσφατα το έργο της και η συνεισφοά της έχουν αρχίσει να ξαναέρχονται στην επιφάνεια. Στη ζωή της προβληματίστηκε πολύ για τα εμπόδια που αντιμετώπιζαν οι γυναίκες που επιθυμούσαν να μορφωθούν καθώς και για τις προκαταλήψεις σε βάρος τους και είχε γράψει:
«Αν ήμουν βασιλιάς θα άλλαζα μια αδικία που περιορίζει την μισή ανθρωπότητα. Θα επέτρεπα στις γυναίκες να συμμετέχουν σε όλα τα ανθρώπινα δικαιώματα και κυρίως σε εκείνα του πνεύματος.»

</doc>
<doc id="50359" url="https://el.wikipedia.org/wiki?curid=50359" title="Μιχαήλ Γ'">
Μιχαήλ Γ'



</doc>
<doc id="50360" url="https://el.wikipedia.org/wiki?curid=50360" title="Βασίλειος Α'">
Βασίλειος Α'



</doc>
<doc id="50361" url="https://el.wikipedia.org/wiki?curid=50361" title="Δυναστεία του Αμόριου">
Δυναστεία του Αμόριου



</doc>
<doc id="50362" url="https://el.wikipedia.org/wiki?curid=50362" title="Φάρος ομίχλης">
Φάρος ομίχλης

Ως Φάροι ομίχλης (fog detector lights, fog. detr Lt) χαρακτηρίζονται ειδικοί φάροι (μηχανές) που εγκαθίστανται στις συνήθεις Φαροικίες και χρησιμεύουν για την αυτόματη αποκάλυψη ύπαρξης ομίχλης, τόσο κατά την ημέρα όσο και κατά την νύκτα.
Οι Φάροι αυτού του είδους εκπέμπουν ισχυρά υποκύανο λευκή αναλαμπή με την οποία «σαρώνουν» ορισμένο τομέα του ορίζοντα διάρκειας περίπου ενός δευτερολέπτου. Όταν η δέσμη της σάρωσης αυτοφωτίζεται (δηλαδή γίνεται αντιληπτή και από άλλες κατευθύνσεις) τότε υφίσταται ομίχλη και ενεργοποιείται το υφιστάμενο σύστημα εκπομπής των ηχητικών σημάτων ομίχλης.

</doc>
<doc id="50363" url="https://el.wikipedia.org/wiki?curid=50363" title="Μακεδονική δυναστεία">
Μακεδονική δυναστεία



</doc>
<doc id="50369" url="https://el.wikipedia.org/wiki?curid=50369" title="Κάστρο Χώρας Κυθήρων">
Κάστρο Χώρας Κυθήρων

Το Κάστρο Χώρας Κυθήρων είναι χτισμένο σε μεγάλη υπερυψωμένη έκταση στη Χώρα των Κυθήρων, με θέα στο νότο. Διατηρείται σε αρκετά καλή κατάσταση και αποτελεί σημαντικό τουριστικό αξιοθέατο.
Το σημερινό κάστρο χτίστηκε από τους Ενετούς τον 16ο αιώνα, αν και σύμφωνα με διάφορες πηγές κάποιο βυζαντινό φρούριο υπήρχε στο ίδιο σημείο από τον 13ο αιώνα. Κατά την ενετοκρατία η Χώρα αναπτύχθηκε αρκετά και ο οικισμός απλώθηκε στις περιοχές γύρω από το κάστρο. Τόσο μέσα όσο και γύρω από το κάστρο υπάρχει ένας μεγάλος αριθμός ναών οι οποίοι σήμερα προστατεύονται αφού πολλοί από αυτούς χρονολογούνται ήδη από τον 15ο αιώνα. Στο εσωτερικό του δεσπόζει ο ναός της Παναγίας της Μυρτιδιώτισσας που θεωρείται η προστάτιδα του νησιού. Ο ναός αυτός ήταν καθολικός μέχρι το 1806. Πιο δίπλα βρίσκεται και το Παλάτι των Προβλεπτών στο οποίο σήμερα στεγάζεται το Ιστορικό Αρχείο Κυθήρων που περιέχει έγγραφα από το 1560.

</doc>
<doc id="50370" url="https://el.wikipedia.org/wiki?curid=50370" title="Πατριάρχης Στέφανος Α΄">
Πατριάρχης Στέφανος Α΄

Ο Στέφανος Α΄ (Νοέμβριος 867 - 18 Μαΐου 893) ήταν Οικουμενικός Πατριάρχης Κωνσταντινουπόλεως από το 886 έως το 893.
Ήταν αδελφός του αυτοκράτορα Λέοντος ΣΤ΄ του Σοφού και γιος της Ευδοκίας Ιγγερίνης και, επισήμως, του αυτοκράτορα Βασιλείου Α΄. Καθώς όμως η μητέρα του ήταν ερωμένη του αυτοκράτορα Μιχαήλ Γ΄, είναι πολύ πιθανόν αυτός να είναι ο πραγματικός του πατέρας (όπως και του αδελφού του Λέοντα).
Γεννήθηκε το 867. Ευνουχίστηκε από τον Βασίλειο Α΄ και από μικρός κατευθύνθηκε προς εκκλησιαστική σταδιοδρομία. Ήταν μαθητής του Πατριάρχη Φώτιου. Ήταν Μητροπολίτης Καισαρείας όταν τον διαδέχτηκε το 886, σε ηλικία 19 ετών, κατ' επιλογή του Αυτοκράτορα αδελφού του. 
Ήταν άνθρωπος βαθιά ευσεβής. Ως Πατριάρχης συμμετείχε στην ανακομιδή των λειψάνων του Μιχαήλ Γ΄ στο Ναό των Αγίων Αποστόλων από τον Λέοντα ΣΤ'. Αναφέρεται ότι όταν αρρώστησε βαριά εξαιτίας της ασκητικής του ζωής, θεραπεύτηκε χρησιμοποιώντας το αγίασμα της Ζωοδόχου Πηγής της Μπαλουκλιώτισσας. Κατόπιν αυτού, σε ένδειξη ευγνωμοσύνης, έντυσε την Ιερά Τράπεζα του Ναού αυτού με τα άμφιά του. Χρησιμοποίησε τις βασιλικές συγγενικές του σχέσεις για τη βοήθεια των φτωχών. Πέθανε το Μάιο του 893 σε ηλικία 26 ετών.
Η Ορθόδοξη Εκκλησία τον ανακήρυξε άγιο και τιμά τη μνήμη του στις 18 Μαΐου.

</doc>
<doc id="50377" url="https://el.wikipedia.org/wiki?curid=50377" title="Αργαλειός">
Αργαλειός

Ο αργαλειός είναι χειροκίνητη μηχανή ύφανσης, συνηθέστερη σε παλαιότερες εποχές. Χρησιμοποιήθηκε ευρύτατα κατά την προβιομηχανική εποχή και αργότερα κυρίως στις αγροτικές περιοχές, στην οικιακή οικονομία των οποίων διαδραμάτισε βασικό ρόλο, καθώς αποτελούσε το κύριο μέσο ύφανσης και κλωστοϋφαντουργίας. Μετά τη βιομηχανική επανάσταση ο κλασικός, ξύλινος, κινούμενος με μυϊκή ενέργεια αργαλειός αντικαταστάθηκε από το μηχανικό αργαλειό. Σήμερα έχει σχεδόν καταργηθεί, καθώς η διαδικασία της ύφανσης έχει μηχανοποιηθεί και στη θέση του αργαλειού χρησιμοποιείται η υφαντική μηχανή. Ο ξύλινος αργαλειός απαντάται σήμερα μόνο σε ελάχιστα σπίτια απομακρυσμένων περιοχών και σε μουσεία λαϊκής τέχνης. Στην κυπριακή διάλεκτο ονομάζεται βούφα.
Περιγραφή.
Ήταν μια απλή κατασκευή από ξύλο με τη μορφή χονδρών σανίδων ή ορθογώνιας διατομής μακρόστενων καδρονιών. Πάνω σε ένα κυλινδρικό εξάρτημά του τύλιγαν την κόκκινη κλωστή που χρησιμοποιούσαν ως βάση για την ύφανση και την ονόμαζαν στημόνι. Όλες αυτές οι κλωστές απλώνονταν από τον κύλινδρο σε δεκάδες παράλληλα ζεύγη προς έναν άλλο κύλινδρο, ίδιο με τον προηγούμενο, που βρισκόταν στο αντίθετο μέρος του αργαλειού, εμπρός από τη θέση του ατόμου που τον χειριζόταν. Όλα τα παράλληλα ζεύγη του στημονιού περνούσαν μέσα από δύο χτένια που βρίσκονταν το ένα εμπρός από το άλλο και πιο συγκεκριμένα, οι μισές περνούσαν μέσα από το ένα και οι άλλες μισές μέσα από το άλλο. Έτσι πατώντας ένα μοχλό, τα χτένια μετακινούνταν το ένα προς τα πάνω και το άλλο προς τα κάτω δίνοντας τη δυνατότητα ανάμεσα από τις κλωστές (στημόνι) να περάσουν τις μάλλινες χοντρές, κλωστές που θα γίνονταν κουβέρτες ή στρωσίδια. 
Μετά από τα δύο αυτά χτένια, το στημόνι περνούσε μάσα από ένα άλλο σκληρό και δυνατό χτένι που οι άκρες του κρέμονταν με δύο λεπτές σανίδες από το πάνω μέρος της κατασκευής, παρέχοντάς του τη δυνατότητα να μπορεί να κινείται όλο το χτένι παράλληλα με τις κλωστές του στημονιού ακολουθώντας τη φορά του. Κάθε φορά που περνούσαν τη μάλλινη κλωστή, με αυτό το σκληρό χτένι χτυπούσαν, κινώντας το μπρος-πίσω με δύναμη, τη μάλλινη κλωστή να πάει πολύ κοντά στην προηγούμενη που είχαν περάσει. Αυτό το χτύπημα ήταν το χαρακτηριστικό χτύπημα του αργαλειού που έχει εμπνεύσει και λαϊκούς ή δημοτικούς δημιουργούς. Για να γίνει μια κουβέρτα ή ένα όποιο αποτέλεσμα χρειαζόταν πολλές ώρες δουλειάς.
Το Στήσιμο του Αργαλειού.
Ο αργαλειός αποτελείται από πολλά εξαρτήματα. Όταν συναρμολογηθούν και τοποθετηθεί το στημόνι, έχει στηθεί ο αργαλειός και είναι έτοιμος για την ύφανση του υφαδιού.

</doc>
<doc id="50383" url="https://el.wikipedia.org/wiki?curid=50383" title="Λοστρόμος">
Λοστρόμος



</doc>
<doc id="50386" url="https://el.wikipedia.org/wiki?curid=50386" title="Παλέρμο (αποσαφήνιση)">
Παλέρμο (αποσαφήνιση)

Το Παλέρμο είναι η πρωτεύουσα και μεγαλύτερη πόλη της Σικελίας στην Ιταλία.
Η ονομασία Παλέρμο μπορεί επίσης να αναφέρεται στα ακόλουθα:

</doc>
<doc id="50391" url="https://el.wikipedia.org/wiki?curid=50391" title="Κρατικός Αερολιμένας Καβάλας «Μέγας Αλέξανδρος»">
Κρατικός Αερολιμένας Καβάλας «Μέγας Αλέξανδρος»

Ο Κρατικός Αερολιμένας Καβάλας «Μέγας Αλέξανδρος» (συντομογραφίες IATA: KVA, ICAO: LGKV ΥΠΑ: ΚΑΚΒΑ) είναι εγκατεστημένος στην ευρύτερη περιοχή της κοινότητας Αγιάσματος  (3 χλμ από τον οικισμό Αγιάσματος) του δήμου Νέστου και είναι ανατολικά της Καβάλας κοντά στην Χρυσούπολη και σε απόσταση 30χλμ από την Καβάλα και 12χλμ από την Χρυσούπολη. 
Ο Αερολιμένας Καβάλας άρχισε να λειτουργεί το 1952 στις εγκαταστάσεις της Πολεμικής Αεροπορίας κοντά στο χωριό Αμυγδαλεώνας, μέχρι την 12η Οκτωβρίου 1981 που μεταφέρθηκε στην θέση που λειτουργεί μέχρι σήμερα. Από την έναρξη της λειτουργίας του λειτούργησε σαν Αερολιμένας Εσωτερικών Συγκοινωνιών, μέχρι τις 16 Δεκεμβρίου 1987 που εντάχθηκε στους Διεθνείς Αερολιμένες της χώρας. Λειτουργεί σε επίπεδο Διεύθυνσης Δημόσιας Υπηρεσίας.
Το 1992 με υπουργική απόφαση καθορίστηκε η επίσημη ονομασία του σε Κρατικός Αερολιμένας Καβάλας «Μέγας Αλέξανδρος». Την ίδια χρονιά ξεκίνησαν εργασίες επέκτασης του κτιρίου του αεροσταθμού, ενώ νέες εργασίες επέκτασης ξεκίνησαν το 1998 και σήμερα ο αερολιμένας Καβάλας λειτουργεί ως ενιαίο αναβαθμισμένο σύνολο παλαιών και νέων εγκαταστάσεων, περιέχοντας όλα τα σύγχρονα μέσα για την εξυπηρέτηση των αεροπορικών εταιρειών και του επιβατικού κοινού. Στον κύριο χώρο του αεροδρομίου λειτουργεί αναψυκτήριο, Γραφεία ενοικιάσεως αυτοκινήτων και παρέχεται δωρεάν ασύρματη σύνδεση στο Διαδίκτυο.
Προορισμοί.
Οι προορισμοί που εξυπηρετούνται από το αεροδρόμιο της Καβάλας είναι οι εξής:
Εγκαταλελειμμένο αεροσκάφος.
Το Boeing 737 ανήκε αρχικά στη British Airways, ενώ αργότερα περιήλθε στην ιδιοκτησία της Kuwait Airways και πραγματοποιούσε επί σειρά ετών απευθείας πτήσεις από την Ευρώπη στην Αμερική (κατά κύριο λόγο στις ΗΠΑ), έχοντας μεγάλη αυτονομία καυσίμου χωρίς να χρειάζεται ανεφοδιασμό σε κάποιο αεροδρόμιο της «Γηραιάς Ηπείρου». Μετά την κατάρρευση των «Δίδυμων Πύργων», πολλές αεροπορικές εταιρείες μείωσαν το μεταφορικό τους έργο προς την άλλη πλευρά του Ατλαντικού. Έτσι, η Kuwait Airways αναγκάστηκε να αφήσει το συγκεκριμένο αεροσκάφος στο αεροδρόμιο της Χρυσούπολης, χρησιμοποιώντας το ως χώρο στάθμευσης, πληρώνοντας ένα συμβολικό ενοίκιο για το πάρκινγκ.
Με τα χρόνια, το συγκεκριμένο Boeing 737 κατάντησε «κουφάρι», αφού δεν έχει πλέον πτητική ικανότητα, ενώ για ένα χρέος προς το ελληνικό δημόσιο από την αεροπορική εταιρεία του Κουβέιτ, το αεροσκάφος κατασχέθηκε πέρασε στην κυριότητα του Υπουργείου Οικονομικών. Έκτοτε, έγιναν αρκετοί πλειοδοτικοί διαγωνισμοί, όμως ουσιαστικό ενδιαφέρον για το αεροσκάφος δεν υπήρξε, το οποίο πλέον είτε θα αξιοποιηθεί για χρήση ανταλλακτικών είτε με έναν διαφορετικό τρόπο, πρωτόγνωρο μεν για τα ελληνικά δεδομένα, αλλά σύνηθες για πολλές χώρες του εξωτερικού.
Σχολή εκπαίδευσης πιλότων.
Στον Αερολιμένα εγκαταστάθηκε και λειτουργεί από την 1η Ιουλίου 2006 η σχολή εκπαίδευσης πιλότων αεροσκαφών Egnatia Aviation.

</doc>
<doc id="50394" url="https://el.wikipedia.org/wiki?curid=50394" title="Real Comics">
Real Comics

Το Real Comics είναι ελληνικό περιοδικό κόμικς που εκδίδεται από την εταιρεία Ψυχής τα Λαμπυρίσματα.
Το «Real Comics» είναι ένα περιοδικό ανθολογίας με διάφορες ιστορίες που δημοσιεύονται είτε σε συνέχειες είτε αυτοτελείς. Χαρακτηριστικό της έκδοσης είναι ότι αντίθετα με άλλα παρόμοια περιοδικά περιέχει ιστορίες αποκλειστικά ελλήνων δημιουργών και όχι μεταφράσεις ξένων. Η κυκλοφορία του ξεκίνησε τον Μάρτιο του 2006 και οι σελίδες του είναι ασπρόμαυρες. Υπεύθυνος της ύλης του είναι ο συγγραφέας του Ύψιλον, Βασίλης Χειλάς.
Το «Real Comics» στοχεύοντας στην ανάδειξη νέων ελλήνων δημιουργών κόμικς διοργανώνει ανά εξάμηνο διαγωνισμούς κόμικς τόσο στον τομέα του σχεδίου όσο και σε αυτόν του σεναρίου.

</doc>
<doc id="50398" url="https://el.wikipedia.org/wiki?curid=50398" title="Φασισμός">
Φασισμός

Ο φασισμός είναι ριζοσπαστική ακροδεξιά υπερεθνικιστική ιδεολογία και πολιτική πρακτική που έχει ως στόχο να θέσει το έθνος, το οποίο ορίζει βάσει αποκλειστικών βιολογικών, πολιτισμικών και ιστορικών όρων, υπεράνω κάθε άλλης αξίας και να δημιουργήσει μια κινητοποιημένη εθνική κοινότητα. Πρόκειται για εθνικιστική και φυλετική πολιτική ιδεολογία που πρωτοεμφανίζεται στην Ιταλία του Μουσολίνι και αναπτύχθηκε από τους Γερμανούς ναζιστές και άλλους, η οποία προτείνει έναν ολοκληρωτικό τρόπο διακυβέρνησης, από έναν συγκεκριμένο Αρχηγό. Αυτός είναι που θα συνενώσει όλες τις τάξεις  σε ένα Έθνος, που μάλιστα είναι το ανώτερο έθνος και έχει προορισμό να κυριαρχήσει στα άλλα, «κατώτερα» έθνη και φυλές.
Σήμερα οι όροι «φασισμός» και «φασίστας» χρησιμοποιούνται, μεταφορικά, στην καθημερινή γλώσσα για να δηλώσουν την αυταρχικότητα και τον δεσποτισμό, την αυθαιρεσία, την εξουσιαστική, βίαιη και αντιδημοκρατική συμπεριφορά.
Κύρια χαρακτηριστικά του ιταλικού Φασισμού.
Εθνικισμός.
Ο Ιταλικός φασισμός είχε τις ρίζες του στον Ιταλικό εθνικισμό και τον επαναστατικό συνδικαλισμό του Ζωρζ Σορέλ που τελικά εξελίχθηκε σε Εθνικό συνδικαλισμό στην Ιταλία. Οι περισσότεροι Ιταλοί επαναστάτες συνδικαλιστές ηγέτες δεν ήταν μόνο "ιδρυτές του φασιστικού κινήματος", αλλά αργότερα κατέλαβαν βασικές θέσεις στη ηγεσία του Μουσολίνι. Επιδίωκαν να αποκαταστήσουν και να επεκτείνουν τα Ιταλικά εδάφη, τα οποία οι Ιταλοί Φασιστές έκριναν αναγκαία για το έθνος διεκδικώντας την ανωτερότητα και τη δύναμή του για να αποφύγει να υποχωρήσει σε φθορά. Οι Ιταλοί Φασιστές ισχυρίστηκαν ότι η σύγχρονη Ιταλία είναι ο κληρονόμος της αρχαίας Ρώμης και της κληρονομιάς της και υποστήριξε ιστορικά τη δημιουργία μιας Ιταλικής αυτοκρατορίας για την παροχή ζωτικού χώρου για τον αποικισμό Ιταλών εποίκων και για τον έλεγχο της Μεσογείου. 
Ο ιταλικός φασισμός αντιτίθεται στον φιλελευθερισμό, αλλά όχι στην αναζήτηση μιας αντιδραστικής αποκατάστασης του προ-γαλλικού επαναστατικού κόσμου, την οποία θεωρούσε ελάττωμα, καθώς είχε μια προοδευτική κατεύθυνση. Ήταν αντίθετος στον μαρξιστικό σοσιαλισμό λόγω της τυπικής αντίθεσής του στον εθνικισμό, αλλά αντιτάχθηκε επίσης στον αντιδραστικό συντηρητισμό που ανέπτυξε ο Ζοζέφ ντε Μαιστρ. Πιστεύει ότι η επιτυχία του Ιταλικού εθνικισμού απαιτούσε σεβασμό στην Παράδοση και σαφή αίσθηση του κοινού παρελθόντος μεταξύ του Ιταλικού λαού, παράλληλα με τη δέσμευση για μια εκσυγχρονισμένη Ιταλία.
Ο ιταλικός φασισμός βασίζεται στον Ιταλικό εθνικισμό και συγκεκριμένα επιδιώκει να ολοκληρώσει αυτό που θεωρεί ως το ατελές έργο του "Risorgimento" με την ενσωμάτωση της "Italia Irredenta" ("unredeemed Italy") στην πολιτεία της Ιταλίας. Το Εθνικό Φασιστικό Κόμμα που ίδρυσε το 1921 δήλωσε ότι το κόμμα έπρεπε να υπηρετεί ως «επαναστατική πολιτοφυλακή στην υπηρεσία του έθνους», ακολουθώντας μια πολιτική βασισμένη σε τρεις αρχές: τάξη, πειθαρχία, ιεραρχία».
Κορπορατισμός.
Το διακριτικό χαρακτηριστικό του φασισμού είναι η ιδέα του κορπορατισμού, την οποία ο Μουσολίνι διακήρυξε πως είναι ο "Τρίτος Δρόμος" μεταξύ του καπιταλισμού και σοσιαλισμού. Αυτού του είδους η σκέψη υιοθετήθηκε από τον Όσβαλντ Μόσλι στη Μεγάλη Βρετανία και τον Περόν στην Αργεντινή. Ο κορπορατισμός αντιτίθεται στην ελεύθερη αγορά και στην απεριόριστη επιδίωξη κέρδους από τα άτομα, ενώ βασίζεται σε συγκεκριμένη γραμμή που θέτει τους επιχειρηματίες και το εργατικό δυναμικό συνδεδεμένους στενά μαζί σε ένα οργανικό και πνευματικά ενοποιημένο σύνολο. Ως μορφή οικονομίας χαρακτηρίζεται από την επέκταση του άμεσου πολιτικού και παρεμβατικού σχεδιασμού και ελέγχου πάνω στη βιομηχανία και την οργανωμένη εργατική τάξη για το κοινό συμφέρον. Ο φασισμός αρνείται την πάλη των τάξεων.
Είναι βάσιμη η αντίληψη που θεωρεί ότι τόσο ο φασισμός των Ιταλών φασιστών όσο και ο ναζισμός των Γερμανών εθνικοσοσιαλιστών λειτούργησαν σταθεροποιώντας της κυριαρχία του καπιταλισμού και της αστικής τάξης των χωρών αυτών. Συνέτριψαν τις εργατικές συλλογικότητες των χωρών του (σωματεία, συνδικάτα, κόμματα), κατέστειλαν με ωμή βία τις απεργίες των εργαζομένων των χωρών αυτών και τελικά αποκατέστησαν την τάξη υπέρ της καπιταλιστικής κυριαρχίας.
Ετυμολογία.
Ο ελληνικός όρος 'φασισμός" προέρχεται από την ιταλική λέξη "fascismo" που ετυμολογείται από την λατινική «fasces» (φάσκες, ενικός: fascis, ιταλικά fascio :φάσο) που ονομάζονταν συγκεκριμένο αρχαίο ρωμαϊκό έμβλημα εξουσίας, που απεικόνιζε «ράβδους δεμένες γύρω από έναν πέλεκυ». Η λέξη παραπέμπει στους «littores» (λιτόρες) που ήταν είδος ομάδων σωματοφυλάκων των γερουσιαστών της αρχαίας Ρώμης οι οποίοι διακρίνονταν από μια ράβδο που κρατούσαν και η οποία ήταν το σύμβολο της εξουσίας τους. Οι fasces ήταν σύμβολο της εξουσίας των δικαστών στην αρχαία Ρώμη και συμβόλιζαν την «ισχύν εν τη ενώσει»: μια μόνο ράβδος σπάζει εύκολα, ενώ μια δέσμη πολύ δύσκολα. Οι ράβδοι ήταν δεμένες γύρω από έναν διπλό πέλεκυ που έγινε το σύμβολο του φασισμού.
Ορισμοί.
Είναι μακρόχρονη η αντιπαράθεση ιστορικών, πολιτικών επιστημόνων και άλλων μελετητών για την ακριβή φύση του φασισμού. Κάθε αντίληψη περί του φασισμού είναι διαφορετική, αφήνοντας τους ορισμούς είτε πολύ διευρυμένους είτε πολύ περιορισμένους.
Ο συνήθης ορισμός του φασισμού εστιάζει σε τρείς έννοιες: (α) τις "φασιστικές αρνήσεις" του "αντι-φιλελευθερισμού, του αντι-κομμουνισμού και του αντι-συντηρητισμού, (β) τους εθνικιστικούς και αυταρχικούς στόχους της δημιουργίας μιας ελεγχόμενης οικονομίας και του μετασχηματισμού των κοινωνικών σχέσεων μέσα σε μια μοντέρνα, αυτο-προσδιοριζόμενη κουλτούρα, και (γ) την πολιτική αισθητική του ρομαντικού συμβολισμού, της μαζικής κινητοποίησης, της θετικής οπτικής της βίας και της προώθησης της αρρενωπότητας, της νεότητας και της χαρισματικής ηγεσίας.
Σύμφωνα με πολλούς μελετητές, ο φασισμός - ειδικά όταν είναι στην εξουσία - ιστορικά επιτέθηκε κατά του κομμουνισμού, του συντηρητισμού και του κοινοβουλευτικού φιλελευθερισμού, βρίσκοντας υποστήριξη κυρίως από την άκρα δεξιά.
Ο Ρότζερ Γκρίφιν (Roger Griffin) περιγράφει τον φασισμό ως ένα "είδος πολιτικής ιδεολογίας της οποίας ο μυθικός πυρήνας στις διάφορες παραλλαγές του είναι ο παλιγγενετικής μορφής λαϊκιστικός υπερ-εθνικισμός". Ο Γκρίφιν περιγράφει την ιδεολογία ως αποτελούμενη από τρία βασικά συστατικά: (α) τον μύθο της αναγέννησης, (β) τον λαϊκιστικός υπερ-εθνικισμό και (γ) τον μύθο της παρακμής. Ο φασισμός, κατ' αυτόν είναι ένας "μια γνήσια επαναστατική, δια-ταξική μορφή αντι-φιλελεύθερου, και σε τελευταία ανάλυση, αντι-συντηρητικού εθνικισμού", δομημένου πάνω σε ένα σύνθετο πλέγμα θεωρητικών και πολιτισμικών επιρροών. Υπάρχει μια διακριτή μεσο-πολεμική περίοδος στην οποία ο φασισμός εκδηλώνεται ως πολιτική ενός κόμματος οδηγούμενου μεν από μία ελίτ αλλά λαϊκιστικού και ενόπλου, αντιτιθέμενου στο σοσιαλισμό και τον φιλελευθερισμό και υποσχόμενου ριζοσπαστικές πολιτικές για να σώσει το έθνος από την παρακμή.
Ο Ρόμπερτ Πάξτον (Robert Paxton) θεωρεί ότι ο φασισμός είναι "μορφή πολιτικής συμπεριφοράς που χαρακτηρίζεται από την έμμονη προκατάληψη με την παρακμή της κοινωνίας, τον εξευτελισμό και τη θυματοποίηση, καθώς και από τις αντισταθμιστικές λατρείες της ενότητας, της ενέργειας, της καθαρότητας, όπου ένα μαζικό κόμμα αποφασισμένων εθνικιστών ακτιβιστών, εργαζόμενων σε ανήσυχη αλλά αποτελεσματική συνεργασία με παραδοσιακές ελίτ, εκαταλείπει τις δημοκρατικές ελευθερίες και επιδιώκει με λυτρωτική βία και χωρίς ηθικές και νομικές αναστολές τους στόχους της εσωτερικής κάθαρσης και της εξωτερικής επέκτασης".
Οι Ουμπέρτο Έκο, Kevin Passmore, John Weiss, Ian Adams, και Moyra Grant, αναφέρουν ως χαρακτηριστικό του φασισμού τον ρατσισμό (περιλαμβανομένου του αντισημιτισμού), φέρνοντας ως παράδειγμα τον γερμανικό εθνικοσοσιαλισμό. Άλλοι μελετητές δεν θεωρούν τον εθνικοσοσιαλισμό ως είδος φασισμού.
Ο Τζών Λούκατς (John Lukacs), Ούγγρο-αμερικανός ιστορικός που επέζησε του Ολοκαυτώματος, ισχυρίζεται ότι δεν υπάρχει μια γενική κατηγορία που λέγεται "φασισμός". Θεωρεί ότι ο εθνικοσοσιαλισμός και ο κομμουνισμός ουσιαστικά είναι εκδηλώσεις του λαϊκισμού και ότι κράτη όπως η Ναζιστική Γερμανία και η Φασιστική Ιταλία περισσότερο διαφέρουν παρά ομοιάζουν.
Στους "αναθεωρητές" ιστορικούς του ολοκληρωτισμού, ανήκει ο Έρνστ Νόλτε, ο οποίος εγκαινίασε μια νέα σχολή, αυτή της συγκριτικής μελέτης φασισμού, εθνικοσοσιαλισμού και σταλινισμού. Διατύπωσε την άποψη ότι ο χαρακτήρας και η ιδεολογία του ευρωπαϊκού φασισμού ήταν αντίδραση στον μοντερνισμό και όχι απλώς η διαστρεβλωτική έκφανση του εθνικισμού ή παράγωγο οικονομικών συνθηκών. Ο ίδιος θεωρεί ότι μεταξύ φασισμού (όπου περιλαμβάνει τον ναζισμό) και κομμουνισμού υπάρχει "αιτιώδης συνάφεια".
Πριν τον Μουσολίνι.
Ο όρος "φασιστικό κίνημα" εμφανίστηκε το 1915 στην εφημερίδα "Il Popolo", για να ορίσει μια πολιτική τάση, η οποία πρότεινε ριζοσπαστικές κοινωνικές και οικονομικές μεταρρυθμίσεις, την έμπρακτη βία και την υιοθέτηση της λεγόμενης «"πολιτικής της πλατείας"» (ιτ. "politica della piazza"), χάριν της προστασίας των ιταλικών εδαφικών αξιώσεων, ενώ παράλληλα εναντιωνόταν στον κλήρο, στον κοινοβουλευτισμό και τον μπολσεβικισμό. Οι πρώτες σημαντικές ομάδες φασιστών (με την κλασσική έννοια) σχηματίστηκαν το 1919 και ονομάστηκαν "fasci di combattimento", δηλαδή "ομάδες ή δέσμες μάχης"). Ενωρίτερα (Δεκ. 1914) οι Μουσολίνι, Anceste de Ambris, Angelo Olivetti κ.α. είχαν ιδρύσει την οργάνωση Fascio d'azione rivoluzionaria (Φάσιο Επαναστατικής Δράσης) στο Μιλάνο το οποίο προήλθε από το ελάχιστα προγενέστερο "Fascio Rivoluzionario d' Azione Internazionalista" (Επαναστατικό Φάσιο Διεθνιστικής Δράσης). Και οι δύο αυτές οργανώσεις είχαν στόχο να προωθήσουν την εμπλοκή της Ιταλίας στον Α' Παγκόσμιο Πόλεμο. Εκείνη την εποχή, το Σοσιαλιστικό Κόμμα της Ιταλίας (από το οποίο προήλθε και ο Μουσολίνι) είχε διχαστεί γύρω από το αν πρέπει η Ιταλία να συμμετάσχει στον Α' Παγκόσμιο Πόλεμο. Ο Μουσολίνι, όπως και άλλα μέλη του Κόμματος μεταξύ των οποίων και ο Αντόνιο Γκράμσι, ήταν υπέρ της "ενεργής και λειτουργικής ουδετερότητας", με τη λογική ότι η απόλυτη ουδετερότητα απειλούσε να μετατρέψει το προλεταριάτο σε αμέτοχους παρατηρητές της προελαύνουσας ιστορίας.
Γέννηση του φασισμού.
Ο φασισμός γεννήθηκε το 1919 μετά το τέλος του Πρώτου Παγκοσμίου Πολέμου στην Ιταλία, από τον Μπενίτο Μουσολίνι, χωρίς ακόμα να αποτελεί δόγμα ή να προσδιορίζει κάποιο συγκεκριμένο πρόγραμμα. Ο Μουσολίνι ίδρυσε την οργάνωση Fasci di Combattimento στο Μιλάνο στις 13 Μαρτίου 1919 και αρχικά, τα πρώτα λίγα μέλη ήταν πρώην στρατιώτες που ήταν δυσαρεστημένοι από την έκβαση του πολέμου. Το 1921 ιδρύθηκε το Εθνικό Φασιστικό Κόμμα και εκλέχθηκε στη Βουλή των Αντιπροσώπων. Αμέσως το επόμενο έτος επήλθε το χάος όταν φασιστικές ομάδες άρχισαν να καταλαμβάνουν διάφορα δημόσια κτήρια. Όταν οι αρχηγοί του σοσιαλιστικού κόμματος κήρυξαν απεργία, ο Μουσολίνι απαίτησε από την κυβέρνηση να την διακόψει απειλώντας ότι οι φασίστες θα έκαναν Πορεία προς την Ρώμη. Ο Βίκτωρ Εμμανουήλ Γ΄, φοβούμενος την αναταραχή και τον εμφύλιο, παρέδωσε την εξουσία στον Μουσολίνι, ενέργεια η οποία επισκιάστηκε τελικά από την Πορεία προς τη Ρώμη. Το 1926 το Εθνικό Φασιστικό Κόμμα έγινε το μοναδικό νόμιμο πολιτικό κόμμα και το κοινοβούλιο αντικαταστάθηκε από τη Βουλή των Συντεχνιών, σύμφωνα με το κορπορατιστικό σύστημα.
Κληρονομιά.
Παρόλο που το Εθνικό Φασιστικό Κόμμα έχει τεθεί εκτός νόμου από το μεταπολεμικό Σύνταγμα της Ιταλίας, εμφανίστηκαν διάφορα νεοφασιστικά κόμματα για να συνεχίσουν την κληρονομιά του. Ιστορικά, το μεγαλύτερο νεοφασιστικό κόμμα ήταν το Ιταλικό Κοινωνικό Κίνημα (Movimento Sociale Italiano/MSI), του οποίου το μεγαλύτερο ποσοστό που συγκέντρωσε ήταν το 8,7% των ψήφων στις γενικές εκλογές του 1972. Το MSI διαλύθηκε το 1995 και αντικαταστάθηκε από την Εθνική Συμμαχία, ένα συντηρητικό κόμμα που αποστασιοποιήθηκε αργότερα από το φασισμό (ο ιδρυτής του πρώην υπουργός Εξωτερικών Gianfranco Fini δήλωσε κατά τη διάρκεια επίσημης επίσκεψης στον Isræl ότι ο φασισμός ήταν «απόλυτο κακό»). Η Εθνική Συμμαχία και ορισμένα νεοφασιστικά κόμματα συγχωνεύθηκαν το 2009 για να δημιουργήσουν το Κόμμα Λαϊκής Ελευθερίας υπό την ηγεσία του τότε πρωθυπουργού Σίλβιο Μπερλουσκόνι, το οποίο τελικά διαλύθηκε μετά την ήττα στις γενικές εκλογές του 2013. Μέχρι τώρα, πρώην μέλη της MSI και της AN εντάχθηκαν στο κόμμα των Αδελφών της Ιταλίας με επικεφαλής την Γιωργία Μελόνι.
Μελέτη του φασισμού.
Το κίνημα του φασισμού μελετήθηκε από πολλούς ξένους ερευνητές μεταξύ των οποίων οι πιο γνωστοί είναι οι Ρόμπερτ Πάξτον και Εμίλιο Τζεντίλε. Από τους πιο έγκυρους Έλληνες μελετητές του φαινομένου θεωρείται ακόμη ο Νίκος Πουλαντζάς.
Ταυτισμένος με τη νεωτερικότητα του μεσοπολέμου, από το τέλος του Δευτέρου Παγκοσμίου Πολέμου ο φασισμός είναι στιγματισμένος και πολύ λίγες πολιτικές ομάδες τα τελευταία 60 χρόνια τόλμησαν να ταυτιστούν ανοιχτά μαζί του. 
Σε αντίθεση με άλλες ιδεολογίες, ο φασισμός δεν ανέπτυξε ποτέ πλήρες δόγμα ή πολιτική θεωρία και, κυρίως, δεν γράφτηκαν οποιαδήποτε σημαντικά πολιτικά κείμενα από φασιστική σκοπιά μετά το 1945. Έτσι, σχεδόν όλα τα κείμενα πάνω στο θέμα της φασιστικής ιδεολογίας έχουν γραφτεί από μη φασίστες και αντιφασίστες συγγραφείς, και είναι συχνά δύσκολο να καθορίσει κανείς τη θέση του φασισμού πάνω σε διάφορα σημαντικά θέματα. 
Δημόσια και πολιτική χρήση του όρου.
Από τη δεκαετία του 1920 ο όρος είχε υιοθετηθεί από κομμουνιστικά κόμματα προσκείμενα στον Στάλιν, στο πλαίσιο της αντιπαλότητας κατά των σοσιαλδημοκρατών, ειδικά στη Γερμανία. Το Γερμανικό Κομμουνιστικό Κόμμα (KPD) κατηγορούσε το Σοσιαλιστικό Δημοκρατικό Κόμμα (SPD) για "σοσιαλ-φασισμό", ενώ χρησιμοποιούσε (χρήση που έχει χαρακτηριστεί «"άκριτη"») τον όρο «φασισμός» για να περιγράψει όλους τους πολιτικούς του αντιπάλους που βρίσκονταν δεξιότερά του. Σύμφωνα με αυτή τη θεωρία, ο εθνικοσοσιαλισμός (ναζισμός) και η σοσιαλδημοκρατία ήταν δύο όψεις του ιδίου νομίσματος. Ειδικά η αριστερή πτέρυγα των σοσιαλδημοκρατών θεωρείτο ότι παραπλανούσε τους εργάτες με ψευτο-επαναστατική ρητορεία. Η συντριβή του "σοσιαλφασισμού" ήταν το προαπαιτούμενο για την συντριβή του ναζισμού. Σήμερα θεωρείται ότι αυτή η αντιπαλότητα άνοιξε το δρόμο για την επικράτηση του ναζισμού.
Στη μεταπολεμική εποχή, πέρα από την ιστορική σημασία που αναφέρεται στον ιταλικό φασισμό, ο όρος χρησιμοποιείται στον πολιτικό λόγο με μια έννοια η οποία εξαρτάται από τον ομιλούντα. Ο όρος αποδίδεται όχι μόνο σε κινήματα που έχουν κάποια ισχυρή ομοιότητα με τον φασισμό του μεσοπολέμου, αλλά και σε αυταρχικά καθεστώτα της δεξιάς ή της αριστεράς, ανάλογα με την ιδεολογική τοποθέτηση αυτού που τον χρησιμοποιεί. 
Στη λαϊκή φαντασία ο όρος σχετίζεται χαλαρά με τις μνήμες του Β’ ΠΠ και τις ναζιστικές φρικαλεότητες, καθώς και με την δίψα για εξουσία και κατάκτηση, φυλετικό μίσος, γενοκτονία, αγριότητα, σαδισμό και γενικά το κακό. 
Ο Κέβιν Πάσμορ (Kevin Passmore), ιστορικός ειδικευόμενος στον φασισμό, παρατηρεί ότι δεν υπάρχει κοινά αποδεκτός ορισμός του φασισμού και ότι στη σύγχρονη εποχή «"είναι χρήσιμο πολιτικό όπλο το να αποκαλείς κάποιο σύγχρονο πολιτικό κίνημα ως παρόμοιο με το φασισμό"». Ο ίδιος θεωρεί περισσότερο σημαντική την έρευνα γύρω από τη χρήση του όρου, παρά την αναζήτηση ακριβούς ορισμού. Επίσης σημειώνει τη δεύτερη ερμηνεία που υπάρχει σε σύγχρονα αγγλικά λεξικά ως "ατόμου με μεγάλη έλλειψη ανοχής ή εξουσιαστικό σε κάποιον τομέα" 
Η Manuela Cadelli, πρόεδρος της Ένωσης Δικαστών του Βελγίου, υποστηρίζει ότι ο νεοφιλελευθερισμός είναι είδος φασισμού και εξτρεμισμού, διότι επιδιώκει να θέσει υπό τον έλεγχο της οικονομίας όχι μόνο τις κυβερνήσεις αλλά και κάθε τομέα της σκέψης και της κοινωνίας. 

</doc>
<doc id="50399" url="https://el.wikipedia.org/wiki?curid=50399" title="Ο Λυκάνθρωπος (1941 ταινία)">
Ο Λυκάνθρωπος (1941 ταινία)

Ο Λυκάνθρωπος ("The Wolf Man") είναι μια ταινία τρόμου του 1941 από την εταιρία Universal Pictures, σε σκηνοθεσία και παραγωγή του Ρόμπερτ Γουόγκνερ (Robert Waggner) και σενάριο του Κερτ Σίοντμακ (Curt Siodmak). Η ταινία αυτή έγινε εξίσου διμοφιλής με τις ταινίες "Ο Κόμης Δράκουλας" και "Φρανκενστάιν", επίσης από τη Universal Pictures.
Στην ταινία πρωταγωνιστεί ο Λον Τσάνεϊ ο νεότερος. Ο Τσάνεϊ επανέλαβε τον ρόλο του λυκάνθρωπου στην ταινία "Φρανκενστάιν Εναντίον Λυκανθρώπου", που βγήκε στους κινηματογράφους το 1943 και το 1948 στην ταινία "Ο Άμποτ και ο Κοστέλο συναντούν το Τέρας του Φρανκενστάιν". 
Το έτος 2010 κυκλοφόρησε στους κινηματογράφους το remake της ταινίας αυτής, με τίτλο Ο Λυκάνθρωπος, με πρωταγωνιστή τον Μπενίσιο ντελ Τόρο στο ρόλο του Λάρι Τάλμποτ και τον Άντονι Χόπκινς στο ρόλο του σερ Τζον, μαζί με τους Έμιλι Μπλαντ και Χιούγκο Γουίβινγκ .
Ο Κερτ Σίοντμακ, σε ηλικία 97 ετών, σε μια συνέντευξη στο 2000 δήλωσε περισσότερα για το βαθύ νόημα της ταινίας: «"Ο Λυκάνθρωπος είμαι Εγώ, γιατί μου έτυχε μια μοίρα που δεν ήθελα: Να είμαι Εβραίος στη Γερμανία. Δεν θα επέλεγα ποτέ αυτό το πεπρωμένο. Η σβάστικα αντιπροσωπεύει το φεγγάρι. Όταν βγαίνει το φεγγάρι, ο άνθρωπος δεν θέλει να σκοτώσει, αλλά ξέρει πως δεν μπορεί να ξεφύγει από τη μοίρα του Λυκάνθρωπου. Ξέρεις πως κάτι πρόκειται να συμβεί, αλλά δεν μπορείς να ξεφύγεις, όπως να σε στέλνουν στα στρατόπεδα συγκέντρωσης"».
Το διάσημο πλέον ποίημα που παρουσιάζεται στην ταινία ("Ακόμη κι ένας άντρας με αγνή καρδιά, που λεει την προσευχή του κάθε βράδυ, μπορεί να γίνει λύκος, αν κοιτάξει το ολόγιομο φεγγάρι") δεν είναι "παραδοσιακό" όπως δήλωσε ο ίδιος ο Σίοντμακ, αλλά το εμπνεύστηκε εκείνος.
Πλοκή.
Με τον θάνατο του αδερφού του, ο Λόρενς Στούαρτ "Λάρι" Τάλμποτ (Τσάνεϊ Τζούνιορ) επιστρέφει από την Αμερική στην γεννέτηρά του στην Ουαλλία. Εκεί ερωτέυεται την Γκούεν (Άνκερς), που δουλεύει σε ένα κατάστημα με αντίκες. Ο Λάρι αγοράζει ένα μπαστούνι που αντιπροσωπεύει έναν ασημένιο λυκάνθρωπο στην κορυφή. 
Ο Λάρι επισκέφτεται με την φίλη της Γκούεν, Τζένι (Χελμ), μια κατασκήνωση για τσιγγάνους για να τους διαβάσουν τη μοίρα τους. Η Τζένη δέχεται επίθεση από έναν τσιγγάνο - λυκάνθρωπο, τον Μπέλα (Λουγκόζι), αλλά ο Λάρι τον σκοτώνει με το μπαστούνι. Μέσα στη μάχη ο λυκάνθρωπος δαγκώνει τον Λάρι. Η μητέρα του Μπέλα, η Μαλέβα (Ουσπενσκάγια), λεει στον Λάρι πως αυτό θα τον μεταμορφώνει σε λυκάνθρωπο κάθε νύχτα με πανσέληνο. 
Ο Λάρι παραμονεύει στην εξοχή με την μορφή λυκάνθρωπου. Ο πατέρας του, ο σερ Τζον (Ράινς), συνοδεύει τους χωρικούς σε ένα κυνήγι για το λύκο. Ο Λάρι μεταμορφώνεται και μπαίνει στο δάσος όπου τον σκοτώνει ο πατέρας του με το μπαστούνι. Καθώς πεθαίνει, παίρνει την μορφή ανθρώπου, και ο σερ Τζον καταλαβαίνει πως σκότωσε τον γιο του. Οι μόνοι που το ξέρουν είναι ο σερ Τζον, η Γκούεν και η Μαλέβα.

</doc>
<doc id="50400" url="https://el.wikipedia.org/wiki?curid=50400" title="Κομουνισμός">
Κομουνισμός



</doc>
<doc id="50402" url="https://el.wikipedia.org/wiki?curid=50402" title="Μάρτιν Τόριχος">
Μάρτιν Τόριχος



</doc>
<doc id="50405" url="https://el.wikipedia.org/wiki?curid=50405" title="Υγρασία ατμόσφαιρας">
Υγρασία ατμόσφαιρας

Όπως είναι γνωστό στον ατμοσφαιρικό αέρα περιέχονται και υδρατμοί που προέρχονται από την εξάτμιση υγρών επιφανειών, κυρίως των θαλασσών. Η παρουσία αυτών των υδρατμών στον αέρα καλείται υγρασία. Η Υγρασία της ατμόσφαιρας διακρίνεται σε ""απόλυτη" και σε "σχετική υγρασία"".
Απόλυτη υγρασία.
formula_1
Η ικανότητα του αέρα να συγκρατεί μικρή ή μεγάλη ποσότητα υδρατμών είναι ανάλογη προς την θερμοκρασία του. Σε μία συγκεκριμένη θερμοκρασία η ποσότητα των υδρατμών που μπορεί να συγκρατήσει η ατμόσφαιρά έχει μια μέγιστη τιμή. Την τιμή αυτή μπορούμε να την υπολογίσουμε από την εξίσωση των Magnus-Tetens
formula_2
 όπου es η μέγιστη τάση υδρατμών σε hPa ως συνάρτηση της θερμοκρασίας T της ατμόσφαιρας μετρούμενης σε βαθμούς Κελσίου (οC).
Σχετική υγρασία.
Όταν επικρατεί ομίχλη ο αέρας είναι συνήθως κεκορεσμένος.
Ιδιαίτερης σημασίας είναι το γεγονός ότι: όταν η θερμοκρασία αέρος, που περιέχει ορισμένη ποσότητα υδρατμών ελαττώνεται, η σχετική υγρασία του αυξάνει και αντίστροφα.
Πολύ συχνά τα Δελτία καιρού αναφέρουν και το στοιχείο της "σχετικής υγρασίας" σε ποσοστό επί τοις 100, π.χ. 50%, 60% κ.λπ. Όταν η σχετική υγρασία είναι 100% τότε η ατμόσφαιρα είναι κεκορεσμένη δηλαδή πλήρης υδρατμών μη δυνάμενη να συγκρατήσει άλλους. Αντίθετα όταν είναι π.χ. 50% και η θερμοκρασία αέρος 20 °C για τον Χειμώνα, και 26 °C για το Καλοκαίρι, τότε αισθανόμαστε ευχάριστα.
Μέτρηση.
Η μέτρηση της υγρασίας της ατμόσφαιρας γίνετα με ειδικά μετεωρολογικά όργανα τα οποία και είναι: τα υγρόμετρα, οι υγρογράφοι καθώς και τα ψυχρόμετρα.
Τις μεθόδους μέτρησης της υγρασίας και προσδιορισμού αυτής, γενικά, καθώς και την σε υδρατμούς περιεκτικότητα του αέρος, ειδικότερα, εξετάζει η Υγρομετρία που είναι κλάδος της Φυσικής.
Επίδραση στον άνθρωπο.
Η υγρασία της ατμόσφαιρας έχει άμεση επίδραση στην αποβολή ύδατος από το ανθρώπινο σώμα που συντελείται αφενός μεν από την εξάτμιση δια των πνευμόνων και του δέρματος, εκ των οποίων και ρυθμίζεται η θερμοκρασία του σώματος, αφετέρου δια των ούρων και κοπράνων.
Η ποσότητα αυτή του εξατμιζομένου ύδατος που αποβάλλεται υπό μορφή υδρατμών ημερησίως, από ένα ενήλικο άτομο, ανέρχεται κατά μέσον όρο στα 1.500 γραμ., εκ των οποίων τα 30 γραμ. αποβάλλονται από τους πνεύμονες κατά την εκπνοή, και το υπόλοιπο από το δέρμα.
Μετά από σειρά φυσιολογικών ερευνών συμπεραίνεται ότι η ολική ποσότητα του εξατμιζόμενου αυτού ύδατος σε όμοια σταθερή θερμοκρασία εξαρτάται από την περιεκτικότητα του αέρα σε υδρατμούς, ενώ επί όμοιας υγρασίας εξαρτάται από την θερμοκρασία. Εκτός όμως των εξωτερικών αυτών συνθηκών επίδρασης σημαντική επίδραση φέρει και η κατάσταση του σώματος είτε από μυϊκή εργασία, είτε από την διατροφή είτε τέλος από την ενδυμασία. Σημειώνεται ακόμη ότι η αποβολή αυτή κατά τον Ρώμπνερ εξαρτάται και από την ποσότητα του εισπνεομένου αέρος που και αυτή ποικίλλει ανάλογα της κατάστασης του ανθρώπινου οργανισμού, αλλά και εκ των φυσικών φαινομένων. Για παράδειγμα ο άνεμος με θερμοκρασία 20-30 βαθμούς Κελσίου αφαιρεί από το δέρμα θερμαντικό εξ αγωγιμότητας δια του οποίου και περιστέλλεται η αποβολή του θερμαντικού. Αντίθετα η ατμοσφαιρική πίεση ελάχιστη επίδραση ασκεί στην αποβολή του ύδατος από τον οργανισμό.
Υγιεινή σημασία.
Ο αέρας όταν βρίσκεται πολύ κοντά στο σημείο κορεσμού, λόγω της μεγάλης περιεκτικότητας των υδρατμών, προκαλεί στον άνθρωπο αίσθημα δυσφορίας και δυσχεραίνει την αναπνοή και την αποβολή του ύδατος από το δέρμα. Όταν ακόμη αυτό συνδυάζεται και με υψηλή θερμοκρασία τότε εγκυμονείται κίνδυνος θερμοπληξίας. Αντίθετα σε μικρή "σχετική υγρασία" αυξάνεται ή ποσότητα του ύδατος που αποβάλλεται, από το δέρμα και την αναπνοή, γεγονός που δεν έχει και ιδιαίτερη σημασία, από υγιεινής πλευράς, εκτός του ότι παρουσιάζει μερικό φαινόμενο της δίψας. Θερμός και ξηρός αέρας είναι περισσότερο ανεκτός όταν δεν είναι πολύ υγρός. Η περισσότερο ευχάριστη για τον ανθρώπινο οργανισμό υγρομετρική κατάσταση του αέρα είναι εκείνη που εμπεριέχει μέτρια ποσότητα υδρατμών όπου καμία παρενόχληση δεν παρατηρείται τόσο στον σφυγμό και την αναπνοή όσο και στον ύπνο.

</doc>
<doc id="50406" url="https://el.wikipedia.org/wiki?curid=50406" title="54">
54

"Η τρέχουσα σελίδα αφορά το έτος 54 κατά το Γρηγοριανό ημερολόγιο "

</doc>
<doc id="50407" url="https://el.wikipedia.org/wiki?curid=50407" title="53">
53

"Η τρέχουσα σελίδα αφορά το έτος 53 κατά το Γρηγοριανό ημερολόγιο "

</doc>
<doc id="50408" url="https://el.wikipedia.org/wiki?curid=50408" title="55">
55

"Η τρέχουσα σελίδα αφορά το έτος 55 κατά το Γρηγοριανό ημερολόγιο "

</doc>
<doc id="50412" url="https://el.wikipedia.org/wiki?curid=50412" title="Υ.Η.Σ. Γλάυκου">
Υ.Η.Σ. Γλάυκου



</doc>
<doc id="50416" url="https://el.wikipedia.org/wiki?curid=50416" title="Ντράζεν Πέτροβιτς">
Ντράζεν Πέτροβιτς

Ο Ντράζεν Πέτροβιτς ("Dražen Petrović", Σίμπενικ, 22 Οκτωβρίου 1964 – 7 Ιουνίου 1993 Ντένκεντορφ), γνωστός και ως "Μότσαρτ του Μπάσκετ", ήταν ένας από τους κορυφαίους Ευρωπαίους καλαθοσφαιριστές όλων των εποχών. Γεννήθηκε στην Κροατία (τότε Γιουγκοσλαβία) το 1964 και ήταν ένας από τους πρώτους αθλητές της χώρας του και γενικότερα από την Ευρώπη που κατάφερε να καθιερωθεί στο ΝΒΑ. Το 1991 επιλέχθηκε ανάμεσα στους 50 καλύτερους μπασκετμπολίστες όλων των εποχών της FIBA (πλην NBA) καταλαμβάνοντας τη 2η θέση.
Τα πρώτα του βήματα.
Γεννημένος στο Σίμπενικ, ο Ντράζεν ήταν ο δεύτερος γιος των Jovan "Jole" και Biserka Petrović. Ο μεγάλος του αδελφός, Αλεξάντερ, ήταν ο πρώτος της οικογένειας που ασχολήθηκε με την καλαθοσφαίριση και αυτός έδωσε το έναυσμα στον μικρότερο Ντράζεν να ασχοληθεί με το άθλημα. Ο Ντράζεν σε ηλικία μόλις 12 ετών ήταν μέλος της παιδικής ομάδας της τοπικής "KK Šibenka Šibenik". Εκεί ξεδίπλωσε για πρώτη φορά το ταλέντο του, σκοράροντας αρκετά συχνά 50 και 60 πόντους. Σε ηλικία 15 ετών ήταν ήδη αναπόσπαστο μέλος της ανδρικής ομάδας της Σιμπένκα.
Με το νεαρό Πέτροβιτς αδιαμφισβήτητο σταρ της ομάδας, η Σίμπενικ κατάφερε να φτάσει στον τελικό του Κυπέλλου Κόρατς δύο φορές (το 1982 και το 1983), χάνοντας όμως και τις δύο φορές από την Λιμόζ. Το 1983 ο 18χρονος Πέτροβιτς με δύο εύστοχες βολές έδωσε το πρωτάθλημα Γιουγκοσλαβίας στην ομάδα του, που νίκησε έτσι την Μπόσνα Σαράγεβο, αλλά η Ομοσπονδία την επόμενη κιόλας ημέρα αφαίρεσε τον τίτλο από την ομάδα του, επικαλούμενη αντικανονική διαιτησία.
Η ευρωπαϊκή καταξίωση.
Τσιμπόνα Ζάγκρεμπ.
Αφού υπηρέτησε για ένα χρόνο στο στρατό, ο Πέτροβιτς ακολούθησε τα βήματα του αδελφού του και πήρε μεταγραφή στην Τσιμπόνα Ζάγκρεμπ το 1984. Μέσα στον πρώτο χρόνο του στην Τσιμπόνα κατάφερε να κερδίσει το Πρωτάθλημα Γιουγκοσλαβίας και το εθνικό κύπελλο. Επιπλέον, η νίκη με 87–78 - στην οποία ο Πέτροβιτς πέτυχε 39 πόντους - επί της Ρεάλ Μαδρίτης έφερε σε εκείνον και την Τσιμπόνα το πρώτο τους Ευρωπαϊκό Κύπελλο Πρωταθλητριών. Τα επιτεύγματα αυτά ήταν αρκετά για να κερδίσει τον τίτλο του καλύτερου αθλητή της Γιουγκοσλαβίας. Το δεύτερο ήρθε τον επόμενο χρόνο, καθώς πέτυχε 22 πόντους και η Τσιμπόνα νίκησε τη Ζάλγκιρις Κάουνας με 94–82 σε ένα επεισοδιακό τελικό, στην οποία διέπρεπε ο θρυλικός Άρβιντας Σαμπόνις. Η ίδια χρονιά έφερε στην Τσιμπόνα άλλο ένα εθνικό κύπελλο, με τον Πέτροβιτς να πετυχαίνει 46 πόντους απέναντι στην παλιά αντίπαλο, Μπόσνα Σαράγεβο. Το 1987 ο παίκτης κατέκτησε το τρίτο ευρωπαϊκό του τρόπαιο: το Κύπελλο Κυπελλούχων απέναντι στη Σκαβολίνι Πέζαρο, όπου σημείωσε 28 πόντους. 
Με την εθνική ομάδα της Γιουγκοσλαβίας, ο Πέτροβιτς κατέκτησε το χάλκινο μετάλλιο στους Ολυμπιακούς Αγώνες του 1984. Παρά την αποτυχία της Γιουγκοσλαβίας στο Ευρωπαϊκό Πρωτάθλημα του 1985, ο Πέτροβιτς ήταν πρώτος σκόρερ της διοργάνωσης. Στην τρίτη θέση βρέθηκε και στο Παγκόσμιο Πρωτάθλημα το 1986, που έχει χαραχθεί στη μνήμη των θεατών για το "θρίλερ του τελευταίου λεπτού", στον ημιτελικό με τη νίκη της Σοβιετικής Ένωσης (90–91). Ήταν όμως ο πολυτιμότερος παίκτης της διοργάνωσης και δεύτερος σκόρερ με μέσο όρο 25,2 πόντους πίσω από το Νίκο Γκάλη που είχε 33,7. Από το Ευρωπαϊκό Πρωτάθλημα του 1987 ο Πέτροβιτς επέστρεψε ξανά με το χάλκινο μετάλλιο, καθώς η Γιουγκοσλαβία ηττήθηκε στον ημιτελικό από τη διοργανώτρια και μετέπειτα πρωταθλήτρια Ευρώπης Ελλάδα. Η παγκόσμια Πανεπιστημιάδα, που διεξήχθη στο Ζάγκρεμπ το 1987, βρήκαν τη Γιουγκοσλαβική ομάδα, με τον Πέτροβιτς στη σύνθεσή της, να κερδίζει το χρυσό μετάλλιο. Στους Ολυμπιακούς Αγώνες του 1988, ο Πέτροβιτς κατέλαβε με τη Γιουγκοσλαβία τη δεύτερη θέση, αφού έχασε για ακόμη μία φόρα από την ισχυρή Σοβιετική Ένωση.
Ο μέσος όρος πόντων του Πέτροβιτς κατά τη διάρκεια των τεσσάρων χρόνων που αγωνίστηκε με την Τσιμπόνα, ήταν 37,7 πόντοι στην πρώτη κατηγορία του γιουγκοσλαβικού πρωταθλήματος και 33,8 στις ευρωπαϊκές διοργανώσεις, με προσωπικά ρεκόρ αυτά των 112 και 62 πόντων. Στις 5 Οκτωβρίου 1985 σε αγώνα του πρωταθλήματος με αντίπαλο τη Ολίμπια Λιουμπλιάνα (158–77) σημείωσε 112 πόντους (67 στο πρώτο ημίχρονο) με 10/20 τρίποντα, 30/40 δίποντα και 22 ελεύθερες βολές. Η επίδοση εξακολουθεί να παραμένει η 3η καλύτερη όλων των εποχών στα ευρωπαϊκά πρωταθλήματα πρώτης κατηγορίας μετά από αυτές των Ερμάν Κουντέρ και Αριστείδη Μούμογλου και 4η στον κόσμο. Σε ένα παιχνίδι Ευρωπαϊκού Κυπέλλου Πρωταθλητριών το 1986, πέτυχε 10 τρίποντα απέναντι στη Λιμόζ - τα επτά από τα οποία ήταν συνεχόμενα, στην περίοδο του πρώτου ημιχρόνου - για μία τελική συγκομιδή 45 πόντων και 25 ασίστ. Ο Πέτροβιτς όμως χρειαζόταν νέες προκλήσεις, τις οποίες η Τσιμπόνα και το Γιουγκοσλαβικό Πρωτάθλημα δεν μπορούσαν να του προσφέρουν. Κλείνοντας την σταδιοδρομία του στη Γιουγκοσλαβία είχε σημειώσει 5.113 πόντους σε 197 αγώνες πρωταθλήματος (μ.ο. 26,0 πόντοι) με την αγωνιστική περίοδο 1985–86 να είναι η καλύτερη, όπου ο μέσος όρος πόντων του ήταν 41,4, επίδοση που έμεινε ακατάρριπτο ρεκόρ.
Παράλληλα, στην άλλη άκρη του Ατλαντικού, οι Πόρτλαντ Τρέιλ Μπλέιζερς είχαν επιλέξει τον νεαρό τότε Πέτροβιτς στον τρίτο γύρο του NBA Ντραφτ το 1986. Ωστόσο, εκείνος αποφάσισε να αναβάλλει την αναχώρηση του για τις Η.Π.Α. και έτσι, το 1988, υπέγραψε στη Ρεάλ Μαδρίτης για το αστρονομικό, για τα δεδομένα της εποχής, ποσό των 4 εκατομμυρίων δολαρίων.
Ρεάλ Μαδρίτης.
Η περίοδος 1988–89 βρήκε τον Πέτροβιτς να φοράει τα χρώματα ενός μεγάλου ισπανικού συλλόγου, της Ρεάλ Μαδρίτης. Παρά το γεγονός ότι έχασαν το πρωτάθλημα στις λεπτομέρειες, καθώς ηττήθηκαν από την Μπαρτσελόνα στο πέμπτο και καθοριστικό παιχνίδι της σειράς των τελικών, ο Πέτροβιτς βοήθησε τη Ρεάλ να φτάσει στην κατάκτηση του εγχώριου κυπέλλου, υπερισχύοντας των Καταλανών στον τελικό της διοργάνωσης. Ακόμη, ο Πέτροβιτς οδήγησε το σύλλογο σε θρίαμβο στον τελικό του Κυπέλλου Κυπελλούχων στις 14 Μαρτίου 1989 στο Στάδιο Ειρήνης και Φιλίας του Πειραιά απέναντι στη Σναϊντέρο Καζέρτα με 117–113 στην παράταση, επαναλαμβάνοντας την προηγούμενη καλύτερη συγκομιδή πόντων του στις ευρωπαϊκές διοργανώσεις (62 πόντοι). Αυτή ήταν και η πρώτη και τελευταία του σεζόν στην Liga ACB έχοντας μέσο όρο πόντων 28,5 στο πρωτάθλημα, αλλά ακόμη κρατά ένα από τα ρεκόρ ατομικής απόδοσης στο πρωτάθλημα Ισπανίας σε σειρά τελικών σε πόντους (42) και τρίποντα (8).
Μια εξαιρετική περίοδος σε συλλογικές διοργανώσεις για τον Πέτροβιτς, έφτασε στο αποκορύφωμά της με το κατόρθωμά του με την εθνική ομάδα το 1989: στο Ευρωμπάσκετ του Ζάγκρεμπ, η ανανεωμένη Γιουγκοσλαβική ομάδα έφτασε μέχρι τον τελικό, όπου νίκησε την Ελλάδα. Ο Πέτροβιτς ήταν ο δεύτερος σκόρερ της διοργάνωσης πίσω πάλι από το Νίκο Γκάλη και αναδείχτηκε ο πιο πολύτιμος παίκτης (MVP). 
Παρακινημένος από την πρόκληση και πιεζόμενος από τους Πόρτλαντ Τρέιλ Μπλέιζερς, οι οποίοι τον είχαν επιλέξει στην 60η θέση του ντραφτ το 1986, ο Πέτροβιτς τελικά έμεινε σταθερός στην απόφαση του και προσπάθησε να εδραιωθεί στο NBA. Έφυγε από την Ισπανία μάλλον απότομα στο τέλος της περιόδου, διέκοψε το συμβόλαιο που είχε με τη Ρεάλ εξαγοράζοντας το υπόλοιπό του και ενσωματώθηκε στους Μπλέιζερς για την περίοδο 1989–1990.
ΝΒΑ.
Πόρτλαντ Τρέιλ Μπλέιζερς.
Στις πολλές δηλώσεις του πριν από την άφιξή του στο Πόρτλαντ, ο Πέτροβιτς εξέφρασε ανησυχία ότι η έλλειψη αγωνιστικού χρόνου είναι το μοναδικό εμπόδιο προς την επιτυχία του στο NBA. Στην πρώτη του, μάλιστα, περίοδο με την ομάδα, οι ανησυχίες του αυτές επιβεβαιώθηκαν. Με τους βασικούς Κλάιντ Ντρέξλερ και Τέρι Πόρτερ να έχουν καθιερωθεί, ο τότε Μεγαλύτερος Ευρωπαίος Παίκτης της χρονιάς - σύμφωνα με τη "La Gazzetta dello Sport" - περιορίστηκε στο να παίζει 12 λεπτά ανά παιχνίδι - λεπτά, τα οποία συγκέντρωνε κυρίως στο τέλος κάθε παιχνιδιού, όταν όλα είχαν κριθεί - αφήνοντας του ένα φτωχό μέσο όρο 7,4 πόντων ανά παιχνίδι. Το ξεκίνημα της περιόδου 1990–91 έφερε την πικρή απογοήτευση του Πέτροβιτς σε αποκορύφωση, καθώς ο αγωνιστικός του χρόνος μειώθηκε σε 7 λεπτά. Προς επιμονή του, μετά από 38 παιχνίδια στη σεζόν (στα 20 από τα οποία ο Πέτροβιτς δεν αγωνίστηκε καθόλου), μια ανταλλαγή με τους Ντένβερ Νάγκετς τον έστειλε στους Νιου Τζέρσεϊ Νετς.
Το καλοκαίρι ανάμεσα στις δύο πιο απογοητευτικές περιόδους της επαγγελματικής του καριέρας ο Πέτροβιτς, έγραφε ξανά ιστορία με την εθνική ομάδα του, καθώς η Γιουγκοσλαβία στέφθηκε παγκόσμια πρωταθλήτρια, επικρατώντας της Σοβιετικής Ένωσης, για να κατακτήσει το χρυσό μετάλλιο στο Μπουένος Άιρες. Με την εθνική Γιουγκοσλαβίας είχε παίξει σε 135 παιχνίδια και σημείωσε 2.830 πόντους.
Νιου Τζέρσεϊ Νετς.
Στις 23 Ιανουαρίου 1991, έγινε παίκτης των Νιου Τζέρσεϊ Νετς. Ο Πέτροβιτς τώρα ήταν μέλος μιας ομάδας η οποία ανέδειξε δύο από τους καλύτερους και πολλά υποσχόμενους νέους στο πρωτάθλημα, τους Κένι Άντερσον και Ντέρεκ Κόλεμαν, αλλά που δεν είχε φτάσει στα πλέι-οφ από το 1986. Αποφασισμένος να μην αφήσει το περιστατικό με το Πόρτλαντ να επαναληφθεί, ανταποκρίθηκε άμεσα στον αυξημένο αγωνιστικό του χρόνο (20,5 λεπτά ανά παιχνίδι), μετρώντας ένα μέσο όρο 12,6 πόντων ανά παιχνίδι και 43 παιχνίδια με τους Νετς.
Η πρώτη του ολοκληρωμένη περίοδος με την ομάδα του Νιου Τζέρσεϊ ήταν πραγματικά εντυπωσιακή: χωρίς να έχει χάσει ούτε ένα παιχνίδι, ο "Πέτρο", όπως τον αποκαλούσαν, είχε ένα μέσο όρο 20,6 πόντων σε 36,9 λεπτά στο παρκέ, ενώ ήταν και ο κορυφαίος όλων των γκαρντ του NBA σε ποσοστό ευστοχίας εντός πεδιάς (51%). Καθιερώθηκε ως ο ηγέτης της ομάδας και ανακηρύχτηκε MVP της. Ακόμα σπουδαιότερα, η επιτυχία του συνοδεύτηκε και με επιτυχία της ομάδας, καθώς οι Νετς σημείωσαν 14 περισσότερες νίκες από την προηγούμενη περίοδο και κατάφεραν να φτάσουν στα πλέι-οφ. Ο Πέτροβιτς συνέχισε την ανοδική του πορεία, αύξησε το μέσο όρο πόντων του (22,3, 11ος σκόρερ του πρωταθλήματος) την περίοδο 1992–1993 και επανέλαβε τα εξαιρετικά ποσοστά ευστοχίας σε σουτ τριών πόντων από την προηγούμενη σεζόν (45%), για να ηγηθεί και πάλι όλων των γκαρντ του πρωταθλήματος σε ποσοστό ευστοχίας στα δίποντα (52%). Μέχρι εκείνη τη στιγμή είχε αγωνιστεί σε 290 παιχνίδια κανονικής περιόδου του NBA και είχε μέσους όρους 15,4 πόντους, 2,3 ριμπάουντ και 2,4 ασίστ σε 26,4 λεπτά συμμετοχής.
Τα αμερικανικά μέσα ενημέρωσης τον τίμησαν, επιλέγοντας τον στην τρίτη καλύτερη ομάδα ολόκληρου του πρωταθλήματος εκείνη την περίοδο. Ωστόσο, η αποτυχία να λάβει μια πρόσκληση για το NBA All-Star Game του 1993, απογοήτευσε βαθύτατα τον Πέτροβιτς: ήταν, μάλιστα, ο μοναδικός ανάμεσα στους 15 μεγαλύτερους σκόρερ του NBA εκείνη τη σεζόν που δεν κλήθηκε σε αυτό. «Ήταν ο μόνος παίκτης που με κοιτούσε στα μάτια χωρίς να φοβάται», ανέφερε για τον Πέτροβιτς ο Μάικλ Τζόρνταν.
Στους Ολυμπιακούς Αγώνες του 1992 στη Βαρκελώνη συμμετείχε και η, ανεξάρτητη πλέον, Κροατία και ο Πέτροβιτς ήταν ο αρχηγός της κροατικής εθνικής ομάδας καλαθοσφαίρισης στο Ολυμπιακό τουρνουά. Χάνοντας μόνο από την Αμερικανική Ντριμ Τιμ, του Μάικλ Τζόρνταν και των άλλων αστέρων, σε παιχνίδια νοκ-άουτ, η δυνατή και εμπνευσμένη κροατική ομάδα κατάφερε να φτάσει στον τελικό - με τις καθοριστικές ελεύθερες βολές που εκτέλεσε ο ίδιος ο Πέτροβιτς στον ημιτελικό με τη, διαλυμένη πια, Σοβιετική Ένωση (αγωνίστηκε με την επωνυμία Κοινοπολιτεία Ανεξάρτητων Κρατών αποτέλεσμα, αποτέλεσμα 75–74). Στο τέλος, η θρυλική σήμερα ομάδα των Η.Π.Α., αποτελούμενη από αστέρες του NBA, αποδείχθηκε πολύ σκληρή για την Κροατία, αναγκάζοντας τον Πέτροβιτς και τους συμπαίκτες του να γυρίσουν στην πατρίδα τους με το ασημένιο μετάλλιο μετά την ήττα με 117–85. Ο Πέτροβιτς σημείωσε 24 πόντους με το αρχικό του οίστρο να δίνει μικρό προβάδισμα στην ομάδα του με 25–23 στο δεκάλεπτο.
Στατιστικά καριέρας.
Σημείωση: Τα στατιστικά στοιχεία στο NBA αφορούν την κανονική περίοδο - δεν συμπεριλαμβάνονται τα πλέι-οφ.
Το τραγικό τέλος.
Το καλοκαίρι του 1993, μετά από την καλύτερη σεζόν του στο NBA και τον αποκλεισμό των Νετς από τον πρώτο γύρο από τους Κλίβελαντ Καβαλίερς, ο Πέτροβιτς ταξίδεψε στην Πολωνία, όπου η κροατική εθνική ομάδα έπαιζε αγώνα για τα προκριματικά του Ευρωμπάσκετ του 1993, το οποίο έγινε στη Γερμανία. Με αντίπαλο την Σλοβενία σημείωσε 30 πόντους, σε συνάντηση που έληξε με νίκη των γειτόνων του με 94–90 (6 Ιουνίου). Σκεπτόταν σοβαρά την αποχώρηση του από τους Νετς, απογοητευμένος από την τεταμένη κατάσταση ανάμεσα σε εκείνον και τους, όπως πίστευε, ζηλόφθονες συμπαίκτες του, καθώς επίσης και το γεγονός ότι ο σύλλογος δεν του είχε κάνει ακόμη πρόταση για ανανέωση του συμβολαίου του. Είπε, ακόμη, σε Αμερικανούς δημοσιογράφους ότι η έλλειψη αναγνώρισης στο πρωτάθλημα τον είχε κάνει να σκέφτεται να αφήσει τελείως το NBA και να παίξει μπάσκετ στην Ελλάδα. Μάλιστα, αργότερα φημολογήθηκε ότι ο Πέτροβιτς είχε συμφωνήσει σε όλα με τον Παναθηναϊκό, σύμφωνα με την ιστορία του ιδιοκτήτη του, Παύλου Γιαννακόπουλου, ο οποίος κατ' ισχυρισμόν είχε προσφέρει υπογεγραμμένο συμβόλαιο με κενούς τους όρους ποσού αμοιβής - όλα αυτά έγιναν μέρος του θρύλου του Ντράζεν Πέτροβιτς. Μετά το παιχνίδι, για προσωπικούς λόγους, ο παίκτης αποφάσισε να μην επιστρέψει στην Κροατία μαζί με τους συμπαίκτες του.
Ο Πέτροβιτς σκοτώθηκε ως επιβάτης σε αυτοκίνητο που ενεπλάκη σε δυστύχημα στη βρεγμένη άσφαλτο του Autobahn 9 στο Ντένκεντορφ (κοντά στην πόλη Ίνγκολστατ, στο γερμανικό κρατίδιο της Βαυαρίας), στις 17:20 περίπου στις 7 Ιουνίου του 1993. Σύμφωνα με την αναφορά της αστυνομίας, ένα διερχόμενο φορτηγό προσέκρουσε και εισχώρησε στην οδική διαχωριστική νησίδα με τον οδηγό να χάνει τον έλεγχο του οχήματος. Τελικά και να μπλόκαρε και τις 3 λωρίδες κυκλοφορίας με κατεύθυνση το Μόναχο. Δευτερόλεπτα αργότερα, το ιδιωτικό αυτοκίνητο που μετέφερε τον κοιμισμένο Πέτροβιτς στη θέση του συνοδηγού, προσέκρουσε στο φορτηγό, σκοτώνοντας μόνον αυτόν και αφήνοντας την οδηγό - Κλάρα Ζάλαντζι, μοντέλο από τη Γερμανία - και μια Τουρκάλα μπασκετμπολίστρια, η οποία καθόταν στα πίσω καθίσματα, με σοβαρούς μόνο τραυματισμούς. Αργότερα διαπιστώθηκε ότι η ορατότητα του δρόμου ήταν πολύ κακή και ότι ο Πέτροβιτς δεν φορούσε ζώνη ασφαλείας.
Hall of Fame.
Ο τάφος του Ντράζεν Πέτροβιτς στο Mirogoj έγινε αμέσως "ιερό" για τους συμπατριώτες του. Το στάδιο της Τσιμπόνα Ζάγκρεμπ μετονομάστηκε σε Drazen Petrovic Basketball Hall στις 4 Οκτωβρίου 1993 και η πόλη του Ζάγκρεμπ του αφιέρωσε μια πλατεία, δίνοντας της το όνομά του. Οι Νετς απέσυραν τη φανέλα με το νούμερο 3, την οποία ο παίκτης φορούσε, στις 11 Νοεμβρίου 1993. Από το 1994, το βραβείο του Πολυτιμότερου Παίκτη (MVP) στο NBA έφερε το όνομα του. Στις 29 Απριλίου 1995, ανεγέρθη άγαλμα σε ανάμνηση της σπουδαιότητας αυτού του μεγάλου αθλητή μπροστά από το Ολυμπιακό Μουσείο της Λωζάνης, στην Ελβετία, καθιστώντας τον, έτσι, μόλις τον δεύτερο αθλητή που λαμβάνει τέτοια τιμή. Ο Πέτροβιτς έγινε μέλος του "Naismith Memorial Basketball Hall of Fame" το 2002 και του FIBA Hall of Fame το 2007. Στις 9 Ιουλίου του 2001, έχοντας κερδίσει στο τουρνουά τένις του Γουίμπλεντον, ο Κροάτης τενίστας Γκόραν Ιβανίσεβιτς αφιέρωσε την νίκη του στον αδικοχαμένο φίλο και συμπατριώτη του, Ντράζεν Πέτροβιτς, και φόρεσε την εμφάνισή του με τους Νετς, ανάμεσα σε ένα πλήθος 100.000 ατόμων που πανηγύριζε το θρίαμβο του στο Σπλιτ. Το 2006, η 13η επέτειος από το θάνατο του Πέτροβιτς στιγματίστηκε από τα εγκαίνια του Μουσείου Drazen Petrovic στο Ζάγκρεμπ, ενός πραγματικού "ναού" αφιερωμένου στην προσωπικότητα και τα επιτεύγματά του, με δέκα χώρους εκθεμάτων πολυτροπικού περιεχομένου, τα οποία αποτυπώνουν ολόκληρη την καριέρα του σπουδαίου αθλητή.
Μουσείο Drazen Petrovic.
Το μουσείο έχει γίνει στη μνήμη του Ντράζεν Πέτροβιτς, και αποτελεί μια συλλογική προσπάθεια με ηγέτη το Ίδρυμα Drazen Petrovic σε συνεργασία με την κυβέρνηση της Κροατίας, την Πόλη του Ζάγκρεμπ και το Κροατικό Μουσείο Αθλητισμού. Το μουσείο ξεκίνησε ως ιδέα των γονιών του Drazen Petrovic, Biserka and Jole Petrovic, που ενισχύθηκε από τη συνεισφορά γνωστών Κροατών αρχιτεκτόνων (Andrija Rusan και Niksa Bilic). Όλα τα αντικείμενα που εκτίθενται στο μουσείο έχουν συλλεχθεί και κατηγοριοποιηθεί από το Κροατικό Μουσείο Αθλητισμού. Την οργάνωση και λειτουργία του μουσείου έχει εξ ολοκλήρου το Ίδρυμα Dražen Petrović, στο οποίο ηγείται η οικογένεια του Ντράζεν. Για την ίδρυση και λειτουργία του μουσείου αυτού, έχουν πραγματοποιηθεί πολλές γενναιόδωρες συνεισφορές από αντιπροσώπους της Κροατικής κυβέρνησης, της πόλης του Ζάγκρεμπ, γνωστούς συναθλητές του, αλλά και από πολλές επιχειρήσεις και ανώνυμους πολίτες. 
Τα επίσημα εγκαίνια του μουσείου πραγματοποιήθηκαν στις 7 Ιουνίου 2006, ενώ επίσημα η λειτουργία του μουσείου ξεκίνησε στα τέλη Δεκεμβρίου του 2006. Η πλατεία μπροστά στην οποία λειτουργεί το μουσείο Dražen Petrović έχει μετονομαστεί σε Πλατεία Ντράζεν Πέτροβιτς προς τιμήν του μεγάλου Κροάτη μπασκεμπολίστα.
Στις 22/12/2006 έγιναν τα αποκαλυπτήρια του αγάλματος του Ντράζεν, μπροστά από το ομώνυμο μουσείο. Ο Σλοβένος θαυμαστής του Ντράζεν και φίλος της οικογένειας Πέτροβιτς, "Μatjaz Βeznik", που παραβρέθηκε στα εγκαίνια, παραχώρησε τις παρακάτω φωτογραφίες από την αποκάλυψη του αγάλματος, καθώς και από το εσωτερικό του μουσείου:
Εξωτερικοί σύνδεσμοι.
&lt;br&gt;

</doc>
<doc id="50417" url="https://el.wikipedia.org/wiki?curid=50417" title="Drazen Petrovic">
Drazen Petrovic



</doc>
<doc id="50418" url="https://el.wikipedia.org/wiki?curid=50418" title="Εύμηλος της Αρόης">
Εύμηλος της Αρόης

Ο Εύμηλος "(Εὔμηλος)" ήταν αυτόχθων βασιλιάς μικρού (ολιγάριθμου) λαού της αρχαιότητας, των Αιγειαλειών της Αχαΐας. Σύμφωνα με τον Θωμόπουλο και τον Κόντογλου το όνομα του φανερώνει τον αρχηγό ποιμένων, που οδηγούν καλά πρόβατα ("εὑ" + "μήλα" (πρόβατα), "πολύμηλος, αυτός που έχει πολλά πρόβατα").
Στην εποχή του Εύμηλου ήρθε και στην περιοχή ο Τριπτόλεμος ο οποίος γύριζε όλη την Ελλάδα και μάθαινε στους ανθρώπους να καλλιεργούν στάρι. Ο ίδιος είχε διδαχθεί από την θεά Δήμητρα. Ο Τριπτόλεμος ήρθε καβάλα σε ένα άρμα που το έσερναν φτερωτοί δράκοντες. Αφού πρώτα έλεγξε αν ήταν γόνιμο το έδαφος, δίδαξε τον Εύμηλο τη σπορά του σταριού, βοήθησε τον Εύμηλο να χτίσει μια πόλη για να εγκατασταθεί με τον λαό του. Έτσι κτίστηκε η Αρόη που πήρε το όνομα της από την Άροση (όργωμα) της γης. Κάποιο βράδυ που κοιμόταν ο Τριπτόλεμος, ο Ανθείας, γιος του Εύμηλου, καβάλησε το άρμα για να σπείρει, αλλά δεν τα κατάφερε να συγκρατήσει τους δράκοντες οι οποίοι τον έριξαν από ψηλά στην γη και σκοτώθηκε. Στο μέρος που έπεσε ο Εύμηλος ίδρυσε μια δεύτερη πόλη, δίπλα στην Αρόη, και την ονόμασε Άνθεια προς τιμή του γιου του. Ανάμεσα στις δύο πόλεις χτίστηκε αργότερα η Μεσσάτις. Αυτές τις τρεις πόλεις ένωσε μετά από χρόνια ο Πατρεύς και ίδρυσε την Πάτρα.

</doc>
<doc id="50419" url="https://el.wikipedia.org/wiki?curid=50419" title="Ανθείας">
Ανθείας

Ο Ανθείας ήταν γιος του Εύμηλου αυτόχθονα βασιλιά και οικιστή της Αρόης. Την εποχή εκείνη ο Τριπτόλεμος από την Ελευσίνα είχε διδαχθεί από την Δήμητρα την σπορά του σιταριού και καβάλα σε ένα άρμα που το έσερναν φτερωτοί δράκοντες, γύριζε όλη την Ελλάδα και μάθαινε τους ανθρώπους να καλλιεργούν το στάρι. Κατά την παραμονή του Τριπτόλεμου στην Αρόη, και ένα βράδυ που κοιμόταν ο Ανθείας, καβαλάει το άρμα του, αλλά μην μπορώντας να ελέγξει τους δράκοντες πέφτει από ψηλά στην γη και σκοτώνεται. Στο σημείο που έπεσε ο Εύμηλος και ο Τριπτόλεμος ίδρυσαν μία νέα πόλη, την Άνθεια, δίπλα στην Αρόη.

</doc>
<doc id="50420" url="https://el.wikipedia.org/wiki?curid=50420" title="Αρχιεπίσκοπος Νέας Ρώμης Μακεδόνιος Α΄">
Αρχιεπίσκοπος Νέας Ρώμης Μακεδόνιος Α΄

Ο Μακεδόνιος διετέλεσε αρχιεπίσκοπος Κωνσταντινουπόλεως κατά τα έτη 342 ως 346, και εκ νέου από το 351 ως το 360. Με τις διδασκαλίες του δημιούργησε τον Μακεδονιανισμό, ο οποίος κηρύχθηκε αιρετικός το 379.
Βιογραφικά στοιχεία.
Ο Μακεδόνιος ήταν διάκονος κατά τα τέλη της ζωής του επισκόπου Αλεξάνδρου και περιγράφεται από αυτόν ως άνθρωπος σεμνός και κόσμιος. Μετά τον θάνατο του Αλεξάνδρου το 336, οι ορθόδοξοι οπαδοί του υποστήριξαν ως διάδοχό του τον Παύλο. Από την άλλη, οι Αρειανιστές συσπειρώθηκαν γύρω από τον Μακεδόνιο. Ο Παύλος χειροτονήθηκε επίσκοπος, αλλά δεν παρέμεινε πολύ στον θρόνο. Ο ημι-Αρειανός αυτοκράτορας Κωνστάντιος Β' ήρθε στην Κωνσταντινούπολη και συγκάλεσε σύνοδο των Αρειανιστών επισκόπων, η οποία καθαίρεσε τον Παύλο Α΄ και, προς απογοήτευση του Μακεδονίου, εξέλεξε διάδοχό του τον Ευσέβιο, επίσκοπο Νικομηδείας. Αυτό πιστεύεται ότι έγινε το 338/9.
Μετά τον θάνατο του Ευσεβίου το 341 επαναλήφθηκαν οι εχθροπραξίες μεταξύ των οπαδών του Παύλου και του Μακεδονίου. Ο Παύλος επανεξελέγη και ενθρονίστηκε στον ναό της Αγίας Ειρήνης. Οι Αρειανιστές επίσκοποι χειροτόνησαν παράλληλα τον Μακεδόνιο στον ναό του Αγίου Παύλου. Οι αναταραχές εξελίχθηκαν σε τόσο βίαιες, που ο Κωνστάντιος έστειλε τον στρατηγό του Ερμογένη να εκδιώξει τον Παύλο για δεύτερη φορά. Οι στρατιώτες του συνάντησαν αντίσταση, ο στρατηγός σκοτώθηκε και το σώμα του σύρθηκε μέσα στην πόλη. Ο Κωνστάντιος επέστρεψε αμέσως από την Αντιόχεια και απέλασε τον Παύλο στη Θεσσαλονίκη. Ο Μακεδόνιος κατηγορήθηκε για το ρόλο του σε αυτές τις ταραχές και για το ότι επέτρεψε να χειροτονηθεί χωρίς αυτοκρατορική συναίνεση, αλλά ο Αρειανισμός θριάμβευσε και ο Μακεδόνιος παρέμεινε στον θρόνο.
Με παρέμβαση του Ορθόδοξου Αυτοκράτορα της Δύσης Κώνστα, ο Παύλος επανήλθε στο Θρόνο το 346 και ο Μακεδόνιος απομακρύνθηκε. Η δολοφονία του Κώνστα το 350 έθεσε την Ανατολή υπό τον αποκλειστικό έλεγχο του Κωνσταντίου και ο Παύλος εξορίστηκε ξανά. Ακολούθησαν αυτοκρατορικά διατάγματα, τα οποία επέτρεψαν στους Αρειανούς να ισχυρίζονται ότι το δόγμα τους επικράτησε στην Εκκλησία. Στον θρόνο επανήλθε ο Μακεδόνιος, ο οποίος συνέχισε με νέα σφοδρότητα τις διώξεις κατά των Ορθοδόξων επισκόπων. «Τα κατορθώματα του Μακεδονίου», λέει ο Σωκράτης Σχολαστικός, «εν ονόματι του Χριστιανισμού, αποτελούταν από δολοφονίες, μάχες, φυλακίσεις και εμφύλιους πολέμους». Άρχισε όμως με τις ενέργειές του να πέφτει στη δυσμένεια του Αυτοκράτορα, η οποία κορυφώθηκε το 359, οπότε ο Μακεδόνιος πήρε την πρωτοβουλία να μεταφέρει τα λείψανα του Μεγάλου Κωνσταντίνου από τον Ναό των Αγίων Αποστόλων στον Ναό του Αγίου Ακακίου, προφασιζόμενος στατικά προβλήματα του ναού. Ακολούθησαν ταραχές με εκατοντάδες νεκρούς.
Με απόφαση του εξοργισμένου Αυτοκράτορα, συνεκλήθη το 360 στην Κωνσταντινούπολη Σύνοδος, η οποία καθαίρεσε Ορθόδοξους επισκόπους, αλλά και το Μακεδόνιο, ο οποίος κατόπιν αποσύρθηκε στα περίχωρα της Κωνσταντινούπολης, όπου συνέχισε να διδάσκει την αίρεσή του μέχρι το θάνατό του το 364.
Επί των ημερών του, την 1η Ιουλίου του 356 μεταφέρθηκαν στην Κωνσταντινούπολη, στον Ναό των Αγίων Αποστόλων, τα λείψανα του Αποστόλου Τιμοθέου και στις 3 Μαρτίου του 358 τα λείψανα των Αποστόλων Ανδρέα και Λουκά.

</doc>
<doc id="50422" url="https://el.wikipedia.org/wiki?curid=50422" title="Μνασέας ο Πατρεύς">
Μνασέας ο Πατρεύς

Ο Μνασέας ο Πατρεύς γιος του Αθηνίωνα, ήταν αρχαίος συγγραφέας μαθηματικός και γεωγράφος από την Πάτρα. Έζησε τον 2ο με 3ο αιώνα π.χ. και σπούδασε στην Αλεξάνδρεια κοντά στον Ερατοσθένη που εκείνη την εποχή δίδασκε εκεί. Μελέτησε την Αλεξανδρινή βιβλιοθήκη της οποίας τα πολυάριθμα συγγράμματα τον βοήθησαν στην συγγραφή των δικών του έργων. Το 1791 βρέθηκε στην Κέρκυρα μια επιγραφή που μας ανέφερε ότι ζούσε εκεί και πέθανε σε ηλικία 40 ετών αφήνοντας έναν γιο, τον Εύνομο.

</doc>
<doc id="50427" url="https://el.wikipedia.org/wiki?curid=50427" title="Γκράχαμ Μάστερτον">
Γκράχαμ Μάστερτον

Ο Γκράχαμ Μάστερτον ("Graham Masterton", Εδιμβούργο, 16 Ιανουαρίου 1946) είναι Βρετανός συγγραφέας τρόμου. Ξεκινώντας αρχικά την καριέρα του ως συντάκτης στο βρετανικό περιοδικό "Mayfair" καθώς και στην βρετανική έκδοση του "Penthouse", το πρώτο του μυθιστόρημα, "Το Μανιτού", δημοσιεύθηκε το 1976, ενώ γυρίστηκε αργότερα και σε ταινία. Με τα επόμενα έργα του απέσπασε θετικές κριτικές και κέρδισε διάφορα βραβεία της λογοτεχνίας τρόμου και μυστηρίου, ενώ αρκετά μυθιστορήματά του μεταφέρθηκαν έπειτα στον κινηματογράφο. Εκτός από μυθιστορήματα, ο Μάστερτον έχει γράψει αρκετές συλλογές διηγημάτων, αλλά και κάποια βιβλία που αφορούν οδηγίες για το σεξ.
Ο Μάστερτον ζει σήμερα μαζί με τη γυναίκα του στο Κορκ της Ιρλανδίας.
Βιβλιογραφία.
Ακολουθεί ένας κατάλογος των βιβλίων του Μάστερτον που έχουν εκδοθεί στα ελληνικά. Η χρονολογία αφορά την χρονολογία της πρώτης αγγλικής έκδοσης και όχι της αντίστοιχης ελληνικής.

</doc>
<doc id="50428" url="https://el.wikipedia.org/wiki?curid=50428" title="Εβραιομνήματα">
Εβραιομνήματα



</doc>
<doc id="50433" url="https://el.wikipedia.org/wiki?curid=50433" title="Γκόβερτ Φλινκ">
Γκόβερτ Φλινκ



</doc>
<doc id="50437" url="https://el.wikipedia.org/wiki?curid=50437" title="Ύμνος της Ρωσικής Ομοσπονδίας">
Ύμνος της Ρωσικής Ομοσπονδίας



</doc>
<doc id="50438" url="https://el.wikipedia.org/wiki?curid=50438" title="Νιου Μπράνσγουικ">
Νιου Μπράνσγουικ

"Αυτο το λήμμα αφορά την επαρχία του Καναδά. Για την πόλη στο Νιου Τζέρσεϊ, δείτε: Νιου Μπράνσγουικ (Νιου Τζέρσεϊ)." 
Το Νιου Μπράνσγουικ ή Νέα Βρουνσβίκη (αγγλικά: "New Brunswick" IPA , γαλλικά: "Nouveau-Brunswick") είναι επαρχία του Καναδά στις ακτές του Ατλαντικού Ωκεανού. 
Το Νιου Μπράνσγουικ έχει έκταση 72.908 τ.χλμ. που ισοδυναμεί στο 0,7% περίπου της έκτασης όλου του Καναδά και κατοικείται από 782.078 κατοίκους (εκτιμήσεις 2021) και αντιπροσωπεύει το 2,1% του πληθυσμού της χώρας που στην πλειονότητα τους είναι αγγλόφωνοι, ενώ υπάρχει μία σημαντική μειονότητα (περίπου 35%) των κατοίκων που είναι γαλλόφωνοι Ακαδιανοί. 
Το Νιου Μπράνσγουικ είναι η μόνη επισήμως δίγλωσση επαρχία του Καναδά (αγγλικά/γαλλικά). Πρωτεύουσα της επαρχίας είναι το Φρέντρικτον ή Φρέντερικτον.
Γεωγραφία.
Το Νιου Μπράνσγουικ δυτικά και νότια συνορεύει με την αμερικανική πολιτεία του Μέιν. Βορειοδυτικά συνορεύει με την Χερσόνησο της Γκασπεζίας (Γκασπεζί) του Κεμπέκ, και βορειοανατολικά βρέχεται από τον Κόλπο της Ζέστης (γαλλ.: Baie des Chaleurs). Ανατολικά βρέχεται από τον Ατλαντικό, και συνδέεται με την Νέα Σκωτία με τον στενό Ισθμό του Τσιγκνέτο (αγγλ.: Isthmus of Chignecto). Νοτιοανατολικά βρέχεται από τα νερά του Κόλπου του Φάντυ.
Η επαρχία χαρακτηρίζεται από χαμηλούς λόφους και βουνά, που αποτελούν μέρος της οροσειράς των Αππαλαχίων. Το 80% του εδάφους του Νιου Μπράνσγουικ καλύπτεται από δάση. Την επαρχία διασχίζουν πολλά ποτάμια, τα οποία είναι πλούσια σε σολωμό.
Τα κυριότερα αστικά κέντρα της επαρχίας βρίσκονται στα νότια: το Σεντ Τζον (Saint John, Saint-Jean, 58.341 κάτοικοι), το Μόνκτον (Moncton, 108.620 κάτοικοι), και η πρωτεύουσα Φρέντρικτον (Fredericton, Frédéricton, 59.405 κάτοικοι) σύμφωνα με την απογραφή του 2016.. Στα νότια της επαρχίας βρίσκονται και οι μικρές πόλεις Σάκβιλ (Sackville, 2.963 κάτοικοι), Άγιος Στέφανος (St. Stephen, 3.233 κάτοικοι), Σάσεξ (Sussex, 5.298 κάτοικοι). Στα βόρεια της επαρχίας βρίσκονται τα μικρά αστικά κέντρα Μέγας Καταρράκτης (Grand Falls/Grand-Sault, 4.221 κάτοικοι), Κάμπελτον (Cambelton, 10.716 κάτοικοι), Έντμουνστον (Edmunston, 12.086 κάτοικοι), Μπάθερστ (Bathurst, 15.557 κάτοικοι), Καρακέτ (Caraquet, 3.108 κάτοικοι), Σιπαγκάν (Shippagan, 2.130 κάτοικοι), Τρακαντί (Tracadie, 3.184 κάτοικοι) και Μιραμισί (Miramichi, 17.537 κάτοικοι).
Το Φρέντρικτον είναι το διοικητικό, εκπαιδευτικό και πολιτιστικό κέντρο της επαρχίας. Κοντά στο Φρέντρικτον βρίσκεται και μεγάλη βάση του Καναδικού Στρατού. Ο Άγιος Ιωάννης είναι μεγάλο λιμάνι και μεγάλο βιομηχανικό κέντρο με διυλιστήρια, βιομηχανίες χαρτοπολτού και χαρτιού και σταθμούς παραγωγής ηλεκτρικής ενέργειας (θερμικό και πυρηνικό). Το Μόνκτον είναι μεγάλο εμπορικό κέντρο και η πρώτη πόλη του Καναδά που έγινε επισήμως δίγλωσση.
Ιστορία.
Πριν από την άφιξη Ευρωπαίων εποίκων, την περιοχή του σημερινού Νιου Μπράνσγουικ όριζαν οι αυτόχθονες φυλές Μίκμακ, Μαλισίτ (Maliseet) και Πασαμακόντι (Passamaquoddy), με κυριότερη την πρώτη.
Ο πρώτος Ευρωπαίος που εξερεύνησε την περιοχή ήταν ο Γάλλος θαλασσοπόρος Ζακ Καρτιέ, το 1534. Από το 1604, Γάλλοι έποικοι άρχισαν να εγκαθίστανται στα νότια της επαρχία γύρω από τον Κόλπο Φάντυ, αλλά και βόρεια γύρω από το σημερινό Μπάθαρστ, για να δημιουργήσουν την αποικία της Ακαδίας. 
Το 1713, όλη σχεδόν η σημερινή Νέα Σκωτία έπεσε στα χέρια των Βρετανών, με αποτέλεσμα οι Ακαδιανοί να περιοριστούν στο Νιου Μπράνσγουικ και στα βόρεια της Νέας Σκωτίας γύρω από το οχυρό Λούισμπουργκ. Στον Ισθμό Τσιγκνέκτο που ενώνει το Νιου Μπράνσγουικ με την Νέα Σκωτία, οι Γάλλοι έκτισαν δύο οχυρά, το Οχυρό Μπωσεζούρ (Fort Beausejour) και το Οχυρό Γκασπαρώ (Fort Gaspareaux) προκειμένου να εμποδίσουν μία νέα προέλαση των Βρετανών. 
Το 1755, με την έναρξη του Βρετανογαλλικού πολέμου που διήρκεσε μέχρι το 1763, οι Βρετανοί κατέλαβαν το Οχυρό Μπωσεζούρ. Ο βρετανός αντισυνταγματάρχης Ρόμπερτ Μόνκτον διέταξε κατόπιν την βίαιη εκδίωξη όλων των Ακαδιανών από την περιοχή, φοβούμενος μία πιθανή εξέγερσή τους. Το γεγονός αυτό πέρασε στην ιστορία των Ακαδιανών ως η "Μεγάλη Αναταραχή". Το 1759 έπεσε στα χέρια των Βρετανών και το γαλλικό Οχυρό Άννα (Fort Anne, το σημερινό Φρέντρικτον), οπότε η κυριαρχία των Βρετανών στην περιοχή έγινε απόλυτη.
Κατά την διάρκεια της Αμερικανικής Επανάστασης, «Πιστοί στο Στέμμα» άποικοι (αγγλ. Loyalists) από την Νέα Αγγλία μετακινήθηκαν βόρεια και εγκαταστάθηκαν στην περιοχή του σημερινού Αγίου Ιωάννη. Η αποικιακή διοίκηση της Νέας Σκωτίας εκτίμησε ότι τα εδάφη πέρα από τον Ισθμό του Τσιγκνέκτο ήταν πολύ απόμακρα για τον αποτελεσματικό έλεγχό τους, και έτσι, στις 16 Αυγούστου του 1784, δημιούργησε επισήμως την αποικία του Νιου Μπράνσγουικ. Την ίδια περίπου εποχή, πολλοί από τους διωγμένους Ακαδιανούς επέστρεψαν στο Νιου Μπράνσγουικ, αλλά εγκαταστάθηκαν στα ΒΑ παράλια της επαρχίας προκειμένου να είναι μακριά από τους βρετανούς αποίκους.
Το 1838, το Νιου Μπράνσγουικ και η γειτονική αμερικανική πολιτεία του Μέιν έφτασαν στα πρόθυρα του πολέμου για συνοριακές διαφορές. Τελικά, η συνοριακή γραμμή καθορίστηκε με συμφωνία το 1842. Το 1867, η κυβέρνηση του Νιου Μπράνσγουικ συνυπέγραψε την ιδρυτική πράξη της Καναδικής Συνομοσπονδίας, προς απογοήτευση της πλειονότητας των κατοίκων οι οποίοι επιθυμούσαν να παραμείνουν αποικία του Ηνωμένου Βασιλείου. 
Καθ' όλη την διάρκεια του 19ου αι., έποικοι από την Βρετανία και την Ιρλανδία συνέχισαν να εγκαθίστανται στην περιοχή. Στον Άγιο Ιωάννη και στο Μιραμισί αναπτύχθηκε πολύ η ναυπηγική. Η υλοτομία και η γεωργία ήταν δύο άλλοι τομείς της οικονομίας που γνώρισαν μεγάλη άνθηση κατά τον 19ο αι. Μετά την ίδρυση της Καναδικής Συνομοσπονδίας, οι σχέσεις του Καναδά με τις ΗΠΑ επιδεινώθηκαν με αποτέλεσμα να περιοριστούν οι εξαγωγές προϊόντων από το Νιου Μπράνσγουικ προς την γειτονική Νέα Αγγλία. Μόνο στις αρχές του 20ού αι., η οικονομία του Νιου Μπράνσγουικ μπήκε και πάλι σε ανοδική πορεία, κυρίως με την ανάπτυξη της χαρτοβιομηχανίας.
Οι Ακαδιανοί, αν και αποτελούσαν σημαντική μερίδα του πληθυσμού, εντούτοις παρέμεναν πάντα στο περιθώριο των εξελίξεων. Η κατάσταση άλλαξε το 1960 με την εκλογή του Λουί Ρομπισώ (Louis Robichaud) στην πρωθυπουργία της επαρχίας. Το 1969, το Νιου Μπράνσγουικ αναγνώρισε και τα γαλλικά ως επίσημη γλώσσα.
Οικονομία.
Η οικονομία του Νιου Μπράνσγουικ βασίζεται σε πολλούς τομείς. Ο πρωτογενής τομέας περιλαμβάνει σύγχρονη γεωργία, υλοτομία στα πλούσια δάση της περιοχής, μεταλλεία στο Βόρειο Νιέυ Μπράνσγουικ (Μπάθαρστ) και σημαντικό αλιευτικό στόλο. Στην περιοχή του Αγίου Ιωάννη λειτουργούν μεγάλα εργοστάσια, όπως διυλιστήρια και ναυπηγεία. Το Φρέντρικτον είναι σημαντικό διοικητικό κέντρο, ενώ το Μόνκτον αποτελεί σημαντικό εμπορικό κόμβο. Τα τελευταία χρόνια, σημαντική ανάπτυξη έχει σημειώσει και ο τομέας του τουρισμού.
Στην οικονομική ζωή της επαρχίας επικρατούν δύο οικογενειακοί όμιλοι επιχειρήσεων, ο όμιλος Irving με διυλιστήρια, πρατήρια διανομής καυσίμων, εργοστάσια επεξεργασίας ξύλου, κ.λπ., και ο όμιλος McCain που ειδικεύεται στο εμπόριο προτηγανισμένης πατάτας σε όλον τον κόσμο.
Δημογραφικά στοιχεία.
Οι σημερινοί κάτοικοι του Νιου Μπράνσγουικ είναι στην πλειονότητα (~60%) αγγλόφωνοι απόγονοι εποίκων από την Βρετανία και την Ιρλανδία. Οι γαλλόφωνοι αποτελούν περίπου το 30% του πληθυσμού και κατοικούν κυρίως στην Ακαδιανή χερσόνησο και στα ΒΑ της επαρχίας. Σύμφωνα με τα στοιχεία της απογραφής του 2001, οι αυτόχθονες (κυρίως Μίκμακ) αποτελούν μόνον το 3,31% του πληθυσμού του Νιου Μπράνσγουικ. Στο Νιου Μπράνσγουικ κατοικούν και 950 άτομα ελληνικής καταγωγής, σύμφωνα με την απογραφή του 2016.
Οι κάτοικοι του Νιου Μπράνσγουικ είναι στην πλειονότητα χριστιανοί καθολικοί (53%) και διαμαρτυρόμενοι (36%) στο θρήσκευμα. 
Κατά την πενταετία 1996–2001, ο πληθυσμός της επαρχίας παρουσίασε μείωση κατά 1,2%, η οποία αποδίδεται κυρίως στην οικονομική ύφεση που χτύπησε τον πρωτογενή τομέα (απαγόρευση της αλιείας μπακαλιάρου, πτώση των τιμών της ξυλείας και των μεταλλευμάτων, κ.λπ.)
Αξιοθέατα.
Η επαρχία του Νιου Μπράνσγουικ διακρίνεται για τα φυσικά της κάλλη. Τα τελευταία χρόνια, η κυβέρνηση της επαρχίας προσπαθεί να αναπτύξει τον τουρισμό στην περιοχή με την προβολή των εντυπωσιακών παραλιών στον Κόλπο του Φάντυ, της βρετανικής αποικιακής ιστορίας και της γαλλόφωνης (ακαδιανής) πολιτιστικής παράδοσης.
Ο επισκέπτης μπορεί επίσης να θαυμάσει τους φάρους στις ακτές του Ατλαντικού και τις παλιές σκεπαστές γέφυρες που ενώνουν τις όχθες πολλών ποταμών. Μπορεί ακόμα να φάει άφθονα ψάρια, κάβουρες, αστακούς και θαλασσινά, καθώς και να δοκιμάσει το ψάρεμα του σολωμού στον ποταμό Μιραμισί. 
Διοίκηση.
Από τις 8 Σεπτεμβρίου 2019 Αντικυβερνήτρια είναι η Μπρέντα Μάρφι. Πρωθυπουργός (Premier) είναι από τις 9 Νοεμβρίου 2018 ο Μπλεν Χιγκς (Blaine Higgs).

</doc>
<doc id="50442" url="https://el.wikipedia.org/wiki?curid=50442" title="Απόλυτη υγρασία">
Απόλυτη υγρασία



</doc>
<doc id="50443" url="https://el.wikipedia.org/wiki?curid=50443" title="Σχετική υγρασία">
Σχετική υγρασία



</doc>
<doc id="50445" url="https://el.wikipedia.org/wiki?curid=50445" title="Βαν Χέλσινγκ">
Βαν Χέλσινγκ

Ο Άμπραχαμ Βαν Χέλσινγκ είναι ένας φανταστικός χαρακτήρας που πρωτοεμφανίζεται στο μυθιστόρημα "Δράκουλας", του Ιρλανδού συγγραφέα Μπραμ Στόκερ. Στο μυθιστόρημα, ο Βαν Χέλσινγκ είναι Ολλανδός καθηγητής και δόκτορας. Κάποιες φορές παίρνει τον τίτλο του κυνηγού βρικολάκων σε κινηματογραφικές ταινίες.
Στο μυθιστόρημα.
Στο μυθιστόρημα, ο Βαν Χέλσινγκ καλείται από το Άμστερνταμ στο Λονδίνο από τον πρώην μαθητή και φίλο του Δρ. Τζον Σούαρντ, για να θεραπέυσει την Λούσυ Γουέστενρα για την ξαφνική αρρώστια της. Ο Βαν Χέλσινγκ καταλαμβαίνει από τα δύο μικρά σημάδια στον λαιμό της πως η ίδια επισκέφθηκε από βρικόλακα (ο Κόμης Δράκουλας). Ο Βαν Χέλσινγκ κάνει ότι μπορεί για να την βοηθήσει, αλλά όταν η Λούσι πεθαίνει και γίνεται ολοκληρωτικά βρικόλακας, αναγκάζεται να την καταστρέψει, μαζί με την βοήθεια του Σούαρντ και των φίλων του. Αργότερα, με την βοήθεια των Τζόναθαν Χάρκερ, Κουίνσι Μόρις, Άρθουρ Χόλμγουντ και Σούαρντ προσπαθεί να σώσει την αρραβωνιαστικά του Χάρκερ, την Μίνα από τον Δράκουλα. Στο τέλος, ο Δράκουλας καταστρέφεται από μαχαιριά στην καρδία.
Κινηματογράφος.
Σε ταινίες παίχτηκε από τους Τζον Γκότορτ, Έντουαρντ Βαν Σλόαν, Πίτερ Κάσινγκ, Λόρενς Ολίβιερ, Άντονι Χόπκινς και Μελ Μπρουκς.

</doc>
<doc id="50447" url="https://el.wikipedia.org/wiki?curid=50447" title="Project Gutenberg">
Project Gutenberg

Το Project Gutenberg (συντ. PG) είναι μια εθελοντική προσπάθεια ψηφιοποίησης, αρχειοθέτησης και διανομής πολιτισμικών έργων. Ξεκίνησε το 1971, και είναι σήμερα η αρχαιότερη ψηφιακή βιβλιοθήκη. Τα περισσότερα από τα θέματα της συλλογής του είναι τα πλήρη κείμενα βιβλίων δημόσιας κυριότητας. Το εγχείρημα αποδίδει όσο το δυνατόν πιο ελεύθερα τα κείμενα σε ελεύθερα format (.txt), που μπορούν να χρησιμοποιηθούν σε οποιονδήποτε υπολογιστή. 
Γενικές Πληροφορίες.
Βασική αρχή.
Το κεντρικό σύνθημα που επιλέχθηκε " Ας σπάσουμε τους τοίχους της άγνοιας και της αγραμματοσύνης " έχει σαν κύριο στόχο να κάνει προσιτά τα γράμματα και τη λογοτεχνική κληρονομιά, έργο που είχε ξεκινήσει η Δημόσια Βιβλιοθήκη στις αρχές του 20ου αιώνα - Ο κύριος στόχος του Project Gutenberg είναι να παρέχει δωρεάν πρόσβαση σε όλους στην λογοτεχνία και να διευρύνει το κοινό (συνήθως αποτελείται από φοιτητές και καθηγητές).
Όλα τα κείμενα του Project Gutenberg μπορούν να αποκτηθούν και να αναδιανεμηθούν από τους αναγνώστες χωρίς κόστος. Το Project Gutenberg έχει κατατεθεί με την ονομασία "Project Gutenberg" και η εμπορική χρήση των ηλεκτρονικών κειμένων απαιτείται την καταβολή τέλους στο Έργο Gutenberg.
Ιστορικό.
Ο Michael Hart το 1971 δημιούργησε το πρώτο ηλεκτρονικό βιβλίο πληκτρολογώντας τη “Διακήρυξη της Ανεξαρτησίας” των ΗΠΑ που ήταν και του πρώτο ψηφιακό αρχείο του Project Gutenberg.
Ο Michael Hart, που ήταν τότε φοιτητής στο Πανεπιστήμιο του Ιλλινόις, χρησιμοποίησε τον κεντρικό υπολογιστή του Materials Research Lab του πανεπιστημίου, 
Ο αρχικός στόχος ήταν η ψηφιοποίηση 10 000 βιβλίων μέχρι το τέλος του 20ου αι. στα αγγλικά. Αργότερα το Project Gutenberg επεκτάθηκε με την ψηφιοποίηση ξένων βιβλίων.

</doc>
<doc id="50450" url="https://el.wikipedia.org/wiki?curid=50450" title="Εγχείρημα Γουτεμβέργιος">
Εγχείρημα Γουτεμβέργιος



</doc>
<doc id="50451" url="https://el.wikipedia.org/wiki?curid=50451" title="Δρ. Τζον Σούαρντ">
Δρ. Τζον Σούαρντ

Ο Δρ. Τζον Σούαρντ ("Dr. John Seward"), κάποιες φορές ως "Τζακ", είναι ένας φανταστικός χαρακτήρας στο μυθιστόρημα "Δράκουλας" από τον Ιρλανδό συγγραφέα Μπραμ Στόκερ.
Στο μυθιστόρημα, ο δόκτορας Σούαρντ δουλεύει στο ψυχιατρείο, που ανήκει στον ίδιο, δίπλα από το νέο σπίτι του Κόμη Δράκουλα, το αββαείο Κάρφαξ. Ένας από τους ασθενής του είναι ο Ρένφιλντ, ένας ημι-τρελός που νομίζει πως το να τρώει μικρά έντομα, ποντίκια και άλλα ζώα θα του δώσουν περισσότερη ζωή.
Ο Σούαρντ είναι φίλος με τους Κουίνσι Μόρις και Άρθουρ Χόλμγουντ, που και οι τρεις τους έκαναν την ίδια μέρα πρόταση γάμου στην Λούσι Γουέστενρα. Ο φίλος και παλιός μέντορας του είναι ο Ολλανδός Καθηγητής Βαν Χέλσινγκ, τον οποίο καλεί στην Αγγλία με την παράξενη και ξαφνική αρρώστια της Λούσι.
Σε ταινίες παίχτηκε από ηθοποιούς όπως: Γκουστάβ Μποτζ (Νοσφεράτου) το 1922, Χέρμπερτ Μπάνστον (Ο Κόμης Δράκουλας) το 1931, Τσαρλς Πακ (Δράκουλας, ο Βρυκόλακας των Καρπαθίων) το 1958, Ντόναλντ Πλέσενς () το 1970, Ρίτσαρντ Γκραντ (Δράκουλας) το 1992 και Χάρβεϊ Κόρμαν () το 1995.

</doc>
<doc id="50452" url="https://el.wikipedia.org/wiki?curid=50452" title="Βικιβιβλία">
Βικιβιβλία

Τα Βικιβιβλία είναι μία συλλογή βιβλίων ανοιχτού περιεχομένου, εγχειριδίων, καθώς και άλλων κειμένων που είναι βασισμένα σε βιβλία που έχουν συγγραφεί συλλογικά.
Το περιεχόμενο των Βικιβιβλίων καλύπτεται από την Άδεια Ελεύθερης Τεκμηρίωσης GNU. Οποιαδήποτε συμβολή παραμένει πνευματική ιδιοκτησία των συμβαλλομένων, και η ελεύθερη άδεια τεκμηρίωσης εξασφαλίζει ότι είναι ελεύθερα διαθέσιμα και έτσι θα παραμείνουν.
Τα Βικιβιβλία είναι οργανωμένα με τη μορφή αναλυτικών βιβλιοθηκών και ο εμπλουτισμός τους βρίσκεται διαρκώς σε εξέλιξη, σε όλες τις γλώσσες που συμμετέχουν στο εγχείρημα

</doc>
<doc id="50454" url="https://el.wikipedia.org/wiki?curid=50454" title="Μώμος">
Μώμος

Μώμος είναι το όνομα αρχαίου, ίσως ασήμαντου, θεού της Ελληνικής μυθολογίας, που εκδιώχθηκε από τον Όλυμπο επειδή αμφισβήτησε τον θεό Δία. Είναι ο θεός της χλεύης και του σκώμματος, της ειρωνείας και του σαρκασμού, προσωποποίηση της κοροϊδίας και της αποδοκιμασίας. Τον παρίσταναν να κρατά ένα ραβδί που η πάνω άκρη του κατέληγε σε κεφάλι γυναίκας.
Ο μύθος.
Η ελληνική μυθολογία λέει ότι καθώς οι άνθρωποι έγιναν πολλοί και βάραιναν τη Γαία, εκείνη παραπονέθηκε στο Δία να την ελαφρύνει λίγο. Ο Δίας προκάλεσε έναν πόλεμο, τον Θηβαϊκό, στον οποίο σκοτώθηκαν πολλοί άνθρωποι και έτσι η θεά Γαία ελάφρυνε. Το πρόβλημα όμως επανεμφανίστηκε αργότερα και ο Δίας ζήτησε τη συνδρομή και άλλων θεών. Τότε ο Μώμος, γιος της Νύχτας, - κατά άλλους της Θέμιδος και του Ύπνου, κατά άλλους πατρός αγνώστου, τον συμβούλεψε να γεννήσει μια πανέμορφη κόρη και να παντρέψει τη Νηρηίδα Θέτιδα με θνητό. Ο Δίας ακολούθησε τις συμβουλές του και έτσι γέννησε από τη Λήδα την Ελένη και πάντρεψε τη Θέτιδα με τον Πηλέα. Αυτά τα δύο γεγονότα έγιναν αιτία να ξεσπάσει ένας μεγάλος πόλεμος πολύ πιο φονικός από τον προηγούμενο που θα γινόταν γνωστός ως Τρωικός πόλεμος.
Αναφέρεται από τον Λουκιανό στο έργο του «Θεών εκκλησία» να κατακρίνει τον Δία για παρανομίες με αποτέλεσμα να νοθεύεται το συνέδριο, με το να ενώνεται με θνητές γυναίκες. Ο θεός αυτός κατέκρινε επίσης τον θεό Ήφαιστο, επειδή, όταν έφτιαξε τον άνθρωπο, δεν κατασκεύασε παράθυρα στο στήθος του, ώστε να βλέπει ο κόσμος τι σκέπτεται και αν λέει ψέματα ή αλήθεια. Λέγεται ότι πέθανε από τη λύπη του, επειδή δεν κατόρθωσε να βρει καμία ατέλεια στην θεά Αφροδίτη.
Στη φαντασία των ανθρώπων αναποδογυρίζει απότομα τις τύχες τους. Τους ρίχνει απ' την ευτυχία στη δυστυχία, μετατρέπει τις επιτυχίες τους σε αποτυχίες και τους «θριάμβους» τους σε απόγνωση.

</doc>
<doc id="50455" url="https://el.wikipedia.org/wiki?curid=50455" title="Μωμόγεροι (λαϊκό δρώμενο)">
Μωμόγεροι (λαϊκό δρώμενο)

Οι Μωμόγεροι (γνωστό και ως Μωμόεροι ή Μωμοέρια είναι ένα ποντιακό λαϊκό δρώμενο το οποίο λαμβάνει χώρα το 12ήμερο Χριστούγεννα - Πρωτοχρονιά - Θεοφάνια με ευχετηριακό χαρακτήρα. Παραλλαγή μπορεί να θεωρηθεί το έθιμο "Ραγκουτσάρια" που συναντάται στην περιοχή της Κοζάνης και της Καστοριάς. Οι ρίζες του εθίμου βρίσκονται στους προ-χριστιανικούς χρόνους αλλά οι Πόντιοι έδωσαν αργότερα χριστιανικό χαρακτήρα.
Ετυμολογία.
Η ονομασία του δρώμενου προέρχεται από τις λέξεις μίμος και γέρος. Στο έθιμο οι λέξεις αυτές συνδέονται με τις μιμιτικές κινήσεις των πρωταγωνιστών-γερόντων. 
Κατ' άλλους υπάρχει σύνδεση με τον αρχαιοελληνικό θεό Μώμο, ο οποίος ήταν ο θεός της χλεύης και του σκώμματος, της ειρωνείας και του σαρκασμού, προσωποποίηση της κοροϊδίας και της αποδοκιμασίας.
Ιστορικά στοιχεία.
Το έθιμο των Μωμόγερων πιστεύεται ότι προέρχεται από την αρχαία Ελλάδα, λόγω της ομοιότητάς του με τον διθύραμβο. Οι θεωρίες που κυριαρχούν υποστηρίζουν ότι οι Μωμόγεροι είτε ήταν οι δώδεκα ιερείς του Μώμου, θεού του γέλιου και της σάτιρας, είτε σύμβολα των στρατηγών του Μεγάλου Αλεξάνδρου. Το έθιμο είχε αρχικά τελετουργικό χαρακτήρα, στη συνέχεια όμως μεταβλήθηκε λόγω των επιδράσεων που δέχτηκαν οι Μωμόγεροι τόσο από το περιβάλλον τους, όσο και από τις γειτονικές κουλτούρες. Τα στοιχεία που είχαν πάρει από την αρχαϊκή περίοδο αντικαταστάθηκαν από άλλα της βυζαντινής περιόδου που βίωναν. Η Μωμοέρια αργότερα εξελίχτηκε σε δρώμενο Σε νεότερο στάδιό τους με επίκεντρο τη σάτιρα, τον έρωτα και την ψυχαγωγία.
Το έθιμο της Μωμοέριας έχει πάνω από πενήντα παραλλαγές. Ωστόσο, μέχρι σήμερα έχει διατηρηθεί μόνο εκείνη που προέρχεται από το χωριό Λιβερά της Τραπεζούντας. Με την ανταλλαγή των πληθυσμών ανάμεσα στον Πόντο και την Ελλάδα το 1923, οι Πόντιοι πρόσφυγες ήταν αναγκασμένοι να φέρουν μαζί τους λιγοστά πράγματα κατά τη μετανάστευσή τους στον ελλαδικό χώρο. Ανάμεσα σε αυτά βρίσκονταν περικεφαλαίες και εγκόλπια Μωμόγερων. Συνέχισαν να τελούν το έθιμο ακόμη και μετά την εγκατάστασή τους στη Μακεδονία. Για αυτόν τον λόγο, από το 1924 η Μωμοέρια πραγματοποιείται κάθε χρόνο στην Ελλάδα, με ελάχιστες εξαιρέσεις, όπως την περίοδο της γερμανικής κατοχής. Ο πρώτος χορευτής που αναβίωσε το δρώμενο στην Ελλάδα ήταν ο Ταπαντζίδης Νικόλαος από τα Λιβερά του Πόντου. Μετά τον εμφύλιο του 1949,απαγορεύτηκε η μάσκα για λόγους ασφαλείας. Η παραλλαγή της Λιβεράς επιβιώνει σήμερα κατά τη διάρκεια του Δωδεκαημέρου σε οκτώ κοινότητες του νομού Κοζάνης: Τετράλοφος, Αλωνάκια, Σκήτη, Άγιος Δημήτριος, Πρωτοχώρι, Ασβεστόπετρα, Καρυοχώρι και Κομνηνά. Σε όλα τα χωριά η δομή του εθίμου παραμένει ίδια,με ελάχιστες παραλλαγές στον βηματισμό και τα παραγγέλματα.
Δρώμενο.
Στο δρώμενο αυτό παρουσιάζεται η αναγέννηση της φύσης με την αλλαγή του νέου έτους και έχει σκοπό σάτιρας. Στο δρώμενο αναπαρίσταται η ιστορία του Κιτί Γοτσά. Στο έθιμο αυτό, παραδοσιακά μέρος των συμμετεχόντων φοράνε τομάρια ζώων όπως λύκων και τράγων ενώ άλλοι ντύνονται με στολές ανθρώπων οπλισμένων με σπαθιά και έχουν την μορφή γεροντικών προσώπων.
Το δρώμενο λαμβάνει χώρα το όπου ο θίασος παραδοσιακά τριγυρνά στις αυλές των σπιτιών. Στο δρώμενο οι πρωταγωνιστές είναι τρεις, ο γέρος Κιτί Γοτσά, η νύφη και ο "αράπης". Η αλλαγή του χρόνου και η αναγέννηση της φύσης συμβολίζεται με τη νύφη η οποία ερωτοτροπεί με τον νέο (ο νέος είναι ο χαρακτήρας "αράπης"). Στο δρώμενο εναλλάσσεται η απαγωγή της νύφης από τον νέο "αράπη" με τον γέρο Κιτί Γοτσά.
ΟΥΝΕΣΚΟ.
Στα τέλη του 2016 η Διακυβερνητική Επιτροπή της Σύμβασης για την Διαφύλαξη της 'Αυλης Πολιτιστικής Κληρονομιάς, ενέκρινε την πρόταση του υπουργείου Πολιτισμού και ενέγραψε στον Αντιπροσωπευτικό Κατάλογο της 'Αυλης Πολιτιστικής Κληρονομιάς της Ανθρωπότητας' (Ουνέσκο) το εθιμικό δρώμενο των Μωμόγερων.

</doc>
<doc id="50456" url="https://el.wikipedia.org/wiki?curid=50456" title="Hellenic Quest">
Hellenic Quest

Το Hellenic Quest είναι ένας αστικός μύθος που αρχικά κυκλοφόρησε περί το 1998-1999 και κατόπιν αναπαράχθηκε από ελληνικές ιστοσελίδες και άλλα μέσα μαζικής ενημέρωσης. Πρόκειται για ψευδή είδηση περί κατασκευής ειδικού λογισμικού εκμάθησης της Ελληνικής από την εταιρεία Apple και διάδοσής του από το τηλεοπτικό δίκτυο CNN. Επίσης περιέχει διάφορες ανακρίβειες σχετικά με την αναφερόμενη ανωτερότητα της ελληνικής γλώσσας. 
Περιεχόμενο.
Κατά τον μύθο αυτό, το Hellenic Quest είναι πρόγραμμα ηλεκτρονικού υπολογιστή εκμαθήσεως της ελληνικής γλώσσας για αγγλόφωνους και ισπανόφωνους το οποίο παράγεται από την εταιρεία λογισμικού Apple και διανέμεται από το τηλεοπτικό δίκτυο CNN. Το δημοσίευμα καταγράφει επίσης πως "«η μέθοδος διδασκαλίας του στηρίζεται στην προβολή πληροφοριών στην οθόνη του ηλεκτρονικού υπολογιστή με ταυτόχρονη μετάδοση ήχου και κινούμενης εικόνας»". 
Σε μια άλλη, εμπλουτισμένη μορφή του κειμένου, αναφέρεται υποτιθέμενη δήλωση του προέδρου της Apple Τζον Σκάλι, ο οποίος όμως είχε φύγει από την εταιρία από το 1993: "«Αποφασίσαμε να προωθήσουμε το πρόγραμμα εκμαθήσεως της Ελληνικής επειδή η κοινωνία μας χρειάζεται ένα εργαλείο που θα της επιτρέψει ν' αναπτύξει την δημιουργικότητα της, να εισάγει νέες ιδέες και θα της προσφέρει γνώσεις περισσότερες από όσες ο άνθρωπος μπορούσε ως τώρα ν' ανακαλύψει»" . 
Και το αρχικό και το εμπλουτισμένο κείμενο υποστηρίζουν ότι έχουν ήδη καταγραφεί 6.000.000 λεκτικοί τύποι της ελληνικής γλώσσας και προβλέπεται ότι θα φτάσουν τα 90.000.000. Επίσης υποστηρίζουν ότι η Ελληνική έχει μαθηματική δομή που επιτρέπει την αρμονική γεωμετρική απεικόνιση του λεξιλογίου της και πως « νέες επιστήμες όπως η Ηλεκτρονική και η Κυβερνητική βρίσκουν μόνο στην ελληνική γλώσσα τις νοητικές εκφράσεις που χρειάζονται, χωρίς τις οποίες η επιστημονική σκέψη αδυνατεί να προχωρήσει». Ωστόσο όλες αυτές οι πληροφορίες έχουν χαρακτηριστεί από τους ειδικούς ως χονδροειδή ψεύδη με επιστημονικοφανή διατύπωση. 
Δεν υπάρχει καμία σχετική ανακοίνωση από τις δύο εταιρείες τις οποίες αναφέρει το δημοσίευμα. Ακόμη και αρκετά χρόνια μετά από την είδηση, η αναζήτηση στην ιστοσελίδα του CNN και της Apple για το "Hellenic Quest" δεν εμφανίζει κανένα αποτέλεσμα.
Διάδοση.
Το αρχικό κείμενο μάλλον δημοσιεύθηκε σε κάποιο περιοδικό χαμηλής κυκλοφορίας. Γρήγορα εξαπλώθηκε στο Διαδίκτυο, και εμπλουτιζόταν συνεχώς με νέες φανταστικές πληροφορίες. Σταδιακά έφτασε να δημοσιευτεί σε εφημερίδες μεγάλης κυκλοφορίας και γνωστούς ελληνικούς διαδικτυακούς τόπους. 
Εμπλουτισμένη μορφή του άρθρου βρίσκεται και στην ιστοσελίδα της ελληνικής πρεσβείας στην Ουάσινγκτον των Ηνωμένων Πολιτειών, η οποία το δημοσίευσε σε περιοδικό της, στις 4 Δεκεμβρίου 2003&lt;ref name="greekembassy.org/article"&gt;Το άρθρο, όπως δημοσιεύτηκε στο περιοδικό της ελληνικής πρεσβείας .&lt;/ref&gt;. Η ψευδής είδηση δημοσιεύθηκε επίσης σε πολλές άλλες εφημερίδες και ιστοσελίδες (χαρακτηριστική είναι η δημοσίευση από την Ένωση Ελλήνων Φυσικών), χωρίς επιπλέον στοιχεία.
Στις 27 Ιανουαρίου του 2008 ο υπουργός Εθνικής Παιδείας και Θρησκευμάτων Ευριπίδης Στυλιανίδης αναπαρήγαγε τον μύθο κατά τη διάρκεια εναρκτήριας ομιλίας του στα πλαίσια ετήσιων μαθητικών αγώνων επιχειρηματολογίας, σε μια προσπάθειά του να αποδείξει την σπουδαιότητα της ελληνικής γλώσσας. Η ομιλία έγινε στον χώρο της Παλαιάς Βουλής και δέχθηκε καυστικά σχόλια από τον ελληνικό Τύπο.

</doc>
<doc id="50459" url="https://el.wikipedia.org/wiki?curid=50459" title="Δράκουλας (ταινία 1931)">
Δράκουλας (ταινία 1931)

Το Δράκουλας γνωστό και ως "Ο Καπετάν Βρικόλακας" (αγγλικά: "Dracula") είναι αμερικάνικη ταινία τρόμου της Universal Pictures, μια από τις διασημότερες κινηματογραφικές εκδοχές του μυθιστορήματος του Μπραμ Στόκερ "Δράκουλας", σε παραγωγή Universal Studios.
Την σκηνοθεσία της ταινίας ανέλαβε ένας μετρ των ταινιών τρόμου, ο Τοντ Μπράουνινγκ, ενώ τη διασκευή του σεναρίου από το μυθιστόρημα ανέλαβε ο σεναριογράφος Γκάρετ Φορτ. Η ταινία υπολογιζόταν να είναι επίσης μια κινηματογραφική μεταφορά της θεατρικής παράστασης των Χάμιλτον Ντιν και Τζον Μπάλντερστον, παρόλο που η ταινία μένει περισσότερο πιστή στο βιβλίο. Πέντε ακόμη συνέλαβαν στην συγγραφή του σεναρίου (ανάμεσά τους και ο ίδιος ο σκηνοθέτης), παρόλο που δεν έλαβαν καθόλου credit.
Μεγάλο πλήθος ηθοποιών έκαναν οντισιόν για το ρόλο του Κόμη Δράκουλα, ανάμεσά τους ο Τζον Ρέι, ο Πολ Μούνι, ο διάσημος σταρ ταινιών Γερμανικού εξπρεσιονισμού Κόνραντ Βάιντ, ο Τσέστερ Μόρις και ο Γουίλιαμ Κέρτνι. Τελικά, από όλους, επιλέχθηκε για το ρόλο ο Λον Τσέινι, αλλά λόγω της ξαφνικής του απώλειας από καρκίνο λαιμού, ο ρόλος του Δράκουλα δόθηκε στον Ίαν Κιθ, αλλά τελικά δόθηκε στον Μπέλα Λουγκόζι (ο οποίος έμεινε στην ιστορία καθιερωμένος με το ρόλο, καθώς επιθυμούσε να θαφτεί με την κάπα του Δράκουλα), ο οποίος είχε παίξει ήδη το Δράκουλα σε μια από τις παραστάσεις των Ντιν και Μπάλντερστον στο Μπρόντγουεϊ.
Τα σκηνικά της ταινίας για το Αββαείο του Κάρφαξ και το κάστρο του Δράκουλα στην Τρανσυλβανία παρέμειναν στημένα στα στούντιο και χρησιμοποιήθηκαν για τις υπόλοιπες ταινίες της εταιρείας. Τα σκηνικά του θεάτρου είναι τα ίδια με μια προηγούμενη παραγωγή της Universal, το Φάντασμα της Όπερας, που προταγωνιστούσε τον Τσέινι. Επίσης, τα ίδια σκηνικά της ταινίας με τον Λουγκόζι χρησιμοποιήθηκαν για μια Ισπανική εκδοχή της ταινίας, Δράκουλας, των οποίων τα γυρίσματα έγιναν τον ίδιο χρόνο της αγγλικής εκδοχής.
Το 2000, η ταινία επελέγη από τη Βιβλιοθήκη του Αμερικάνικου Κογκρέσου ως τμήμα του Εθνικού Μητρώου Κινηματογράφου ως πολιτιστικά, ιστορικά και αισθητικά σημαντική.
Πλοκή.
Ο δικηγόρος Ρένφιλντ ταξιδεύει στην Ανατολική Ευρώπη, μέχρι τα Καρπάθια Όρη, καθώς έχει αναλάβει τη διευθέτηση συμβολαίου αγοράς κυριότητας μιας έκτασης γης στην Αγγλία από τον μυστηριώδη Κόμη Δράκουλα. Ο τελευταίος, που είναι βαμπίρ και ζει απομονωμένος στον πύργο του, φιλοξενεί τον Ρένφιλντ, όμως δεν αργεί να τον κάνει υποχείριό του. Όταν καταφθάνει στην Αγγλία, ο Κόμης Δράκουλας γνωρίζεται με την γοητευτική Μίνα Σούαρντ και την φίλη της Λούσι Γουέστον, που ενδίδουν στις αιματηρές του ορέξεις και αφήνεται να δαγκώσει πρώτα την Λούσι. Με τον θάνατό της, ο καθηγητής Βαν Χέλσινγκ καλείται και πιστεύει πως είναι δουλεία βρικόλακα. Ο Δράκουλας κάνει την Μίνα το επόμενο του θύμα, και ο πατέρας της ο Δρ Σούαρντ, που δεν αργεί να παρατηρήσει τη σταδιακή αλλαγή στη συμπεριφορά της κόρης του, καλεί σε βοήθεια τον Δρ Βαν Χέλσινγκ. Η διάγνωση του τελευταίου αποκαλύπτει από τα μικρά σημάδια στο λαιμό πως η Μίνα έχει δαγκωθεί από βρικόλακα όπως η Λούσι και βαθμιαία μεταμορφώνεται σε βαμπίρ. 
Sequels.
Όταν η ταινία έγινε μεγάλη επιτυχία, οι παραγωγοί σκέφτηκαν να φτιάξουν και συνέχειες της ταινίας. Οι ταινίες ήταν:

</doc>
<doc id="50464" url="https://el.wikipedia.org/wiki?curid=50464" title="Νομαρχία Πειραιώς">
Νομαρχία Πειραιώς



</doc>
<doc id="50466" url="https://el.wikipedia.org/wiki?curid=50466" title="Άγιος Δημήτριος Αττικής">
Άγιος Δημήτριος Αττικής

Ο Άγιος Δημήτριος, επίσης γνωστό ως Μπραχάμι, είναι μέρος του Νότιου τομέα της Αθήνας. Έχει έκταση 536,4 εκτάρια (5.364 στρέμματα), μόνιμο πληθυσμό 70.970 κατοίκους, βάσει της απογραφής του 2011, ενώ ο πραγματικός πληθυσμός της πόλης, εκτιμάται ότι ξεπερνάει τις 85.000, και πυκνότητα μόνιμου πληθυσμού 14.340,27 κατοίκους ανά τετραγωνικό χιλιόμετρο. Ένα σημαντικό χαρακτηριστικό της πόλης αποτελεί το ρέμα Πικροδάφνης, που έχει χαρακτηρισθεί ως τόπος ιδιαίτερου περιβαλλοντικού κάλους και καταβάλλεται προσπάθεια για την ανάπλασή του.
Ιστορικά στοιχεία.
Ο οικισμός που αναπτύχθηκε γύρω από την εκκλησία του Αγ. Δημητρίου ήταν ο αρχικός ιστός του χωριού του Μπραχαμίου την περίοδο του Μεσοπολέμου. 
Στην Τουρκοκρατία, αλλά και έπειτα από την απελευθέρωση, όλος ο Άλιμος, και όχι μόνο, ήταν ένα απέραντο κτήμα. Η αρχή του ήταν στον Άη Γιάννη τον Καρέα και εκτείνονταν έως το Καβούρι. Η περιοχή, συμπεριλαμβανομένου και του γεωργικού χωριού, ανήκε στον Μπραχάμ πασά – από τον οποίο ο ΄Αγιος Δημήτριος λέγεται και Μπραχάμι - και στον Χασάν πασά, από τον οποίο προήλθε η ονομασία Χασάνι. Όλο αυτό το κτήμα διαιρέθηκε σε αγροτεμάχια, τα οποία ο δήμος της Αθήνας, στον οποίο και ανήκε, δώρισε ή πούλησε. Αυτό είχε ως αποτέλεσμα να δημιουργηθούν διάφοροι οικισμοί. 
Η Κοινότητα του Μπραχαμίου ιδρύθηκε το 1925. Μέχρι τότε το χωριό Μπραχάμι ανήκε στο δήμο Αθηναίων. Με Διάταγμα του 1925, το Μπραχάμι αυτονομήθηκε διοικητικά από το δήμο Αθηναίων και αποτέλεσε κοινότητα που περιλάμβανε τους συνοικισμούς Μπραχαμίου, Αγίας Βαρβάρας , Κατσιποδίου (Δάφνης σήμερα), Πικροδάφνης και Αγίου Κοσμά. Το 1928 η κοινότητα μετονομάστηκε σε Αγίου Δημητρίου. Μετατράπηκε σε Δήμο Αγίου Δημητρίου, ο οποίος όμως είχε ως έδρα τη Δάφνη το 1942. 
Το 1947, με το Διάταγμα που εκδόθηκε στις 5 Σεπτεμβρίου 1947, ο συνοικισμός του Αγίου Δημητρίου αποσπάστηκε από το Δήμο Δάφνης και συγκροτήθηκε σε ξεχωριστή ομώνυμη κοινότητα, που συμπεριλάμβανε αποκλειστικά το Μπραχάμι. Η τελική ρύθμιση έγινε το 1963, όταν ο τότε υπουργός Εσωτερικών Γ . Ράλλης στις 15 Μαρτίου ενέκρινε τη μετατροπή της Κοινότητας Αγίου Δημητρίου σε ομώνυμο Δήμο, όπως είναι μέχρι σήμερα.
Πρόσβαση.
Η πρόσβαση στον Άγ. Δημήτριο γίνεται με 23 διερχόμενες και τοπικές λεωφορειακές γραμμές, δύο γραμμές δημοτικής συγκοινωνίας, αλλά κυρίως με το Μετρό, τρεις σταθμοί του οποίου (Δάφνη, Άγιος Δημήτριος και Ηλιούπολη), βρίσκονται εντός των ορίων του Δήμου.
Δήμος Αγίου Δημητρίου.
Ο Δήμος Αγίου Δημητρίου ανήκει στην Περιφερειακή Ενότητα Νοτίου Τομέα Αθηνών η οποία υπάγεται στην Περιφέρεια Αττικής.
Με την εφαρμογή της νέας διοικητικής διαίρεσης της χώρας κατά το Πρόγραμμα Καλλικράτης το 2011 ουδεμία μεταβολή επήλθε στο Δήμο, σύμφωνα με το άρθρο 1,§ 5.1.Β αυτού.
Δημοτικές υπηρεσίες.
Ο Δήμος διαθέτει ιδιόκτητο μέγαρο, όπου στεγάζονται οι δημοτικές υπηρεσίες και το δημοτικό θέατρο. Υπάρχουν, επίσης: μεγάλο Δημοτικό Στάδιο, 3 κλειστά γήπεδα μπάσκετ, καθώς επίσης και διάφορα γήπεδα (μπάσκετ, βόλεϊ, τένις) και παιδικές χαρές στις διάφορες γειτονιές, ενώ στην περιοχή της Ραφήνας υπάρχει ιδιόκτητο κατασκηνωτικό κέντρο. 
Στις δραστηριότητες που αναπτύσσονται μέσω των Υπηρεσιών του Δήμου και των Οργανισμών Πολιτισμού, Αθλητισμού, Περιβάλλοντος, Παιδείας και Κοινωνικής Αλληλεγγύης, περιλαμβάνονται: Δημοτικό Ωδείο, Δημοτικές Χορωδίες, Σχολές Χορού, Θεατρικές ομάδες, Φιλαρμονική, Δανειστική Βιβλιοθήκη, Δημοτικά ιατρεία, Τράπεζα Αίματος, Κοινωνικό Παντοπωλείο, Λέσχες Ηλικιωμένων, Παιδικοί Σταθμοί κ.λπ. 
Παράλληλα, έχουν καθιερωθεί ως θεσμοί και διοργανώνονται σε ετήσια βάση οι Πολιτιστικές Εκδηλώσεις του Φθινοπώρου και τα Παναγούλεια. 
Σήμερα ο Δήμος έχει: 18 Νηπιαγωγεία, 19 Δημοτικά Σχολεία, 1 Ειδικό Δημοτικό Σχολείο, 6 Γυμνάσια, 1 Εσπερινό Γυμνάσιο, 1 Τεχνική Επαγγελματική Σχολή, 3 Γενικά Λύκεια, 2 Επαγγελματικά Λύκεια, 1 Εσπερινό Λύκειο, 1 Σχολή Επαγγελματικής κατάρτισης ΑμεΑ και ένα ΙΕΚ. 
Η εμπορική δραστηριότητα, που αναπτύσσεται κυρίως κατά μήκος των μεγάλων οδικών αξόνων (Αγ. Δημητρίου, Παπάγου, Σουλίου κ.λπ.), περιλαμβάνει σχεδόν όλα τα αντικείμενα. Λειτουργούν, επίσης πολλοί αθλητικοί, πολιτιστικοί, εξωραϊστικοί και εθνικοτοπικοί σύλλογοι, καθώς και σύλλογος επαγγελματοβιοτεχνών.
Ο Δήμος διαθέτει ιστοσελίδα στο Διαδίκτυο, στη διεύθυνση: https://web.archive.org/web/20140304221857/http://www.dad.gr/Default.aspx?lang=1
Γεωγραφικά στοιχεία.
Ο δήμος Αγίου Δημητρίου συνορεύει, ανατολικά, με το Δήμο Ηλιούπολης, δυτικά, με το Δήμο Ν. Σμύρνης, βόρεια, με το Δήμο Δάφνης - Υμηττού και νότια, με τους Δήμους Αλίμου και Π. Φαλήρου. Ανήκει στο Νότιο Τομέα Αθήνων της Περιφέρειας Αττικής.
Συνοικίες.
Ο Δήμος Αγίου Δημητρίου διαιρείται στις ακόλουθες συνοικίες:
Έμβλημα.
Έμβλημα του Δήμου Αγίου Δημητρίου είναι ο Σωκράτης, ο σπουδαίος Αθηναίος φιλόσοφος.
Διατελέσαντες Δήμαρχοι.
Πρόεδροι της Κοινότητας.
Πρόεδροι της Κοινότητας Αγίου Δημητρίου υπήρξαν οι:

</doc>
<doc id="50469" url="https://el.wikipedia.org/wiki?curid=50469" title="Αρχιτεκτονική χαρτιού">
Αρχιτεκτονική χαρτιού



</doc>
<doc id="50475" url="https://el.wikipedia.org/wiki?curid=50475" title="Η Ελλάς υπό οθωμανική κυριαρχία">
Η Ελλάς υπό οθωμανική κυριαρχία



</doc>
<doc id="50480" url="https://el.wikipedia.org/wiki?curid=50480" title="Ελλάς">
Ελλάς



</doc>
<doc id="50484" url="https://el.wikipedia.org/wiki?curid=50484" title="Ψαροκωστούλα, αγάπη μου">
Ψαροκωστούλα, αγάπη μου

Η εκπομπή Ψαροκωστούλα, αγάπη μου ήταν μία καθημερινή σατιρική εκπομπή με κούκλες, που προβλήθηκε στον Antenna κατά το διάστημα 1990-1993.
Την παραγωγή της εκπομπής, που προβάλλονταν κάθε βράδυ στις 21:00 και μετά το κεντρικό δελτίο ειδήσεων του σταθμού των 20:30, είχε η Οικογένεια Σοφιανού. Το σενάριο και η σκηνοθεσία ήταν της Ήβης Σοφιανού.
Τα κείμενα συνυπέγραφε και ο Γιάννης Βαρδάχαλας. Δεν διευκρινίστηκε ποτέ ποιος κρυβόταν πίσω από το παραπάνω ψευδώνυμο. Κατά πάσα πιθανότητα ήταν ο Γιάννης Καλαμίτσης.
Γνωστοί ηθοποιοί που δάνεισαν τις φωνές τους στην Ψαροκωστούλα είναι οι: Παύλος Χαϊκάλης, Κώστας Τριανταφυλλόπουλος, Μιχάλης Μητρούσης, Τάσος Μασμανίδης, Σταύρος Μαυρίδης

</doc>
<doc id="50488" url="https://el.wikipedia.org/wiki?curid=50488" title="Στέφανος Σκουλούδης">
Στέφανος Σκουλούδης

Ο Στέφανος Σκουλούδης (23 Νοεμβρίου 1838 - 20 Αυγούστου 1928) υπήρξε Έλληνας πολιτικός και τραπεζίτης. Διετέλεσε Πρωθυπουργός της Ελλάδας το 1915-1916, θήτευσε υπουργός και εκλέχτηκε αρκετές φορές βουλευτής. Ήταν επίσης σημαντικός συλλέκτης πινάκων. Τη συλλογή του την κληροδότησε αργότερα στην Εθνική Πινακοθήκη.
Βιογραφία.
Ο Σκουλούδης γεννήθηκε στην Κωνσταντινούπολη από οικογένεια Κρητικών. Ολοκλήρωσε τις γυμνασιακές του σπουδές στην πρωτεύουσα της Οθωμανικής Αυτοκρατορίας και ακολούθως φοίτησε στην Ιατρική Σχολή του Πανεπιστημίου Αθηνών. Μετά την αποφοίτησή του επέστρεψε στη γενέτειρά του όπου και ανέλαβε την διεύθυνση της «εν Τουρκία» αντιπροσωπείας των εμπορικών καταστημάτων των αδελφών Ράλλη. Σε σύντομο μετέπειτα χρόνο ίδρυσε μαζί με τους Ανδρέα Συγγρό και Γ. Κορωνιό την "«Τράπεζα της Κωνσταντινούπολης»". Απέκτησε μεγάλη περιουσία και αποφάσισε το 1876 να εγκατασταθεί στην Αθήνα. Μετά την ίδρυση της «Εταιρείας Κωπαΐδας» έπαυσε να ασχολείται με τραπεζικές εργασίες και άρχισε να αναμιγνύεται με την πολιτική. Το 1877 διορίστηκε ως αντιπρόσωπος της ελληνικής κυβέρνησης ενόψει των διαπραγματεύσεων με Αλβανούς παράγοντες με αντικείμενο συζήτησης μια ενδεχόμενη ελληνοαλβανική συμμαχία εναντίον της Οθωμανικής Αυτοκρατορίας.
Πολιτική σταδιοδρομία.
Το 1881 εκλέχτηκε βουλευτής Σύρου και Θηβών για πρώτη φορά συντασσόμενος στο κόμμα του Χαρίλαου Τρικούπη. Το 1883 διετέλεσε άμισθος Πρεσβευτής της Ελλάδας στην Ισπανία (Μαδρίτη). Αργότερα χρημάτισε υπουργός Ναυτικών στην Κυβέρνηση Χαρίλαου Τρικούπη 1892. Συμμετείχε στην Ελληνική αντιπροσωπεία στη Διάσκεψη Ειρήνης στο Λονδίνο. Μετά δε την παραίτηση της Κυβέρνησης Αλέξανδρου Ζαΐμη (1915), σχημάτισε Κυβέρνηση (την Κυβέρνηση Στέφανου Σκουλούδη 1915) της οποίας μετείχαν όλοι οι αρχηγοί της αντιπολίτευσης και η οποία κατά το τότε Σύνταγμα εγκρίθηκε από τον Βασιλέα Κωνσταντίνο Α΄. Το 1916 κατόπιν ιταμού τελεσιγράφου των Συμμάχων η Κυβέρνηση εκείνη αναγκάσθηκε να παραιτηθεί και απογοητευμένος να αποσυρθεί πλέον από την ενεργό πολιτική. Δύο χρόνια αργότερα, το 1918, επερχόμενου του Ελευθερίου Βενιζέλου από την Θεσσαλονίκη στην Αθήνα, απαγγέλθηκε στον Στέφανο Σκουλούδη, που είχε ταχθεί με τις απόψεις του Στέμματος, αλλά πλέον ιδιώτευε, κατηγορία «επί εσχάτη προδοσία». Ο Σκουλούδης προφυλακίστηκε και παραπέμφθηκε σε δίκη η οποία όμως στην πραγματικότητα ατόνησε λόγω της επικράτησης της αντιβενιζελικής παράταξης κατά της εκλογές του 1920 ενώ τον επόμενο χρόνο η Εθνοσυνέλευση κήρυξε ως άκυρες τις μέχρι τότε κυρώσεις που είχε υποστεί.
Ο Στέφανος Σκουλούδης εκτός των αρχικών του τραπεζικών απασχολήσεων και εκείνης αργότερα στην πολιτική υπήρξε ένας μανιώδης συλλέκτης πινάκων ζωγραφικής καταρτίζοντας μια πολύτιμη εξ αυτών συλλογή. Την πολύτιμη εκείνη συλλογή πινάκων αργότερα κληροδότησε στην Εθνική Πινακοθήκη (Αθήνα).
Απεβίωσε στην Αθήνα τον Αύγουστο του 1928.

</doc>
<doc id="50489" url="https://el.wikipedia.org/wiki?curid=50489" title="Βίκτωρ Δούσμανης">
Βίκτωρ Δούσμανης

Ο Βίκτωρ Δούσμανης (1861-1949) ήταν αξιωματικός του ελληνικού στρατού, που έφτασε έως το αξίωμα του αρχηγού ΓΕΣ (1914-15, 1915-16, 1921, 1922-23).
Βιογραφικά στοιχεία.
Γεννήθηκε στην Κέρκυρα και καταγόταν από αριστοκρατική οικογένεια ηπειρώτικης καταγωγής, η οποία συγγένευε με βασιλικούς και πριγκηπικούς οίκους. Παππούς του ήταν ο Αντώνιος Λευκόχειλος - Δούσμανης, διαπρεπής πολιτικός, ενώ μικρότερος αδερφός του ήταν ο ναύαρχος Σοφοκλής Δούσμανης. 
Συμμετείχε στους Βαλκανικούς Πολέμους με το βαθμό του αντιστράτηγου. Επίσης διετέλεσε υπασπιστής του βασιλιά Κωνσταντίνου, υπαρχηγός και αρχηγός του Γενικού επιτελείου (ΓΕΣ) το 1914-16 και ξανά το 1921, καθώς και καθηγητής γεωδαισίας στη Σχολή Ευελπίδων.
Το 1917 εξορίστηκε από τους βενιζελικούς στην Κορσική και στη συνέχεια (1922) καταδικάστηκε σε θάνατο από το Ειδικό Στρατοδικείο, αλλά η ποινή δεν εκτελέστηκε τελικά. Αποστρατεύτηκε το 1923. 
Πέθανε σε στρατιωτικό νοσοκομείο στην Αθήνα στις 12 Ιανουαρίου 1949 σε ηλικία 88 ετών και κηδεύτηκε από το Πρώτο Νεκροταφείο Αθηνών.
Συγγραφικό έργο.
Πολυγραφότατος, συνέγραψε τα έργα "Γεωδαισία", "Στρατηγικαί τακτικαί οδηγίαι", «Ιστορία του πολέμου του 1913», "Η εσωτερική όψη της μικρασιατικής εμπλοκής", "Ιστορία και Γεωγραφία της Θεσσαλίας", "Απομνημονεύματα", κ.ά. Διάσημος για την ευρυμάθειά του, διετέλεσε διευθυντής σύνταξης της εγκυκλοπαίδειας του Πυρσού.
Αποτίμηση.
Ο Δούσμανης υπήρξε ικανότατος επιτελικός αξιωματικός και σε αυτόν οφείλεται εν πολλοίς η νίκη στον Β' Βαλκανικό Πόλεμο καθώς διατελούσε αρχηγός του Επιτελείου. Εν τούτοις ήταν διαβόητος για την αλαζονική του συμπεριφορά ενώ, αν και υπήρξε απολύτως αφοσιωμένος προς τον βασιλιά Κωνσταντίνο, δεν δίστασε να γράψει άσχημα λόγια για τους παλαιούς του συντρόφους Ιωάννη Μεταξά και Ξενοφώντα Στρατηγό.

</doc>
<doc id="50491" url="https://el.wikipedia.org/wiki?curid=50491" title="Στέφανος Δραγούμης">
Στέφανος Δραγούμης

Ο Στέφανος Δραγούμης (Αθήνα, 1842 - Αθήνα, 17 Σεπτεμβρίου 1923) ήταν Έλληνας νομικός και πολιτικός που διετέλεσε πρωθυπουργός της Ελλάδας το 1910. Αποτέλεσε επίσης έναν από τους κύριους οργανωτές του Μακεδονικού Αγώνα, μαζί με τον γιο του, Ίωνα Δραγούμη και τον γαμπρό του Παύλο Μελά.
Βιογραφία.
Γεννήθηκε στην Αθήνα και ήταν γιος του Νικολάου Δραγούμη, πολιτικού και συγγραφέα. Καταγόταν από οικογένεια μακεδονικής καταγωγής "(από το Βογατσικό Καστοριάς)" και ήταν εγγονός του Μάρκου Δραγούμη. Σπούδασε νομικά στο Παρίσι και ακολούθησε σταδιοδρομία στο δικαστικό σώμα, από το οποίο όμως παραιτήθηκε το 1875, όταν και διορίστηκε γενικός γραμματέας του υπουργείου Δικαιοσύνης. 
Λίγα χρόνια αργότερα, στις εκλογές του 1879, εξελέγη για πρώτη φορά βουλευτής Μεγαρίδος και επανεξελέγη, στην ίδια περιφέρεια ή σε αυτή της Αττικής, στις εκλογές του 1881, του 1882, του 1885, του 1887, του 1890, του 1892, του 1899, του 1902, του 1905, του Αυγούστου του 1910, του Νοεμβρίου του 1910, του Δεκεμβρίου του 1915 και του 1920. Κατά τη διάρκεια της πολιτικής του σταδιοδρομίας πολιτεύθηκε είτε ως ανεξάρτητος είτε με τον Χαρίλαο Τρικούπη ενώ τα τελευταία χρόνια της ζωής του συντάχθηκε με την αντιβενιζελική παράταξη. Υπήρξε ιδρυτικό μέλος της λεγόμενης «Ομάδας των Ιαπώνων», ομάδα που την περίοδο 1906 - 1908 διακρίθηκε για την μαχητικότητα της και η οποία αποτελείτο από τους Δημήτριο Γούναρη, Πέτρο Πρωτοπαπαδάκη, Ανδρέα Παναγιωτόπουλο, Απόστολο Αλεξανδρή και Εμμανουήλ Ρέπουλη. Υπήρξε επίσης ένας από τους κύριους οργανωτές του Μακεδονικού Αγώνα, μαζί με τον γιο του, Ίωνα Δραγούμη και τον γαμπρό του Παύλο Μελά.
Μετά το κίνημα του Στρατιωτικού Συνδέσμου στο Γουδί το 1909, ο Δραγούμης σχημάτισε κυβέρνηση από τον Ιανουάριο μέχρι τον Οκτώβριο του 1910, οπότε και διεξήγαγε εκλογές για τον σχηματισμό Εθνοσυνέλευσης. Διετέλεσε υπουργός Εξωτερικών στις κυβερνήσεις Χαρίλαου Τρικούπη (1886 και 1892) για τις περιόδους 1886 - 1890 και 1892 - 1893 αντίστοιχα, υπουργός Εσωτερικών στην κυβέρνηση Χαριλάου Τρικούπη (1888 - 1890) καθώς και υπουργός Οικονομικών στις κυβερνήσεις Αλέξανδρου Ζαΐμη (1915) και Στέφανου Σκουλούδη (1915). Χρημάτισε επίσης γενικός διοικητής Κρήτης (1912) και στη συνέχεια γενικός διοικητής Μακεδονίας (1913).
Έγραψε πολλές πολιτικές, φιλολογικές και αρχαιολογικές μελέτες, που δημοσίευσε σε ελληνικά και ξένα περιοδικά, σημαντικότερες των οποίων είναι: "«Μακεδονική κρίσις»", "«Η χώρα και το νόμισμα»", "«Το χρονικόν του Μορέως»", "«Οι ξένοι δανεισταί»" και άλλες.
Απεβίωσε στην Αθήνα. Ήταν παντρεμένος με την Ελισάβετ Κοντογιαννάκη και είχαν αποκτήσει αρκετά παιδιά μεταξύ των οποίων τον Ίωνα, πολιτικό και διαννοούμενο, τον Φίλιππο, βουλευτή και υπουργό, τον Νικόλαο, ζωγράφο, τον Αλέξανδρο, αρχιτέκτονα, και την Ναταλία, σύζυγο του Παύλου Μελά.

</doc>
<doc id="50492" url="https://el.wikipedia.org/wiki?curid=50492" title="Αργώ (αστερισμός)">
Αργώ (αστερισμός)

Η Αργώ (Argo Navis) ήταν μεγάλος νότιος αστερισμός στα νότια της Ύδρας και του Μονόκερω, μερικώς ορατός από την Ελλάδα, που σημειώθηκε από την αρχαιότητα. Η ονομασία του προήλθε από τη μυθική Αργώ, το πλοίο της Αργοναυτικής Εκστρατείας. Είναι ο μοναδικός από τους 48 αστερισμούς του Πτολεμαίου που δεν αναγνωρίζεται αυτούσιος από τη σύγχρονη Αστρονομία, καθώς τον 19ο αιώνα ο αστερισμός διαιρέθηκε σε 4 τμήματα, τα οποία είναι οι σημερινοί επίσημα αναγνωριζόμενοι αστερισμοί Πυξίς (Pyxis), Πρύμνα (Puppis), Τρόπις (Carina) και Ιστία (Vela).
Το πλοίο αυτό εμφανίζεται να μη διαθέτει πλώρη, έχει δηλαδή τον ίδιο «τμηματικό» χαρακτήρα που εμφανίζουν το Ιππάριον, ο Πήγασος και ο Ταύρος. Επιπλέον, όπως κινείται από την ανατολή προς τη δύση στον ουρανό, φαίνεται σαν να πλέει ανάποδα, με την υπερυψωμένη πρύμνη να προηγείται. Αυτό το επισημαίνει ο Άρατος ο Σολεύς με 7 στίχους του. Η απώλεια της πλώρης υποτίθεται ότι συνέβη όταν η Αργώ πέρασε από τις Συμπληγάδες Πέτρες στον Βόσπορο. Οι "Αλφόνσειοι Πίνακες" πάντως το αναπαριστούν ως ένα πλήρες κωπήλατο σκάφος με δύο κατάρτια, ενώ ο Lubienitzki στο "Theatrum Cometicum" του 1667 με τρία κατάρτια και όλα τα πανιά ανοικτά στον άνεμο. Σύμφωνα με τη μυθολογία, όταν το ταξίδι της Αργοναυτικής Εκστρατείας τελείωσε, η θεά Αθηνά τοποθέτησε το πλοίο στα ουράνια.
Μία άλλη ελληνική παράδοση, κατά τον Ερατοσθένη, βεβαίωνε ότι ο αστερισμός Αργώ απεικονίζει το πρώτο πλοίο που διέπλευσε τη θάλασσα, αιώνες πριν τον Ιάσονα, και μετέφερε τον Δαναό με τις 50 κόρες του από την Αίγυπτο στη Ρόδο και το Άργος.
Οι Αιγύπτιοι πίστευαν πως ήταν η κιβωτός που μετέφερε την Ίσιδα και τον Όσιρι πάνω από τον Κατακλυσμό, ενώ οι Ινδοί το ίδιο για τους Isi και Iswara. Η αρχαιότερη ινδική παράδοση λέει ότι ήταν το πλοίο Argha με τιμονιέρη τον Agastya, τον αστέρα Κάνωπο. Η λέξη Αργώ προέρχεται από τον κατακευαστή ναυπηγό 'Αργο. Ετυμολογικώς η "Αργώ" είναι η στίλβουσα, κυριολεκτικώς η "αργυρολαμπής" αλλά και η ταχεία. Σύμφωνα με το 'Ετυμολογικόν το Μέγα':"Αργώ η ναυς είρηται ότι Άργος αυτήν κατεσκεύασεν.. ή ότι ταχεία ην, αργόν και το ταχύ, ένθα και λήθαργος, ο τη λήθη ταχύς". Ο Ισαάκ Νεύτωνας ασχολήθηκε πολύ με αυτό το διάσημο σκαρί, χρονολογώντας την κατασκευή του το έτος 936 π.Χ..
Στους Ρωμαίους ήταν πάντα Argo και Navis, με τον Κικέρωνα να το αποκαλεί Argolica Navis και Argolica Puppis. Ο ελεγειακός ποιητής Προπέρτιος του 1ου αι. π.Χ. του δίνει την ονομασία Iasonia Carina, ο Οβίδιος Pagasaea Carina/Puppis από τον θεσσαλικό λιμένα όπου ναυπηγήθηκε και ο Μανίλιος Ratis Heroum (= η Σχεδία των Ηρώων), "«που ανάμεσα στ' άστρα τώρα αρμενίζει»".
Κάποιες άλλες ονομασίες ήταν οι Navis Jasonis, Navis Osiridis, Celox Jasonis, Carina Argoa, Argo Ratis αλλά και Navigium Praedatorium (= το Πειρατικό Πλοίο). Λίγο διαφορετικά είναι τα Currus Maris («Θαλάσσης άρμα») και Currus Volitans (ιπτάμενο άρμα) του Κάτουλλου, που ισχυριζόταν ότι στην Αίγυπτο ήταν το Vehiculum Lunae, το «όχημα της Σελήνης». Επίσης ήταν ο Ποσειδώνος Ίππος (Equus Neptunius), καθώς ο Πτολεμαίος υπεστήριζε ότι η Αργώ ήταν γνωστή στην Αζανία της βορειοανατολικής ακτής της Αφρικής.
Οι Άραβες αποκαλούσαν την Αργώ Al Safinah (πλοίο) και Markab (υποζύγιο), λέξεις που στη νεότερη Ευρώπη μεταγράφηκαν ως Alsephina και Merkeb. Η βιβλική άποψη για τον αστερισμό ήταν βέβαια η Κιβωτός του Νώε (Arca Noachi, ή Archa Noae κατά τη γραφή του Bayer). Ο κινέζικος αστερισμός Tien Meaou πιθανότατα σχηματιζόταν από κάποια τμήματα της Αργούς.
Στην Αργώ αποδίδονταν 829 αστέρες ορατοί με γυμνό μάτι. Τα ελληνικά γράμματα (συμβολισμός Bayer) μοιράσθηκαν σε αστέρες των τριών αστερισμών Πρύμνας, Τρόπιδος και Ιστίων, και συνεπώς οι τελευταίοι δεν έχουν όλα τα γράμματα να χαρακτηρίζουν τους δικούς τους αστέρες. Οι α, β, ε, η, θ, ι, υ, χ, ω ανήκουν στην Τρόπιδα, οι γ, δ, κ, λ, μ, φ, ψ στα Ιστία και οι ζ, ν, ξ, ο, π, ρ, σ, τ στην Πρύμνα. Ο φωτεινότερος όλων (και με μεγάλη διαφορά από τον δεύτερο σε φωτεινότητα) είναι ο α, γνωστός ως Κάνωπος ή Κάνωβος, στη θέση του πηδαλίου της Αργούς. Για τους αστέρες και τα άλλα ουράνια σώματα της Αργούς βλ. τα λήμματα των τεσσάρων επιμέρους αστερισμών.

</doc>
<doc id="50493" url="https://el.wikipedia.org/wiki?curid=50493" title="Κυριακούλης Π. Μαυρομιχάλης">
Κυριακούλης Π. Μαυρομιχάλης

Ο Κυριακούλης Μαυρομιχάλης (1849 ή 1850 - 20 Ιανουαρίου 1916) ήταν πρωθυπουργός της Ελλάδας.
Βιογραφία.
Γεννήθηκε στο 1849 στην Αθήνα και ήταν γιος του Πέτρου Μαυρομιχάλη. Σπούδασε πολιτικές επιστήμες στην Αθήνα και στο Παρίσι. Πρωτοεκλέχτηκε βουλευτής Οιτύλου το 1879 και διετέλεσε υπουργός Στρατιωτικών, Εσωτερικών, Εξωτερικών(15/08/1909-18/01/1910) και Δικαιοσύνης. Το 1905 μετά την δολοφονία του Πρωθυπουργού και Προέδρου του Εθνικού Κόμματος Θεοδώρου Δηλιγιάννη, ο Μαυρομιχάλης ήταν υποψήφιος για Πρόεδρος του κόμματος και εξελέγη. Με την επανάσταση του 1909 διορίστηκε πρωθυπουργός αλλά μερικούς μήνες αργότερα παραιτήθηκε λόγω διαφωνίας με τον στρατιωτικό σύνδεσμο. 
Απεβίωσε στην Αθήνα τον Ιανουάριο του 1916 και κηδεύτηκε με τιμές εν ενεργεία Αντιστράτηγου. Γιος του ήταν ο Πέτρος Κ. Μαυρομιχάλης

</doc>
<doc id="50494" url="https://el.wikipedia.org/wiki?curid=50494" title="Κατάλογος δημάρχων Ηρακλείου">
Κατάλογος δημάρχων Ηρακλείου

Παρατίθεται σε χρονολογική σειρά κατάλογος με τα πρόσωπα που χρημάτισαν Δήμαρχοι του Ηρακλείου.
Κατά την περίοδο της ημιαυτονομίας (Κρητική Πολιτεία) οι δήμαρχοι ήταν μουσουλμάνοι, με πρώτο του 20ού αιώνα τον Μουσταφά Δεληαχμετάκη. Το 1911 ο πρώτος χριστιανός δήμαρχος έγινε ο Στυλιανός Γεωργίου. Από το 2014 στο αξίωμα βρίσκεται ο Βασίλης Λαμπρινός.

</doc>
<doc id="50495" url="https://el.wikipedia.org/wiki?curid=50495" title="Διονύσης Σαββόπουλος">
Διονύσης Σαββόπουλος

Ο Διονύσης Σαββόπουλος (2 Δεκεμβρίου 1944) είναι Έλληνας συνθέτης, στιχουργός και τραγουδοποιός. Θεωρείται ο πρωτεργάτης της σχολής των Ελλήνων τραγουδοποιών, οι οποίοι γράφουν μουσική, στίχους και τραγουδούν οι ίδιοι τα τραγούδια τους.
Ζωή και σταδιοδρομία.
Γεννήθηκε στη Θεσσαλονίκη στις 2 Δεκεμβρίου 1944, ενώ κατάγεται από την Κωνσταντινούπολη και την Φιλιππούπολη. Το 1963 μετακόμισε στην Αθήνα και εγκατέλειψε τη Νομική Σχολή Θεσσαλονίκης προκειμένου να ασχοληθεί με το τραγούδι. Γνώρισε μεγάλη επιτυχία από τις πρώτες ημέρες του ως μουσικός και σύντομα έγινε πολύ δημοφιλής στην Ελλάδα, αλλά και στο εξωτερικό. Είχε συνδυάσει τη μουσική Αμερικανών μουσικών όπως του Μπομπ Ντίλαν και του Φρανκ Ζάππα με μακεδονική λαϊκή μουσική και πολιτικά διεισδυτικους στίχους.
Άρχισε την σταδιοδρομία του το 1964, και ήταν πολιτικά ενεργός σε όλη τη σταδιοδρομία του στη μουσική, με εμφανίσεις σε νυχτερινά κέντρα μαζί με τη Μαρία Φαραντούρη και τον Μάνο Λοΐζο. Κατά τη διάρκεια της χούντας φυλακίστηκε δύο φορές για τις πολιτικές του πεποιθήσεις, τον Αύγουστο και τον Σεπτέμβριο του 1967.
Έγραψε τραγούδια με πολιτικό, ρομαντικό αλλά και σκωπτικό περιεχόμενο. Έχει παρουσιάσει ακόμη το 1986-1987 τηλεοπτική εκπομπή με τίτλο «Ζήτω τo Ελληvικό Τραγoύδι».
Τα περισσότερα από τα τραγούδια του είναι γραμμένα από τον ίδιο, σε στίχους και μουσική.
Προσωπική ζωή.
Είναι νυμφευμένος με την Ασπασία Αραπίδoυ (γνωστή στο κοινό του Σαββόπουλου με το χαϊδευτικό της, Άσπα, από τα τραγούδια και τις παραστάσεις του) και έχουν δύο γιους, τoν Κoρνήλιo και τoν Ρωμανό, και δύο εγγονούς, τον Διονύση και τον Ανδρέα.
Τιμητικές Διακρίσεις.
Το Τμήμα Φιλολογίας του ΑΠΘ τον ανακήρυξε επίτιμο διδάκτορα του στις 24 Νοεμβρίου 2017.

</doc>
<doc id="50496" url="https://el.wikipedia.org/wiki?curid=50496" title="Δήμος Ορεστιάδας (πρόγραμμα Καποδίστριας)">
Δήμος Ορεστιάδας (πρόγραμμα Καποδίστριας)



</doc>
<doc id="50497" url="https://el.wikipedia.org/wiki?curid=50497" title="Κατάλογος δημάρχων Αμαλιάδας">
Κατάλογος δημάρχων Αμαλιάδας

Η Αμαλιάδα αναγνωρίστηκε κοινότητα το 1912 και το 1924 προήχθη σε Δήμο. 
Κατάλογος.
Από το 1914, κοινοτάρχες και δήμαρχοι έχουν διατελέσει οι εξής.

</doc>
<doc id="50499" url="https://el.wikipedia.org/wiki?curid=50499" title="Στύξ (εφημερίδα)">
Στύξ (εφημερίδα)



</doc>
<doc id="50500" url="https://el.wikipedia.org/wiki?curid=50500" title="Κωνσταντίνος Δεμερτζής">
Κωνσταντίνος Δεμερτζής

Ο Κωνσταντίνος Δεμερτζής (7 Νοεμβρίου 1876 - 13 Απριλίου 1936) ήταν Έλληνας πανεπιστημιακός, πολιτικός, αρχηγός πολιτικού κόμματος και πρωθυπουργός της Ελλάδας.
Βιογραφικά στοιχεία.
Τα πρώτα χρόνια.
Γεννήθηκε στην Αθήνα και σπούδασε στη Νομική Σχολή του Πανεπιστήμιο των Αθηνών, από την οποία αναγορεύτηκε διδάκτωρ το 1896. Στη συνέχεια μετέβη στο Μόναχο όπου και παρέμεινε επί μια τριετία. Επιστρέφοντας στην Αθήνα ξεκίνησε τη δικηγορία με επιτυχία. Το 1904 έγινε υφηγητής του ρωμαϊκού δικαίου διδάσκοντας επί τετραετία. Το 1910, εκλέχθηκε για πρώτη φορά βουλευτής Αττικοβοιωτίας με το κόμμα των Φιλελευθέρων στις εκλογές της Β΄ Αναθεωρητικής Βουλής που διεξήχθησαν στις 28 Νοεμβρίου του 1910, συμβάλλοντας τα μέγιστα λόγω των γνώσεών του στην αναθεώρηση του Συντάγματος το 1911. Κατέχοντας πολύ καλά τα του δικαστικού σώματος, τάχθηκε υπέρ της αναστολής της ισοβιότητας των δικαστών, θεωρώντας πως μόνο έτσι θα αναστηλωνόταν και θα αναδημιουργούνταν ο Άρειος Πάγος.
Πρώτη περίοδος πολιτικής δράσης (1912 - 1928).
Στις επόμενες εκλογές στις 11 Μαρτίου 1912, εκλέχθηκε επίσης βουλευτής και το 1913 διαδέχθηκε τον Νικόλαο Στράτο στο Υπουργείο των Ναυτικών της κυβέρνησης Βενιζέλου, όπου και παρέμεινε για ένα περίπου έτος. Υπουργός όμως των Ναυτικών έγινε επίσης και δεύτερη φορά επί κυβερνήσεως Αλέξανδρου Ζαΐμη το 1917.
Το 1924 μαζί με άλλους πολιτικούς της εποχής, ίδρυσε το «Ενωτικό Προοδευτικό Κόμμα», στο οποίο ανακηρύχθηκε και αρχηγός. Η ζωή του κόμματος αυτού ήταν βραχύτατη.
Ο αξιωματικός Θεόδωρος Πάγκαλος ανέλαβε την εξουσία τον Ιούνιο του 1925, και διέλυσε την Βουλή τον Σεπτέμβριο του ίδιου έτους. Λίγους μήνες αργότερα, τον Μάρτιο του 1926, μετά την παραίτηση του Προέδρου της Δημοκρατίας Παύλου Κουντουριώτη, ο οποίος διαμαρτυρόταν για τις αυθαιρεσίες της κυβέρνησης Παγκάλου, ο Δεμερτζής υποδείχθηκε, σχεδόν απ' όλα τα τότε κόμματα, ως κοινός υποψήφιος για να τον διαδεχτεί. Τα δημοκρατικά κόμματα ζήτησαν τελικά αποχή, χωρίς όμως αποτέλεσμα, ενώ και ο Δεμερτζής δεν έτυχε υποστήριξης. Ο Πάγκαλος εξελέγη άνετα Πρόεδρος της Δημοκρατίας, λαμβάνοντας 782.589 ψήφους έναντι 56.126 του Δεμερτζή.
Μετά την πτώση της δικτατορίας του Παγκάλου, στις εκλογές στις 7 Νοεμβρίου του 1926, εκλέχθηκε βουλευτής Αθηνών.
Το 1928, ανέλαβε τη θέση του καθηγητή οικογενειακού δικαίου στην Νομική Σχολή των Αθηνών. Από το έτος αυτό και μέχρι το 1935, παρέμεινε μακριά από κάθε ανάμιξη με την πολιτική, περιοριζόμενος στα πανεπιστημιακά του καθήκοντα.
Πρωθυπουργία (1935 - 1936).
Το 1935 και μετά την παλινόρθωση της Βασιλείας στην Ελλάδα, ο Κωνσταντίνος Δεμερτζής ως ευρισκόμενος πλέον υπεράνω των πολιτικών κομμάτων της εποχής, κλήθηκε από τον Βασιλέα Γεώργιο Β΄ να αναλάβει Πρωθυπουργός και να σχηματίσει τελικώς την «"άχρουν κυβέρνηση"», διαδεχόμενος τον Γεώργιο Κονδύλη. Έτσι στις 30 Νοεμβρίου του 1935 ορκίσθηκε Πρόεδρος της Κυβέρνησης κρατώντας για τον εαυτόν του το υπουργείο των Εξωτερικών. Κύριο έργο της κυβέρνησης του, ήταν η διενέργεια εκλογών, οι οποίες και έγιναν στις 26 Ιανουαρίου 1936, με αποδεδειγμένη παραδειγματική τάξη. Την επομένη των εκλογών ο Δεμερτζής, έθεσε την παραίτησή του στη διάθεση του Βασιλέως, πλην όμως επειδή όλες οι προσπάθειες συνεννοήσεων που έγιναν με τους πολιτικούς αρχηγούς για σχηματισμό κυβέρνησης απέτυχαν, σύμφωνα με το τότε σύνταγμα, ο Βασιλεύς κατέφυγε και πάλι στον Δεμερτζή προκειμένου να σχηματίσει κυβέρνηση και στη συνέχεια να κριθεί από το Κοινοβούλιο με λήψη ψήφου εμπιστοσύνης. Εν τέλει η διαδικασία αυτή δεν ολοκληρώθηκε, διότι το πρωί της 13ης Απριλίου 1936 ο Κωνσταντίνος Δεμερτζής άφησε την τελευταία του πνοή από ανακοπή καρδιάς. Τη θέση του ανέλαβε ο μέχρι τότε αντιπρόεδρος του κόμματός του και πρώην αντιπρόεδρος της κυβέρνησής του, Ιωάννης Μεταξάς.
Αποτίμηση.
Γενικά ο Κωνσταντίνος Δεμερτζής υπήρξε μια εξέχουσα πανεπιστημιακή και πολιτική φυσιογνωμία. Ήταν ένας τίμιος, ειλικρινής και ευφυής πολιτικός, αλλά και βαθύς γνώστης της νομικής επιστήμης. Δημοσίευσε πολλά άρθρα οικονομικού περιεχομένου και σχετικά με το κληρονομικό δίκαιο των Ρωμαίων και του γερμανικού κώδικα (1904). Αυτή ιδιαίτερα η μελέτη του χάρισε την υφηγεσία του στο Πανεπιστήμιο. Το 1913 δημοσίευσε το δίτομο έργο του "«Επί των Οικονομικών του Κράτους»" καθώς και "«Περί ευθύνης του Κράτους εκ των παρανόμων πράξεων και παραλείψεων των υπαλλήλων του»" που ήταν πρωτοποριακό για την εποχή του. Αυτά υπήρξαν το έναυσμα της δημιουργίας στη συνέχεια του Αστικού Κώδικα όπου ο Δεμερτζής ορίσθηκε πρόεδρος της επιτροπής μελέτης του. Εκτός από την ακαδημαϊκή, συγγραφική και πολιτική του σταδιοδρομία, ασχολήθηκε επίσης και με τη δημοσιογραφία. Ήταν επίσης εκδότης της εφημερίδας "«Ημερήσιος Τηλέγραφος»". Γιος του ήταν ο Αλέξανδρος Δεμερτζής, διπλωματικός υπάλληλος, ο οποίος πέθανε νέος στην Ελβετία.

</doc>
<doc id="50501" url="https://el.wikipedia.org/wiki?curid=50501" title="Πέτρος Πρωτοπαπαδάκης">
Πέτρος Πρωτοπαπαδάκης

Ο Πέτρος Πρωτοπαπαδάκης (31 Δεκεμβρίου 1859 - 15 Νοεμβρίου 1922) ήταν πρωθυπουργός της Ελλάδας. Αρχικά είχε εργαστεί ως μηχανικός, αργότερα έγινε καθηγητής σε στρατιωτικές σχολές και στο Εθνικό Μετσόβιο Πολυτεχνείο. Άρχισε να πολιτεύεται το 1902, διετέλεσε υπουργός οικονομικών και επισιτισμού και αργότερα πρωθυπουργός στην κυβέρνηση συνασπισμού Γούναρη. Μετά την Μικρασιατική Καταστροφή, δικάστηκε στην «δίκη των έξι» και καταδικάστηκε σε θάνατο. Εκτελέστηκε στο Γουδί το 1922.
Βιογραφία.
Γεννήθηκε στην Απείρανθο Νάξου το 1860 και ήταν γιος του Εμμανουήλ Πρωτοπαπαδάκη, δασκάλου στο επάγγελμα, και της Ευδοκίας Μπακάλου. Από την πλευρά του πατέρα του καταγόταν από παλιές οικογένειες της Νάξου ενώ αδερφός του ήταν ο Δημοσθένης Πρωτοπαπαδάκης, πρύτανης του ΕΜΠ. Αποφοίτησε από το γυμνάσιο Σύρου το 1878 με αριστείο σε έκθεσή του "Τι έστιν επιστήμη και τις η ανωτέρα των επιστημών". Τον ίδιο χρόνο γράφτηκε στη φυσικομαθηματική σχολή στο Πανεπιστήμιο Αθηνών αλλά στη συνέχεια εγκαταστάθηκε στο Παρίσι προκειμένου να σπουδάσει αστρονομία, τελικά όμως σπούδασε εκεί μαθηματικά και μηχανική. Εργάστηκε ως μηχανικός αποκτώντας αρκετά μεγάλη περιουσία για την εποχή. Ανάμεσα μάλιστα στα κτίρια που κατασκεύασε συγκαταλέγεται και το Μέγαρο Μιχαήλ Μελά και το παλαιό Ταχυδρομείο, ενώ είχε εργαστεί και στη διάνοιξη της διώρυγας της Κορίνθου. Διετέλεσε καθηγητής στη Στρατιωτική Σχολή Ευελπίδων, στη Σχολή Ναυτικών Δοκίμων και το 1899 διορίστηκε καθηγητής στο Μετσόβιο πολυτεχνείο. Πρωτοεξελέγη βουλευτής το 1902 με το κόμμα του Θεόδωρου Δηλιγιάννη και εντάχθηκε στην ομάδα των Ιαπώνων, της οποίας ήταν ηγετικό στέλεχος. Η αποδοχή όμως κυβερνητικών θέσεων στην κυβέρνηση Θεοτόκη αυτού και του Γούναρη αδρανοποίησε την ομάδα που σταδιακά διαλύθηκε.
Υπήρξε συνιδρυτής και ηγετικό στέλεχος του Λαϊκού Κόμματος, στο οποίο παρέμεινε μέχρι το τέλος της πολιτικής του διαδρομής. Στις κυβερνήσεις Καλογερόπουλου και Γούναρη (1921-22) διετέλεσε υπουργός επισιτισμού και Οικονομικών καθορίζοντας από τη θέση αυτή την οικονομική πολιτική της Ελλάδας. Η απώτερη καταγωγή της οικογένειας Πρωτοπαπαδάκη είναι από το Ασκύφου Σφακίων Κρήτης.
Το αναγκαστικό δάνειο.
Εν τω μεταξύ, οι πόροι της χώρας είχαν εξαντληθεί από τον πόλεμο στη Μικρά Ασία και οι ξένες Δυνάμεις ήταν απρόθυμες να συνομολογήσουν δάνειο. Η οικονομική ανάγκη ήταν άμεση αλλά η αύξηση των εσόδων μέσω της αυξήσεως της φορολογίας ή των δασμών, απαιτούσε αρκετό χρόνο ενώ είχε ήδη εκδοθεί μεγάλη ποσότητα ακαλύπτου χαρτονομίσματος. Ο Πρωτοπαπαδάκης συνέλαβε και εφήρμοσε ένα σύστημα παγκοσμίως πρωτότυπο: διχοτόμησε το χαρτονόμισμα. Η αριστερή πλευρά χρησιμοποιούταν ως νόμισμα στη μισή αξία του ακεραίου χαρτονομίσματος (π.χ. το τεμάχιο του εκατονταδράχμου άξιζε πλέον πενήντα δραχμές). Η δεξιά πλευρά του χαρτονομίσματος ανταλλασσόταν με έντοκη ομολογία στη μισή αξία του ακεραίου χαρτονομίσματος. 
Το σύστημα αυτό, που έχει επαινεθεί ιδιαιτέρως, κατάφερε αφενός να μην κυκλοφορήσει νέο χαρτονόμισμα, το οποίο θα οδηγούσε σε ασφυκτική πληθωριστική πίεση, και αφετέρου να συγκεντρωθεί αμέσως ένα τεράστιο χρηματικό ποσό για τη χρηματοδότηση του πολέμου. Ο λαός απεδέχθη στωϊκώς το μέτρο διότι γνώριζε τις ανάγκες του μετώπου και επειδή κατανοούσε ότι αν κυκλοφορούσε πληθωριστικό χαρτονόμισμα, οι οικονομίες του θα έχαναν εντελώς την αξία τους. 
Λίγο μετά το αναγκαστικό δάνειο, ο Πρωτοπαπαδάκης διορίζεται Πρωθυπουργός στην κυβέρνηση συνασπισμού Γούναρη και Στράτου. Με την πτώση του μικρασιατικού μετώπου και την επικράτηση των φυγάδων στρατιωτικών, συνελήφθη και προσάχθηκε σε έκτακτο "παράτυπο" στρατοδικείο, γνωστό και ως δίκη των έξι, από το οποίο κρίθηκε ένοχος για εσχάτη προδοσία μαζί με άλλους πέντε πολιτικούς. Καταδικάστηκε σε θάνατο και τουφεκίστηκε στο Γουδή στις 15 Νοεμβρίου του 1922.
Σημειώσεις.
Ο Πέτρος Πρωτοπαπαδάκης στη χειρόγραφη διαθήκη του που συνέταξε στις φυλακές Αβέρωφ στις 26 Οκτωβρίου του 1922, μεταξύ άλλων αναφέρει ότι όλη του η περιουσία ήταν δύο ακίνητα στην Αθήνα που είχε αποκτήσει από τις επαγγελματικές του δραστηριότητες ως μηχανικός διαφόρων έργων πολύ πριν εισέλθει στη πολιτική, και μάλιστα το ένα από τα δύο ήταν υποθηκευμένο στην Εθνική Τράπεζα για δάνειο που είχε ζητήσει ύψους 225.000 δραχμών. Όταν όμως ο ίδιος αναγκάσθηκε να προβεί στη διχοτόμηση του νομίσματος βρέθηκε και αυτός στην αυτή μοίρα με τους ζημιωμένους Έλληνες με συνέπεια να λάβει τα μισά του ζητηθέντος ποσού. Ένα μήνα μετά τη σύνταξη της διαθήκης του καταδικάσθηκε σε θάνατο από το έκτακτο στρατοδικείο το οποίο είχε σχηματιστεί για να δικάσει τους - θεωρούμενους ως - υπεύθυνους της Μικρασιατικής Καταστροφής.
Γιος του ήταν ο Αριστείδης Πρωτοπαπαδάκης, βουλευτής και υπουργός σε πολλές κυβερνήσεις, ενώ εγγονός του είναι ο Μιχαήλ Πρωτοπαπαδάκης, πρώην ευρωβουλευτής και υπουργός, ο οποίος μετά από αίτησή του το 2008 την οποία συνέταξε και χειρίστηκε ο δικηγόρος Νίκος Βασιλάτος, ζήτησε την επανεξέταση (επανάληψη της διαδικασίας) της υπόθεσης του παππού του. Δύο χρόνια αργότερα, το 2010 ο Άρειος Πάγος ακύρωσε την απόφαση, μετά από συζήτηση της υπόθεσης και αξιολόγηση των νέων στοιχείων που προσκόμισε ο συνήγορος του Μιχαήλ Πρωτοπαπαδάκη, του έκτακτου στρατοδικείου Αθηνών, η οποία έτσι και αλλιώς ήταν παράνομη γιατί παράνομα συστήθηκε και συνεδρίασε το έκτακτο Στρατοδικείο. Μετά την εξαφάνιση της απόφασης αυτής και σύμφωνα με όλο το σκεπτικό της απόφασης του Αρείου Πάγου, οι τότε δικασθέντες δεν διέπραξαν τα αδικήματα για τα οποία είχαν κατηγορηθεί, δηλαδή ήταν αθώοι. Αν οποιοσδήποτε νομιμοποιούμενος ήθελε να προχωρήσει σε νέα εκδίκαση της υπόθεσης δεν θα μπορούσε διότι η υπόθεση είχε παραγραφεί. Σε κάθε περίπτωση απόφαση παρανόμου στρατοδικείου όπως αυτή του έκτακτου στρατοδικείου Αθηνών είναι και αυτή παράνομη..
Προς τιμή του ο Δήμος Νάξου ανήγειρε ανδριάντα επί της κεντρικής πλατείας της παραλίας της πόλεως Νάξου δίνοντας το όνομά του και στη παραλιακή λεωφόρο του λιμένα Νάξου.

</doc>
<doc id="50502" url="https://el.wikipedia.org/wiki?curid=50502" title="Εζερίτες">
Εζερίτες

Οι Εζερίτες ήταν σλαβική φυλή που εγκαταστάθηκε τον 8ο μ.Χ. αιώνα στη Πελοπόννησο και κυρίως στο νότιο τμήμα της και πιο συγκεκριμένα στις ανατολικές περιοχές της Λακωνίας, από την πεδιάδα του Έλους μέχρι το ακρωτήριο Μαλέας, ενώ κάποιοι από αυτούς εγκαταστάθηκαν επίσης στην Αχαΐα και κυρίως στην ορεινή περιοχή που σήμερα αποκαλείται Νεζερά. Το ίδιο διάστημα οι Μηλιγγοί, ένα στενά συγγενικό τους φύλο, εγκαταστάθηκαν στις δυτικές πλαγιές του Ταϋγέτου.
Ιστορικά στοιχεία.
Το όνομά τους προέρχεται από σλαβική λέξη "ezero" που σημαίνει "λίμνη" (και "έλος") και απαντάται και σε άλλα σημεία της Ελλάδας ως τοπωνύμιο (Νεζερός).
Εγκαταστάθηκαν στην Πελοπόννησο προερχόμενοι από την περιοχή του Βιστούλα και του Δουνάβεως, βορειοανατολικά των Καρπαθίων. Όπως και οι περισσότεροι Σλάβοι εκείνη την εποχή, ζούσαν ως κτηνοτρόφοι αλλά δούλευαν και σε γεωργικές εργασίες. Εξεγέρθηκαν αρκετές φορές κατά των Βυζαντινών, αλλά γενικά ήταν πιο φιλήσυχοι από τους Μηλιγγούς. Αναφέρονται οι εξής εξεγέρσεις:
Σύμφωνα με τον Κωνσταντίνο Ζ' Πορφυρογέννητο ο οποίος ήταν αυτοκράτορας μεταξύ 908 και 920, οι Εζερίτες ζούσαν άτακτα και απείθαρχα, και δημιουργούσαν προβλήματα στους ντόπιους με τις αρπαγές και τους εμπρησμούς που έκαναν.
Οι Εζερίτες μετά τον 10ο αιώνα, σταδιακά εξελληνίστηκαν και συγχωνεύθηκαν με τους υπόλοιπους Πελοποννήσιους.

</doc>
<doc id="50503" url="https://el.wikipedia.org/wiki?curid=50503" title="Νεζερίτες">
Νεζερίτες



</doc>
<doc id="50504" url="https://el.wikipedia.org/wiki?curid=50504" title="Στέργιος Κατηχωρίτης">
Στέργιος Κατηχωρίτης

Ο Στέργιος Κατηχωρίτης Αρχιτέκτονας-Μηχανικός που διετέλεσε νομάρχης Αχαΐας απο τις 14-11-1993 εώς τις 31-12-1994. Γεννήθηκε στη Λαμία και μένει στην Αθήνα. Εκλέχτηκε με το ΠΑΣΟΚ στο οποίο εντάχτηκε το 1974. Το 1994 αποχώρησε απο το ΠΑΣΟΚ.

</doc>
<doc id="50506" url="https://el.wikipedia.org/wiki?curid=50506" title="Γεώργιος Σ. Τσιτσάρας">
Γεώργιος Σ. Τσιτσάρας

Ο Γεώργιος Τσιτσάρας του Σπυρίδωνος (1916 - 18 Ιουλίου 1990) ήταν Έλληνας πολιτικός.
Σταδιοδρομία.
Γεννήθηκε στο Καρπενήσι Ευρυτανίας το 1916 και ήταν γιος του Σπυρίδωνος Τσιτσάρα. Αδελφός του ήταν ο Κλεομένης Τσιτσάρας και ξαδέλφη του η Ελισάβετ Τσιτσάρα, σύζυγος του Αλέξανδρου Κορυζή.
Ήταν διορισμένος νομάρχης Αχαΐας δύο φορές: την πρώτη από τις 3-6-1950 έως τις 4-5-1955 και την δεύτερη από 14-2-1963 εως 16-11-1964. Το 1960-1961 διετέλεσε νομάρχης στην νεοσύστατη Νομαρχία Πειραιώς και το 1966 Νομάρχης Αττικής. Ήταν επίσης Νομάρχης Κορινθίας. Το 1967 ήταν Νομάρχης Φωκίδας και ως τον Ιούλιο του 1981 ήταν Νομάρχης Αττικής.
Ήταν παντρεμένος με τη Μαρία και απέκτησαν μία κόρη, τη Νίκη..
Κηδεύτηκε στις 19 Ιουλίου 1990, από τον ιερό ναό των Αγίων Θεοδώρων στο Πρώτο Νεκροταφείο Αθηνών.

</doc>
<doc id="50507" url="https://el.wikipedia.org/wiki?curid=50507" title="Πολύγυρος">
Πολύγυρος

Ο Πολύγυρος είναι πόλη της Μακεδονίας, έδρα του δήμου Πολυγύρου και πρωτεύουσα της Περιφερειακής Ενότητας Χαλκιδικής στην Κεντρική Μακεδονία. Βρίσκεται 70 χλμ. ΝΑ της Θεσσαλονίκης και είναι χτισμένος στους πρόποδες του όρους Χολομώντα. Σύμφωνα με την τελευταία απογραφή, του 2011, το πολεοδομικό συγκρότημα του Πολυγύρου έχει 6.121 κατοίκους. Αποτελεί την τρίτη μεγαλύτερη πόλη της Χαλκιδικής μετά τα Νέα Μουδανιά και τη Νέα Καλλικράτεια.
Ονομασία.
Σχετικά με την προέλευση του ονόματος "Πολύγυρος" υπάρχουν διάφορες εικασίες. Πιθανόν ο συνδυασμός των λέξεων "πολύ" και "ιερός" να έδωσε τη σημερινή ονομασία, εξαιτίας ενός ιερού που υπήρχε στην ευρύτερη περιοχή. Μια άλλη παρόμοια εκδοχή αντικαθιστά το "ιερός" με τη λέξη "γερός", λόγω του υγιεινού κλίματος της περιοχής ή τη λέξη "γέρος", λόγω του μεγάλου ποσοστού γερόντων στην περιοχή. Έχει, επίσης, προταθεί και η ετυμολόγηση από το όνομα ενός μεγαλογαιοκτήμονα της περιοχής, του "Πολύαρου". Μια πέμπτη θεωρία αποδίδει την ονομασία στις "κλιτύες" (πλαγιές) των αλλεπάλληλων λόφων, πάνω στους οποίους είναι χτισμένος ο Πολύγυρος.
Γεωγραφία.
Ο Πολύγυρος βρίσκεται περίπου στο κέντρο της χερσονήσου της Χαλκιδικής. Είναι κτισμένος σε υψόμετρο 500-560 μέτρων στην νοτιοανατολική πλευρά ενός λεκανοπεδίου στους πρόποδες του όρους Χολομώντας. Το λεκανοπέδιο διαρρέεται από πολλούς μικρούς χειμάρους, των οποίων τα νερά βρίσκουν άνοιγμα και διαρρέουν προς τη θάλασσα από τα δυτικά. Το λεκανοπέδιο περιβάλλεται από τους λόφους Πλάια στα βόρεια-βορειοανατολικά, στα ανατολικά από τα Ανήλια και τον λόφο του Αγίου Χριστοφόρου, στα νότια τα Καστριά και στα δυτικά από το Κάστρι. Προς τα νότια εκτείνεται ο ελαιώνας του Πολύγυρου.
Ιστορικά στοιχεία.
Αρχαιότητα.
Στο λόφο Καστρί, δυτικά του Πολύγυρου έχει εντοπιστεί αρχαίος οχυρός οικισμός. Από τη θέση του επόπτευε την περιοχή της Βατονιάς και του Πολυγύρου και ήλεγχε τον δρόμο ο οποίος ένωνε τα Ζερβοχώρια με τον Τορωναίο κόλπο. Από σωστική ανασκαφή η οποία πραγματοποιήθηκε στο νεκροταφείο του οικισμού εντοπίστηκαν αργυρά κοσμήματα του 6ου αιώνα π.Χ., τα οποία εκτίθενται στο αρχαιολογικό μουσείο Πολύγυρου. Αρχαίες εγκαταστάσεις έχουν εντοπιστεί και στη λοφοσειρά Καστριά, όπου ο σημαντικότερος οικισμός ήταν η μικρή, ισχυρά οχυρωμένη εγκατάσταση στον Μπίζλα. Στους νότιους πρόποδες των Καστριών έχουν εντοπιστεί δύο αρχαιολογικοί χώροι, μια τούμπα η οποία σήμερα έχει μερικώς επιχωματωθεί, και στη θέση Πλατανούδια, βρέθηκαν τμήματα του κυκλικού ηρώου του Τί(του) Ιουλίου Νεοπτολέμου, από το οποίο σώζεται επιγραφή με λατινικούς χαρακτήρες.
Στην περιοχή του Πολυγύρου, ή κατ' άλλους στο χώρο του σημερινού οικισμού, εντοπίζεται η αρχαία Απολλωνία, η οποία ήταν μια από τις 32 πόλεις του, ιδρυμένου το 432 π.Χ., "Κοινού των Χαλκιδέων". Το Κοινό των Χαλκιδέων, με πρωτεύουσα πόλη την Όλυνθο, υποτάχθηκε το 379 π.Χ. στους "Σπαρτιάτες"· δεκαετίες αργότερα, το 348 π.Χ., ο Φίλιππος ο Μακεδών υπέταξε την περιοχή της Χαλκιδικής στο Μακεδονικό βασίλειο. Η θέση της Απολλωνίας έχει ταυτιστεί με τον αρχαιολογικό χώρο της Παλαίπορτας. Το όνομα του χώρου οφείλεται στην πλατειά τομή σε βράχο η οποία δημιουργήθηκε για να οχυρωθεί η ακρόπολη της πόλης. 
Το 168 π.Χ. η Χαλκιδική ακολούθησε τη μοίρα ολόκληρου του ελλαδικού χώρου και υποτάχθηκε στους "Ρωμαίους". Το 43 π.Χ. ιδρύθηκε στη Χαλκιδική η ρωμαϊκή αποικία της Κασσάνδρειας, που η επικράτειά της (territorium) εκτεινόταν βορειοανατολικά ως τους νότιους πρόποδες του Υψίζωνου (Χολομώντα) και συνόρευε με την επικράτεια της αρχαίας Απολλωνίας (υπολογίζεται ότι τα όριά τους θα βρίσκονταν περίπου έξι (6) χιλιόμετρα νοτιοδυτικά του Πολύγυρου).
Στη θέση Αλατόστρατα εντοπίστηκε ληνός κρασιού ο οποίος έχει χαραγμένο το συμπίλημα των γραμμάτων ΑΜΕ. Έχει χρονολογηθεί στον 2ο αιώνα μ.Χ. και αποτελεί την παλαιότερη μαρτυρία παραγωγής κρασιού στην περιοχή.
Βυζαντινοί χρόνοι.
Η παλαιότερη γνωστή γραπτή μνεία στο τοπωνύμιο Πολύγυρος γίνεται στην διαθήκη του πρωτοσπαθαρίου Δημητρίου Πτελεώτη η οποία συντάκτηκε πριν το 959 και σώζεται ένα απόσπασμά της σε έγγραφο του 996. Σύμφωνα με τη διαθήκη, ο Πτελεώτης άφησε χρήματα και ώστε να αγοραστεί ολόκληρο ένα κτήμα το οποίο ονομαζόταν «προάστειον του Πολυγύρου ήγουν τα Χαβούνια», ώστε να κατασκευαστεί μονή, αφιερωμένη στην Παναγία. Η μονή αυτή είναι γνωστή ως Μονή του Πολυγύρου. Η μονή πριν το 975 είχε περιέλθει στην κυριότητα της μονής Κολοβού, η οποία βρισκόταν κοντά στην Ιερισσό και το 979/980 μεταβιβάστηκε στην Μονή Ιβήρων. Η θέση της είναι άγνωστη. Έχουν προταθεί ως θέσεις το εξωκκλήσι της Παναγίας δυτικά του Πολύγυρου, ο λόφος στον Μπίζλα και η θέση Πλατανούδια. Στη μονή παραχωρήθηκαν 20 πάροικοι, ενώ στην περιοχή κατέφυγαν μετά τις βουλγαρικές επιδρομές στην Χαλκιδική την περίοδο 975-996, κάτοικοι των γύρων περιοχών λόγω της οχυρότητας του τόπου. Περί το 1092 η Μονή του Χαβουνίου κατασχέθηκε από το κράτος και δεν ξανααναφέρεται στα αγιορείτικα έγγραφα.
Οθωμανική περίοδος.
Το 1430 ο Πολύγυρος κατακτάται από τους "Οθωμανούς Τούρκους" και υπάγεται στην περιφέρεια (σαντζάκ) της Θεσσαλονίκης, στο ναχιγιέ του Παζαργκιάχ και φορολογικά ανήκει στο χάσι του Λόγγου. Σύμφωνα με την τοπική παράδοση, ο Πολύγυρος αρχικά είχε χτιστεί στην περιοχή Σελιό, στα Καστριά, όπου υπάρχει μεσοβυζαντινός ναός αφιερωμένος στον άγιο Νικόλαο, προτού μετακινηθεί στη σημερινή του θέση, ίσως τον 15ο-16ο αιώνα. Η παλαιότερη γραπτή μνεία στον οικισμό του Πολυγύρου γίνεται στην απογραφή του 1445, όπου καταγράφονται 28 νοικοκυριά. Στις επόμενες απογραφές, ο πληθυσμός του χωριού παρουσιάζει αύξηση, με τα νοικοκυριά του χωριού να είναι 105 το 1519, 137 το 1527 και 134 το 1568, όπου αναφέρεται ως Πόλυρος και διαθέτει αμιγώς χριστιανικό πληθυσμό. Σύμφωνα με την απογραφή του 1568, στον Πολύγυρο κατοικούσαν 94 οικογένειες, 36 άγαμοι και 4 χήρες. Ο συνολικός φόρος που κατέλαβε το χωριό ήταν 14.534 ακτσέδες, με κυριότερα προϊόντα τα αμπελουργικά και το σιτάρι. Άλλα προϊόντα περιοχής περιλάμβαναν δημητριακά όπως το ρύζι, το κριθάρι, η σίκαλη και το κεχρί, ελαιοκομικά, οπωροκηπευτικά, βαμβάκι, λινάρι και μεταξωτά ενδύματα. Τον Νοέμβριο του 1791 εκλέγεται επίσκοπος Κασσανδρείας ο Ιγνάτιος Γ΄. Ήταν Πολυγυρινός και μετέφερε την έδρα της επισκοπής στον Πολύγυρο. Το 1793 επισκέφτηκε τον Πολύγυρο ο Γάλλος Πρόξενος Εσπρί-Μαρί Κουζινερί, αναζητώντας την αρχαία πόλη Χαλκίς, την οποία με βάση τις περιγραφές των κατοίκων την ταύτισε με την Παλαίπορτα. Αναφέρει ότι είχε την όψη μικρής πόλης και 1500 κατοίκους.
Οι κάτοικοι του Πολυγύρου συμμετείχαν στη μεγάλη επαναστατική κίνηση του 1821 και στις 17 Μαΐου του ίδιου χρόνου εκδιώκουν, προσωρινά, την τοπική τουρκική φρουρά. Σ' αυτές τις επιχειρήσεις διακρίθηκε ο Πολυγυρινός Μαυρουδής Παπαγεωργάκης και ο Ιωάννης Σταστάρης από τα χασικοχώρια, οι οποίοι συνέχισαν το αγώνα στη Νότια Ελλάδα, καθώς και ο οπλαρχηγός Ιωάννης Ν. Στυλούδης. Παρόλα αυτά, οι τουρκικές δυνάμεις, οι οποίες είχαν νικήσει τις ελληνικές δυνάμεις του Στάμου Χαψά στη θέση Κούτσουρο, κοντά στη Μονή Αγίας Αναστασίας Φαρμακολύτριας, τις 10 Ιουνίου 1821, και τις δυνάμεις του Εμμανουήλ Παπά και στη Μάχη της Ρεντίνας, έφτασαν στον Πολύγυρο, τον οποίο οι κάτοικοί του τον είχαν εγκαταλείψει, και τον πυρπόλησαν. Μέχρι το φθινόπωρο του 1821, η επανάσταση στη Χαλκιδική είχε καταπνιγεί. Σημαντικές προσωπικότητες της επανάστασης από τον Πολύγυρο ήταν ο Γεώργιος Χρυσηίδης, οι υπαξιωματικοί Χρήστος Μαυρουδής και Γεώργιος Παντούδης και ο ιατροχειρούργος Χρήστος Νικολαΐδης. Μετά την επανάσταση, κάτοικοι του Πολύγυρου οι οποίοι δεν είχαν καταφύγει στη νότια Ελλάδα επέστρεψαν και εγκαταστάθηκαν ξανά στον Πολύγυρο, ξαναχτίζοντάς τον. 
Το 1822 κατά τις σφαγές των Τούρκων μαρτύρησε στη Θεσσαλονίκη, ανάμεσα σε πλήθος νεομαρτύρων, και μια Πολυγυρινή της οποίας το όνομα δεν διασώθηκε και έμεινε στη μνήμη ως η Πολυγυρινή νεομάρτυρας.
Ανάλογη δραστηριότητα επέδειξαν οι Πολυγυρινοί και κατά την επανάσταση του 1854 υπό τον Τσάμη Καρατάσο. Η έναρξη του Κριμαϊκού Πολέμου θεωρήθηκε ως ευνοϊκή συγκυρία για την απελευθέρωση, όμως η Μεγάλη Βρετανία και η Γαλλία εμπόδισαν αυτές τις επαναστάσεις. Ο Καρατάσος ξεκίνησε από τις Σποράδες με 500 περίπου ένοπλους άντρες και αποβιβάστηκε στη Σιθωνία το Μέγα Σάββατο, όμως έμαθαν στη συνέχεια ότι το πλοίο το οποίο τους έφερνε πολεμοφόδια βυθίστηκε από γαλλικό πλοίο. Οι Οθωμανοί ετοίμασαν στρατό περίπου 2.500 αντρών για να αντιμετωπίσουν την πολιορκία της Ορμύλιας και έτσι ο Καρατάσος έστειλε σώμα περίπου 50 αντρών με επικεφαλής τον Αθανάσιο Βλαχομιχάλη να εισβάλλει στον Πολύγυρο. Εκεί η υποδοχή του ήταν θερμή, αν και διστακτική. Ο Βλαχομιχάλης και οι άντρες του απώθησαν τουρκική δύναμη στα υψώματα του Καβρόλακα τις 14 Απριλίου, αλλά στις 21 Απριλίου έφυγε και πήγε να ενωθεί με τις δυνάμεις του Καρατάσου, ο οποίος κατευθυνόταν προς το Άγιο Όρος.
Οι κάτοικοι του απροστάτευτου πια Πολύγυρου, θέλοντας να υποδυθούν ότι δεν είχαν ανακατευθεί στο κίνημα, ενημέρωσαν τους Τούρκους για την αποχώρηση του σώματος. Οι Τούρκοι έφτασαν στον Πολύγυρο υπό την αρχηγία των Χασάν Αγά και Μαχμούτ Μπέη στις 22 Απριλίου. Οι τριάντα πρόκριτοι του Πολύγυρου τους συνάντησαν στη θέση Λιβάδι και εκεί οι Τούρκοι τους περικύκλωσαν και σκότωσαν όλους τους προκρίτους, εκτός τριών, δύο από τους οποίους προσποιήθηκαν τους ημιονηγούς και τον Γ. Ν. Σφύρη, ο οποίος αρχικά διέφυγε, για να συλληφθεί και να εκτελεστεί μετά από δύο ημέρες. Η σφαγή αυτή προκάλεσε αντιδράσεις και τελικά οι πρωταίτιοι της σφαγής Χασάν Αγάς και Μαχμούτ Μπέης στάλθηκαν στην εξορία. Ένα ηρώο κατασκευάστηκε στη θέση της σφαγής το 1930.
Κατά την διοικητική μεταρρύθμιση του 1871, δημιουργήθηκε ο καζάς της Κασσάνδρας, με τον Πολύγυρο να ορίζεται πρωτεύουσά του. Το 1878 άρχισε και οργανώνεται νέα επανάσταση, όμως οι Τούρκοι, έχοντας ενημερωθεί για τις κινήσεις, κήρυξαν στρατιωτικό νόμο στον Καζά Κασσάνδρας τις 5 Ιανουαρίου 1878 και τοποθετήθηκαν στην Χαλκιδική αυτοκρατορικά στρατεύματα. Πολλά μέλη των επαναστατικών επιτροπών που είχαν δημιουργηθεί συνελήφθησαν, ανάμεσά τους και ο Πολυγυρινός Νικόλαος Χατζηαναγνώστου ή Συκιώτης, ο οποίος εξορίστηκε στη Μικρά Ασία για τέσσερα χρόνια.
Νεότεροι χρόνοι.
Τελικά, έπειτα από 482 χρόνια οθωμανικής κατοχής, ο Πολύγυρος απελευθερώνεται στις 2 Νοεμβρίου του 1912 από τον ελληνικό στρατό και άμεσα ενσωματώνεται στο ελληνικό κράτος. Όμως, τα πρώτα χρόνια της ελληνικής κυριαρχίας σημαδεύτηκαν από έντονα παράπονα από τους κατοίκους της Χαλκιδικής λόγω των προβλημάτων που δεν είχαν επιλυθεί, με κυριότερο το συγκοινωνιακό, καθώς αμαξιτός δρόμος έφτανε πριν το 1915 μέχρι τα Βασιλικά και έπειτα μέχρι τη Γαλάτιστα, ενώ εξακολουθούσε να υφίσταται η δράση ληστών. Ο αμαξιτός δρόμος έφτασε στον Πολύγυρο το 1935.
Το 1916, μετά τη δημιουργία του κινήματος Εθνικής Αμύνης, ο λοχαγός Γεώργιος Κονδύλης έφτασε στη Χαλκιδική για να καταστείλει το φιλοβασιλικό κίνημα. Κατά τη διάρκεια των διενέξεων στον Πολύγυρο, απαγχονίστηκε ο Γρηγόριος Συνάπαλος, εκτελέστηκαν τέσσερις στο εξωκλήσι του Αγίου Βλάσση και σε μάχες εναντίων του στρατού Εθνικής Αμύνης σκοτώθηκαν δύο Πολυγυρινοί. Ακολούθησε αποκλεισμός της Χαλκιδικής, με αποτέλεσμα να παρατηρηθούν ελλείψεις τροφίμων. Τον Αύγουστο του 1918 στην περιοχή σημειώθηκε πυρκαγιά η οποία έφτασε μέχρι τις παρυφές του Πολύγυρου.
Στις αρχές της δεκαετίας του 1920 ιδρύθηκε η Φιλοδασική Ένωση Πολύγυρου, η οποία δημιούργησε δύο πάρκα, το πάρκο της Φιλοδασικής και το πάρκο των Έξι Βρυσών. Το 1925 στο πάρκο της Φιλοδασικής κτίστηκε το παλιό γυμνάσιο, το οποίο λειτούργησε μέχρι το 1969, όταν και κατεδαφίστηκε. Τη δεκαετία του 1930 τέθηκε θέμα μεταφοράς της πρωτεύουσας του νομού από τον Πολύγυρο στα Νέα Μουδανιά, οδηγώντας σε αντιπαλότητα ανάμεσα τους δύο οικισμούς. Από τον ισχυρό σεισμό που σημειώθηκε στη Ιερισσό τις 26 Σεπτεμβρίου 1932 στον Πολύγυρο σημειώθηκαν συγκριτικά περιορισμένες ζημιές. Κατά τη διάρκεια της γερμανοβουλγαρικής κατοχής στον Πολύγυρο σημειώθηκαν καταστροφές, όπως η πυρπόληση του δημοτικού σχολείου το 1945, ενώ εκτελέστηκαν έξι Πολυγυρινοί.
Τη δεκαετία του 1960 στον Πολύγυρο κατασκευάζεται τουριστικό περίπτερο στις Έξι Βρύσες, όπου διαμορφώνεται πλατεία, κτίζεται το κτίριο του ΟΤΕ και το Εθνικό Στάδιο, ενώ αργότερα, στα κτήματα που παραχώρησε ο δήμαρχος του Πολύγυρου Αθανάσιος Καραγκάνης κτίζεται το νοσοκομείο του Πολύγυρου.
Δήμος Πολυγύρου.
Ο δήμος Πολυγύρου έχει εγγεγραμμένους(πραγματικό) πληθυσμό 10.721 κατοίκους. 
Το Δημοτικό διαμέρισμα Πολυγύρου (Δ.δ. Πολυγύρου) έχει 6.232 κατοίκους. Εδώ ανήκει και ο οικισμός Γερακινή, ο οποίος είναι τουριστικά αναπτυγμένος και έχει πολιτιστικό σύλλογο. Στη Γερακινή, που έχει νηπιαγωγείο, γίνεται το πανηγύρι των Αγίων Θεοδώρων. 
Το Δ.δ. Πολυγύρου συναποτελούν οι οικισμοί: 
Στο δήμο συμπεριλαμβάνονται επίσης τα εξής δημοτικά διαμερίσματα:
Κάτοικοι.
Οι κάτοικοι του Πολυγύρου ασχολούνται κυρίως με τη γεωργία και την κτηνοτροφία. Βασικότερα γεωργικά προϊόντα είναι το ελαιόλαδο και η χονδροελιά Χαλκιδικής, ενώ κυριαρχεί η εκτροφή αιγοπροβάτων. Αξιοσημείωτος είναι και ο αριθμός των δημόσιων υπαλλήλων, καθώς ο Πολύγυρος, ως πρωτεύουσα νομού, φιλοξενεί τις νομαρχιακές υπηρεσίες, τις δικαστικές και αστυνομικές αρχές, το νοσοκομείο Χαλκιδικής και τα τοπικά ασφαλιστικά ταμεία. Στον Πολύγυρο, επίσης, λειτουργούν νηπιαγωγεία, δημοτικά, γυμνάσιο, λύκειο, ΕΠΑΛ/ΣΕΚ, καθώς και το ΙΕΚ Χαλκιδικής.
Πολιτιστική δραστηριότητα.
Το Αρχαιολογικό Μουσείο Πολυγύρου περιλαμβάνει εκθέματα προερχόμενα από ολόκληρη τη χερσόνησο της Χαλκιδικής, που καλύπτουν τόσο τα προϊστορικά χρόνια, όσο και τη γεωμετρική, την αρχαϊκή, την κλασική, την ελληνιστική και τη ρωμαϊκή περίοδο. Εκεί εκτίθενται και τα ευρήματα από τις ανασκαφές στο χώρο της αρχαίας Ολύνθου.
Στην πόλη υπάρχει επίσης Λαογραφικό Μουσείο, που στεγάζεται στην οικία Καραγκάνη και περιλαμβάνει μεταξύ άλλων παραδοσιακές φορεσιές, αγροτικά εργαλεία και την αναπαράσταση του αστικού σπιτιού των αρχών του εικοστού αιώνα (στον πρώτο όροφο του μουσείου).
Στον Πολύγυρο δραστηριοποιείται λαογραφικός σύλλογος, που εξέδιδε διμηνιαίο περιοδικό για 20 χρόνια, πολιτιστικός σύλλογος καθώς και ποντιακός. 
Ο εορτασμός της Αποκριάς προσελκύει επισκέπτες από την ευρύτερη περιοχή.
Λειτουργεί, επίσης, δημοτικός ραδιοφωνικός σταθμός (90.8 ). 
Από το 2009 διεξάγεται το θερινό Φεστιβάλ Πολυγύρου. Περιλαμβάνει εκδηλώσεις με θεατρικές παραστάσεις, συναυλίες, teenwave και beach volley.

</doc>
<doc id="50508" url="https://el.wikipedia.org/wiki?curid=50508" title="Νεζερός">
Νεζερός

Με το όνομα Νεζερός και άλλα φερώνυμα, μπορεί να αναφέρονται:
Σημείωση.
Πρόκειται για ελληνικό τοπωνύμιο που χρησιμοποιήθηκε μετά τον 5ο αιώνα μ.Χ. με την κάθοδο σλαβικών φυλών στον ελληνικό χώρο. Η λέξη έχει σλαβική ρίζα (ezero) που σημαίνει λίμνη/έλος και είχε χρησιμοποιηθεί για σλαβική φυλή που είχε εγκατασταθεί στην Πελοπόννησο κατά τον 8ο αιώνα μ.Χ. (Εζερίτες).

</doc>
<doc id="50512" url="https://el.wikipedia.org/wiki?curid=50512" title="Κόζα Νόστρα">
Κόζα Νόστρα



</doc>
<doc id="50513" url="https://el.wikipedia.org/wiki?curid=50513" title="Καρολίγγεια Αναγέννηση">
Καρολίγγεια Αναγέννηση

Στα χρόνια της βασιλείας του Καρλομάγνου αλλά και του διαδόχου του Λουδοβίκου του Ευσεβούς της γερμανικής Καρολίγγειας δυναστείας παρατηρείται ανάπτυξη των γραμμάτων και των τεχνών στην βόρεια Ευρώπη μετά την κατάρρευση της Ρωμαϊκής Αυτοκρατορίας το 476, και την γνωριμία με την λατινική κυρίως γραμματεία. Η περίοδος αυτή ονομάστηκε παραδοσιακά στην δυτική Ευρώπη από τους Καρολίδες -για κάποιους ιστορικούς πιθανώς υπερβολικά- Καρολίγγεια Αναγέννηση. Αποτελεί μέρος των λεγόμενων Μεσαιωνικών Αναγεννήσεων και την ακολούθησε η Οθωνική Αναγέννηση (10ος αι. μ.Χ.).
Την εποχή εκείνη η πνευματική ζωή επηρεαζόταν ως επί το πλείστον από τη στάση του εκάστοτε ηγεμόνα και από την πατρωνία που μπορούσαν να παρέχουν οι αρχές στους καλλιτέχνες και λογίους. Έτσι έχουμε ένα βαθύ χάσμα ανάμεσα στην «επιχορηγούμενη» αυλική κουλτούρα και στην πιο ελεύθερη πολιτισμική ζωή.
Θρησκεία εκπαίδευση.
Αρχικός στόχος του Καρλομάγνου ήταν να εξυψώσει το μορφωτικό επίπεδο του λαού του. Ξεκινώντας από τον κλήρο που ήταν ο φορέας της γνώσης και των τεχνικών μετάδοσής της στη χριστιανική αυτοκρατορία που επιθυμούσε να έχει προχώρησε στις εξής ανακατατάξεις:
Αντικατέστησε τις μητροπόλεις από τις αρχιεπισκοπές υπάγοντας όλα τα μοναστήρια της αυτοκρατορίας του στον κανονισμό των Βενεδικτίνων μοναχών και ίδρυσε ενοριακές, επισκοπικές και μοναστικές σχολές για να βελτιώσει την εκπαίδευση των κληρικών. Σε αυτές διέταξε να λειτουργούν σχολεία όπου θα μπορούσαν να μορφωθούν μόνο τα αγόρια και μόνο στην ανάγνωση, διότι πίστευε ότι η γραφή διέφθειρε την νεολαία.
Επανίδρυσε την ανακτορική σχολή εν είδει Ακαδημίας για την ανώτερη μόρφωση του κλήρου και κάλεσε διάσημους λόγιους της εποχής να διδάξουν στο ανάκτορο του Αιξ-λα Σαπέλ (Άαχεν), όπως τον Πέτρο της Πίζας, τον Παυλίνο της Ακυληίας, τον ιστορικό Παύλο το Διάκονο κ.ά.
Ένας από αυτούς ήταν ο Αλκουίνος της Υόρκης (732-811) στον οποίο ανέθεσε την αναδιάρθρωση της εκπαίδευσης. Ο τελευταίος συστηματοποίησε τη λατινική ορθογραφία και γραμματική και κατήρτισε στην ανακτορική σχολή έναν απαιτητικό κύκλο σπουδών σε δύο επίπεδα: την "τριττύα" ("trivium" που περιελάμβανε τη γραμματική, τη ρητορική και τη διαλεκτική) και την "τετρακτύα" ("quadrivium" που περιλαμβάνει τη γεωμετρία, την αριθμητική, την αστρονομία και τη θεωρία της μουσικής).
Επέβαλε, επίσης, μία ενιαία θεία λειτουργία σε όλο το βασίλειο το 786, βασισμένη στο γρηγοριανό λειτουργικό του χριστιανικού πατριαρχείου της Ρώμης το οποίο βρισκόταν στα εδάφη της δυναστείας των Καρολιδών, που αντικατέστησε τις αντίστοιχες τοπικές. Παραλλήλως, καθιέρωσε, μέσα από τα εργαστήρια συγγραφής των μοναστηριών ("scriptoria"), μια νέα μορφή μικρογράμματης γραφής, κάτι που διευκόλυνε το έργο της αντιγραφής των χειρογράφων. Τα κείμενα που αντιγράφηκαν εκείνη την εποχή είναι κυρίως έργα λατινικής γραμματείας αλλά και λατινικές μεταφράσεις ελληνικών εκκλησιαστικών κειμένων, ενώ εκδόθηκαν και λίγα πρωτότυπα έργα τα οποία διακοσμούνταν με εξαιρετικής τεχνικής μικρογραφίες.
Έτσι, υπήρξε μία επαναπροσέγγιση της κλασικής και λατινικής παιδείας και αναγέννηση της λατινικής γλώσσας, μέσα από την ευρύτερη χρήση της ως κύριας γλώσσας της αυτοκρατορίας, μόνο όμως για την εκκλησία και την λογιοσύνη, σε μια εποχή που ήδη έχουν αρχίσει να εδραιώνονται τα τοπικά ιδιώματα (δημώδεις γλώσσες) στον λαό. Η διαφορά όμως της επίσημης γλώσσας από την ομιλούμενη δεν επέτρεψε τη γενικότερη άνοδο του μορφωτικού επιπέδου.
Τέχνες.
Πρόοδος σημειώθηκε και στις τέχνες. Στην αρχιτεκτονική λόγω της μεγάλης εύνοιας που έχαιρε πλέον η εκκλησία παρατηρήθηκε κατασκευαστικός οργασμός (από το 768 ως το 855 κτίσθηκαν 27 νέοι καθεδρικοί ναοί και 417 μοναστήρια).
Στη ζωγραφική, τη μικρογραφία, την επεξεργασία του μετάλλου και του ελεφαντοστού, στην κοσμηματοτεχνία, στην εσωτερική και εξωτερική διακόσμηση, εμφανίστηκαν επιρροές από διάφορα στυλ και τεχνοτροπίες της εποχής, (ρωμαϊκή, φραγκική κ.ά.) και έτσι διαμορφώθηκε μια τάση από την οποία άντλησε την έμπνευσή της στα επόμενα χρόνια η τέχνη της Δύσης. Στη μουσική επινοήθηκε η πολυφωνία, που προετοίμασε το έδαφος για τη μεταγενέστερη εξέλιξη της μουσικής.
Μετά τον θάνατο του Καρλομάγνου το 814 ο γιος του Λουδοβίκος ο Ευσεβής συνέχισε την προσπάθεια του πατέρα του. Οι διάδοχοι όμως του τελευταίου μοιράστηκαν την αυτοκρατορία του, η οποία κατακερματίστηκε σταδιακά και εξέπεσε, αποτελώντας την βάση για την μετέπειτα Αγία Ρωμαϊκή Αυτοκρατορία. Ωστόσο, το πρότυπο της διοικητικής δομής που κατάφερε να επιβάλει ο Καρλομάγνος στην αυτοκρατορία του συνέχισε να επηρεάζει στους μετέπειτα αιώνες τα κράτη που δημιουργήθηκαν.

</doc>
<doc id="50514" url="https://el.wikipedia.org/wiki?curid=50514" title="Μεταγλώσσα">
Μεταγλώσσα

Ο όρος μεταγλώσσα χρησιμοποιείται και στη γλωσσολογία, αλλά και στην επιστήμη γενικότερα, ιδιαίτερα στους υπολογιστές.
Γλωσσολογία.
Στη γλωσσολογία, μεταγλώσσα ονομάζεται ένα σύνολο από λέξεις, φράσεις, όρους, σημεία και σύμβολα, που χρησιμοποιούνται για να μιλήσει κάποιος, να περιγράψει ή να αναλύσει την ίδια τη γλώσσα (την «πραγματική» γλώσσα που χρησιμοποιούμε για να μιλήσουμε για τον κόσμο μας). Έτσι, μια μεταγλώσσα μπορεί να θεωρηθεί ως μια γλώσσα για μια άλλη γλώσσα. Μια τέτοια γλώσσα μπορεί να χρησιμοποιηθεί για να διατυπωθούν κανόνες, νόμοι, θεωρίες ή σχέσεις που αφορούν στην πραγματική γλώσσα.
Ας υποθέσουμε ότι μια μητέρα λέει σε μια φίλη της για το γιο της: 
«Ο Γιαννάκης μου, το χρυσό μου, κάθε απόγευμα μελετάει τα μαθήματά του προσεχτικά».
Όταν πούμε: το «Ο» είναι οριστικό άρθρο, αρσενικού γένους, ενικού αριθμού, ονομαστικής πτώσης, το «Γιαννάκης» είναι ουσιαστικό, κύριο όνομα υποκοριστικό, αρσενικού γένους, ονομαστικής πτώσης, το «μου» είναι κτητική αντωνυμία, πρώτου προσώπου, που δηλώνει ένα κτήτορα, κ.ο.κ., όλα αυτά είναι μια μεταγλώσσα που χρησιμοποιείται για να αναλύσει στο γραμματικό επίπεδο τα λόγια της πραγματικής γλώσσας που είπε κάποια μητέρα. Όροι αυτής της μεταγλώσσας είναι: "οριστικό άρθρο, αρσενικού γένους, ενικού αριθμού, ονομαστικής πτώσης, κτητική αντωνυμία, πρώτου προσώπου, κτλ."
Όταν πούμε: «Ο Γιαννάκης μου, το χρυσό μου» είναι το ονοματικό μέρος της πρότασης που αναλύεται στο υποκείμενο «Ο Γιαννάκης μου» και στον ομοιόπτωτο προσδιορισμό-παράθεση «το χρυσό μου» και το «κάθε απόγευμα μελετάει τα μαθήματά του προσεχτικά» είναι το ρηματικό μέρος που αναλύεται στο ρήμα «μελετάει», στο αντικείμενο «τα μαθήματά του», στον επιρρηματικό προσδιορισμό του χρόνου «κάθε απόγευμα» και στον επιρρηματικό προσδιορισμό του τρόπου «προσεχτικά», όλα αυτά είναι μια μεταγλώσσα που χρησιμοποιείται για να αναλύσει στο συντακτικό επίπεδο τα πιο πάνω λόγια της πραγματικής γλώσσας. Όροι αυτής της μεταγλώσσας είναι: "ονοματικό μέρος, πρότασης, υποκείμενο, ομοιόπτωτο προσδιορισμό, παράθεση, ρηματικό μέρος, ρήμα, αντικείμενο, επιρρηματικό προσδιορισμό του χρόνου, επιρρηματικό προσδιορισμό του τρόπου."
Δηλαδή, θα μπορούσε κατά μία έννοια να θεωρηθεί η πραγματική γλώσσα ως ένα κείμενο, και η μεταγλώσσα ως ένα σχόλιο πάνω σ’ αυτό το κείμενο.
Επιστήμες.
Στις επιστήμες γενικότερα, μεταγλώσσα θεωρείται η ορολογία και τα διάφορα σύμβολα που χρησιμοποιούνται για να περιγραφεί μια επιστήμη (π.χ. πληροφορική) και το αντικείμενό της (π.χ. ηλεκτρονικοί υπολογιστές): μεταγλώσσα των υπολογιστών.
Γραμματολογία- Μεταγραμματολογία.
Το ζήτημα της λογοτεχνίας: Η λογοτεχνία όντας το ερευνητικό αντικείμενο της γραμματολογίας αποτελείται από γλώσσα. Η γλώσσα αυτή κινείται στο α' θεωρητικό επίπεδο ή στο β΄; Είναι δηλαδή αντανάκλαση ή αντανάκλαση της αντανάκλασης; Σύμφωνα με τον Γεώργιο Βελουδή η γλώσσα αποτελεί την " πρώτη ύλη " της λογοτεχνίας, οπότε θεωρείται σχεδόν συνώνυμη με το αντικείμενο, είναι το ίδιο το γνωστικό και ερευνητικό αντικείμενο. Έτσι, ανήκει σύμφωνα με αυτή τη θεώρηση στη "γλωσσική και θεωρητική βαθμίδα 0". Παράλληλα, η γλώσσα που χρησιμοποιεί η λογοτεχνία δεν είναι κυρίως γλώσσα αλλά γλώσσα στην αισθητική της ύπαρξη, γλώσσα που δεν έχει καθαρά επικοινωνιακό ρόλο. Έτσι, η γλώσσα, η ορολογία, τα ιδιαίτερα θεωρητικά μέσα για την ανάπτυξη της γραμματολογίας, με άλλα λόγια οι ειδικές μέθοδοι είναι η α' θεωρητική γλώσσα και κινείται στο α' θεωρητικό επίπεδο. Η γλώσσα όμως που χρησιμοποιούμε για την περιγραφή της επιστήμης αυτής, η θεωρία της γραμματολογίας, οι βασικοί ορισμοί, η περιγραφή της συστηματικότητας και της μεθοδολογίας απαντούν στην β' θεωρητική γλώσσα και κινούνται εύλογα στο β' θεωρητικό επίπεδο. Όταν επομένως μιλούμε για τη θεωρία της γραμματολογίας, ήτοι θεωρία λογοτεχνίας μιλάμε στην ουσία για μια "μεταγραμματολογία", δηλαδή περιγράφουμε την επιστήμη, κλάδους και μεθόδους της, δεν την υπηρετούμε πρακτικά ( κάτι που θα κάναμε αν περιγράφαμε τα στάδια μιας ερευνητικής διαδικασίας ή αν αναφερόμαστε στα πορίσματα μιας έρευνας ή ενός πειράματος).

</doc>
<doc id="50515" url="https://el.wikipedia.org/wiki?curid=50515" title="Κικέρων">
Κικέρων



</doc>
<doc id="50517" url="https://el.wikipedia.org/wiki?curid=50517" title="Ρακόρ (κινηματογράφος)">
Ρακόρ (κινηματογράφος)

Το ρακόρ είναι η κατάλληλη σύνδεση των πλάνων μιας σκηνής κλασικής αφήγησης στον κινηματογράφο, ώστε να δίνεται η εντύπωση στον θεατή της οπτικής - ηχητικής συνέχειας. Τα ρακόρ χωρίζονται σε:
Ρακόρ βλεμμάτων, είτε για τη σύνδεση δύο πλάνων πάνω στον νοητό άξονα των ηθοποιών, είτε για τη μετάβαση σε ένα άλλο πλάνο ή άξονα (π.χ. ο ηθοποιός κοιτάζει στον ουρανό και το αμέσως επόμενο πλάνο είναι πουλιά που πετούν).
Ερμηνευτικά ρακόρ, όπου οι ηθοποιοί πρέπει να ερμηνεύσουν τη σκηνή με τον ίδιο τρόπο (εκφράσεις, κινήσεις, στάση σώματος), όσες φορές χρειαστεί έως ότου να γυριστεί η σκηνή. Την ευθύνη για την τήρηση αυτών έχει η σκριπτ (συνήθως γυναίκα), που φροντίζει να καταγράφει τον ακριβή τρόπο που ερμηνεύθηκε μία σκηνή.
Τέλος, σκηνογραφικά, ενδυματολογικά αλλά και φωτιστικά ρακόρ είθισται να τηρούνται ώστε να προσδώσουν την αίσθηση συνέχειας.

</doc>
<doc id="50520" url="https://el.wikipedia.org/wiki?curid=50520" title="Σχέδιο Μάρσαλ">
Σχέδιο Μάρσαλ

Με τον όρο σχέδιο Μάρσαλ εννοείται η οικονομική ενίσχυση κρατών της ευρωπαϊκής ηπείρου, αποκύημα της εξωτερικής πολιτικής των Η.Π.Α. μετά τη λήξη του Δευτέρου Παγκοσμίου Πολέμου και της αντίληψης ότι η επικράτηση του κομμουνισμού θα αποτελούσε κίνδυνο για τα συμφέροντα και των Ηνωμένων Πολιτειών. Πήρε το όνομά του από τον υπουργό εξωτερικών των ΗΠΑ Τζορτζ Μάρσαλ. 
«[…]το κύριο χαρακτηριστικό της αμερικανικής πολιτικής απέναντι στην Σοβιετική Ένωση θα πρέπει να είναι μία υπομονετική αλλά σταθερή και άγρυπνη ανάσχεση (containment) των επεκτατικών τάσεων της […]».-Τζορτζ Κίναν, Αμερικανός διπλωμάτης
Με τα λόγια αυτά δόθηκε το στίγμα της αμερικανικής πολιτικής που ακολουθήθηκε τα επόμενα χρόνια. Στις 12 Μαρτίου του 1947 ο πρόεδρος των ΗΠΑ Χάρι Τρούμαν, αγορεύοντας στο Κογκρέσο, δεσμεύθηκε ότι η χώρα του θα παρείχε γενναία οικονομική ενίσχυση στα κράτη που θα επιθυμούσαν και θα «[…]αντιστέκονταν σε απόπειρες καθυπόταξης από οπλισμένες μειοψηφίες ή από ξένες πιέσεις[…]».
Οι θέσεις, αυτές, της αμερικανικής εξουσίας εκδηλώθηκαν στην Ευρώπη δια μέσου του Σχεδίου Μάρσαλ. Επρόκειτο για οικονομική βοήθεια που χορηγήθηκε σε χώρες της Ευρώπης. Αποσκοπούσε αφενός στην τόνωση των οικονομιών τους, (που με σημαντικά δάνεια χρηματοδότησαν έτσι τις κατεστραμμένες από τον πόλεμο αγορές τους) και αφετέρου, εξυπηρετούσε άμεσα την αμερικανική εξωτερική πολιτική, που επιθυμούσε να αποφευχθεί ο κίνδυνος να περιέλθουν οι χώρες αυτές, εξαιτίας ανέχειας, στη σφαίρα επιρροής της Σοβιετικής Ένωσης. Η χορηγία της βοήθειας αυτής δεν έγινε με διμερείς διαδικασίες, αλλά με όρους που τέθηκαν από την Ουάσιγκτον. Αυτοί περιλάμβαναν την καταστολή των κομμουνιστικών απειλών και την έμμεση περιστολή της ανεξαρτησίας των δικαιούχων κρατών, μιας και με όπλο το μπλοκάρισμα των πιστώσεων η αμερικανική ηγεσία μπορούσε να πιέσει τις κυβερνήσεις σε περίπτωση που αρνούνταν να ανταποκριθούν στις επιθυμίες της. Τον Ιούλιο του 1947 ιδρύθηκε η «Επιτροπή για την Ευρωπαϊκή Οικονομική Συνεργασία» (OEEC), που αποσκοπούσε στη διαχείριση του Σχεδίου Μάρσαλ, ενώ το 1949 ακολούθησε η ίδρυση από τους Σοβιετικούς του «Συμβουλίου Αμοιβαίας Οικονομικής Βοήθειας (COMECON).
Πρώτοι παραλήπτες της βοήθειας που παρείχε το σχέδιο Μάρσαλ, ήταν οι χώρες που κατά τη γνώμη της Αμερικανικής ηγεσίας κινδύνευαν άμεσα από την εξάπλωση του κομμουνισμού, δηλαδή της Ελλάδας και της Τουρκίας. Ήδη την ίδια περίοδο, δηλαδή αμέσως μετά το τέλος του πολέμου, στην Ελλάδα, κομμουνιστές αντάρτες είχαν έρθει σε ένοπλη αντιπαράθεση ενάντια στην φιλομοναρχική κυβέρνηση η οποία υποστηριζόταν από τους Βρετανούς που διατηρούσαν σημαντικές στρατιωτικές δυνάμεις στην χώρα. Στις 21 Φεβρουαρίου του 1947, όμως, η βρετανική κυβέρνηση ανακοίνωσε ότι θα διέκοπτε κάθε βοήθεια στην Ελλάδα, αδυνατώντας να επωμιστεί το βάρος. Η αμερικανική κυβέρνηση αντέδρασε άμεσα, θεωρώντας ότι αν η Ελλάδα έπεφτε στα χέρια των κομμουνιστών, τότε όλη η Μέση Ανατολή και ένα μέρος της Βόρειας Αφρικής θα υπάγονταν στον έλεγχο της Μόσχας. Οι Αμερικανοί αντικατέστησαν τους Βρετανούς και η παρέμβασή τους αυτή κατέληξε στην επικράτηση της μοναρχικής κυβέρνησης τον Αύγουστο του 1949.
Με τον ελληνικό εμφύλιο πόλεμο έχουμε την απαρχή ενός αμερικανικού παρεμβατισμού που με πρόσχημα τον κομμουνιστικό κίνδυνο «πρόσφερε» την πλήρη συμπαράσταση, οικονομική και στρατιωτική, σε οποιαδήποτε χώρα κινδύνευε να συμπεριληφθεί στη σφαίρα επιρροής της Σοβιετικής Ένωσης. Ο παρεμβατισμός αυτός καθόρισε την αμερικανική εξωτερική πολιτική για τα επόμενα είκοσι χρόνια, ενώ παράλληλα αποτέλεσε και τον ακρογωνιαίο λίθο του Βορειοατλαντικού Συμφώνου (North Atlantic Treaty Organization ή NATO), που ιδρύθηκε στις 4 Απριλίου του 1949.
Ο όρος "Σχέδιο Μάρσαλ" εδραιώθηκε ως μεταφορική έννοια, οποιουδήποτε μεγάλης κλίμακας κρατικού προγράμματος, που έχει ως στόχο να λύσει ένα κοινωνικό πρόβλημα. Χρησιμοποιείται κυρίως από τους Αμερικανούς φιλελεύθερους όταν ζητούν ομοσπονδιακή οικονομική κάλυψη για να διορθωθεί κάποια "αποτυχία" στον ιδιωτικό τομέα.
Δαπάνες.
Η οικονομική βοήθεια του σχεδίου Μάρσαλ διαιρέθηκε ανάμεσα στις συμμετέχουσες χώρες, βασισμένη στο "κατά κεφαλήν" εισόδημα. Περισσότερη ενίσχυση δόθηκε στις μεγάλες βιομηχανικές δυνάμεις, καθώς επικρατούσε η άποψη ότι η αποκατάστασή τους ήταν στοιχειώδης για τη γενική αναβίωση της Ευρώπης. Ακόμη, περισσότερη "κατά κεφαλήν" βοήθεια δόθηκε στους Συμμάχους του Δευτέρου Παγκοσμίου Πολέμου, ενώ λιγότερη δόθηκε σε αυτούς που αποτελούσαν τις Δυνάμεις του Άξονα, ή σε αυτούς που απλώς παρέμειναν ουδέτεροι. Ο παρακάτω πίνακας δείχνει την ενίσχυση του σχεδίου Μάρσαλ ανά χώρα και έτος (σε εκατομμύρια δολάρια) από "Το Σχέδιο Μάρσαλ Πενήντα Χρόνια Μετά". Δεν υπάρχει ξεκάθαρη ομοφωνία όσον αφορά τα ακριβή ποσά, καθώς διάφοροι στοχαστές διαφωνούν στο ποια ακριβώς στοιχεία της Αμερικανικής βοήθειας εκείνη την περίοδο, ήταν μέρος του σχεδίου Μάρσαλ.
Κριτική.
Οι πρώτοι ιστορικοί του σχεδίου Μάρσαλ το είδαν ως μία ολοκληρωτική επιτυχία της γενναιοδωρίας των Αμερικανών. Η κριτική όμως του σχεδίου Μάρσαλ έγινε δημοφιλής σε ιστορικούς της ρεβιζιονιστικής σχολής, όπως ο Ουώλτερ ΛαΦίμπερ, κατά τη διάρκεια της δεκαετίας του "1960" και του "1970". Υποστήριζαν πως το σχέδιο ήταν δείγμα του Αμερικανικού οικονομικού ιμπεριαλισμού και πως αποτελούσε απόπειρα απόκτησης του ελέγχου της Δυτικής Ευρώπης, όπως ακριβώς οι Σοβιετικοί ήλεγχαν την Ανατολική. Όντας κάθε άλλο από γενναιόδωρο, οι κριτικοί του σχεδίου Μάρσαλ υποστήριξαν πώς ήταν αποτέλεσμα των γεωπολιτικών στόχων των Ηνωμένων Πολιτειών.
Ο οικονομολόγος Τάιλερ Κόουεν παρατήρησε πως τα κράτη που έλαβαν τη μεγαλύτερη "κατά κεφαλήν" ενίσχυση (Ηνωμένο Βασίλειο, Σουηδία, Ελλάδα) είδαν τη μικρότερη ανάπτυξη ανάμεσα στα έτη 1947 και 1955, ενώ τα κράτη που έλαβαν τη μικρότερη ενίσχυση (Γερμανία, Αυστρία, Ιταλία) αναπτύχθηκαν περισσότερο από τα υπόλοιπα. Πρέπει όμως να τονισθεί πως τα τελευταία ήταν και τα πιο κατεστραμμένα, άρα είχαν και τις μεγαλύτερες προοπτικές αποκατάστασης.

</doc>
<doc id="50521" url="https://el.wikipedia.org/wiki?curid=50521" title="Βορειοατλαντικό Σύμφωνο">
Βορειοατλαντικό Σύμφωνο



</doc>
<doc id="50522" url="https://el.wikipedia.org/wiki?curid=50522" title="Απόλυτο μέγεθος">
Απόλυτο μέγεθος

Στην Αστρονομία, ως απόλυτο μέγεθος M ενός ουράνιου σώματος που βρίσκεται έξω από το Ηλιακό Σύστημα ορίζεται το φαινόμενο μέγεθος m που θα είχε το ουράνιο αυτό σώμα αν βρισκόταν σε απόσταση 10 parsec από τον επίγειο παρατηρητή και δεν υπήρχε καθόλου διαστρική απορρόφηση. Το απόλυτο μέγεθος επιτρέπει τη σύγκριση της πραγματικής λαμπρότητας των ουράνιων σωμάτων ανεξάρτητα από την απόσταση στην οποία βρίσκονται από εμάς.
Από τον παραπάνω ορισμό έπεται ότι το απόλυτο μέγεθος χρησιμοποιεί την ίδια σύμβαση με το φαινόμενο, με διαφορά στη λαμπρότητα δύο σωμάτων γειτονικών μεγεθών (π.χ. 4ου και 5ου) περίπου 2,512 φορές (για την ακρίβεια την πέμπτη ρίζα του 100), και με τα λαμπρότερα σώματα να έχουν μικρότερα μεγέθη. Οι μεγαλύτεροι αστέρες και οι γαλαξίες φθάνουν σε "αρνητικά" απόλυτα μεγέθη.
Παραδείγματα:
Το απόλυτο μέγεθος M συνδέεται με το φαινόμενο μέγεθος m και την απόσταση r σε παρσέκ με τη σχέση:
M-m=5-5 log r
Απόλυτο μέγεθος στο Ηλιακό Σύστημα.
Για τα σώματα του Ηλιακού Συστήματος (πλανήτες, κομήτες και ιδίως αστεροειδείς) χρησιμοποιείται ένα «απόλυτο μέγεθος» με διαφορετικό ορισμό: Συγκεκριμένα, εδώ το απόλυτο μέγεθος ορίζεται ως το φαινόμενο μέγεθος m που θα είχε το ουράνιο αυτό σώμα αν βρισκόταν σε απόσταση μιας αστρονομικής μονάδας τόσο από τον Ήλιο όσο και από τη Γη, και σε γωνία φάσεως μηδέν. Αυτό στην πραγματικότητα θα ήταν αδύνατο, αφού θα απαιτούσε ο παρατηρητής να βρίσκεται στο κέντρο του Ηλίου, αλλά είναι βολικό ως μέτρο συγκρίσεως. Για να μετατρέψουμε ένα αστρικό απόλυτο μέγεθος σε «πλανητικό», απλώς αφαιρούμε 31,67.

</doc>
<doc id="50523" url="https://el.wikipedia.org/wiki?curid=50523" title="Ακτινική ταχύτητα">
Ακτινική ταχύτητα

Ακτινική ταχύτητα ονομάζεται η ταχύτητα της ακτινικής κίνησης ενός σώματος και ιδιαίτερα στην αστρονομία ενός ουράνιου σώματος. Πρόκειται δηλαδή για τη γραμμική ταχύτητα ενός αντικειμένου ή ουράνιου σώματος ως προς εμάς, πάνω στην ευθεία που ενώνει εμάς (τον παρατηρητή) με το αντικείμενο. Στην Αστρονομία το μέτρο της ακτινικής ταχύτητας ενός ουράνιου σώματος, ενώ αρχικά ήταν αδύνατο να υπολογισθεί τελικά σήμερα υπολογίζεται εύκολα με φασματογράφο, όπου κατά το Φαινόμενο Ντόπλερ, διαπιστώνεται στο φως που φθάνει σ΄ εμάς από το ουράνιο σώμα: Το μήκος κύματος του λαμβανόμενου φωτός αυξάνεται για απομακρυνόμενα σώματα (μετάθεση προς το ερυθρό) ενώ μειώνεται για προσεγγίζοντα (μετάθεση προς το κυανό). Έτσι με τον τρόπο αυτό βρίσκεται και η φορά της κίνησης του σώματος.
Τρόπος μέτρησης.
Οι μεταθέσεις Ντόπλερ μπορούν να μετρηθούν με ακρίβεια με τη λήψη ενός φάσματος υψηλής αναλύσεως και τη σύγκριση των μετρούμενων μηκών κύματος γνωστών φασματικών γραμμών με τα αντίστοιχα μήκη από εργαστηριακά δείγματα. Κατά σύμβαση, η ακτινική ταχύτητα είναι θετική όταν το σώμα απομακρύνεται και αρνητική όταν πλησιάζει.
Σε διπλά αστρικά συστήματα.
Σε πολλά διπλά συστήματα αστέρων, η τροχιακή κίνηση των αστέρων-μελών του συστήματος περί το κοινό κέντρο μάζας συνήθως προκαλεί περιοδικές μεταβολές στις ακτινικές τους ταχύτητες της τάξεως των πολλών χιλιομέτρων το δευτερόλεπτο. Σε αυτές τις περιπτώσεις η μελέτη των ακτινικών ταχυτήτων μπορεί να οδηγήσει στον υπολογισμό των μαζών των αστέρων του συστήματος και της διαμέτρου ή της εκκεντρότητας της τροχιάς τους.
Ως μέθοδος ανακάλυψης εξωπλανητών.
Η ίδια φασματοσκοπική μέθοδος έχει οδηγήσει στην ανακάλυψη όλων σχεδόν των εξωηλιακών πλανητών, που περιφέρονται γύρω από άλλους αστέρες, από το 1995 που ανακαλύφθηκε ο πρώτος τέτοιος πλανήτης μέχρι σήμερα.

</doc>
<doc id="50524" url="https://el.wikipedia.org/wiki?curid=50524" title="Ελένη Σκούρα">
Ελένη Σκούρα

Η Ελένη Σκούρα (Βόλος, 1896 – 4 Φεβρουαρίου 1991) ήταν Ελληνίδα πολιτικός και δικηγόρος. Υπήρξε η πρώτη Ελληνίδα βουλευτής.
Βιογραφικά στοιχεία.
Γεννήθηκε το 1896 στον Βόλο όπου και ολοκλήρωσε τις γυμνασιακές της σπουδές. Στη συνέχεια, από το 1915 εγκαταστάθηκε στη Θεσσαλονίκη. Σπούδασε φωνητική μουσική και το 1950 έλαβε το πτυχίο της Νομικής, δικηγορώντας στη συνέχεια στην ίδια πόλη με τον σύζυγό της, δικηγόρο, Δημήτριο Σκούρα.
Η Ελένη Σκούρα είχε αναπτύξει πλούσια κοινωφελή και πατριωτική δράση ιδιαίτερα κατά τον Ελληνοϊταλικό Πόλεμο και στη Γερμανική Κατοχή ως Πρόεδρος της Στέγης της Φαλαγγίτισσας και επίσης της Φανέλας του Στρατιώτη. Το καλοκαίρι του 1942 συνελήφθη από τους Γερμανούς και φυλακίσθηκε μαζί με τον σύζυγό της και τον αδελφό της, Απόστολο Παπαχρήστου.
Στις 18 Ιανουαρίου 1953 εξελέγη βουλεύτρια στον Νομό Θεσσαλονίκης με το κόμμα του Ελληνικού Συναγερμού. Ούσα η πρώτη εκλεγμένη γυναίκα στην ιστορία του ελληνικού κοινοβουλίου, η ίδια αμέσως μετά την εκλογή της δήλωσε: "«Θα προσπαθήσω να πράξω παν το δυνατόν διά να φανώ ανταξία της εμπιστοσύνης των ψηφοφόρων μου, τους οποίους θερμώς ευχαριστώ. Γνωρίζω ότι ως πρώτη και μοναδική γυναίκα εις την Βουλήν έχω μεγάλας ευθύνας και πολλά καθήκοντα. Είναι πολλά εκείνα που πρέπει να πράξωμεν υπέρ των Ελληνίδων, ιδίως εις τον τομέα της κοινωνικής μερίμνης»."
Η Σκούρα τιμήθηκε από τον βασιλιά Παύλο με το στρατιωτικό μετάλλιο Εξαιρέτων Πράξεων καθώς και με τον Ταξιάρχη του Βασιλικού Τάγματος Ευποιίας. Ο Δήμος Βόλου για την συνολική της προσφορά έχει στήσει προτομή της στο προαύλιο του Δημαρχείου. 
Πέθανε στις 4 Φεβρουαρίου 1991.

</doc>
<doc id="50525" url="https://el.wikipedia.org/wiki?curid=50525" title="Φαινόμενο Ντόπλερ">
Φαινόμενο Ντόπλερ

Το φαινόμενο Ντόπλερ είναι η παρατηρούμενη αλλαγή στη συχνότητα και το μήκος κύματος ενός κύματος από παρατηρητή που βρίσκεται σε σχετική κίνηση με την πηγή των κυμάτων. Ονομάστηκε προς τιμήν του αυστριακού φυσικού Κρίστιαν Ντόπλερ ("Christian Doppler"), που το πρότεινε το 1842. Το φαινόμενο παρατηρείται συχνά όταν πλησιάζει και απομακρύνεται ένα όχημα που έχει σειρήνα (π.χ. ασθενοφόρο) ή κάνει θόρυβο (π.χ. μηχανές). Συγκεκριμένα η συχνότητα του ήχου αυξάνεται όταν πλησιάζει το όχημα τον παρατηρητή, ενώ μειώνεται όταν απομακρύνεται από αυτόν.
Για κύματα όπως τα ηχητικά κύματα, που διαδίδονται μέσα σε κάποιο υλικό μέσο, η ταχύτητα τόσο του παρατηρητή όσο και της πηγής, πρέπει να προσδιορίζεται σε σχέση με το μέσο διάδοσης. Το τελικό φαινόμενο Ντόπλερ μπορεί επομένως να προκύψει από την κίνηση του παρατηρητή, από την κίνηση της πηγής και από την κίνηση του μέσου διάδοσης. Για κύματα που δεν χρειάζονται ένα υλικό μέσο για τη διάδοσή τους, όπως τα ηλεκτρομαγνητικά (φως) ή τα βαρυτικά κύματα στην ειδική σχετικότητα, μόνο η σχετική ταχύτητα του παρατηρητή και της πηγής παίζει ρόλο.
Γενική μορφή του φαινομένου.
Για κύματα που διαδίδονται μέσα σε ένα υλικό μέσο (ηχητικά, υπερηχητικά, κύματα πίεσης κλπ.), η σχέση μεταξύ παρατηρούμενης συχνότητας ("ν"') και εκπεμπόμενης (πραγματικής) συχνότητας ("ν") δίνεται από τη σχέση:
Τα πρόσημα στις ταχύτητες ακολουθούν την εξής σύμβαση: μια θετική τιμή σημαίνει κίνηση του παρατηρητή "προς" την πηγή, ενώ μια αρνητική τιμή σημαίνει "απομάκρυνση" από την πηγή. Για την ταχύτητα της πηγής ισχύει η αντίστροφη σύμβαση. 
Ένας καλός μνημονικός κανόνας είναι ο εξής: τόσο για τον παρατηρητή όσο και για την πηγή, το «πλησίασμα» έχει την τάση να αυξήσει τη συχνότητα, ενώ η «απομάκρυνση» την τάση να μειώσει τη συχνότητα, με τις φορές των κινήσεων να λαμβάνονται πάντοτε σε σχέση με το μέσο διάδοσης. Έχει σημασία να καταλάβουμε ότι όταν για παράδειγμα η φορά της κίνησης του παρατηρητή είναι «προς» την πηγή, δεν σημαίνει απαραίτητα ότι την πλησιάζει - μπορεί η πηγή να απομακρύνεται με μεγαλύτερη ταχύτητα. Για την εύρεση όμως του σωστού πρόσημου, αρκεί να γνωρίζουμε την «τάση» της πηγής ή του παρατηρητή να πλησιάζουν ή να απομακρύνονται, ανεξάρτητα από το τελικό αποτέλεσμα. Η τελική τιμή της συχνότητας θα προκύψει από τη σχετική «δύναμη» του αριθμητή και του παρονομαστή στον παραπάνω τύπο, και μπορεί να είναι μικρότερη, μεγαλύτερη ή και ίση με την πραγματική συχνότητα, ανάλογα με τον παράγοντα που υπερισχύει.
Ανάλυση.
Είναι σημαντικό να τονίσουμε ότι η συχνότητα του "εκπεμπόμενου" κύματος "δεν" αλλάζει. Αυτό που αλλάζει είναι η συχνότητα που αντιλαμβάνεται ο παρατηρητής, δηλαδή η συχνότητα με την οποία φτάνουν σ' αυτόν τα μέτωπα του κύματος. Ειδικότερα, στην περίπτωση που κινείται η πηγή ως προς το μέσο διάδοσης, αλλάζει και το "μήκος κύματος" (η απόσταση που «μετράει» ο παρατηρητής ανάμεσα σε δύο διαδοχικά μέτωπα κύματος), ενώ όταν η πηγή είναι ακίνητη το μήκος κύματος δεν μεταβάλλεται.
Ας αναλύσουμε ξεχωριστά κάθε μια από τις δύο περιπτώσεις:
Πηγή (S) ακίνητη - Παρατηρητής (Ο) κινούμενος.
Στην προκειμένη περίπτωση, θεωρούμε ότι ο παρατηρητής (Ο) κινείται με ταχύτητα formula_5 προς την ακίνητη πηγή (S) (formula_6 σε σχέση με το μέσο διάδοσης). Εάν ο παρατηρητής ήταν ακίνητος, θα αντιλαμβανόταν ένα κύμα ταχύτητας formula_2 να τον πλησιάζει. Επομένως, σε χρόνο "t" θα «προσέκρουαν» σ' αυτόν formula_8 μέτωπα κύματος, όπου formula_9 το μήκος κύματος του εκπεμπόμενου κύματος. Επειδή, όμως, κινείται προς την πηγή με ταχύτητα formula_3, δέχεται στον ίδιο χρόνο επιπλέον formula_11 μέτωπα κύματος, δηλαδή συνολικά δέχεται formula_12 μέτωπα κύματος σε χρόνο "t". Η συχνότητα ("ν"' = μέτωπα κύματος/χρόνο) επομένως που αντιλαμβάνεται ο παρατηρητής δίνεται από τη σχέση:
Στην περίπτωση που ο παρατηρητής αντί να πλησιάζει, απομακρύνεται από την πηγή, αλλάζει το πρόσημο στον τύπο:
Στη γενική περίπτωση, επομένως, ισχύει:
Πηγή (S) κινούμενη - Παρατηρητής (Ο) ακίνητος.
Ας υποθέσουμε τώρα ότι η πηγή (S) κινείται προς τον ακίνητο (formula_18) παρατηρητή με ταχύτητα formula_4. Η κίνηση της πηγής έχει ως αποτέλεσμα τα μέτωπα του κύματος να «συμπιέζονται» προς την κατεύθυνση της κίνησης της πηγής και να «αραιώνουν» στην αντίθετη κατεύθυνση (πίσω από την πηγή). Επειδή η πηγή μετατοπίζεται ανάμεσα στην εκπομπή μιας «κορυφής» του κύματος και της επόμενης, το μήκος κύματος διαφέρει σε σχέση με εκείνο της ακίνητης πηγής.
Συγκεκριμένα, εάν η πηγή ήταν ακίνητη, σε χρόνο μιας περιόδου T το κύμα θα είχε καλύψει απόσταση από την πηγή ίση με ένα μήκος κύματος: 
Όμως, στον ίδιο χρόνο, η κινούμενη πηγή μετατοπίστηκε κατά διάστημα formula_21 στην ίδια κατεύθυνση. Συνεπώς, το μήκος κύματος ελαττώνεται κατά το ίδιο ποσό (μπροστά από την πηγή). Το νέο μήκος κύματος formula_22 είναι:
Άρα, η συχνότητα που αντιλαμβάνεται ο ακίνητος παρατηρητής είναι:
Στην περίπτωση που η πηγή αντί να πλησιάζει, απομακρύνεται από τον παρατηρητή, αλλάζει το πρόσημο στον τύπο:
Στη γενική περίπτωση, επομένως, ισχύει:
Κινούμενη πηγή και παρατηρητής.
Όταν κινούνται τόσο η πηγή, όσο και ο παρατηρητής ως προς το μέσο διάδοσης, τα δύο φαινόμενα που περιγράψαμε συνυπάρχουν, και η συχνότητα που τελικά αντιλαμβάνεται ο παρατηρητής δίνεται, όπως αναφέρθηκε παραπάνω, από τον τύπο:
Μη συνευθειακές κινήσεις.
Εάν ο παρατηρητής και η πηγή κινούνται σε διευθύνσεις που σχηματίζουν τυχαία γωνία, τότε στον παραπάνω τύπο η συχνότητα υπολογίζεται παίρνοντας τις προβολές των ταχυτήτων της πηγής και του παρατηρητή πάνω στην ευθεία SO που τους συνδέει (βλ. διπλανό σχήμα):
Έστω formula_29
Διαιρούμε με formula_30
formula_31
Εφόσον formula_32 μπορούμε να αντικαταστήσουμε τη γεωμετρική επέκταση:
formula_33
Παράδειγμα.
Κλασικό παράδειγμα είναι ο ήχος της σειρήνας ασθενοφόρου. Ενώ το ασθενοφόρο (πηγή ηχητικών κυμάτων) παράγει την ίδια αλληλουχία συχνοτήτων των ήχων, εμείς (ο παρατηρητής) ακούμε πιο ψηλές συχνότητες όταν το ασθενοφόρο κατευθύνεται προς εμάς, ενώ ακούμε πιο χαμηλές όταν το ασθενοφόρο απομακρύνεται από εμάς.
Εφαρμογές.
Με βάση το φαινόμενο Ντόπλερ μπορεί να υπολογιστεί η μεταβολή της θέσης της πηγής των κυμάτων. Κύρια εφαρμογή του φαινομένου Ντόπλερ είναι το ραντάρ, όπου εκπέμπονται κύματα με σκοπό να αντανακλαστούν από τα ζητούμενα αντικείμενα. Με βάση τη συχνότητα του αντανακλώμενου κύματος μπορεί να υπολογιστεί η θέση και η ταχύτητά τους.
Μερικές από τις εφαρμογές του φαινομένου Doppler είναι:

</doc>
<doc id="50526" url="https://el.wikipedia.org/wiki?curid=50526" title="Υπουργείο Εξωτερικών (Ελλάδα)">
Υπουργείο Εξωτερικών (Ελλάδα)

Το Υπουργείο Εξωτερικών (ΥΠ.ΕΞ.) ιδρύθηκε το 1822, στην Εθνοσυνέλευση της Επιδαύρου, ως "Γραμματεία επί των Εξωτερικών" και το 1844, επίσημα, ως "Υπουργείο Εξωτερικών".
Οι διάφορες υπηρεσίες του Υπουργείου στεγάζονται σήμερα σε συνολικά επτά κτίρια στο κέντρο της Αθήνας. Το γραφείο του υπουργού Εξωτερικών βρίσκεται στο Μέγαρο Ανδρέα Συγγρού (που ήταν και η κύρια κατοικία του εθνικού ευεργέτη), στη συμβολή της Λεωφόρου Βασιλίσσης Σοφίας 5 με την Οδό Ζαλοκώστα, απέναντι από το κτίριο της Βουλής.
Αποστολή και αρμοδιότητες.
Αποστολή του Υπουργείου Εξωτερικών είναι η άσκηση της εξωτερικής πολιτικής της χώρας, η οποία περιλαμβάνει:
Στην αρμοδιότητα του υπουργείου ανήκουν:
Επίσης ,στο υπουργείο Εξωτερικών απευθύνονται και αναφέρονται το Διπλωματικό Σώμα (Corps Diplomatique, CD) και το Προξενικό Σώμα (Corps Consulaire, CC), το σύνολο δηλαδή του προσωπικού των ξένων διπλωματικών και προξενικών αποστολών που είναι διαπιστευμένες στην Ελλάδα.

</doc>
<doc id="50530" url="https://el.wikipedia.org/wiki?curid=50530" title="Πράτσικα Πάτρας">
Πράτσικα Πάτρας

Του Πράτσικα ονομάζεται μια συνοικία της Πάτρας, στη νότια πλευρά της πόλης. 
Ιστορικά στοιχεία.
Η παλαιότερη ονομασία της περιοχής ήταν Πόρτες και ονομαζόταν έτσι διότι ήταν η νότια είσοδος της πόλης, δηλ. η "πόρτα" μεταφορικά. Γύρω στα 1800 αγόρασε μεγάλες εκτάσεις και εγκαταστάθηκε στην περιοχή ο Σιδέρης Πράτσικας, ερχόμενος από την Δρόβιανη της Ηπείρου. Το 1850 οι ανηψιοί του Νικόλαος, Δημήτριος και Σπυρίδων έκτισαν τον ιδιωτικό ναό του "Αγίου Ιωάννη Πράτσικα", που σώζεται και σήμερα και από τον οποίο πήρε το όνομά της όλη η συνοικία. Το κτήμα της οικογένειας Πράτσικα ανήκει σήμερα στους απογόνους της.

</doc>
<doc id="50531" url="https://el.wikipedia.org/wiki?curid=50531" title="Ρακόρ">
Ρακόρ

Ο όρος Ρακόρ μπορεί να αναφέρεται:

</doc>
<doc id="50532" url="https://el.wikipedia.org/wiki?curid=50532" title="Πλάμπι Νατ">
Πλάμπι Νατ

Το Plumpy nut είναι μια θεραπευτική τροφή, η οποία περιέχει όλα τα θρεπτικά συστατικά για γρήγορη ανάπτυξη υποσιτισμένων παιδιών, χωρίς να χρειάζεται εισαγωγή τους σε ειδικά επισιτιστικά κέντρα.
Περιέχει μίγμα από φυστίκια, σκόνη γάλακτος και βιταμίνες και είναι σε στερεά μορφή (σα σοκολάτα). Μια συσκευασία δύο φορές την ημέρα για δυο με τέσσερις εβδομάδες σε συνδυασμό με άλλα τρόφιμα μπορεί να αναστρέψει υποσιτισμό σε μικρά παιδιά.
Χρησιμοποιείται από τους Γιατρούς Χωρίς Σύνορα, στην εύκολη και αποτελεσματική αντιμετώπιση υποσιτισμού.

</doc>
<doc id="50533" url="https://el.wikipedia.org/wiki?curid=50533" title="Plumpy'nut">
Plumpy'nut



</doc>
<doc id="50534" url="https://el.wikipedia.org/wiki?curid=50534" title="Plumpy nut">
Plumpy nut



</doc>
<doc id="50535" url="https://el.wikipedia.org/wiki?curid=50535" title="Μετεωρολογικό φαινόμενο">
Μετεωρολογικό φαινόμενο



</doc>
<doc id="50536" url="https://el.wikipedia.org/wiki?curid=50536" title="Λίμνη Τσιβλού">
Λίμνη Τσιβλού

Η Λίμνη Τσιβλού βρίσκεται στον Δήμο Αιγιαλείας του Νομού Αχαΐας, σε υψόμετρο 700 μέτρων περίπου, στις πλαγιές του Χελμού. Δημιουργήθηκε στις 24 Μαρτίου του 1913, όταν από μια μεγάλη κατολίσθηση που προκλήθηκε στην περιοχή φράχτηκε η κοίτη του ποταμού Κράθη. Η λίμνη έχει επιφάνεια περίπου 83 στρέμματα και βάθος περίπου 80 μέτρα. Γύρω και κοντά στη λίμνη υπάρχουν τα χωριά Περιστέρα, Αγία Βαρβάρα, και Ζαρούχλα. Το όνομα της λίμνης προέρχεται από το χωριό Τσιβλός το οποίο καταπόντισε μερικώς μετά την κατολίσθηση. Η τοπική παράδοση την ονομάζει και Μαυρολίμνη για το κακό που προξένησε.
Σήμερα η λίμνη Τσιβλού είναι ένας σημαντικότατος υγροβιότοπος που φιλοξενεί πολλά είδη χλωρίδας και πανίδας. Αποτελεί επίσης δημοφιλή προορισμό αναψυχής και περιπάτου.
Φωτοθήκη.
Ακολουθούν κάποιες φωτογραφίες της λίμνης.

</doc>
<doc id="50538" url="https://el.wikipedia.org/wiki?curid=50538" title="Ιωάννης Καλογεράς">
Ιωάννης Καλογεράς

Ο Ιωάννης Β. Καλογεράς (1876 - 26 Ιουλίου 1957) ήταν Έλληνας στρατιωτικός και πολιτικός.
Βιογραφικά στοιχεία.
Ο Καλογεράς γεννήθηκε στο χωριό Σπαρτιάς στην ορεινή Τριχωνίδα της Αιτωλοακαρνανίας. Ακολούθησε στρατιωτική καρριέρα, σπουδάζοντας κατά πρώτον στη Σχολή των Ευελπίδων και εν συνεχεία στην École Supérieure "De Geure" στο Παρίσι απ' όπου ως υπολοχαγός ανεκλήθη το 1912 να λάβει μέρος στους Βαλκανικούς Πολέμους. Τοποθετήθηκε στο επιτελείο της IV Μεραρχίας και υπό τις διαταγές του μεράρχου Μοσχοπούλου συμμετείχε στο σχεδιασμό του κυκλωτικού ελιγμού που κατέληξη στην επιτυχή έκβαση της μάχης του Σαρανταπόρου, μάχης σημαντικότατης για την έγκαιρη κατάληψη της Θεσσαλονίκης. Το Δεκέμβριο 1912 εισηγήθηκε πρώτα στον αρχιστράτηγο Σαπουντζάκη και εν συνεχεία στον αρχιστράτηγο διάδοχο Κωνσταντίνο την κατάληψη της Τσούκας, στρατηγικού λόφου δυτικά του Μπιζανίου, η οποία υπήρξε επιτυχής και άνοιξε το δρόμο για την κατάληψη στις 21 Φεβρουαρίου 1913 των Ιωαννίνων. Εν συνεχεία συμμετείχε ως λοχαγός της IV Μεραρχίας κατά τον Β Βαλκανικό πόλεμο στην μάχη και κατάληψη του Κιλκίς τον Ιούνιο 1913. Κατά τον Α΄ Παγκόσμιος Πόλεμος υπηρέτησε ως αντισυνταγματάρχης Επιτελάρχης ΙΙ Μεραρχίας και αργότερα υπηρέτησε ως συνταγματάρχης υπαρχηγός του εν Σμύρνη Γενικού Επιτελείου το Φεβρουάριον του 1920. Το Μάρτιο του 1920 τοποθετήθηκε ως επιτελάρχης της στρατιάς Θράκης υπό τη διοίκηση αντιστρατήγου κ. Ε. Ζυμβρατάκη, συμβάλλοντας στη συγκρότησή της και κατάληψη της Δυτικής και Ανατολικής Θράκης.
Παραιτήθηκε από τις τάξεις του στρατού τον Αύγουστο του 1923 και εγκαταστάθηκε στην Αθήνα, όπου τον βρήκε το αντεπαναστατικό κίνημα που είχε ως στόχο την παλιννόστηση της μοναρχίας στην Ελλάδα. Ο Ι. Καλογεράς συμμετείχε στην κατάπνιξη του κινήματος, κηρύσσοντας εθελουσία επιστράτευση στα νησιά, δημιουργώντας σύνταγμα δυνάμεως 3000 εθελοντών στην Αθήνα, και επιτυγχάνοντας την εκκαθάριση της Μακεδονίας και της Ηπείρου και την περικύκλωση και παράδοση άνευ αιματοχυσίας στον Κιθαιρώνα του κατά των Αθηνών βαδίζοντος αντεπαναστατικού 6ου Σώματος Στρατού Πελοποννήσου. Έτσι συνετέλεσε στην πτώση της μοναρχίας και την ανακήρυξη της Β Ελληνικής Δημοκρατίας.
Εν συνεχεία ασχολήθηκε με την πολιτική, και εξελέγη πρώτη φορά βουλευτής Αθηνών-Πειραιώς το 1923 και συνεχώς έκτοτε (1926 με το Κόμμα Εθνικών Φιλελευθέρων και 1928, 1932 με το Κόμμα Φιλελευθέρων) βουλευτής Αθηνών, τιμώμενος πάντοτε με το αξίωμα του προέδρου της επί των στρατιωτικών επιτροπής μέχρι του Δεκεμβρίου του 1930 οπότε διορίσθηκε Υπουργός Γενικός Διοικητής Θράκης, συντελών στην ανασυγκρότηση της Δυτικής Θράκης.
Απεβίωσε στις 2 το πρωί της 26ης Ιουλίου 1957 στην Αθήνα και κηδεύτηκε το απόγευμα της ίδιας ημέρας.

</doc>
<doc id="50539" url="https://el.wikipedia.org/wiki?curid=50539" title="Κράθις">
Κράθις

Ο Κράθις είναι ποταμός της Αχαΐας, στον Καποδιστριακό Δήμο Ακράτας, ο οποίος εντάχθηκε στο Δήμο Αιγιαλείας. Την περίοδο της φραγκικής κυριαρχίας, ο τότε μικρός οικισμός που βρισκόταν κοντά στον ποταμό Κράθι ονομάστηκε Ακράτα (à Krath, στον Κράθι).
Ο ποταμός Κράθις έχει μήκος περί τα 32,6 χιλιόμετρα. Πηγάζει από τον Χελμό έχοντας αρκετές πηγές. Μια τέτοια πηγή, γνωστή από την αρχαιότητα, είναι τα Ύδατα της Στυγός ή Αθάνατο Νερό όπου κατά την παράδοση βαφτίστηκε ο Αχιλλέας για να γίνει άτρωτος. Μια δεύτερη πηγή είναι το Κρυονέρι, στο δάσος της γειτονικής Ζαρούχλας. Τα δύο κύρια ρεύματα του ποταμού ενώνονται στο ύψος του οικισμού της Περιστέρας σε ένα ενιαίο ρεύμα που διασχίζει το ορεινό τοπίο της περιοχής, δημιουργώντας πολλές ελικώσεις στην κοίτη του, μικρούς καταρράκτες και ένα αξιόλογο, πολύ στενό (περίπου 2 μέτρα) και σχετικά βαθύ (περίπου 40 μέτρα) φαράγγι, τον Περιστεριώνα.
Τον Μάρτιο του 1913 συνέβη μια μεγάλη κατολίσθηση, που παρέσυρε και κατέστρεψε ολοσχερώς το χωριό Συλίβαινα. Τα χώματα της κατολίσθησης έφραξαν προσωρινά την κοίτη του ποταμού Κράθι, δημιουργώντας έτσι μια υπέροχη ορεινή λίμνη, τη Λίμνη Τσιβλού τη γαλήνη της οποίας απολαμβάνουν πολλοί τουρίστες τελευταία.
Ο Κράθις εκβάλλει στον Κορινθιακό κόλπο, ρέοντας από Νότο προς Βορά. Ανατολικά του δέλτα του βρίσκονται τα Συλιβαινιώτικα, που αποτελούν μεταφορά του παλαιού χωριού Συλίβαινα που υπέστη κατολίσθηση. Δυτικά της εκβολής βρίσκονται τα Ποροβίτσιανα. Και οι δύο αυτοί οικισμοί έχουν υπέροχες παραλίες με βότσαλο που προέρχεται από τις προσχώσεις του Κράθι.
Το όνομα του Κράθι προέρχεται, σύμφωνα με τον Στράβωνα, από το Κίρνασθαι (αναμειγνύω, ενώνω), γιατί ο Κράθις έχει δύο κύρια ρεύματα που ενώνονται στην πορεία. Το ποτάμι κατά καιρούς πλημμυρίζει και προξενεί μεγάλες καταστροφές κυρίως στην παράλια ζώνη του.
Το ποτάμι, αν και αποτελεί ένα μοναδικό φυσικό μνημείο για την περιοχή, δεν απολαμβάνει την ανάλογη προσοχή τα τελευταία χρόνια. Τα αντιπλημμυρικά τείχη της παραλιακής ζώνης του ποταμού έχουν σε μεγάλες εκτάσεις γκρεμιστεί, αλλά δεν έχουν ανακατασκευαστεί. Εναποθέσεις σκουπιδιών παρατηρεί κανείς σε πολλά σημεία των όχθων του ποταμού που γειτνιάζει με οικισμούς. Στο ανατολικό τμήμα του δέλτα του ποταμού έχει διαμορφωθεί ένα είδος λωρίδας ιπποδρομιών μήκους 1 χλμ.
Τέλος και κυρίως, το 2010 μπαζώθηκε το μεγαλύτερο μέρος της κοίτης του ποταμού, από το ύψος της γέφυρας της Ν.Ε.Ο Κορίνθου-Πατρών μέχρι και τον οικισμό Καλαμιά, σε ένα μήκος 3-4 χιλιομέτρων, και διαμορφώθηκε έτσι ένας χωματόδρομος μέσω του οποίου μεταφέρονται δομικά υλικά -κυρίως αμμοχάλικο- που παράγονται από τους σπαστήρες του εργοταξίου εταιρείας που δραστηριοποιείται στη δυτική όχθη της κοίτης, περίπου 100 μέτρα χαμηλότερα από το φαράγγι του Περιστεριώνα. Οι ογκώδεις αμμόλοφοι με το αμμοχάλικο και οι συνεχείς εναποθέσεις τόννων λασπωδών υλικών στην κοίτη του Κράθι ολοκληρώνουν την απογοητευτική εικόνα της σύγχρονης παραμέλησής του.

</doc>
<doc id="50541" url="https://el.wikipedia.org/wiki?curid=50541" title="Δρόσος">
Δρόσος

Η δρόσος είναι το φυσικό φαινόμενο κατά το οποίο οι υπάρχοντες υδρατμοί στην ατμόσφαιρα πλησίον του εδάφους συμπυκνώνονται σε μικρές σταγόνες (σταγονίδια) νερού, που καλύπτουν κάθε αντικείμενο. Έτσι κατά μεν τη διαδικασία δημιουργίας χαρακτηρίζεται μετεωρολογικό φαινόμενο, ενώ για τον χώρο όπου συμβαίνει ατμοσφαιρικό φαινόμενο.
Ευνοϊκές συνθήκες σχηματισμού.
Η ατμοσφαιρική υγρασία συμπυκνώνεται σε σταγόνες νερού όταν η ατμοσφαιρική θερμοκρασία φθάσει στο σημείο δρόσου (βλ. παρακάτω), καθώς τότε ο ρυθμός εξάτμισης του νερού είναι χαμηλότερος από το ρυθμό συμπύκνωσης.
Ιδιαίτερα τις ξάστερες νύκτες, η γη ακτινοβολεί, στο θερμικό υπέρυθρο, περισσότερη θερμότητα από αυτή που λαμβάνει (καθώς τα συννέφα δρουν ως ανακλαστές της ακτινοβολίας), με αποτέλεσμα να ψύχεται η επιφάνειά της. Το κατώτατο στρώμα της ατμόσφαιρας αρχίζει να ψύχεται μέσω της μεταφοράς θερμότητας προς την επιφάνεια της Γης, και οι υδρατμοί που υπάρχουν σ'αυτήν, λόγω της απώλειας θερμοτήτας, συμπυκνώνονται και σχηματίζουν υδροσταγονίδια. Τις νύκτες που δημιουργείται δρόσος, συνήθως υπάρχει και άπνοια, καθώς ο νυκτερινός άνεμος μεταφέρει θερμές αέριες μάζες από μεγαλύτερα ύψη, κοντά στην επιφάνεια. 
Συνήθη μέρη σχηματισμού της δρόσου είναι σώματα που δεν αγγίζουν στην επιφάνεια της Γης. Το κατώτερο στρώμα του εδάφους είναι κατά τη διάρκεια της νύχτας, πιο θερμά από την επιφάνεια, και μεταφέρουν θερμότητα προς αυτήν. Η χαμηλή θερμική αγωγιμότητα της ατμόσφαιρας, αποτρέπει την περαιτέρω μεταφορά θερμότητας από την επιφάνεια προς τα σώματα που δεν ακουμπάνε στο έδαφος ή σε άλλα σώματα υψηλής θερμικής αγωγιμότητας.
Το φαινόμενο παρατηρείται και στην εξωτερική επιφάνεια ενός ποτηρίου παγωμένου νερού το καλοκαίρι, ή σε έναν, θολωμένο από τη χρήση ζεστού νερού, καθρέφτη λουτρού, πάνω στον οποίο θα σχηματίστουν σταγόνες νερού.
Διάκριση δρόσου.
Τελικώς η δημιουργία της δρόσου εξαρτάται κυρίως από την υφιστάμενη διάχυση υδρατμών στον αέρα (στην ατμόσφαιρα). Εξετάζοντας αυτή τη διάχυση παρατηρούνται, ειδικά πάνω από βλάστηση, δύο δυνατές περιπτώσεις δημιουργίας: είτε με καθοδική κίνηση των υδρατμών, είτε με ανοδική κίνηση. Αυτό καθιστά έτσι αντιληπτό ότι τελικά υφίστανται δύο είδη δρόσου ανάλογα της κίνησης των υδρατμών, οι οποίες και είναι:.
Σημείο δρόσου.
Σημείο δρόσου ή Σημείο υγροποίησης ή σημείο κόρου ατμόσφαιρας χαρακτηρίζεται το σημείο εκείνο της θερμοκρασίας που όταν οι υδρατμοί ψυχθούν δημιουργούν το φαινόμενο της δρόσου, δηλαδή τις σταγόνες δρόσου. Στη θερμοκρασία αυτή εξυπακούεται πως ο αέρας είναι κορεσμένος και δεν μπορεί να συγκρατήσει άλλους υδρατμούς με αποτέλεσμα η σχετική υγρασία να είναι 100%. Σημειώνεται όμως ότι η θερμοκρασία κορεσμού της ατμόσφαιρας, το σημείο δρόσου, μπορεί να είναι οποιαδήποτε θερμοκρασία πάνω από τους 0 °C. Η θερμοκρασία αυτή εξαρτάται μόνο από την ποσότητα των υδρατμών που περιέχει 1 κυβικό μέτρο αέρος, συνεπώς εξαρτάται από την απόλυτη υγρασία. Η θερμοκρασία του σημείου δρόσου αποτελεί σημαντικό μετεωρολογικό στοιχείο για έναν τόπο, και για αυτό πάντοτε αναφέρεται στους μετεωρολογικούς χάρτες με τα σύμβολα D.P. από τα αρχικά του αγγλικού όρου Dew Point (=Δρόσου Σημείο).

</doc>
<doc id="50549" url="https://el.wikipedia.org/wiki?curid=50549" title="Δήμος Περάματος Αττικής">
Δήμος Περάματος Αττικής



</doc>
<doc id="50556" url="https://el.wikipedia.org/wiki?curid=50556" title="Σελινούντας ποταμός Αχαΐας">
Σελινούντας ποταμός Αχαΐας

Ο Σελινούντας είναι ποταμός της Αχαΐας που πηγάζει από τον Ερύμανθο στην περιοχή της Βλασίας και εκβάλλει στον Κορινθιακό κόλπο κοντά στα Βαλιμίτικα. 
Είναι γενικά ορμητικός και συχνά προξενεί μεγάλες καταστροφές στον εύφορο κάμπο του Αιγίου. Μαζί με τον Γλαύκο θεωρούνται τα όρια του Παναχαϊκoύ όρους. Στην διαδρομή του σχηματίζει φαράγγι 14 χιλιομέτρων και είναι ιδανικός για ράφτινγκ. Το συνολικό του μήκος είναι 47,8 χιλιόμετρα.
Στο χωριό Λαπαναγοί η κοίτη του στενεύει πολύ και σχηματίζει μικρή λίμνη η οποία είναι πλούσια σε ψάρια. Το στενό αυτό σημείο σχηματίζεται από δύο μεγάλους πέτρινους όγκους και αφήνουν μεταξύ τους μια απόσταση 4-5 μέτρων, το σημείο αυτό λέγεται "γυφτοπήδημα", γιατί σύμφωνα με την παράδοση την περίοδο της Τουρκοκρατίας πήδηξε από τον έναν βράχο στον άλλο ένας γύφτος που τον κυνηγούσαν οι Τούρκοι. 
Κατά την αρχαιότητα οι εκβολές του βρίσκονταν πιο ανατολικά από ό,τι σήμερα, κοντά στο "Ακρωτήριο Γύφτισα". Ανάμεσα στον Σελινούντα και τον Κερυνίτη βρισκόταν η αρχαία πόλη Ελίκη.

</doc>
<doc id="50558" url="https://el.wikipedia.org/wiki?curid=50558" title="Ύδατα Στυγός">
Ύδατα Στυγός

Τα Ύδατα της Στυγός είναι οι πηγές του ποταμού Κράθη στον Χελμό της Επαρχίας Καλαβρύτων στην Αχαΐα σε υψόμετρο 2.100 μέτρα. Κατά την μυθολογία, η Στύγα ήταν Ωκεανίδα που είχε το παλάτι της στα Τάρταρα και την φυλάνε μέρα νύχτα δράκοι ακοίμητοι. Πιστευόταν ότι τα νερά της πηγής έβγαιναν από εκεί, από τα Τάρταρα και το παλάτι της Στύγας. 
Στην Τιτανομαχία ήταν με το μέρος του Δία, όταν αυτός πολέμησε τον πατέρα του τον Κρόνο. Παιδιά της ήταν το Κράτος, η Βία, ο Ζήλος και η Νίκη. Στα ύδατα της Στυγός ορκίζονταν όλοι οι θεοί, ακόμη και ο Ήλιος: ήταν ο μεγαλύτερος όρκος που μπορούσε να κάνει ένας θεός και εκεί εξέτιαν την ποινή τους οι θεοί όταν ήταν τιμωρημένοι. Έλεγαν πως όποιο ον ζωντανό έπινε από το νερό της πέθαινε, και οποιοδήποτε μέταλλο το βουτούσαν στα νερά της έλιωνε. Εκεί βούτηξε τον Αχιλλέα η μητέρα του Νηρηίδα Θέτιδα και έγινε άτρωτος, αλλά τον κρατούσε από την φτέρνα και έμεινε το μοναδικό τρωτό σημείο στο σώμα του.

</doc>
<doc id="50564" url="https://el.wikipedia.org/wiki?curid=50564" title="Στέλιος Κούλογλου">
Στέλιος Κούλογλου

Ο Στέλιος Κούλογλου (Αθήνα, 27 Φεβρουαρίου 1953) είναι Έλληνας δημοσιογράφος και από το 2015 ευρωβουλευτής, εκλεγμένος με το κόμμα του ΣΥΡΙΖΑ.
Βιογραφία.
Γεννήθηκε στην Αθήνα. Είναι απόφοιτος της Φαρμακευτικής Σχολής του Πανεπιστημίου Αθηνών και σπούδασε δημοσιογραφία στο Παρίσι, το Τόκιο και την Ινδία. Ήταν μέλος της ηγετικής ομάδας του ΕΚΚΕ τη δεκαετία του 1970. Μαζί με το Δημήτρη Κουμάνταρο κ.ά. ήταν μέλη μιας ομάδας που αποχώρησε από το ΕΚΚΕ το 1980, εξέδωσε δύο τεύχη του περιοδικού "Κομμουνιστική Αναγέννηση" και στη συνέχεια διαλύθηκε. Ξεκίνησε να δημοσιογραφεί το 1981 στο περιοδικό "«Αντί»" και αργότερα εργάστηκε ως πολιτικός συντάκτης στην εφημερίδα "«Το Βήμα»". Διατέλεσε ανταποκριτής της εφημερίδας "«Αυγή"» στο Παρίσι και το 1989 εγκαταστάθηκε στη Μόσχα, απ' όπου κάλυψε τις εξελίξεις στην Σοβιετική Ένωση και τις άλλες πρώην σοσιαλιστικές χώρες για λογαριασμό του ραδιοσταθμού ΣΚΑΪ και της εφημερίδας "«Η Καθημερινή»". Τα χρόνια 1992-95 κάλυψε ως ειδικός απεσταλμένος τον πόλεμο στην πρώην Γιουγκοσλαβία. Επίσης αρθρογραφεί σε περιοδικά και έχει γράψει 7 βιβλία. Το βιβλίο του "«Μην πας ποτέ μόνος στο ταχυδρομείο»" συγκαταλέχθηκε στα ευπώλητα με περισσότερα από 35.000 αντίτυπα. Από τον Οκτώβριο του 2005 επιμελούνταν και παρουσίαζε την εκπομπή "«Θεματική Βραδιά»" στην ΕΤ1.
Από το 1996, ο Κούλογλου επιμελούνταν και παρουσίαζε την εκπομπή "«Ρεπορτάζ Χωρίς Σύνορα»" στην ΕΡΤ, μια εβδομαδιαία σειρά ντοκιμαντέρ επί διεθνών και ελληνικών ιστορικών και σύγχρονων πολιτικών και κοινωνικών γεγονότων. Η συγκεκριμένη εκπομπή βραβεύθηκε τέσσερις φορές ως η καλύτερη ελληνική ενημερωτική εκπομπή. Το 2000 και το 2002 του απονεμήθηκε το βραβείο Euro-Comenius, αντιστοίχως για τα ντοκιμαντέρ "«Κομμουνισμός, η Μεγάλη Ουτοπία του 20ού Αιώνα»" (έξι επεισόδια) και "«Αγώνας Θανάτου»" (σχετικά με έναν αγώνα ποδοσφαίρου μεταξύ Γερμανών και ντόπιων στο κατεχόμενο Κίεβο στη διάρκεια του Β΄ Παγκοσμίου Πολέμου).
Στις 12 Μαΐου 2008 η διοίκηση της ΕΡΤ αποφάσισε την μη ανανέωση της συνεργασίας του καναλιού με τον δημοσιογράφο. Ως αιτιολογία, η διοίκηση ανέφερε το ότι οι εκπομπές του είχαν κάνει τον κύκλο τους. Κατά τον Κούλογλου, τις προηγούμενες ημέρες είχε προηγηθεί αίτημα της διοίκησης της ΕΡΤ για ματαίωση προβολής εκπομπής με τίτλο "«Νέοι Εργαζόμενοι και 700 €»", ενώ επίσης αρνήθηκαν να συνεργαστούν για την ολοκλήρωση εκπομπής με θέμα τα ανθρώπινα δικαιώματα στην Κίνα από την εποχή του Μάο έως και τους Ολυμπιακούς. Για το θέμα της διακοπής της συνεργασίας με την ΕΡΤ έγιναν επερωτήσεις από βουλευτές προς τον αρμόδιο υπουργό.
Στις 4 Σεπτεμβρίου 2008 το Δευτεροβάθμιο Πειθαρχικό Συμβούλιο της Ενώσεως Συντακτών Ημερησίων Εφημερίδων Αθηνών (ΕΣΗΕΑ) επέβαλε στον Στέλιο Κούλογλου την ποινή της προσωρινής διαγραφής 2 μηνών από τα μητρώα της επειδή συμμετείχε σε διαφήμιση πολυτελούς αυτοκινήτου που καταχωρήθηκε στην εφημερίδα "«Το Βήμα της Κυριακής»" και σε άλλα έντυπα.
Από την 1η Νοεμβρίου 2008 ξεκίνησε τη λειτουργία στο διαδίκτυο του ιστοχώρου «TV Χωρίς Σύνορα» (Tvxs.gr) , με αντικείμενο την ενημέρωση και την πολιτική ανάλυση με διαδραστικό χαρακτήρα μέσω της συμμετοχής των επισκεπτών του.
Το 2008 σκηνοθέτησε το ντοκιμαντέρ "«Εξομολόγηση ενός Οικονομικού Δολοφόνου»", βασισμένο στο αυτοβιογραφικό βιβλίο "Confessions of an Economic Hitman" του Τζον Πέρκινς και σε προσωπική δημοσιογραφική έρευνα, όπου υποστηρίζεται πως οι ΗΠΑ έγιναν οικονομική υπερδύναμη χάρη "«σε μια μυστική ομάδα "οικονομικών δολοφόνων"-πρακτόρων οι οποίοι χρησιμοποιούσαν ψευδείς οικονομικές αναφορές, εξαγορές, εκβιασμούς, σεξ και φόνους με στόχο να εξαπλωθεί η αμερικανική οικονομική αυτοκρατορία μετά τη λήξη του Β΄ Παγκοσμίου Πολέμου»".
Τον Ιανουάριο του 2010, μετά την εκλογή της κυβέρνησης Παπανδρέου, ο Στέλιος Κούλογλου επανήλθε στην ΕΡΤ μετά από πρόταση του υπουργού Πολιτισμού Παύλου Γερουλάνου, τοποθετημένος στο Διοικητικό Συμβούλιο της εταιρείας. Σε συνέντευξη του στη Σόφκα Ζινόβιεφ, εξέφρασε την άποψη: "«Είναι προφανές ότι ο ασθενής [Ελλάδα] είναι σοβαρά άρρωστος. Η Ελλάδα χρειάζεται χειρουργική επέμβαση και χημειοθεραπεία.»" Ωστόσο την 1η Ιουνίου 2010, ο Κούλογλου παραιτήθηκε από το ΔΣ της ΕΡΤ καταθέτοντας προτάσεις στην ΕΡΤ, ώστε να επαναφέρει τις εκπομπές του «Ρεπορτάζ Χωρίς Σύνορα» και «Θεματική Βραδιά». Με απόφαση του ΔΣ της ΕΡΤ, επέστρεψε στο κρατικό κανάλι τον Σεπτέμβριο του 2010 με την πρώην του εκπομπή.
Ο Στέλιος Κούλογλου έθεσε υποψηφιότητα στις ευρωεκλογές του 2014 στο ψηφοδέλτιο του Συνασπισμού Ριζοσπαστικής Αριστεράς. Ο ίδιος αρχικά δεν εξελέγη ως ευρωβουλευτής ωστόσο, μετά την παραίτηση του Γιώργου Κατρούγκαλου, ο οποίος ανέλαβε τη θέση του αναπληρωτή υπουργού Διοικητικής Μεταρρύθμισης, ανέλαβε τη θέση του ευρωβουλευτή. Στις ευρωεκλογές του 2019 έθεσε εκ νέου υποψηφιότητα με τον ΣΥΡΙΖΑ και επανεξελέγη.

</doc>
<doc id="50568" url="https://el.wikipedia.org/wiki?curid=50568" title="Τζακ Νίκολσον">
Τζακ Νίκολσον

Ο Τζακ Τζόζεφ Νίκολσον (αγγλικά: "Jack Joseph Nicholson", γενν. 22 Απριλίου 1937) είναι Αμερικανός ηθοποιός, βραβευμένος με 3 Βραβεία Όσκαρ από τις 12 φορές που προτάθηκε και 7 Χρυσές Σφαίρες.
Σταδιοδρομία.
Ο Τζακ Νίκολσον γεννήθηκε στη Νέα Υόρκη και ξεκίνησε την καριέρα του παίζοντας ένα μικρό ρόλο στην ταινία του Ρότζερ Κόρμαν
"The City Baby Killer" (1958). Παίζοντας μικρούς ρόλους, ασχολιόταν παράλληλα με την συγγραφή κάποιων ταινιών χωρίς ιδιαίτερη επιτυχία, ενώ εμφανίστηκε και στην τηλεόραση στο "The Andy Griffith Show", σε δύο επεισόδια.
Η ακμή στη σταδιοδρομία του Νίκολσον ξεκίνησε με την ταινία "Ξένοιαστος Καβαλάρης" ("Easy Rider", 1969). Η ερμηνεία του χαρακτήρα ενός μέθυσου δικηγόρου οδήγησε στην υποψηφιότητά του για το Βραβείο Όσκαρ Β' Ανδρικού Ρόλου. Ακολούθησε η ταινία "Πέντε Εύκολα Κομμάτια" ("Five Easy Pieces", 1970), που προτάθηκε για Όσκαρ για δεύτερη συνεχόμενη χρονιά, αυτή τη φορά Α'ανδρικού ρόλου και στη συνέχεια οι ταινίες "Η Διπλή Ζωή της Ντέιζι Γκέιμπλ" ("On a Clear Day You Can See Forever", 1970), "Η Γνωριμία της Σάρκας" ("Carnal Knowledge", 1971), "Το Τελευταίο Απόσπασμα" ("The Last Detail", 1973) και η κλασσική ταινία του Ρόμαν Πολάνσκι "Τσάιναταουν" ("Chinatown", 1974). Για την ηθοποιία του στις δύο τελευταίες ο Νίκολσον προτάθηκε για Όσκαρ Α' Ανδρικού Ρόλου.
Το πρώτο του Όσκαρ Α' ανδρικού ρόλου, το κέρδισε για την ερμηνεία του στην ταινία του Μίλος Φόρμαν "Στη Φωλιά του Κούκου" ("One Flew Over the Cuckoo's Nest", 1975).
Ακολούθησαν οι ταινίες "The Passenger" (1975), "Οι Φυγάδες του Μισούρι" ("The Missouri Breaks", 1976) και "Ο Τελευταίος των Μεγιστάνων" ("The Last Tycoon", 1976). Αν και δεν κέρδισε κάποιο βραβείο η ερμηνεία του στην ταινία του Στάνλεϊ Κιούμπρικ "Η Λάμψη" ("The Shining", 1980), αυτή παραμένει μια από τις πιο καλές του και ίσως η πιο κλασσική. Μεγάλη επιτυχία σημείωσε επίσης η ταινία "Ο Ταχυδρόμος Χτυπάει Πάντα Δυο Φορες" ("The Postman Always Rings Twice", 1981). Για τον ρόλο του στο "Οι Κόκκινοι ("Reds", 1981) προτάθηκε για Όσκαρ Β' ανδρικού ρόλου, δυο χρόνια αργότερα κέρδισε το όσκαρ Β' ανδρικού ρόλου για την ερμηνεία του στο "Σχέσεις Στοργής" ("Terms of Endearment", 1983), ενώ για το "Καλύτερα δε Γίνεται" ("As Good As It Gets") του 1997 κέρδισε το τρίτο του όσκαρ. Επίσης προτάθηκε για Όσκαρ για τις ταινίες "Η Τιμή των Πρίτσι" ("Prizzi's Honor", 1985), "Ξένοι στην Ίδια Πόλη" ("Ironweed", (1987), "Ζήτημα Τιμής" "(A Few Good Men)" (1992) και "Σχετικά με τον Σμιντ" ("About Schmidt", 2002). Στον αντίποδα των επιτυχιών αυτών ήταν η διάκρισή του για το Χρυσό Βατόμουρο ως χειρότερος Ηθοποιός της Χρονιάς, για τις ταινίες του "Ο Προστάτης" ("Man Trouble") και "Χόφφα" ("Hoffa", 1992). Η ταινία "Batman" (1989), στην οποία ενσαρκώνει τον ψυχοπαθή εγκληματία Τζόκερ, σημείωσε τεράστια εισπρακτική επιτυχία. Ο Νίκολσον προσωπικά κέρδισε κατόπιν ειδικής συμφωνίας το αστρονομικό ποσό των 60.000.000 δολαρίων.
Οι πιο πρόσφατες ταινίες του είναι οι "Κάλλιο Αργά παρά... Αργότερα" ("Something's Gotta Give", 2003), "Ο Πληροφοριοδότης" ("The Departed", 2006) και "Επιθυμίες...στο παρά πέντε" ("The Bucket List", 2007), ενώ ετοιμάζεται να πρωταγωνιστήσει στη νέα ταινία του Άλμπερτ Μπρουκς με τον οποίο έχει συνεργαστεί στις ταινίες "Σχέσεις στοργής" και "Καλύτερα δε γίνεται".
Προσωπική ζωή.
Είναι θερμός φίλαθλος των Λος Αντζελες Λέικερς. Σε ένα αγώνα τους το 2001, κατόπιν φραστικού επεισοδίου με τον διαιτητή, αποβλήθηκε από τον αγωνιστικό χώρο. Παντρεύτηκε 3 φορές και απέκτησε 4 παιδιά.
Επιλεγμένη φιλμογραφία.
Παρακάτω παρουσιάζεται η πιο γνωστή φιλμογραφία του ηθοποιού:

</doc>
<doc id="50570" url="https://el.wikipedia.org/wiki?curid=50570" title="Κούλογλου Στέλιος">
Κούλογλου Στέλιος



</doc>
<doc id="50571" url="https://el.wikipedia.org/wiki?curid=50571" title="Επτανησιακά Φύλλα">
Επτανησιακά Φύλλα

Τα Επτανησιακά Φύλλα αυτοπεριγράφονται ως "φιλολογική - λογοτεχνική, λαογραφική και ιστορική έκδοση". Πρόκειται για λογοτεχνικό περιοδικό το οποίο εκδίδεται στη Ζάκυνθο μέχρι δυο φορές το χρόνο από τη δεκαετία του 1950. Ιδρυτής του ήταν ο Ζακυνθινός λόγιος Ντίνος Κονόμος (1918-1990) ο οποίος το εξέδιδε μέχρι τη δεκαετία του 1970 ή του 1980. Μετά τα μέσα της δεκαετίας του 1990 επανεκδίδεται από τον λογοτέχνη, ερευνητή και ποιητή Διονύση Σέρρα. Το 2006 είχε φτάσει στον 26ο τόμο (ΚΣΤ'). Κάθε περιοδικό είναι ένας τόμος με αφιερώματα είτε με Ζακυνθινά είτε με λογοτεχνικά θέματα.
Αριθμός ISSN περιοδικού: 1105-4670
Εξωτερικοί σύνδεσμοι.
Οκτώ τεύχη των Επτανησιακών Φύλλων on line (1998-2003)

</doc>
<doc id="50577" url="https://el.wikipedia.org/wiki?curid=50577" title="Κορνάρος">
Κορνάρος



</doc>
<doc id="50581" url="https://el.wikipedia.org/wiki?curid=50581" title="Πολυλάς">
Πολυλάς



</doc>
<doc id="50585" url="https://el.wikipedia.org/wiki?curid=50585" title="Λυόν">
Λυόν



</doc>
<doc id="50592" url="https://el.wikipedia.org/wiki?curid=50592" title="Αγία Βαρβάρα Αιγιαλείας">
Αγία Βαρβάρα Αιγιαλείας

Η Αγία Βαρβάρα είναι ορεινό χωριό της Αχαΐας, στα σύνορα της πρώην επαρχίας Καλαβρύτων με την πρώην επαρχία Αιγιαλείας. Στην απογραφή του 2011 ο οικισμός βρέθηκε να έχει πληθυσμό 44 κατοίκους.
Τοποθεσία.
Το χωριό είναι χτισμένο στις πλαγιές του όρους Ξεροβούνα, απέναντι από την ανατολική πλευρά του Χελμού σε πλαγιά του λεκανοπεδίου της Νωνάκριδος, και περιβάλλεται από δάση ελάτου και πεύκου. Βρίσκεται σε υψόμετρο 1.100 μέτρων και απέχει 30 χιλιόμετρα από την Ακράτα. Κοντά στο χωριό, στα 20 χιλιόμετρα, βρίσκεται το Χιονοδρομικό κέντρο Καλαβρύτων, τα Ύδατα της Στυγός στα 6 χιλιόμετρα και η Λίμνη Τσιβλού στα 7 χιλιόμετρα.
Διοικητική εξέλιξη.
Η Αγία Βαρβάρα από το 1835 μέχρι το μέχρι το 1912 ήταν οικισμός του τότε Δήμου Νωνάκριδας της Επαρχίας Καλαβρύτων. Στη συνέχεια, με την κατάργηση των Δήμων, ορίστηκε έδρα της ομώνυμης Κοινότητας, ενώ στα τέλη του 20ού αιώνα με τη βραχύβια επανασύσταση του Δήμου Νωνάκριδος (19/07/1996 - 04/12/1997) έγινε και πάλι τμήμα του. Το 1998, με την εφαρμογή της διοικητικής διαίρεσης του σχεδίου "Καποδίστριας", ο οικισμός εντάχτηκε στον Δήμο Ακράτας. Από το 2011 είναι έδρα της ομώνυμης Τοπικής Κοινότητας της Δημοτικής Ενότητας Ακράτας του «Καλλικρατικού» Δήμου Αιγιαλείας.
Η Τοπική Κοινότητα της Αγίας Βαρβάρας περιλαμβάνει εκτός από τον ομώνυμο οικισμό και τον οικισμό Βουνάκι, ο οποίος είναι χτισμένος σε υψόμετρο 1.080 μέτρων και σύμφωνα με την απογραφή του 2011 έχει πληθυσμό 22 κατοίκων.

</doc>
<doc id="50595" url="https://el.wikipedia.org/wiki?curid=50595" title="Ακταίο Αχαΐας">
Ακταίο Αχαΐας

Το Ακταίο είναι οικισμός και προάστιο της Πάτρας. Αποτελεί τοπική κοινότητα του Δήμου Πατρέων και έδρα αυτής. Ήταν κοινότητα της άλλοτε Επαρχίας Πατρών του Νομού Αχαΐας και από το 1998 δημοτικό διαμέρισμα του πρώην Δήμου Ρίου. Το Ακταίο βρίσκεται δίπλα στην Γέφυρα Ρίου-Αντιρρίου και το πορθμείο Ρίου. Συνορεύει με το Ρίο και τον Άγιο Βασίλειο. Η απόστασή του από το κέντρο της πόλης της Πάτρας ανέρχεται περίπου στα 10 χιλιόμετρα.
Ιστορία.
Η περιοχή πριν το 1850 ανήκε στον Γάλλο φιλέλληνα γιατρό Ευγένιο Βερναρδή (απεβ. το 1851), ο οποίος ζούσε και ασκούσε την ιατρική στην Πάτρα. Από το 1850 άρχισαν να εγκαθίστανται μόνιμα στην περιοχή κάτοικοι από τα χωριά της περιοχής Νωνάκριδος των Καλαβρύτων. Η οικογένειά του εξακολουθούσε να μένει στην περιοχή και το όνομα του χωριού ήταν Βερναρδέικα. Την σημερινή ονομασία την έλαβε πολύ αργότερα. Αναφερόταν ακόμα ως Βερναρδέικα κατά την δεκαετία του 1980. Πρώτη φορά σε απογραφή αναφέρεται το 1899 με 135 κατοίκους. Το Ακταίο αλλά και τα γειτονικά παραλιακά χωριά, το 1941 βομβαρδίστηκε από την Γερμανική πολεμική αεροπορία οκτώ φορές.
Σύμφωνα με την απογραφή του 2011 είχε πληθυσμό 1.494 κατοίκους.
Προσωπικότητες.
Στο Ακταίο κατοικούσε ο πρώην πρόεδρος της Ελληνικής Δημοκρατίας Κωστής Στεφανόπουλος. Επίσης στο Ακταίο είχε γεννηθεί ο Χρύσανθος Χατζηιωάννου, Μητροπολίτης Κυτίου.

</doc>
<doc id="50596" url="https://el.wikipedia.org/wiki?curid=50596" title="Πατριάρχης Αντώνιος Α΄ Κασυματάς">
Πατριάρχης Αντώνιος Α΄ Κασυματάς

Ο Αντώνιος Α΄, κατά κόσμον "Κωνσταντίνος Κασσυματάς", ή "Κασυματάς", ήταν εικονομάχος Πατριάρχης Κωνσταντινουπόλεως την περίοδο 821 - 836.
Αρχικά ασκούσε το επάγγελμα του βυρσοδέψη εξ ου και αποκαλούταν αργότερα και «"βυρσόδεψος"». Όταν εισήλθε στον ιερατικό βίο αναδείχθηκε διδάσκαλος στη σχολή Σφυρακίου και στη συνέχεια ηγούμενος στη Μονή Πέτρου της Κωνσταντινούπολης. Παρότι εκεί έζησε έκλυτο βίο δίνοντας κακό παράδειγμα στους υπ' αυτόν μοναχούς, το Πατριαρχείο τον εξέλεξε και τον χειροτόνησε επίσκοπο Συλαίου, ή Συλλείου της Παμφυλίας. Εκδηλώνοντας εκεί συμπεριφορά σφοδρού, αλλά ανεκτικού εικονομάχου, καθαιρέθηκε με συνοδική απόφαση το 812 επί πατριάρχου Νικηφόρου. Εννέα χρόνια αργότερα, το 821, επί αυτοκράτορα Μιχαήλ Τραυλού εξελέγη Πατριάρχης Κωνσταντινούπολης, οπότε και άσκησε καταδίωξη των εικονοφίλων που συνέχισε και επί αυτοκράτορα Θεοφίλου.
Συγγραφικό έργο.
Με εντολή του αυτοκράτορα Λέοντος Ε΄ του Αρμενίου (813 - 820) έγραψε «"θησαυρόν της εικονοκλαστικής θεολογίας"», στο οποίο περιελάμβανε χωρία της Αγίας Γραφής και λόγους Πατέρων της Εκκλησίας που στρέφονταν κατά των εικόνων. Το έργο αυτό, όπως ήταν φυσικό, χάθηκε.

</doc>
<doc id="50597" url="https://el.wikipedia.org/wiki?curid=50597" title="Σελινούντας">
Σελινούντας

Το όνομα Σελινούντας (ή Σελινούς) μπορεί να αναφέρεται:

</doc>
<doc id="50599" url="https://el.wikipedia.org/wiki?curid=50599" title="Tenten">
Tenten

Η Tenten είναι ένας φανταστικός χαρακτήρας στη σειρά anime και manga Naruto. Το όνομα της σημαίνει «εδώ κι εκεί» και αποτελείται από την επανάληψη δύο φορές της ίδιας συλλαβής. Αυτό συνηθίζεται στην ονοματολογία των αρκουδιών πάντα, και αν το καλοσκεφτεί κανείς το χτένισμά της θυμίζει πολύ τα αυτάκια τους. Εμφανισιακά η Tenten θυμίζει αρκετά κορίτσι από την Κίνα ως προς τα ρούχα της, το όνομά της, τα χόμπι της (αναφέρεται στα επίσημα databook πως το αγαπημένο της είναι η αστρολογία) και την ψιλή φωνή της (στερεότυπο για τα κορίτσια από την Κίνα). Σε μια συνέντευξη, ο δημιουργός του manga Κισιμότο Μασάσι αναφέρει πως, από τις τέσσερις κεντρικές kunoichi της Konoha, η Tenten θα ήταν του τύπου του γιατί αγαπά πολύ τον τρόπο που είναι σχεδιασμένη.
Γενικές Πληροφορίες.
Δυστυχώς πολύ λίγα πράγματα είναι γνωστά για την Tenten, καθώς μετρά μικρό χρόνο συμμετοχής στο anime και ακόμη μικρότερο στο manga. Ωστόσο χρησιμοποιείται αρκετά στα fillers, καθώς δεν υπάρχει μεγάλος κίνδυνος αλλοίωσης του χαρακτήρα της.
Πρωτοεμφανίζεται σαν Genin η οποία αποφοίτησε από την Ακαδημία ένα έτος νωρίτερα από τον πρωταγωνιστικό χαρακτήρα, το Naruto. Εντάχθηκε σε τριμελή ομάδα υπό την επίβλεψη του Maito Gai μαζί με τον Rock Lee και τον Hyuuga Neji. Κάνει το ντεμπούτο της στο σημείο όπου γίνεται γνωστό πως η ομάδα θα συμμετάσχει στις εξετάσεις για προαγωγή των μελών της σε Chuunin.
Κύριο χαρακτηριστικό των ικανοτήτων της σαν Νίντζα, είναι η μεγάλη ικανότητα που διαθέτει στη χρήση όπλων, όπως τα kunai και τα shuriken. Καθώς είναι αδύνατον να κουβαλά επάνω της μεγάλη ποσότητα από αυτά, χρησιμοποιεί επιπρόσθετα τα οποία μπορεί ανά πάσα στιγμή να επικαλεστεί στη μάχη μέσω ενός παπύρου. Σύμφωνα με τον sensei της, Maito Gai, μπορεί να πετύχει έναν στόχο 100 φορές στις 100 προσπάθειες. Πιθανολογείται και πως από εκεί προκύπτει και το όνομά της, εφόσον έχει ευστοχία δέκα στα δέκα ( ten = δέκα στην αγγλική γλώσσα ). Η πιο εξελιγμένη τεχνική που έχει επιδείξει μέχρι στιγμής (κι αυτό μόνο στο anime) έχει το όνομα Sōshōryū (Δίδυμοι Αναδυόμενοι Δράκοι). Περιλαμβάνει το πέταγμα δύο παπύρων στον αέρα, με τρόπο που να περιστρέφονται ταχύτατα γύρω της, παίρνοντας για λίγο τη μορφή δύο δράκων σε σχηματισμό. Η ίδια πηδά ανάμεσά τους κι όσο ακόμη βρίσκεται στον αέρα καλεί μέσω των παπύρων και πετά στον αντίπαλό της διαδοχικά και με μεγάλη ταχύτητα μυριάδες όπλα. Επίσης χρησιμοποιεί νήματα για να τα ανακατευθύνει.
Προσωπική της φιλοδοξία είναι να γίνει τόσο ικανή και ξακουστή όσο η θρυλική kunoichi Tsunade. Ανάμεσα στις απόψεις της είναι πως το φύλο του πολεμιστή δεν παίζει κανένα ρόλο και πως μια γυναίκα μπορεί να σταθεί στη μάχη εξίσου καλά με έναν άντρα.
Σχέση με την ομάδα της.
Η Tenten διατηρεί πολύ καλές σχέσεις και με τους δύο συντρόφους της. Ακούγεται συχνά να μιλά με μεγάλη επιδοκιμασία για το φυσικό ταλέντο του Neji και προπονείται μαζί του εκτοξεύοντας τα όπλα της ενάντια στην αμυντική τεχνική του. Έχει εκφράσει επίσης την επιθυμία να τον δει να παλεύει ενάντια στον αριστούχο της επόμενης χρονιάς τον Uchiha Sasuke.
Συχνά δείχνει να ενδιαφέρεται για την υγεία του Lee, του οποίου ο παρορμητικός χαρακτήρας τον βάζει συχνά σε μπελάδες και τον συμβουλεύει να πάψει να προκαλεί τον Neji συνεχώς, καθώς είναι εκ των πραγμάτων δυνατότερος. Στο τέλος του πρώτου μέρους, κατά την διάρκεια μιας προπόνησης με τον Gai, όπου εκείνος έδειχνε πως είχε τελείως αναρρώσει από τις περιπέτειες υγείας του δοκιμάζοντας ακόμη και τις αντοχές του sensei τους, η Tenten χαρίζει στο Lee ένα πλατύ χαμόγελο με περηφάνια.
Η ομάδα του Gai, υπακούει το στερεότυπο πολλών anime και manga των «Κινέζων Αντιπάλων». Ο Lee μοιάζει αρκετά στο συνονόματό του Bruce Lee, οι τεχνικές του Neji φέρουν μια κινέζικη αισθητική, ενώ η Tenten είναι αυτή με τα περισσότερα κινέζικα χαρακτηριστικά, όπως προαναφέρθηκε. 
Η Tenten στη Σειρά.
Μέρος Πρώτο.
Εισαγωγή.
Δεν γνωρίζουμε τίποτε για την παιδική ηλικία και το οικογενειακό περιβάλλον της Tenten. Ωστόσο σε κάποιο flashback, εμφανίζεται την πρώτη ημέρα της δημιουργίας της ομάδας της να εκφράζει το όνειρό της να μοιάσει στην Tsunade, μέλος των θρυλικών Sannin.
Το ντεμπούτο της κάνει στο σημείο όπου η ομάδα της, μαζεμένη σε κάποιο χώρο προπόνησης, σχολιάζει κάπως επιτιμητικά το γεγονός πως για πρώτη φορά μετά από πολλά χρόνια, θα συμμετάσχουν πρωτάρηδες Genin στις εξετάσεις των Chuunin. Τα ειρωνικά τους σχόλια επιτείνει το γεγονός πως η μία από τις ομάδες αυτές εκπαιδεύεται από τον Hatake Kakashi, «αιώνιο αντίπαλο» του sensei τους, του Maito Gai.
Την ομάδα του Naruto πρωτοσυναντά από κοντά στο κτίριο δηλώσεων συμμετοχής για τις εξετάσεις, όπου δυο παιδιά (οι Hagane Kotetsu και Kamizuki Izumo μεταμορφωμένοι), παρεμποδίζουν τις ομάδες να εισέλθουν, χτυπώντας μάλιστα και την ίδια. Εκεί, μετά την παρέμβασή του και μετά από μια σύντομη θυμωμένη στιχομυθία με τον Neji, κάνει την παρατήρηση πως ο Sasuke είναι ιδιαίτερα όμορφος. 
Εξετάσεις: 1ος και 2ος Άθλος.
Στο πρώτο μέρος των εξετάσεων, στο γραπτό διαγώνισμα, χρησιμοποιεί ένα σετ από καθρέφτες για να κλέψει τις απαντήσεις και να τις δείξει στον σύντροφό της, τον Rock Lee. Στο δεύτερο μέρος, η ομάδα της δεν αντιμετώπισε κάποιο φρικτό πρόβλημα, πέραν από το γεγονός πως ο Lee κινδύνεψε για χάρη της «Ομάδας 7» (συγκεκριμένα, για χάρη της Sakura. στην οποία είχε υποσχεθεί "Θα σε προστατέψω μέχρι να πεθάνω"). Όταν πήγε να ανακαλύψει τι συμβαίνει με το Neji, έγινε μάρτυρας της σύντομης παραφροσύνης του Sasuke εξαιτίας της καταραμένης σφραγίδας.
Εξετάσεις: Οι Προκριματικοί.
Οι δυνάμεις της Tenten στη μάχη, εμφανίζονται στους προκριματικούς αγώνες, όπου βρίσκεται αντιμέτωπη με την Temari από το Sunagakure. Εκεί δέχεται έντονα επικριτικά σχόλια από την αντίπαλό της, η οποία διαθέτει δυνάμεις που βασίζονται στη χρήση ισχυρών ανέμων, ένα φυσικό εχθρό των επιθέσεων με όπλα. Η Τenten, που δέχεται την θερμή συμπαράσταση της ομάδας της, δεν πτοείται και εξαπολύει το ένα κύμα επίθεσης μετά το άλλο, μόνο για να το δει να αποτυγχάνει, πράγμα ασυνήθιστο γι’ αυτή. Ωστόσο ο Τρίτος Ηokage σκέφτεται πως κάνει πολύ καλή χρήση του περιβάλλοντός της για να αμυνθεί και να επιτεθεί, ενώ η Temari παρατηρεί πως η Tenten μετρά τις πλάκες στο πάτωμα προκειμένου να υπολογίσει αποστάσεις. Εν τούτοις, ακόμη και η χρήση των Δίδυμων Δράκων δεν φέρνει κανένα αποτέλεσμα. Στο τέλος η Temari, αφού αποφασίζει πως περιέπαιξε αρκετά την Tenten, εξαπολύει εναντίον της την τεχνική Nimpou Kamaitachi (Επίθεση με Ανεμοστρόβιλο) και τελειώνει τη μάχη με την Tenten να πέφτει χτυπώντας άσχημα πάνω στην γιγάντια βεντάλια της Temari. Η τελευταία για να την περιπαίξει περισσότερο, την πετά πάνω στα όπλα της που ήταν σκορπισμένα με επικίνδυνο τρόπο στο πάτωμα. Την προλαβαίνει τελευταία στιγμή ο Lee και την πιάνει στον αέρα, επιτιθέμενος στην Temari για την ανόσια συμπεριφορά της απέναντι σε κάποια που έπαιξε τίμια με όλες της τις δυνάμεις.
Να επισημανθεί πως το manga παρουσιάζει μονάχα την ατυχή κατάληξη της μάχης αυτής, ενώ το anime την παρουσιάζει ολοκληρωμένη.
Εξετάσεις: 3ος Άθλος.
Η Tenten εμφανίζεται πλέον σαν θεατής στο τρίτο και τελευταίο αγώνισμα των εξετάσεων. Εκεί, με διαφορετικά ρούχα από τα συνηθισμένα της, παρακολουθεί τη μάχη του Naruto με τον Neji, όντας ικανή να προβλέψει τις κινήσεις του τελευταίου χάρις στις ώρες της κοινής τους προπόνησης. Κατά τη μάχη αυτή εκτελεί για τον αναγνώστη / θεατή χρέη αφηγητή, σχετικά με τις εκπληκτικές ικανότητες του συντρόφου της. Ήταν από τους λίγα παιδιά από τις γνωστές μας ομάδες παιδιών της Konoha, που παρακολούθησαν την εμφάνιση του Kyuubi μέσα στο στάδιο και σοκαρίστηκε όπως όλοι με την ήττα του Neji. Ωστόσο αναγνώρισε ανοικτά τις ικανότητες του Naruto. Κατά τη διάρκεια της επίθεσης στην Konoha δεν εμφανίζεται, οπότε μπορούμε να υποθέσουμε πως υπήρξε θύμα του ομαδικού υπνωτισμού όλων των θεατών μέσα στο στάδιο από τους εχθρικούς νίντζα.
Η Tenten δεν εμφανίζεται πουθενά αλλού στο πρώτο μέρος, εκτός από την κηδεία του Sarutobi, παρά στο τελευταίο κεφάλαιο / επεισόδιο, όπου προπονείται με τον Gai και το Lee, χαρίζοντας στον τελευταίο ένα εκθαμβωτικό χαμόγελο για την πρόοδο και την ανυπόμονη συμπεριφορά του.
Μέρος Δεύτερο.
Στο δεύτερο μέρος, η Tenten, αλλάζει εξωτερική εμφάνιση, φορώντας μια μακρυμάνικη μπλούζα, αλλάζοντας το στρατιωτικό της παντελόνι και αντικαθιστώντας τα στρατιωτικά παπούτσια της με ένα ζευγάρι όμορφα πέδιλα. Επιπροσθέτως κουβαλά έναν μεγάλο πάπυρο για επικλήσεις όπλων. Οι δυνάμεις της έχουν επίσης αυξηθεί και έχει λάβει προαγωγή για τη βαθμίδα των Chuunin.
Αποστολή στη Suna.
Η ομάδα Gai κάνει το ντεμπούτο της στο κεφάλαιο 253, οπότε και αποστέλλεται κατόπιν διαταγής της Tsunade, σαν ενίσχυση προς την ομάδα Kakashi στο Sunagakure, όπου έχουν μεταβεί να βοηθήσουν στην απελευθέρωση του Gaara από την οργάνωση εγκληματιών Akatsuki. Οι Gai και Lee, δείχνουν να μην έχουν χάσει την ακατάβλητη ενέργειά τους, ενώ η Tenten και ο Neji σχολιάζουν αρνητικά την αδημονία τους. Αργότερα, στο δρόμο παρακαλεί την ομάδα για ένα διάλειμμα, ενώ ο Lee μισογελώντας της λέει πως της λείπει πειθαρχία. Την ομάδα προλαβαίνει ο Pakkun, αναγγέλλοντας πως ο εχθρός κινείται προς στη Χώρα του Ποταμού. Η ομάδα Gai εμπλέκεται σε μάχη με τον Hoshigaki Kisame, κατά τη διάρκεια της οποίας η Tenten συμβάλλει χρησιμοποιώντας μια μεγάλη βόμβα με καρφιά, την οποία κάλεσε στη μάχη μέσω ενός μεγάλου παπύρου. Η ίδια και τα άλλα δύο παιδιά εγκλωβίζονται από το Suirou no Jutsu (Υδάτινη Φυλακή) του Kisame, ο Gai όμως ολοκληρώνει τη μάχη και ο Neji σπάει τις φυλακές. 
Έξω από το κρησφύγετο των Akatsuki, οι δύο ομάδες συναντώνται και κανονίζουν το από κοινού τους σχέδιο. Η ομάδα Gai αναλαμβάνει να χωριστεί προκειμένου να απασφαλίσει τις σφραγίδες που κάνουν απόρθητο το βράχο που φράζει την είσοδο. Αυτό όμως έχει το τίμημά του: καθένας τους καλείται να αντιμετωπίσει τον ίδιο του τον κλώνο, πράγμα καθόλου εύκολο. Έτσι χάνουν την ευκαιρία να βοηθήσουν τους άλλος ενάντια στη μάχη με το ζεύγος των Deidara και Sasori. Η Tenten θάβει τελικά την αντίπαλό της κάτω από έναν καταιγισμό όπλων και την εξολοθρεύει. Η ομάδα συντάσσεται πάλι πλάι στην ομάδα Kakashi και αντιμετωπίζει τον Deidara. Η Tenten βοηθά και πάλι με τα shuriken της. Ο Deidara κάνει την τελική του κίνηση και η ομάδα σώζεται χάρις στην έγκαιρη προειδοποίηση του Neji και στην επέμβαση του Kakashi.
Αργότερα η Tenten παραμένει σιωπηλός θεατής στην επαναφορά του Gaara στη ζωή και στην κηδεία της Chiyo. Ωστόσο κατά την επιστροφή των ομάδων στο χωριό, λέει στον Gai να βιαστεί γιατί αργούσε ιδιαίτερα στο περπάτημα στηρίζοντας τον αδύναμο από τη μάχη Kakashi. Ο Gai το λαμβάνει σαν προσωπική προσβολή, φορτώνεται τον Kakashi στην πλάτη κι αρχίζει να τρέχει σαν τρελός. Η ομάδα, μαζί με την Tenten, κοιτά αποσβολωμένη, εκτός από το Lee που το παίρνει σαν προπόνηση, παρακαλώντας μάταια τον Neji ανέβει στη δική του πλάτη.

</doc>
<doc id="50600" url="https://el.wikipedia.org/wiki?curid=50600" title="Αιγάλεω (εφημερίδα)">
Αιγάλεω (εφημερίδα)

Η εφημερίδα Αιγάλεω ιδρύθηκε το 1985, όταν ο εκδότης της Γιώργος Καφετζής αντιλήφθηκε ότι υπήρχε κενό στον τομέα «αντικειμενική ενημέρωση» στο Αιγάλεω, μια πόλη 100.000 περίπου κατοίκων. Η έκδοση τοπικής εφημερίδας ήταν στόχος που είχε βάλει από τα 14 του χρόνια, το 1973, όταν δημοσιογραφούσε στο εκδιδόμενο στο Αιγάλεω «Ελεύθερον Βήμα Δυτικής Αττικής». Τελικά, τα κατάφερε μετά από 12 χρόνια, το 1985. Η εφημερίδα αρχικά εκδιδόταν με τη μέθοδο τής λινοτυπίας στο τυπογραφείο Γκαντήραγα, έχοντας δυο χρώματα, μαύρο κι άλλο ένα, είτε κόκκινο, είτε πράσινο, είτε μπλε, είτε κάποιο άλλο. Μετά τα πρώτα φύλλα και μετά την αγορά ενός οικιακού υπολογιστή και ενός εκτυπωτή, άρχισε να εκδίδεται και να τυπώνεται, αποκλειστικά με αυτά τα δυο μηχανήματα. Ακολούθησε η αγορά ενός φωτοτυπικού, και η εφημερίδα στοιχειοθετούνταν με υπολογιστή ή γραφομηχανή, αλλά η εκτύπωση γινόταν με φωτοτυπικό. Μετά από λίγα χρόνια η εκτύπωση της στοιχειοθεσίας γινόταν σε λέιζερ είτε ειδικευμένων εταιριών είτε δικό της και η εκτύπωση σε όφσετ, στο τυπογραφείο Προδρόμου-Βούλγαρη. Το 1996 η στοιχειοθεσία τυπωνόταν με ιδιόκτητο εκτυπωτή έγχυσης μελάνης, και το 1997 επέστρεψε σε εκτυπωτή λέιζερ (κάποιες έγχρωμες διαφημίσεις, μερικές φορές, τυπώνονται σε έγχρωμο εκτυπωτή έγχυσης μελάνης). Το φύλλο που κυκλοφόρησε τον Ιανουάριο του 2007 είχε αριθμό 246, και εκτυπώθηκε σε όφσετ, στο τυπογραφείο των Υιών Θ. Βγόντζα.
Η εφημερίδα έχει αλλάξει διάφορα σχήματα, από μέγεθος βιβλίου, έως και πολύ μεγάλης εφημερίδας. Σήμερα το μέγεθος τής σελίδας είναι 35Χ50 και εκτυπώνεται σε 12 σελίδες, εκ τών οποίων οι 4 είναι δίχρωμες ή έγχρωμες (έχει εκδοθεί και με 14 σελίδες). Από τις 5 Μαρτίου 1997, εκμεταλλευόμενη -αρχικά- προσφορά του Αναπτυξιακού Συνδέσμου Δυτικής Αθήνας, δημοσιεύει σελίδες στο Ίντερνετ.
Παρουσία στα μέσα ενημέρωσης.
Η εφημερίδα είχε πάρει την πρωτοβουλία για εβδομαδιαία εκπομπή τών εκδοτών του Τοπικού Τύπου η οποία πραγματοποιήθηκε στον «Δίαυλο 10» τον ραδιοσταθμό 10 δήμων τής Δυτικής Αθήνας για σχεδόν 2 χρόνια. Η εκπομπή, που λεγόταν «Τοπικός Τύπος» μετά την παύση της από τη διοίκηση του σταθμού, μεταφέρθηκε στο ραδιοσταθμό Radio Club, και διήρκεσε εκεί ένα χρόνο περίπου. Παρουσία στον Δίαυλο είχε και σαν φιλοξενούμενη στον σταθμό, σε διάφορες εκπομπές του. Από το 1999 κάνει εκπομπή στο Ίντερνετ, διάρκειας 5-27 λεπτών. 
Κείμενα όπου αναφέρεται η εφημερίδα έχουν δημοσιεύσει οι εφημερίδες το Ποντίκι, ο Ριζοσπάστης, η Προοδευτική Αγ. Βαρβάρας, ο Ελεύθερος Διάλογος Περιστερίου, ο Δυτικός Κόσμος, η Διέξοδος Ιλίου, ο Παλμός του Αιγάλεω, η Όστρια Κεφαλονιάς-Ιθάκης, το περιοδικό Net Surfing, η Ελευθεροτυπία, η Ηχώ Ιλίου-Πετρούπολης, η Εν Ταύροις του Ταύρου, η Αίθουσα (3ου Λυκείου Αιγάλεω), η Παρέμβαση Χαϊδαρίου, ο Υπεύθυνος Πολίτης Αιγάλεω, η Αττική Αυτοδιοίκηση και άλλα έντυπα. 
Στις 8 Μαΐου 1998 μετείχε στο συνέδριο που έκανε στο δημαρχείο Αιγάλεω ο Αναπτυξιακός Σύνδεσμος Δυτικής Αθήνας για τα ευρωπαϊκά προγράμματα που είναι σχετικά με το 'Ιντερνετ. Η εφημερίδα καταχωρείται κάθε χρόνο στον «Ετήσιο Ελληνικό Οδηγό Ιντερνετ». Επίσης καταχωρείται στους δυο οδηγούς γραφικών τεχνών και στους Οδηγούς Αγοράς του Αιγάλεω. 
Η εφημερίδα έχει αναφερθεί σε τρία βιβλία: Στο «Ηλεκτρονικό Εμπόριο», στην «Ψηφιακή Διπλωματία» και σε ξενόγλωσσο βιβλίο-οδηγό του υπουργείου Τύπου για το Ελληνικό Διαδίκτυο.

</doc>
<doc id="50602" url="https://el.wikipedia.org/wiki?curid=50602" title="Ικόνιο">
Ικόνιο

Το Ικόνιο (τουρκικά: "Konya" «"Κόνια"», αρχ. ελλ: "Ικόνιον"), είναι πόλη στην κεντρική Τουρκία στο υψίπεδο της Ανατολίας (στην αρχαία Φρυγία), 500 χλμ ΝΑ της Σμύρνης. Κατοικείται από αρχαιότατους χρόνους. Ήταν η έδρα του Σουλτανάτου των Σελτζούκων του Ικονίου (Ρουμ) από το 1097 έως το 1243.
Είναι η πρωτεύουσα της ομώνυμης επαρχίας του Ικονίου, της μεγαλύτερης σε έκταση επαρχίας της Τουρκίας. Έχει πληθυσμό 1.268.915 κατοίκων (2018).
Ιστορία.
Η αρχαία Λυκαονία, στο κέντρο της οποίας βρίσκεται το Ικόνιο, αποτελούσε γειτονικό κράτος της Καππαδοκίας από δυτικά. Την εποχή των Περσικών Πολέμων περιελάμβανε και το μεγαλύτερο μέρος της υστερότερης Καταονίας. Προς Νότου η οροσειρά του Ταύρου την χώριζε από την Κιλικία, ενώ το Ικόνιο όπως αναφέρεται στο ιστορικό σύγγραμμα Κύρου Ανάβασις του Ξενοφώντος, ήταν πόλη της Φρυγίας, στα δυτικά.
Ο Πλίνιος ο Πρεσβύτερος αναφέρει 14 πόλεις στην περιοχή με σπουδαιότερη το Ικόνιο. Από Αντωνίνου του Πίου μέχρι το τέλος του 3ο αι. μ.Χ. υπήρχε το "Κοινόν Λυκαονίας" του οποίου μέλη ήταν οι πόλεις: "Ικόνιο", "Λύστρα", "Λάρανδα" και "Δέρβη" (όπου πολέμησαν οι Λυκάονες μετά του Κροίσου κατά των Περσών και μετά την ήττα υπάχθηκε τυπικά στους Πέρσες). Αργότερα περιήλθαν κατά σειρά στους Μακεδόνες, στους Σελευκίδες, στον Ευμένη της Περγάμου, στον Αντίγονο, στον Αριαράθη Ε' της Καππαδοκίας (129π.Χ.) και τελικά στη Ρωμαϊκή Αυτοκρατορία.
Ο Απόστολος Παύλος κήρυξε στο Ικόνιο κατά την πρώτη αποστολική περιοδεία του, μεταξύ των ετών 44-45 μ.Χ., ενώ μετέπειτα η πόλη αποτέλεσε έδρα επισκοπής και αργότερα Μητρόπολης. Η Αγία Θέκλα από το Ικόνιο παρακολούθησε το κήρυγμα του Παύλου, ασπάστηκε τον Χριστιανισμό και έγινε ακόλουθος του Αποστόλου και κήρυξε και η ίδια μέχρι το μαρτύριό της, αποτελώντας την πρώτη γυναίκα χριστιανή μάρτυρα. Για τον λόγο αυτό ονομάζεται Ισαπόστολος και Πρωτομάρτυς.
Οι Άγιοι Κήρυκος και Ιουλίττα ήταν από το Ικόνιο και μαρτύρησαν κατά τους ρωμαϊκούς διωγμούς.
Τον 4ο αιώνα μ.Χ. επίσκοπος στο Ικόνιο ήταν ο Αμφιλόχιος, σημαντικός θεολόγος και εκκλησιαστικός συγγραφέας.
Στο Ικόνιο γεννήθηκε ο Έλληνας αρχιτέκτονας Καλογιάννης έργο του οποίου αποτελεί ο Γκιοκ Μεντρεσές (Gök Medrese) στη Σεβάστεια της Καππαδοκίας (13ος αιώνας).
Στο Ικόνιο έζησε το μεγαλύτερο μέρος της ζωής του ο Τζελαλεντίν Ρουμί, μυστικιστικός ποιητής και φιλόσοφος, ιδρυτής του σουφικού τάγματος των Μεβλεβί Ντερβίς. Στο Ικόνιο έχτισαν τζαμιά ο Αλαεντίν Καϊκουμπάντ Α΄ (Τζαμί του Αλαεντίν) και ο Οθωμανός σουλτάνος Σελήμ Β΄. Κοντά στο Ικόνιο βρισκόταν η ελληνορθόδοξη μονή του Αγίου Χαρίτωνος. 
Πριν το 1923 κατοικούσαν εκεί 4.000 χριστιανοί ορθόδοξοι, τουρκόφωνοι και ελληνόφωνοι. Η ελληνική κοινότητα αριθμούσε περίπου 2.500 άτομα που διατηρούσαν με δικά τους έξοδα, εκκλησία, σχολείο αρρένων και παρθεναγωγείο.
Μετά την ανταλλαγή πληθυσμών οι χριστιανοί ορθόδοξοι του Ικονίου εγκαταστάθηκαν σε διάφορα μέρη της Ελλάδας. Επίσης δύο οικισμοί που δημιουργήθηκαν από τους Κονιαλήδες πρόσφυγες έλαβαν το όνομά τους από την πόλη του Ικονίου: το Νέο Ικόνιο Περάματος Αττικής και το Νέο Ικόνιο Καρδίτσας.

</doc>
<doc id="50603" url="https://el.wikipedia.org/wiki?curid=50603" title="Ρένα Θεολογίδου">
Ρένα Θεολογίδου

Η Ρένα Θεολογίδου είναι Ελληνίδα δημοσιογράφος που εργάζεται επί χρόνια στην Ε.Ρ.Τ. και επιμελείται και παρουσιάζει την τηλεοπτική εκπομπή "Ριμέικ". Οι έρευνες και τα ιστορικά ντοκουμέντα της εκπομπής την έχουν κατατάξει ανάμεσα στις πιο ποιοτικές της ελληνικής τηλεόρασης. Επιμελήθηκε και παρουσίασε την τηλεοπτική εκπομπή "Το σίριαλ των σίριαλ", όπου παρουσιάζονταν οι παλαιές τηλεοπτικές σειρές της κρατικής ελληνικής τηλεόρασης, καθώς και τη σειρά "Των προσφύγων οι κοινότητες", για τους πρόσφυγες της Μικράς Ασίας και τις μικρές-μεγάλες ιστορίες τους. 
Η πρώτη της τηλεοπτική δουλειά ήταν η σειρά "Είκοσι χρόνια επίκαιρα, είκοσι επίκαιρα χρόνια", μια πολιτική και κοινωνική επισκόπηση της κρίσιμης για την Ελλάδα εικοσαετίας 1947-1967.Με αυτή την εκπομπή,όπως και με τις επόμενες η Ρένα Θεολογίδου άνοιξε ένα μεγάλο κεφάλαιο στην ελληνική τηλεόραση,χρησιμοποιώντας εικόνες αρχείου για να μελετηθεί σε βάθος η μεταπολεμική μας ιστορία,όχι μόνο η πολιτική,αλλά και η κοινωνική.Το "Ριμέικ",το οποίο συνεχίζεται μέχρι σήμερα είναι μία απο τις μακροβιότερες εκπομπές της ελληνικής τηλεόρασης. Ως τότε η πρώτη σειρά που βασίστηκε σε αρχείο ήταν το "Πανόραμα του αιώνα" .Μία ευτυχισμένη στιγμή της ΕΡΤ που δεν είχε συνέχεια. 
Η Ρένα Θεολογίδου αν και είναι ευρέως γνωστή ως τηλεοπτική δημοσιογράφος πέρασε το 1990 στην τήλεόραση.
Σημαντικό κομμάτι της καριέρας της είναι...έντυπο.Αρχισε να δημοσιογραφεί στο περιοδικό "Επίκαιρα" του "Πάπυρου". Ιστορικό στέλεχος του "Ταχυδρόμου", δούλεψε επί σειρά ετών και για τις εφημερίδες "Το Βήμα" και "Τα Νέα". Είναι παντρεμένη με τον Νικηφόρο Γεωργιάδη και έχει δύο παιδιά.

</doc>
<doc id="50604" url="https://el.wikipedia.org/wiki?curid=50604" title="Μοριακή μουσική">
Μοριακή μουσική

Η μοριακή μουσική (διεθνώς: "Molecular music") είναι η μουσική που έχει ως βάση για τη σύνθεσή της τη μετατροπή σε νότες είτε ακολουθιών νουκλεοτιδίων οπότε ονομάζεται γονιδιακή μουσική ή γενετική μουσική ("Gene music", ή "Genetic music"), είτε αλληλουχιών αμινοξέων οπότε ονομάζεται πρωτεϊνική μουσική ("Protein music").
Θεωρία.
Ανακαλύφθηκε και ερευνήθηκε για πρώτη φορά από τον Γάλλο φυσικό Joel Sternheimer. Ο Ντάγκλας Χοφστάντερ στο βιβλίο του "Γκόντελ, Έσε, Μπαχ" εφιστά ομοιότητες και αναλογίες μεταξύ των γονιδίων και της μουσικής.
Φανταστείτε το mRNA να είναι σαν ένα μεγάλο κομμάτι μαγνητικής ταινίας εγγραφής, και το ριβόσωμα να είναι σαν ένα μαγνητόφωνο. Καθώς η ταινία περνά μέσα από την κεφαλή αναπαραγωγής της εγγραφής, "διαβάζεται" και μετατρέπεται σε μουσική ή άλλους ήχους... Όταν μια «ταινία» mRNA περνά μέσα από την "κεφαλή αναπαραγωγής" του ριβοσώματος, οι "νότες" που παράγονται είναι τα αμινοξέα και τα κομμάτια της μουσικής που απαρτίζουν είναι οι πρωτεΐνες. Χοφστάντερ (1980) "Γκ.Ε.Μπ." σελ. 519.
Προτείνει ακόμη ότι η έννοια αυτή κατασκευάζεται στην πρωτεΐνη και στη μουσική.
Η μουσική δεν είναι μια απλή γραμμική ακολουθία από νότες. Τα μυαλά μας αντιλαμβάνονται μουσικά κομμάτια σε ένα επίπεδο πολύ υψηλότερο από αυτό. Κομματιάζουμε τις νότες σε φράσεις, τις φράσεις σε μελωδίες, τις μελωδίες σε μέρη και τα μέρη σε πλήρη έργα. ομοίως οι πρωτεΐνες έχουν νόημα μόνο όταν λειτουργούν ως κατατμημένες μονάδες. Παρά το γεγονός ότι στην πρωτεύουσα δομή μεταφέρει όλες τις πληροφορίες για την τριτογενή δομή που θα δημιουργηθεί, εξακολουθεί τουλάχιστον να "αισθάνεται", τις δυνατότητές της και πραγματοποιείται μόνο όταν η τριτογενής δομή δημιουργήθηκε φυσικά στην πραγματικότητα. Χοφστάντερ (1980) "Γκ.Ε.Μπ." σελ. 525.
Οι ιδέες που υποστηρίζουν τη δυνατότητα δημιουργίας αρμονικών μουσικών και κάνουν χρήση αυτής της μεθόδου είναι:
Οι μουσικές αποδόσεις του DNA και των πρωτεϊνών δεν είναι απλά μια μέθοδος μουσικής σύνθεσης, είναι επίσης μια τεχνική για τη μελέτη των γενετικών αλληλουχιών. Η μουσική είναι ένας τρόπος αντιπροσώπευσης διαδοχικών σχέσεων σε ένα τύπο σειράς πληροφοριών με τις οποίες το ανθρώπινο αυτί είναι έντονα προσαρμοσμένο. Η αναλυτική και εκπαιδευτική δυνατότητα της χρήσης της μουσικής στο να εκπροσωπεί γενετικά μοτίβα, έχει αναγνωριστεί από τις σχολές της δευτεροβάθμιας εκπαίδευσης σε πανεπιστημιακό επίπεδο.

</doc>
<doc id="50607" url="https://el.wikipedia.org/wiki?curid=50607" title="Old Trafford">
Old Trafford



</doc>
<doc id="50609" url="https://el.wikipedia.org/wiki?curid=50609" title="Βαβέλ">
Βαβέλ

Η λέξη Βαβέλ μπορεί να αναφέρεται σε ένα από τα παρακάτω:

</doc>
<doc id="50618" url="https://el.wikipedia.org/wiki?curid=50618" title="Πάχνη">
Πάχνη

Η Πάχνη ή Παγετός είναι το φυσικό φαινόμενο κατά το οποίο οι υπάρχοντες υδρατμοί στην ατμόσφαιρα πλησίον του εδάφους συμπυκνώνονται κατ΄ ευθείαν σε μικροσκοπικούς παγοκρυστάλλους χωρίς προηγουμένως να υποστούν υγρή κατάσταση, που καλύπτουν κάθε αντικείμενο. Έτσι, κατά μεν την διαδικασία δημιουργίας χαρακτηρίζεται Μετεωρολογικό φαινόμενο, κατά δε στο χώρο που συμβαίνει «ατμοσφαιρικό φαινόμενο».
Γενικά.
Ο παγετός σχηματίζεται τις αίθριες νύκτες του Χειμώνα συνήθως κατά τους μήνες Νοέμβριο και Δεκέμβριο όταν βεβαίως δεν υφίσταται άνεμος και όταν δεν υπάρχουν σύννεφα. Έτσι υπό αυτές τις συνθήκες η επιφάνεια του εδάφους ακτινοβολεί θερμότητα στην ατμόσφαιρα με συνέπεια βαθμηδόν να παγώνει, ομοίως και το χαμηλότερο στρώμα αέρος που έρχεται άμεσα σε επαφή μ΄ αυτή. Τα μόρια των υδρατμών λοιπόν που υφίστανται σ΄ αυτό το πολύ χαμηλό ύψος στρώμα της ατμόσφαιρας, της τροπόσφαιρας, αγγίζοντας τις ψυχρές επιφάνειες των σωμάτων αρχίζουν να συμπυκνώνονται και να κολλούν σ΄ αυτές έλκοντας και άλλα μόρια υδρατμών. Επειδή όμως η θερμοκρασία αυτή της συμπύκνωσης είναι κάτω από το 0 °C οι υδρατμοί από την αέρια μορφή των σχηματίζουν κατ΄ ευθείαν μικροσκοπικούς παγοκρυστάλλους. Το φαινόμενο αυτό ονομάζεται Πάχνη. ή Παγετός.&lt;br&gt;
Όσο ωφέλιμο είναι για την γεωργία η δρόσος και το χιόνι, τόσο καταστρεπτικός καθίσταται ο παγετός, ακριβώς επειδή σχηματίζεται σε θερμοκρασία κάτω από το 0 °C . Στη θερμοκρασία αυτή οι χυμοί των φυτών όπως και οι καρποί τους παγώνουν και στερεοποιούνται με συνέπεια την ολοκληρωτική καταστροφή τους.&lt;br&gt;
Έτσι προκειμένου να «καταπολεμηθεί» ο παγετός σε όλες σχεδόν τις Χώρες σήμερα έχουν οργανωθεί ειδικές Υπηρεσίες Πρόγνωσης και Προειδοποίησης Παγετού (Frost Warning Service). Οι Χώρες που έχουν οργανώσει τέτοιες Υπηρεσίες διαθέτουν ικανούς Μετεωρολόγους με μεγάλη πείρα που επανδρώνουν κατά ομάδες αντίστοιχα κλιμάκια στα πιο ευάλωτα τουλάχιστον από παγετό διαμερίσματα (περιοχές) της επικράτειάς των, με κύρια αποστολή την έγκαιρη προειδοποίηση των αγροτών για επαπειλούμενο κίνδυνο.
Τρόποι αντιμετώπισης.
Για την «καταπολέμηση» του παγετού ακολουθούνται συνήθως τρεις τρόποι: ή ανάβονται φωτιές με απλές θερμάστρες πετρελαίου ή με εγκατάσταση φυσικού αερίου ή εξακοντίζεται νερό με δίκτυο σωληνώσεων ή τέλος, θέτονται σε λειτουργία κατάλληλα εγκατεστημένοι ανεμιστήρες. Και οι τρεις αυτοί τρόποι επιτυγχάνουν την θέρμαση των κατωτέρων στρωμάτων του αέρα ώστε τουλάχιστον να διατηρείται η θερμοκρασία του έστω και 1 βαθμό Κελσίου πάνω από το 0. Τις τελευταίες δεκαετίες, έχει ξεκινήσει και στην Ελλάδα προσπάθεια πρόγνωσης και καταπολέμησης του παγετού.
Σημείο παγετού.
Σημείο παγετού ή Σημείο πάχνης χαρακτηρίζεται το σημείο εκείνο της θερμοκρασίας του αέρα ενός τόπου, όπου οι υφιστάμενοι σ΄ αυτό υδρατμοί στερεοποιούνται, δηλαδή η θερμοκρασία του είναι κάτω από το 0 °C .
Λαογραφία.
Χαρακτηριστική είναι η ελληνική δημώδης παροιμία "κάμνουν ν΄ ανθίσουν τα δενδρά κι η πάχνη δεν τ΄ αφήνει" που λέγεται κυρίως σε απίθανα προβαλλόμενα εμπόδια εκτέλεσης πράξης.

</doc>
<doc id="50619" url="https://el.wikipedia.org/wiki?curid=50619" title="Παγετός">
Παγετός



</doc>
<doc id="50620" url="https://el.wikipedia.org/wiki?curid=50620" title="Σημείο παγετού">
Σημείο παγετού



</doc>
<doc id="50622" url="https://el.wikipedia.org/wiki?curid=50622" title="Θεολογίδου Ρένα">
Θεολογίδου Ρένα



</doc>
<doc id="50623" url="https://el.wikipedia.org/wiki?curid=50623" title="Μαφία (αποσαφήνιση)">
Μαφία (αποσαφήνιση)

Ο όρος μαφία μπορεί να αναφέρεται σε οποιαδήποτε εγκληματική οργάνωση, όπως:
Στην Ιταλία:
Σε άλλες χώρες:
Μπορεί επίσης να αναφέρεται στα ακόλουθα:

</doc>
<doc id="50626" url="https://el.wikipedia.org/wiki?curid=50626" title="Διεθνές Αεροδρόμιο Ηρακλείου «Νίκος Καζαντζάκης»">
Διεθνές Αεροδρόμιο Ηρακλείου «Νίκος Καζαντζάκης»



</doc>
<doc id="50631" url="https://el.wikipedia.org/wiki?curid=50631" title="ΕΣΗΕΑ">
ΕΣΗΕΑ



</doc>
<doc id="50634" url="https://el.wikipedia.org/wiki?curid=50634" title="56">
56

"Η τρέχουσα σελίδα αφορά το έτος 56 κατά το Γρηγοριανό ημερολόγιο "

</doc>
<doc id="50635" url="https://el.wikipedia.org/wiki?curid=50635" title="57">
57

"Η τρέχουσα σελίδα αφορά το έτος 57 κατά το Γρηγοριανό ημερολόγιο "

</doc>
<doc id="50636" url="https://el.wikipedia.org/wiki?curid=50636" title="58">
58

"Η τρέχουσα σελίδα αφορά το έτος 58 κατά το Γρηγοριανό ημερολόγιο "

</doc>
<doc id="50637" url="https://el.wikipedia.org/wiki?curid=50637" title="59">
59

"Η τρέχουσα σελίδα αφορά το έτος 59 κατά το Γρηγοριανό ημερολόγιο "

</doc>
<doc id="50638" url="https://el.wikipedia.org/wiki?curid=50638" title="60">
60

"Η τρέχουσα σελίδα αφορά το έτος 60 κατά το Γρηγοριανό ημερολόγιο "

</doc>
<doc id="50639" url="https://el.wikipedia.org/wiki?curid=50639" title="61">
61

"Η τρέχουσα σελίδα αφορά το έτος 61 κατά το Γρηγοριανό ημερολόγιο "

</doc>
<doc id="50640" url="https://el.wikipedia.org/wiki?curid=50640" title="62">
62

"Η τρέχουσα σελίδα αφορά το έτος 62 κατά το Γρηγοριανό ημερολόγιο "

</doc>
<doc id="50641" url="https://el.wikipedia.org/wiki?curid=50641" title="Κινέας">
Κινέας

Ο Κινέας ήταν αρχαίος Θεσσαλός ρήτορας, φιλόσοφος και πολιτικός, σύμβουλος του Βασιλέως Πύρρου της Ηπείρου, στην αυλή του οποίου διήλθε το μεγαλύτερο μέρος της ζωής του.
Ο Πλούταρχος στη ζωή του Πύρρου, αναφέρει, ότι αφου ο Κινέας παρά τις προσπάθειές του ν΄ αποτρέψει τον Πύρρο από την εκστρατεία του στην αρχαία Ιταλία, κατά των Ρωμαίων, τον ακολούθησε ως πολιτικός του σύμβουλος και πρέσβης στις διάφορες διπλωματικές αποστολές. Μετά την πρώτη νίκη του Πύρρου, ο Κινέας προσπάθησε να πείσει τον Βασιλέα του να προτείνει ειρήνη με τους Ρωμαίους, αλλά οι ενέργειες και των δύο αντιπροσωπειών που ηγούνταν ο Κινέας απέβησαν άκαρπες με την Ρώμη να αρνείται τους όρους του Πύρρου.
Δεν υπάρχουν ωστόσο ακριβείς πληροφορίες σχετικά με το τέλος του Κινέα, φαίνεται όμως πως πέθανε κατά την διάρκεια της εκστρατείας κατά της Σικελίας. Ο Κινέας διακρινόταν για την ρητορική δεινότητά του αλλά και την επαγωγικότητα τόσο του λόγου του όσο και κατά το συγγραφικό του έργο. Ήταν τόση η ευγλωττία του που ο ίδιος ο Πύρρος επαναλάμβανε για τον Κινέα πως είχε κατακτήσει περισσότερες πόλεις δια του λόγου του παρά ο ίδιος με τους πολέμους του. Αλλά και στο συγγραφικό έργο του "Θεσσαλικά" και στην επιτομή "Τακτικές του Αινείου" αποδείχθηκε ακριβής.&lt;br&gt; 
Χαρακτηριστική είναι και η ιστορική στιχομυθία που έχει διασωθεί μεταξύ του Πύρρου και του Κινέα.&lt;br&gt;
Ο Κινέας ρώτησε κάποια στιγμή τον Πύρρο: ΄

</doc>
<doc id="50642" url="https://el.wikipedia.org/wiki?curid=50642" title="Πόθι Εύβοιας">
Πόθι Εύβοιας

Το Πόθι ή Πόθιο είναι ημιορεινό χωριό στη νότιο Εύβοια και την Περιφερειακή Ενότητα Εύβοιας. 
Γεωγραφικά - Ιστορικά στοιχεία.
Το Πόθι βρίσκεται σε απόσταση 25 χιλιόμετρα βόρεια της Καρύστου και 118 νοτιοανατολικά της Χαλκίδας. Μαζί με το Γιαννίτσι και το Κάτω Γιαννίτσι αποτελούν την τοπική κοινότητα Γιαννιτσίου που υπάγεται στον Δήμο Καρύστου της Περιφερειακής Ενότητας Εύβοιας. Συνορεύει με τις περιφέρειες των χωριών Γιαννιτσίου, Αγίου Δημητρίου, Παραδεισίου και Εκάλης. Η έκταση του χωριού είναι περίπου 6 τετραγωνικά χιλιόμετρα. Το έδαφος είναι ορεινό, άγονο και επικλινές. Η περιοχή και το χωριό ονομάστηκε έτσι από τις βυζαντινές οικογένειες των Πόθων και, κατά τα πρώτα χρόνια, γραφόταν "Πόθοι".
Ιστορικές πηγές αναφέρουν ότι χτίστηκε κατά τους πρώτους χρόνους της Τουρκοκρατίας. Οι κάτοικοι δεν γνωρίζουν την ιστορία ή έστω τη δράση των κατοίκων, αλλά πιθανόν άνθρωποι του χωριού έλαβαν μέρος στον αγώνα της Ελληνικής Επαναστάσεως, καθώς και στην πολιορκία του Φρουρίου της Καρύστου. Το χωριό απελευθερώθηκε κατά το 1833, μαζί και όλη η περιοχή της Καρύστου. Η παράδοση του φρουρίου CASTELL ROSSO έγινε στις 11 Απριλίου 1833.
Ο πληθυσμός του χωριού, σύμφωνα με την απογραφή του 2011, ανέρχεται σε 71 κατοίκους, οι οποίοι ασχολούνται με τη γεωργία και την κτηνοτροφία. Το πολιτιστικό επίπεδο είναι καλό, ενώ τουρισμός δεν υφίσταται. Οι διοικητικές, δικαστικές και στρατιωτικές υπηρεσίες υπάγονται στην Κάρυστο, στη Χαλκίδα και στην Αθήνα.

</doc>
<doc id="50643" url="https://el.wikipedia.org/wiki?curid=50643" title="Πόθιον Εύβοιας">
Πόθιον Εύβοιας



</doc>
<doc id="50645" url="https://el.wikipedia.org/wiki?curid=50645" title="Γκέρμκνεντελ">
Γκέρμκνεντελ

Το γκέρμκνεντελ (γερμ. "Germknödel", τσέχ. "kynuté knedlíky") είναι γλυκό χαρακτηριστικό της βοημικής και βιενέζικης κουζίνας, το οποίο είναι αγαπητό και στη Βαυαρία.
Το γκέρμκνεντελ φτιάχνεται από αλεύρι, μαγιά, αβγά, βούτυρο και ζάχαρη, ενώ είναι γεμιστό με μαρμελάδα δαμάσκηνο ή άλλου τύπου. Σερβίρεται ζεστό, είτε με λιωμένο βούτυρο, παπαρουνόσπορο και ζάχαρη άχνη, είτε με σως βανίλιας, παπαρουνόσπορο και ζάχαρη άχνη.

</doc>
<doc id="50650" url="https://el.wikipedia.org/wiki?curid=50650" title="Τιμολέων Αμπελάς">
Τιμολέων Αμπελάς

Ο Τιμολέων Αμπελάς (Πάτρα 1850 – Αθήνα 1929) ήταν Έλληνας δικαστικός, ποιητής και πεζογράφος. Ανήκε στο ρεύμα των καθαρολόγων της αθηναϊκής σχολής που πίστευαν πως με την ανάσταση της αρχαίας ελληνικής γλώσσας θα αναστηνόταν στη κοιτίδα του και το αρχαίο δράμα. 
Βιογραφία.
Γεννήθηκε στην Πάτρα αλλά έζησε πιο πολύ στην Σύρο, μετά στην Αθήνα όπου και σπούδασε νομικά και στη συνέχεια επανήλθε στη Σύρο. Το 1874 διορίστηκε πρωτοδίκης και αποχώρησε τελικά από το δικαστικό κλάδο ως εφέτης. Υπήρξε ένας από τους ιδρυτές του Φιλολογικού Συλλόγου της Αθήνας Παρνασσός. Ξεκίνησε γράφοντας θεατρικά έργα όταν ήταν στη Σύρο όντας γέννημα της θεατρικής παράδοσης της νήσου που από την εποχή του Θεόδωρου Αλκαίου(1828-1831) είχε μεγάλη θεατρική κίνηση. Τον καιρό που παρακολουθούσε τα εγκύκλια μαθήματα του στη Σύρο έγραψε την πεντάπρακτη τραγωδία του, "Μάρτυρες του Αρκαδίου". Για την συγγραφή βασίστηκε σε σημειώσεις που κράτησε από αυτόπτες μάρτυρες και πρόσφυγες από την Κρήτη που είχαν καταφύγει στη Σύρο. Το έργο πρωτοπαίχτηκε τρεις μήνες μετά στις 3 Ιανουαρίου 1867 προς τιμήν της βασίλισσας Όλγας, από το θίασο Αλεξιάδη, στον οποίο συμμετείχε και ο Π. Καννελίδης, μετέπειτα διευθυντής των "Καιρών".

</doc>
<doc id="50651" url="https://el.wikipedia.org/wiki?curid=50651" title="Γκερμκνοντελ">
Γκερμκνοντελ



</doc>
<doc id="50652" url="https://el.wikipedia.org/wiki?curid=50652" title="Πάνος Παπαρρηγόπουλος">
Πάνος Παπαρρηγόπουλος

Ο Πάνος Παπαρρηγόπουλος (1913 - 4 Δεκεμβρίου 1985) ήταν Έλληνας ποιητής και πεζογράφος. Γεννήθηκε στα Φίλια Καλαβρύτων το 1913 και πέθανε στον Πειραιά το 1985.
Σπούδασε νομικά και μετά κατατάχθηκε στην αστυνομία όπου έφτασε μέχρι το βαθμό του Αστυνομικού διευθυντή. Συνεργάστηκε με πολλά περιοδικά και εφημερίδες.
Συγγραφικό έργο.
Ποιητικές Συλλογές.
κ.α.
Λογοτεχνία.
κ.α.

</doc>
<doc id="50653" url="https://el.wikipedia.org/wiki?curid=50653" title="Ζαργκόν">
Ζαργκόν

Η ζαργκόν (γαλλ. "jargon") είναι γλώσσα με ειδική ορολογία και λεξιλόγιο που σχετίζεται με κάποια συγκεκριμένη επιστημονική δραστηριότητα, επάγγελμα ή άλλη ομάδα. Αναπτύσσεται ως τεχνική γλώσσα για λόγους πιο γρήγορης και εύκολης επικοινωνίας, για να εκφράσει έννοιες που χρησιμοποιούνται συχνά μεταξύ των μελών της ομάδας, και παράλληλα ενδυναμώνει την αίσθηση του ανήκειν στην ομάδα. 
Κύρια χαρακτηριστικά της ζαργκόν είναι το εξειδικευμένο στον τομέα της λεξιλόγιο, ιδιωματισμοί και συντομογραφίες. Στο συντακτικό της παρατηρείται η χρήση της προστακτικής, εκτεταμένη χρήση παθητικής φωνής και αντικατάσταση σε νομικά κείμενα των αντωνυμιών με φράσεις ουσιαστικών. Στον προφορικό λόγο γίνεται χρήση προσωδίας και χειρονομιών ενώ στον γραπτό εμφανίζονται διάφορες τυπογραφικές συμβάσεις. 

</doc>
<doc id="50654" url="https://el.wikipedia.org/wiki?curid=50654" title="Jargon">
Jargon



</doc>
<doc id="50660" url="https://el.wikipedia.org/wiki?curid=50660" title="Κατάλογος Μητροπολιτών Γερμανίας">
Κατάλογος Μητροπολιτών Γερμανίας



</doc>
<doc id="50661" url="https://el.wikipedia.org/wiki?curid=50661" title="Μητροπολίτης Γερμανίας Ειρηναίος">
Μητροπολίτης Γερμανίας Ειρηναίος



</doc>
<doc id="50663" url="https://el.wikipedia.org/wiki?curid=50663" title="Τάσος Μπαντής">
Τάσος Μπαντής

Ο Τάσος Μπαντής (1950 – 7 Ιανουαρίου 2007) ήταν Έλληνας ηθοποιός. Υπήρξε ιδρυτής και εμψυχωτής του Θεατρικού Οργανισμού Μορφές στο θέατρο Εμπρός, όπου σκηνοθέτησε και μετέφρασε τα περισσότερα από τα έργα που παρουσιάστηκαν εκεί καθώς και παραστάσεις με έργα του νεώτερου και κλασσικού ελληνικού και ξένου δραματολογίου, που έγιναν πολύ μεγάλες επιτυχίες, ενώ εργάσθηκε ως ηθοποιός αρχικά στο Κρατικό Θέατρο Βορείου Ελλάδος και στη συνέχεια έπαιξε στην Αθήνα.
Έπαιξε στην κινηματογραφική ταινία Πολίτικη κουζίνα" του Τάσου Μπουλμέτη, όπου και υποδύθηκε το ρόλο του παππού του πρωταγωνιστή, ενώ είχε τιμηθεί με το Βραβείο Θεάτρου της Ένωσης Ελλήνων Θεατρικών και Μουσικών Κριτικών. Εργάστηκε στην ΕΡΤ όπου υπήρξε συνεργάτης του Μάνου Χατζιδάκι στο Τρίτο Πρόγραμμα. Τελευταίες του παραστάσεις ήταν τα έργα "Addio del Passato" της Λεία Βιτάλη και "Ένας αριθμός" της Κάριλ Τσέρτσιλ σε συνεργασία με την εταιρεία θεάτρου "Ηθικόν Ακμαιότατον".
Πέθανε από καρκίνο σε ηλικία 57 ετών, στις 7 Ιανουαρίου 2007.
Θεατρικές παραστάσεις.
Λίστα θεατρικών παραστάσεων στις οποίες ο Τ. Μπαντής συμμετείχε ως ηθοποιός.
Κατάλογος θεατρικών παραστάσεων που σκηνοθέτησε ο Τ. Μπαντής

</doc>
<doc id="50664" url="https://el.wikipedia.org/wiki?curid=50664" title="Μητροπολίτης Ειρηναίος Γαλανάκης">
Μητροπολίτης Ειρηναίος Γαλανάκης

Ο Ειρηναίος (κατά κόσμον Μιχαήλ Γαλανάκης, γεννημένος στις 11 Ιανουαρίου 1911 στα Χανιά) ήταν Ορθόδοξος κληρικός, Μητροπολίτης Κισάμου και Σελίνου και Μητροπολίτης Γερμανίας.
Η ζωή του.
Γεννήθηκε το 1911 στο Νεροχώρι Αποκορώνου Χανίων. Σπούδασε στο Ιεροδιδασκαλείο Κρήτης και στην Θεολογική Σχολή Αθηνών του Εθνικού και Καποδιστριακού Πανεπιστημίου, από την οποία αποφοίτησε το 1937. Πραγματοποίησε μεταπτυχιακές σπουδές στη Θεολογία και την Κοινωνιολογία στη Γαλλία, στα Πανεπιστήμια της Λιλ και του Παρισιού. 
Εργάστηκε ως Καθηγητής Θεολογίας σε σχολεία του Νομού Χανίων την περίοδο 1938 - 1945. Εκάρη Μοναχός στην Ιερά Πατριαρχική και Σταυροπηγιακή Μονή Αγίας Τριάδος Τζαγκαρόλων υπό του Επισκοπου Κυδωνίας και Αποκορώνου Αγαθαγγέλου. Το 1946 χειροτονήθηκε Διάκονος και κατόπιν Πρεσβύτερος υπό του Επισκοπου Κυδωνίας και Αποκορώνου Αγαθαγγέλου και του δόθηκε το οφίκιο του Αρχιμανδρίτου. Χρημάτισε Υποδιευθυντής της Εκκλησιαστικής Σχολής Κρήτης και επίσης προσέφερε τις υπηρεσίες του ως εφημέριος και Ιεροκήρυκας της Μητροπόλεως Κυδωνίας και Αποκορώνου. Το Δεκέμβριο του 1957 η Ιερά Επαρχιακή Σύνοδος της Εκκλησίας Κρήτης τον εξέλεξε δια κλήρου επίσκοπο της Ιεράς Επισκοπής Κισάμου και Σελίνου και χειροτονήθηκε στις 22 Δεκεμβρίου 1957. Στις 25 Σεπτεμβρίου 1962 με την ανύψωση των Επισκοπών της Εκκλησίας Κρήτης σε Μητροπόλεις προήχθη σε Μητροπολίτη. Χρημάτισε δύο φορές Τοποτηρητής της Ιεράς Μητροπόλεως Κυδωνίας και Αποκορώνου.
Στις 16 Δεκεμβρίου 1971 εξελέγη από την Αγία και Ιερά Σύνοδο του Οικουμενικού Πατριαρχείου, Μητροπολίτης της Ιεράς Μητροπόλεως Γερμανίας. Επί αρχιερατείας του αναγνωρίσθηκε η Ορθόδοξη Μητρόπολη Γερμανίας ως τρίτη επίσημη εκκλησία στη χώρα, οικοδομήθηκε ο Ιερός Μητροπολιτικός Ναός της Αγίας Τριάδος και το Μητροπολιτικό μέγαρο στη Βόννη, αλλά και πολλοί άλλοι Ιεροί Ναοί σε άλλα μεγάλα κέντρα της Γερμανίας. Συνήθιζε να ομιλεί κάθε Σάββατο από το γερμανικό ραδιόφωνο στους εκεί Έλληνες και άρχισε να εκδίδει το μηνιαίο περιοδικό μέ τίτλο "«Ορθόδοξος Μετανάστης»". Παραιτήθηκε το έτος 1980. Στις 26 Ιανουαρίου 1981 ο Μητροπολίτης Ειρηναίος τη φροντίδι και επιμονή Κλήρου και Λαού των Επαρχιών Κισάμου και Σελίνου επανήλθε εκ νέου στη Μητρόπολη Κισάμου και Σελίνου. Στις 24 Αυγούστου 2005 υπέβαλε την παραίτησή του για λόγους υγείας στην Ιερά Επαρχιακή Σύνοδο της Εκκλησίας Κρήτης η οποία και έγινε αποδεκτή.
Επί αρχιερατείας του οραματίστηκε και ίδρυσε την Ορθόδοξο Ακαδημία Κρήτης. Επί των ημερών του, με τη συνεργασία και άλλων κοινωνικών παραγόντων δημιουργήθηκε η μεγάλη ναυτιλιακή εταιρεία ΑΝΕΚ (Ανώνυμη Ναυτιλιακή Εταιρεία Κρήτης), η ΕΤΑΝΑΠ (Εταιρεία Αναπτύξεως Αποκορώνου), η Εταιρεία Αναπτύξεως Σελίνου, η ΑΝΕΝ (Ανώνυμη Ναυτιλιακή Εταιρεία Νότου). Ήταν ισόβιος Πρόεδρος του «Εθνικού Ιδρύματος Ερευνών και Μελετών Ελευθέριος Βενιζέλος» και είχε τιμηθεί με το ανώτατο παράσημο της Ομοσπονδιακής Δημοκρατίας της Γερμανίας.
Σε ειδική τελετή τον Αύγουστο του 2007 το κτίριο του Εθνικού Ιδρύματος Ερευνών και Μελετών Ελευθέριος Βενιζέλος ονομάστηκε «Μέγαρο Μητροπολίτης Ειρηναίος Γαλανάκης» προς τιμήν του ανθρώπου που οραματίστηκε τη δημιουργία του Ιδρύματος.
Το έτος 2008 ιδρύθηκε Σωματείο με την επωνυμία «Ένωση προβολής του έργου του από Κισάμου και Σελίνου Μητροπολίτη Ειρηναίου». Τον Οκτώβριο του 2009 στις κτιριακές εγκαταστάσεις της Ιεράς Μητροπόλεως Κισάμου και Σελίνου στεγάζεται το μουσείο «Ειρηναίος Γαλανάκης», τα εγκαίνια του οποίου τέλεσε ο Οικουμενικός Πατριάρχης κ. Βαρθολομαίος στις 6 Οκτωβρίου 2009.
Απεβίωσε την Μεγάλη Τρίτη 30 Απριλίου 2013 σε ηλικία 102 ετών, και ετάφη στον αύλειο χώρο του Ιερού Μητροπολιτικού Ναού Ευαγγελισμού της Θεοτόκου Καστελλίου.
Τιμές μετά θάνατον.
Το Διοικητικό συμβούλιο του Αννουσάκειου Κέντρου Αποθεραπείας Αποκατάστασης 'Ο Άγιος Σπυρίδων' αποφάσισε ομόφωνα να στήσει την προτομή του μακαριστού Μητροπολίτου στον προαύλειο χώρο του Ιδρύματος, τα αποκαλυπτήρια πραγματοποιήθηκαν στις 12 Αυγούστου 2013 παρουσία της Α.Θ.Μ. του Πάπα και Πατριάρχη Αλεξανδρείας και Πάσης Αφρικής Θεοδωρου Β.
Το Κοινωφελές Ίδρυμα Αγία Σοφία, ο Σύλλογος Καταγομένων από την πρώην Κοινότητα Παϊδοχωρίου «Η Παναγία», ο Πολιτιστικός Σύλλογος Παϊδοχωρίου, Νεροχωρίου και Αγίων Πάντων, η Ομοσπονδία Σωματείων Αποκορώνου Αττικής και ο Δήμος Αποκορώνου αποφάσισαν να στήσουν την προτομή του μακαριστού Μητροπολίτου στην πλατεία του χωριού Νεροχωρίου Αποκορώνου απ' όπου και κατάγονταν. Τα αποκαλυπτήρια πραγματοποιήθηκαν στις 23 Αυγούστου 2014.
Στις 15 Δεκεμβρίου 2015, η Ορθόδοξος Ακαδημία Κρήτης (ΟΑΚ) διοργάνωσε Πνευματικό Μνημόσυνο σεβασμού, μνήμης και τιμής προς τον αοίδιμο Μητροπολίτη Ειρηναίο, με θέμα: «ΠΟΛΙΤΙΚΗ και ΘΡΗΣΚΕΙΑ».
Στην 1 Απριλίου 2016 η Ορθόδοξος Ακαδημία Κρήτης και η Εταιρεία Εκκλησιαστικού και Κανονικού Δικαίου διοργάνωσε Συνέδριο με θέμα: «Σχέσεις Εκκλησίας και Πολιτείας στην ελληνική επικράτεια» εις ένδειξη σεβασμού, μνήμης και τιμής προς τον Μακαριστό Μητροπολίτη Ειρηναίο. Τον Αύγουστο του 2017 το Β’ Παγκόσμιο Συνέδριο Αποκορωνιωτών αφιερώθηκε στη μνήμη του Μακαριστού Μητροπολίτου Ειρηναίου.
Στις 22 Δεκεμβρίου 2015 η Οργανωτική Επιτροπή του «1ου Μαραθώνιου Κρήτης 2016» αποφάσισε ομόφωνα όπως ο αγώνας αφιερωθεί στη μνήμη του Μακαριστού Μητροπολίτου Ειρηναίου.
Ο βίος η διδασκαλία και το πολυπλευρο έργο του του αειμνηστου έμπνευσαν τους Γιώργο Κουκουράκη και Θοδωρή Παπαδουλάκη στο να δημιουργησουν την ταινία - ντοκιμαντέρ με τίτλο «Ειρηναίος Γαλανάκης, ένας ειρηνικός επαναστάτης» το οποίο έκανε πρεμιέρα στις 19 Απριλίου 2017.
Το Δημοτικό Συμβουλιο Κισάμου ομόφωνα απόφασισε όπως τοποθετήσει στην πλατεία του Δημαρχείου Κισάμου το αγαλμα του μακαριστού Μητροπολίτου Ειρηναίου Γαλανάκη καθότι «αποτελεί ζωντανό σύμβολο για τον τόπο».
Έργα.
Επί της Αρχιερατείας του και μετά από ενέργειες του, ιδρύθηκαν και οικοδομήθηκαν:
Βιβλία.
Συνέγραψε τα εξής βιβλία:

</doc>
<doc id="50665" url="https://el.wikipedia.org/wiki?curid=50665" title="63">
63

"Η τρέχουσα σελίδα αφορά το έτος 63 κατά το Γρηγοριανό ημερολόγιο "

</doc>
<doc id="50666" url="https://el.wikipedia.org/wiki?curid=50666" title="64">
64

"Η τρέχουσα σελίδα αφορά το έτος 64 κατά το Γρηγοριανό ημερολόγιο "

</doc>
<doc id="50667" url="https://el.wikipedia.org/wiki?curid=50667" title="65">
65

"Η τρέχουσα σελίδα αφορά το έτος 65 κατά το Γρηγοριανό ημερολόγιο "

</doc>
<doc id="50668" url="https://el.wikipedia.org/wiki?curid=50668" title="66">
66

"Η τρέχουσα σελίδα αφορά το έτος 66 κατά το Γρηγοριανό ημερολόγιο "

</doc>
<doc id="50671" url="https://el.wikipedia.org/wiki?curid=50671" title="Nosferatu, eine Symphonie des Grauens">
Nosferatu, eine Symphonie des Grauens



</doc>
<doc id="50672" url="https://el.wikipedia.org/wiki?curid=50672" title="Νικόλαος Κάλας">
Νικόλαος Κάλας

Ο Νικόλαος Κάλας ή Νικήτας Ράντος (πραγματικό όνομα: Νικόλαος Καλαμάρης, 27 Μαΐου 1907 - 31 Δεκεμβρίου 1988) ήταν Έλληνας ποιητής. Χρησιμοποιούσε επίσης τα ψευδώνυμα Μ. Σπιέρος και N.Calas στα θεωρητικά και κριτικά του κείμενα. Είναι ένας από τους πρώτους ποιητές που χρησιμοποίησαν ελεύθερο στίχο στην δεκαετία του ’30. 
Βιογραφία.
Γεννήθηκε στη Λωζάνη της Ελβετίας το 1907 και ήταν γιος του Ιωάννη Καλαμάρη , εισοδηματία, και της Ρόζας Καρατζά. Από την πλευρά της μητέρας του καταγόταν από την παλιά φαναριώτικη οικογένεια Καρατζά ενώ ήταν απευθείας απόγονος του Γεώργιου Κουντουριώτη και του Μάρκου Μπότσαρη. Εγκαταστάθηκε μαζί με την οικογένειά του στην Αθήνα σε νεαρή ηλικία και σπούδασε στην Νομική σχολή του Πανεπιστημίου Αθηνών. Την περίοδο αυτή, δηλαδή μεταξύ 1924 με 1927 υπήρξε μέλος της Φοιτητικής Συντροφιάς. Το 1933 εξέδωσε ως "Νικήτας Ράντος" την πρώτη του συλλογή, "Ποιήματα", και το 1934 αναχώρησε για το Παρίσι, όπου εντάχθηκε στην υπερρεαλιστική ομάδα. Στα προλεγόμενα ενός τρίτου μανιφέστου του υπερρεαλισμού, ο Αντρέ Μπρετόν τον κατέταξε στα «πιο φωτεινά και τα πιο τολμηρά» μυαλά της εποχής. Μέχρι το 1937 ζούσε ταξιδεύοντας ανάμεσα στην Αθήνα και το Παρίσι, όπου τελικά εγκαταστάθηκε μέχρι το 1939, όταν έφυγε για την Λισαβόνα, όπου έμεινε για έναν χρόνο, και μετά μετέβη στην Νέα Υόρκη. Στην δεκαετία του ’60 και του ’70 ταξίδεψε στην Ελλάδα και παρέμεινε για μικρό χρονικό διάστημα, αλλά τελικά επέστρεψε στις Η.Π.Α., όπου έμεινε μέχρι τον θάνατό του το 1988. 
Εκτός από το ποιητικό του έργο μετέφρασε Τ. Σ. Έλιοτ και Λουί Αραγκόν και συνεργάστηκε με ελληνικά και διεθνή περιοδικά όπου δημοσίευε θεωρητικά κείμενα και δοκίμια. Το 1977 τιμήθηκε με το Κρατικό βραβείο ποίησης για την συλλογή του "Οδός Νικήτα Ράντου", που είχε δημοσιεύσει με το ψευδώνυμο Νικόλαος Κάλας. Υπήρξε πολιτικοποιημένος καλλιτέχνης, που ασπάστηκε τον τροτσκισμό, χωρίς δογματισμούς. 
Κριτική.
Υπήρξε ο πρώτος της γενιάς του που αναγνώρισε τη σημασία της ποίησης του Καβάφη ενώ έχει χαρακτηριστεί ως μια μοναχική φωνή πρωτοπορίας Μαρξιστών συνοδοιπόρων και των φίλων του αστών λογοτεχνών καθώς και ως αμφισβητίας. Γενικότερα ο Κάλας διαφοροποιήθηκε από την γενιά του ’30, άσχετα με το αν συγκαταλέγεται σε αυτή, αμφισβητώντας την ελληνικότητα που εισήγαγε η γενιά αυτή.

</doc>
<doc id="50674" url="https://el.wikipedia.org/wiki?curid=50674" title="Πατριάρχης Αθανάσιος Γ΄">
Πατριάρχης Αθανάσιος Γ΄

Ο Αθανάσιος Γ΄ (κατά κόσμον "Αλέξιος Πατελάρος") διετέλεσε Πατριάρχης Κωνσταντινουπόλεως για μικρά χρονικά διαστήματα, το 1634 και το 1652.
Βιογραφία.
Γεννήθηκε στο χωριό Αξός Μυλοποτάμου του Ρεθύμνου μεταξύ των ετών 1580 και 1597. Σπούδασε Αρχαία Ελληνική Φιλολογία, Φιλοσοφία και Θεολογία. Ομιλούσε ελληνικά και λατινικά και διακρινόταν για τη γενικότερη μόρφωσή του, το κήρυγμά του και την ποίηση που έγραφε. Μελετούσε την Αγία Γραφή, και μάλιστα μετέφρασε μέρος της στα νέα ελληνικά. Στη Μονή Ιβήρων σώζεται σήμερα και μετάφραση του Ψαλτηρίου που έκανε ο ίδιος.
Ο πατέρας του Γεώργιος ήταν επιστήμονας και εκδότης, ενώ ο μεγαλύτερος του αδελφός Ευστάθιος ήταν φυσικός. Έζησε κατά την Ενετοκρατία, για διάστημα 26 χρόνων στη Μονή Αρκαδίου, όπου έλαβε την εκπαίδευση του.
Εκάρη μοναχός στο Σιναϊτικό Μετόχι του Χάνδακα. Κατόπιν μετέβη στο Άγιο Όρος, όπου εγκαταστάθηκε σε κελί που έκτισε ο ίδιος στην περιοχή της Μονής Παντοκράτορος. Χειροτονήθηκε διάκονος, ιερέας και επίσκοπος στη Θεσσαλονίκη. Το 1631 εξελέγη Μητροπολίτης Θεσσαλονίκης.
Το Μάρτιο του 1634 εξελέγη Πατριάρχης Κωνσταντινουπόλεως με τη βοήθεια του Σουλτάνου, αλλά και λατινοφρόνων και Ιησουητών. Η διάρκεια της πρώτης του Πατριαρχίας δεν είναι γνωστή. Εκθρονίστηκε πάντως συντομότατα (ίσως και εντός έτους) και επέστρεψε στο Άγιο Όρος. Διέμεινε στο αρχαίο μονύδριο του Ξύστρου, το οποίο βρισκόταν κοντά στις Καρυές, το οποίο και μεγάλωσε με προσωπική εργασία. Είναι η σημερινή Σκήτη του Αγίου Ανδρέα, της οποίας θεωρείται κτήτωρ. Από εκεί επεδίωξε τη βοήθεια του Πάπα, για να επανέλθει στο Θρόνο του. Το 1635 βρέθηκε στη Βενετία, από όπου κατηγορούσε τον Πατριάρχη Κύριλλο Λούκαρι ως αιρετικό, αλλά και τον Πάπα που δεν τον βοηθούσε.
Το 1639 ο Πατριάρχης Παρθένιος Α΄ του παραχώρησε τη Μητρόπολη Θεσσαλονίκης και τη Μονή Βλατάδων. Το 1643 ο Αθανάσιος μετέβη στη Μολδαβία και στη Βλαχία, όπου κέρδισε τη συμπαράσταση του τοπικού ηγεμόνα και αναρριχήθηκε εκ νέου στον Πατριαρχικό Θρόνο το 1652 για δεκαπέντε ημέρες. Αν και αναφέρεται ότι τάχθηκε υπέρ της ένωσης με τη Ρωμαιοκαθολική Εκκλησία, εντούτοις την ημέρα της εκθρόνισής του έβγαλε κήρυγμα με βάση το χωρίο "«»" και αντέκρουσε τα επιχειρήματα που συνιστούν το παπικό πρωτείο. Το κήρυγμά του αυτό προκάλεσε τη μήνι των λατινοφρόνων, με προεξάρχοντα τον Αθανάσιο τον Κύπριο, ο οποίος το 1655 κυκλοφόρησε πραγματεία με τον τίτλο "«»".
Μετά τη νέα έκπτωσή του από το Θρόνο, ο Αθανάσιος μετέβη στη Ρωσία και αργότερα στο Ιάσιο της Ρουμανίας. Στη Ρωσία άσκησε σημαντικό ιεραποστολικό έργο και αντιλατινική δράση, πράγμα που δικαιολογεί και την ιδιαίτερη τιμή των Ρώσων στο πρόσωπό του. Απεβίωσε στις 5 Απριλίου 1654 στη Μονή Μεταμορφώσεως του Σωτήρος του Λούμπνι, στο Χάρκοβο της Ουκρανίας, όπου ενταφιάστηκε καθήμενος, κατά το τυπικό της Ανατολικής Εκκλησίας. Ο τάφος του υπήρξε πηγή αγιάσματος και ιαμάτων.
Η Ρωσική Εκκλησία αναγνώρισε την αγιότητά του το 1662, οπότε έγινε ανακομιδή των λειψάνων του. Η Μονή του Λούμπνι μετατράπηκε σε φυλακή το 1917 και σε στρατόπεδο το 1937. Το σκήνωμα του Αθανασίου Πατελάρου διασώθηκε στην αποθήκη ενός μουσείου. Το 1990 αποδόθηκε και πάλι στη Ρωσική Εκκλησία και διατηρείται στο Χάρκοβο της Ουκρανίας. Τμήμα του ιερού Λειψάνου του μετακομίστηκε στη γενέτειρά του στις 21 Αυγούστου 1993 και έκτοτε καθιερώθηκε εορτή της Μετακομιδής των Λειψάνων του, που εορτάζεται στην Αξό Μυλοποτάμου. Η Ορθόδοξη Εκκλησία τιμά τη μνήμη του στις 18 Ιανουαρίου και στις 2 Μαΐου.
Ιστορία της τιμητικής του.
Στις 1 Φεβρουαρίου 1662, υπάρχει μαρτυρία του μητροπολίτη Γάζας Παΐσιου Λιγαρίδη όταν επισκέφθηκε τη Μονή στο Λούμπνι, ο οποίος είχε ως όραμα τον Αθανάσιο στον ύπνο του, τα άφθαρτα κειμήλια του αγίου μεταφράστηκαν κατά την ημερομηνία αυτή. In 1672, ο Τσάρος ζήτησε από τον ποδυάχυ Μ. Σαβίν να διερευνήσει τα θαύματα από τα κειμήλια του αγίου. Κατά τον 18ο αιώνα, χειρόγραφα της αγιογραφίας του και των κανόνων του προστατεύτηκαν στη μονή του Λούμπνι.
Το 1818, ο Μεθόδιος (Πισνιατσέβσκι), αρχιεπίσκοπος Πολτάβας, έκανε αίτηση στην Ιερά Σύνοδο για την αγιοποίηση του Αθανασίου, αλλά η αίτηση του απορρίφθηκε. Όμως η τιμητική του αγίου και τα καταγεγραμμένα θαύματα συνεχίστηκαν. Κατά τη δεκαετία του 1860, ο εκκλησιαστικός ιστορικός Αντρέι Νικολάγιεβιτς Μουράβιοβ δημιούργησε μια νέα αγιογραφία του Αθανασίου με παραδείγματα από θαύματα του.
Η ιστορία της αγιοποίησης του Αθανασίου είναι ασαφής, αλλά η επίσημη αναγνώριση του ξεκίνησε από τη Ρωσική Εκκλησία στα τέλη του 19ου αιώνα, αν και ο Ευγένιος Γκολουμπίνσκι μέσω των έργων του απέδειξε πως η αναγνώριση του πραγματοποιήθηκε μεταξύ 1672 και 1676 υπό του Ιωσήφ (Νελιούμποβιτς-Τουκάλσκυ), μητροπολίτη Κιέβου (του Οικουμενικού Πατριαρχείου Κωνσταντινούπολης).
Το 1922, ο καθεδρικός ναός της Μεταμόρφωσης, συμπεριλαμβανομένου και του ασημένιου θρόνου του αγίου, λεηλατήθηκε από τους Μπολσεβίκους. Τα απομεινάρια μεταφέρθηκαν στο Χάρκοβο τη δεκαετία του 1930. Εν τέλει προστατεύτηκαν στον Καθεδρικό Ναό Ευαγγελισμού της πόλης το 1947.

</doc>
<doc id="50675" url="https://el.wikipedia.org/wiki?curid=50675" title="Αθανάσιος Γ΄ Πατελλάρος">
Αθανάσιος Γ΄ Πατελλάρος



</doc>
<doc id="50676" url="https://el.wikipedia.org/wiki?curid=50676" title="Εκκλησιαστικοί Πατέρες">
Εκκλησιαστικοί Πατέρες

Εκκλησιαστικοί Πατέρες ή Πατέρες της Εκκλησίας ονομάζονται οι εκκλησιαστικοί θεολόγοι και συγγραφείς (ευαγγελιστές)κυρίως κατά τους πρώτους πέντε αιώνες του Χριστιανισμού, οι οποίοι άσκησαν μεγάλη επιρροή. Δεν ανακηρύχτηκαν όλοι οι Πατέρες άγιοι. Σε αυτούς δεν περιλαμβάνονται συνήθως οι συγγραφείς της Καινής Διαθήκης, αν και στην πρώτη Χριστιανική εκκλησία κάποια από τα έργα των Εκκλησιαστικών Πατέρων θεωρούνταν ότι αποτελούσαν μέρος του Βιβλικού κανόνα.
Με κριτήριο τη γλώσσα τους, οι Εκκλησιαστικοί Πατέρες διαχωρίζονται σε

</doc>
<doc id="50677" url="https://el.wikipedia.org/wiki?curid=50677" title="Τύμπιγκεν">
Τύμπιγκεν



</doc>
<doc id="50682" url="https://el.wikipedia.org/wiki?curid=50682" title="Τύμπινγκεν">
Τύμπινγκεν

Το Τύμπινγκεν (γερμ.: "Tübingen", παλιά ελληνική ονομασία ονομασία: Τυβίγγη) είναι πόλη που βρίσκεται στη νοτιοδυτική Γερμανία, στο κρατίδιο της Βάδης-Βυρτεμβέργης, περίπου 40 χλμ. νότια της Στουτγκάρδης με πληθυσμό 90.546 (στοιχεία 30/09/2019). 
Το Τύμπινγκεν είναι πόλη με έντονο ακαδημαϊκό χαρακτήρα λόγω του πανεπιστημίου του, που με έτος ίδρυσης το 1477 είναι ένα από τα παλαιότερα της Γερμανίας και της Ευρώπης γενικότερα. Εκεί σπουδάζουν περί τους 27.000 φοιτητές, αριθμός που καθιστά το πανεπιστήμιο κινητήρια δύναμη για την πόλη. Το 2014 περίπου το 1/3 των κατοίκων της πόλης ήταν σπουδαστές.
Η σύγχρονη πόλη είναι χτισμένη γύρω από το ιστορικό κέντρο (παλιά πόλη, γερμ. Altstadt), το οποίο αποτελεί και σήμερα το εμπορικό κέντρο της. Την πόλη διασχίζει ο ποταμός Νέκαρ (γερμ. Neckar). Μεγάλα τμήματα της πόλης είναι κτισμένα σε λόφους με το Σλόσμπεργκ (Schlossberg) και το Έστερμπεργκ (Österberg) στο κέντρο της πόλης και το Σκάρενμπεργκ και το Χέρλεσμπεργκ στις παρυφές της εσωτερικής πόλης.
Η Δέσποινα Βανδή έχει γεννηθεί στο Τύμπινγκεν (22/7/1969).

</doc>
<doc id="50683" url="https://el.wikipedia.org/wiki?curid=50683" title="Τίμπινγκεν">
Τίμπινγκεν



</doc>
<doc id="50684" url="https://el.wikipedia.org/wiki?curid=50684" title="Τύμπιγγεν">
Τύμπιγγεν



</doc>
<doc id="50685" url="https://el.wikipedia.org/wiki?curid=50685" title="Τίμπιγγεν">
Τίμπιγγεν



</doc>
<doc id="50688" url="https://el.wikipedia.org/wiki?curid=50688" title="Χριστιανός">
Χριστιανός



</doc>
<doc id="50689" url="https://el.wikipedia.org/wiki?curid=50689" title="Σάντα Λουσία">
Σάντα Λουσία



</doc>
<doc id="50698" url="https://el.wikipedia.org/wiki?curid=50698" title="Νικόλαος Καλαμάρης">
Νικόλαος Καλαμάρης



</doc>
<doc id="50699" url="https://el.wikipedia.org/wiki?curid=50699" title="Μ. Σπιέρος">
Μ. Σπιέρος



</doc>
<doc id="50700" url="https://el.wikipedia.org/wiki?curid=50700" title="N. Calas">
N. Calas



</doc>
<doc id="50705" url="https://el.wikipedia.org/wiki?curid=50705" title="ΤΔΒΚ">
ΤΔΒΚ



</doc>
<doc id="50710" url="https://el.wikipedia.org/wiki?curid=50710" title="Θάνατοι το 2007">
Θάνατοι το 2007

Παρακάτω παρατίθεται ένας κατάλογος με τους θανάτους σημαντικών προσώπων στον κόσμο, το έτος 2007.
Απρίλιος.
ισχυριζόταν ότι ήταν το γηραιότερο πρόσωπο στον κόσμο (119)
πρωτοπόρος κομμουνιστής (86)
Αύγουστος.
Γαλλίας την περίοδο 1976-1981

</doc>
<doc id="50716" url="https://el.wikipedia.org/wiki?curid=50716" title="Σάλκε 04">
Σάλκε 04



</doc>
<doc id="50717" url="https://el.wikipedia.org/wiki?curid=50717" title="Παγκόσμιo Πρωτάθλημα Νέων Χόκεϊ επί Πάγου">
Παγκόσμιo Πρωτάθλημα Νέων Χόκεϊ επί Πάγου



</doc>
<doc id="50721" url="https://el.wikipedia.org/wiki?curid=50721" title="Μομοφούκου Άντο">
Μομοφούκου Άντο

Ο Μομοφούκου Άντο ("安藤百福", 5 Μαρτίου 1910 - 5 Ιανουαρίου 2007) ήταν επιχειρηματίας από την Ταϊβάν. Υπήρξε ιδρυτής και Πρόεδρος της εταιρείας "Nissin Food Products Co., Ltd" και εφευρέτης του πρώτου στον κόσμο στιγμιαίου φιδέ και του φιδέ σε φλιτζάνια, γνωστού ως ράμεν.
Βιογραφία.
Γεννήθηκε στις 5 Μαρτίου 1910 στο Τσιαγί. Σε ηλικία 23 ετών εγκαταστάθηκε στην Οσάκα της Ιαπωνίας. Ίδρυσε τη Nissin στην Ικέντα, το 1948. Αρχικά ήταν μία μικρή εταιρεία, η οποία παρήγαγε αλάτι. Στις 25 Αυγούστου 1958 και έπειτα από πολύμηνες δοκιμές και πειραματισμούς, ο Άντο τελειοποίησε τη μέθοδο της γρήγορης παρασκευής και παρήγαγε το στιγμιαίο φιδέ, για πρώτη φορά στον κόσμο. Τον ονόμασε Chikin Ramen. Άρχισε να πουλάει φιδέ σε φλιτζάνια το 1971. Μετά την πτώση της τιμής του, ο στιγμιαίος φιδές έγινε γνωστός και στις υπόλοιπες χώρες του κόσμου.
Απεβίωσε στις 5 Ιανουαρίου του 2007.

</doc>
<doc id="50722" url="https://el.wikipedia.org/wiki?curid=50722" title="Όλντ Τράφολντ">
Όλντ Τράφολντ



</doc>
<doc id="50724" url="https://el.wikipedia.org/wiki?curid=50724" title="Ντελ Ριβς">
Ντελ Ριβς

Ο Ντελ Ριβς ("Franklin Delano Reeves", 14 Ιουλίου 1932 - 1 Ιανουαρίου 2007) ήταν Αμερικανός τραγουδιστής της κάντρι.
Γεννήθηκε ως Franklin Delano Reeves. Έγινε περισσότερο γνωστός για τον ύμνο των νταλικέρηδων, "Looking Through the Windshield". Η πρώτη του #1 επιτυχία ήταν το "The Girl on the Billboard".

</doc>
<doc id="50725" url="https://el.wikipedia.org/wiki?curid=50725" title="Θίοντορ Κόλεκ">
Θίοντορ Κόλεκ

Ο Θίοντορ Κόλεκ (27 Μαΐου 1911 - 2 Ιανουαρίου 2007) ήταν δήμαρχος της Ιερουσαλήμ επί 28 χρόνια και θεωρείται ο πρωτεργάτης της συνύπαρξης των Ισραηλινών και των Παλαιστινίων στην ιερή πόλη.
Βιογραφία.
Αυστριακής καταγωγής, γνωστός ως Τέντι, ο Κόλεκ γεννήθηκε στις 27 Μαΐου του 1911. Εξελέγη δήμαρχος της Δυτικής Ιερουσαλήμ το 1965 και παρέμεινε στο δημαρχιακό θώκο για άλλες τέσσερις συνεχείς θητείες, ως το 1993. Κατά τη διάρκεια της θητείας του oικοδόμησε ένα από τα πιο μοντέρνα και φιλόδοξα σχέδια ανακατασκευής των κτιρίων στην Ιερουσαλήμ. Τον διαδέχθηκε στη δημαρχία ο Εχούντ Ολμέρτ, ο οποίος το 2006 έγινε Πρωθυπουργός του Ισραήλ.
Πέθανε στις 2 Ιανουαρίου του 2007.

</doc>
<doc id="50726" url="https://el.wikipedia.org/wiki?curid=50726" title="Αντουάν Γκιζένγκα">
Αντουάν Γκιζένγκα

Ο Αντουάν Γκιζένγκα ("Antoine Gizenga", 1925-2019) ήταν πολιτικός από τη Λαϊκή Δημοκρατία του Κονγκό. Έγινε πρωθυπουργός του Κονγκό, στις 30 Δεκεμβρίου του 2006 και παραιτήθηκε το 2008.
Πρώτα χρόνια.
Γεννήθηκε στις 5 Οκτωβρίου 1925. Κατά το παρελθόν χρημάτισε αντιπρόεδρος της κυβέρνησης (1960, 1961-62), πρωθυπουργός (1960-1961) και Αρχηγός Κράτους (1961) στη διάρκεια επανάστασης. Η κυβέρνησή του στο Στάνλεϊβιλ (Stanleyville) αναγνωρίστηκε από 21 αφρικανικές και ασιατικές όπως και χώρες της Ανατολικής Ευρώπης. Φυλακίστηκε από το 1962 ως τον Ιούλιο του 1964 και ξανά από τον Οκτώβριο του 1964 ως το Νοέμβριο του 1965. Έζησε στην εξορία από το 1965 ως το 1992.
Πολιτική σταδιοδρομία.
Η πολιτική του Γκιζένγκα στηρίζεται στο μοντέλο του δολοφονηθέντα Πατρίς Λουμούμπα. Μετά τη δολοφονία του τελευταίου ο Γκιζένγκα τέθηκε επικεφαλής επαναστατικής κυβέρνησης. Τον Ιούλιο του 2006 διεκδίκησε το προεδρικό αξίωμα, με το Ενωμένο Κόμμα των Λουμουμπιστών ("Parti Lumumbiste Unifié", PALU). Στις εκλογές αυτές ήρθε τρίτος με 13,06 % των ψήφων, πίσω από το νικητή Ζοζέφ Καμπιλά και το Ζαν-Πιερ Μπεμπά. 
Κάθοδος στις προεδρικές εκλογές του 2006.
Στις 30 Σεπτεμβρίου 2006 ο Γκιζένγκα υπέγραψε συμφωνία για κυβέρνηση συνασπισμού με την πολιτική πλατφόρμα του Καμπιλά, το Συνασπισμό για την προεδρική πλειοψηφία ("Alliance pour la majorité présidentielle"). Με βάση τη συμφωνία υποστήριξε τον Καμπιλά στον τελικό γύρο των προεδρικών εκλογών τον Οκτώβριο του 2006. Σε αντάλλαγμα θα γινόταν πρωθυπουργός. 
Πρωθυπουργός.
Ο Καμπιλά κέρδισε τις εκλογές και ορκίστηκε πρόεδρος στις 6 Δεκεμβρίου του 2006. Στη συνέχεια όρισε τον Γκιζένγκα ως "Informant", αξίωμα που συμπεριελάμβανε την επίσημη αναγνώριση ότι η κυβέρνηση διέθετε την κοινοβουλευτική πλειοψηφία ώστε να σχηματιστεί.. Στις 30 Δεκεμβρίου του 2006 διορίστηκε ο Γκιζένγκα στην πρωθυπουργία από τον πρόεδρο Καμπιλά. Σε ηλικία 81 ετών, έγινε ένας από τους γηραιότερους πρωθυπουργούς στον κόσμο.
Η νέα κυβέρνηση διέθετε 59 συνολικά μέλη χωρίς τον Γκιζένγκα. Η σύνθεσή της ανακοινώθηκε στις 5 Φεβρουαρίου του 2007. Στις 25 Νοεμβρίου του ιδίου χρόνου ανακοινώθηκε ένα νέο σχήμα με 44 υπουργούς.
Παραίτηση.
Στις 25 Σεπτεμβρίου του 2008 ο Γκιζένγκα υπέβαλε στον πρόεδρο Καμπιλά την παραίτησή του από την πρωθυπουργία. Σε τηλεοπτική του ανακοίνωση της ίδιας ημέρας απέδωσε την απόφασή του στην προχωρημένη ηλικία του. Το Κίνημα για την Απελευθέρωση του Κονγκό (MLC), από πλευράς Αντιπολίτευσης, διέψευσε ότι η παραίτηση του πρωθυπουργού οφειλόταν σε λόγους ηλικίας. Στις 28 Σεπτεμβρίου ο Καμπίλα έστειλε επιστολή στον γηραιό πολιτικό και επίσημα αποδέχτηκε την παραίτησή του. Ο κυβερνών συνασπισμός (Συνασπισμός για την Προεδρική Πλειοψηφία) παρέμεινε στη θέση του μετά την παραίτηση του Γκιζένγκα. Ταυτόχρονα, ξεκίνησαν διαπραγματεύσεις για την επιλογή του διαδόχου του. Στις 10 Οκτωβρίου 2008 τον διαδέχθηκε στο πρωθυπουργικό αξίωμα ο Αντόλφ Μουζίτο.
Ο Γκιζένγκα απεβίωσε σε ηλικία 93 ετών στις 24 Φεβρουαρίου 2019.

</doc>
<doc id="50727" url="https://el.wikipedia.org/wiki?curid=50727" title="Τζον ντε Γιονγκ">
Τζον ντε Γιονγκ

 --&gt;
Ο Τζον Π. ντε Γιονγκ, Τζούνιορ ("John Percy de Jongh, Jr.", 13 Νοεμβρίου 1957) ήταν ο 27ος Κυβερνήτης των Αμερικανικών Παρθένων Νήσων από το 2007 ως το 2015. Ανέλαβε Κυβερνήτης την 1 Ιανουαρίου 2007, με αντικυβερνήτη τον Γκρέγκορι Φράνσις. Επανεξελέγη Κυβερνήτης το 2010.
Βιογραφία.
Γεννήθηκε στο Σαιντ Τόμας και το 1987 διορίστηκε επίτροπος για την Οικονομία. Δημοκρατικός, εξελέγη στις εκλογές του 2006. Παντρεύτηκε τη Cecile René Galiber. Το 2002 απέτυχε να εκλεγεί Κυβερνήτης. Ωστόσο, στις εκλογές της 21 Νοεμβρίου 2006 ήταν ξανά υποψήφιος και έλαβε στον δεύτερο γύρο 57,3% έναντι 42,7% για τον ανεξάρτητο Κένεθ Μαπ.
Ο ντε Γιονγκ επανεξελέγη κυβερνήτης στις εκλογές που έγιναν στις 2 Νοεμβρίου 2010 με ποσοστό 56,2% έναντι 43,5% για τον ανεξάρτητο Κένεθ Μαπ. Το 2015 τον διαδέχθηκε στο αξίωμα του Κυβερνήτη ο Κένεθ Μαπ.

</doc>
<doc id="50728" url="https://el.wikipedia.org/wiki?curid=50728" title="Τζοζέφα Ιλόιλο">
Τζοζέφα Ιλόιλο

Ο Ρατού Τζοζέφα Ιλόιλο (29 Δεκεμβρίου 1920 - 6 Φεβρουαρίου 2011) ("Josefa Iloilovatu Uluivuda") είναι ο τρίτος πρόεδρος των Νησιών Φίτζι. Υπηρέτησε στο ύπατο αξίωμα του κράτους από το 2000 ως τον Ιούλιο του 2009, με εξαίρεση μια σύντομη περίοδο από τις 5 Δεκεμβρίου του 2006 ως τις 4 Ιανουαρίου του 2007 . Όπως οι περισσότεροι Φιτζιανοί σπάνια χρησιμοποιεί το επώνυμό του και είναι γνωστότερος ως Josefa Iloilo. Ήταν επίσης ο γηραιότερος εν ενεργεία αρχηγός κράτους στον κόσμο, στην ηλικία των 88 ετών.
Καριέρα.
Γεννήθηκε στη Βούντα της επαρχίας Μπα. Εργάστηκε ως δάσκαλος και ως δημόσιος υπάλληλος. Στη συνέχεια έγινε μέλος της Βουλής των Αντιπροσώπων και τη δεκαετία του 1990 εξελέγη μέλος της Γερουσίας. Παντρεύτηκε την Adi Salaseini Kavunono. Στις 18 Ιανουαρίου του 1999 έγινε αντιπρόεδρος, ενώ νωρίτερα ήταν πρόεδρος της Γερουσίας. Το 2000 εκδηλώθηκε πολιτικό πραξικόπημα από τον Τζορτζ Σπέιτ και η εκλεγμένη κυβέρνηση του Μαχέντρα Τσόντρι ανατράπηκε. Στις 29 Μαΐου του 2000 απομακρύνθηκε από την εξουσία ο πρόεδρος Ρατού Καμισέσε Μάρα από το στρατό. 
Πρόεδρος.
Ο Ιλόιλο ορκίστηκε Πρόεδρος στις 13 Ιουλίου του 2000. Στις 8 Μαρτίου του 2006 επανεξελέγη πρόεδρος από το Μέγα Συμβούλιο των Φυλάρχων. Στις 5 Δεκεμβρίου του 2006 προσωρινά στη θέση του ανέλαβε ο Αρχιναύαρχος Φρανκ Μπαϊνιμαράμα, ο οποίος κατέλαβε την εξουσία με πραξικόπημα. Ο Ιλόιλο αποκαταστάθηκε στις 4 Ιανουαρίου 2007 από τον Αρχιναύαρχο και επιβεβαίωσε τη στήριξή του στο πραξικόπημα του τελευταίου 
Συνταγματική κρίση 2009.
Ο πρόεδρος Ιλόιλο ανακοίνωσε στις 10 Απριλίου του 2009 σε ραδιοφωνικό του μήνυμα προς το έθνος ότι ανέστειλε την ισχύ του Συντάγματος του 1997 και ότι εκδίωξε τους δικαστές του Εφετείου, αναλαμβάνοντας ο ίδιος τη διοίκηση του κράτους, μία μέρα μετά την απόφαση του Εφετείου ότι η κυβέρνηση που διορίστηκε μετά το πραξικόπημα του 2006 ήταν παράνομη. Με την απόφαση αυτή διαλύθηκε νόμιμα το κοινοβούλιο.
Το Εφετείο στις 9 Απριλίου διέταξε τον Ιλόιλο να διορίσει ένα διακεκριμένο πρόσωπο ως υπηρεσιακό πρωθυπουργό και του απαγόρευσε να διορίσει στο αξίωμα αυτό τον στρατιωτικό Μπαϊνιμαράμα ή τον προκάτοχό του, Λαϊσένια Καράσε.Ο Μπαϊνιμαράμα έπαυσε να είναι πρωθυπουργός και επανήλθε στην προηγούμενή του θέση, δηλαδή αρχηγός του στρατού. Έπειτα από την απόφαση του δικαστηρίου το υπουργικό συμβούλιο παραιτήθηκε.
Ο πρόεδρος Ιλόιλο, μετά την αναστολή της ισχύος του Συντάγματος ανακοίνωσε ότι θα διεξαχθούν δημοκρατικές εκλογές το αργότερο ως το Σεπτέμβριο του 2014. Υποσχέθηκε επίσης να διορίσει έναν προσωρινό πρωθυπουργό για να αντικαταστήσει τον Μπαϊνιμαράμα. Ισχυρίστηκε επίσης ότι έχει την πλήρη υποστήριξη των δυνάμεων ασφαλείας και κάλεσε το στρατό να προβεί σε όλα τα λογικά βήματα ώστε να παραμείνουν αδιασάλευτα ο νόμος και η τάξη. Μια μέρα μετά, στις 11 Απριλίου, ο Μπαϊνιμαράμα επαναδιορίστηκε στο πρωθυπουργικό αξίωμα από τον πρόεδρο Ιλόιλο ως "νέος" προσωρινός πρωθυπουργός. Λίγο αργότερα ο Μπαϊνιμαράμα επανέφερε όλους τους υπουργούς που είχε στην προηγούμενη κυβέρνηση.
Στα νησιά τέθηκε σε ισχύ ένας νόμος για την έκτακτη ανάγκη, με αποτέλεσμα στα Φίτζι να επιβληθεί διακυβέρνηση εκτάκτου ανάγκης επί 30 ημέρες. Η αστυνομία είχε πλέον το δικαίωμα να ελέγχει κάθε κίνηση των πολιτών αλλά και τα ΜΜΕ.
Στις 30 Ιουλίου του 2009 ο Επέλι Ναϊλατικάου έγινε υπηρεσιακός πρόεδρος έπειτα από την παραίτηση του Ιλόιλο. Ο Πρόεδρος διορίστηκε από το Μέγα Συμβούλιο των Αρχηγών με βάση το Σύνταγμα του 1997 του οποίου η ισχύς είχε ανασταλεί (όπως και το Συμβούλιο από τον Μπαϊνιμαράμα).
Ο Ιλόιλο πέθανε το 2011, σε ηλικία 90 ετών.

</doc>
<doc id="50729" url="https://el.wikipedia.org/wiki?curid=50729" title="Σάντρο Σαλβαντόρε">
Σάντρο Σαλβαντόρε

Ο Σάντρο Σαλβαντόρε ("Sandro Salvadore", 29 Νοεμβρίου 1939 - 4 Ιανουαρίου 2007) ήταν Ιταλός ποδοσφαιριστής, που έπαιξε στα Παγκόσμια Κύπελλα του 1962 και του 1966. Ήταν αμυντικός και γεννήθηκε στο Μιλάνο. Αγωνίστηκε στη Μίλαν με 72 συμμετοχές και 1 γκολ την περίοδο 1958-62 και στη Γιουβέντους με 331 συμμετοχές και 15 γκολ, την περίοδο 1962-74.Το 1960-1970 ήταν μέλος της εθνικής Ιταλίας, με την οποία είχε 36 συμμετοχές.

</doc>
<doc id="50730" url="https://el.wikipedia.org/wiki?curid=50730" title="Αγιόκαμπος Λάρισας">
Αγιόκαμπος Λάρισας

Ο Αγιόκαμπος είναι ένας παραθαλάσσιος οικισμός του νομού Λάρισας με πληθυσμό 315 κατοίκους το 2011. Αποτελεί οικισμό που ανήκει στην τοπική κοινότητα Σκήτη και ανήκει διοικητικά στον Δήμο Αγιάς. Η παραλία του, μαζί με της παραλίες της Βελίκας και της Σωτηρίτσας, έχουν συνολικό μήκος 14 χλμ. και αποτελούν δημοφιλείς παραλίες του νομού Λάρισας.
Έπειτα από ανασκαφές στην περιοχή, έχουν βρεθεί νομίσματα της αρχαίας Ιστιαίας.Η Πολιούχος Αγία του χωριού είναι η Αγία Άννα .

</doc>
