<doc id="68804" url="https://el.wikipedia.org/wiki?curid=68804" title="Πατριάρχης Ευθύμιος Α΄">
Πατριάρχης Ευθύμιος Α΄

Ο Ευθύμιος Α΄ ο Σύγκελλος (περίπου 834 - 5 Αυγούστου 917) διετέλεσε Πατριάρχης Κωνσταντινουπόλεως από το 907 ως το 912.
Από πολύ νωρίς είχε γίνει μοναχός και ήταν πνευματικός του Αυτοκράτορα Λέοντα του Σοφού, ο οποίος του έδωσε τον υψηλό εκκλησιαστικό τίτλο του «συγκέλλου». Παρά την ταραγμένη σχέση των δύο ανδρών, ο Ευθύμιος ανέβηκε στον Θρόνο το 907 και παρέμεινε σε αυτόν ως την καθαίρεσή του λίγο μετά τον θάνατο του Λέοντα, το 912.
Η ζωή του.
Ο Ευθύμιος γεννήθηκε στην Σελεύκεια της Ισαυρίας περί το 834 και έγινε μοναχός σε νεαρή ηλικία. Αφού θήτευσε στη μοναστική κοινότητα του Ολύμπου της Μυσίας και σε ένα μοναστήρι κοντά στην Νικομήδεια, ο Ευθύμιος ήρθε στην βυζαντινή πρωτεύουσα, την Κωνσταντινούπολη, όπου εντάχθηκε στη Μονή των Αγίων Θεοδώρων, σε προάστιο της πόλης. Ο Ευθύμιος σχετιζόταν με τον Πατριάρχη Ιγνάτιο, τον οποίο υπαινίσσεται ως κύριό του, και πιθανώς κατά τη διάρκεια της δεύτερης θητείας του Ιγνατίου στον πατριαρχικό θρόνο (867-877) ορίστηκε ως πνευματικός του πρίγκιπα Λέοντα, μεγαλύτερου γιου του αυτοκράτορα Βασιλείου του Μακεδόνα (που βασίλευσε τα έτη 867-886). Μάλιστα, όπως υποστηρίζει η ιστορικός Σον Τάφερ στη μελέτη της περί της βασιλείας του Λέοντα, ο Ευθύμιος ήταν ίσως ο πνευματικός όλων των γιων του Βασιλείου.
Ο Ευθύμιος υποστήριξε τον Λέοντα στη σύγκρουσή του με τον πατέρα του για το θέμα της σχέσης του με την Ζωή Ζαούτζαινα. Έτσι, όταν πέθανε ο Βασίλειος και ο Λέων ανέβηκε στον Θρόνο ως «Λέων ΣΤ΄», αντάμειψε τον Ευθύμιο ορίζοντάς τον ηγούμενο μιας Μονής στην Ψαμάθεια, αλλά και συγκλητικό. Λίγο μετά (κατά τον Karlin-Hayter στα τέλη του 888 ή τις αρχές του 889) ορίστηκε επίσης "σύγκελλος", διαδεχόμενος τον αδερφό του Λέοντα, Στέφανο, τον οποίο ο Αυτοκράτορας είχε ορίσει Πατριάρχη ήδη από τον Δεκέμβριο του 886. Το αξίωμα του συγκέλλου ήταν πολύ σημαντικό στην Βυζαντινή εκκλησιαστική ιεραρχία, και πολλοί κάτοχοί του αναδείχθηκαν στη συνέχεια Πατριάρχες. Παρά την εγγύτητά του προς τον Αυτοκράτορα όμως, η σχέση των δύο αντρών μπορεί να χαρακτηριστεί «εμφανώς θυελλώδης», και αυτό ενδεχομένως εξηγεί γιατί δεν κατόρθωσε να ανεβεί στον πατριαρχικό Θρόνο παρά μόλις το 907.
Έτσι, ο Ευθύμιος υποστήριξε την πρώτη σύζυγο του Λέοντα, Θεοφανώ, και την απέτρεψε από το να ζητήσει διαζύγιο παρά την απόρριψή της από τον Αυτοκράτορα και τη συνεχιζόμενη συμβίωσή του με τη μακροχρόνια ερωμένη του Ζωή Ζαούτζαινα. Μετά τον θάνατο της Θεοφανούς, ο Ευθύμιος αντιτάχθηκε στο δεύτερο γάμο του Λέοντα με την Ζωή Ζαούτζαινα λόγω της κακής φήμης της, πράγμα το οποίο τον οδήγησε σε διετή περιορισμό στη Μονή του Αγίου Διομήδη. Ο Ευθύμιος ήταν επίσης υπέρμαχος της παραδοσιακής αριστοκρατίας και αντίθετος με την επιρροή των «ξένων» (δηλαδή μη-βυζαντινής και ταπεινής καταγωγής) συμβούλων του Λέοντα, όπως ο Αρμένιος υπουργός Στυλιανός Ζαούτζης, ο Άραβας ευνούχος αρχιθαλαμηπόλος Σαμώνας, ή ο Ιταλός Νικόλαος Μυστικός, προκάτοχος του Ευθύμιου στον πατριαρχικό θρόνο. Η αντιπαλότητά του με τον Στυλιανό Ζαούτζη, ειδικότερα, είναι σημαντικό θέμα στη βιογραφία του, όπου ο Ζαούτζης εμφανίζεται ως παντοδύναμος υπουργός, του οποίου οι φιλοδοξίες και οι μηχανορραφίες ευθύνονται για όλα τα λάθη και τις συμφορές της βασιλείας του Λέοντα, και με τον οποίο ο Ευθύμιος εμφανίζεται να είχε εμπλακεί σε μια διαμάχη «με βραβείο την ψυχή του Λέοντα». Σε ποιο βαθμό η αναφερόμενη παντοδυναμία του Ζαούτζη αντικατοπτρίζει την πραγματικότητα, όμως, αμφισβητείται από την Σον Τάφερ, η οποία επισημαίνει ότι ο Λέων δεν φαίνεται να ακολουθούσε απλά τις πρωτοβουλίες του υπουργού του, αλλά ότι διατηρούσε τον έλεγχο των υποθέσεων σε όλη τη διάρκεια της βασιλείας του.
Όταν η Ζωή Ζαούτζαινα πέθανε το 899, αφού γέννησε μια κόρη, την Άννα, ο Λέων επιδίωξε έναν - συνήθως μη κανονικό - τρίτο γάμο, με την Ευδοκία Βαϊανή, με την ελπίδα να αποκτήσει αρσενικό διάδοχο. Πράγματι, το Πάσχα του 901 ήρθε στη ζωή ένα αγόρι με το όνομα Βασίλειος, αλλά η Ευδοκία πέθανε κατά τη διάρκεια του τοκετού και ακολουθήθηκε σύντομα από το μωρό. Απτόητος, ο Αυτοκράτορας στράφηκε σε μια ερωμένη του, την Ζωή Καρβουνοψίνα, και τον Σεπτέμβριο του 905 ήταν τελικά σε θέση να γιορτάσει τη γέννηση του μελλοντικού αυτοκράτορα Κωνσταντίνου του Πορφυρογέννητου. Το γεγονός ότι η μητέρα του παιδιού ήταν ερωμένη του Αυτοκράτορα ωστόσο προκάλεσε προβλήματα με κορυφαίους αξιωματούχους της Εκκλησίας, και ο Λέων αναγκάστηκε να υποσχεθεί να πάρει διαζύγιο από την Ζωή ως προϋπόθεση να βαπτιστεί τελετουργικά το βρέφος από τον Πατριάρχη Νικόλαο Μυστικό στην Αγία Σοφία. Ο Ευθύμιος πείστηκε επίσης να γίνει ένας από τους νονούς του Κωνσταντίνου στο μυστήριο που έλαβε χώρα τον Ιανουάριο του 906. Παρά την υπόσχεσή του να πάρει διαζύγιο από την Ζωή ωστόσο ο Λέων αποφάσισε να επιχειρήσει να νομιμοποιήσει τόσο αυτήν, όσο και τον γιο τους, με έναν τέταρτο γάμο, κάτι που απαγορεύονταν εντελώς από το εκκλησιαστικό δίκαιο επί ποινή αφορισμού. Ο Πατριάρχης Νικόλαος αρχικά υποστήριξε τον Αυτοκράτορα στην προσπάθειά του να τελέσει τέταρτο γάμο "κατ'οικονομίαν", αλλά η ηγεσία της Εκκλησίας ήταν κατηγορηματικά αντίθετη, αναγκάζοντας και τον Νικόλαο να αλλάξει άποψη. Καθώς το αδιέξοδο συνεχιζόταν, τον Φεβρουάριο του 907 ο Λέων καθαίρεσε τον Πατριάρχη Νικόλαο και όρισε στη θέση του τον Ευθύμιο.
Παρά την περιβόητη ισχυρογνωμοσύνη του, πράγμα που πιθανότατα είχε αποθαρρύνει τον Λέοντα από το να τον ορίσει Πατριάρχη νωρίτερα, ο Ευθύμιος αποδείχθηκε πρόθυμος να παραχωρήσει τέταρτο γάμο "κατ'οικονομίαν" στον Αυτοκράτορα, βοηθούμενος από τη σύμφωνη γνώμη των άλλων Πατριαρχείων της Πενταρχίας. Ο Λέων ωστόσο για να εξιλεωθεί για το γάμο του αναγκάστηκε να ψηφίσει έναν νόμο, ο οποίος απαγόρευε σε οποιονδήποτε άλλο να ξαναπαντρευτεί για τέταρτη φορά. Ως αποτέλεσμα αυτής της διευθέτησης, στις 15 Μαΐου 908 ο Ευθύμιος έστεψε τον μικρό Κωνσταντίνο συναυτοκράτορα.
Η θητεία του Ευθυμίου εντούτοις απέτυχε να αποκαταστήσει την ηρεμία στην Εκκλησία. Έτσι, όταν το 912 ο Αυτοκράτορας Λέων πέθανε, ο διάδοχός του Αλέξανδρος απομάκρυνε τον Ευθύμιο από τον θρόνο και επανέφερε τον διωχθέντα Νικόλαο Μυστικό, ανακαλώντας τον από την εξορία. Η αστυνομία του μάλιστα κακομεταχειρίστηκε τον Ευθύμιο, ενώ συνεκλήθη και σύνοδος στη Μαγναύρα, η οποία τον καθαίρεσε. Κατόπιν αυτού εξορίστηκε στην Μονή του Αγαθού. Όταν, το 914, ανέλαβε την Αντιβασιλεία η Ζωή, του πρότεινε να επανέλθει στο θρόνο, αλλά αυτός αρνήθηκε.
Πέθανε στην Μονή του Αγαθού στις 5 Αυγούστου 917. Η Ορθόδοξη Εκκλησία τον ανακήρυξε άγιο και τιμά τη μνήμη του στις 5 Αυγούστου.
Βιογραφία και έργα.
Η βιογραφία του Ευθύμιου, το έργο "Vita Euthymii" (" Η ζωή του Ευθυμίου") φαίνεται να γράφτηκε κατά τα έτη 920/25, σύμφωνα με τον P. Karlin-Hayter, ή, σύμφωνα με τον Δ. Σοφιανό, λίγο μετά το 932. Ο συγγραφέας του έργου είναι άγνωστος, αλλά, σύμφωνα με τα λόγια της Σον Τάφερ, «είχε μια εσωτερική προοπτική όσων διαδραματίζονταν στην Αυλή κατά τη διάρκεια της βασιλείας του Λέοντος ΣΤ΄ και είναι, κατά συνέπεια, μια από τις «πιο πλούσιες πηγές για την περίοδο από το θάνατο του Βασιλείου Α΄ ως τα πρώτα χρόνια του Κωνσταντίνου Ζ΄» (Α. Καζντάν). Ωστόσο, παρά το γεγονός ότι προσφέρει ένα ζωντανό πορτρέτο του Λέοντα και της αυλής του, με ανέκδοτα αυτοπτών μαρτύρων που δείχνουν το χαρακτήρα του αυτοκράτορα, ως πηγή περιορίζεται λόγω του ότι εστιάζει και μεροληπτεί υπέρ του Ευθυμίου, καθώς και λόγω του γεγονότος ότι λείπουν αρκετά κομμάτια του. Το μόνο σωζώμενο χειρόγραφο φυλασσόταν στο Βερολίνο και χάθηκε κατά τη διάρκεια του Β΄ Παγκοσμίου Πολέμου, αλλά το "Vita Euthymii" υπάρχει σε πολλές κριτικές εκδόσεις:
Τα γραπτά του ίδιου του Ευθύμιου είναι λίγα και σχετικά ασήμαντα. Μεταξύ αυτών, κηρύγματα σχετικά με τη σύλληψη της Αγίας Άννας και μια ομιλία σχετικά με την Παναγία. Ο σύγχρονός του, Αρέθας ο Καισαρείας, έγραψε επίσης έναν πανηγυρικό προς τιμήν του, αλλά σύμφωνα με τον Α. Καζντάν, «είναι συμβατικός και δίνει μόνο περιορισμένα στοιχεία».

</doc>
<doc id="68806" url="https://el.wikipedia.org/wiki?curid=68806" title="POSIX">
POSIX

POSIX (Portable Operating System Interface) στην πληροφορική καλείται το όνομα μιας σειράς πρότυπων που καθορίζουν τις βασικές υπηρεσίες που παρέχει ένα λειτουργικό σύστημα, και κυρίως το API των διαθέσιμων κλήσεων συστήματος. Δημιουργήθηκε με στόχο την εξασφάλιση της συμβατότητας μεταξύ των ποικίλλων λειτουργικών συστημάτων UNIX, έτσι ώστε τα προγράμματα που τρέχουν σε έναν υπολογιστή με UNIX να μπορούν να μεταγλωττιστούν σε οποιονδήποτε άλλον υπολογιστή με UNIX χωρίς να χρειάζεται να τροποποιηθεί ο πηγαίος κώδικας (ή μέρος αυτού). Η συμμόρφωση με το POSIX αποτελεί προϋπόθεση για να μπορεί ένα λειτουργικό σύστημα να ονομάζεται UNIX.

</doc>
<doc id="68808" url="https://el.wikipedia.org/wiki?curid=68808" title="Κυανός γίγαντας">
Κυανός γίγαντας

Στην αστροφυσική ονομάζεται κυανός γίγαντας κάθε αστέρας με φασματικό τύπο Ο ή B (πράγμα που καθιστά το φως που εκπέμπει συνολικά ψυχρό λευκό ως γαλανό) και τάξη λαμπρότητας που χαρακτηρίζει τους γίγαντες αστέρες. Με σύμβολα, είναι αστέρες OxIII ή BxIII κατά τη δισδιάστατη φασματική ταξινόμηση Μόργκαν-Κήναν, όπου x αριθμός από 0 ως 9. Στο διάγραμμα Hertzsprung-Russell οι κυανοί γίγαντες καταλαμβάνουν θέσεις στο άνω αριστερό τμήμα.
Χαρακτηριστικά.
Οι κυανοί γίγαντες είναι εξαιρετικά λαμπροί, φθάνοντας σε απόλυτο μέγεθος -5, -6 και ακόμα λαμπρότερο. Η επιφανειακή τους θερμοκρασία είναι αρκετά υψηλή (20000 K και πλέον) ώστε σημαντικό τμήμα της ακτινοβολούμενης ενέργειας εκπέμπεται ως υπεριώδες φως, αόρατο στο ανθρώπινο μάτι.
Οι περισσότεροι αστέρες αυτού του είδους δημιουργούνται και βρίσκονται σε πολύ αραιές και μεγάλες ομάδες, γνωστές στην Αστρονομία ως Ομάδες O-B. Η τεράστια φωτιστική τους ισχύς προδίνει τον ταχύ ρυθμό που τους επιβάλλει να καταναλώνουν τα πυρηνικά τους «καύσιμα» η μεγάλη πίεση που ασκεί στο εσωτερικό τους η μεγάλη τους μάζα. Για το λόγο αυτό, ο μέσος όρος ζωής τους είναι σχετικώς πολύ μικρός για αστέρες, λίγες δεκάδες ή εκατοντάδες εκατομμύρια γήινα χρόνια. Η σύγχρονη Αστροφυσική προβλέπει ότι οι περισσότεροι κυανοί γίγαντες θα πεθάνουν σε μία θεαματική έκρηξη, ως υπερκαινοφανείς αστέρες.
Ο όρος «γίγαντας» πρέπει να χρησιμοποιείται εδώ με προσοχή, καθώς συνήθως υπονοεί αστέρα σε προχωρημένο εξελικτικό στάδιο, κατά το οποίο συντήκει ήλιο και όχι υδρογόνο στον πυρήνα του (βλ. ερυθρός γίγαντας). Δεν υπάρχουν πραγματικοί σταθεροί κυανοί γίγαντες, αλλά απλώς ηλικιωμένοι αστέρες μεγάλης μάζας όπως ο Μπελατρίξ (φασμ.τύπου B2III) που βρίσκονται στη διαδικασία να καταστούν λαμπροί γίγαντες (τάξη λαμπρότητας II) μεγάλης μάζας, σε αντίθεση με ερυθρούς γίγαντες όπως ο Αρκτούρος (K1III), οι οποίοι αντιπροσωπεύουν το τελικό στάδιο της αστρικής εξελίξεως για αστέρες μικρής σχετικώς μάζας και είναι σταθερότεροι ως γίγαντες. Οι κυανοί γίγαντες αντιπροσωπεύουν μια μεταβατική φάση όπου ο αστέρας θα μετατραπεί σχετικώς σύντομα είτε σε λαμπρό γίγαντα (και τελικώς σε πλανητικό νεφέλωμα και λευκό νάνο), είτε σε υπεργίγαντα (και τελικώς σε υπερκαινοφανή ή σπάνιο λευκό νάνο «οξυγόνου-νέου»). Το αντίστοιχο στάδιο αστρικής εξελίξεως για αστέρα μάζας ίσης με τη μάζα του Ήλιου θα ήταν ο υπογίγαντας (τάξη IV), στον οποίο η σύντηξη υδρογόνου επιβραδύνεται και η σύντηξη ηλίου δεν έχει ακόμα αρχίσει.
Ακόμα, άλλοι «κυανοί γίγαντες» είναι στην πραγματικότητα κακώς ταξινομημένοι νεαροί νάνοι που συντήκουν υδρογόνο, όπως ο Στάχυς ή οι βασικοί αστέρες των Πλειάδων, η εξαιρετική λαμπρότητα των οποίων έπειθαν τους παλαιότερους αστρονόμους ότι ήσαν γηραιότεροι γίγαντες, και η ταξινόμηση διατηρήθηκε έκτοτε.

</doc>
<doc id="68809" url="https://el.wikipedia.org/wiki?curid=68809" title="Φυλή Αττικής">
Φυλή Αττικής

Η Φυλή (ή Χασιά) είναι μικρός δήμος της νομαρχίας Δυτικής Αττικής, στους νοτιοδυτικούς πρόποδες της Πάρνηθας. Βρίσκεται βορειοδυτικά της Αθήνας, κοντά στην είσοδο του λεκανοπεδίου.
Χαρακτηριστικά.
Πρόκειται για μια ιδιαίτερα απομονωμένη περιοχή αμιγούς κατοικίας που περιβάλλεται από τους ορεινούς όγκους Πλατώματος, Λυκορράχης, Χασιάς, Κακής Ράχης και Φυλής, στους πρόποδες της Πάρνηθας. Δεν είναι ιδιαίτερα ανεπτυγμένη και η ρυμοτομία έχει ελλιπή ονοματολογία. Γνωστός είναι στην ευρύτερη περιοχή ο Ελληνικός Πολιτιστικός Ορειβατικός Σύλλογος Φυλής για τις εξορμήσεις που διοργανώνει. Βόρεια του παραδοσιακού οικισμού είναι οικοδομημένη η αρχαιότερη ιερά μονή γυναικών Αττικής, η "Μονή Κοιμήσεως Θεοτόκου Κλειστών". Αφορμή ίδρυσής της υπήρξε η εύρεση της εικόνας της Θεοτόκου της Ελεούσης στην περιοχή.
Το 2007 το Συμβούλιο της Επικρατείας (ΣτΕ) κρίνει συνταγματική την εγκατάσταση νέου ΧΥΤΑ στο Βουνό της Φυλής, έπειτα από τον κορεσμό του γειτονικού στα Άνω Λιόσια.
Συγκοινωνιακή σύνδεση.
Το 2004 πραγματοποιείται η διέλευση της Αττικής Οδού νότια του ορεινού Πλατώματος και βοηθάει στην αποσυμφόρηση της ιδιαιτέρως επιβαρυμένης λεωφόρου Φυλής που εξυπηρετεί όλα τα δυτικά προάστια της Αθήνας. Επιπλέον, χαράσσεται η περιφερειακή του Αιγάλεω, σε διακλάδωση στο ύψος των Άνω Λιοσίων. Η Φυλή εξυπηρετείται από την λεωφορειακή γραμμή 723 (Άνω Λιόσια - Φυλή), η οποία με αφετηρία τα Άνω Λιόσια (οδός Ελευθερίας), φτάνει μέχρι την οδό Κοιμήσεως Θεοτόκου. Ο πλησιέστερος σιδηροδρομικός σταθμός, είναι ο σταθμός "Άνω Λιόσια" του Προαστιακού Σιδηροδρόμου, στη γραμμή προς Κιάτο / Αεροδρόμιο / Πειραιάς.
Αθλητισμός.
Σημαντικότερη αθλητική ομάδα της Φυλής είναι ο Α.Ο. Θρασύβουλος Φυλής, που μάλιστα έχει καταφέρει να αγωνιστεί και στην Α' Εθνική του ελληνικού πρωταθλήματος ποδοσφαίρου. Με τον Θρασύβουλο η Φυλή υπήρξε η μικρότερη πληθυσμιακά πόλη που εκπροσωπήθηκε στην Α Εθνική, μέχρι την άνοδο του Πλατανιά, στην πρώτη κατηγορία, το 2012.
Συνοικίες &amp; Όμοροι Δήμοι.
&lt;br&gt;&lt;br&gt;&lt;br&gt;

</doc>
<doc id="68815" url="https://el.wikipedia.org/wiki?curid=68815" title="Λιόπεσι">
Λιόπεσι

Το όνομα Λιόπεσι ή και Λόπεσι, λέξη με αρβανίτικη προέλευση, είχε χρησιμοποιηθεί ως τοπωνύμιο διαφορετικών οικισμών, ενός όρους και μίας και παραλίας.
Στην Αττική αναφέρονται:
Σε άλλες περιοχές:

</doc>
<doc id="68818" url="https://el.wikipedia.org/wiki?curid=68818" title="Μαγκουφάνα">
Μαγκουφάνα



</doc>
<doc id="68819" url="https://el.wikipedia.org/wiki?curid=68819" title="Blue Impulse">
Blue Impulse

ΟΙ Blue Impulse (ιαπωνικά ブルーインパルス "Burū Inparusu") ή 11 Squadron είναι το ακροβατικό αεροπορικό σμήνος της Ιαπωνικής Αεροπορίας (Ιαπωνική Αεροπορική Δύναμη Αυτοπροστασίας). Δημιουργήθηκε το 1960 ως μία ομάδα από έξι F-86 Sabre. Το 1980 άρχισαν να χρησιμοποιούν τα Mitsubishi T-2 και από το 1995 τα Kawasaki T-4. Έχουν ως έδρα τους την αεροπορική βάση Ματσουσίμα ("Matsushima").

</doc>
<doc id="68820" url="https://el.wikipedia.org/wiki?curid=68820" title="Υπογίγαντας">
Υπογίγαντας

Στην αστροφυσική υπογίγαντας ονομάζεται κάθε αστέρας που είναι λαμπρότερος από τον μέσο όρο των αστέρων της Κύριας Ακολουθίας (νάνοι) του ίδιου φασματικού τύπου, αλλά όχι τόσο λαμπρός όσο οι γίγαντες αστέρες. Αντιστοιχεί στην τάξη λαμπρότητας IV της διδιάστατης ταξινομήσεως Μόργκαν-Κήναν, όπου ΙΙΙ είναι οι γίγαντες αστέρες και V οι νάνοι.
Οι υπογίγαντες είναι όλοι εξελιγμένοι αστέρες που βρίσκονται στο στάδιο του τερματισμού της συντήξεως υδρογόνου στον πυρήνα τους και οι οποίοι μετατρέπονται σε γίγαντα αστέρα. Σε αστέρες με τη μάζα του Ήλιου, αυτή η παύση των πυρηνικών αντιδράσεων προκαλεί τη συστολή των κεντρικών περιοχών, οπότε η πίεση και η θερμοκρασία αυξάνονται αρκετά ώστε να αρχίσουν να συντήκουν υδρογόνo σε ένα κέλυφος γύρω από τον αστρικό πυρήνα. Αυτό προκαλεί τη διόγκωση του αστέρα πέρα από την αρχική του διάμετρο και τον οδηγεί προς τον κλάδο των γιγάντων στο διάγραμμα Hertzsprung-Russell. Στην αρχή του σταδίου του υπογίγαντα, όπως π.χ. συμβαίνει στον αστέρα Πρόκυνα A, η διάμετρος και η λαμπρότητα αυξάνονται, αλλά η επιφανειακή θερμοκρασία του αστέρα δεν έχει μειωθεί σημαντικά, ούτε το αρχικό του χρώμα έχει μεταβληθεί: αυτό συμβαίνει αργότερα και συντείνει στο να παραμένει η ολική λαμπρότητα περίπου σταθερή καθ' όλη τη διάρκεια του σταδίου του υπογίγαντα, ένα χαρακτηριστικό που φαίνεται αμέσως στα διαγράμματα Hertzsprung-Russell των σφαιρωτών σμηνών.

</doc>
<doc id="68821" url="https://el.wikipedia.org/wiki?curid=68821" title="Ακροβατικό Σμήνος Όρλικ">
Ακροβατικό Σμήνος Όρλικ

Οι Όρλικ είναι το ακροβατικό αεροπορικό σμήνος της Πολωνικής Αεροπορίας, το οποίο δημιουργήθηκε το 1998. Το όνομα Όρλικ προέρχεται από το αεροσκάφος PZL-130 Orlik που χρησιμοποιούν. 
Οι Όρλικ συμμετείχαν στην πρώτη Ελληνική αεροπορική επίδειξη Αρχάγγελος 2005 που έγινε στις 18 Σεπτεμβρίου 2005 στην αεροπορική βάση της Τανάγρας.

</doc>
<doc id="68822" url="https://el.wikipedia.org/wiki?curid=68822" title="Orlik">
Orlik



</doc>
<doc id="68823" url="https://el.wikipedia.org/wiki?curid=68823" title="Ηλιοειδείς αστέρες">
Ηλιοειδείς αστέρες

Ηλιοειδείς αστέρες ("solar analogs" ή "solar twins") ονομάζονται οι αστέρες που έχουν χαρακτηριστικά, κυρίως μάζα, φασματικό τύπο - χρώμα (ισοδύναμα: επιφανειακή θερμοκρασία) και διάμετρο, παρόμοια με τα αντίστοιχα του Ήλιου. Οι περισσότεροι επιστήμονες θεωρούν ότι η πιθανότητα οι ηλιοειδείς αστέρες να έχουν κατοικήσιμους πλανήτες είναι μεγαλύτερη από ό,τι για άλλους αστέρες.
Πέρα από τα κύρια φυσικά μεγέθη που προαναφέρθηκαν, ένας ηλιοειδής αστέρας έχει και ταχύτητα περιστροφής, καθώς και περιεκτικότητα σε βαρύτερα του He στοιχεία της ύλης («μεταλλικότητα») παρόμοιες με τις ηλιακές, ενώ η λαμπρότητά του παραμένει πρακτικά σταθερή, όπως και η λαμπρότητα του Ήλιου μας. Οι παρατηρήσεις των ηλιοειδών αστέρων είναι σημαντικές για την καλύτερη κατανόηση των ιδιοτήτων του ίδιου του Ήλιου σε σχέση με άλλους αστέρες, καθώς και την κατοικησιμότητα των πλανητών.
Ο φασματικός τύπος των ηλιοειδών αστέρων είναι GV, δηλαδή είναι κίτρινοι νάνοι όπως και ο Ήλιος. Μπορεί να ειπωθεί ότι, τουλάχιστον για τη γειτονιά μας του Γαλαξία, όπου η «μεταλλικότητα» είναι περίπου η ίδια για όλους τους αστέρες, οι όροι «κίτρινος νάνος» και «ηλιοειδής αστέρας» είναι σχεδόν συνώνυμοι. Οι ηλιοειδείς αστέρες, έχοντας την ίδια αρχική μάζα με την οποία ξεκίνησε και ο Ήλιος, θα έχουν και την ίδια διάρκεια ζωής, περίπου 10 δισεκατομμύρια γήινα χρόνια από τη γέννηση ως τον θάνατό τους, οπότε και θα παραγάγουν ένα πλανητικό νεφέλωμα και θα αφήσουν πίσω τους ως «αστρικό πτώμα» ένα λευκό νάνο.
Παραδείγματα ηλιοειδών αστέρων είναι μεταξύ άλλων και οι:

</doc>
<doc id="68828" url="https://el.wikipedia.org/wiki?curid=68828" title="Αστέρες">
Αστέρες



</doc>
<doc id="68830" url="https://el.wikipedia.org/wiki?curid=68830" title="Κορντονάτα">
Κορντονάτα

Με τον όρο Κορντονάτα (ιταλικά: Cordonata) είναι γνωστοί κατηφορικοί δρόμοι, που σχηματίζονται από μεγάλα επίπεδα φτιαγμένα από πέτρα ή πλίνθο (γνωστά ως cordoni), κάνοντας την κατασκευή να μοιάζει με σκάλα. Η διασημότερη κορντονάτα βρίσκεται στη Ρώμη και καλείται "Κορντονάτα του Καπιτωλίου" (Cordonata capitolina). Συνδέει την Πλατεία του Καπιτωλίου (ιταλικά: Piazza di Campidoglio) με την Piazza dell’ Aracoeli.
Περιγραφή.
Σχεδιάστηκε από τον Μιχαήλ Άγγελο (Michelangelo Buonarroti) τον 16ο αιώνα, μετά από παραγγελία του Πάπα Παύλου Γ΄, κατά την περίοδο των εργασιών αναμόρφωσης του Καπιτωλίου. Η Κορντονάτα προσφέρει εύκολη πρόσβαση στο Καπιτώλιο και είναι έτσι κατασκευασμένη ώστε να μπορεί να την ανέβει ακόμη και αναβάτης με άλογο. Παρόλο που ένας πεζός αισθάνεται κάπως ασυνήθιστα ενώ την χρησιμοποιεί εξαιτίας της μεγάλης οριζόντιας απόστασης των σκαλοπατιών, αν την κοιτάξει κανείς από τη βάση της, οι αποστάσεις του φαίνονται φυσιολογικές, χάρις σε μια προσεκτικά κατασκευασμένη οφθαλμαπάτη. 
Κοντά στην κορυφή της, η κορντονάτα μεγαλώνει ελαφρά, και εκεί έχουν τοποθετηθεί δύο μεγάλα αγάλματα των Διόσκουρων, του Κάστορα και του Πολυδεύκη, και ένα γλυπτό σύμπλεγμα γνωστό ως "I Trofei di Mario". Τη βάση της διακοσμούν δύο αιγυπτιακά αγάλματα λεόντων από γρανίτη. Στα αριστερά είναι τοποθετημένο ένα μνημείο προς τιμήν του Κόλα ντι Ρέντσο, που εκτελέστηκε κοντά στο σημείο αυτό. Το 1998 η κλίμακα αυτή αναπαλαιώθηκε και η διάρκεια των εργασιών έφτασε το ένα έτος.
Άλλες Κλίμακες της Ρώμης γνωστές ως Κορντονάτα.
Στο ιστορικό κέντρο της Ρώμης, μια άλλη κορντονάτα βρίσκεται κοντά στο Παλάτσο ντελ Κουιρινάλε, χαρίζοντας το όνομά της σε μία παραπλήσια οδό: τη Via della Cordonata. Ανάμεσα σε άλλες αξιοσημείωτες κορντονάτες της Ρώμης, βρίσκεται και αυτή που ενώνει τη λεωφόρο Europa με τη Βασιλική των Αγίου Πέτρου και Παύλου.

</doc>
<doc id="68831" url="https://el.wikipedia.org/wiki?curid=68831" title="Cordonata">
Cordonata



</doc>
<doc id="68832" url="https://el.wikipedia.org/wiki?curid=68832" title="Γκέισα">
Γκέισα

Γκέισα () ονομάζεται στην Ιαπωνία η μορφωμένη γυναίκα, η οποία έχει παρακολουθήσει ειδικές σπουδές, φοράει τα κιμονό με εντυπωσιακά χρώματα και σχέδια και χτενίζεται με το χαρακτηριστικό χτένισμα, γνωρίζει καλά την πατροπαράδοτη «τελετουργία του τσαγιού» και χορεύει τους παραδοσιακούς χορούς της Ιαπωνίας ή παίζει το μουσικό όργανο σαμισέν. Οι γκέισες δεν είναι ιερόδουλες, παρά τη λανθασμένη αντίληψη από διαφορετικές κουλτούρες, κυρίως στο δυτικό κόσμο. 
Ορολογία.
Η λέξη "Γκέισα" αποτελείται από δυο kanji, το 芸 (gei), που σημαίνει "τέχνη", και το 者 (sha), που σημαίνει "άτομο". Χρησιμοποιείται επίσης και ο όρος γκέικο, που διαχωρίζει τις γκέισες που ασχολούνται με τις παραδοσιακές τέχνες από τις ιερόδουλες που απλά έχουν υιοθετήσει παρόμοια εμφάνιση. Οι τελευταίες φορούν τη ζώνη όμπι μπροστά από το κιμονό τους, ενώ στις γκέισες δένεται πίσω. 
Οι μαθητευόμενες γκέισες ονομάζονται μάικο, που σημαίνει "παιδί που χορεύει" (舞 mai- 子 ko). Περισσότερο διαδεδομένη στο δυτικό κόσμο είναι η εικόνα της μάικο απ' ό,τι μιας πραγματικής γκέισας: χαρακτηριστικά είναι το λευκό μακιγιάζ στο πρόσωπο και το χαρακτηριστικό χτένισμα.
Στάδια εκπαίδευσης.
Η εκπαίδευση παραδοσιακά ξεκινούσε από μικρή ηλικία. Αν και κάποια κορίτσια πουλιούνταν στους οίκους γκεϊσών (okiya), δεν συνηθιζόταν στις ευϋπόληπτες συνοικίες. Οι κόρες των γκεϊσών θεωρούνταν κι αυτές γκέισες μέσα στην "οκίγια". 
Το πρώτο στάδιο εκπαίδευσης ονομαζόταν shikomi. Στην αρχή, τα κορίτσια έμπαιναν στη δουλειά σαν υπηρέτριες μέσα στο σπίτι, ενώ η μικρότερη σικόμι της οκίγια έπρεπε να περιμένει αργά μες στη νύχτα μέχρι να επιστρέψει η μεγαλύτερη γκέισα. Σε αυτό το στάδιο, οι σικόμι παρακολουθούσαν μαθήματα στη σχολή για γκέισες του χαναμάτσι (η γειτονιά των γκεϊσών), κάτι που τηρείται και στη σύγχρονη εποχή.
Στη συνέχεια, η υποψήφια περνούσε μια τελική δοκιμασία χορού, οπότε και μετέβαινε στο δεύτερο στάδιο εκπαίδευσης, που ονομαζόταν minarai. Οι μιναράι απαλλάσσονταν από τις δουλειές του σπιτιού και επικεντρώνονταν κυρίως στη βασική τους εκπαίδευση. Μπορούσαν να βρίσκονται σε "ozashiki", χώρους όπου η γκέισα δεχόταν επισκέπτες, αλλά δε συμμετείχαν σε προχωρημένο επίπεδο. Προσκαλούνταν σε συγκεντρώσεις, αλλά συνήθως αποτελούσαν απρόσκλητους, αλλά ευπρόσδεκτους επισκέπτες σε συγκεντρώσεις που συνόδευαν την "onee-san", τη "μεγαλύτερη αδερφή" τους. Οι μιναράι γενικά δουλεύουν στενά με ένα συγκεκριμένο οίκο τσαγιού ("minarai-jaya"). Το στάδιο αυτό κρατάει περίπου ένα μήνα.
Ακολουθούσε το τρίτο και πιο γνωστό στάδιο εκπαίδευσης, που ονομαζόταν maiko. Οι μάικο είναι μαθητευόμενες γκέισες και το στάδιο αυτό μπορεί να διαρκούσε χρόνια. Οι μάικο μάθαιναν από τη μεγαλύτερη γκέισα δάσκαλό τους ("onee-san") και την ακολουθούσαν σε όλες τις συναντήσεις της. Η γκέισα τους μάθαινε τον τρόπο σερβιρίσματος του τσαγιού, να παίζουνε σαμισέν, να χορεύουν, αλλά και να συμμετέχουν σε μια συζήτηση. Η ονέ-σαν βοηθούσε επίσης τη μάικο να επιλέξει το νέο της "επαγγελματικό" όνομα. 
Μετά από μια περίοδο, η οποία μπορεί να κυμαίνεται από έξι μήνες (Τόκυο) έως και πέντε χρόνια (Κυότο), η μάικο προάγεται σε γκέισα και χρεώνεται κανονικά για τις υπηρεσίες της.
Η σύγχρονη γκέισα.
Οι σύγχρονες γκέισες διαμένουν ακόμη στα παραδοσιακά σπίτια "οκίγια" στις περιοχές "χαναμάτσι", ειδικά κατά τη διάρκεια της μαθητείας τους. Ο κομψός και πολυτελής κόσμος στον οποίο εισέρχεται μια γκέισα ονομάζεται karyūkai (花柳界 "ο κόσμος των λουλουδιών και των ιτιών"). Το Κυότο θεωρείται στις μέρες μας η πόλη με την ισχυρότερη παράδοση, ενώ "χαναμάτσι" υπάρχουν και στο Τόκυο. 
Οι νέες κοπέλες που επιθυμούν να γίνουν γκέισες πλέον ξεκινούν την εκπαίδευσή τους μετά το λύκειο ή ακόμα και το πανεπιστήμιο. Μαθαίνουν ακόμη να παίζουν παραδοσιακά μουσικά όργανα, όπως το σαμισέν, το σακουχάτσι (φλάουτο από μπαμπού) και τύμπανα, παραδοσιακό χορό και τραγούδια της Ιαπωνίας, την "τελετουργία του τσαγιού", λογοτεχνία και ποίηση. Παρατηρώντας τις άλλες γκέισες και με τη βοήθεια της ιδιοκτήτριας του οίκου, οι μαθητευόμενες μαθαίνουν να επιλέγουν και να φορούν κιμονό και να συνδιαλέγονται με τους πελάτες. 
Στη σύγχρονη Ιαπωνία, γκέισες και μάικο αποτελούν σπάνιο θέαμα εκτός των "χαναμάτσι". Κατά τη δεκαετία του '20, υπήρχαν πάνω από 80.000 γκέισες, ενώ τώρα ο ακριβής αριθμός τους δεν είναι γνωστός, αλλά υπολογίζεται στις 1.000 με 2.000. Στην παρακμή της παράδοσης έχουν οδηγήσει η νωθρή οικονομία, η πτώση του ενδιαφέροντος για τις παραδοσιακές τέχνες, ο εκλεκτικός κύκλος του "karyūkai" και τα έξοδα διασκέδασης από μια γκέισα. 
Οι γκέισες και η πορνεία.
Ακόμα και στην ίδια την Ιαπωνία παραμένει κάποια σύγχυση για τη φύση του επαγγέλματος της γκέισας. Στο δυτικό κόσμο, η γκέισα συχνά παρουσιάζεται σαν πόρνη πολυτελείας. Οι γκέισες έχουν σαν στόχο την ψυχαγωγία του πελάτη είτε απαγγέλλοντας στίχους είτε παίζοντας μουσικά όργανα ή συμμετέχοντας σε ελαφριά συζήτηση. Κάποιες φορές υπάρχει φλερτ ή παιχνιδιάρικα υπονοούμενα, αλλά οι πελάτες γνωρίζουν ότι δεν περιμένουν κάτι παραπάνω. Η ξεκάθαρα ιαπωνική αυτή νοοτροπία υπαγορεύει ότι οι άνδρες διασκεδάζουν με την ψευδαίσθηση από κάτι που στην ουσία δεν υφίσταται. Οι γκέισες δεν πληρώνονται για να κάνουν σεξ με τους πελάτες.
Οι γκέισες πολύ συχνά ταυτίζονταν με τις oiran, εταίρες της παραδοσιακής υψηλής κοινωνίας. Όπως και οι γκέισες, οι oiran έχουν λευκό μακιγιάζ στο πρόσωπο και εξεζητημένο χτένισμα, αλλά ένας τρόπος διαχωρισμού είναι η ζώνη όμπι. Οι oiran, ως ιερόδουλες, δένουν την όμπι μπροστά από το κιμονό, ώστε να έχουν μεγαλύτερη άνεση, ενώ οι γκέισες τη δένουν πίσω με το συνηθισμένο τρόπο. Κατά την περίοδο Έντο, η πορνεία στην Ιαπωνία ήταν νόμιμη και οι ιερόδουλες, όπως οι oiran, έπαιρναν άδεια από την κυβέρνηση. Αντιθέτως, απαγορευόταν αυστηρά στις γκέισες να κατέχουν αναγνωρισμένη άδεια πορνείας και τους απαγορεύτηκε επίσημα να κάνουν σεξ με τους πελάτες τους. 
Κατά την περιόδο Κατοχής της Ιαπωνίας, πολλές πόρνες προβάλλονταν ως γκέισες στους Αμερικανούς στρατιώτες. Λόγω λανθασμένης προφοράς, έγιναν γνωστές ως "geesha" και έτσι μεταφέρθηκε στις Ηνωμένες Πολιτείες η εικόνα της γκέισας ως πόρνης. 
Οι προσωπικές σχέσεις και οι "ντάνα".
Το πρoβλεπόμενο για τις γκέισες είναι η αγαμία. Όσες επιλέγουν το γάμο πρέπει να αποσύρονται από το επάγγελμα. 
Στο παρελθόν, η παράδοση προέβλεπε για μια καθιερωμένη γκέισα να έχει έναν danna, έναν πάτρωνα. Ο "ντάνα" ήταν συνήθως ένας πλούσιος άνδρας, κάποιες φορές παντρεμένος, που είχε την ευχέρεια να διαχειριστεί τα πολύ μεγάλα έξοδα που σχετίζονταν με την παραδοσιακή εκπαίδευση της γκέισας και άλλα έξοδα. Συναντάται ακόμα και σήμερα, αλλά σπανιότερα.
Δεν υπάρχει απαραίτητα έρωτας ανάμεσα στην γκέισα και στον ντάνα της, καθώς η οικειότητα ποτέ δεν ερμηνεύεται ως ανταμοιβή για την οικονομική υποστήριξη που προσφέρει ο ντάνα. Είναι αλήθεια το ότι μια γκέισα έχει την ελευθερία να αποζητά προσωπικές σχέσεις με τους άνδρες που γνωρίζει μέσω της δουλειάς της, ωστόσο τέτοιες σχέσεις επιλέγονται προσωπικά και συνήθως δεν είναι περιστασιακές. Η κοινωνία των συνοικιών "χαναμάτσι" είναι πολύ κλειστή και η καλή φήμη μιας γκέισας δεν είναι τυχαία υπόθεση.
Geesha.
Οι Geesha ήταν ένας τύπος ιερόδουλων κυρίως κατά την περίοδο κατοχής της Ιαπωνίας, οι οποίες σχεδόν αποκλειστικά εξυπηρετούσαν τους Αμερικανούς στρατιώτες που βρίσκονταν σε βάσεις στην Ιαπωνία. Ο όρος πρόεκυψε από λανθασμένη προφορά της λέξης "γκέισα". . Οι κοπέλες φορούσαν κιμονό και μιμούνταν την εικόνα μιας κανονικής γκέισας, κατά συνέπεια οι Αμερικανοί, που δε γνώριζαν πολλά πράγματα από την ιαπωνική κουλτούρα, δεν έβλεπαν διαφορά ανάμεσα στις ιερόδουλες και τις πραγματικές γκέισες. 
Τελικά, ο όρος γενικεύτηκε για όλες τις πόρνες ή όσες δούλευαν σε νυχτερινά μαγαζιά ("mizu shobai") στην Ιαπωνία, ενώ ερευνητές εικάζουν ότι οι geesha ευθύνονται ως επί το πλείστον για τη λανθασμένη αντίληψη στη Δύση ότι οι γκέισες είναι πόρνες.
Εμφάνιση.
Η εμφάνιση μιας γκέισας μεταβάλλεται κατά τη διάρκεια της σταδιοδρομίας της. 
Μακιγιάζ.
Στις μέρες μας, το παραδοσιακό μακιγιάζ της μαθητευόμενης γκέισας είναι ένα από τα πιο αναγνωρίσιμα χαρακτηριστικά της, αν και οι καθιερωμένες γκέισες ακολουθούν το συγκεκριμένο μακιγιάζ των μάικο μόνο σε ειδικές πραστάσεις. 
Αποτελείται από μια πυκνή στρώση λευκής βάσης με κόκκινο κραγιόν χειλιών και κόκκινoυς και μαύρους τόνους γύρω από τα μάτια και τα φρύδια. Αρχικά, η λευκή βάση γινόταν με στουπέτσι, αλλά μετά την ανακάλυψη ότι ήταν τοξικό για το δέρμα, αντικαταστάθηκε με σκόνη ρυζιού.
Το μακιγιάζ είναι χρονοβόρα διαδικασία. Γίνεται πριν το ντύσιμο, ώστε να μη λερωθεί το κιμονό. Αρχικά, απλώνεται στο δέρμα μια ουσία από κερί ή λάδι, που λέγεται "bintsuke-abura". Έπειτα, η λευκή σκόνη αναμειγνύεται με νερό και σαν κρέμα απλώνεται από το λαιμό προς τα πάνω με μια βούρτσα από μπαμπού. Καλύπτει το πρόσωπο, το λαιμό και το στήθος, ενώ αφήνεται άβαφτη μια μικρή περιοχή σε σχήμα V ή W πίσω στον αυχένα, ώστε να τονιστεί σαν παραδοσιακά ερωτικό σημείο, καθώς και μια γραμμή γύρω από το τέλος των μαλλιών στο πρόσωπο, ώστε να δημιουργηθεί η ψευδαίσθηση της μάσκας. 
Για τα πρώτα τρία χρόνια, η μάικο έχει αυτό το μακιγιάζ σχεδόν συνέχεια. Στην αρχή, τη βοηθάει η ονέε-σαν, η "μεγαλύτερη αδερφή" της, ή η "μητέρα" του σπιτιού, ενώ μετά γίνεται από την ίδια. Μετά τα τρία χρόνια, οπότε και η μάικο έχει ωριμάσει, το μακιγιάζ της γίνεται ελαφρύτερο και λιγότερο εξεζητημένο, ώστε να αναδειχθεί η φυσική της ομορφιά.
Ενδυμασία.
Οι γκέισες φορούν πάντοτε κιμονό. Οι μαθητευόμενες φορούν πολύχρωμα κιμονό με εξεζητημένες ζώνες όμπι. Αποτελούν επίσης σημάδι για την οικονομική ευρωστία των σπιτιών "οκίγια", καθώς μια γκέισα δε θα πρέπει να φοράει ένα κιμονό πάνω από μια φορά, δηλώνοντας έτσι ότι η "οκίγια" έχει ειδικά δωμάτια, στα οποία φυλάσσονται και τακτοποιούνται τα κιμονό. Επίσης, ανάλογα με την εποχή ή το γεγονός που θα παρίσταται η γκέισα, μεταβάλλεται και το χρώμα, το σχέδιο και το στυλ ενός κιμονό. 
Χαρακτηριστικά είναι επίσης τα ξύλινα παπούτσια, στα οποία ισορροπούν και περπατάνε οι γκέισες, γνωστά ως "okobo". Επίσης υπάρχουν τα "zori", σανδάλια με επίπεδες σόλες, και τα "tabi", παρόμοια με τα πρώτα, τα οποία όμως φοριούνται μόνο μέσα στο σπίτι. 
Χτένισμα.
Το χτένισμα των γκεϊσών δεν ήταν πάντοτε το ίδιο. Στο παρελθόν, ήταν συνηθισμένο να έχουν τα μαλλιά τους λυτά, αλλά κατά τη διάρκεια του 17ου αιώνα υιοθετήθηκε το χτένισμα "shimada", ένας τύπος παραδοσιακού σινιόν, που προτιμούσαν οι περισσότερες καθιερωμένες γκέισες. Το χτένισμα διακοσμείται με περίτεχνα χτένια και φουρκέτες. 
Οι γκέισες εκπαιδεύονται να κοιμούνται ακουμπώντας το λαιμό τους σε μικρά στηρίγματα αντί για μαξιλάρια, ώστε να διατηρείται ανέπαφο το χτένισμά τους. Σε διαφορετική περίπτωση, θα πρέπει να φτιάχνει την κόμμωσή της περίπου κάθε εβδομάδα. 
Πολλές σύγχρονες γκέισες χρησιμοποιούν περούκες επαγγελματικά. Και στις δυο περιπτώσεις, βέβαια, υπεύθυνοι είναι ιδιαίτερα δεξιοτέχνες ειδικοί. Η τέχνη των παραδοσιακών χτενισμάτων ωστόσο αργοπεθαίνει.
Η γκέισα δημοφιλής στη σύγχρονη κουλτούρα.
Το αυξανόμενο ενδιαφέρον για τις γκέισες και την εξωτική τους εμφάνιση έχουν προκαλέσει διάφορα φαινόμενα τόσο στην Ιαπωνία όσο και στο δυτικό κόσμο. Το ενδιαφέρον στη Δύση αυξήθηκε το 1997 με το μυθιστόρημα "Αναμνήσεις μιας Γκέισας" και την ομώνυμη ταινία το 2005, καθώς και με την αυτοβιογραφία της πρώην γκέισας Ιγουαζάκι Μινέκο με τίτλο "Γκέισα της Γκιον". 

</doc>
<doc id="68833" url="https://el.wikipedia.org/wiki?curid=68833" title="Νώντας Σαμαρτζίδης">
Νώντας Σαμαρτζίδης

Ο Νώντας Σαμαρτζίδης (9 Σεπτεμβρίου 1965 - 22 Ιουνίου 1996) ήταν Έλληνας αθλητής της υδατοσφαίρισης και κολυμβητής.
Βιογραφικό.
Γεννήθηκε στις 9 Σεπτεμβρίου του 1965 στη Θεσσαλονίκη. Ξεκίνησε από την κολύμβηση στον Άρη Θεσσαλονίκης κατακτώντας 5 πρωτιές στο ελεύθερο. Ταυτόχρονα έπαιζε και πόλο. Με τον Άρη έπαιξε στον τελικό κυπέλλου το 1985 χάνοντας από τον Εθνικό Πειραιά. Το 1986 πηγαίνει στον Εθνικό και κατακτά μαζί του δύο Πρωταθλήματα Ελλάδος και δύο Κύπελλα Ελλάδος. Ήταν διεθνής με την Εθνική Ελλάδας 319 φορές και υπήρξε αρχηγός της. Είχε συμμετάσχει με την εθνική σε δύο Ολυμπιάδες, σε δύο Φίνα Κάπ, σε τέσσερα ευρωπαϊκά πρωταθλήματα και σε δύο παγκόσμια.
Στις ελεύθερες ώρες του ασχολούνταν με το υποβρύχιο κυνήγι. Το Σάββατο 22 Ιουνίου 1996 πνίγηκε στην Παλαιά επίδαυρο κάνοντας ελεύθερη κατάδυση.
Ήταν παντρεμένος με την διεθνή υδατοσφαιρίστρια του Εθνικού Ντίνα Μαυρίδου μόλις εφτά μήνες. Στην μνήμη του ο Εθνικός διοργανώνει κάθε χρόνο το διεθνές τουρνουά "Σαμαρτζίδης Καπ". Την ημέρα της κηδείας του σε τουρνουά που διεξαγόταν στη Ρώμη κρατήθηκε ενός λεπτού σιγή και μετά οι θεατές χειροκροτούσαν για πέντε λεπτά. .
Παραπομμπές.
&lt;br&gt;

</doc>
<doc id="68834" url="https://el.wikipedia.org/wiki?curid=68834" title="Κύπελλο Αγγλίας (ποδόσφαιρο ανδρών)">
Κύπελλο Αγγλίας (ποδόσφαιρο ανδρών)

Το Κύπελλο Αγγλίας (αγγλικά: "The Football Association Challenge Cup", πιο γνωστό ως "FA Cup") είναι ετήσια διοργάνωση ποδοσφαίρου. Αποτελεί τον αρχαιότερο θεσμό του αθλήματος παγκοσμίως σε διασυλλογικό αλλά και επίπεδο εθνικών ομάδων, έχει δε ολοκληρωθεί –παρά την αναστολή του στους δύο παγκόσμιους πολέμους– τις περισσότερες φορές από κάθε άλλον.
Ιστορικά στοιχεία.
Η απόφαση για τη δημιουργία του λήφθηκε την 20η Ιουλίου 1871 στα γραφεία του λονδρέζικου περιοδικού "The Sportsman" κατόπιν πρότασης του Τσαρλς Άλκοκ, επίτιμου γραμματέα της αγγλικής Ποδοσφαιρικής Ομοσπονδίας (The FA). Η πρώτη διεξαγωγή του κυπέλλου διήρκεσε μεταξύ 11 Νοεμβρίου 1871 και τον τελικό αγώνα της 16ης Μαρτίου 1872. Αυτός έλαβε χώρα στο Κένινγκτον Όουβαλ του Λονδίνου, όπου 2.000 θεατές πλήρωσαν από ένα σελίνι ώστε να παρακολουθήσουν τη νίκη 1-0 των Γουόντερερς επί των Ρόγιαλ Εντζινίρς, με σκόρερ τον Μόρτον Μπετς που –για αδιευκρίνιστο λόγο– είχε δηλώσει το ψευδώνυμο Α.Χ Τσέκερ.
Κατά την εναρκτήρια εκείνη διοργάνωση, από τα 50 τότε μέλη της FA δήλωσαν συμμετοχή μόνο τα 15, με δύο να αποσύρονται στον α' γύρο και ακόμη ένα στον β'. Περίπου 1½ αιώνα αργότερα, στο κύπελλο Αγγλίας λαμβάνουν πλέον μέρος αρκετά περισσότερα από 700 σωματεία (αριθμός ρεκόρ τα 763 της αγωνιστικής περιόδου 2011-12), των 9 πρώτων επιπέδων του αγγλικού ποδοσφαίρου και επιλεγμένα του 10ου, δηλαδή από τα πλουσιότερα και τα δημοφιλέστερα μέχρι ερασιτεχνικά μικρών χωριών. Αντίθετα με τα αρχικά χρόνια όπου στο θεσμό μετείχαν επίσης σύλλογοι των υπόλοιπων βρετανικών εθνών Ιρλανδία, Ουαλία και Σκωτία, σήμερα αγωνίζονται μόλις 6 της δεύτερης. Το 2013 πήρε μέρος για πρώτη φορά ομάδα από τα νησιά της Μάγχης.
Παραδοσιακά, όλοι οι αγώνες του κυπέλλου Αγγλίας είναι μονοί και πραγματοποιούνται στην έδρα του ενός αντιπάλου, με εξαίρεση τους δύο ημιτελικούς και τον τελικό που διεξάγονται σε ουδέτερα γήπεδα. Αντίθετα με άλλες εθνικές ποδοσφαιρικές ομοσπονδίες, η FA καθυστέρησε να εισαγάγει τη διαδικασία των πέναλτι, δεδομένου ότι έως και την περίοδο 1990-91 για ισοπαλία στα 90 λεπτά προβλεπόταν η επανάληψη της αναμέτρησης στην έδρα τώρα του φιλοξενούμενου (ή ουδέτερη για τις δύο τελικές φάσεις), με ημίωρη παράταση σε νέα ισοπαλία. Δεν είχε τεθεί περιορισμός ως προς τoν αριθμό των διαδοχικών επαναληπτικών που τυχόν θα απαιτούνταν, ενώ το γήπεδό τους όριζε πλέον ανά περίπτωση η FA. Σε μία απόπειρα να μην μεταβληθεί δραματικά ο επί 120ετία χαρακτήρας της διοργάνωσης, η διαδικασία των πέναλτι εφαρμοζόταν για λίγα χρόνια από τη "δεύτερη" συνάντηση ημιτελικών και τελικού (μετά 240' ισόπαλων δηλαδή, όχι 120').
Χορηγίες.
Από την περίοδο 1994–95 το Κύπελλο Αγγλίας διαθέτει κεντρικό χορηγό, ο οποίος εμπεριέχεται στην επίσημη ονομασία του, με εξαίρεση το διάστημα 2002–2006 και την περίοδο 2014–2015.
Οι τελικοί.
Η διοργάνωση έχει μακρά παράδοση ως "θεσμός των εκπλήξεων", όπου λιγότερο ισχυρές ή δημοφιλείς ομάδες ("underdogs") συχνά αποκλείουν –ακόμη και εκτός έδρας– γνωστές δυνάμεις του εγχώριου και ευρωπαϊκού ποδοσφαίρου ("giant-killing"). Η φήμη επιβεβαιώνεται με τα 19 διαφορετικά σωματεία χαμηλότερης βαθμίδας από την κορυφαία, τα οποία πέτυχαν πρόκριση σε τελικό 25 συνολικά φορές (μία κάθε 5½ χρόνια) και στις 8 στέφθηκαν τιτλούχοι ισάριθμα. Σε 21 περιπτώσεις ανήκαν στη Β' κατηγορία, ενώ τέσσερις μεταξύ 1890 και 1902 δεν είχαν ακόμα εκλεχθεί ως μέλη της Φούτμπολ Λιγκ (δύο επίπεδα), με την Τότεναμ Χότσπερ το 1901 να πρόκειται για τη μοναδική νικήτρια του κυπέλλου της ομοσπονδίας FA χωρίς καν να μετέχει σε εθνικό –και επαγγελματικό– πρωτάθλημα.
Οι διακρίσεις πάντως ομάδων χαμηλότερης τάξης συμβαίνουν πλέον σπανιότερα, με ενδεικτικό πως ο τελευταίος κυπελλούχος Β' κατηγορίας χρονολογείται από το 1980 (Γουέστ Χαμ Γιουνάιτεντ-Άρσεναλ 1-0) και ο φιναλίστ από το 2008 (Πόρτσμουθ ΦΚ-Κάρντιφ Σίτι 1-0). Τη μείωση εμφάνισης των εκπλήξεων αποτυπώνει περαιτέρω το γεγονός ότι ενώ τα δημοφιλή σωματεία επικεντρώνονται μάλλον περισσότερο στις προσοδοφόρες Πρέμιερ Λιγκ και ευρωπαϊκές διοργανώσεις (ελάχιστα δε στο Λιγκ Καπ), τα 17 από τα 20 τρόπαια το πρόσφατο διάστημα 1996-2015 κατέληξαν στους ονομαζόμενους "μεγάλους τέσσερις" ("Big Four"): Άρσεναλ και Τσέλσι 6, Μάντσεστερ Γιουνάιτεντ 3, Λίβερπουλ 2, οι οποίοι επιπρόσθετα ήταν φιναλίστ 6 φορές με όλες να ηττώνται από κάποιον εκ των ιδίων.
Ανά σύλλογο.
Στον τελικό έχουν προκριθεί 57 σωματεία, με 44 να κατακτούν το κύπελλο.
Η Σαουθάμπτον ΦΚ με τρεις, εμφανίστηκε τις περισσότερες φορές σε τελικό ως σωματείο εκτός της κορυφαίας βαθμίδας του αγγλικού ποδοσφαίρου, όταν έχει συνολικά αγωνιστεί τέσσερις και παρότι τον πρόσφατο μισό αιώνα μετέχει συνήθως στην Α' κατηγορία. Τη μοναδική επιτυχία της, άλλωστε, πανηγύρισε το 1976 από την 6η θέση της Β' και άρα χωρίς να τη συνδυάσει με άνοδο. Το τελευταίο, δεν έχει συμβεί σε καμία από τις άλλες 7 αντίστοιχες περιπτώσεις με εξαίρεση τη Γουέστ Μπρόμιτς Άλμπιον το 1931.
Οι μόνοι δύο που σε τελικό επικράτησαν αντιπάλου Β' κατηγορίας από δύο φορές, αποτελούν συμπτωματικά η Τότεναμ Χότσπερ τα 1921 και 1982, αποκλειστική νικήτρια εκτός συστήματος πρωταθλημάτων (1901) και η Γουέστ Χαμ Γιουνάιτεντ τα 1964 και 1975, τελευταία κάτοχος από τη Β' κατηγορία (1980).
Τα γήπεδα του τελικού.
Ο τελικός σύμφωνα με την παράδοση φιλοξενείται σε γήπεδο του Λονδίνου, πρωτεύουσας του Ηνωμένου Βασιλείου, πλην ορισμένων εξαιρέσεων (η εκάστοτε πόλη σε παρένθεση):
Οι 14 επαναληπτικοί αγώνες τελικού είχαν λάβει χώρα στα Κένινγκτον Όουβαλ (1875 και 1876), Ρέισκορς Γκράουντ (Ντέρμπι, 1886), Μπέρντεν Παρκ (Μπόλτον, 1901), Κρίσταλ Πάλας Νάσιοναλ Σπορτς Σέντερ (1902), Γκούντισον Παρκ (Λίβερπουλ, 1910), Ολντ Τράφορντ (Μάντσεστερ, 1911 και 1970), Μπράμαλ Λέιν (Σέφιλντ, 1912) και το παλαιό Στάδιο Γουέμπλεϊ (1981, 1982, 1983, 1990 και 1993).
Γενικά, ο τελικός έχει διεξαχθεί σε 9 διαφορετικά γήπεδα (οι παλαιά και νέα μορφές του Γουέμπλεϊ θεωρούνται ως ένα) Αγγλίας και Ουαλίας, ενώ άλλα 3 ορίστηκαν για επαναληπτικό. Εκτός Λονδίνου βρίσκονταν 4 και 3 αντίστοιχα, στα οποία πραγματοποιήθηκαν συνολικά 9 τελικοί και 6 επαναληπτικοί.
Προπονητές με τις περισσότερες κατακτήσεις.
Στον σχεδόν 1½ αιώνα ιστορίας του θεσμού, μόλις δύο τεχνικοί ηγήθηκαν διαφορετικών νικητών συλλόγων: ο Χέρμπερτ Τσάπμαν των Χάντερσφιλντ Τάουν (1922), Άρσεναλ (1930) και ο Μπίλι Γουόκερ των Σέφιλντ Γουένσντεϊ (1935), Νότιγχαμ Φόρεστ (1959).
Ο ποδοσφαιριστής με τα περισσότερα μετάλλια.
Ο Άσλεϊ Κόουλ, κάτοχος επίσης του ρεκόρ συμμετοχών στη θέση του αριστερού αμυντικού για την εθνική Αγγλίας από το 2011 (τελικά συμπλήρωσε 107), έχει κατακτήσει 7 κύπελλα ως στέλεχος των Άρσεναλ (2002, 2003, 2005 με εύστοχη την 4η εκτέλεση της ομάδας του στην πρώτη διαδικασία πέναλτι τελικού) και Τσέλσι ΦΚ (2007 αλλαγή στην παράταση, 2009, 2010, 2012), ενώ τη μοναδική ήττα υπέστη κατά την πρώτη του εμφάνιση σε τελικό (2001: Λίβερπουλ ΦΚ-Άρσεναλ 2-1 με ανατροπή από τον Μάικλ Όουεν στα 83' και 88'). Ενδεικτικό του ρεκόρ είναι ότι τρία μόλις σωματεία έχουν να παρουσιάσουν περισσότερες κατακτήσεις του τροπαίου συγκριτικά με τον Κόουλ (Άρσεναλ 12, Μάντσεστερ Γιουνάιτεντ 11, Τότεναμ Χότσπερ 8), έως και το 2015.

</doc>
<doc id="68836" url="https://el.wikipedia.org/wiki?curid=68836" title="Ilyushin Il-38">
Ilyushin Il-38

Το Ilyushin Il-38 (Κωδική Ονομασία NATO: May) είναι ένα τετρακινητήριο ελικοφόρο αεροσκάφος θαλάσσιας περιπολίας και εντοπισμού υποβρυχίων, Σοβιετικής σχεδίασης και κατασκευής. Βασίστηκε στο επιβατικό Il-18.

</doc>
<doc id="68838" url="https://el.wikipedia.org/wiki?curid=68838" title="Ilyushin Il-38 May">
Ilyushin Il-38 May



</doc>
<doc id="68839" url="https://el.wikipedia.org/wiki?curid=68839" title="Μεγάλοι Μάγιστροι των Ναϊτών Ιπποτών">
Μεγάλοι Μάγιστροι των Ναϊτών Ιπποτών

Κάθε ιππότης που κατείχε τη θέση του Μεγάλου Μάγιστρου των Ναϊτών Ιπποτών ήταν επίσης και ο ανώτατος διοικητής των Φτωχών Ιπποτών του Χριστού και του Ναού του Σολομώντα (λατ. "Pauperes commilitones Christi Templique Salomonici"), με πρώτο τον Ούγο ντε Παιν, το 1118. Η θέση αυτή ήταν ισόβια, παρόλο που η διάρκεια θητείας σε αυτήν ήταν κατά κανόνα σύντομη εξαιτίας της στρατιωτικής φύσης του Τάγματος. 
Η κάθε χώρα είχε τον δικό της Μάγιστρο και όλοι ανέφεραν στον Μεγάλο Μάγιστρο. Αυτός επέβλεπε όλες τις επιχειρήσεις του Τάγματος, συμπεριλαμβανομένων των στρατιωτικών επιχειρήσεων στους Αγίους Τόπους και την Ανατολική Ευρώπη, και τις οικονομικές και επιχειρηματικές συναλλαγές στη Δυτική Ευρώπη. 
Ο Μεγάλος Μάγιστρος μπορούσε να είναι εν ενεργεία στρατιωτικός διοικητής, αν και κάτι τέτοιο δε θεωρούνταν σοφή επιλογή, λαμβανομένου υπόψη του αποκεφαλισμού του Ζεράρ ντε Ριντφόρ το 1189 από τον Σαλαντίν. 
Κατάλογος διατελεσάντων Μεγάλων Μαγίστρων.
Οι Μεγάλοι Μάγιστροι των Ναϊτών Ιπποτών κατά χρονολογική σειρά είναι οι εξής:

</doc>
<doc id="68840" url="https://el.wikipedia.org/wiki?curid=68840" title="Grand Masters of the Knights Templar">
Grand Masters of the Knights Templar



</doc>
<doc id="68842" url="https://el.wikipedia.org/wiki?curid=68842" title="Orlik Aerobatic Team">
Orlik Aerobatic Team



</doc>
<doc id="68844" url="https://el.wikipedia.org/wiki?curid=68844" title="Βερενίκη Β΄ της Αιγύπτου">
Βερενίκη Β΄ της Αιγύπτου

Η Βερενίκη Β’ της Αιγύπτου (267 ή 266 – 221 π.Χ. ), ήταν κόρη του Μάγα της Κυρήνης και της Βασίλισσας Απάμας (κόρης του Αντίοχου Α’ Σωτήρος). Παντρεύτηκε το φαραώ της Αιγύπτου, Πτολεμαίο Γ' τον Ευεργέτη, τρίτου μονάρχη της ελληνιστικής δυναστείας των Πτολεμαίων.
Νεαρή ηλικία.
Για πολιτικούς λόγους το χέρι της προσφέρθηκε στον Πτολεμαίο Γ' τον οποίο και αρραβωνιάστηκε το 250 π.Χ. Ωστόσο, τον επόμενο χρόνο η Βερενίκη παντρεύτηκε το Δημήτριο τον Καλό, έναν Μακεδόνα πρίγκιπα, λίγο μετά το θάνατο του πατέρα της, με τη συναίνεση της μητέρας της. Ο Δημήτριος ήταν γιος του Δημητρίου του Πολιορκητή και ετεροθαλής αδελφός του βασιλιά της Μακεδονίας Αντίγονου Β' Γονατά. Ωστόσο λίγο μετά την άφιξή του στην Κυρήνη, έγινε εραστής της μητέρας της Απάμας. Τελικά η Βερενίκη τον δολοφόνησε στη κρεββατοκάμαρα της Απάμας, η οποία εντούτοις επέζησε. Το γεγονός αυτό έλαβε χώρα μεταξύ του 255 – 250 π.Χ. Με το Δημήτριο δεν είχε αποκτήσει παιδιά. Η Κυρήνη προσαρτήθηκε εκ νέου στην Αίγυπτο.
Κατόπιν έγινε τελικά σύζυγος του Πτολεμαίου Γ’ και απέκτησε μαζί του αρκετά παιδιά: την Αρσινόη Γ', τον Πτολεμαίο Δ' το Φιλοπάτορα, διάδοχο του πατέρα του, έναν γιο του οποίου το όνομα μας είναι άγνωστο, τον Αλέξανδρο, τον Μάγα και τη Βερενίκη. Συμβασίλεψε με το σύζυγό της κατά την περίοδο 246 – 222 π.Χ. και έμειναν γνωστοί ως «Θεοί Ευεργέτες».
Κόμη της Βερενίκης.
Λίγο μετά το γάμο τους, ο σύζυγός της αναχώρησε από την Αίγυπτο για να υποστηρίξει την αδελφή του, που ονομαζόταν επίσης Βερενίκη, στον Τρίτο Συριακό Πόλεμο. Ο Καλλίμαχος συγκεκριμένα αναφέρει πως την άφησε στο νυφικό της κρεβάτι. Ο θρύλος λέει πως η Βερενίκη αφιέρωσε στη θεά Αφροδίτη, και συγκεκριμένα στο ναό της στο Ζεφύριο, τα πλόυσια και πανέμορφα μαλλιά της, προκειμένου ο Πτολεμαίος να επιστρέψει ασφαλής. Ο φαραώ επέστρεψε πράγματι έχοντας συλλέξει μια σειρά από νίκες το 245 π.Χ., και η Βερενίκη εκπλήρωσε το τάμα της. Την άλλη μέρα όμως τα μαλλιά της είχαν εξαφανιστεί από το ναό. Ο Κόνων από τη Σάμο, ένας μαθηματικός και αστρονόμος που ζούσε στην αυλή του φαραώ, υποστήριξε πως οι θεοί τοποθέτησαν τη χαμένη κόμη ανάμεσα στα αστέρια. Ο αστερισμός αυτός φέρει ακόμη και σήμερα το όνομα "Coma Berenice" (Κόμη της Βερενίκης). Το γεγονός μετέτρεψε σε ποίημα ο Καλλίμαχος από το οποίο σώζωνται μικρά αποσπάσματα. Ωστόσο διασώζεται μια ρωμαϊκή μετάφραση του από τον Κάτουλλο.
Μετέπειτα.
Η αρχαία πόλη που βρισκόταν στη θέση της Βεγγάζης, πόλης της σημερινής Λιβύης, επανιδρύθηκε από την ίδια τη βασίλισσα και έλαβε το όνομά της: Βερενίκη. Επίσης περίπου το 243 π.Χ. νίκησε σε αρματοδρομίες στα Νέμεα και συμμετείχε και στους ολυμπιακούς αγώνες. Απεικονίζεται σε διάφορα νομίσματα της εποχής.
Το 238 έχασε την κόρη της, τη Βερενίκη που ήταν μόλις ενός έτους. Η ίδια δολοφονήθηκε από το γιο της Πτολεμαίο Δ' το 221 π.Χ., πιθανώς από δηλητήριο, λίγο μετά την αναγόρευσή του σε φαραώ.

</doc>
<doc id="68845" url="https://el.wikipedia.org/wiki?curid=68845" title="Κέλλυ Κάρλσον">
Κέλλυ Κάρλσον

Η Κέλλυ Κάρλσον ("Kelly Lee Carlson", 17 Φεβρουαρίου 1976) είναι Αμερικανίδα ηθοποιός. Είναι περισσότερο γνωστή για τη συμμετοχή της στην τηλεοπτική σειρά "Πλαστική Ομορφιά" (Nip/Tuck) όπου υποδύεται το ρόλο της Kimber Henry.
Βιογραφία / Σταδιοδρομία.
Η Κέλλυ γεννήθηκε στη Μινεάπολις της Μινεσότα και φοίτησε στο μεικτό Καθολικό σχολείο "Academy of Holy Angels". Εκτός από την καριέρα της σαν ηθοποιός έχει υπάρξει και μοντέλο συμμετέχοντας στις διαφημιστικές καμπάνιες εταιρειών όπως οι : Miller Lite (μπύρα), Rembrandt (λευκαντικά δοντιών) και Oliver People (γυαλιά ηλίου). Το 2001 ήταν στην λίστα του περιοδικού "Tear Sheet Magazine" με τις 50 πιο όμορφες γυναίκες, ενώ η καριέρα της απογειώθηκε με την συμμετοχή της στη σειρά "Πλαστική Ομορφιά" που στην Ελλάδα προβάλλεται από το συνδρομητικό κανάλι "Filmnet".
Έχει κάνει φωτογραφίσεις σε πολλά διάσημα περιοδικά με πιο χαρακτηριστικές αυτές στο Maxim (Αύγουστος 2004) και "Stuff" (Οκτώβριος 2004). Η Κέλλυ έχει ύψος 1,65 μ. και το αγαπημένο της άθλημα είναι η ιππασία. Από το 2004 κατοικεί στο Λος Άντζελες.
Είναι εκπρόσωπος της ανθρωπιστικής οργάνωσης "Smile Network", η οποία προσφέρει ιατρικές υπηρεσίες σε εξαθλιωμένα παιδιά και εφήβους από αναπτυσσόμενες χώρες.

</doc>
<doc id="68846" url="https://el.wikipedia.org/wiki?curid=68846" title="Αεροπλανοφόρο">
Αεροπλανοφόρο

Το αεροπλανοφόρο είναι ένας σχετικά σύγχρονος τύπος πολεμικού πλοίου, ειδικά κατασκευασμένο για τη μεταφορά, απονήωση και προσνήωση πολεμικών αεροπλάνων. Ουσιαστικά είναι ένα πλωτό στρατιωτικό αεροδρόμιο, που προσφέρει επίσης και επισκευές επιπέδου πίστας (επιπέδου 1) στα αεροσκάφη που μεταφέρει.΄
Περιγραφή.
Το αεροπλανοφόρο αποτελεί σήμερα επιχειρησιακά τη ναυαρχίδα ενός στόλου. Οι ανάγκες για φιλοξενία αεροσκαφών οδήγησαν ναυπηγικά τα πλοία αυτά να είναι συνήθως δυσανάλογα μεγάλα σε σχέση με τις υπόλοιπες ναυτικές μονάδες (πολεμικά πλοία). Ένα αεροπλανοφόρο μπορεί να έχει από 180 εώς 300+ μέτρα μέγιστο μήκος, πλάτος 30 εώς 70 μέτρα (μέγιστο πλάτος καταστρώματος πτήσης), και εκτόπισμα από 15.000 έως 100.000 τόνους.
Τα κύρια μέρη που ξεχωρίζουν ένα αεροπλανοφόρο από άλλο πλοίο επιφανείας είναι:
Αποκλίνον κατάστρωμα.
Η πλειοψηφία αυτών των σχεδιασμών διαθέτει το λεγόμενο angled flight deck, όπου ο διάδρομος προσνήωσης τοποθετείται διαγώνια στο κατάστρωμα πτήσης, με τις άκρες του να συμπίπτουν με κάποια άκρη του πλοίου, έτσι ώστε η περιοχή των καταπελτών να βρίσκεται εντελώς εκτός αυτού. Αυτό γίνεται για να διευκολυνθεί η γρήγορη αποστολή και ανάκτηση αεροσκαφών, σε όλες τις συνθήκες, καιρικές η καταστρώματος. Επιτρέπει σε αεροσκάφη να είναι έτοιμα στους καταπέλτες για εκτόξευση, χωρίς να υπάρχει κίνδυνος σύγκρουσης με ένα αεροσκάφος το οποίο προσνηώνεται ταυτόχρονα, και το οποίο μπορεί να μην σταματήσει για διάφορους λόγους. Παλιότεροι σχεδιασμοί, όπως τα χρησιμοποιούμενα στον Β' ΠΠ. αεροπλανοφόρα είχαν "κοινούς" χώρους τον διάδρομο από-προσνήωσης.
Είδη αεροπλανοφόρων.
Η μεταφορά μεταξύ των δύο καταστρωμάτων γίνεται με σύστημα ανελκυστήρων. Λόγω του μικρού σχετικά μήκους του διαδρόμου, οι διάφορες τεχνικές που ακολουθούνται απο-προσνήωσης είναι αυτές βάσει των οποίων τα αεροπλανοφόρα κατατάσσονται επιχειρησιακά, σε ειδικές κατηγορίες οι οποίες και είναι:
Κατηγορία CATOBAR.
Τα αεροπλανοφόρα τύπου CATOBAR (Catapult Assisted Take-Off But ARrested landing) χρησιμοποιούν ένα σύστημα ατμοπροωθούμενων ή ηλεκτρικών καταπελτών τα οποία υποβοηθούν το αεροσκάφος να φτάσει στην απαραίτητη ταχύτητα απονήωσης. Για την προσνήωση, χρησιμοποιείται ένα σύστημα σύλληψης των αεροσκαφών, τα οποία φέρουν γάντζους, και οι οποίοι συγκρατώνται κατά την προσνήωση από συρματόσχοινα απλωμένα στο κατάστρωμα πτήσης.
Τα μεγαλύτερα αεροπλανοφόρα του κόσμου, όπως κλάσης Νίμιτς και Εντερπραϊζ των ΗΠΑ, είναι αυτού του τύπου, και στην πλειοψηφία τους χρησιμοποιούν ατμοπροωθούμενους καταπέλτες, κυρίως λόγω της παλαιότητας της κατασκευής τους. Τα νέα αεροπλανοφόρα κλάσης Charles de Gaulle του Γαλλικού Πολεμικού Ναυτικού είναι επίσης τέτοιας τεχνοτροπίας, όπως και τα μελλοντικά αεροπλανοφόρα του Ηνωμένου Βασιλείου.
Κατηγορία STOBAR.
Το ακρωνύμιο σημαίνει Short Take=Off But ARrested landing και χρησιμοποιείται μόνο σε ένα αεροπλανοφόρο στον κόσμο, το ρωσικό "Ναύαρχος Κουζνέτσοφ". Εδώ δεν γίνεται χρήση καταπελτών, αλλά τα αεροσκάφη αφήνονται να απονηωθούν με την ώση μόνο των κινητήρων τους, και με τη βοήθεια μιας ναυπηγικής ανύψωσης του πρωραίου άκρου του καταστρώματος πτήσης (ski-jump). Η μέθοδος angled flight deck χρησιμοποιείται και σε αυτόν τον σχεδιασμό, όμως λιγότερο αποτελεσματικά καθώς η διαδρομή για απονήωση είναι μεγαλύτερη. Η προσνήωση γίνεται με τον ίδιο τρόπο όπως στα αεροπλανοφόρα τύπου CATOBAR.
Ένα μεγάλο μειονέκτημα αυτού του σχεδιασμού σε σχέση με τους άλλους, είναι ότι τα αεροπλάνα δεν μπορούν να φέρουν βαρύτερα φορτία, όπως βόμβες και pods, παρά μόνο πυραύλους αέρος-αέρος. Το "Κουζνέτσοφ" ναυπηγήθκε στα μέσα της δεκαετίας του '80 όχι για να αποτελέσει μια απειλή για τα αντίπαλα αεροπλανοφόρα, ή για να διεξάγει επιχειρήσεις τέτοιου εύρους, όπως τα αεροπλανοφόρα του NATO, αλλά για να παρέχει αεροπορική κάλυψη στα υποβρύχια του Ρωσικού Πολεμικού Ναυτικού. Έτσι επιλέχθηκε αυτός ο φτηνότερος και απλούστερος σχεδιασμός.
Κατηγορία STOVL.
Τα αεροπλανοφόρα τύπου STOVL (Short Take-Off and Vertical Landing) είναι κυρίως μικρότερης κλίμακας αεροπλανοφόρα που θυμίζουν περισσότερο ελικοπτεροφόρα σε σχήμα και δυνατότητες. Είναι μια μέση κατηγορία, που φέρει ένα μείγμα ειδικών αεροσκαφών (π.χ. BAe Harrier II) και κανονικών ελικοπτέρων. Τυπικό παράδειγμα αποτελεί η κλάση Invincible του Ηνωμένου Βασιλείου, όπως επίσης και τα αεροπλανοφόρα της Ιταλίας, της Ινδίας και της Ταϊλάνδης.
Σε αυτόν τον σχεδιασμό, δεν χρησιμοποιείται το angled flight deck, αφού οι προσνηώσεις δεν γίνονται με μεγάλες ταχύτητες και σύστημα συρματόσχοινων, αλλά τα αεροπλάνα φέρουν ακροφύσια κατευθυνόμενης ώσης, τα οποία τα υποβοηθούν να προσνηώνονται με σχεδόν μηδενική ταχύτητα, κατακόρυφα στο κατάστρωμα πτήσης. Χρησιμοποιείται εντούτοις το ski jump, το οποίο, σε συνδυασμό με τον ειδικό σχεδιασμό των αεροπλάνων, τα βοηθά να φέρουν και φορτία όπως βόμβες. Η απονήωση γίνεται με ίδιο τρόπο όπως στα αεροπλανοφόρα STOBAR, με τη διαφορά ότι η κατευθυνόμενη ώση των αεροπλάνων μπορεί να βοηθήσει το αεροπλάνο να αναπτύσσει ταχύτητα και παράλληλα να αντικαθιστά μέρος της άντωσης που δεν μπορούν να παρέχουν τα φτερά στις χαμηλές ταχύτητες.
Ιστορία.
Στα πρώτα αεροπλανοφόρα η ασφαλής απονήωση αεροσκαφών, που απαιτούσε αρκετό μήκος διαδρόμου, γινόταν πάντα με ταχύτητα πλοίου τη μεγίστη δυνατή και "κόντρα" στον άνεμο προκειμένου να δημιουργηθούν οι κατάλληλες αεροδυναμικές συνθήκες. Τα πρώτα πλοία της κατηγορίας αυτής κατασκευάστηκαν (στη πραγματικότητα μετασκευάστηκαν) από το βρετανικό Βασιλικό Ναυτικό καθώς και από το Αμερικανικό αμέσως μετά τον Α΄ Παγκόσμιο Πόλεμο. Ήταν συνήθως πλοία θωρηκτά ή μεγάλα εύδρομα που τους είχε αφαιρεθεί μεγάλο μέρος των υπερκατασκευών με το υφιστάμενο σ΄ αυτά βαρύ πυροβολικό τους φέροντας αντ' αυτών νέο "κατάστρωμα πτήσεων" υπεράνω του κυρίου καταστρώματος. Αργότερα λόγω της αυξανόμενης σημασίας του αεροπλάνου ως πολεμικό όπλο στον κατά θάλασσα πόλεμο άρχισαν και οι μεγάλοι ναυτικοί στόλοι (σχηματισμοί) να ενισχύονται με αεροπλανοφόρα από αρχική κατασκευή (ναυπήγηση) αφού θα έπρεπε να εξυπηρετούν ανάγκες ναυτικών αεροπορικών βάσεων με επαρκή μέσα συντήρησης, επισκευής, εφοδιασμού, ενδιαίτησης προσωπικού κ.λπ.
Η σημασία του αεροπλανοφόρου καταδείχθηκε κυρίως στον Β΄ Παγκόσμιο Πόλεμο και κυρίως σ' εκείνον του Ειρηνικού Ωκεανού όπου και αναδείχθηκε ανώτερο του θωρηκτού, με αποτέλεσμα βαθμηδόν να το υποσκελίσει. Έτσι στη ναυτική τακτική ενώ μέχρι τον Α΄ Π.Π. οι στόλοι παρουσίαζαν πολυάριθμες μοίρες θωρηκτών που αποτελούσαν και τον "πυρήνα" των πλοίων μάχης, στο Β' Παγκόσμιο Πόλεμο (1939-1945) η ναυτική τακτική διαμορφώνεται σε παράταξη μικρότερων ομάδων πλοίων που ονομάσθηκαν "δυνάμεις επιχειρήσεων" (ναυτικές). Κάθε τέτοια δύναμη συγκροτούνταν και με κάποιο αριθμό αεροπλανοφόρων καθώς και με κάποια θωρηκτά ή καταδρομικά που ουσιαστικά αποτελούσαν τους φρουρούς «επιφανείας» αυτών των αεροπλανοφόρων. Έτσι η αύξηση της επιχειρησιακής σημασίας αυτών (στην περίοδο Β΄ Π.Π.) οδήγησε σε επιμέρους κατηγορίας αυτού του τύπου όπως κατά αρχικές ονομασίες:
Ενεργά αεροπλανοφόρα.
Ηνωμένες Πολιτείες της Αμερικής.
Κλάση Kitty Hawk
Κλάση Enterprise
Κλάση Nimitz
Κλάση Gerald R. Ford (μελλοντικά)
Ηνωμένο Βασίλειο.
Κλάση Invincible
Κλάση Queen Elizabeth' (μελλοντικά)

</doc>
<doc id="68847" url="https://el.wikipedia.org/wiki?curid=68847" title="Άσφαλτος">
Άσφαλτος

Η άσφαλτος είναι σώμα στερεό, σκουρόχρωμο, που βρίσκεται ως κοίτασμα ή ως υπόλειμμα της απόσταξης του πετρελαίου. 
Το μείγμα ασφάλτου - χαλικιών - άμμου και ασφαλτούχου ασβεστόλιθου (που ονομάζεται και ασφαλτική μαστίχα) μεταφέρεται θερμό (120- 150° Κελσίου) στον τόπο που θα στρωθεί και, αφού απλωθεί με ξύλινα φτυάρια, σκεπάζεται με ψιλή άμμο.
Η άσφαλτος, ως ορυκτό, είναι οιωνός για την ύπαρξη πετρελαίου. Πράγματι, δεν είναι τυχαίο ότι μεγάλα κοιτάσματα ασφάλτου υπάρχουν στην κοιλάδα του Ιορδάνη, στις όχθες της Νεκράς θάλασσας στη Γαλλία, Ελβετία, Αντίλλες, Βενεζουέλα και Κούβα, δηλαδή, εκεί που έχει βρεθεί πετρέλαιο. 
Γενικά.
Οι άσφαλτοι είναι σύμπλοκες υδρογονανθρακούχες ενώσεις με λίγο οξυγόνο, άζωτο και συχνά με θείο που περιέχουν αναμεμιγμένες γαιώδεις ουσίες. Όταν είναι καθαρές είναι στερεές, μαλακές και πλαστικές. Συχνότερα όμως, απαντώνται στερεές ή υγρές, όπως η πισσάσφαλτος. Θερμαινόμενες τήκονται εύκολα και δεν αναφλέγονται. Επειδή πρόκειται για άμορφες ουσίες μή κρυσταλλικές, οι φυσικές και χημικές ιδιότητές τους ποικίλλουν σε ευρύτατα όρια. Γενικά έχουν μαύρο χρώμα, είναι τελείως αδιαφανείς, σκληρότητας 1 - 2 και ειδικού βάρους 1,1 - 1,2. Έχουν λιπαρή λάμψη και αφή και είναι αδιάλυτοι στο νερό. Οι άσφαλτοι που κυκλοφορούν στο εμπόριο δεν είναι οι φυσικοί, αλλά επεξεργασμένοι από βιομηχανοποίηση του πετρελαίου, ως υπόλειμμα της κλασματικής απόσταξής του. 
Οι φυσικοί άσφαλτοι διαλύονται «εν μέρει» ανάλογα των συστατικών τους σε διάφορα οργανικά διαλυτικά μέσα (όπως διθειούχος άνθρακας, βενζίνη κ.λπ) όπου το γεγονός αυτό αποτελεί και μια βάση διάκρισης σε διάφορες κατηγορίες ποιότητας που παίρνουν διάφορες ονομασίες όπως νάφθαι, μάλθαι, καρβίνια κ.λπ.
Χρήση.
Γενικά, η χρήση της ασφάλτου ποικίλει όπως για κατασκευή βερνικιών και βαφών, για την παραγωγή ασφαλτομίγματος οδοστρωμάτων, στη βιομηχανία του καουτσούκ, καθώς και σε επιχρίσματα, ή ως στεγανοποιητικό σε αρμούς ξυλίνων δαπέδων, επισκευή αρμών ξυλίνων σκαφών (καλαφάτισμα) και πλακών οροφής (ταρατσών).
Παραγωγή.
Η μεγαλύτερη παραγωγή ασφάλτου σημειώνεται στη νήσο Τρινιντάντ όπου αποτέλεσε το 1934 το 57% της παγκόσμιας παραγωγής. Ακολουθούν η Αίγυπτος και οι ΗΠΑ.
Το μείγμα ασφάλτου - χαλικιών - άμμου και ασφαλτούχου ασβεστόλιθου (που ονομάζεται και ασφαλτική μαστίχα) μεταφέρεται θερμό (120 - 150 °C) στον τόπο που θα στρωθεί και αφού απλωθεί με ξύλινα φτυάρια, σκεπάζεται με ψιλή άμμο.
Η άσφαλτος, ως ορυκτό, είναι οιωνός για την ύπαρξη πετρελαίου. Πράγματι, δεν είναι τυχαίο ότι μεγάλα κοιτάσματα ασφάλτου υπάρχουν στην κοιλάδα του Ιορδάνη, στις όχθες της Νεκράς θάλασσας, στην Γαλλία, Ελβετία, Αντίλλες, Βενεζουέλα και Κούβα, όπου δηλαδή έχει βρεθεί πετρέλαιο. 
Στην Ελλάδα κοιτάσματα υπάρχουν:
Ιστορία.
Η χρήση της άρχισε στην αρχαία Βαβυλώνα, Ασσυρία και Αίγυπτο, όπου κατασκεύαζαν με αυτήν στεγανά οδοστρώματα και τσιμέντο και την χρησιμοποιούσαν και για το βαλσάμωμα των μουμιών. Για πρώτη φορά κατασκευάσθηκε δρόμος από άσφαλτο στο Παρίσι το 1854, ενώ ήδη το 1838 είχαν κάνει ασφαλτοστρωμένα πεζοδρόμια. Η ασφαλτόστρωση παρουσιάζει τα παρακάτω πλεονεκτήματα. Είναι στεγανή, δεν προκαλεί θρόμβους, είναι ανθεκτική και επισκευάζεται εύκολα. Παλαιότερα, είχε το μειονέκτημα ότι είχε υπερβολικά λεία επιφάνεια, αλλά αυτό ξεπεράστηκε με την ανάμειξη χαλικιών.
Μεταφορά ασφάλτου με πλοία.
Μεγάλες ποσότητες ασφάλτου μεταφέρονται με ειδικά δεξαμενόπλοια είτε ειδικής ναυπηγικής κατασκευής, είτε εκ μετασκευής τα οποία είναι εφοδιασμένα με ανεπτυγμένο δίκτυο θερμαντικών στοιχείων για την ασφαλή μεταφορά της. Η άσφαλτος χαρακτηρίζεται ειδικό φορτίο.
Η άσφαλτος φορτώνεται σε αρκετά μεγάλη θερμοκρασία, τους 120 - 175 °C (250 - 350 °F) που θα πρέπει και να διατηρηθεί καθ' όλη τη διάρκεια της μεταφοράς του. Για το σκοπό αυτό κάθε δεξαμενή του πλοίου είναι εφοδιασμένη με θερμαντικά στοιχεία «καλοριφέρ», (ομάδες στοιχείων), ανεξάρτητες μεταξύ τους σε τρία κυρίως διαφορετικά ύψη.
Για την αποφυγή απωλειών θερμότητας:
Εξυπακούεται ότι πριν τη φόρτωση δοκιμάζονται (σε πίεση 200 lb) όλα τα δίκτυα φορτίου, γραμμών θέρμανσης, αντλίες, ατμοχιτώνια καθώς και η στεγανότητα αυτών για περίπτωση διαρροής ατμού (νερού). Με τυχόν διαρροή, έστω μικρή, αν εισέλθει νερό στο φορτίο αυτό, τούτο αναβράζει και διογκώνεται η μάζα του υπερβολικά, με κίνδυνο την υπερχείλισή του. Έχει σημειωθεί τέτοιο ατύχημα ρύπανσης από πλοίο του οποίου η δεξαμενή ήταν κατά το ήμισυ κενή όταν όμβρια νερά εισχώρησαν από άνοιγμα στομίου που είχε μείνει ανοικτό. Έτσι πριν τη φόρτωση εξετάζονται επίσης και οι δεξαμενές, ώστε αυτές να βρεθούν τελείως στεγνές. Λίγη ώρα πριν τη φόρτωση διοχετεύεται ατμός σε όλο το σύστημα των θερμαντικών γραμμών όπου μετά το πέρας της φόρτωσης διακόπτεται η θέρμανσή τους.
Κατά τη διάρκεια του πλου και προς εξοικονόμηση εκμετάλλευσης ατμού για τη συνεχή θέρμανση του φορτίου, διατηρείται αυτή περισσότερο στο άνω τμήμα των δεξαμενών, έτσι ώστε με ακτινοβολία το φορτίο να διατηρεί σταθερή θερμοκρασία που δεν θα πρέπει στο κάτω τμήμα του να πέσει κάτω από τους 100 °C (212 °F).
Τέλος, λίγο πριν την εκφόρτωση στο λιμένα προορισμού του φορτίου τίθενται σε λειτουργία οι αντλίες οι οποίες αναρροφούν και καταθλίβουν το φορτίο στις ίδιες δεξαμενές έτσι ώστε να αποκτήσουν την αυτή θερμοκρασία του φορτίου. Σημειώνεται ότι τα ειδικευμένα αυτά δεξαμενόπλοια μεταφοράς ασφάλτου φέρουν το δίκτυο φορτοεκφόρτωσης κάτω από το κύριο κατάστρωμα. Επίσης για τη καλλίτερη αποστράγγιση το φορτίου διακόπτεται η εκφόρτωση μόλις η στάθμη φθάσει τις 15 ίντσες από τον πυθμένα, στη συνέχεια το υπόλοιπο φορτίο θερμαίνεται ακόμα για μία ώρα και στη συνέχεια αποστραγγίζεται.

</doc>
<doc id="68850" url="https://el.wikipedia.org/wiki?curid=68850" title="Βαϊκάλη">
Βαϊκάλη

Η Βαϊκάλη (Байка́л, ΔΦΑ [bɐjˈkɑl]) είναι λίμνη που βρίσκεται στη νότια Σιβηρία μεταξύ της Περιφέρειας Ιρκούτσκ στα βορειοδυτικά και τη Μπουργιατία στο νοτιοανατολικό σημείο κοντά στην πόλη του Ιρκούτσκ. Είναι γνωστή σαν το «"Μπλε Μάτι της Σιβηρίας"». Στις 29 Ιουλίου του 2008 Ρώσοι ερευνητές καταδύθηκαν με βαθυσκάφος στο βυθό της λίμνης, πετυχαίνοντας ρεκόρ κατάδυσης σε γλυκά νερά. Αποκαλύφθηκε ότι η λίμνη έχει βάθος 1.680 μέτρα, πολύ περισσότερο από όσο πιστευόταν ως τότε. Η αποστολή εξερεύνησης της μεγαλύτερης λίμνης στον κόσμο ανεστάλη στις 30 Ιουλίου του 2008 μετά από τη σύγκρουση ενός από τα δύο υποβρύχια με πλωτή πλατφόρμα.
Από το 1996 η UNESCO έχει συμπεριλάβει τη λίμνη Βαϊκάλη στον Κατάλογο με τα Μνημεία Παγκόσμιας Πολιτιστικής Κληρονομιάς (φυσική κληρονομιά).
Γεωγραφία.
Η Βαϊκάλη είναι η βαθύτερη και παλαιότερη λίμνη στον κόσμο, καθώς επίσης και η λίμνη με τον μεγαλύτερο όγκο γλυκού νερού. Περιέχει πάνω από ένα πέμπτο του γλυκού νερού παγκοσμίως και περισσότερο από 90% του γλυκού νερού της Ρωσίας. Η έκτασή της είναι 31.468 τ. χλμ. (μία από τις μεγαλύτερες του κόσμου). Έχει μήκος 654 χλμ., πλάτος 74 χλμ. και μέγιστο βάθος 1.680 μ.
Δέχεται τα νερά περίπου 300 ποταμών με κυριότερους τους Σελίγκα και Άνω Ανγκάρα ενώ από αυτήν ξεκινά ο ποταμός Ανγκάρα, το κυριότερο υδάτινο ρεύμα από όσα σχηματίζουν τον ποταμό Γενισέι. Στο εσωτερικό της λίμνης υπάρχουν 22 νησιά, το μεγαλύτερο από τα οποία είναι το "Ολχόν".
Οι Μογγόλοι θεωρούν την λίμνη ως "ιερή θάλασσα" και πιστεύουν ότι στις απόκρημνες και βραχώδεις ακτές της κατοικούν κακά πνεύματα.
Οικοσύστημα.
Η Βαϊκάλη αποτελεί ένα από τα πλουσιότερα λιμναία οικοσυστήματα στον κόσμο με τεράστια βιοποικιλότητα. Υπολογίζεται ότι στην περιοχή υπάρχουν πάνω από 1000 είδη φυτών και 1500 είδη ζώων, από τα οποία το 80% είναι ενδημικά. Η Φώκια της Βαϊκάλης που ζει μόνο σε αυτή τη λίμνη είναι το μόνο είδος φώκιας του γλυκού νερού στον κόσμο.

</doc>
<doc id="68851" url="https://el.wikipedia.org/wiki?curid=68851" title="Κέβιν Λιντς">
Κέβιν Λιντς

Ο Κέβιν Λιντς ("Kevin Andrew Lynch", Σικάγο, Ιλινόι, 7 Ιανουαρίου 1918 – Aquinnah, Μασαχουσέτη, 25 Απριλίου 1984) ήταν Αμερικάνος πολεοδόμος και συγγραφέας.
Σπουδές και Επαγγελματική εμπειρία.
Ο Λιντς σπούδασε στο πανεπιστήμιο Γέιλ / πολυτεχνικό ίδρυμα Rensselaer, υπό τον Φρανκ Λόιντ Ράιτ - και πήρε πτυχίο πανεπιστημίου στον αστικό σχεδιασμό από το MIT το 1947. Ξεκίνησε διαλέξεις στο MIT το επόμενο έτος, έγινε βοηθός καθηγητής το 1949, ορίσθηκε μόνιμος συνεργάτης καθηγητής το 1955, και έγινε πλήρης καθηγητής το 1963. 
Παράλληλα με την έρευνα και την διδασκαλία, ο Λιντς διατέλεσε σύμβουλος της πολιτείας του Ρόουντ Άιλαντ, του Ιατρικού Κέντρου Νέας Αγγλίας, της Αρχής επανανάπτυξης της Βοστώνης, της εταιρείας βιομηχανικής ανάπτυξης του Πουέρτο Ρίκο, του Γραφείου σχεδιασμού του M.I.T. και άλλων οργανισμών.
Το έργο του.
Ο Λιντς συνεισέφερε στον τομέα του αστικού σχεδιασμού μέσω εμπειρικής έρευνας για τον τρόπο με τον οποίο τα άτομα αντιλαμβάνονται και προσανατολίζονται στο αστικό τοπίο. Τα βιβλία του ερευνούν την παρουσία του χρόνου και της ιστορίας στο αστικό περιβάλλον, το πώς τα αστικά περιβάλλοντα έχουν επιπτώσεις στα παιδιά, και το πώς μπορεί να αξιοποιηθεί η ανθρώπινη αντίληψη για τη φυσική μορφή πόλεων και περιοχών, ως εννοιολογική βάση για καλό αστικό σχέδιο. Η διασημότερη εργασία του Λιντς, "η εικόνα της πόλης", που δημοσιεύθηκε το 1960, είναι το αποτέλεσμα πενταετούς έρευνας για τον τρόπο με τον οποίο οι χρήστες αντιλαμβάνονται και οργανώνουν τις χωρικές πληροφορίες καθώς προσανατολίζονται μέσα στις πόλεις. Χρησιμοποιώντας τρεις ανόμοιες πόλεις για παραδείγματα (Βοστώνη, πόλη του Τζέρσεϋ, και Λος Άντζελες), ο Λιντς αναφέρει ότι οι χρήστες κατανοούν το περιβάλλον με τρόπους συνεπείς και προβλέψιμους, οι οποίοι δυνητικά διαμορφώνουν «νοητικούς χάρτες». 
Στο ίδιο βιβλίο ο Λιντς δημιούργησε επίσης τις λέξεις "imageability" και "Wayfinding".
Αναλύοντας (αυτόν) τον τρόπο ανάγνωσης μιας πόλης, ο Λιντς συνετέλεσε στο να συνδέσει τις αφηρημένες ιδέες που έχει ο κάθε άνθρωπος για την πόλη με την εμπειρία που αποκτά βιώνοντας την, αποδεσμεύοντας τον έτσι από τα περιοριστικά όρια και την αυστηρότητα ενός χάρτη.
«Η εικόνα της πόλης» είχε σημαντική και μακροχρόνια επιρροή στους τομείς του αστικού σχεδιασμού και της περιβαλλοντικής ψυχολογίας.
Νοητικοί Χάρτες.
Κατά τον Λιντς οι άνθρωποι κατανοούν την πόλη και προσανατολίζονται σε αυτήν χρησιμοποιώντας νοητικές αναπαραστάσεις όλων των στοιχείων που περιέχει η πόλη. Οι νοητικές αναπαραστάσεις των αστικών στοιχείων ομαδοποιούνται σε πέντε κατηγορίες: 
Σύμφωνα με τον Λιντς, οι νοητικοί χάρτες συνίστανται από ένα δίκτυο των παραπάνω στοιχείων.
Παρότι οι νοητικοί χάρτες είναι απαραίτητοι στον καθένα για πρακτικούς λόγους, ταυτόχρονα αποτελούν και υποκειμενικές αναγνώσεις του χώρου καθώς είναι τμηματικές (περιλαμβάνοντας μόνο μερικές περιοχές και όχι άλλες), απλουστευτικές (περιλαμβάνοντας μόνο μερικές πληροφορίες για το περιβάλλον και όχι άλλες) και παραμορφωτικές (υποκειμενικές ερμηνείες του χώρου).
Για τον καθορισμό των νοητικών χαρτών, ο Λιντς χρησιμοποίησε τη μέθοδο των συνεντεύξεων. Το δείγμα του αποτελούταν από 30 ανθρώπους από το κέντρο της Βοστώνης, και δεκαπέντε από το Νιου Τζέρσεϋ και Λος Άντζελες. Η συνέντευξη περιλάμβανε περιγραφή της πόλης, της σχεδίαση ενός σκίτσου αυτής, και περιγραφή ενός φανταστικού ταξιδιού στην πόλη.
Γενικά, για την κατασκευή ενός ατομικού νοητικού χάρτη, μπορεί να ζητηθεί:
Δείγμα μιας τέτοιας ερώτησης θα μπορούσε να είναι η εξής:
Παρακαλώ σχεδιάστε μας την περιοχή της Πανεπιστημιούπολης Θεσσαλονίκης και ευρύτερα, συμπεριλαμβάνοντας όσες λεπτομέρειες θεωρείται σημαντικές
Κατά τη διαδικασία, είναι σημαντικό να σημειώνονται από τον ερευνητή η σειρά αναφοράς των στοιχείων καθώς και η συναισθηματική ή άλλη έμφαση σε αυτά.
Από την εφαρμογή της έρευνας του Λιντς, πέρα από την διακρίβωση ότι το σύνολο των ανθρώπων χρησιμοποιούν τα πέντε παραπάνω στοιχεία, προκύπτουν επιπλέον διαπιστώσεις όπως:
Συν τω χρόνο, η προσέγγιση του Λιντς χρησιμοποιήθηκε για την δημιουργία θεματικών νοητικών χαρτών των πόλεων, όπως π.χ. (νοητικοί) χάρτες περιοχών που προκαλούν φόβο, άγχος κτλ.
Εξωτερικοί σύνδεσμοι.
Δείγματα Νοητικών Χαρτών

</doc>
<doc id="68857" url="https://el.wikipedia.org/wiki?curid=68857" title="Παναγιώτης Πατάλας">
Παναγιώτης Πατάλας

Ο Παναγιώτης Πατάλας (Αθήνα, 1911 - 1967) ήταν Έλληνας πρωταθλητής του στίβου.
Ήταν αθλητής της ΑΕΚ μέλος της εθνικής ομάδας στίβου και πανελληνιονίκης στα 100 μέτρα το 1933 με επίδοση 11,20. Στο πανελλήνιο πρωτάθλημα του 1933 κέρδισε το χρυσό κι έκανε πανελλήνιο ρεκόρ στα 4Χ200 μαζί με τους Φραγκούδη, Σακελλαρίου, Μάντικα, το ρεκόρ αυτό καταρρίφθηκε το 1951.
Ήταν επίσης χρυσός βαλκανιονίκης ήταν στα 4Χ100 το 1933. Πέθανε το 1967.

</doc>
<doc id="68858" url="https://el.wikipedia.org/wiki?curid=68858" title="Ηλίας Εμίρης">
Ηλίας Εμίρης

Ο Ηλίας Εμίρης (1911 - 1991) ήταν Έλληνας πρωταθλητής του στίβου και της ξιφασκίας.
Γεννήθηκε στην Πορτ Σάιντ στην Αίγυπτο το 1911. Ήταν αθλητής στίβου της ΑΕΚ έχοντας αναδεχτή τρεις φορές πανελληνιονίκης στις σκυταλοδρομίες.Όταν σταμάτησε τον στίβο ασχολήθηκε με την Ξιφασκία σαν αθλητής της Αθηναϊκής λέσχης και ανακηρύχθηκε πολλές φορές πρωταθλητής Ελλάδας. Σταμάτησε την ξιφασκία σε ηλικία 59 ετών, ήταν δικηγόρος. Πέθανε στην Αθήνα το 1991.

</doc>
<doc id="68862" url="https://el.wikipedia.org/wiki?curid=68862" title="Στρατόπεδο Μακρονήσου">
Στρατόπεδο Μακρονήσου

Το στρατόπεδο συγκέντρωσης στη Μακρόνησο αποτέλεσε τόπο εξορίας χιλιάδων στρατιωτών και πολιτών που οι αρχές έκριναν ότι έχρηζαν κοινωνικής, πολιτικής ή εθνικής αναμόρφωσης. Κατά μία άποψη, χρησίμευσε ως στρατόπεδο ηθικής εξόντωσης και τρομοκράτησης των αντιφρονούντων της Αριστεράς, σε κλίμακα πρωτοφανή για την ιστορία της Ελλάδας. Κατ' άλλους, τα περισσότερα από αυτά που γράφονται για τη Μακρόνησο είναι μύθοι και υπερβολές. Το στρατόπεδο λειτουργούσε ανεπίσημα από το 1947. Για τη διαχείριση του στρατοπέδου ιδρύθηκε επισήμως, τον Οκτώβριο του 1949, ο «Οργανισμός Αναμορφωτηρίων Μακρονήσου» (Ο.Α.Μ.) και λειτούργησε έως το 1955, περίοδο που περιλαμβάνει τον Ελληνικό Εμφύλιο Πόλεμο. Ο Οργανισμός υπαγόταν στο Γενικό Επιτελείο Στρατού. Κατά τον ιστορικό Αντώνη Λιάκο, οι έγκλειστοι συνολικά κυμαίνονται από 40.000 έως 100.000 
Ιστορικό.
Στην Μακρόνησο, ένα άγονο νησί 15 τετραγωνικών χιλιομέτρων, ξεκίνησε η λειτουργία του στρατοπέδου συγκέντρωσης με εισήγηση του Γενικού Επιτελείου Στρατού προς το υπουργείο Στρατιωτικών στις 19 Φεβρουαρίου 1947. Στόχος ήταν να διατηρηθεί η μαχητική ικανότητα του κυβερνητικού Εθνικού Στρατού ο οποίος, κατά τη διάρκεια του Εμφυλίου, πολεμούσε κατά του Δημοκρατικού Στρατού Ελλάδας (ΔΣΕ). Στο αρχικό εισηγητικό σημείωμα που συντάχθηκε μετά τις εκλογές της 1ης Απριλίου 1946, αναφέρεται επί λέξει: "«Αποφασίζεται ο περιορισμός των αριστερών στρατευσίμων εις ορισμένα στρατόπεδα δια να υποστούν αποτοξίνωσιν. Όλες οι στρατιωτικές μονάδες δέον όπως εκκαθαρισθούν από αριστερίζοντες ή υπόπτους αριστερισμού»".
Αφού δόθηκε η σχετική έγκριση στις 3 Απριλίου, στάλθηκαν στην Μακρόνησο στις 7 Σεπτεμβρίου 1947, 1.100 μόνιμοι και έφεδροι αξιωματικοί του ΕΛΑΣ. Μέχρι τις αρχές του 1948 είχαν σταλεί και 15.000 οπλίτες οι οποίοι ήταν ύποπτοι για τα πολιτικά τους φρονήματα. Ακολούθησε, τον ίδιο χρόνο, η δημιουργία στρατοπέδου για πολίτες εξόριστους από άλλα νησιά όπως ο Άγιος Ευστράτιος, η Λήμνος και η Ικαρία. Ακολούθησε, από τις αρχές του 1949, η μεταφορά στο νησί και απλών πολιτών που συλλαμβάνονταν προληπτικά.
Υπό τη διοίκηση του Οργανισμού Αναμορφώσεως Μακρονήσου εκείνη την περίοδο λειτούργησαν στο νησί οι εξής μονάδες:
Μέχρι την άνοιξη του 1950 τη Μακρόνησο διοικούσε ο ταξίαρχος Γεώργιος Μπαϊρακτάρης. Μετά την ανάληψη της πρωθυπουργίας από τον Νικόλαο Πλαστήρα (Μάρτιος 1950), η κυβέρνηση τοποθέτησε ως διοικητή τον υποστράτηγο Παπαγιαννόπουλο και περιόρισε δραστικά τη λειτουργία των στρατοπέδων. Το καλοκαίρι του 1950, οι χιλιάδες πολιτικοί εξόριστοι μεταφέρθηκαν από τη Μακρόνησο στον Άγιο Ευστράτιο και το Τρίκερι. Κατά άλλη άποψη, μετά τις εκλογές του Μαρτίου 1950, η κυβέρνηση Πλαστήρα απέλυε χιλιάδες κρατουμένων και μετέφερε στη νήσο Αϊ-Στράτη όσους δεν είχαν υπογράψει δήλωση μετανοίας. Η Μακρόνησος μετατράπηκε σε στρατόπεδο σκληρής πειθαρχικής διαβίωσης αριστερών στρατιωτών, με στόχο πάλι την απόσπαση δηλώσεων μετανοίας.
Τα τάγματα σκαπανέων διατηρήθηκαν έως και το 1955. Στη συνέχεια το στρατόπεδο μετονομάστηκε σε "Στρατιωτικές Φυλακές Μακρονήσου" για να καταργηθεί επισήμως το 1957.
Σκοποί και μεθοδολογία.
Ο υπουργός στρατιωτικών που έδωσε την εντολή για τη λειτουργία του στρατοπέδου συγκέντρωσης της Μακρονήσου ήταν ο Γεώργιος Στράτος της κυβέρνησης Δημητρίου Μαξίμου. Οι πολιτικοί της εποχής χαιρέτησαν τη λειτουργία αυτού του σωφρονιστικού ιδρύματος. Για παράδειγμα, ο Κωνσταντίνος Τσάτσος αναφέρθηκε σε αυτό ως «αναρρωτήριο ψυχών», «συνέχιση του αρχαίου ελληνικού πολιτισμού», «εθνική κολυμβήθρα» και «νέα Εδέμ στα μάτια της ελληνικής Ιστορίας». Ο Παναγιώτης Κανελλόπουλος ανέφερε ότι «στη Μακρόνησο αναγεννάται η Ελλάς ωραιοτέρα στην ψυχή των Ελλήνων».
Η άοπλη στρατιωτική θητεία, ένας παράδοξος για την εποχή θεσμός, δεν αποσκοπούσε απλώς στον έλεγχο της εμφυλιοπολεμικής στράτευσης των ανδρών. Η Μακρόνησος δεν ήταν απλώς ένας τόπος εξορίας. Πέρα από τις κακές συνθήκες διαβίωσης (οι κρατούμενοι έμεναν σε αντίσκηνα, διατροφή, έλλειψη νερού) , οι κρατούμενοι δέχονταν ψυχολογική πίεση με μαθήματα «εθνικού προβληματισμού» και βασανιστήρια. Η σκληρότητα των βασανιστηρίων που έλαβαν χώρα εκεί κάνει φανερό ότι, με πρόσχημα την «αναμόρφωση» των κρατουμένων, ασκούνταν σωματική και ψυχολογική βία ώστε να καμφθεί η συνείδηση και το φρόνημά τους με σκοπό να αποκηρύξουν με γραπτές «δηλώσεις μετανοίας» τα φρονήματά τους. Ακολουθούσαν επιστολές που θα έπρεπε να συντάξει ο «ανανήψας» και οι οποίες απευθύνονταν στο δάσκαλο του χωριού του, τον παπά ή τον κοινοτάρχη με το ίδιο περιεχόμενο, αλλά και ομιλίες προς τους υπόλοιπους φαντάρους με τις οποίες θα διατράνωνε την πίστη του στα ιδανικά της πατρίδας και θα πιστοποιούσε την μεταμέλειά του όπως και την αποκήρυξη του κομμουνισμού. 
Η πλήρης επανένταξη απαιτούσε συχνά και την επίδειξη ιδιαίτερης σκληρότητας από τον «ανανήψαντα» προς τους πρώην συντρόφους του, η οποία εάν δεν ήταν αρκούντως πειστική, προκαλούσε άγρια αντίδραση των φρουρών και την εξαρχής απαίτηση για όλα τα προηγούμενα. Πολλοί από τους «αναμορφωμένους» στρατιώτες συμμετείχαν σε μάχιμες μονάδες που πολέμησαν εναντίον του ΔΣΕ.
Νομικό καθεστώς.
Το νομικό καθεστώς που επιβλήθηκε βασίστηκε στο θεσμό της εκτόπισης των πολιτικών αντιπάλων. Η εκτόπιση καθιερώθηκε για πρώτη φορά κατά των ληστών, με τη δικτατορία Πάγκαλου το 1925/1926, και ιδιαίτερα με το "Ιδιώνυμον" (Ν. 4229/1929) Ελευθερίου Βενιζέλου, δημιούργησαν καθεστώς σκληρών πολιτικών διώξεων με κύρια θύματα τους κομμουνιστές αλλά και άλλους πολίτες με αριστερή ιδεολογία, από τους οποίους χιλιάδες εκτοπίζονταν.
Η ίδρυση του "Ο.Α.Μ." τον Οκτώβριο/Νοέμβριο του 1949 ψηφίστηκε ομόφωνα και με ενθουσιασμό από σχεδόν όλα τα κόμματα της τότε Βουλής. Επρόκειτο για το Ψήφισμα ΟΓ' της 14-10-1949, «Περί μέτρων εθνικής αναμορφώσεως» το οποίο ανέφερε μεταξύ άλλων:
Η ίδρυση του Ο.Α.Μ., δύο χρόνια μετά την έναρξη λειτουργίας του στρατοπέδου, οφειλόταν στη μαζική μεταφορά πολιτικών εξορίστων στο νησί, το 1949. Είχαν προηγηθεί το ΝΔ 329/18.8.1947 (καθεστώς πειθαρχημένης διαβίωσης), ο αναγκαστικός νόμος ΑΝ 511/31.12.1947 (σχετικά με τα στρατόπεδα συγκέντρωσης) και το ΝΔ 687/7.5.1948 (σχετικά με την επ' αόριστον παράταση του χρόνου εκτόπισης). Ενώ είχαν λήξει οι μάχες του Εμφυλίου αλλά εξακολουθούσε να υπάρχει εκτός Ελλάδος η «Κυβέρνηση του Βουνού», συνεχίστηκαν οι μεταγωγές πολιτών προς τη Μακρόνησο. Η θέσπιση του Ο.Α.Μ. έδινε στον στρατό τη δικαιοδοσία να κρατά και πολίτες, μετατρέποντας τη Μακρόνησο σε τεράστια φυλακή των ατόμων επικίνδυνων για το κράτος..
Κατηγορίες και αριθμοί εγκλείστων.
Οι έγκλειστοι ήταν αντιστασιακοί που ανήκαν στην ΕΠΟΝ, πολιτικοί εξόριστοι, υπό περιορισμό αξιωματικοί του ΕΛΑΣ, υπόδικοι πολιτικοί κρατούμενοι, ανήλικοι πολιτικοί κατάδικοι, εξόριστες γυναίκες απ' το Τρίκερι, προληπτικά συλληφθέντες πολίτες, Μάρτυρες του Ιεχωβά, μέλη και ηγετικά στελέχη του ΚΚΕ κ.ά., ανάμεσά τους και (ήδη ή μετέπειτα) γνωστές προσωπικότητες όπως ο συνυποστείλας τη ναζιστική σημαία στην Ακρόπολη Απόστολος Σάντας, ο (μετέπειτα) γνωστός δικηγόρος του Αρείου Πάγου από τη Θεσσαλονίκη Γεώργιος Γιαννιός, ο ηθοποιός Θανάσης Βέγγος ο σκηνοθέτης Νίκος Κούνδουρος, ο αγωνιστής Σίμος Βελδεμίρης και ο Μικρασιάτης λογοτέχνης Μενέλαος Λουντέμης.
Κατά το Γενικό Επιτελείο Στρατού, μέχρι τον Οκτώβριο του 1949 είχαν «αναμορφωθεί» 25.000 οπλίτες και αξιωματικοί. Έχει υπολογιστεί ότι κατά τα έτη 1947-1950 πέρασαν από τη Μακρόνησο 27.000 απλοί στρατιώτες, 1.100 αξιωματικοί και 30.000 πολίτες. Σύμφωνα με μια εκτίμηση, στη διάρκεια λειτουργίας του στρατοπέδου, στον Ελληνικό Στρατό παρουσιάστηκαν 290.000 στρατεύσιμοι, εκ των οποίων 29.500 πήγαν στη Μακρόνησο. Από αυτούς, περίπου 400 δεν υπέγραψαν «δήλωση μετανοίας».

</doc>
<doc id="68863" url="https://el.wikipedia.org/wiki?curid=68863" title="Ουροποιητικό σύστημα">
Ουροποιητικό σύστημα

Το ουροποιητικό σύστημα του ανθρώπου αποτελείται από τους νεφρούς, τους ουρητήρες, την ουροδόχο κύστη και την ουρήθρα. Σκοπός του συστήματος αυτού είναι η παραγωγή και η αποβολή των ούρων και μαζί μ' αυτά μιας σειράς άχρηστων συστατικών που παράγονται στον οργανισμό από τις καύσεις, καθώς και η διατήρηση του ισοζυγίου του νερού και των ηλεκτρολυτών στο ανθρώπινο σώμα.
Το κύριο όργανο του ουροποιητικού είναι ο νεφρός. Έχουμε δύο νεφρούς στο σώμα μας, έναν αριστερό κι ένα δεξιό που σκοπός τους είναι η παραγωγή των ούρων. Τα υπόλοιπα όργανα του συστήματος χρησιμεύουν στην αποβολή των ούρων και γι αυτό τα λέμε και αποχετευτικά όργανα του ουροποιητικού συστήματος.
Ακολουθεί ένα δοκίμιο λειτουργικής ανατομικής του ουροποιητικού συστήματος του ανθρώπου στο οποίο περιγράφεται η μορφολογία και η λειτουργία του συστήματος.
Ο μεταβολισμός των πρωτεϊνών στα κύτταρα έχει ως αποτέλεσμα την παραγωγή αζωτούχων ουσιών, οι οποίες είναι τοξικές για τον οργανισμό. Έτσι, έπρεπε να βρεθεί κάποιος τρόπος απομάκρυνσης αυτών των ουσιών από το σώμα για να είναι δυνατή η φυσιολογική του λειτουργία. Το ουροποιητικό σύστημα έχει σκοπό την παραγωγή και την αποβολή των ούρων και μέσω αυτών την απομάκρυνση κυρίως των τοξικών καταλοίπων του μεταβολισμού των πρωτεϊνών.
Εξέλιξη του ουροποιητικού.
Η ιστορία της εξέλιξης του ουροποιητικού συστήματος των ζωντανών οργανισμών είναι τόσο μεγάλη όσο και ενδιαφέρουσα, και σχετίζεται με τις αλλαγές του περιβάλλοντος στο οποίο ζούσαν οι οργανισμοί αυτοί.
Τα ψάρια και τα άλλα υδρόβια ζώα, επειδή ζούν σε υγρό περιβάλλον δεν αντιμετωπίζουν προβλήματα αποβολής των αζωτούχων καταλοίπων. Στα είδη αυτά το τελικό προϊόν της καύσης των λευκωμάτων είναι η αμμωνία (γι' αυτό λέγονται αμμωνιοτελικά) που είναι ουσία ευδιάλυτη στο νερό, διαλύεται στο υγρό τους περιβάλλον κι απομακρύνεται από τα κύτταρα πολύ εύκολα και απλά.
Τα πρώτα ζώα που βγήκαν στη στεριά άρχισαν να αναπτύσσουν ένα μηχανισμό μετατροπής της αμμωνίας σε κάποια άλλη ουσία, επίσης ευδιάλυτη στο νερό, για να μπορούν να την απομακρύνουν απ' τον οργανισμό τους σε κατάσταση υδατικών διαλυμάτων. Μερικά από αυτά ζούσαν σε περιόδους ή σε τόπους που το νερό ήταν λιγοστό και έπρεπε να κάνουν μεγάλη οικονομία στα υγρά του οργανισμού τους. Εξελίχθηκε λοιπόν ο οργανισμός τους με τέτοιο τρόπο ώστε το τελικό προϊόν της καύσης των λευκωμάτων να είναι το ουρικό οξύ, μια κρυσταλλική ουσία που αποβάλλεται από το έντερο μαζί με τα κόπρανα, κάνοντας μεγάλη εξοικονόμηση νερού στον οργανισμό· τα ζώα αυτά είναι τα ουρικοτελικά, και είναι τα πτηνά και μερικά ερπετά και αμφίβια ζώα.
Τρίτη κατηγορία ζώων, στην οποία ανήκουν και τα θηλαστικά και ο άνθρωπος, ζουν σε περιβάλλον που δεν υπάρχει σοβαρή έλλειψη νερού, αλλά ταυτόχρονα πρέπει να κάνουν οικονομία στα σωματικά υγρά τους και στο νερό· τα ζώα αυτά μετατρέπουν τα προϊόντα της καύσης των λευκωμάτων σε ουρία (η μετατροπή αυτή γίνεται στο ήπαρ) και λέγονται ουριοτελικά. Η ουρία είναι ουσία ευδιάλυτη στο νερό και μεγάλες ποσότητές της μπορούν να διαλυθούν σε μικρές ποσότητες νερού.
Τα ζώα αυτά λοιπόν διαμόρφωσαν ένα ουροποιητικό σύστημα που μπορεί να "φιλτράρει" το αίμα όπου περιέχεται η ουρία που παράγεται διαρκώς στο ήπαρ. Το "φιλτράρισμα" αυτό παρασέρνει μεγάλες ποσότητες νερού που περιέχουν την ουρία, αλλά και διάφορα άλλα συστατικά του αίματος χρήσιμα στον οργανισμό, όπως ζάχαρο και λευκώματα. Το ουροποιητικό σύστημα του ανθρώπου είναι σε θέση να επαναρροφά το περισσότερο νερό μαζί με τα χρήσιμα συστατικά και να τα επιστρέφει στην κυκλοφορία, ενώ αφήνει την ουρία κι άλλα άχρηστα συστατικά διαλυμένα σε μικρά ποσά νερού μέσα σε χώρους ειδικούς, απομονωμένους από την κυκλοφορία· από εκεί παίρνει πίσω λίγο ακόμη νερό κι ό,τι απομένει (τα ούρα) το αποβάλλει από το σώμα.
Μέρη του συστήματος.
Στο ουροποιητικό σύστημα του ανθρώπου διακρίνουμε δύο οργανικές ενότητες: τα όργανα παραγωγής των ούρων, που είναι οι νεφροί,
και τα όργανα αποχέτευσης των ούρων, που είναι οι νεφρικοί κάλυκες, η νεφρική πύελος, οι ουρητήρες, η ουροδόχος κύστη και η ουρήθρα.
Όλα τα όργανα του ουροποιητικού συστήματος είναι εξωπεριτοναϊκά. Οι νεφροί με τους νεφρικούς κάλυκες και τη νεφρική πύελο (μία για κάθε νεφρό) και οι ουρητήρες (ένας από κάθε νεφρό), βρίσκονται στον οπισθοπεριτοναϊκό χώρο, στο οπίσθιο κοιλιακό τοίχωμα. Οι τελικές μοίρες των ουρητήρων κατεβαίνουν στη μικρή πύελο και καταλήγουν στην ουροδόχο κύστη στον υποπεριτοναϊκό χώρο.
Η ουρήθρα είναι διαφορετική στους άνδρες και στις γυναίκες και βρίσκεται στα έξω γεννητικά τους όργανα.
Νεφροί.
Eίναι δύο, ένας αριστερός και ένας δεξιός. Έχουν σχήμα κυαμοειδές, βρίσκονται στα πλάγια της σπονδυλικής στήλης, στο ύψος των Θ12 - O3 σπονδύλων και στηρίζονται στους μεγάλους ψοΐτες μύες, στο οπίσθιο κοιλιακό τοίχωμα. Δεν είναι τελείως κατακόρυφοι αλλά οι επιμήκεις άξονές τους συγκλίνουν προς τα επάνω. Έχουν μήκος 11–12 cm, πλάτος 6–7 cm και πάχος 3–4 cm. Το βάρος τους είναι περίπου 150 γρ.
Ο δεξιός νεφρός βρίσκεται λίγο χαμηλότερα από τον αριστερό γιατί πιέζεται από το ήπαρ το οποίο βρίσκεται ακριβώς από επάνω του.
Στον κάθε νεφρό διακρίνουμε μια πρόσθια και μια οπίσθια επιφάνεια που είναι υπόκυρτες, ένα έξω χείλος που είναι κυρτό και ένα έσω που είναι κοίλο, έναν άνω κι έναν κάτω πόλο. Στον άνω πόλο του κάθε νεφρού βρίσκεται το σύστοιχο επινεφρίδιο (σημαντικότατος ενδοκρινής αδένας). 
Στο έσω χείλος του νεφρού υπάρχει μια βαθειά σχισμή, η πύλη του νεφρού, που οδηγεί σε ένα άνοιγμα στο εσωτερικό του οργάνου το οποίο λέγεται νεφρική κοιλία. Στη νεφρική κοιλία βρίσκεται η νεφρική πύελος. Από την πύλη του νεφρού μπαίνει η νεφρική αρτηρία (κλάδος της κοιλιακής αορτής) και βγαίνουν η νεφρική φλέβα, τα λεμφαγγεία του νεφρού και η νεφρική πύελος με τον ουρητήρα.
Ο νεφρός στηρίζεται (κρέμεται) από τα αγγεία του και από μια ινώδη μεμβράνη, την θήκη του νεφρού ή νεφρική περιτονία, η οποία τον περιβάλλει σαν τσέπη ανοιχτή στο κάτω της μέρος και, συμφυόμενη με το περιτόναιο εμπρός και με τις περιτονίες των μυών του οπίσθιου κοιλιακού τοιχώματος πίσω, τον καθηλώνει στο οπίσθιο κοιλιακό τοίχωμα.
Ο ίδιος ο νεφρός περιβάλλεται από έναν ινώδη χιτώνα που κι αυτός συμφύεται με τη θήκη. Μεταξύ θήκης και ινώδη χιτώνα υπάρχει το περινεφρικό λίπος που σχηματίζει μια αρκετά παχειά κάψα γύρω από το νεφρό και συμβάλλει στη στήριξη και στην προστασία του.
Οι σχέσεις των νεφρών με τα γύρω όργανα: 
α) Ο δεξιός νεφρός έχει επάνω και μπροστά του το ήπαρ, επάνω και πίσω το διάφραγμα, πίσω του το δεξιό μεγάλο ψοΐτη μυ, μπροστά, κάτω και έξω τη δεξιά κολική καμπή, μπροστά και έσω το δωδεκαδάκτυλο και απέναντι από το έσω χείλος του την κάτω κοίλη φλέβα.
β) Ο αριστερός νεφρός επάνω και πίσω του έχει το διάφραγμα, πίσω του τον σύστοιχο μεγάλο ψοΐτη μυ, επάνω και έξω το σπλήνα, επάνω, έξω και εμπρός την αριστερή κολική καμπή, μπροστά του το πάγκρεας και απέναντι από το έσω χείλος του την αορτή.
Κατασκευή του νεφρού.
Ο νεφρός είναι ένα όργανο αποπλατυσμένο από εμπρός προς τα πίσω κι αν κάνουμε μια τομή που να περνά από τα χείλη του θα δούμε ότι κάτω από τον ινώδη χιτώνα έχει δύο ουσίες. Μια εξωτερική που λέγεται "φλοιώδης" και μια εσωτερική που λέγεται "μυελώδης". Η φλοιώδης έχει σκούρο καφεκόκκινο χρώμα, ενώ η μυελώδης είναι ανοιχτόχρωμη και αποτελείται από 8-12 πυραμιδοειδείς σχηματισμούς που ονομάζονται νεφρικές πυραμίδες κι έχουν τη βάση τους στραμμένη προς τη φλοιώδη ουσία και την κορυφή προς τη νεφρική κοιλία. Στην κορυφή κάθε νεφρικής πυραμίδας υπάρχει μια "θηλή", γεμάτη μικρά σωληνάρια από τα οποία αναβλύζει το ούρο. Από τη βάση της πυραμίδας προβάλλουν ακτινωτά προς τη φλοιώδη ουσία οι μυελώδεις ακτίνες και ανάμεσά τους προβάλλουν προεξοχές της φλοιώδους ουσίας, οι "νεφρικοί στύλοι". Η θηλή της νεφρικής πυραμίδας προβάλλει μέσα σ' έναν κυπελλοειδή σχηματισμό από ινώδη ιστό, το "νεφρικό κάλυκα", όπου συλλέγονται τα ούρα που αναβλύζουν από τα σωληνάρια της θηλής. Όλοι οι κάλυκες εκβάλλουν με μίσχους στη νεφρική πύελο η οποία βρίσκεται στη νεφρική κοιλία. Από εκεί τα ούρα περνούν σ' έναν ινομυώδη σωλήνα, τον "ουρητήρα ", και μ' αυτόν μεταφέρονται στην ουροδόχο κύστη.
Ο νεφρός λειτουργεί σαν ένας πολυσύνθετος σωληνοειδής αδένας που τα σωληνάριά του παράγουν το ούρο. Ανατομική και λειτουργική μονάδα του νεφρού θεωρείται ο νεφρώνας, ο οποίος αποτελείται από το νεφρικό σωμάτιο και από το ουροφόρο σωληνάριο. Η κατασκευή του νεφρώνα είναι σύμφυτη με τη λειτουργική του αποστολή και είναι πολύπλοκη. 
Επειδή η λειτουργία του νεφρώνα στηρίζεται στην αγγείωση του νεφρού, θα αναφέρουμε μερικά γι' αυτήν πριν προχωρήσουμε στην περιγραφή της μικροσκοπικής κατασκευής του νεφρώνα.
Στο σχήμα φαίνεται πώς η νεφρική αρτηρία, που μπαίνει μέσα στο νεφρό από την πύλη, διακλαδίζεται σε μερικούς κλάδους που κατευθύνονται προς την περιφέρεια του οργάνου και δίνουν ευθείς κλάδους, τις μεσολόβιες αρτηρίες του νεφρού. Αυτές, περνώντας ανάμεσα από τους μίσχους των καλύκων, διακλαδίζονται σε μικρότερους κλάδους που έχουν σχήμα τόξου και γι' αυτό λέγονται "τοξοειδείς αρτηρίες". Οι τοξοειδείς πηγαίνουν προς την περιφέρεια και δίνουν μικρούς κλάδους από τους οποίους προέρχονται λεπτότατα αρτηριακά στελέχη, τα "προσαγωγά αρτηρίδια" του νεφρικού σωματίου. Αυτά τροφοδοτούν το νεφρικό σωμάτιο με αρτηριακό αίμα που κυκλοφορεί μέσα σέ ένα λεπτότατο τριχοειδικό δίκτυο με πολλές σπείρες που ονομάζεται αγγειώδες σπείραμα ή θαυμάσιο δίκτυο. Την ονομασία "θαυμάσιο" την πήρε γιατί αντιπροσωπεύει στο ανθρώπινο σώμα την τέλεια εναρμόνιση της ανατομικής κατασκευής με τη λειτουργική αποστολή.
Επειδή το αίμα που φθάνει στο νεφρό από τη νεφρική αρτηρία αναγκάζεται να κυκλοφορήσει σε πολυδαίδαλα και πολύ λεπτά τριχοειδικά δίκτυα, η πίεσή του μέσα στα τριχοειδή αγγεία του θαυμασίου σπειράματος αυξάνεται πολύ, σύμφωνα με τις αρχές της υδροδυναμικής. Τούτο είναι απαραίτητο για τη λειτουργία του νεφρικού σωματίου και την παραγωγή των ούρων, όπως θα δούμε παρακάτω.
Ο νεφρώνας, όπως είπαμε, αποτελείται από το νεφρικό σωμάτιο και το ουροφόρο σωληνάριο. Το νεφρικό σωμάτιο μοιάζει με ένα ποτήρι του κονιάκ που έχει διπλά τοιχώματα και το "ποδαράκι" του είναι σωληνωτό κι επικοινωνεί με την ενδιάμεση κοιλότητα που σχηματίζεται απ' τα διπλά τοιχώματα. Το μέρος αυτό του νεφρικού σωματίου ονομάζεται "κάψα" ή έλυτρο του Bowman και η ενδιάμεση κοιλότητά του ουροφόρα κοιλότητα. Στο εσωτερικό της κάψας περιέχεται το θαυμάσιο δίκτυο. Το "ποδαράκι" της κάψας είναι η αρχή του ουροφόρου σωληναρίου, το οποίο δεν είναι ομοιόμορφο σε όλο του το μήκος· μετά το πρώτο ευθύ τμήμα του αρχίζει να ελίσσεται σε σπείρες και ονομάζεται "εγγύς εσπειραμένο σωληνάριο" ή "εσπειραμένο σωληνάριο α' τάξης". Στη συνέχεια μεταπίπτει σε μια αγκυλωτή μοίρα που ονομάζεται αγκύλη του Henle κι έχει ένα κατιόν κι ένα ανιόν σκέλος.
Παραπέρα, το ουροφόρο σωληνάριο γίνεται πάλι εσπειραμένο και στη θέση αυτή ονομάζεται "άπω εσπειραμένο σωληνάριο" ή "εσπειραμένο σωληνάριο β' τάξης". Μετά τη δεύτερη σπειροειδή του πορεία γίνεται ξανά ευθύ κι ονομάζεται "τελικό σωληνάριο". Τα τελικά σωληνάρια πολλών νεφρώνων καταλήγουν σε ένα φαρδύτερο σωληνάριο που λέγεται "αθροιστικό" και συλλέγει τα ούρα που έρχονται από πολλούς νεφρώνες με τα τελικά τους σωληνάρια.
Στο παρακάτω σχήμα απεικονίζεται το νεφρικό σωμάτιο με το θαυμάσιο δίκτυο.
 ΣXHMATIKH ΠAPAΣTAΣH TOY NEΦPΩNA KAI TOY AΓΓEIAKOY TOY ΔIKTYOY
1: απαγωγό αρτηρίδιο 2: προσαγωγό αρτηρίδιο 3: κάψα του Bowman 
4: εσπειραμένο σωληνάριο α' τάξης 5: τριχοειδικό δίκτυο του απαγωγού αρτηριδίου γύρω από την αγκύλη του Henle 6: εσπειραμένο σωληνάριο β'τάξης
7: τελικό σωληνάριο 8: τελικά σωληνάρια άλλων νεφρώνων 9: αθροιστικό σωληνάριο 10: αγκύλη του Henle.
Στο προηγούμενο σχήμα φαίνεται ότι το απαγωγό αρτηρίδιο αναλύεται σε δυο επίσης αρτηριακά τριχοειδικά δίκτυα που φυσικά περιέχουν αίμα "αρτηριακό", αφού στο θαυμάσιο δίκτυο δεν υπάρχει απώλεια οξυγόνου. Η υδροστατική πίεση του αίματος μέσα σ' αυτά τα τριχοειδικά δίκτυα είναι χαμηλή, όπως και στο απαγωγό αρτηρίδιο. Τα δίκτυα αυτά αγκαλιάζουν τα εσπειραμένα σωληνάρια και την αγκύλη του Henle και στη συνέχεια ενώνονται και σχηματίζουν ένα λεπτό φλεβικό στέλεχος που καταλήγει στην τοξοειδή φλέβα (αντίστοιχη της αρτηρίας).
Το αίμα τώρα έχει γίνει φλεβικό γιατί στη δεύτερη διασπορά του στα τριχοειδικά δίκτυα δίνει οξυγόνο και θρεπτικά συστατικά στα ανατομικά μόρια του νεφρού.
Λειτουργία του νεφρώνα και παραγωγή των ούρων.
Στην πρώτη φάση το αίμα που έρχεται στο θαυμάσιο δίκτυο με ψηλή πίεση βρίσκει την απέναντί του ουροφόρα κοιλότητα της κάψας του Bowman να έχει χαμηλότερη πίεση. Η διαφορά αυτή των πιέσεων στους δυο χώρους προκαλεί διήθηση (στράγγισμα) του αίματος, περίπου ανάλογα με εκείνο που γίνεται στις συσκευές του στραγγιχτού γαλλικού καφέ. (Βλέπε επόμενα σχήματα). Στη συσκευή του καφέ η δύναμη της βαρύτητας τραβά το νερό προς την κανάτα. Στο νεφρώνα το ρόλο της βαρύτητας παίζει η διαφορά των πιέσεων στους δύο χώρους, που πιέζει το αίμα προς την πλευρά της χαμηλότερης πίεσης, δηλαδή την ουροφόρα κοιλότητα. Η ψηλή οσμωτική πίεση οφείλεται στις ουσίες που βρίσκονται διαλυμένες μέσα στο πρόουρο.
Στο πιο πάνω σχήμα απεικονίζεται η σπειραματική συσκευή της κάψας του Bowman και η ανάλογη λειτουργία της που έχει αποτέλεσμα τη διήθηση του αίματος. 
Η φάση αυτή λέγεται σπειραματική διήθηση. Το πρώτο διήθημα λέγεται "πρόουρο".
Ο οργανισμός μέχρι στιγμής κατάφερε να απομακρύνει την ουρία που πέρασε διαλυμένη μέσα στο πρόουρο, αλλά μαζί μ' αυτήν έχασε σημαντικό όγκο νερού και διάφορα συστατικά που του είναι χρήσιμα (ζάχαρο, λεύκωμα κ.ά.). Το νερό και τα συστατικά αυτά τα παίρνει πάλι πίσω με τη διαδικασία της "επαναρρόφησης" η οποία γίνεται στο ουροφόρο σωληνάριο.
Το πρόουρο, όπως είδαμε, βρίσκεται στο σωληνάριο υπό ψηλή πίεση, ενώ το αίμα στα τριχοειδικά δίκτυα του απαγωγού αρτηριδίου που περιβάλλουν το σωληνάριο υπό χαμηλή πίεση. Η διαφορά της πίεσης τώρα σπρώχνει το διάλυμα προς τα τριχοειδή των δικτύων (μπλε χρώμα στο σχήμα). Το διάλυμα που περνά όμως μέσα στα τριχοειδή δεν περιέχει την ουρία, η οποία αδυνατεί να περάσει την ειδική κατασκευή του τοιχώματος των τριχοειδών και του σωληναρίου· σ' αυτή τη θέση το τοίχωμα συγκρατεί την ουρία (διαλυμένη σε μια μικρή ποσότητα νερού) μέσα στον αυλό του ουροφόρου σωληναρίου, και επαναρροφά το μεγαλύτερο όγκο νερού από το πρόουρο μαζί με τα χρήσιμα συστατικά, αποδίδοντάς τα πάλι στην κυκλοφορία (μέσα στα τριχοειδή).
Στη φάση αυτή γίνεται και μια ανταλλαγή ηλεκτρολυτικών ιόντων μεταξύ πρόουρου και αίματος και έτσι, ταυτόχρονα με την παραγωγή των ούρων και την αποβολή της ουρίας, διατηρείται η ισορροπία των ηλεκτρολυτών και του όγκου των υγρών του σώματος.
Μετά την ολοκλήρωση της επαναρρόφησης τα ούρα περνούν στο τελικό σωληνάριο κι από εκεί στο αθροιστικό. Μικρές ποσότητες νερού επαναρροφώνται και σ' αυτά τα τμήματα του ουροφόρου σωληναρίου. Ό,τι απομένει περνά στη νεφρική θηλή και μετά στο νεφρικό κάλυκα ο οποίος είναι η αρχή της αποχετευτικής μοίρας του ουροποιητικού συστήματος.
Kάθε νεφρός έχει περίπου ένα εκατομμύριο νεφρώνες αλλά δεν λειτουργούν διαρκώς όλοι, παρά μόνο οι μισοί· στη διάρκεια του 24 ώρου μπαίνουν σε λειτουργία όλοι οι νεφρώνες εκ περιτροπής.
Με τα ούρα ο οργανισμός απομακρύνει και μερικές ουσίες που του είναι άχρηστες ή βλαβερές, όπως μεταβολικά κατάλοιπα φαρμάκων και τοξικών ουσιών. Κακή λειτουργία του ουροποιητικού συστήματος συνεπάγεται σοβαρές διαταραχές του οργανισμού από τη συσσώρευση πολλών άχρηστων ουσιών στο αίμα.
Νεφρικοί κάλυκες και νεφρική πύελος.
Αναφέρθηκε ήδη στην περιγραφή της κατασκευής του νεφρού ότι οι νεφρικές θηλές περιβάλλονται από κυπελοειδή ανατομικά μορφώματα από ινώδη ιστό, τους νεφρικούς κάλυκες, που με μίσχους συνδέονται με ένα ευρύτερο αθροιστικό χώρο ο οποίος βρίσκεται στη νεφρική κοιλία και ονομάζεται νεφρική πύελος.
Η νεφρική πύελος είναι κατασκευασμένη από ινώδη ιστό και λίγες λείες μυϊκές ίνες, και καλύπτεται εσωτερικώς από βλεννογόνο που έχει μεταβατικό επιθήλιο. Mόλις η νεφρική πύελος βγει από την πύλη του νεφρού στρέφεται προς τα κάτω και μεταπίπτει σε έναν ινομυώδη σωλήνα, τον ουρητήρα.
Ουρητήρας.
Οι ουρητήρες είναι δυο, ένας από κάθε νεφρό, και μεταφέρουν τα ούρα από τους νεφρούς στην κύστη. Ο κάθε ουρητήρας έχει μήκος 25 – 30 cm και κατεβαίνει "έρποντας" στο οπίσθιο κοιλιακό τοίχωμα, επάνω στον ψοΐτη μυ, περνά στη συνέχεια στη λεκάνη, στρέφεται προς τα μέσα και εμπρός, διασταυρώνεται με τα λαγόνια αγγεία και καταλήγει στην ουροδόχο κύστη.
Ο ουρητήρας μπαίνει στο τοίχωμα της ουροδόχου κύστης λοξά και η πορεία του μέσα στο τοίχωμά της σχηματίζει ένα ειδικό βαλβιδικό μηχανισμό που δεν επιτρέπει στα ούρα που έχουν περάσει μέσα στην ουροδόχο κύστη να επιστρέψουν στον ουρητήρα· τούτο συμβαίνει μόνο σε παθολογικές καταστάσεις, λέγεται κυστεοουρητηρική παλλινδρόμηση και είναι αιτία μικροβιακών λοιμώξεων του ουροποιητικού συστήματος (ουρολοιμώξεων).
Το τοίχωμα του ουρητήρα αποτελείται από έναν εξωτερικό ινώδη χιτώνα, ένα μυϊκό χιτώνα αμέσως κάτω απ' τον ινώδη και προς το εσωτερικό του από το βλεννογόνο χιτώνα που έχει μεταβατικό επιθήλιο.
Τα ούρα παράγονται από τους νεφρούς διαρκώς και κατεβαίνουν από τη νεφρική πύελο και τους ουρητήρες κατά κύματα· η μεταφορά τους γίνεται με τη βαρύτητα αλλά και με περισταλτικά κύματα που κάνουν τα μυϊκά τοιχώματα αυτών των οργάνων. Συλλέγονται στην ουροδόχο κύστη, η οποία είναι κατά κάποιο τρόπο η αποθήκη των ούρων, και αποβάλλονται με την ούρηση από την ουρήθρα.
Ουροδόχος κύστη.
Eίναι ένα κοίλο μυώδες όργανο μεταβλητών διαστάσεων (ανάλογα με το βαθμό πλήρωσής της). Βρίσκεται στο έδαφος της μικρής πυέλου πίσω από την ηβική σύμφυση και μοιάζει με μπαλόνι. Eίναι υποπεριτοναϊκό όργανο και το επάνω μέρος της καλύπτεται από το περιτόναιο το οποίο την καθηλώνει στο έδαφος της πυέλου. Στηρίζεται και με διάφορους συνδέσμους που την συγκρατούν στο πρόσθιο τοίχωμα της κοιλιάς. 
Επάνω από την ουροδόχο κύστη βρίσκονται οι έλικες του ειλεού, πίσω της βρίσκονται στους άνδρες το ορθό και οι σπερματοδόχες λήκυθοι, και στις γυναίκες βρίσκεται η μήτρα. Kάτω από την ουροδόχο κύστη στις γυναίκες βρίσκεται ο κόλπος ενώ στους άνδρες ο προστάτης αδένας.
Στο εσωτερικό του οργάνου διακρίνουμε στο επάνω μέρος τον θόλο και κάτω το έδαφος. Στο έδαφος υπάρχει μια τρίγωνη περιοχή, με τη βάση προς τα πίσω και την κορυφή προς τα εμπρός, η οποία λέγεται "κυστικό τρίγωνο". Στις κορυφές του κυστικού τριγώνου υπάρχουν στόμια· τα δύο πίσω είναι τα στόμια εισόδου των ουρητήρων και το πρόσθιο (της κορυφής του τριγώνου) είναι το στόμιο εξόδου της ουρήθρας. Η επιφάνεια του κυστικού τριγώνου είναι πάντα λεία και ομαλή ενώ στο θόλο υπάρχουν πτυχές, όταν η κύστη είναι άδεια. Όταν γεμίσει, οι πτυχές αυτές εξαφανίζονται, καθώς το τοίχωμα της κύστης τεντώνει.
Το τοίχωμα της ουροδόχου κύστης αποτελείται από έναν εξωτερικό λεπτό ινώδη ορογόνο χιτώνα, ένα μυϊκό χιτώνα από λείες μυϊκές ίνες, και τέλος, στο εσωτερικό, από τον βλεννογόνο που έχει μεταβατικό επιθήλιο. Ο μυϊκός χιτώνας σχηματίζει τον εξωστήρα μυ της κύστης ο οποίος, όταν συσπάται, εξωθεί τα περιεχόμενα ούρα προς την ουρήθρα.
Στο στόμιο εξόδου της ουρήθρας υπάρχει ένας σφιγκτηρικός μηχανισμός από λείες μυϊκές ίνες, του οποίου η λειτουργία είναι ακούσια. Ένας δεύτερος σφιγκτήρας από τους μύες του περινέου, περιφερικότερα από τον πρώτο, λειτουργεί με τη θέλησή μας.
Μπορούμε να κρατήσουμε τα ούρα στην κύστη μας μέχρι κάποιο όριο χωρίς πρόβλημα· όταν ο όγκος των ούρων που είναι μέσα στην ουροδόχο κύστη ξεπεράσει τα 400 cc η κύστη συσπάται κι αρχίζουμε να νιώθουμε ένα δυσάρεστο αίσθημα. Αν προσπαθήσουμε να κρατήσουμε τα ούρα περισσότερο, το αίσθημα αυτό επιδεινώνεται και όταν ο όγκος των ούρων φθάσει τα 650-700 cc η κύστη συσπάται μόνη της, οι σφιγκτήρες χαλαρώνουν και προκαλείται αυτόματη ούρηση, ανεξάρτητη από τη θέλησή μας, για λόγους προστασίας της ακεραιότητας της ουροδόχου κύστης.
Ουρήθρα.
Η γυναικεία ουρήθρα.
Eίναι ένας ινομυώδης σωλήνας, συνέχεια της ουροδόχου κύστης. Αποτελείται από ινώδη και μυϊκό χιτώνα, και έχει βλεννογόνο με μεταβατικό επιθήλιο. Το μήκος της είναι βραχύ, περίπου 4 cm. Έρχεται λοξά προς τα εμπρός και κάτω και αφού περάσει τους μύες του περινέου εκβάλλει με το έξω στόμιό της κάτω από την κλειτορίδα, ανάμεσα στα μικρά χείλη του αιδοίου, εμπρός από την είσοδο του κόλπου. Η ουρήθρα στην γυναίκα είναι αποκλειστικώς όργανο του ουροποιητικού και χρησιμεύει μόνο για την αποβολή των ούρων, σε αντίθεση με την ανδρική, που χρησιμοποιείται και για την εκσπερμάτωση.
Η ανδρική ουρήθρα.
Μοιάζει με τη γυναικεία στην κατασκευή αλλά διαφέρει στο μήκος, την πορεία, τις σχέσεις και τη χρησιμότητα.
Έχει μήκος 18–20 cm. Βγαίνει από την ουροδόχο κύστη προς τα κάτω και περνά μέσα από τον προστάτη αδένα. Η πρώτη της αυτή μοίρα λέγεται "προστατική" και δέχεται τις εκβολές των εκσπερματιστικών πόρων. Στη συνέχεια στρέφεται προς τα εμπρός και το τοίχωμά της γίνεται λεπτό· η μοίρα της αυτή λέγεται "υμενώδης".
Ακολουθεί η "σηραγγώδης μοίρα" (μέσα στο μέσο σηραγγώδες σώμα του πέους), η οποία είναι η μακρύτερη από όλες τις μοίρες και είναι εύκαμπτη, με ινομυώδες τοίχωμα. Καταλήγει στη βάλανο του πέους, σε μια διευρυσμένη περιοχή που ονομάζεται σκαφοειδής βόθρος κι από εκεί εκβάλλει με το έξω στόμιό της στην κορυφή της βαλάνου.

</doc>
<doc id="68864" url="https://el.wikipedia.org/wiki?curid=68864" title="Μουσείο Ακρόπολης">
Μουσείο Ακρόπολης

Το Μουσείο Ακρόπολης είναι αρχαιολογικό μουσείο επικεντρωμένο στα ευρήματα του αρχαιολογικού χώρου της Ακρόπολης των Αθηνών. Το μουσείο κτίστηκε για να στεγάσει κάθε αντικείμενο που έχει βρεθεί πάνω στον ιερό βράχο της Ακρόπολης και στους πρόποδές του καλύπτοντας μία ευρεία χρονική περίοδο από την Μυκηναϊκή περίοδο έως την Ρωμαϊκή και Παλαιοχριστιανική Αθήνα ενώ ταυτόχρονα βρίσκεται πάνω στον αρχαιολογικό χώρο Μακρυγιάννη, κατάλοιπο των Ρωμαϊκών και πρώιμων βυζαντινών Αθηνών.
Το πρώτο κτήριο.
Το πρώτο μουσείο για τα ευρήματα της Ακρόπολης θεμελιώθηκε στα νοτιοανατολικά του Παρθενώνα στις 30 Δεκεμβρίου 1865 και ολοκληρώθηκε το 1874 σε σχέδια του αρχιτέκτονα Παναγή Κάλκου. Λίγα χρόνια αργότερα, στις ανασκαφές του 1885–1890, ανακαλύφθηκαν τα γλυπτά που είχαν καταστρέψει οι Πέρσες κατά την Δεύτερη περσική εισβολή στην Ελλάδα και το μικρό μουσείο παρουσίασε ανάγκη για περισσότερο χώρο. Γι' αυτόν τον λόγο κατασκευάστηκε στα 1888 ένα μικρότερο κτήριο στα ανατολικά του υπάρχοντος κτηρίου, στο οποίο τοποθετήθηκαν οι λιγότερο σημαντικές αρχαιότητες.
Κατά την διάρκεια του Δεύτερου Παγκοσμίου Πολέμου πολλά από τα εκθέματα αποθηκεύτηκαν στα υπόγεια του Εθνικού Αρχαιολογικού Μουσείου και στις σπηλιές των γειτονικών λόφων. Επανήλθαν στο μουσείο μετά το τέλος του πολέμου και τοποθετήθηκαν προσωρινά στα 1946 και 1947.
Στα 1953 άρχισαν οι εργασίες για την επέκταση του μουσείου σε σχέδια του αρχιτέκτονα Πάτροκλου Καραντινού: Κατεδαφίστηκε το μικρότερο κτίριο, κτίστηκαν νέες αίθουσες και άλλαξε η διαρρύθμιση των παλιών. Οι πρώτες αίθουσες άνοιξαν το 1956 και η επανέκθεση ολοκληρώθηκε το 1964 με την επιμέλεια του αρχαιολόγου Γιάννη Μηλιάδη.
Παρά τις διαδοχικές επεκτάσεις το κτίριο δεν είχε τις δυνατότητες έκθεσης των ευρημάτων που σταδιακά ανακαλύφθηκαν στον βράχο, ώστε ήδη από το 1974 εγέρθηκε το θέμα της οικοδόμηση ενός νέου κτιρίου. Η ανέγερση νέου μουσείου κρίθηκε επιτακτική καθώς η Ελλάδα άρχισε να προβάλει έντονα το ζήτημα της επιστροφής των μαρμάρων του Παρθενώνα από το Βρετανικό Μουσείο. 
Για αυτό το σκοπό προκηρύχθηκαν δύο εθνικοί διαγωνισμοί (1976 και 1979), οι οποίοι απέτυχαν καθώς τα επιλεχθέντα οικόπεδα κρίθηκαν ακατάλληλα, ενώ ένας τρίτος διεθνής διαγωνισμός (1989) ακυρώθηκε τελικά το 1999 όταν ανακαλύφθηκε εκτενής αρχαιολογικός χώρος στο οικόπεδο του στρατοπέδου Μακρυγιάννη που είχε επιλεγεί. Στον αρχαιολογικό χώρο αποκαλύφθηκαν ιδιωτικές κατοικίες και εργαστήρια από την Κλασική εποχή ως και τα βυζαντινά χρόνια. Μετά την ολοκλήρωση των ανασκαφών και την διευκρίνηση της στρωματογραφίας επιλέχθηκαν τα σημεία στα οποία επιτρέπονταν η θεμελίωση του κτιρίου.
Το νέο κτήριο.
Το νέο κτήριο του μουσείου θεμελιώθηκε το 2003 και άνοιξε για το κοινό στις 21 Ιουλίου 2009. Στις 20 Ιουλίου του 2009, πραγματοποιήθηκαν, μεγαλοπρεπώς, τα εγκαίνια του Μουσείου από τον Πρόεδρο της Δημοκρατίας Κάρολο Παπούλια, παρουσία του Προέδρου της ΕΕ και πλήθους ξένων ηγετών. Ο τότε υπουργός Πολιτισμού Αντώνης Σαμαράς, σε μια συμβολική κίνηση, που μεταδόθηκε σε ολόκληρο τον κόσμο, τοποθέτησε κομμάτι μαρμάρου που επεστράφη από το Μουσείο του Βατικανού, σε μετόπη του Παρθενώνα. Η κίνηση αυτή συμβόλισε το ελληνικό αίτημα για επανένωση των μαρμάρων στο νέο Μουσείο της Ακρόπολης. Το νέο Μουσείο της Ακρόπολης είναι στο σύνολό του 25.000 τ.μ. και διαθέτει εκθεσιακούς χώρους με εμβαδόν 14.000 τ.μ. 
Πρόεδρος του οργανισμού του μουσείου είναι ο επίτιμος καθηγητής Αρχαιολογίας του Αριστοτελείου Πανεπιστημίου, Δημήτριος Παντερμαλής. 
Το 2000 προκηρύχθηκε νέος διεθνής διαγωνισμός με πρόσκληση 12 γραφείων τα οποία κλήθηκαν να υποβάλουν τις προτάσεις τους. Οι προτάσεις των διαγωνιζόμενων κρίθηκαν το Σεπτέμβριο του 2001 από διεθνή Επιτροπή Αξιολόγησης και το πρώτο βραβείο απονεμήθηκε στο αρχιτεκτονικό γραφείο του γαλλοελβετού Μπερνάρ Τσουμί και στο ελληνικό γραφείο του Μιχάλη Φωτιάδη της "Αρχιτεκτονική Συνεργασία ΕΠΕ". Το δεύτερο βραβείο δόθηκε στους αρχιτέκτονες Ντάνιελ Λίμπεσκιντ, Δ. και Λ. Ποτηροπούλου &amp; Συνεργάτες και το τρίτο στο Γραφείο Μελετών Α.Ν. Τομπάζη. 
Το μουσείο βρίσκεται στην νότια κλιτύ της Ακροπόλεως, στο οικόπεδο του πρώην στρατοπέδου Μακρυγιάννη, σε ευθεία απόσταση 280 μέτρων από τον Παρθενώνα. Η κύρια είσοδος του κτηρίου βρίσκεται επί της οδού Διονυσίου Αρεοπαγίτου ενώ περικλείεται από τις οδούς Μακρυγιάννη, Χατζηχρήστου και Μητσαίων. Εξυπηρετείται από στον σταθμό "«Ακρόπολη»" της γραμμής 2 του Μετρό. Υπάρχουν δευτερεύουσες είσοδοι από τις οδούς Μακρυγιάννη και Χατζηχρήστου.
Το σχέδιο του Μπερνάρ Τσουμί εμπλέκει τρεις συλλήψεις: το φως, την κίνηση και τον αρχιτεκτονικό προγραμματισμό. 
Η αρχιτεκτονική.
Το κτήριο στηρίζεται σε υπερυψωμένους πυλώνες θεμελιωμένους ανάμεσα στις αρχαιότητες για την καλύτερη προστασία του αρχαιολογικού χώρου. Σε αρκετά σημεία, στο εσωτερικό και το εξωτερικό του κτηρίου, τα δάπεδα είναι διαφανή, επιτρέποντας την θέαση των υποκείμενων αρχαιοτήτων. Το μουσείο παρέχει ακόμη ένα αμφιθέατρο 200 θέσεων, αίθουσα εικονικής πραγματικότητας, χώρο επισήμων και αίθουσα περιοδικών εκθέσεων.
Τα εκθέματα.
Οι συλλογές του μουσείου εκτίθενται σε τέσσερα επίπεδα ενώ ένα πέμπτο στεγάζει τους βοηθητικούς χώρους όπως το εστιατόριο, το πωλητήριο και την αίθουσα επισήμων. 
Τα πρωτότυπα γλυπτά συνδυάζονται με εκμαγεία των γλυπτών που βρίσκονται σε μουσεία του εξωτερικού.

</doc>
<doc id="68865" url="https://el.wikipedia.org/wiki?curid=68865" title="Γίγαντας αστέρας">
Γίγαντας αστέρας

Στην Αστροφυσική ονομάζεται γίγαντας αστέρας ένας αστέρας με σημαντικά μεγαλύτερη διάμετρο και λαμπρότητα από ένα αστέρα της Κύριας Ακολουθίας (νάνοι) του ίδιου φασματικού τύπου. Ο Γίγαντας αστέρας έχει ακτίνα από δεκαπλάσια μέχρι εκατονταπλάσια της ηλιακής και λαμπρότητα από δεκαπλάσια μέχρι χιλιαπλάσια της ηλιακής. Αστέρες λαμπρότεροι των γιγάντων λέγονται υπεργίγαντες.
Διακρίσεις.
Αστέρες μεγάλης μάζας της Κύριας Ακολουθίας με υψηλή επιφανειακή θερμοκρασία μπορεί επίσης να αναφέρονται ως γίγαντες, καθώς έχουν πολύ μεγάλη λαμπρότητα. Συνήθως όμως, εξαιτίας ιδίως της μεγάλης διαμέτρου τους, οι γίγαντες βρίσκονται καθαρά πάνω από την Κύρια Ακολουθία στο διάγραμμα Hertzsprung-Russell και αντιστοιχούν στις τάξεις λαμπρότητας II ή III κατά τη διδιάστατη φασματική ταξινόμηση Μόργκαν-Κήναν. Συγκεκριμένα, οι αστέρες τάξεως ΙΙ χαρακτηρίζονται ως λαμπροί γίγαντες, ενώ οι τάξεως ΙΙΙ απλώς ως «γίγαντες».
Σχηματισμός.
Σύμφωνα με την αστρική εξέλιξη ένας αστέρας γίνεται γίγαντας όταν όλο το υδρογόνο που συντηκόταν στις κεντρικές του περιοχές έχει εξαντληθεί. Αστέρες με αρχική μάζα μικρότερη των 4/10 περίπου της ηλιακής μάζας δεν γίνονται ποτέ γίγαντες, καθώς τα ρεύματα μεταφοράς ύλης κυριαρχούν στο εσωτερικό τους, με αποτέλεσμα τη συνέχιση των πυρηνικών αντιδράσεων μέχρι την εξάντληση όλου του υδρογόνου του αστέρα, οπότε και μετατρέπονται σε λευκούς νάνους που αποτελούνται κυρίως από He.
Αν ένας αστέρας έχει μεγαλύτερη μάζα από αυτό το όριο, τότε μετά την εξάντληση του κεντρικού του υδρογόνου, συστέλλει τις κεντρικές του περιοχές και αρχίζει να συντήκει πυρήνες υδρογόνου προς ήλιο σε ένα κέλυφος γύρω τους, οπότε οι περιοχές του αστέρα έξω από το κέλυφος αρχίζουν να διαστέλλονται σημαντικά και συνεπώς να ψύχονται. Τελικά και η επιφανειακή θερμοκρασία αρχίζει να μειώνεται, οπότε ο αστέρας προσεγγίζει τον κλάδο των ερυθρών γιγάντων στο διάγραμμα Hertzsprung-Russell. Στη συνέχεια, η επιφανειακή θερμοκρασία θα παραμείνει ουσιαστικά σταθερή, ενώ η λαμπρότητα έχει αυξηθεί πολύ, όπως και η διάμετρος. Οι κεντρικές περιοχές θα συνεχίσουν να συστέλλονται υψώνοντας τη θερμοκρασία στο κέντρο. Μόλις αυτή υπερβεί ένα όριο, για μάζα αστέρα μεγαλύτερη του μισού περίπου της ηλιακής, αρχίζει, στα 100 εκατομμύρια βαθμούς, η σύντηξη του He πλέον προς βαρύτερα στοιχεία (άνθρακα και οξυγόνο) με τη λεγόμενη διαδικασία των τριών άλφα. Η πίεση της ακτινοβολίας και η θέρμανση από τη σύντηξη του He προκαλούν τη διαστολή των κεντρικών περιοχών, γεγονός που μειώνει την πίεση στο κέλυφος του υδρογόνου και συνεπώς την παραγωγή ενέργειας εκεί. Αντίθετα λοιπόν από τις κεντρικές περιοχές, ο υπόλοιπος γίγαντας συρρικνώνεται και άρα και η λαμπρότητά του μειώνεται εξαιτίας της μειώσεως της ακτινοβολούσας επιφάνειας.
Η μετέπειτα εξέλιξή του εξαρτάται από τη μάζα του: αν δεν είναι μεγάλη, θα βρεθεί στον οριζόντιο κλάδο στο διάγραμμα Hertzsprung-Russell. Με μία μέση μάζα ως περίπου 8 ηλιακές, θα εξαντλήσει τελικώς το He στο κέντρο του και θα αρχίσει να το συντήκει σε κέλυφος, οπότε η ιστορία επαναλαμβάνεται, με αύξηση της λαμπρότητας και άνοδο στον λεγόμενο ασυμπτωτικό κλάδο των γιγάντων του διαγράμματος Hertzsprung-Russell. Μετά την τελική απώθηση στο διάστημα του μεγαλύτερου μέρους της αρχικής του μάζας, ο αστρικός πυρήνας θα παραμείνει νεκρός ως λευκός νάνος άνθρακα-οξυγόνου.
Η εικόνα διαφέρει για αστέρες της Κύριας Ακολουθίας με ακόμα μεγαλύτερες μάζες, οι οποίοι συντήκουν και άνθρακα: οι αστέρες αυτοί δεν εκλαμπρύνονται πολύ αφού αφήσουν την Κύρια Ακολουθία, αλλά γίνονται ερυθροί υπεργίγαντες (ή κυανοί μετά από απώλεια μάζας). Τελικώς θα καταλήξουν σε λευκούς νάνους οξυγόνου-νέου ή θα εκραγούν ως υπερκαινοφανείς αστέρες και θα σχηματίσουν αστέρες νετρονίων ή μαύρες τρύπες.
Παραδείγματα.
Γνωστοί γίγαντες αστέρες διάφορων χρωμάτων είναι και οι εξής:

</doc>
<doc id="68866" url="https://el.wikipedia.org/wiki?curid=68866" title="Γίγαντες αστέρες">
Γίγαντες αστέρες



</doc>
<doc id="68868" url="https://el.wikipedia.org/wiki?curid=68868" title="ΑΝΤ1">
ΑΝΤ1

Ο Antenna TV (αρχικά ANT1, με ελληνικούς χαρακτήρες Αντέννα) είναι ο δεύτερος, χρονολογικά, ιδιωτικός τηλεοπτικός σταθμός πανελλαδικής εμβέλειας που λειτούργησε στην Ελλάδα, αποτελώντας τον τηλεοπτικό αδερφό του ραδιοφωνικού σταθμού Antenna 97,1 που λειτουργούσε ήδη με μεγάλη επιτυχία από το 1987. Ιδρύθηκε στις 9 Αυγούστου του 1989 και εξέπεμψε για πρώτη φορά στην Ελλάδα στις 31 Δεκεμβρίου 1989 με έδρα στο Μαρούσι.
Ιστορία.
Ιστορικό πλαίσιο.
Η τηλεόραση του ΑΝΤ1 βγήκε στον αέρα σε μια εποχή αλλαγών για το ραδιοτηλεοπτικό σκηνικό της Ελλάδας, την εποχή που η κυβέρνηση του Τζαννή Τζαννετάκη ψήφισε τη νομιμοποίηση της ιδιωτικής τηλεόρασης και ραδιοφωνίας, βάζοντας τέλος στο κρατικό μονοπώλιο που υπήρχε εκείνη την εποχή στην ενημέρωση. Δύο χρόνια πριν την πρώτη εκπομπή του σταθμού, πραγματοποιήθηκε η συγχώνευση της ΕΡΤ1 και της ΕΡΤ2 σε έναν ενιαίο φορέα (ΕΡΤ Α.Ε.), ο οποίος θα λειτουργούσε ως νομικό πρόσωπο ιδιωτικού δικαίου. Ακολούθησε η ίδρυση του Ινστιτούτου Ραδιοτηλεοπτικών Μέσων (ΙΟΜ) και της Εταιρείας Παραγωγής και Εμπορίας Εκπομπών και Προγραμμάτων Τηλεόρασης, ενώ το 1989 ιδρύθηκε το Εθνικό Συμβούλιο Ραδιοτηλεόρασης (ΕΣΡ).
Προετοιμασία και πρώτη εκπομπή στις 31 Δεκεμβρίου 1989.
Λίγες μέρες πριν από την ημέρα της πρώτης εκπομπής, το κανάλι διαφημίζεται σε περιοδικά και εφημερίδες. Ο Νίκος Μαστοράκης, γενικός συντονιστής, η Άννα Πρετεντέρη και ο Στέλιος Αντωνιάδης, ως διευθυντές παραγωγής, εργάζονται πυρετωδώς για τις τελευταίες λεπτομέρειες. Πρώτο πρόγραμμα που προβλήθηκε ήταν η "Τηλερουλέτα", ένα μαγνητοσκοπημένο τηλεπαιχνίδι με παρουσιαστή τον Τέρενς Κουίκ, που εκείνη την ημέρα λειτούργησε σαν ένα πρωτοχρονιάτικο ρεβεγιόν, συγχρονισμένο κατά τέτοιον ακριβή τρόπο ώστε οι τηλεθεατές να παρακολουθήσουν την αλλαγή του χρόνου μέσα από τη συχνότητα του σταθμού.
Τα πρώτα προγράμματα.
Ο ANT1 ήταν ο πρώτος τηλεοπτικός σταθμός στην Ελλάδα που εισήγαγε τα καθημερινά πρωινά ενημερωτικά και ψυχαγωγικά μαγκαζίνο, όπως οι δυο μακροβιότερες τηλεοπτικές εκπομπές στην ελληνική τηλεόραση, το "Καλημέρα Ελλάδα" και ο "Πρωινός καφές", που ξεκίνησαν το 1991. Το 1992 ο ΑΝΤ1 λάνσαρε και το πρώτο σόου, με τη Ρούλα Κορομηλά να αναλαμβάνει την παρουσίαση του "Ciao ANT1".
Τον Σεπτέμβριο του 1991 άρχισε να προβάλλεται "Η Λάμψη" την οποία δημιούργησε ο Νίκος Φώσκολος, με πρωταγωνιστές την Κάτια Δανδουλάκη, τον Χρήστο Πολίτη και τον Κώστα Σπυρόπουλο. Από την πρώτη ημέρα προβολής του, και για πάνω από δέκα χρόνια, σημείωνε μεγάλη επιτυχία. Δύο χρόνια αργότερα (στα τέλη του 1993) προστέθηκε μια δεύτερη καθημερινή σειρά το "Καλημέρα Ζωή", επίσης από τον Φώσκολο, με σημαντική απήχηση.
Σχεδόν ταυτόχρονα, κατά την περίοδο 1992-1995, ο Πάνος Κοκκινόπουλος κάνει το πρώτο του αστυνομικό σίριαλ αυτοτελών αληθινών ιστοριών, την "Ανατομία ενός Εγκλήματος", με πρωταγωνιστές σημαντικούς ηθοποιούς του θεάτρου, της τηλεόρασης και του κινηματογράφου, και ο Μανούσος Μανουσάκης σκηνοθετεί το επίσης δημοφιλές "Τμήμα Ηθών", επίσης την περίοδο 1992-1995. Ακόμα μια ιστορική σειρά των πρώτων χρόνων αποτελεί και το "Γόβα στιλέτο", με την Έλενα Ακρίτα στον πρωταγωνιστικό ρόλο και στην συγγραφή σεναρίου.
Στα κωμικά, η σειρά "Οι Μεν και οι Δεν" των Χάρη Ρώμα και Άννας Χατζησοφιά, του 1993-1996, ήταν και θεωρείται ακόμα και σήμερα μια από τις πιο δημοφιλείς σειρές της ελληνικής ιδιωτικής τηλεόρασης και μάλιστα, έχει προβληθεί σε πολλές διαδοχικές επαναλήψεις για 25 χρόνια μετά τη λήξη της αρχικής προβολής της. Μεγάλη απήχηση στο κοινό την τότε εποχή είχε και το "Της Ελλάδος τα παιδιά" του Δημήτρη Βενιζέλου, του 1993-1995, με τον Γιάννη Μπέζο ως τον διοικητή Κάκαλο ενός στρατοπέδου της Αεροπορίας.
Στον ενημερωτικό τομέα, το δελτίο ειδήσεων του σταθμού παρουσιάζει τα πρώτα χρόνια ο Τέρενς Κουίκ, μαζί με αρκετούς ακόμα δημοσιογράφους που κατά καιρούς πέρασαν από αυτό. Επιπλέον, δυο δημοφιλείς εκπομπές, το "Προφίλ" με τον μετέπειτα βουλευτή της Νέας Δημοκρατίας, Πάνο Παναγιωτόπουλο και η "Ώρα της Αλήθειας" με τον Γιάννη Πρετεντέρη, συμπληρώνουν το ενημερωτικό σκέλος του καναλιού κατά την πρώτη περίοδο της λειτουργίας του.
Στον ψυχαγωγικό τομέα, τα προγράμματα ποίκιλαν. Η Μαλβίνα Κάραλη με δική της εκπομπή προσέλκυσε το ενδιαφέρον τηλεθεατών και τηλεκριτικών, ενώ η Σεμίνα Διγενή είχε προκαλέσει με την εκπομπή "Made In Greece". Από τα τηλεπαιχνίδια ξεχώριζε "Ο τροχός της τύχης", που προβλήθηκε την περίοδο 1990-1996 και ειδικά τα πρώτα χρόνια σημείωσε εξαιρετικά μεγάλα νούμερα τηλεθέασης. Αίσθηση, ωστόσο, προκάλεσε και το τηλεπαιχνίδι "Super Market" της σεζόν 1993-1994, με τον Μάκη Πουνέντη. Τον Σεπτέμβριο του 1995, η Ελένη Μενεγάκη γίνεται η νέα παρουσιάστρια του "Πρωινού Καφέ", με επακόλουθο την συνεχή επιτυχία της εκπομπής, που θύμιζε τις εποχές που μεσουρανούσε η Ρούλα Κορομηλά, ενώ την ίδια χρονιά ο Νίκος Μαστοράκης, ύστερα από ένα διετές διάλειμμα, επιστρέφει με την εκπομπή "Αργά", ένα ψυχαγωγικό τοκ σόου με υψηλές τηλεθεάσεις.
Η κρίση στα μέσα μαζικής επικοινωνίας επηρεάζει τον ΑΝΤ1.
Από τότε, από αυτά τα πρώτα βήματα του σταθμού, ακολούθησαν πολλές εκπομπές, που τις διαδέχθηκαν διάφορα πρόσωπα, πρόσωπα που άλλοτε συνέδεσαν και άλλοτε όχι την δική τους τηλεοπτική ιστορία με τον σταθμό, καθώς και δημοφιλείς κωμικές και δραματικές σειρές όπως τα "Εγκλήματα", το "Κωνσταντίνου και Ελένης", "Το καφέ της Χαράς" και άλλες. Περικυκλωμένος από αξιόλογο ανταγωνισμό, κατάφερε να διατηρήσει τη δική του μερίδα κοινού.
Υπό τον καθορισμό του δυναμικού κοινού όπως αυτός επιβάλλεται στην διαφημιστική αγορά και καλύπτει τις ηλικίες μεταξύ 15 έως 44, ο ΑΝΤ1 καλείται να αλλάξει, τροποποιώντας ή/και καταργώντας ζώνες, σύμφωνα με τις επιταγές του νέου του κοινού. Έτσι έρχονται μη αναμενόμενες αλλαγές στο πρόγραμμά του, όπως η απόφαση να δοθεί τέλος σε 2 σειρές που ταυτίστηκαν με την ιστορία του, την "Λάμψη" και το "Καλημέρα Ζωή", του Νίκου Φώσκολου. Οι αλλαγές αυτές συνδεόμενες με κάποιες μη αναμενόμενες αποχωρήσεις - αυτή τη φορά για το ίδιο το κανάλι - σημαντικών τηλεαστέρων, όπως της Ελένης Μενεγάκη, προκαλούν αναταραχή σε ένα κανάλι που προσπαθεί να διατηρηθεί στην πρώτη θέση. Οι αλλαγές συμπίπτουν με μια περίοδο που οδηγεί στην οικονομική κρίση. Η κρίση όμως που περνάει το μέσο δεν οφείλεται μόνο στην οικονομία, αλλά και στο διαδίκτυο, που ευνοείται, καθώς είναι συνδεδεμένο με αυτό το λεγόμενο δυναμικό κοινό των μικρών ηλικιών.
Ως αποτέλεσμα, ο όμιλος ΑΝΤ1 οδηγείται σε μια σειρά από μειώσεις μισθών και προϋπολογισμών εκπομπών. Μειώνει τις ώρες που βρίσκεται στον αέρα με ζωντανό πρόγραμμα, καταργώντας κυρίως τη μεσημεριανή και την απογευματινή ζώνη. Εστιάζει στη βραδινή που έπεται του δελτίου ειδήσεων και στην ύστερη βραδινή με ξένες ιδέες για εκπομπές - show και ξένες σειρές. Οι τηλεθεάσεις του καναλιού πέφτουν και η πρώτη θέση περνάει στο Mega Channel.
Τηλεοπτικές άδειες.
Τα ξημερώματα της 2ας Σεπτεμβρίου 2016, ανακοινώθηκαν οι εταιρείες που κατάφεραν να πάρουν άδεια, μεταξύ των οποίων ήταν και ο ΑΝΤ1. Ο σταθμός κατάφερε να πάρει μία άδεια, καταβάλλοντας το ποσό των 75.900.000 €. Ωστόσο, μετά από ένα μήνα, τρεις εβδομάδες και τρεις ημέρες (26 Οκτωβρίου), ο τότε διαγωνισμός για τις τηλεοπτικές άδειες κρίθηκε αντισυνταγματικός από το ΣτΕ. Μετά από διορθώσεις που υπέστη ο νόμος Παππά, μέσα στο 2017 (διεξαγωγή διαγωνισμού από το ΕΣΡ και αύξηση αριθμού των αδειών σε 7), καθώς και τη συγκρότηση του νέου ΕΣΡ, αναμένεται να διεξαχθεί καινούριος διαγωνισμός για τις τηλεοπτικές άδειες το 2018. Στις 12 Ιανουαρίου 2018, ο ΑΝΤ1 κατέθεσε αίτηση συμμετοχής στο νέο διαγωνισμό, η οποία και έγινε δεκτή.
Τα Νέα του ΑΝΤ1.
Τα Νέα του ΑΝΤ1 αποτελούν το δελτίο ειδήσεων του ΑΝΤ1. Πρώτος παρουσιαστής στο Κεντρικό Δελτίο Ειδήσεων του ΑΝΤ1 (Τα Νέα του ΑΝΤ1 στις 20:30) υπήρξε ο Τέρενς Κουίκ από το 1989 και για δέκα χρόνια. Μαζί του ακόμη παρουσίασαν ειδήσεις η Νανά Δούκα-Παλαιτσάκη, η Σοφία Τσιλιγιάννη, η Τατιάνα Στεφανίδου και η Λιάνα Κανέλλη. Μετά την αποχώρησή του από το κανάλι, ο ΑΝΤ1 δοκίμασε δίδυμα δημοσιογράφων στην παρουσίαση του Κεντρικού Δελτίου όπως ο Νίκος Μάνεσης και η Γιώτα Μιχαλοπούλου.
Τον Σεπτέμβριο του 2002 το δελτίο το ανέλαβε η δημοσιογράφος Έλλη Στάη. Από τις 11 Σεπτεμβρίου έως τις 3 Οκτωβρίου του 2006 τα Νέα του ΑΝΤ1 στις 20:00, παρουσίαζαν από κοινού η Στάη και ο Νίκος Ευαγγελάτος. Μετά την αποχώρηση της Στάη από το σταθμό (4 Οκτωβρίου 2006) βασικός παρουσιαστής και διευθυντής ειδήσεων του ΑΝΤ1 ήταν ο Ευαγγελάτος. Μετά από την αποχώρησή της από την ΕΡΤ, το 2010, παρουσιάστρια του δελτίου, έγινε η Μαρία Χούκλη, η οποία παρέμεινε σε αυτή την θέση μέχρι και το 2017. Από τις 30 Ιανουαρίου 2017, παρουσιαστής του δελτίου ανέλαβε ο Νίκος Χατζηνικολάου και τα σαββατοκύριακα η Ρίτσα Μπιζόγλη, ενώ τα μεσημεριανά δελτία τα παρουσιάζουν εναλλάξ η Μαρία Σαράφογλου, ο Γιώργος Κούρος, ο Νικόλας Βαφειάδης και σπάνια ο Λευτέρης Πράσινος.
Άλλοι δημοσιογράφοι που πέρασαν από την παρουσίαση του ειδησεογραφικού δελτίου είναι οι: Τζέλλα Παυλάκου, Λίνα Κλείτου, Γιάννης Παπαδόπουλος, Φαίη Μαυραγάνη, Θοδωρής Δρακάκης, Μαρία Αραμπατζή, Λευτέρης Πράσινος, Λίλιαν Τσουρλή, Εύη Φραγκάκη, Αντώνης Αλαφογιώργος, Βαγγέλης Γιακουμής, Στεφανία Μουρελάτου, Δημήτρης Στάμου, Σαββούλα Λιάτσου, Μάριος Κυπριανίδης, Γιώργος Λεονάρδος, Μάρω Λεονάρδου, Βαγγέλης Μπίστικας, Χρήστος Σεφερλής, Λίζα Δουκακάρου, Καρολίνα Κάλφα, Σοφία Τσιλιγιάννη, αλλά και η τότε παρουσιάστρια του Πρωινού καφέ, Ελεονώρα Μελέτη.
Το «Energy and Movement» του Κιθ Μάνσφιλντ αποτέλεσε την εμβληματική μουσική υπόκρουση για το σήμα του δελτίου, από το 1991 μέχρι και το 2010 (με διάφορες παραλλαγές την περίοδο 2006-2010).
Πρόγραμμα.
Το πρόγραμμα του σταθμού είναι κυρίως ψυχαγωγικό, αποτελούμενο από σειρές, εκπομπές, τηλεπαιχνίδια και σόου ταλέντων. Παράλληλα, μεταδίδει και κάποιες ενημερωτικές εκπομπές. Τα τελευταία χρόνια, το κανάλι δεν ήταν τόσο αφοσιωμένο στις σειρές, αλλά είχε αρκετά ριάλιτι και σόου ταλέντων.
Εμβέλεια.
Η τηλεόραση του ΑΝΤ1, έχει άδεια πανελλαδικής εμβέλειας και εκπέμπει σε όλη την Ελλάδα. Ο σταθμός μεταδίδεται από το κέντρο εκπομπής του Υμηττού. Επίσης από το 1999 εκπέμπει μέσω της δορυφορικής πλατφόρμας της NOVA. Το Δεκέμβριο του 2012 ξεκίνησε να εκπέμπει και μέσω της πλατφόρμας του COSMOTE TV.
Από το 1992, ο ΑΝΤ1 εκπέμπει αυτόνομα στην Κύπρο, μέσω του ΑΝΤ1 Κύπρου, σε όλη την Κυπριακή επικράτεια.
Από το 1996, ο ΑΝΤ1 μεταδίδει το πρόγραμμά του διεθνώς για το ελληνικό κοινό που βρίσκεται στο εξωτερικό. Αρχικά η εκπομπή ήταν για λίγες ώρες καθημερινώς, αλλά έκτοτε έχει εξελιχθεί σε ένα πλήρες 24ωρης διαρκείας πρόγραμμα. Ο ΑΝΤ1 λειτουργεί σήμερα τρία τηλεοπτικά κανάλια, μέσω δορυφόρου, τα οποία ποικίλουν ανάλογα με τα γεωγραφικά μέρη:
Το ΑΝΤ1 Satellite και το ΑΝΤ1 Pacific ξεκίνησαν το 1996 αρχικά με ένα πολύ περιορισμένο πρόγραμμα για λίγες μόνο ώρες ημερησίως. Το 2000, και τα δύο κανάλια επεκτάθηκαν σε ένα πλήρες 24ωρο πρόγραμμα το οποίο περιλαμβάνει δημοφιλές εκπομπές, ειδήσεις, αθλητικά και πρόσθετα γεγονότα.
Το "ΑΝΤ1 Europe" ξεκίνησε το 2006, αλλά είναι διαθέσιμο μόνο εκτός Ελλάδας και όχι σε γειτονικές χώρες όπως η Αλβανία, η Βοσνία και Ερζεγοβίνη, η Βουλγαρία, η Κροατία, η Ρουμανία και η Σερβία.
ΑΝΤ1 HD.
Ο ANT1 από το βράδυ της Τρίτης 1ης Μαρτίου του 2016, ξεκίνησε τη πιλοτική μετάδοσή του σε υψηλή ευκρίνεια. Από τις 26 Ιανουαρίου του 2018 μεταδίδει σε πραγματική υψηλή ευκρίνεια (native HD).
Κυρώσεις για τη στάση του σταθμού και δημοσιογράφου του στο δημοψήφισμα του 2015.
Με την απόφαση 84/2017 της Ολομέλειας του Εθνικού Συμβουλίου Ραδιοτηλεόρασης επιβλήθηκε στον τηλεοπτικό σταθμό ΑΝΤΕΝΝΑ πρόστιμο 15.000 ευρώ, για ανισομερή προβολή των πρώτων συγκεντρώσεων, των υποστηρικτών του ΝΑΙ και του ΟΧΙ, πριν το δημοψήφισμα της 5ης Ιουλίου 2015. Τον Απρίλιο του 2016 το Πρωτοβάθμιο Πειθαρχικό Συμβούλιο της ΕΣΗΕΑ επέβαλε την ποινή της επίπληξης στη δημοσιογράφο του ΑΝΤ1 Μαρία Χούκλη, για τη στάση της την περίοδο πριν το δημοψήφισμα του Ιουλίου του 2015.
Ιδιοκτησία.
Ο σταθμός ανήκει στην "Antenna TV Ανώνυμος Εταιρεία" της οποίας μέτοχοι είναι οι offshore εταιρείες περιορισμένης ευθύνης με έδρα το Λουξεμβούργο: "Altavista Global Holdings SARL" ιδιοκτησίας του Ξενοφώντα Κυριακού, "Globecast Holdings SARL" ιδιοκτησίας του Θοδωρή Κυριακού και η "Praxis Global Investments SARL" ιδιοκτησίας της Αθηνάς Κυριακού. Οι τρεις αυτές εταιρείες κατέχουν (ο καθένας) το ένα τρίτο των μετοχών της επιχείρησης και οι τρεις υπεύθυνοι που κατέχουν ο καθένας το 100% των μετοχών και των τριών offshore είναι τα παιδιά του (εκλιπόντος) Μίνωα Κυριακού. Πρόεδρος του φορέα του σταθμού είναι ο Νίκος Αγγελόπουλος και μέλη του διοικητικού συμβουλίου είναι ο Πολύδωρος-Κώστας Ξυδιάς και η Φωτεινή Ραξή.
Ο ΑΝΤ1 βρίσκεται υπό την ηγεσία του Θοδωρή Κυριακού, ο οποίος διετέλεσε εκτελεστικός αντιπρόεδρος του ομίλου Αntenna από το 1995 και γενικός διευθυντής από τον Σεπτέμβριο του 1998 μέχρι το διορισμό του έξι μήνες μετά (το Μάρτιο του 1999) ως διευθύνων σύμβουλος, θέση που κατείχε μέχρι το διορισμό του, τον Ιανουάριο του 2002, ως πρόεδρος και αντιπρόεδρος του ομίλου. Ο Θοδωρής Κυριακού είχε πιστωθεί με την αναμόρφωση του χαρτοφυλακίου και του πελατολογίου των περιουσιακών στοιχείων της ιδιοκτήτριας εταιρείας του τηλεοπτικού σταθμού και του ομίλου.
Τα κεντρικά γραφεία του σταθμού και του ομίλου ΑΝΤ1 βρίσκονται στο Μαρούσι, με διάφορα παραρτήματα στο Άμστερνταμ, στο Λονδίνο και στη Νέα Υόρκη.

</doc>
<doc id="68869" url="https://el.wikipedia.org/wiki?curid=68869" title="Στρατονίκη της Συρίας">
Στρατονίκη της Συρίας

Η Στρατονίκη της Συρίας ήταν κόρη του Μακεδόνα βασιλιά Δημήτριου του Πολιορκητή και της Φίλας, κόρης του Αντίπατρου. Το 300 π.Χ., όταν δεν θα πρέπει να ήταν μεγαλύτερη των 17 ετών, το χέρι της ζήτησε ο Σέλευκος Α’ Νικάνωρ, βασιλιάς της Συρίας και στρατηγός του Μεγάλου Αλεξάνδρου. Οδηγήθηκε από τον πατέρα της στην ακτή της Πιερίας στη Μακεδονία, όπου οι γάμοι της γιορτάστηκαν με μεγαλοπρέπεια. Παρά τη μεγάλη διαφορά στην ηλικία τους πρέπει να έζησε σε αρμονία με τον ηλικιωμένο βασιλιά για κάποια χρόνια, του χάρισε μάλιστα μια κόρη, στην οποία έδωσε το όνομα της μητέρας της. 
Τότε ο γιος του Σέλευκου από την Απάμα, ο Αντίοχος, αρρώστησε βαριά αρνούμενος να περιποιηθεί τον εαυτό του ή να φάει. Ο γιατρός που τον φρόντιζε, ο Ερασίστρατος, ανακάλυψε πως αιτία της συμπεριφοράς του αυτής ήταν κάποια ερωτική απογοήτευση. Παρατηρούσε λοιπόν πως ενώ, κατά τις επισκέψεις διαφόρων γυναικών στον άρρωστο πρίγκιπα εκείνος έμενε απαθής, κατά τις επισκέψεις του πατέρα του με τη νεαρή του σύζυγο, τη Στρατονίκη, παρουσίαζε τα συμπτώματα ενός κεραυνοβολημένου από έρωτα ανθρώπου. Κατέληξε λοιπόν στο συμπέρασμα πως ο νεαρός ήταν ερωτευμένος, αλλά θεωρούσε ανίερο το να αγαπά τη σύζυγο του πατέρα του και προσπαθούσε μάταια να καταπιέσει τα συναισθήματά του, πράγμα που εκφραζόταν σε φυσική ατονία. Έτσι ο Ερασίστρατος μίλησε με τρόπο στον ηλικιωμένο Σέλευκο που αισθανόταν μεγάλη τρυφερότητα για το γιο του, και ο οποίος συγκατατέθηκε στην ένωση της Στρατονίκης με τον Αντίοχο. Κατόπιν τους ονόμασε βασιλείς των επαρχιών της Άνω Ασίας. Τα παραπάνω γεγονότα αφηγείται ο Πλούταρχος στους "Παράλληλους Βίους" του (“Δημήτριος 31, 32”).
Το ζευγάρι κατόπιν εγκαταστάθηκε στη Βαβυλώνα. Το 281 π.Χ. ο Σέλευκος δολοφονείται από τον Πτολεμαίο Κεραυνό, και ο Αντίοχος ανεβαίνει στο θρόνο του βασιλείου της Συρίας. Η ένωση της Στρατονίκης μαζί του πρέπει να ήταν ευτυχισμένη, αν και δεν έχουμε ιδιαίτερα πολλές αναφορές για τη ζωή της Στρατονίκης μετά το σημείο αυτό. Χάρισε στον Αντίοχο πέντε παιδιά: το Σέλευκο, τη Λαοδίκη, τον Αντίοχο, που διαδέχτηκε τελικά τον πατέρα του στο θρόνο ως Αντίοχος Β' Θεός, την Απάμα, που νυμφεύθηκε το Μάγα της Κυρήνης και τη Στρατονίκη, σύζυγο του Δημητρίου Β’ της Μακεδονίας. Την κόρη της από το Σέλευκο, την Φίλα, παντρεύτηκε ο αδελφός της Αντίγονος Γονατάς. Η πόλη της Στρατονικείας στην Καρία ονομάστηκε, σύμφωνα με το γεωγράφο Στράβωνα, από τον Αντίοχο προς τιμήν της συζύγου του.

</doc>
<doc id="68870" url="https://el.wikipedia.org/wiki?curid=68870" title="Στρατονίκη Αντίοχος">
Στρατονίκη Αντίοχος



</doc>
<doc id="68871" url="https://el.wikipedia.org/wiki?curid=68871" title="Τζορτζ Γκάτις">
Τζορτζ Γκάτις

Ο Τζορτζ Γκάτις ("George Gatis", 25 Μαρτίου 1978) είναι Έλληνας ομογενής παίκτης του Γιούνον ράγκμπι στην Αυστραλία.
Γεννήθηκε στις 25 Μαρτίου 1978 από Έλληνες γονείς. Αγωνίζεται στη θέση του χούκερ (hooker) και στην ομάδα των "Νιου Ζήλαντ γουόριονς" (New Zealand Warriors) από το 2003, ενώ έχει αγωνιστεί και στους "Νορθ Κουίσλαντ καουμπόυς" (North Queensland Cowboys). Είναι παίκτης της Εθνικής Ελλάδος ράγκμπι δύο φορές διεθνής.

</doc>
<doc id="68877" url="https://el.wikipedia.org/wiki?curid=68877" title="Τζιμ Πιζάνιας">
Τζιμ Πιζάνιας

Ο Τζιμ Πιζάνιας (Jim Pizanias) είναι Ελληνοαυστραλιανός, ομογενής παίκτης του Γιούνιον ράγκμπι.
Γεννήθηκε στο Σίδνεϊ της Αυστραλίας από Έλληνες γονείς. Ξεκίνησε από το "ST George Dragons", και "Newtown Jets". Είναι 8 φορές διεθνής με την εθνική Ελλάδας ράγκμπι. Ο Πιζάνιας ανήγγειλε την αποχώρησή του από το Αυστραλιανό ράγκμπι, όταν σε ένα παιχνίδι έσπασε τον αντίχειρα του με τα Φίτζι στις 7 Οκτωβρίου 2006.

</doc>
<doc id="68879" url="https://el.wikipedia.org/wiki?curid=68879" title="Φιλωτέρα">
Φιλωτέρα

Η Φιλωτέρα ήταν Αιγυπτία πριγκίπισσα της ελληνιστικής περιόδου, κόρη της Βερενίκης Α' και του Πτολεμαίου Α' του Σωτήρος, στρατηγού του Μεγάλου Αλεξάνδρου και ιδρυτή της Δυναστείας των Πτολεμαίων. Αδέλφια της από τους ίδιους γονείς, ήταν ο διάδοχος του πατέρα της Πτολεμαίος Β' Φιλάδελφος και η Αρσινόη Β'. Είχε επίσης διάφορα αδέλφια από προηγούμενους γάμους των γονέων της.
Οι ημερομηνίες γεννήσεως και θανάτου της δεν σώζονται με ακρίβεια. Προσεγγιστικά, γεννήθηκε μεταξύ του 315 και του 309 π.Χ., και πέθανε άγαμη μεταξύ των ετών 268 – 282 π.Χ. Το γεγονός πως υπήρξε αδελφή της Αρσινόης Β', αλλά και το γεγονός πως πέθανε πριν από αυτήν, αποδεικνύει ένας ύμνος που γράφτηκε από τον Καλλίμαχο σχετικά με το θάνατο της Αρσινόης. 
Μετά το θάνατο της, η Φιλωτέρα θεοποιήθηκε και έχουμε αναφορές για τους τόπους λατρείας της. Μαρτυρούνται επίσης ένας ιερέας και μία ιέρεια της θεότητας με το όνομα Φιλωτέρα. Ο αδελφός της, Πτολεμαίος Β' έχτισε στην Αλεξάνδρεια ναό όπου λατρεύονταν μαζί με την Αρσινόη και έδωσε το όνομά της σε διάφορες τοποθεσίες με γνωστότερη τη Φιλωτερίδα στο Φαγιούμ, για την οποία μας πληροφορεί ο γεωγράφος Στράβων.

</doc>
<doc id="68882" url="https://el.wikipedia.org/wiki?curid=68882" title="Πρωτάθλημα Ελλάδας ράγκμπι γιούνιον ανδρών">
Πρωτάθλημα Ελλάδας ράγκμπι γιούνιον ανδρών

Το Πανελλήνιο πρωτάθλημα ράγκμπι αντρών, επίσης γνωστό και ως Πανελλήνιο πρωτάθλημα ράγκμπι γιούνιον, είναι ένα ερασιτεχνικό πρωτάθλημα για ποδοσφαιρικούς συλλόγους ράγκμπι γιούνιον και η μοναδική κατηγορία του Ελληνικού ράγκμπι γιούνιον. Υπάρχουν οχτώ ομάδες στο Πρωτάθλημα: τέσσερις στην Αττική, και δύο στη Θεσσαλονίκη και μία στη Ρόδο. Η διοργάνωση δημιουργήθηκε το 2005 υπό την αιγίδα της Ελληνικής Ομοσπονδίας Ράγκμπι και δεν χρησιμοποιεί σύστημα υποβιβασμού ή ανόδου δεδομένου ότι ο αριθμός των ομάδων είναι λιγότερος από 10. Οι σημερινοί πρωταθλητές είναι ο Ηρακλής Θεσσαλονίκης (Iraklis Blues Rugby Thessaloniki). Η ομάδα με τους περισσότερους τίτλους είναι η Ράγκμπι Αθηνών η οποία έχει κατακτήσει 6 πρωταθλήματα και ακολουθούν οι Σπρίνγκμποκς Αττικής (Αttica Springboks RFC) και ο Ηρακλής Θεσσαλονίκης (Iraklis Blues Rugby Thessaloniki) με 1 Πρωτάθλημα αμφότεροι.
Ιστορία.
2005-2013.
Το πρωτάθλημα ράγκμπι γιούνιον ξεκίνησε την περίοδο 2005-06 με πρωταθλητή τον Α.Σ. Ράγκμπι Αθηνών.
Την περίοδο 2009-2010 διεξήχθη με το σύστημα των πλέι οφ.Ο Α.Σ. Ράγκμπι Αθηνών κατέκτησε τον τίτλο του 4ου πανελλήνιου πρωταθλήματος ράγκμπι γιούνιον, την άνοιξη του 2009.Στον τελικό νίκησε τους Σπρίνγκμποκς Αττικής (Αttica Springboks RFC) με 22-18.
Στις 15 Μαΐου 2010 έγινε στη Ρόδο ο τελικός του πανελληνίου πρωταθλήματος ανδρών για την αγωνιστική περίοδο 2009-10. Τον τίτλο κατέκτησε ο Α.Σ. Ράγκμπι Αθηνών επικρατώντας με 17 - 15 (ημίχρονο 0 - 12) των Κολοσσών της Ρόδου.
Την περίοδο 2010-11 ο Α.Σ. Ράγκμπι Αθηνών ανακηρύχθηκε για έκτη συνεχή φορά Πρωταθλητής Ελλάδος κερδίζοντας με σκορ 15-14 τους Σπρίνγκμποκς Αττικής (Αttica Springboks RFC).
Την περίοδο 2011-12, πρωταθλητές αναδείχθηκαν οι Άττικα Springboks χωρίς να διεξαχθεί τελικός, καθώς στον ημιτελικό Άθενς - Ηρακλής, διεκόπη το ματς λόγω γενικευμένης συμπλοκής των παικτών και αποκλείστηκαν αμφότεροι.
Την περίοδο 2012-13, πρωταθλητής αναδείχθηκε ο Ηρακλής Θεσσαλονίκης (Iraklis Blues Rugby Thessaloniki) τερματίζοντας πρώτος στην βαθμολογία στην κανονική διάρκεια του πρωταθλήματος.
Την περίοδο 2013-14 δεν διεξήχθη πρωτάθλημα λόγω της αποχώρησης πολλών σωματείων. Τα τέσσερα σωματεία που απέμειναν στην ΕΟΡ, συμμετείχαν μόνο στο πρωτάθλημα ράγκμπι σέβενς.
Μετά την κατάργηση της ομοσπονδίας Ράγκμπι και την απορρόφηση της από την Ομοσπονδία Χάντμπολ, το πρωτάθλημα δεν θα δειξαχθεί ούτε την περίοδο 2014-15.
Πρωτάθλημα ενότητας.
Το 2013 πολλές ομάδες αποχώρησαν από το επίσημο πρωτάθλημα λόγω διαφορών με την ομοσπονδία και συμμετείχαν στο ανεπίσημο πρωτάθλημα με την ονομασία Unity Cup (πρωτάθλημα ενότητας) που διοργάνωσε η G.R.ASS. (Greek Rugby Association). Το πρωτάθλημα διεξήχθη με τη συμμετοχή έπτα ομάδων σε δύο γύρους με δεκατέσσερεις αγωνιστικές. Μετά το τέλος της κανονικής περιόδου διεξήχθησαν πλέι οφ για την ανάδειξη του πρωταθλητή. Οι παίκτες της ομάδας με τους περισσότερους τίτλους εντός Ελλάδος, του Α.Σ. Ράγκμπι Φούτμπολ Αθηνών, προσχώρησαν στον Παναθηναϊκό, και αγωνίζονται πλέον στο τμήμα ράγκμπι του ιστορικού συλλόγου. Πρωταθλήτρια της πρώτης διοργάνωσης αναδείχθηκε η Attica Springboks RFC. Το πρωτάθλημα θα διεξαχθεί ξανά την περίοδο 2014-15.

</doc>
<doc id="68885" url="https://el.wikipedia.org/wiki?curid=68885" title="Πανελλήνιο πρωτάθλημα ράγμπυ αντρών">
Πανελλήνιο πρωτάθλημα ράγμπυ αντρών



</doc>
<doc id="68893" url="https://el.wikipedia.org/wiki?curid=68893" title="Γουσταύος Κλάους">
Γουσταύος Κλάους

Ο Γουσταύος Κλάους (2 Απριλίου 1825- 11 Σεπτεμβρίου 1908) ήταν Γερμανός σταφιδέμπορας και ιδρυτής της οινοποιητικής εταιρίας Αχάια Κλάους.
Βιογραφικά στοιχεία.
Γεννήθηκε στο Μέμινγκεν της Βαυαρίας και αρχικά εγκαταστάθηκε στο Λονδίνο. Στη συνέχεια όμως εξαιτίας μιας αρρώστιας που τον ταλαιπωρούσε στο στήθος αναγκάστηκε να αναζητήσει τόπο διαμονής σε νοτιότερα μέρη. Το 1854 στάλθηκε από την εταιρεία "Φελς και Σία" στην Πάτρα ως αντιπρόσωπός της για να οργανώσει τον εμπορικό οίκο. Το 1858 έγινε πρόξενος της Γερμανίας στην Πάτρα, θέση στην οποία παρέμεινε μέχρι το θάνατό του. Αργότερα έγινε πρόξενος της Γαλλίας.
Το 1859 αγόρασε έκταση 60 στρεμμάτων από τον κτηματία Γεώργιο Κωστάκη στο Ριγανόκαμπο, όπου κατασκεύασε μια θερινή κατοικία. Στη συνέχεια όμως εκτιμώντας την καλή ποιότητα της σταφίδας προέβη στην αγορά και των γύρω περιοχών με αποτέλεσμα το 1861 να ιδρύσει την οινοποιητική εταιρεία Αχάια Κλάους, η οποία σύντομα εξελίχθηκε σε μια από τις μεγαλύτερες οινοποιητικές εταιρείες της Ελλάδας. Η Αχάια Κλάους είναι επίσης γνωστή για τη Μαυροδάφνη, ποικιλία γλυκού κρασιού που σύμφωνα με την παράδοση ονομάστηκε έτσι από τον Γουσταύο Κλάους για να τιμήσει την αρραβωνιαστικιά του Δάφνη, μια Ελληνίδα με μαύρα μάτια που πέθανε σε νεαρή ηλικία.
Κατα τη διάρκεια της ζωής του ήρθε σε επαφή με μεγάλες προσωπικότητες ενώ διατηρούσε φιλική σχέση με τον Χαρίλαο Τρικούπη, τον οποίο πολλές φορές επισκέφθηκε ιδιαιτέρως στην Αθήνα για να τον συμβουλεύσει για το σταφιδικό ζήτημα. Επίσης στο σπίτι του, επί των οδών Ρ. Φεραίου &amp; Ζαΐμη, φιλοξενήθηκαν πολλά μέλη της ελληνικής και βαυαρικής βασιλικής αυλής. Ήταν ένας από τους χρηματοδότες του δημοτικού θεάτρου "Απόλλων" της Πάτρας, Απόλλων.
Απεβίωσε στις 11 Σεπτεμβρίου του 1908 από αποπληξία καθώς ταξίδευε προς την Κέρκυρα. Τάφηκε στο εκκλησάκι του Αγίου Θωμά μέσα στον χώρο της Αχάια Κλάους. Ήταν παντρεμένος με τη Θωμαΐδα Καρμπούνη, κόρη του υπασπιστή του Όθωνα και μιας Βαυαρής από το Μόναχο, κυρίας επί των τιμών της βασίλισσας Αμαλίας και είχε μια κόρη, την Αμαλία.

</doc>
<doc id="68896" url="https://el.wikipedia.org/wiki?curid=68896" title="Φιλέταιρος">
Φιλέταιρος

Φιλέταιρος είναι ένα ανδρικό ελληνικό όνομα που σημαίνει «αυτός που αγαπά τους φίλους του», «ο αφοσιωμένος στους φίλους του».
Γνωστά ιστορικά πρόσωπα με το όνομα αυτό είναι:

</doc>
<doc id="68897" url="https://el.wikipedia.org/wiki?curid=68897" title="Φιλέταιρος της Περγάμου">
Φιλέταιρος της Περγάμου

Ο Φιλέταιρος (περ. 343 π.Χ. - 263 π.Χ.) ήταν ηγεμόνας της Περγάμου και ιδρυτής της δυναστείας των Ατταλιδών που βασίλεψε την πόλη έως τα τέλη του 2ου αιώνα π.Χ. Στο Φιλέταιρο, που υπήρξε σύγχρονος του Αλεξάνδρου του Μέγα, αποδίδονται τα εύσημα για τη θεμελίωση της πολιτικής των Ατταλιδών, την οποία ακολούθησαν με σοφία οι διάδοχοί του κτίζοντας ένα ισχυρό ανεξάρτητο κράτος. Διατηρώντας μια μικρή έκταση ανάμεσα στις πανίσχυρες αυτοκρατορίες της ελληνιστικής περιόδου, κατάφερε με έξυπνους διπλωματικούς χειρισμούς να τη μετατρέψει σε ένα καλά οργανωμένο κράτος που διατηρήθηκε ζωντανό παρά τις δυσμενείς συνθήκες που δημιούργησαν οι γαλατικές εισβολές και οι Πόλεμοι των Διαδόχων.
Βιογραφικά στοιχεία.
Νεανική ηλικία.
Ο Φιλέταιρος γεννήθηκε στην πόλη Τίειον γύρω στο 343 π.Χ., στις βόρειες ακτές της Μικράς Ασίας προς τη Μαύρη Θάλασσα, ανάμεσα στη Βιθυνία προς τα δυτικά και την Παφλαγονία στα ανατολικά. Πατέρας του ήταν ο Άτταλος (πιθανώς μακεδονικής καταγωγής) και μητέρα του η Βόα, μια παλλακίδα και μουσικός από την Παφλαγονία. Ο Στράβων υποστηρίζει πως ο Φιλέταιρος υπήρξε ευνούχος εξαιτίας ενός ατυχήματος κατά την παιδική του ηλικία, όταν βρισκόταν στην αγκαλιά της παραμάνας του σε ένα μέρος με πολύ μεγάλο συνωστισμό. Ήταν τέτοια η πίεση που άσκησε το πλήθος που είχε σαν αποτέλεσμα μια μορφή αναπηρίας για το παιδί. Μια άλλη εκδοχή θέλει την ιστορία αυτή να διαδόθηκε από τους απογόνους του προς διάσωσιν της υστεροφημίας του. Είναι γνωστό ότι οι ευνούχοι απολάμβαναν κατά την αρχαιότητα την εμπιστοσύνη των βασιλέων επειδή θεωρητικά, εφόσον δεν μπορούσαν να αποκτήσουν απογόνους για να τους κληροδοτήσουν πλούτο και εξουσία, δεν έτρεφαν φιλοδοξίες για αρπαγή του στέμματος. Κατ’ επέκταση ίσως η οικογένειά του να οδηγήθηκε στο τέχνασμα αυτό με την ελπίδα να ακολουθήσει ο Φιλέταιρος λαμπρή πολιτική καριέρα, συμπαρασύροντας φυσικά στην άνοδο και την οικογένειά του.
Σύμφωνα με τον Παυσανία μεγαλώνοντας υπήρξε ακόλουθος του Δόκιμου, ενός από τους αξιωματικούς του Αντίγονου του Μονόφθαλμου. Με τον τρόπο αυτό βρέθηκε εν μέσω των πολέμων που ακολούθησαν το θάνατο του Αλεξάνδρου του Μέγα το 323 π.Χ. ανάμεσα στους παλαιούς συμπολεμιστές του για τη Διαδοχή στο θρόνο της αυτοκρατορίας που δημιούργησε. Όταν ο Δόκιμος παρέδωσε το 302 π.Χ. στον στρατηγό Λυσίμαχο τόσο τη ζωή όσο και την περιουσία του, ο νεαρός ευνούχος περιήλθε επίσης στα χέρια του Λυσίμαχου που είχε πλέον αναδειχθεί Βασιλιάς της Θράκης. Στον Φιλέταιρο ανατέθηκε η διαχείριση του θησαυροφυλακίου της Περγάμου, που φιλοξενούσε θησαυρό εννέα χιλιάδων ταλάντων από ασήμι κατά τον Στράβωνα. Ο Φιλέταιρος υπήρξε ικανός στη θέση αυτή και αποδείχτηκε άξιος εμπιστοσύνης για πολύ καιρό.
Αυτονόμηση της Περγάμου.
Ωστόσο ο Οίκος του Λυσίμαχου υπέφερε από ενδοοικογενειακές διαμάχες. Ο γιος του, Αγαθοκλής, που ήταν ιδιαίτερα λαοφιλής, βρήκε το θάνατο το 283 π.Χ. από τον ίδιο του τον πατέρα εξαιτίας των δολοπλοκιών της μητριάς του και τότε βασίλισσας Αρσινόης. Η χήρα του νεαρού, Λυσάνδρα, κατέφυγε στην προστασία του έτερου ισχυρού άνδρα της εποχής, του Σέλευκου του Νικάτορα. Ο τελευταίος παρά την προχωρημένη του ηλικία άδραξε την ευκαιρία να συγκρουστεί με το Λυσίμαχο, ο οποίος έχασε τη ζωή και το βασίλειό του στην καθοριστική Μάχη του Κουροπεδίου. Κατά τη διάρκεια των ταραχών αυτών, ο Φιλέταιρος, όπως και άλλοι αυλικοί του Λυσιμάχου, ήρθε σε ρήξη με την Αρσινόη και προσέφερε τις υπηρεσίες και το θησαυρό του στο Σέλευκο. 
Με διάφορους πολιτικούς ελιγμούς διασφάλισε τα φιλικά αισθήματα τόσο του Σέλευκου όσο και του διαδόχου του Αντίοχου Α΄, πετυχαίνοντας τη σχετική αυτονομία της Περγάμου. Μετά τη δολοφονία του Σέλευκου το 281 π.Χ. από τον αδερφό της Λυσάνδρας, τον Πτολεμαίο Κεραυνό, ο Φιλέταιρος διέγνωσε πως ο καιρός ήταν ώριμος ώστε να αυτονομηθεί, ιδρύοντας ένα ημι-ανεξάρτητο κράτος με επίκεντρο την πόλη της Περγάμου στον Καϊκό ποταμό. Αν και δεν υιοθέτησε επισήμως τον τίτλο του βασιλέως, οι διάδοχοί του βασιλείς της Δυναστείας των Ατταλιδών, τον αναγνώριζαν και τον τιμούσαν ως προπάτορά τους. 
Πολιτική και πολιτισμική προσφορά.
Ο Φιλέταιρος κατάφερε να διατηρηθεί στην εξουσία του σημαντικού αυτού θησαυροφυλακίου για μία περίοδο επιπλέον είκοσι ετών, συντασσόμενος προσεκτικά με τον εκάστοτε Διάδοχο που αποκτούσε το πάνω χέρι στις μακρόχρονες και αιματηρές συγκρούσεις τους. Μετά τη δολοφονία του Σέλευκου φρόντισε να εξασφαλίσει τη σορό του αποθανόντος βασιλιά, να την αποτεφρώσει και να στείλει τις στάχτες με τιμές στο γιο του, Αντίοχο Α΄. Ήταν τότε που εξασφάλισε το δικαίωμα να εκδώσει νόμισμα με τη μορφή του Σέλευκου.
Παρόλο που τυπικά παρέμεινε κάτω από την κυριαρχία των Σελευκιδών, ο Φιλέταιρος, είχε αρκετή αυτονομία και μπορούσε με τη βοήθεια του διόλου ευκαταφρόνητου πλούτου που είχε στα χέρια του να αυξάνει τη δύναμη και την επιρροή του εκτός της Περγάμου. Ως ηγεμόνας εγκαινίασε μια επιτυχημένη πολιτική βάσει της οποίας εξασφάλισε με μη προκλητικό τρόπο τη συμμαχία γειτονικών του πόλεων. Για παράδειγμα όταν η Κύζικος δοκιμάστηκε από γαλατικές επιδρομές δώρισε στην πόλη χρήματα και τρόφιμα, ενώ υπήρξε ευεργέτης πολλών ιερών σε ολόκληρο τον ελληνικό κόσμο. Με τον τρόπο αυτό δημιούργησε πολύ καλή φήμη για τον ίδιο και την οικογένειά του. 
Παράλληλα εξόπλισε μισθοφορικό στρατό για την προστασία των συνόρων του και ίδρυσε τουλάχιστον μια αποικία με στρατηγική σημασία, γνωστή ως Φιλεταίρεια. Επιπροσθέτως, κατασκεύασε την Ακρόπολη της Περγάμου, το ναό της Δήμητρας και το ναό της Αθηνάς, της θεάς – προστάτιδας της Περγάμου, καθώς και το πρώτο παλάτι της πόλης. Τέλος, συνέβαλε σημαντικά και στην οχύρωση της.
Διαδοχή και υστεροφημία.
Ο Φιλέταιρος δεν νυμφεύθηκε ποτέ και ως ευνούχος παρέμεινε άτεκνος. Είχε ωστόσο δύο αδελφούς, τον Ευμένη που ήταν μεγαλύτερος από τους δύο, και τον Άτταλο. Προτού πεθάνει είχε υιοθετήσει τον γιο του Ευμένη, που ονομαζόταν επίσης Ευμένης, ο οποίος τον διαδέχτηκε όταν απεβίωσε το 263 π.Χ. σε ηλικία ογδόντα ετών. Ο Άτταλος, γιος του έτερου αδερφού του Αττάλου, παντρεύτηκε την Αντιοχίδα, ανιψιά του Αντίοχου Α΄, με τον οποίο ο Φιλέταιρος διατήρησε εγκάρδια φιλία. Καρπός του γάμου ήταν ο κατοπινός βασιλιάς Άτταλος Α΄.
Μετά τον θάνατό του ο Φιλέταιρος τιμήθηκε από τους απογόνους του ως ιδρυτής της Δυναστείας των Ατταλιδών, λαμβάνοντας την επωνυμία "«ο Ευεργέτης»". Διατήρησαν μάλιστα την παράδοση να αποτυπώνουν τη δική του μορφή στα νομίσματα του κράτους, με ελάχιστες εξαιρέσεις.
Χρονολόγιο.
&lt;br&gt;
&lt;br&gt;
Βιβλιογραφία.
Πρωτογενείς πηγές (Έλληνες και Ρωμαίοι)
&lt;br&gt;Δευτερογενείς πηγές

</doc>
<doc id="68903" url="https://el.wikipedia.org/wiki?curid=68903" title="Patrulla Aguila">
Patrulla Aguila



</doc>
<doc id="68905" url="https://el.wikipedia.org/wiki?curid=68905" title="Μακρονήσι">
Μακρονήσι

Με το όνομα Μακρονήσι είναι γνωστά τα νησιά:
αλλά και

</doc>
<doc id="68909" url="https://el.wikipedia.org/wiki?curid=68909" title="Patrulla Águila">
Patrulla Águila

Οι Patrulla Águila είναι το ακροβατικό αεροπορικό σμήνος της Ισπανικής Πολεμικής Αεροπορίας, το οποίο δημιουργήθηκε στις 4 Ιουλίου 1985. Έχει σαν βάση την αεροπορική βάση San Javier, που βρίσκεται κοντά στο παραθαλάσσιο θέρετρο La Manga, στην επαρχία Murcia της Ισπανίας. Το σμήνος χρησιμοποιεί επτά αεροσκάφη Casa C-101 Aviojet, ισπανικής σχεδίασης και κατασκευής. Οι Patrulla Águila είναι το μοναδικό ακροβατικό σμήνος που χρησιμοποιεί κίτρινο καπνό στις επιδείξεις του και είναι επίσης γνωστοί για τις προσγειώσεις τους σε σχηματισμό.
Οι Patrulla Águila συμμετείχαν στο πρώτο Ελληνικό αεροπορικό show Αρχάγγελος 2005 που έγινε στις 18 Σεπτεμβρίου 2005 στην αεροπορική βάση της Τανάγρας.

</doc>
<doc id="68911" url="https://el.wikipedia.org/wiki?curid=68911" title="Turkish Stars">
Turkish Stars



</doc>
<doc id="68912" url="https://el.wikipedia.org/wiki?curid=68912" title="Τουρκικά Αστέρια">
Τουρκικά Αστέρια

Τα Τούρκικα Αστέρια (Turkish Stars, Τούρκικα:Türk Yıldızları) είναι η αεροβατική ομάδα επίδειξης της Τουρκικής Πολεμικής Αεροπορίας και η επίσημη εθνική αεροβατική ομάδα της Τουρκίας.
Το σμήνος δημιουργήθηκε στις 7 Νοεμβρίου 1992 και ονομάστηκε επίσημα Τούρκικα Αστέρια στις 11 Ιανουαρίου 1993. Χρησιμοποιεί οκτώ αεροσκάφη Northrop F-5 Freedom Fighter, γεγονός που το καθιστά ένα από τα λίγα εθνικά ακροβατικά σμήνη που πετάει με υπερηχητικά αεροσκάφη και το μοναδικό στον κόσμο που χρησιμοποιεί οκτώ. Η ομάδα έχει στη διάθεσή της συνολικά 14 αεροσκάφη F-5, αλλά και ένα μεταγωγικό C-130, βαμμένο στα χρώματα της ομάδας. 

</doc>
<doc id="68915" url="https://el.wikipedia.org/wiki?curid=68915" title="Halcones">
Halcones

Οι Halcones (Escuadrilla de Alta Acrobacia Halcones, Falcons High Aerobatics Squad) είναι το ακροβατικό αεροπορικό σμήνος επιδείξεων ακριβείας της Πολεμικής Αεροπορίας της Χιλής.
Το σμήνος χρησιμοποιεί τα ακροβατικά αεροσκάφη Extra 300 και αποτελείται από εννιά εν ενεργεία αξιωματικούς της αεροπορίας. 
Οι Halcones έχουν πραγματοποιήσει επιδείξεις εκτός της Χιλής και σε χώρες όπως ο Ισημερινός, η Βραζιλία, η Μεγάλη Βρετανία, το Βέλγιο, οι ΗΠΑ, ο Καναδάς, το Ισραήλ, η Γαλλία και το Περού. 

</doc>
<doc id="68917" url="https://el.wikipedia.org/wiki?curid=68917" title="Νεκτάριος Πενταπόλεως">
Νεκτάριος Πενταπόλεως



</doc>
<doc id="68921" url="https://el.wikipedia.org/wiki?curid=68921" title="Ουροποιητικό σ.">
Ουροποιητικό σ.



</doc>
<doc id="68923" url="https://el.wikipedia.org/wiki?curid=68923" title="Δήμος Νηλέως">
Δήμος Νηλέως

Ο Δήμος Νηλέως ήταν διοικητική μονάδα που υπήρξε μέχρι το 2010, οπότε συγχωνεύτηκε στον Δήμο Μαντουδίου - Λίμνης - Αγίας Άννας που δημιουργήθηκε το 2011 με το Σχέδιο Καλλικράτης και βρίσκεται στο βόρειο άκρο της επαρχίας Χαλκίδος, στη βόρειο Εύβοια. Είχε πάρει την ονομασία του από τον ποταμό Νηλέα που διαρέει τον Δήμο. Έδρα του Δήμου ήταν η Αγία Άννα. Ο πληθυσμός του Δήμου κατά την απογραφή του 2001 ήταν 2.730 κάτοικοι.
Ο Δήμος Νηλέως συνόρευε στα βόρεια με το Δήμο Αρτεμισίου, Β/Δ με το Δήμο Ιστιαίας, Δυτικά με το Δήμο Ελυμνίων, Νότια με το Δήμο Κηρέως και Ανατολικά και Β/Α βρέχεται από το Αιγαίο πέλαγος.
Απείχε 72 χλμ από την πρωτεύουσα του Νομού, Χαλκίδα και 150 χλμ από την Αθήνα.
Κυριώτερα αξιοθέατα του Δήμου είναι το απολιθωμένο δάσος και το μουσείο απολιθωμένων θηλαστικών στην Κερασιά, οι καταράκτες της Δρυμώνας, το φαράγγι της Μπολοβίναινας και το Λαογραφικό Μουσείο στην Αγία Άννα, το ακρωτήρι Άγιος Βασίλειος στην παραλία Αγίας Άννας (Αγκάλη). 
Οι παραλίες του Δήμου είναι ιδιαίτερα ελκυστικές με το φυσικό κάλος και τα πεντακάθαρα γαλανά νερά που έχουν, για τον τουρισμό. Η απέραντη παραλία της Αγίας Άννας διαθέτει ξενοδοχεία διαφόρων κατηγοριών και ξενώνες όπως και άριστα οργανωμένο camping, επίσης και ενοικιαζόμενα δωμάτια, που θα τα βρείτε και στην παραλία Φραγκάκη και στην παραλία Κοτσικιά.
Οι ασχολίες των κατοίκων είναι με τη γεωργία, με τον τουρισμό και άλλα επαγγέλματα.
Διαίρεση.
Στον δήμο περιλαμβάνονταν τα παρακάτω δημοτικά διαμερίσματα και οικισμοί:

</doc>
<doc id="68926" url="https://el.wikipedia.org/wiki?curid=68926" title="Αριαράθης Β΄ της Καππαδοκίας">
Αριαράθης Β΄ της Καππαδοκίας

Ο Αριαράθης Β' (κυβ. 301 π.Χ. – περ. 280 π.Χ.) ήταν ηγεμόνας της Καππαδοκίας κατά την ελληνιστική εποχή, μέλος της Δυναστείας των Αριαραθιδών. Πατέρας του ήταν ο Ολοφέρνης, αγαπημένος αδερφός του βασιλιά Αριαράθη Α'. Αδελφός του ήταν ο Αρύσης ή Ασύσης. Οι μόνες πληροφορίες που διαθέτουμε για το πρόσωπό του προέρχονται από τη γενεαλογία των βασιλέων της Καππαδοκίας η οποία εξιστορείται στο έργο του Διοδώρου του Σικελιώτη.
Βιογραφικά στοιχεία.
Ο Αριαράθης Β' υιοθετήθηκε σε νεαρή ηλικία από τον άτεκνο θείο του, Αριαράθη Α' προκειμένου να τον διαδεχτεί στο θρόνο. Ωστόσο όταν ο τελευταίος έφτασε σε ηλικία ογδόντα δύο ετών, εισέβαλλαν στην επικράτειά του οι Μακεδόνες στρατηγοί του Μεγάλου Αλεξάνδρου, Περδίκκας και Ευμένης. Ο γηραιός βασιλιάς και η κοντινή του οικογένεια θανατώθηκαν με μαρτυρικό τρόπο το 322 π.Χ.
Διαβλέποντας πως η κατάσταση ήταν προς το παρόν απελπιστική, ο διάδοχός του, Αριαράθης Β', κατάφερε να διαφύγει με λίγους οπαδούς του στην Αρμενία. Ήταν το 301 π.Χ. που παρουσιάστηκε η ευκαιρία ανάκτησης των προγονικών του εδαφών. Περδίκκας και Ευμένης είχαν πεθάνει σε προγενέστερα έτη, ενώ ο Αντίγονος ο Μονόφθαλμος μαχόταν το Σέλευκο στη Μάχη της Ιψού. Εκμεταλλευόμενος την κατάσταση, ο Αριαράθης δανείστηκε στρατό από τον Αρδοάτη, βασιλιά της Αρμενίας και, αφού σκότωσε το Μακεδόνα τοποτηρητή Αμύντα, στρατηγό του Αντιγόνου, επανέκτησε την αρχή του νότιου τμήματος της Καππαδοκίας. Περίπου την ίδια περίοδο το βόρειο πέρασε στα χέρια του ιδρυτή του βασιλείου του Πόντου, Μιθριδάτη Α' Κτίστη (302-266 π.Χ.).
Δεν είναι επιβεβαιωμένο πως ο Αριαράθης Β' ήταν εστεμμένος βασιλιάς, ωστόσο πρέπει να διέθετε κάποια μορφή ημιαυτονομίας, την οποία του παραχώρησε πιθανότατα ο Σέλευκος λίγο πριν από τη μάχη της Ιψού. Διέθετε τρεις γιους, εκ των οποίων ο μεγαλύτερος, ο Αριαράμνης Β' (280-230 π.Χ.), τον διαδέχτηκε στη διακυβέρνηση της Καππαδοκίας.

</doc>
<doc id="68929" url="https://el.wikipedia.org/wiki?curid=68929" title="Α΄ Νεκροταφείο Πατρών">
Α΄ Νεκροταφείο Πατρών

Το Α΄ Νεκροταφείο Πατρών βρίσκεται στην περιοχή του Ζαβλανίου.
Ιστορία του νεκροταφείου.
Το Α' νεκροταφείο Πατρών θεμελιώθηκε στις 17 Φεβρουαρίου του 1880 και δόθηκε για χρήση την 1η Αυγούστου του ίδιου χρόνου. Η απόφαση για την κατασκευή του λήφθηκε από τον τότε δήμαρχο, Αθανάσιο Κανακάρη - Ρούφο το 1879. Για τον λόγο αυτό συστάθηκε ειδική επιτροπή με πρόεδρο τον ίδιο το δήμαρχο και μέλη τους: Παπαθεοδώρου, Διονύσιο Φραγκόπουλο, Κυριάκο Λάππα, Ανδρέα Κόλλα, Αθανάσιο Αθανασόπουλο και Αλφρέδο Κρωβ.
Ύστερα από έρευνες γιατρών επιλέχθηκε ως καταλληλότερο μέρος η περιοχή του Ζαβλανίου. Αρχικά αγοράστηκαν 79 στρέμματα, ενώ το 1928 επεκτάθηκε κατα 4 στρέμματα για να κατασκευαστεί ο ναός των Αγγέλων, ύστερα από δωρεά του Αντώνιου Παπαγεωργακόπουλου. Ο δήμος διέθεσε για την κατασκευή του νεκροταφείου 35.000 δραχμές, ενώ προστέθηκαν και τα έσοδα από τους προπωλημένους τάφους. Το έργο ανατέθηκε στον ταγματάρχη του μηχανικού Παπαγεωργίου, μετατέθηκε όμως και τον αντικατέστησε ο μηχανικός Σπυρίδων Τζέτζος. Ο ναός των Αγγέλων σχεδιάστηκε από τον καθηγητή Μιχελή και ολοκληρώθηκε το 1954 επι Λαλάκη Ρούφου. Ο αρχικός ναός της Αγίας Παρασκευής, που χτίστηκε παράλληλα με το νεκροταφείο, κατεδαφίστηκε από τους σεισμούς του 1993 και ανεγέρθηκε καινούριος στην ίδια θέση. Επίσης υπάρχει και εκκλησία διαμαρτυρομένων. Την διακόσμηση των ιερών ναών με διάφορα σκεύη την ανέλαβαν εξέχοντα μέλη της πατραϊκής κοινωνίας, όπως οι Αθανάσιος Κανακάρης - Ρούφος, Τζέτζος, Ασπασία Κρεμμύδη, Καλλιόπη Γκρήν, Ιουλία Τζέτζου κ.α.
Εκτός από ορθόδοξο τμήμα, υπάρχει και τμήμα καθολικών, εβραίων και διαμαρτυρομένων. Μέσα στο νεκροταφείο υπάρχουν τέσσερις λόφοι. Ο λόφος των αγωνιστών, που ονομάζεται έτσι γιατί έχουν ταφεί πολλοί αγωνιστές του 1821 όπως Χαραλάμπης, Λόντος κ.α., του Ρούφου, όπου βρίσκεται το οικογενειακό μνήμα του Μπενιζέλου Ρούφου, της Αγίας Παρασκευής, όπου βρίσκεται η εκκλησία και των γερμανικών, όπου την περίοδο της κατοχής τάφηκαν Γερμανοί. Ο πρώτος που ενταφιάστηκε στο Α΄ νεκροταφείο Πατρών ήταν ο εκ Πάργας έμπορος Αναγνώστης Πετσάλης.
Ιδιαίτερη εντύπωση προκαλεί η αλέα των τραπεζιτών και εμπόρων, στην οποία υπάρχουν οι τάφοι των πλουσιότερων οικογενειών της Πάτρας της περιόδου 1880-1920. Ενδεικτικά ξεχωρίζουν τα ταφικά μνήματα της οικογένειας Κόλλα, της οικογένειας Κόγκου-Τριάντη, Καραμανδάνη, Καλαμογδάρτη, Ρούφου, Λάγγουρα κ.α.
Σήμερα γίνονται ενέργειες έτσι ωστε το Α΄ νεκροταφείο Πατρών να ανακηρυχθεί σε προστατευόμενο και διατηρητέο μνημείο.

</doc>
<doc id="68930" url="https://el.wikipedia.org/wiki?curid=68930" title="Όσιρις (μυθολογία)">
Όσιρις (μυθολογία)



</doc>
<doc id="68934" url="https://el.wikipedia.org/wiki?curid=68934" title="Έρικ Πάππας">
Έρικ Πάππας

Ο Έρικ Πάππας ("Erik Daniel Pappas", 25 Απριλίου 1966) είναι Αμερικανός αθλητής του μπέιζμπολ.
Γεννήθηκε στις 25 Απριλίου 1966 στο Σικάγο και είναι ελληνικής καταγωγής. Έπαιξε επαγγελματικό μπέιζμπολ στις Ηνωμένες Πολιτείες και στις ομάδες "Σικάγο Καμπς" (Chicago Cubs ) και "Σεντ Λιούις Κάρδιναλς" (St. Louis Cardinals). Είναι διεθνής με την εθνική Ελλάδας στο μπέιζμπολ και αγωνίστηκε μαζί της στους Ολυμπιακούς αγώνες της Αθήνας.

</doc>
<doc id="68936" url="https://el.wikipedia.org/wiki?curid=68936" title="Ουίλιαμ Πάρκερ">
Ουίλιαμ Πάρκερ

Ο Σερ Ουΐλιαμ Πάρκερ ήταν Άγγλος ναύαρχος (1781-1866). Έγινε πασίγνωστος στην Ελλάδα από το σκληρό ναυτικό αποκλεισμό των ελληνικών παραλίων και βεβαίως του Πειραιά που ενήργησε ως αρχηγός του βρετανικού στόλου της Μεσογείου το 1850, κατόπιν διαταγής του υπουργού εξωτερικών της Αγγλίας Πάλμερστον,κατά τα γνωστά εκ του ονόματός του «Παρκερικά».
Ο Πάρκερ ήταν προηγουμένως ελάχιστα γνωστός στους Έλληνες, αφού ως Κυβερνήτης της φρεγάτας «Ουορσπάιτ» ήταν εκείνος που είχε μεταφέρει τον Ιωάννη Καποδίστρια από την Ανκόνα στην Ελλάδα.

</doc>
<doc id="68937" url="https://el.wikipedia.org/wiki?curid=68937" title="Υπόθεση Πατσίφικο">
Υπόθεση Πατσίφικο

Η Υπόθεση Πατσίφικο ήταν μια διπλωματική και πολιτική κρίση μεταξύ Ελλάδας και Βρετανίας το 1849-1850 που ανέκυψε με αφορμή την επίθεση το 1847 του αθηναϊκού όχλου κατά της περιουσίας του βρετανικής υπηκοότητας Εβραίου Δον Πατσίφικο, προξένου της Πορτογαλίας.
Ιστορικό.
Η κυβέρνηση είχε απαγορεύσει τη χρονιά εκείνη (1847) για πρώτη φορά το «κάψιμο του Ιούδα», από σκέψη μήπως ενοχληθεί ένα μέλος του τραπεζικού οίκου Ρότσιλντ που βρισκόταν στην Αθήνα. Με αφορμή την απαγόρευση αυτήν όχλος επιτέθηκε στον Εβραίο Δον Πατσίφικο, εισέβαλε στο σπίτι του και προξένησε καταστροφές. Ο Πατσίφικο ζήτησε υπέρογκο ποσό ως αποζημίωση από το ελληνικό κράτος αλλά δεν ικανοποιήθηκε και τότε στράφηκε στη βρετανική κυβέρνηση, από την οποία ζήτησε βοήθεια γράφοντας οτι ανέμενε μάταια αποζημίωση σχεδόν δύο χρόνια.
Η υπέρμετρη αντίδραση της Βρετανίας, που κορυφώθηκε με τον ναυτικό αποκλεισμό της χώρας από το Βρετανικό Ναυτικό το 1850 και την κατάσχεση ελληνικών πλοίων στο Αιγαίο, ώστε να αναγκαστεί η Ελλάδα να καταβάλει αποζημίωση, αποτελεί πρωτοφανή στην ιστορία των διεθνών σχέσεων αναίτια επίδειξη ισχύος και αμφισβήτηση της κυριαρχίας κυρίαρχου κράτους και έχει παραμείνει κλασικό παράδειγμα στρατηγικής καταναγκασμού μέσω της «διπλωματίας της κανονιοφόρου». Η κρίση έληξε ύστερα από παρέμβαση των άλλων δύο προστάτιδων δυνάμεων του νεοσύστατου ελληνικού κράτους, της Γαλλίας και της Ρωσίας και αφού η Ελλάδα δέχτηκε ισχυρό οικονομικό πλήγμα. Ο βρετανικός ναυτικός αποκλεισμός έμεινε στην ιστορία ως Παρκερικά, από το όνομα του Βρετανού ναυάρχου Ουίλιαμ Πάρκερ.
Παρκερικά ή Πατσιφικά ή Υπόθεση Πατσίφικο (όρος που δόθηκε από την γαλλική διπλωματία, κατά το υπόθεση Ντρέιφους), ονομάσθηκαν, από τους Έλληνες, τα υπέρογκα ενάντια της Ελλάδας πιεστικά εκ μέρους της Αγγλίας μέτρα (ναυτικός αποκλεισμός, απαγόρευση καταπόπλων πλοίων, με κίνδυνο κατάσχεσης αυτών κ.λπ.) που λήφθηκαν τον Ιανουάριο του 1850, εξ αφορμής επεισοδίου που σημειώθηκε στην Αθήνα σε βάρος του Ισπανοεβραίου και Άγγλου υπηκόου Δαυίδ Πατσίφικο, πρώην προξένου της Πορτογαλίας και στη συνέχεια τοκογλύφου. Η ονομασία προήλθε από το όνομα του Άγγλου ναυάρχου Ουίλιαμ Πάρκερ, που εφάρμοσε τα μέτρα αυτά, κατά διαταγή του τότε υπουργού των Εξωτερικών της Αγγλίας Πάλμερστον, ώστε να αναγκαστεί η Ελλάδα να καταβάλει την εξαιρετικά υπέρογκη αποζημίωση. 
Γεγονός όμως υπήρξε ότι έναντι των μέτρων εκείνων πάντες οι Έλληνες από του Βασιλέως μέχρι και του τελευταίου εργάτη επέδειξαν γενναία ψυχραιμία και οι δε πληγέντες από τα μέτρα αυτά, κυρίως έμποροι και ναυτιλόμενοι στον Πειραιά, τάχθηκαν όλοι στο πλευρό της ελληνικής Κυβέρνησης, επιδοκιμάζοντας την στάση της.&lt;br&gt;Τελικά μετά από διπλωματικά επεισόδια μεταξύ Γαλλίας και Αγγλίας και την παρέμβαση της Ρωσίας ο ναυτικός αποκλεισμός ήρθη στις 15 Απριλίου του 1850, οπότε και το ζήτημα της αποζημίωσης του Πατσίφικο παραπέμφθηκε σε διεθνή διαιτησία.
Ο πρωταγωνιστής.
Ο Δαυίδ ή Νταβίντ Πατσίφικο ήταν Ισπανοεβραίος ή Πορτογαλοεβραίος (Γιβραλτάρ 1784-1854 Λονδίνο) τυχοδιώκτης, που εγκαταστάθηκε στην Ελλάδα το 1836 ως Πρόξενος της Πορτογαλίας στην Αθήνα από το 1836 ως το 1842, οπότε και παύθηκε συνεπεία καταχρήσεων. Στη συνέχεια προσκολλήθηκε στον κύκλο της Δούκισσας της Πλακεντίας και έζησε για κάποιο διάστημα με βοηθήματά της. Στη συνέχεια επιδόθηκε στην τοκογλυφία με άγνωστους πόρους. 
Διαμένοντας τότε επί της οδού Καραϊσκάκη, της συνοικίας Ψυρρή (Αθήνα), έγινε παραίτιος οχλοκρατικού επεισοδίου σε βάρος του, λόγω ασέβειας που επέδειξε κατά την εκφορά του επιταφίου του Ιερού Ναού Αγίου Φιλίππου και του επακόλουθου εθίμου της καύσης ομοιώματος του Ιούδα. Συγκεκριμένα το έτος εκείνο (1847) πρωτοαπαγορεύθηκε το έθιμο αυτό μετά την εκφορά του Επιταφίου, τουλάχιστον στην Αθήνα, λόγω της έκτακτης τότε επίσημης επίσκεψης του Γάλλου τραπεζίτη Ρότσιλντ. Έτσι, ο αθηναϊκός λαός ανέβαλε τη τέλεση του εθίμου για την Δευτέρα του Πάσχα, στην πλατεία Ηρώων (στου Ψυρρή). Όταν, όμως, επενέβη η αστυνομία και ακολούθησαν ταραχές, διερχόμενο το πλήθος προ της οικίας του Πατσίφικο, είτε προκαλούμενο από τον ίδιο είτε θεωρώντας τον ως υπαίτιο της απαγόρευσης, επιτέθηκε στην οικία του προκαλώντας καταστροφές, ο ίδιος δε μόλις που διασώθηκε από τη μανία του πλήθους και κατέφυγε στη αγγλική πρεσβεία, έχοντας πρόσφατα αποκτήσει την αγγλική υπηκοότητα. Ιδιαίτερα άξιο προσοχής είναι ότι αμέσως το πρωί της επομένης του συμβάντος ο τότε Άγγλος πρεσβευτής Σερ Έντμοντ Λάιονς προέβη σε διάβημα προς το ελληνικό Υπουργείο των Εξωτερικών για την καταβολή αποζημίωσης στον θιγέντα με το αστρονομικό για τα τότε δεδομένα ποσό των 886.736 δραχμών και 57 λεπτών. Τότε η ελληνική κυβέρνηση βεβαίως αρνήθηκε θεωρώντας ότι το θέμα ανήκει στη Δικαιοσύνη.
Η άρνηση αυτή έδωσε την ευκαιρία στον τότε Υπουργό Εξωτερικών της Αγγλίας Πάλμερστον να ζητήσει από την Ελληνική Κυβέρνηση την άμεση καταβολή της αποζημίωσης για τις καταστροφές που υπέστη ο Πατσίφικο, χωρίς να είχε γίνει ούτε στοιχειώδης καταγραφή. Το ποσό αυτό είχε κριθεί πολλαπλάσιο ακόμη και της αξίας των τότε ανακτόρων (της Πλατείας Κλαυθμώνος). Επειδή και τότε η ελληνική κυβέρνηση δεν συναίνεσε σε αυτό, άνευ δηλαδή της δικαστικής οδού, ο Πάλμερστον έφθασε στο πρωτόγνωρο για τα τότε διεθνή δρώμενα να διατάξει τον αγγλικό στόλο να προβεί σε ναυτικό αποκλεισμό του Ελληνικού Βασιλείου και ακόμη την κατάσχεση πολεμικών και εμπορικών πλοίων, γεγονότα που έμειναν γνωστά ως "Παρκερικά" κατά τον ωμότερο και βιαιότερο τρόπο, προκειμένου να πετύχει τους στόχους του, δηλαδή την επιβολή φιλοβρετανικής πολιτικής στην Ελλάδα και τη μεταβολή της ακολουθούμενης τότε φιλορωσικής πολιτικής.
Ο αγγλικός ναυτικός αποκλεισμός δεν αφορούσε μόνο την υπόθεση Πατσίφικο. Είχε ακόμη και εδαφικές διεκδικήσεις στο όνομα του Κράτους των Ιονίων νήσων, που κηδεμόνευε παράνομα η Αγγλία, συγκεκριμένα διεκδικούσε από την Ελλάδα τα νησιά Σαπιέντζα και Ελαφόνησο, και επίσης απαιτούσε:
Με την αιτηθείσα επέμβαση όμως των Μεγάλων Δυνάμεων της Ρωσίας και της Γαλλίας, και ιδιαίτερα με την αποχώρηση του Γάλλου πρέσβη από το Λονδίνο, η υπόθεση πλησίασε στο τέλος της.
Αξίζει να αναφερθεί η μνεία του Μακρυγιάννη στα γεγονότα αυτά, που αποδίδει το λαϊκό αίσθημα και τον σοβαρό τους αντίκτυπό:
«... και ένας μεγάλος στόλος των σκύλων μας έχουν μπλόκον οπούναι περίπου από τρεις μήνες
και μας πήραν όλα τα καράβια και μας κατακερμάτισαν όλο το εμπόριο
και τζαλαπάτησαν την σημαίαν μας
και πεθαίνουν της πείνας οι ανθρώποι των νησιών
και εκείνοι οπούχουν τα καράβια τους γκιζερούν εις τους δρόμους και κλαίνε με μαύρα δάκρυα...»
και αλλού γράφει:
«... ήρθε ο Πάκερ [Πάρκερ] (sic) με όλο το στόλο του, ο ναύαρχος της Αγγλίας, και μας μπλοκάρισαν κάμποσον καιρόν. Τότε με διόρισαν αρχηγό κι ενώθηκα με όλους τους Αθηναίους.
και πήγα και μίλησα του αξιοσέβαστου Γκενεράλ Τζούρτζη και τον παρακάλεσα με δάκρυα να πάη να μιλήσει του Πάκερ. Τότε ο Γκενεράλης πήγε και μίλησε. Ο Βασιλέας και η Κυβέρνηση μου έστειλαν τον Γαρδικιώτη και μου είπαν να βαρέσω ντουφέκι. Τους είπα, ντουφέκι δεν βαρώ, ότι όσα κανόνια έχει ο Πάκερ, δεν έχομε ντουφέκια εμείς...»
Ο οικονομικός λόγος της Αγγλικής επέμβασης ήταν πως η Αγγλία άρχισε να νιώθει τον ισχυρό ανταγωνισμό του Ελληνικού Εμπορικού Ναυτικού, που ήδη είχε γίνει πρώτη σημαία στην Δουνάβια ναυσιπλοΐα, που τότε ήταν σημαντική εμπορική οδός.
Ορίστηκε επιτροπή διαιτησίας η οποία και εξακρίβωσε πως η ζημία που τελικά είχε υποστεί ο Πατσίφικο ήταν μόλις 3.750 δραχμές, με αρκετές αμφιβολίες, αφού και ο ίδιος δεν μπόρεσε να αποδείξει τον τρόπο απόκτησης των καταλογιζομένων ειδών. Έτσι, αφενός η ελληνική κυβέρνηση κατέβαλε στον Πατσίφικο το ποσόν των 3.750 δραχμών, και αφετέρου επεστράφη σε αυτήν το υπόλοιπο ποσό εκ 330.000 δραχμών που είχε εν τω μεταξύ καταθέσει στην Αγγλία, ως εγγύηση, για την άρση τουλάχιστον του αποκλεισμού.
Στην Αγγλία το θέμα συζητήθηκε στην Βουλή των Λόρδων, όπου καταδικάστηκε η ενέργεια του υπουργού εξωτερικών, ενώ η Βουλή των Κοινοτήτων επικρότησε την απόφαση. Ο Πάλμερστον υπερασπίστηκε τις ενέργειές του όχι μόνο για την συγκεκριμένη υπόθεση αλλά για την γενικότερη εξωτερική πολιτική του, που υιοθετούσε την υπεράσπιση οποιουδήποτε Βρετανού πολίτη σε όλο τον κόσμο, με μια ομιλία πέντε ωρών γνωστή ως "civis Romanus sum" "(Είμαι Ρωμαίος πολίτης)". 
Η Βασίλισσα Βικτωρία της Αγγλίας απέστειλε σχετικό έγγραφο στον Πρωθυπουργό θεωρώντας τον εν λόγω υπουργό ως κύριο υπαίτιο της εις βάρος της Αγγλίας αποδιδόμενη διεθνή δυσφορία αλλά και κοινοποιώντας την απαγόρευση πλέον οποιασδήποτε ενέργειας επί εξωτερικών σχέσεων χωρίς την προηγούμενη έγκρισή της. 
Μετά το τέλος της υπόθεσης ο Πατσίφικο εγκαταστάθηκε στο Λονδίνο, όπου και πέθανε το 1854.

</doc>
<doc id="68939" url="https://el.wikipedia.org/wiki?curid=68939" title="Παλαιοκκλήσιον Καρδίτσας">
Παλαιοκκλήσιον Καρδίτσας



</doc>
<doc id="68943" url="https://el.wikipedia.org/wiki?curid=68943" title="Πηνειός ΙΙΙ (αρματαγωγό)">
Πηνειός ΙΙΙ (αρματαγωγό)

Πηνειός ΙΙΙ (Αρματαγωγό) / 3506, L-171
Πρώην 'LST 3506'.
Κατασκευάστηκε στα ναυπηγεία ‘U.K. – Vickers – Armstrongs Ltd. Naval’. Παραχωρήθηκε από το βρετανικό Ναυτικό στις 18 Απριλίου 1947. Κατασκευάστηκε στα Βρετανικά ναυπηγεία : ‘U.K. – Vickers – Armstrongs Ltd. Naval’. Καθελκύστηκε στις 2 Δεκεμβρίου 1944. Στην ενεργεία από τις 25 Ιουλίου 1945. Ομοίου τύπου : ‘Αχελώος ΙΙΙ’, ‘Αλιάκμων ΙΙ’, ‘Στρυμών ΙΙ’, ‘Αλφειός ΙΙΙ’ και ‘Αξιός ΙΙ’. Επεστράφη το 1968 και εκποιήθηκε στην Ελλάδα. Παροπλίστηκε το 1971.

</doc>
<doc id="68945" url="https://el.wikipedia.org/wiki?curid=68945" title="Στρυμών ΙΙ (αρματαγωγό)">
Στρυμών ΙΙ (αρματαγωγό)

Στρυμών ΙΙ (Αρματαγωγό) / 3502, L-182
Πρώην ‘HMS-LST 3502’.
Ναυπηγήθηκε στο 1943 στον Καναδά στα ναυπηγεία ’Canada – Canadian Vickers Co – Montreal’. Η καθέλκυση του έγινε στις 31 Αυγούστου 1944, στην ενεργεία από τις 16 Μαΐου 1945. Παραχωρήθηκε επί δανεισμό – από τους Άγγλους – το 1947. Η ύψωση της Ελληνικής Σημαίας στις 10 Μαΐου 1947. Ομοίου τύπου πλοία : ‘Αλιάκμων ΙΙ’, ‘Πηνειός ΙΙΙ’, ‘Αχελώος ΙΙΙ’, ‘Αλφειός ΙΙΙ’ και ‘Αξιός ΙΙ’. Χρησιμοποιήθηκε για στρατιωτικές και κρατικές μεταφορές. Παροπλίστηκε το 1959, αλλά επιστράφηκε στο Βρεταννικό Ναυτικό στη Μάλτα το 1962.

</doc>
<doc id="68946" url="https://el.wikipedia.org/wiki?curid=68946" title="Πατριάρχης Κάλλιστος Α΄">
Πατριάρχης Κάλλιστος Α΄

Ο Κάλλιστος Α΄ διετέλεσε Πατριάρχης Κωνσταντινουπόλεως από το 1350 έως το 1353 και από το 1355 έως το 1363.
Βιογραφικά στοιχεία.
Ήταν μοναχός για πολλά χρόνια στη σκήτη του Μαγουλά, κοντά στη Μονή Ιβήρων στο Άγιο Όρος. Εκεί έγινε μαθητής του οσίου Γρηγορίου του Σιναΐτου, του οποίου συνέγραψε και το βίο. Εκεί επίσης ο Κάλλιστος χειροτονήθηκε ιερέας και έμεινε ως το 1340-1341, χρονολογία συντάξεως του αγιορείτικου τόμου «Υπέρ των ιερώς ησυχαζόντων», στον οποίο υπέγραψε ως αδελφός της σκήτης. Κατόπιν ασκήτεψε και στη Μονή Παντοκράτορος, της οποίας το Καθολικό εγκαινίασε, ενώ συνέταξε και το Τυπικό της. Μαρτυρείται επίσης ως μοναχός της Μονής Ιβήρων.
Ήταν εξαιρετικά ενάρετος και βαθύτατα μορφωμένος λόγιος μοναχός, μολονότι η θύραθεν και εκκλησιαστική του παιδεία αμφισβητήθηκε από τους αντιπαλαμικούς κύκλους. Επελέγη από την Ιερά Κοινότητα του Αγίου Όρους ως μέλος αντιαιρετικής επιτροπής κατά των Βογομίλων που εκείνη την εποχή είχαν αναπτύξει έντονη δράση στον Άθω. Ήταν ενθουσιώδης οπαδός της ησυχαστικής διδασκαλίας του αγίου Γρηγορίου του Παλαμά. Για τις αρετές του επελέγη από τον Αυτοκράτορα Ιωάννη Κατακουζηνό για τον Πατριαρχικό Θρόνο. Εξελέγη Οικουμενικός Πατριάρχης στις 10 Ιουνίου του 1350 και ο Αυτοκράτορας έστειλε τριήρη για να τον παραλάβει από το Άγιο Όρος.
Αποδείχθηκε πολύ δραστήριος Πατριάρχης και πολλές φορές έπαιρνε μόνος του αποφάσεις που κανονικά θα χρειάζονταν συνοδική επικύρωση. Αξιοσημείωτο θεωρείται το σιγίλιο που εξέδωσε το Δεκέμβριο του 1350 κατά των προστρεχόντων στους μάγους. Στο θέμα αυτό ο Κάλλιστος αφιέρωσε και ιδιαίτερη ομιλία του (Ομιλία κατά γοήτων και γοητευουσών, σχ. βλ. έκδοση Κ. Παΐδα). Επί Πατριαρχίας του, μεταξύ τέλους Μαΐου και Ιουλίου 1351, συνήλθε Σύνοδος στα ανάκτορα των Βλαχερνών, η οποία επικύρωσε τη διδασκαλία του Παλαμά. Το 1353 διέκοψε τις σχέσεις με το αυτόβουλα ανυψωθέν «Πατριαρχείο» του Πεκίου και αφόρισε τον Σέρβο Τσάρο και τον αυτοανακηρυχθέντα Πατριάρχη. Στις 27 Νοεμβρίου του 1353 παραιτήθηκε, καθώς αρνούνταν να συναινέσει στον παραγκωνισμό του νόμιμου αυτοκράτορα Ιωάννη Ε΄ Παλαιολόγου από τον Καντακουζηνό. Έτσι, αποσύρθηκε στη Μονή του Αγίου Μάμαντα και μετά στην Τένεδο.
Το 1355, με την επιστροφή στον θρόνο του Ιωάννη Ε΄, εκθρονίστηκε ο Πατριάρχης Φιλόθεος και στη θέση του εξελέγη εκ νέου ο Κάλλιστος. Στη διάρκεια της δεύτερης Πατριαρχίας του βοήθησε τον Άγιο Αθανάσιο των Μετεώρων να κτίσει το μοναστήρι της Μεταμορφώσεως του Σωτήρος στα Μετέωρα, ενώ την ίδια περίοδο κτίστηκαν και οι μονές Παντοκράτορος και Σίμωνος Πέτρας στο Άγιο Όρος. Το 1359 ορίστηκε ημερομηνία μνήμης του αγίου Γρηγορίου Παλαμά και συνεστήθη Μητρόπολη Ουγγροβλαχίας.
Το 1363 ηγήθηκε αντιπροσωπείας προς τη βασίλισσα της Σερβίας, Ελισάβετ, με σκοπό τη συμμαχία των σερβικών και των βυζαντινών δυνάμεων, προκειμένου να αναχαιτιστεί η Τουρκική επεκτατικότητα στη Θράκη. Με την αντιπροσωπεία αυτή, αφού προσκύνησαν στο Άγιο Όρος, έφτασαν στις Σέρρες, όπου έγιναν δεκτοί από τη βασίλισσα. Εκεί όμως ο Πατριάρχης Κάλλιστος αρρώστησε από λοιμώδη ασθένεια και πέθανε. Ωστόσο, ήδη από την εποχή εκείνη εκφράστηκαν υπόνοιες ότι ίσως έπεσε θύμα δολοφονικής ενέργειας με δηλητήριο.
Ενταφιάστηκε σε μεγαλοπρεπές παρεκκλήσι, αριστερά της εισόδου του Μητροπολιτικού Ναού των Αγίων Θεοδώρων της πόλης των Σερρών. Η Ορθόδοξη Εκκλησία τον ανακήρυξε άγιο και τιμά τη μνήμη του στις 20 Ιουνίου.
Σώζονται αρκετές επιστολές και συνοδικές αποφάσεις της Πατριαρχίας του. Το συγγραφικό του έργο αποκαλύπτει μία πολύπλευρη προσωπικότητα, με έντονες ευαισθησίες, συγγραφικό τάλαντο, βαθύτατη πίστη και ανεξάντλητη διάθεση για προσφορά στο πλήρωμα της ορθόδοξης Εκκλησίας.

</doc>
<doc id="68947" url="https://el.wikipedia.org/wiki?curid=68947" title="Μάξιμος Γ΄ Χριστώνυμος">
Μάξιμος Γ΄ Χριστώνυμος

Ο Μάξιμος Γ΄ διετέλεσε Πατριάρχης Κωνσταντινουπόλεως από το 1476 έως το 1482.
Το κοσμικό του όνομα ήταν Μανουήλ και οικογενειακό του επίθετο Γουναρής, το οποίο άλλαξε στο λογιότερο και πιο ορθόδοξο Χριστώνυμος, ακολουθώντας συνήθεια της εποχής του. Καταγόταν από την Πελοπόννησο και ήταν λόγιος, μορφωμένος, γλωσσομαθής και ασκητικός. Διετέλεσε Μέγας Εκκλησιάρχης του Πατριάρχη Ιωάσαφ Α΄, αξίωμα που μετά την Άλωση ενσωμάτωνε και τις αρμοδιότητες του Σκευοφύλακα. Ο Μωάμεθ Β΄ ο Πορθητής διέταξε και του έκοψαν τη μύτη, διότι αρνήθηκε να δωροδοκηθεί και επέμενε στην εισήγησή του προς τον Πατριάρχη να μην ευλογηθεί παράνομος δεύτερος γάμος του Γεωργίου Αμιρούτζη, παράγοντα της Υψηλής Πύλης.
Εξελέγη Πατριάρχης την άνοιξη του 1472 και κατέβαλε το καθιερωμένο πλέον φόρο των 2.500 φλουριών στο Δημόσιο Ταμείο. Την ημέρα της εκλογής εκάρη μοναχός, παίρνοντας το όνομα Μάξιμος, και την επομένη χειροτονήθηκε από τον Μητροπολίτη Ηρακλείας. Η Πατριαρχία του χαρακτηρίστηκε από σύνεση, πράγμα που βοήθησε ιδιαίτερα το Πατριαρχείο, καθώς βρισκόταν ακόμη στην αρχή της μετά την Άλωση εποχής. Ειρήνευσε έριδες μεταξύ κληρικών, εξέδωσε κανονικές διατάξεις και γράμματα, κήρυσσε τακτικά στους ναούς και μετέφρασε το Σύμβολο της Πίστεως στα τουρκικά. Τον Ιανουάριο του 1480 έστειλε επιστολή στο Δόγη της Βενετίας Τζοβάννι Μοτσενίγκο, με την οποία ζητούσε να πάψει η καταπίεση των Ορθοδόξων στις ενετοκρατούμενες περιοχές, ενώ περί το 1481 έστειλε τον Μητροπολίτη Εφέσου Δανιήλ στα Πατριαρχεία της Ανατολής, προκειμένου να διευθετηθούν διαφορές με τους Λατίνους, οι οποίοι είχαν ήδη διεισδύσει στα Ιεροσόλυμα και είχαν πάρει άδεια από τις αρχές να λειτουργούν στο νότιο μέρος του Γολγοθά, όπως και οι Ορθόδοξοι.
Το 1481 συνεκάλεσε Σύνοδο με θέμα την ανάκληση των αποφάσεων της Συνόδου της Φερράρας-Φλωρεντίας και συμμετοχή των άλλων Πατριαρχείων και 20 Μητροπολιτών. Πέθανε εν ενεργεία στις 3 Απριλίου 1482. Η Ορθόδοξη Εκκλησία τον ανακήρυξε άγιο και τιμά τη μνήμη του στις 17 Νοεμβρίου (Αναφέρεται όμως ως ημερομηνία εορτής και η 20ή Νοεμβρίου, η 17η και η 19η Απριλίου).
Συγγράμματα.
Έργα του είναι:

</doc>
<doc id="68948" url="https://el.wikipedia.org/wiki?curid=68948" title="Πίνδος (αντιτορπιλικό)">
Πίνδος (αντιτορπιλικό)

Το Β.Π. Α/Τ ΠΙΝΔΟΣ (πρώην L-63, 15, L-65), D-72, ήταν αντιτορπιλικό συνοδείας κλάσης "Hunt II" που παραχωρήθηκε από το Βρετανικό Βασιλικό Ναυτικό στο Ελληνικό Βασιλικό Ναυτικό στη διάρκεια του Β' Π.Π.
Παραχώρηση.
Το Β.Π. Α/Τ ΠΪΝΔΟΣ ξεκίνησε να ναυπηγήται, κατά παραγγελία της αγγλικής κυβέρνησης το 1940, στα ναυπηγεία 'UK – Swan Hunter &amp; Wiqhqm Richardson Ltd, Wallsend – on Tyne' και καθελκύστηκε στις 5 Νοεμβρίου 1941 στο Νιούκασλ με το πλήρες όνομα "HMS BOLEBROKE". 
Σύμφωνα με ειδική ελληνοβρετανική συνθήκη της κυβέρνησης Τσώρτσιλ και της της ελληνικής κυβέρνησης Εμμανουήλ Τσουδερού, που υπογράφηκε στις 9 Μαρτίου του 1942, αποφασίστηκε η διάθεσή πολεμικών πλοίων στο τότε Ελληνικό Βασιλικό Ναυτικό για την ενίσχυσή του στον διεξαγόμενο πόλεμο. Έτσι στις 3 Ιουνίου 1942 παραχωρήθηκε στο Ελληνικό Πολεμικό Ναυτικό από το Βρετανικό Ναυτικό.
Την επομένη 4 Ιουνίου του 1943 έγινε η ύψωση της ελληνικής σημαίας στον λιμένα Νιούκαστλ σε επίσημη τελετή παρουσία του Βασιλέως των Ελλήνων Γεωργίου Β΄ μετά του επιτελείου του. Το πλήρωμα του πλοίου αποτελούσε ομάδα αξιωματικών και ναυτών που είχαν έλθει από την Αλεξάνδρεια καθώς και Έλληνες υπήκοοι κάτοικοι στην Αγγλία. Κυβερνήτης του πλοίου ανέλαβε ο αντιπλοίαρχος Β.Ν. Βασίλειος Κύρης. Μετά την ικανοποιητική συμπλήρωση των δοκιμών του κατευθύνθηκε στη ναυτική βάση του βρετανικού μητροπολιτικού στόλο Σκάπα Φλόου όπου και παρέμεινε εκεί επί έξι εβδομάδες. προκειμένου να ολοκληρωθεί η αναγκαία εξάσκηση του πληρώματος. Στη συνέχεια απέπλευσε ως μονάδα συνοδείας νηοπομπής και δια του περίπλου της Αφρικής συνδέθηκε με τον στόλο στο Πορτ Σάιντ στις αρχές του 1943.
Πολεμική δράση.
Το B.Π. Α/Τ ΠΙΝΔΟΣ συμμετείχε σε ναυτικές επιχειρήσεις της Μεσογείου όταν με κυβερνήτη τον Δ. Φοίφα συμμετείχε στον ναυτικό αποκλεισμό της Τυνησίας, καθώς και στην μεγάλη συμμαχική απόβαση στη Σικελίας. Στις 8 Αυγούστου 1943 βύθισε το Υ/Β ‘U-458’, ενώ συμμετείχε στην απόβαση της Νότιας Γαλλίας. Στη συνέχεια έδρασε σε δύσκολες επιχειρήσεις στη θάλασσα της Δωδεκανήσου (Σεπτέμβριος - Νοέμβριος) και συμμετέχοντας στη συνέχεια σε νηοπομπές από Πορτ Σάιντ προς Γιβραλτάρ.
Μετά την απελευθέρωση της Ελλάδας μαζί με τα υπόλοιπα πλοία της ίδιας κατηγορίας κατέπλευσε στα ελληνικά χωρικά ύδατα συνεχίζοντας όμως να συμμετέχει ως μοναδικό πλοίο του 12ου στολίσκου στις συμμαχικές νηοπομπές μέχρι της σύναψης ανακωχής με τους Γερμανούς στις 8 Μαΐου του 1945. Έκτοτε συμμετείχε σε επιχειρήσεις του εμφυλίου και παρέμεινε σε ενέργεια μέχρι το 1950 όταν το Ελληνικό Βασιλικό Ναυτικό παρέλαβε τα νέα αμερικανικά αντιτορπιλικά τύπου ΛΕΩΝ. Την εποχή εκείνη όλα τα πλοία τύπου Χαντ τέθηκαν σε κατάσταση εφεδρείας και συντήρησης στο Ναύσταθμο Σαλαμίνας. Τελικά στις 18 Δεκεμβρίου του 1959 επεστράφη στο Βρετανικό Ναυτικό.
Αδελφά πλοία.
Ομοίου τύπου αδελφά πλοία τα οποία και παραχωρήθηκαν ομοίως στο ελληνικό βασιλικό ναυτικό ήταν τα : ‘Β.Π. Α/Τ ΜΙΑΟΥΛΗΣ', ‘Β.Π. Α&amp;Τ ΚΑΝΑΡΗΣ’, ‘Β.Π. Α/Τ ΑΔΡΙΑΣ’ και το Β.Π. Α/Τ ΑΣΤΙΓΞ".

</doc>
<doc id="68949" url="https://el.wikipedia.org/wiki?curid=68949" title="Μιαούλης ΙΙΙ (αντιτορπιλικό)">
Μιαούλης ΙΙΙ (αντιτορπιλικό)

Το Μιαούλης ΙΙΙ / 12, L-91, D-59 ήταν αντιτορπιλικό πρώην ‘HMS MODBUARY’. Ναυπηγήθηκε στα ναυπηγεία ‘SWAN – HUNTER’ στην Αγγλία. Όμοιου τύπου πλοία: ‘Άστιγξ ΙΙ’, Πίνδος', ‘Κανάρης ΙΙΙ’ και ‘Αδρίας ΙΙ’. Η καθέλκυση του πλοίου έγινε στις 3 Φεβρουαρίου 1942. Παρελήφθη στις 12 Νοεμβρίου 1942 από τον Αντιπλοίαρχο Μ. Ιατρίδη. Τον Μάρτιο του 1943 κατέπλευσε στο Port Said, μετά τον περίπλου της Αφρικής. Συμμετείχε στον αποκλεισμό της Τύνιδας και στις επιχειρήσεις τις απόβασης της Σικελίας. Συμμετείχε στις επιχειρήσεις της Δωδεκανήσου με Κυβερνήτη τον Πλωτάρχη Κ. Νικιτιάδη. Στις 10 Οκτωβρίου 1943 διέσωσε το πλήρωμα του Βρετανικού Α/Τ ‘Πάνθηρ’. Συμμετείχε στις επιχειρήσεις του εμφυλίου. Επεστράφη στην Βρετανία το 1960.

</doc>
<doc id="68950" url="https://el.wikipedia.org/wiki?curid=68950" title="Ίσις">
Ίσις

Η Ίσις ή "Ίσιδα ("κυρ. "η βασίλισσα του θρόνου"), της οποίας το όνομα είναι θεά (από μετάφραση στα ελληνικά της αιγυπτιακής λέξης "Εσέτ" ή "Έσε)" είναι μία αιγυπτιακή θεότητα που οι Έλληνες εξομοίωναν άλλοτε με τη Δήμητρα, άλλοτε με την Ήρα ή τη Σελήνη, ακόμη και με την Αφροδίτη, συγχέοντάς την με την Άθωρ. Αρχικά ήταν πολύ μικρή θεότητα του Δέλτα του Νείλου, κυρία του Περ Χεμπέτ, βόρεια της Βουσίριδος, όπου και βρισκόταν το ιερό της. Από τα αρχαία ακόμη χρόνια, η πολιτική του ιερατείου την έδωσε σύζυγο στον θεό της γειτονικής πόλης Όσιρι, μαζί με τον οποίο και τον γιο της Ώρο σχημάτισε την "Οσιρική τριάδα". Το ιερόγλυφο του ονόματός της σήμαινε αρχικά «(θηλυκό) της σάρκας», δηλαδή θνητή φύση, και είναι πιθανόν πως η θεότητα προήλθε από τη συγχώνευση θεοποιημένων βασιλισσών. Η λατρεία της ήταν δημοφιλής ακόμη και στη Ρωμαϊκή εποχή. Στην ακμή της η θεά είχε τους δικούς της ιερείς και πολλούς ναούς. Στην νήσο Φίλαι του Δέλτα του Νείλου υπήρχε ο μεγαλύτερος ναός της, ο οποίος μεταφέρθηκε στη νήσο Αγκιλκία στην περίοδο 1975-1980. Ο Πλούταρχος ερμήνευε το όνομά της ως "γνώσις".
Εικονοπλασία.
Η Ίσις απεικονίζονταν συνήθως ως γυναίκα που έφερε στην κεφαλή της ένα Θρόνο (ιδεόγραμμα του ονόματός της). Σε μεταγενέστερες περιόδους απεικονίζονταν με κέρατα ανάμεσα στα οποία υπήρχε δίσκος. Σε άλλες ζωομορφικές παραστάσεις έχει σώμα ανθρώπινο με κεφαλή αγελάδας. Αυτά τα κέρατα υποδηλώνουν ότι σε ορισμένες περιπτώσεις είτε γινόταν σύγχυση ανάμεσα σε εκείνη και την Άθωρ ή ότι υπήρχε και διαφορετική εκδοχή του μύθου. Από την άλλη η αγελάδα ήταν ιερό ζώο της θεάς, η οποία είχε ακόμη ως φετίχ τον μαγικό κόμβο «Τατ», τον λεγόμενο «κόμβο της Ίσιδος», και το Σείστρο, έμβλημα της Άθωρ. Στις γλυπτικές και ζωγραφικές παραστάσεις η Ίσις απεικονίζεται συνήθως κοντά στον Όσιρι, να τον βοηθά ή να τον προστατεύει με τα φτερωτά χέρια της ή να θρηνεί δίπλα στις σαρκοφάγους. Απεικονιζόταν επίσης ως μητέρα να θηλάζει τον μικρό Ώρο ή ως συνοδός στον αγώνα του εναντίον του Σετ.
Ο μύθος.
Σύμφωνα με τον μύθο, όπως παραδίδεται από τον Πλούταρχο, η Ίσις ήταν κόρη του Γκεμπ και της Νουτ και γεννήθηκε την τετάρτη από τις πέντε εμβόλιμες ημέρες που επετράπη στη μητέρα της να γεννήσει, στην περιοχή των ελών του Δέλτα. Επιλέχθηκε από τον αδελφό της Όσιρι ως σύζυγός του και ανήλθε μαζί του στο θρόνο των θνητών. Τον βοήθησε στο εκπολιτιστικό του έργο, διδάσκοντας στις γυναίκες την άλεση του σιταριού, το γνέσιμο του λιναριού και την υφαντική. Δίδαξε επίσης στους ανθρώπους τον τρόπο θεραπείας των ασθενειών και τους δίδαξε τους οικογενειακούς θεσμούς, με πρώτο τον θεσμό του γάμου.
Αντιβασίλισσα της Αιγύπτου, κατά την απουσία του συζύγου της, όταν εκείνος είχε φύγει από τη χώρα του για την ειρηνική κατάκτηση του κόσμου, κυβέρνησε συνετά περιμένοντας την επιστροφή του. Όταν πληροφορήθηκε τη δολοφονία του συζύγου της από τον αδελφό τους Σετ, την κατέλαβε οδύνη. Έκοψε τα μαλλιά της, έσχισε τα ενδύματά της και αναχώρησε αναζητώντας το κιβώτιο, μέσα στο οποίο ευρίσκονταν τα μέλη του Όσιρι.
Το κιβώτιο έσπρωξαν τα νερά του Δέλτα στη θάλασσα και το ξέβρασαν τα κύματα στις ακτές της Φοινίκης, όπου και χώθηκε στη ρίζα ενός δένδρου. Το δένδρο αναπτύχθηκε ταχύτατα και έκρυψε το κιβώτιο στον κορμό του. Όταν όμως το έκοψαν για την υποστήλωση της στέγης του βασιλικού ανακτόρου, το δένδρο άρχισε να διαχέει εξαιρετική ευωδία. Ακούγοντας η Ίσις με τρόπο θαυμαστό το γεγονός ταξίδεψε στη Βύβλο. Εκεί η βασίλισσα Αστάρτη της εμπιστεύθηκε την ανατροφή του νεογέννητου γιου της. Η Ίσις δέχτηκε και θα έκανε το παιδί αθάνατο, αν η μητέρα του δεν ταραζόταν, όταν είδε τη θεά να λούζει το παιδί στις καθαρτήριες φλόγες. Για να την καθησυχάσει, η Ίσις της αποκάλυψε ποια ήταν και τον λόγο που την έφερε στη Φοινίκη. Ο βασιλέας της παρέδωσε τον πολύτιμο στύλο και η θεά απέσπασε το φέρετρο του συζύγου της, το κατάβρεξε με τα δάκρυά της και το μετέφερε στην Αίγυπτο. Εκεί το έκρυψε στα έλη της Βουτούς, μακριά από το μίσος του Σετ.
Ο Σετ ωστόσο, ανακάλυψε τυχαία το σώμα αδελφού του. Το τεμάχισε σε δέκα τέσσερα κομμάτια και τα διασκόρπισε στα σημεία του ορίζοντα. Η Ίσις αναζήτησε τα λείψανα και τα βρήκε όλα, εκτός από τον φαλλό, που τον καταβρόχθισε ένα ψάρι του Νείλου, ο οξύρρυγχος. Βάζοντας τα μέλη στη θέση του η Ίσις ανασχημάτισε το σώμα του Όσιρι, το οποίο τύλιξε με λωρίδες ο Άνουβις. Με τη βοήθεια της αδελφής της Νέφθυος, του ανιψιού του Ανούβιδος, του Θωθ και Ώρου το αναζωογόνησε με τη μαγεία της. Τέλεσε για πρώτη φορά το τυπικό της ταρρίχευσης, δίνοντας ζωή αιώνια στον δολοφονημένο θεό. Κατόπιν η θεά αποσύρθηκε και πάλι στα έλη της Βουτούς με τη συνοδεία επτά ερπετών-φυλάκων, για να αποφύγει την οργή του Σεθ και να αναθρέψει με ασφάλεια τον γιο της Ώρο.
Το κρυφό όνομα.
Η Ίσις ήθελε ο Όσιρις να γίνει βασιλιάς στην Αίγυπτο. Έτσι έστειλε ένα φίδι (μια κόμπρα) να δαγκώσει το Ρα, το βασιλιά όλων των θεών. Η Ίσις του είπε πως θα τον γιατρέψει, αν εκείνος της αποκάλυπτε το μυστικό του όνομα, που ήταν ουσιαστικά το κλειδί της δύναμής του. Ο Ρα συμφώνησε και παρέδωσε τη δύναμή του στον Όσιρι.
Μαγεία.
Σε όλο το αιγυπτιακό μυθολογικό σώμα το σχετικό με την Ίσιδα αναφέρεται η δύναμη της μαγείας της θεάς, καθώς μπορούσε να επηρεάζει ακόμη και τους ίδιους τους θεούς. Ως απλή θεραπαινίς του Ρα φέρεται ότι εξανάγκασε τον μεγάλο ηλιακό θεό να της αποκαλύψει το μυστικό του όνομα. Επωφελούμενη από το γεγονός ότι ο θεός-Ήλιος είχε γεράσει πολύ - τόσο που το σάλιο του έτρεχε συνεχώς από τα τρεμάμενα χείλη του - κατασκεύασε, με το χώμα που είχε διαποτιστεί από τον θεϊκό σίελο ένα δηλητηριώδες φίδι και το τοποθέτησε στο δρόμο, από όπου περνούσε ο Ρα.
Ανίκανος να γιατρευτεί από το δηλητηριώδες και οδυνηρό δάγκωμα ενός άγνωστου φιδιού, ο Ρα κατέφυγε στα γιατροσόφια της Ίσιδος. Εκείνη δέχθηκε να εξουδετερώσει το δηλητήριο, με την προϋπόθεση ότι ο Ρα θα της αποκάλυπτε το πραγματικό του όνομα, διαβιβάζοντάς το εν αγνοία των άλλων θεών, από το σώμα του στο σώμα της θεάς. Η γνώση του πραγματικού ονόματος του Ρα εξασφάλιζε τη μαγική επιρροή της Ίσιδος πάνω στον θεό.
Συμβολισμοί και λατρεία.
Στον οσιρικό μύθο, η Ίσις συμβολίζει την εύφορη γη της Αιγύπτου, την οποία γονιμοποιεί ενιαύσια ο πλημμυρισμένος Νείλος. Ο Όσιρις συμβολίζει τον ποταμό και ο Σετ, η καταστροφική δύναμη, την έρημο που σαφώς απειλούσε να καταπιεί τις καλλιεργημένες εκτάσεις. Ως γονιμοποιημένη Ίσιδα είναι προστάτιδα των παιδιών, με τη μορφή της Ίσιδος τροφού.
Επεκτεινόμενη, η λατρεία της Ίσιδος σταδιακά υποκατέστησε σχεδόν ολοκληρωτικά τις λατρείες των άλλων θεαινών, υπερβαίνοντας τα σύνορα της Αιγύπτου. Σε αυτό βοήθησαν οι ναυτικοί και οι έμποροι της ελληνορωμαϊκής περιόδου, που εξάπλωσαν έως τις όχθες του Ρήνου την ευλάβεια προς την Ίσιδα, προστάτιδα των ναυτιλομένων.
Στην κοιλάδα του Νείλου, η λατρεία της θεάς διατηρήθηκε περίπου έως τον 6ο αιώνα, όταν επί αυτοκράτορος Ιουστινιανού, ο ναός των Φιλών, στο νοτιότερο άκρο της χώρας, μετατράπηκε σε χριστιανικό ναό. Κατά την άνοιξη και το φθινόπωρο, τελούνταν προς τιμήν της θεάς μεγάλες εορτές και λαμπρές λιτανείες, γνωστές από τις περιγραφές του Απουληίου, όπως άλλωστε και οι τελετές μύησης της λατρείας της.

</doc>
<doc id="68951" url="https://el.wikipedia.org/wiki?curid=68951" title="Κανάρης ΙΙΙ (αντιτορπιλικό)">
Κανάρης ΙΙΙ (αντιτορπιλικό)

Το Κανάρης ΙΙΙ / L-53, 10, D-34 ήταν αντιτορπιλικό συνοδείας τύπου HUNT (Type III).
Η έναρξη ναυπήγησης του έγινε στα ναυπηγεία ‘Vickers Armstrong (Barrow-in-Furness, U.K.) ‘ στις 12 Δεκεμβρίου 1940. Η καθέλκυση του έγινε 18 Δεκεμβρίου 1941. Όμοιου τύπου πλοία : ‘Μιαούλης ΙΙΙ', ‘Πίνδος', ‘Άστιγξ ΙΙ’ και ‘Αδρίας ΙΙ’. Παραχωρήθηκε από το Βρετανικό Ναυτικό κατά τον Β’ Παγκόσμιο Πόλεμο, Εμφύλιο. Ύψωση Ελληνικής Σημαίας στις 27/07/1942 στο NewCastle –on-Tyne της Αγγλίας. Επεστράφη το 1959. Παροπλίστηκε το 1960.

</doc>
<doc id="68952" url="https://el.wikipedia.org/wiki?curid=68952" title="Πατριάρχης Πρόκλος">
Πατριάρχης Πρόκλος

Ο Πρόκλος ήταν Οικουμενικός Πατριάρχης από το 434 έως το 446.
Ήταν ο επιφανέστερος μαθητής του Ιωάννη Χρυσοστόμου. Χειροτονήθηκε διάκονος και ιερέας από τον Πατριάρχη Αττικό, ενώ το 426 χειροτονήθηκε από τον Πατριάρχη Σισίνιο Μητροπολίτης Κυζίκου. Η θέση όμως καταλήφθηκε από κάποιον Δαλμάτιο, λόγω των ανωμαλιών της εποχής, έτσι ο Πρόκλος, χωρίς να στενοχωρηθεί, παρέμεινε στην Κωνσταντινούπολη, όπου κήρυττε. Διακρινόταν για την αγιότητα και τη μετριοπάθειά του, καθώς και για το δυνατό κήρυγμά του.
Όταν πέθανε ο Πατριάρχης Μαξιμιανός, το 434, εξελέγη πανηγυρικά Πατριάρχης, πριν ακόμη ταφεί ο προκάτοχός του. Κατά τη διάρκεια της Πατριαρχείας του, πολλοί Νεστοριανοί επέστρεψαν στην Ορθοδοξία. Στις 27 Ιανουαρίου του 438 πραγματοποίησε την ανακομιδή των λειψάνων του Ιωάννη του Χρυσοστόμου, του οποίου ήταν και μαθητής, στην Κωνσταντινούπολη και τα τοποθέτησε στο Άγιο Βήμα του ναού των Αποστόλων. Κατά τη διάρκεια της Πατριαρχίας του καθιερώθηκε ο τρισάγιος ύμνος στις εκκλησίες.
Η Ορθόδοξη Εκκλησία τον έχει ανακηρύξει άγιο και τιμά τη μνήμη του στις 24 Οκτωβρίου και στις 20 Νοεμβρίου.
Απολυτίκιο &amp; Ιερά Λείψανα.
Ἀπολυτίκιον 
Ἦχος δ’. Ταχὺ προκατάλαβε.
Λυχνία ὡς δίπυρσος τῶν θεϊκῶν δωρεῶν, ἀκτῖσι τῆς χάριτος φωταγωγοῦσιν ἡμᾶς πατέρες οἱ ἔνθεοι, Πρόκλος τοῦ Βυζαντίου, ὁ σοφὸς ποιμενάρχης, Γρηγόριος ὁ θεόφρων, Δεκαπόλεως γόνος· διὸ μετὰ προθυμίας τούτοις προσέλθωμεν.
Ιερά Λείψανα
Απότμημα του Ιερού Λειψάνου του Αγίου βρίσκεται στην Ιερά Μονή Κύκκου Κύπρου.

</doc>
<doc id="68953" url="https://el.wikipedia.org/wiki?curid=68953" title="Χαμόγελο του παιδιού">
Χαμόγελο του παιδιού

Το Χαμόγελο του παιδιού είναι εθελοντικός, μη κερδοσκοπικός οργανισμός που λειτουργεί στην Ελλάδα, με στόχο την προάσπιση των δικαιωμάτων των παιδιών και την αντιμετώπιση καθημερινών προβλημάτων τους. Η δράση του περιλαμβάνει μεταξύ άλλων τη φιλοξενία παιδιών που βρίσκονται σε κίνδυνο, την τηλεφωνική υποστήριξή τους, προγράμματα συμβουλευτικής και κοινωνικής ένταξής του, την ενίσχυση οικογενειών που τελούν σε ένδεια, καθώς και τη διοργάνωση εκστρατειών ενημέρωσης ή πολιτιστικών και αθλητικών εκδηλώσεων.
Ιστορικό.
Το "χαμόγελο του παιδιού" δημιουργήθηκε από τον Κώστα Γιαννόπουλο προσπαθώντας να εκπληρώσει το όνειρο του γιού του Ανδρέα, που έφυγε από τη ζωή από καρκίνο, σε ηλικία μόλις 10 ετών. Ο Ανδρέας στις 9 Νοεμβρίου 1995, γράφοντας στο ημερολόγιο του κι ενώ τους τελευταίους 18 μήνες έδινε τη δική του μάχη για τη ζωή, είχε εκφράσει την επιθυμία του να δημιουργηθεί ένας σύλλογος, ο οποίος θα προσπαθούσε να φέρει το χαμόγελο σε όλα τα παιδιά, αναφέροντας χαρακτηριστικά: 
""Όλοι ξέρουμε, συζητάμε για κάτι παιδιά στους δρόμους που τους λείπει το χαμόγελο. Τους λείπει το χαμόγελο γιατί δεν έχουν λεφτά, δεν έχουν παιχνίδια, δεν έχουν φαΐ και μερικά δεν έχουν καν γονείς. Σκεφτείτε λοιπόν και αφήστε τα λόγια ας ενωθούμε και ας δώσουμε ότι μπορούμε στα φτωχά άσπρα και μαύρα όλα παιδιά είναι και αξίζουν ένα χαμόγελο. Αυτός ο Σύλλογος θα λέγεται Το Χαμόγελο του Παιδιού. Ελάτε λοιπόν να βοηθήσουμε αν ενωθούμε όλοι θα τα καταφέρουμε"."
Περίπου έναν μήνα αργότερα, τον Δεκέμβριο του 1995, η επιθυμία του αυτή είχε παρουσιαστεί στην εκπομπή του Γιώργου Παπαδάκη "Κόκκινη Κάρτα", στην οποία είχε βρεθεί και ο ίδιος, παρά το σοβαρό πρόβλημα υγείας που αντιμετώπιζε (μερικές εβδομάδες μετά την προβολή της ο μικρός Ανδρέας "έφυγε" από τη ζωή), παρουσιάζοντας την ιδέα του, ενώ στο τέλος της εκπομπής με μια χαρακτηριστική κίνηση σχημάτισε με τα χέρια του ένα χαμόγελο στο δικό του πρόσωπο, ζητώντας όλα τα παιδιά του κόσμου να αποκτήσουν το δικαίωμα να χαμογελούν ευτυχισμένα.
Δράσεις.
Ο οργανισμός έχει να επιδείξει πλήθος δράσεων σε ένα ευρύ φάσμα δραστηριοτήτων. Βασισμένος στη δύναμη των εθελοντών του, καλύπτει βασικές και συνεχιζόμενες ανάγκες τόσο των παιδιών αλλά και των οικογενειών τους που χρήζουν βοήθειας. Πιο συγκεκριμένα το χαμόγελο του παιδιού δραστηριοποιείται σε:

</doc>
<doc id="68955" url="https://el.wikipedia.org/wiki?curid=68955" title="Άγιος Νεκτάριος (Πενταπόλεως)">
Άγιος Νεκτάριος (Πενταπόλεως)



</doc>
<doc id="68958" url="https://el.wikipedia.org/wiki?curid=68958" title="Ηλεκτρικό δυναμικό">
Ηλεκτρικό δυναμικό

Το ηλεκτρικό δυναμικό, ή απλά δυναμικό όπως συνηθίζεται, είναι η "δυναμική ενέργεια ανά μονάδα φορτίου". Η μονάδα μέτρησης του δυναμικού στο σύστημα SI είναι
το βολτ "(volt)", προς τιμήν του Ιταλού επιστήμονα "Alessandro Volta". Το βολτ ορίζεται ως 1 τζάουλ ανά κουλόμπ 
Το δυναμικό ορίζεται μαθηματικά ως
όπου το Ο είναι το σημείο αναφοράς, όπου συνήθως το δυναμικό είναι εκεί μηδενικό. Η "διαφορά δυναμικού" ορίζεται ως
Το δυναμικό συνδέεται άμεσα με την ένταση του ηλεκτρικού πεδίου μέσω της σχέσης
και αποτελεί την κλίση του ηλεκτρικού δυναμικού.Δείχνει ,δηλαδή, πως μεταβάλλεται το δυναμικό στον τρισδιάστατο χώρο.
Το βασικό πλεονέκτημα της εισαγωγής του δυναμικού έγκειται στο ότι αυτό είναι ένα μονόμετρο μέγεθος, εν αντιθέσει με την ένταση του ηλεκτρικού πεδίου, η οποία είναι ένα διανυσματικό μέγεθος, και κατά συνέπεια πιο δύσχρηστο στους υπολογισμούς. Υπάρχει μια ασάφεια στον ορισμό του δυναμικού, που αφορά το σημείο αναφοράς Ο, καθώς μετακινώντας αυτό το σημείο, αλλάζει η τιμή του δυναμικού. Γι' αυτό λέμε πως το δυναμικό αυτό καθαυτό δεν έχει κάποια φυσική σημασία. Ουσιαστική σημασία έχει μόνο η διαφορά δυναμικού, αφού τα δύο δυναμικά στα σημεία Α και Β έχουν υπολογιστεί με κοινό σημείο αναφοράς Ο. 
Θέτοντας το σημείο αναφοράς στο άπειρο, βρίσκουμε εύκολα πως το δυναμικό ενός σημειακού φορτίου q είναι
ενώ για μια συνεχή κατανομή φορτίου έχουμε ότι
Τέλος, το δυναμικό υπακούει στην αρχή της επαλληλίας.

</doc>
<doc id="68960" url="https://el.wikipedia.org/wiki?curid=68960" title="Ηλεκτρικό πεδίο">
Ηλεκτρικό πεδίο

Στη φυσική, ο χώρος που περιβάλλει ένα ηλεκτρικό φορτίο ή παρουσία ενός χρονικά μεταβαλλόμενου μαγνητικού πεδίου έχει μια ιδιότητα που καλείται ηλεκτρικό πεδίο. Το ηλεκτρικό πεδίο ασκεί μια δύναμη επάνω σε άλλα ηλεκτρικά φορτισμένα αντικείμενα. Την έννοια του ηλεκτρικού πεδίου εισήγαγε για πρώτη φορά ο Μάικλ Φαραντέι.
Το ηλεκτρικό πεδίο είναι ένα διανυσματικό μέγεθος, με μονάδες μέτρησης στο SI τις Νιούτον προς Κουλόμπ (N C-1) ή, ισοδύναμα, Βολτ προς μέτρο (V m-1).
Μεγέθη περιγραφής ηλεκτρικού πεδίου.
Ένταση.
Ένταση formula_1 σε ένα σημείο ηλεκτρικού πεδίου, ονομάζουμε το φυσικό διανυσματικό μέγεθος που έχει μέτρο ίσο με το πηλίκο του μέτρου της δύναμης που ασκείται σε φορτίο formula_2 που βρίσκεται σε αυτό το σημείο προς το φορτίο αυτό και κατεύθυνση την κατεύθυνση της δύναμης, αν αυτή ασκείται σε θετικό φορτίο.
Δηλαδή η ένταση σε ένα σημείο έχει την εξής κατεύθυνση: Διεύθυνση την ευθεία που ενώνει τα δύο σημειακά φορτία και φορά προς το φορτίο-πηγή αν είναι αρνητικό, αλλιώς την ίδια διεύθυνση και αντίθετη φορά (που "βλέπει" αντίθετα του φορτίου-πηγής). Αυτό συμβαίνει γιατί το δοκιμαστικό φορτίο θεωρείται (διεθνής σύμβαση) μικρό και θετικό.
Έτσι βλέπουμε ότι η ένταση έχει το πλεονέκτημα να είναι ανεξάρτητη του δοκιμαστικού φορτίου, αλλά διατηρεί το μειονέκτημα του διανύσματος.
Αν αντικαταστήσουμε στον ορισμό της έντασης του ηλεκτρικού πεδίου τον τύπο με τον οποίο υπολογίζουμε τη δύναμη από το νόμο του Coulomb, έχουμε:
Εάν έχουμε πολλά φορτία-πηγές, τότε το ηλεκτρικό πεδίο στο τυχαίο σημείο R θα είναι
Ο παραπάνω ορισμός αφορά το ηλεκτρικό πεδίο που δημιουργείται από έναν αριθμό "σημειακών" φορτίων. Μερικές φορές, ωστόσο, χρειάζεται να μελετήσουμε "συνεχείς" κατανομές φορτίου, όπως για παράδειγμα μια σφαίρα με φορτίο κατανεμημένο στην επιφάνειά της, ή ένας κύλινδρος με κατανεμημένο το φορτίο στο εσωτερικό του. Στην περίπτωση αυτή, το ηλεκτρικό πεδίο υπολογίζεται από τη σχέση
όπου με ρ συμβολίζεται η "χωρική πυκνότητα" φορτίου, και το ολοκλήρωμα εκτελείται σε όλον τον όγκο στον οποίο εμπεριέχεται το φορτίο. Αντίστοιχες σχέσεις υπάρχουν και για "επιφανειακές" ή "γραμμικές" πυκνότητες φορτίου, όπου τα αντίστοιχα ολοκληρώματα είναι επιφανειακά και απλά, αντί για τριπλά που έχουμε στην παραπάνω σχέση.
Υπάρχει, επίσης, και άλλος ένας τρόπος υπολογισμού των ηλεκτρικών πεδίων, σε περιπτώσεις όπου το πρόβλημα διέπεται από κάποια συμμετρία. Η μέθοδος αυτή, γίνεται με τη βοήθεια του νόμου του Γκάους.
Ηλεκτρική Δυναμική Ενέργεια.
Μεταξύ δύο ηλεκτρικών φορτίων ασκούνται δυνάμεις αλληλεπίδρασης, με αποτέλεσμα για το σύστημα των φορτίων να υπάρχει μια μορφή δυναμικής ενέργειας, η οποία ονομάζεται Ηλεκτρική Δυναμική Ενέργεια και συμβολίζεται με το γράμμα U.
Έστω ένα ακλόνητο αρνητικό ηλεκτρικό φορτίο Q το οποίο θεωρούμε πως δημιουργεί ηλεκτρικό πεδίο. Σε μία τυχαία θέση Γ υπάρχει θετικό υπόθεμα q. Θέλουμε να ανιχνεύσουμε το έργο των δυνάμεων αλληλεπίδρασης από το Γ στο άπειρο, όπου θεωρούμε ότι ισχύει formula_6 (άπειρη θεωρείται η απόσταση στην οποία η δύναμη που δέχεται το φορτίο δεν είναι πρακτικά ανιχνεύσιμη). 
Από τη σχέση που συνδέει τη μεταβολή της δυναμικής ενέργειας του συστήματος με το έργο των συντηρητικών δυνάμεων αλληλεπίδρασης έχουμε ότι:
formula_7
Συνεπώς έχουμε:
formula_8
όπου: formula_9 η απόλυτη τιμή της ηλεκτρικής δυναμικής ενέργειας στο σημείο Γ
formula_10 η απόλυτη τιμή του έργου της δύναμης Coulomb (δύναμη αλληλεπίδρασης)
formula_11 το φορτίο της πηγής
formula_12 το φορτίο του υποθέματος
formula_13 η διηλεκτρική σταθερά του κενού
formula_14 η απόσταση του υποθέματος από την πηγή
Διακρίνουμε δύο περιπτώσεις:
formula_15
formula_16
Δυναμικές γραμμές.
Επειδή δεν μπορούμε να αντιληφθούμε απ'ευθείας το ηλεκτρικό πεδίο με τις αισθήσεις μας, χρησιμοποιούμε τις "δυναμικές γραμμές" γι'αυτόν το σκοπό. Ο πρώτος που εισήγαγε την έννοια των δυναμικών γραμμών ήταν ο Μάικλ Φαραντέι (1791-1867). Οι δυναμικές γραμμές είναι φανταστικές γραμμές που σχεδιάζουμε σε μία περιοχή το χώρου έτσι ώστε σε κάθε σημείο, το διάνυσμα του ηλεκτρικού πεδίου να εφάπτεται σε εκείνο ακριβώς το σημείο.
Οι ηλεκτρικές δυναμικές γραμμές δείχνουν την κατεύθυνση του formula_1 σε κάθε σημείο. Απομακρύνονται από τα θετικά φορτία και καταλήγουν σε αρνητικά. Η πυκνότητά τους στο χώρο είναι ανάλογη του formula_1, δηλαδή η ένταση του πεδίου έχει μεγαλύτερο μέτρο στις περιοχές που είναι πυκνότερες οι δυναμικές γραμμές. Σε κάθε σημείο, το ηλεκτρικό πεδίο έχει μία μόνο κατεύθυνση, οπότε από κάθε σημείο του χώρου περνάει μία μόνο δυναμική γραμμή. Οι δυναμικές γραμμές, δηλαδή, δεν τέμνονται ποτέ.
Βέβαια, υπάρχει τρόπος για να δούμε τις δυναμικές γραμμές. Παίρνουμε μία λεκάνη που είναι φτιαγμένη από μονωτικό υλικό, βάζουμε μέσα μονωτικό υγρό (π.χ. καστορέλαιο) και ρίχνουμε σπόρους χλόης ή σουσαμιού οι οποίοι επιπλέουν. Εν συνεχεία τοποθετούμε με κατάλληλο τρόπο ένα μικρό φορτισμένο σώμα σε ένα σημείο του υγρού και διαπιστώνουμε ότι οι σπόροι θα διαταχθούν έτσι ώστε να φαίνονται οι δυναμικές γραμμές. Αυτό το φαινόμενο ερμηνεύεται με την επαγωγική φόρτιση των σπόρων.

</doc>
<doc id="68961" url="https://el.wikipedia.org/wiki?curid=68961" title="Παλατινάτο">
Παλατινάτο

Το Παλατινάτο (γερμανικά Pfalz) ήταν ονομασία αρχαίων γερμανικών κρατών στα δυτικά της Αγίας Ρωμαϊκής Αυτοκρατορίας. Στην αρχή χρησιμοποιήθηκε προς υποδήλωση του συνόλου των κατάσπαρτων στη χώρα αυτοκρατορικών ανακτόρων και στη συνέχεια δόθηκε σε κράτος της Ρηνανίας, το οποίο από το 620 διαχωρίσθηκε σε Άνω Παλατινάτο ή Βαυαρικό Παλατινάτο, συνολικής έκτασης 6.500 τ.χλμ. με πρωτεύουσα τη Ρατισβόννη και στο Κάτω Παλατινάτο ή Παλατινάτο του Ρήνου με πρωτεύουσα τη Σπιρ (σήμερα στο ομόσπονδο κρατίδιο Ρηνανία-Παλατινάτο).

</doc>
<doc id="68964" url="https://el.wikipedia.org/wiki?curid=68964" title="Φορτιτούντο Μπολόνια">
Φορτιτούντο Μπολόνια

Η Φορτιτούντο Παλακανέστρο Μπολόνια 103 (ιταλικά: "Fortitudo Pallacanestro Bologna 103") είναι ιταλικός σύλλογος του μπάσκετ με έτος ίδρυσης το 1932. Τα χρώματά της είναι το μπλε και το λευκό. Αρχικά ονομαζόταν "Φορτιτούντο Παλακανέστρο Μπολόνια" έως το 2013, οπότε και μετονομάστηκε σε "Φορτιτούντο Παλακανέστρο Μπολόνια 103".
Προηγούμενες ονομασίες.
Η ονομασία της ομάδος εμπεριέχει και το όνομα του χορηγού, ο οποίος κατά καιρούς αλλάζει.

</doc>
<doc id="68965" url="https://el.wikipedia.org/wiki?curid=68965" title="Υποκόμης Πάλμερστον">
Υποκόμης Πάλμερστον

Ο Ερρίκος Ιωάννης Τεμπλ ("Henry John Temple", 20 Οκτωβρίου 1784 - 18 Οκτωβρίου 1865), γνωστότερος ως Πάλμερστον, ήταν Άγγλος πολιτικός.
Εκλέχθηκε βουλευτής πρώτη φορά το 1807 και λίγο αργότερα ανέλαβε υπουργός Ναυτικών. Από το 1809 διετέλεσε υπουργός των στρατιωτικών μέχρι το 1828, όταν διαφώνησε με τον πρωθυπουργό Τόρυν, δούκα του Ουέλιγκτον, οπότε και παραιτήθηκε προσχωρώντας στο κόμμα των Ουΐγων (Φιλελεύθερων). Το 1830 που σχηματίσθηκε κυβέρνηση Ουΐγων από τον Λόρδο Γκρέυ στον Πάλμερστον ανατέθηκε το Υπουργείο των Εξωτερικών το οποίο και διεύθυνε για πολλά χρόνια αποδίδοντας ιδιαίτερη σημασία στη παγίωση της αγγλικής επιρροής επί παντός επιστητού στην ανατολική Μεσόγειο και στην Εγγύς Ανατολή. Υπήρξε ευγενής και είχε τον τίτλο του Γ' Υποκόμης του Πάλμερστον, του ιππότη της Περικνημίδας, του μεγαλόσταυρου ιππότης του Τάγματος του Λουτρού και ήταν μέλος του Συμβουλίου Επικρατείας του Ηνωμένου Βασιλείου.
Η πολιτική του Πάλμερστον επηρέασε σημαντικά και την εξέλιξη του νεοσύστατου τότε Ελληνικού Κράτους. Ενώ ήταν αρχικά φιλέλληνας, έτρεφε αισθήματα συμπάθειας για τους Έλληνες και ήταν υποστηρικτής της ανεξαρτησίας της Ελλάδας, πολλές φορές όμως υποστήριξε τα βρετανικά συμφέροντα που ταυτίζονταν με την διαφύλαξη της εδαφικής ακεραιότητας της Οθωμανικής αυτοκρατορίας έναντι των ελληνικών, επειδή φοβόταν αφενός τον έλεγχο των στενών των Δαρδανελλίων από τους Ρώσους και αφετέρου την εγκατάσταση των Γάλλων στην Αίγυπτο. Αυτός ήταν και ο κύριος λόγος που επεδίωξε και πέτυχε την υπογραφή της συνθήκης του 1839 με τις υπόλοιπες Μεγάλες Δυνάμεις, μέσω της οποίας προστατευόταν πλέον η ακεραιότητα της Οθωμανικής Αυτοκρατορίας, η Γαλλία έπαψε να υποστηρίζει την εκστρατεία απόσχισης του ηγεμόνα της Αιγύπτου Μωχάμετ Άλη από την Υψηλή Πύλη, αλλά και ακόμη αντιτάχθηκε στην επέκταση της Ρωσίας στη Κεντρική Ασία και Ινδία που είχε ως συνέπεια την πρόκληση του πολέμου κατά της Κίνας. Γενικά ως Υπουργός αναμιγνυόταν με οξύτητα σε υποθέσεις ευρωπαϊκών Χωρών φερόμενος υπεροπτικά σε ξένους πρεσβευτές, ήταν ισχυρογνώμων και αυταρχικός, διέγειρε εντός αλλά και εκτός της Αγγλίας ισχυρές αντιπάθειες προσπαθώντας να διατηρεί με το μέρος του την αγγλική κοινή γνώμη από την θέρμη με την οποία υπεράσπιζε τα αγγλικά συμφέροντα.
Όταν το 1841 η κυβέρνηση των Ουΐγων παραιτήθηκε, ο Πάλμερστον για μια πενταετία περιορίσθηκε στη δράση του βουλευτού μέχρι το 1846 που ανέλαβαν πάλι οι Ουΐγοι και ο ίδιος πάλι ως Υπουργός των Εξωτερικών. Τότε υποστήριξε τα κινήματα ευρωπαϊκών λαών για την ανεξαρτησία τους, αλλ΄ όμως δεν δίστασε το 1850, κατόπιν επεισοδίου του ισπανοεβραίου και Άγγλου υπηκόου Δαυίδ Πατσίφικο να ασκήσει κατά της Ελλάδας βιαιότατη πολιτική χωρίς προηγουμένη στοιχειώδη έρευνα, λόγω αντιπάθειας που έτρεφε προς τον βασιλιά Όθωνα. Αντιμετωπίζοντας τότε ο ίδιος εξέγερση μέσα στη Βουλή των Κοινοτήτων εκφώνησε βαρυσήμαντο λόγο υποστηρίζοντας ότι η Μεγάλη Βρετανία στην υπεράσπιση των υπηκόων της έχει και το δικαίωμα να υποκαθιστά τα ξένα δικαστήρια και ότι κάθε Βρετανός υπήκοος οπουδήποτε στη Γη ευρισκόμενος μπορεί επί των ημερών του να λέγει υπερήφανα μπροστά σε όλο τον κόσμο «Είμαι Άγγλος πολίτης!».
Το 1851 αναμίχθηκε κρυφά στο πραξικόπημα του Ναπολέοντα Γ΄ παρότι υποστήριξε ότι δεν είχε καμία ανάμιξη στα εσωτερικά της Γαλλίας, τότε εξήγειρε πολλούς δυσαρεστημένους από την πολιτική του και της έντονα εριστικής του προκλητικότητας, προκάλεσε ακόμα και την Βασίλισσα Βικτωρία που με επιστολή της ζήτησε από τον Πρωθυπουργό Ράσελ τη παύση του. Το 1852 ως έντονα αντιπολιτευόμενος πλέον τον Ράσελ κατάφερε με τη πολεμική των εριστικών του λόγων την πτώση της Κυβέρνησής του και μετέχων στη νέα Κυβέρνηση του Λόρδου Αμπερντίν ανέλαβε το υπουργείο Εσωτερικών. Παρά ταύτα συνέχισε να επηρεάζει τις εξωτερικές υποθέσεις της Αγγλίας εξωθώντας αυτήν ακόμη και σε πόλεμο με την Ρωσία σε συμμαχία με την Γαλλία. Όταν δε απέτυχαν οι επιχειρήσεις στη Κριμαία και η κυβέρνηση Αμπερτίν παραιτήθηκε τότε το 1855 του ανατέθηκε η Πρωθυπουργία. Τρία χρόνια μετά το 1858 όταν καταψηφίστηκε νομοσχέδιο που είχε υποβάλει στη Βουλή κατά των συνωμοτών, για χάρη του Ναπολέοντα Γ΄, μετά την εναντίον του δολοφονική απόπειρα του Ιταλού μετανάστη Ορσίνι παραιτήθηκε. Όμως τον επόμενο χρόνο το 1859 κλήθηκε και πάλι στη πρωθυπουργία που και διατήρησε μέχρι του θανάτου του.
Ο Πάλμερστον υπήρξε ένας από τους ισχυρότερους πολιτικούς της Μεγάλης Βρετανίας αλλά και ένας από τους φανατικότερους θιασώτες της ιδέας της αγγλικής υπερηγεμονίας του κόσμου.

</doc>
<doc id="68967" url="https://el.wikipedia.org/wiki?curid=68967" title="Βίρτους Παλλακανέστρο Μπολόνια">
Βίρτους Παλλακανέστρο Μπολόνια

Η Βίρτους Παλλακανέστρο Μπολόνια (ιταλικά: "Virtus Pallacanestro Bologna"), περισσότερο γνωστή, απλώς, ως Βίρτους Μπολόνια (ιταλικά: "Virtus Bologna") είναι ιταλικός σύλλογος μπάσκετ. Τα χρώματά της είναι το μαύρο και το λευκό. 
Ιστορία.
Ιδρύθηκε το 1927 ως γυμναστικός σύλλογος με έδρα την Μπολόνια.
Προηγούμενες ονομασίες της Βίρτους Μπολόνια.
Η ονομασία της ομάδας εμπεριέχει και το όνομα του χορηγού, ο οποίος κατά καιρούς αλλάζει.

</doc>
<doc id="68968" url="https://el.wikipedia.org/wiki?curid=68968" title="Πάλμερστον">
Πάλμερστον



</doc>
<doc id="68971" url="https://el.wikipedia.org/wiki?curid=68971" title="Γραμμή">
Γραμμή

Στη Γεωμετρία ως γραμμή χαρακτηρίζεται το νοητό ή εμφανές σχήμα που παρουσιάζει ένα σημείο κινούμενο στο χώρο. Η γραμμή έχει μία μόνο διάσταση αυτή του μήκους. Ανάλογα της διαδρομής του σημείου στο χώρο η γραμμή μπορεί να είναι:
Με βάση τη γεωμετρική αυτή ερμηνεία του όρου, η λέξη γραμμή στην ελληνική γλώσσα παρουσιάζει πολλές δευτερεύουσες ή και μεταφορικές σημασίες όπως π.χ. στη μετρολογία, γενεαλογία, ναυπηγική κ.λπ ή και ως επίθετο π.χ. σιδηροδρομική, ακτοπλοϊκή, τηλεγραφική κ.λπ).

</doc>
<doc id="68972" url="https://el.wikipedia.org/wiki?curid=68972" title="Σικελικός Εσπερινός">
Σικελικός Εσπερινός

Σικελικός Εσπερινός (ή, ορθότερα, από κατά λέξη μετάφραση, "Σικελικοί Εσπερινοί", ιταλ. "Vespri Siciliani") ήταν η ονομασία της επανάστασης των Σικελών το 1282 ενάντια στο καθεστώς του Καρόλου του Ανδεγαυού, Γάλλου ευγενούς βασιλέα, ο οποίος με παπική συναίνεση είχε καταλάβει το Βασίλειο της Σικελίας 1268 και εμφανιζόταν ως ο επίδοξος κατακτητής της Βυζαντινής Αυτοκρατορίας. Ο Μιχαήλ Η΄ Παλαιολόγος σε συνεργασία με τον Πέτρο Γ΄ της Αραγωνίας πιστεύεται, ότι αναμείχθηκαν στη λαϊκή εξέγερση και τελικά η Σικελία πέρασε στον έλεγχο της Αραγονίας, ενώ σημαντική ήταν και η προδιάθεση των Σικελών να εκδιώξουν τους κυβερνήτες τους.
Η εξέγερση ονομάστηκε έτσι επειδή ξεκίνησε κατά τη διάρκεια του Εσπερινού της Δευτέρας του Πάσχα, στις 30 Μαρτίου 1282. Ήταν η απαρχή του Πολέμου του Εσπερινού που κράτησε για 20 χρόνια, μέχρι δηλαδή το 1302. 
Η εξέγερση.
Η ανταρσία, όπως προαναφέρθηκε, ξεκίνησε τη Δευτέρα του Πάσχα του έτους 1282 από την εκκλησία της Αγίας Τριάδας, που τότε βρισκόταν λίγο έξω από το Παλέρμο, και διαδόθηκε στο νησί. Επί έξι εβδομάδες σφαγιάζονταν Γάλλοι στρατιώτες και κάτοικοι.
Τα περιστατικά που οδήγησαν, ως αφορμές και όχι ως αίτια, στην ένοπλη εξέγερση κατά των Ανδεγαυών δεν εξακριβώνονται πλήρως. Οι σχετικές βέβαια εισηγήσεις παρουσιάζουν κάποιες ομοιότητες. Μονάχα ένα χωριό με το όνομα Σπερλίγκα προστάτεψε Γάλλους στρατιώτες στο τοπικό κάστρο από ψαμμίτη.
Σύμφωνα με πηγή στην οποία αναφέρεται ο Στίβεν Ράνσιμαν, οι ντόπιοι Σικελοί στο ναό της Αγίας Τριάδας γιόρταζαν την εορτή, όταν Γάλλοι αξιωματούχοι πέρασαν από εκεί για να λάβουν μέρος και άρχισαν να πίνουν. Ένας λοχίας, ονόματι Ντρουέ, έσυρε μια νεαρή παντρεμένη γυναίκα από το πλήθος, την οποία παρενόχλησε. Αμέσως ο σύζυγός της επιτέθηκε στον Ντρουέ, πληγώνοντάς τον θανάσιμα με ένα μαχαίρι. Μόλις οι υπόλοιποι Γάλλοι επιχείρησαν να εκδικηθούν τον σύντροφό τους, το Σικελικό πλήθος κινήθηκε εναντίον τους, σκοτώνοντάς τους όλους. Εκείνη τη στιγμή στην πόλη άρχισαν να χτυπούν οι καμπάνες, σημαίνοντας τον Εσπερινό της Δευτέρας του Πάσχα. Ας αφήσουμε τον Ράνσιμαν να αποδώσει την ατμόσφαιρα του βραδιού εκείνου:
Άμεσα επακόλουθα.
Αφού εξελέγησαν ηγέτες της επανάστασης, εστάλησαν αγγελιοφόροι κατά μήκος και πλάτος της νήσου για να καλέσουν τους στασιαστές σε άμεση δράση, προτού ο καταπιεστής οργανώσει επαρκή αντίσταση. Πήρε σχεδόν ένα δεκαπενθήμερο, ωσότου οι επαναστάτες αποκτήσουν τον έλεγχο του μεγαλύτερου μέρους της Σικελίας, ενώ συνολικά χρειάστηκαν έξι εβδομάδες ώστε να ελέγχεται πλήρως το νησί. Αξιομνημόνευτη η εξαίρεση της Μεσσήνης, δεδομένης της καλής της οχύρωσης και του ότι η δεσπόζουσα οικογένεια, οι Ρίζο, παρέμεινε πιστή στον Κάρολο Α΄. Όμως στις 28 Απριλίου και αυτή είχε υποκύψει σε ανοιχτή εξέγερση, την ώρα που η πρώτη ενέργεια των νησιωτών ήταν να κάψουν το στόλο του Καρόλου Α΄, που βρισκόταν στο λιμάνι.
Σε συνάρτηση με την ακεραιότητα του Βυζαντίου.
Η επανάσταση αυτή ήταν αποφασιστικής σημασίας για το Βυζάντιο, που διένυε κρίσιμη περίοδο μετά την πρόσφατη ανακατάληψη της Κωνσταντινούπολης (1261). Ο θανάσιμος κίνδυνος από τη Δύση, από τους Ανδεγαυούς του Καρόλου Α΄, είχε πλέον εξανεμιστεί. Ο Κάρολος Α΄ σχεδίαζε την εκ νέου κατάκτηση της Κωνσταντινούπολης με θρησκευτικές προφάσεις, διότι δεν είχε πραγματοποιηθεί η συνομολογημένη ένωση των Εκκλησιών από τη Σύνοδο της Λυών (1274), διαπραγμάτευση τού Μιχαήλ που συνάντησε σφοδρότατες αντιδράσεις από τον ορθόδοξο πληθυσμό. Με τη Σικελική όμως επανάσταση το βασίλειο του Καρόλου Α΄ αποδυναμώθηκε, μετά μάλιστα και τον θάνατο του τελευταίου (1284).

</doc>
<doc id="68973" url="https://el.wikipedia.org/wiki?curid=68973" title="Άνω Παλατινάτο">
Άνω Παλατινάτο

Η διοικητική περιφέρεια Άνω Παλατινάτο (γερμ. "Regierungsbezirk Oberpfalz") είναι μια από τις επτά διοικητικές περιφέρειες του γερμανικού ομόσπονδου κρατιδίου της Βαυαρίας. Έχει 1.087.991 κατοίκους (30 Σεπτεμβρίου 2006) και έκταση 9.691,03 χμ². Η διοικητική περιφέρεια Άνω Παλατινάτο βρίσκεται στο βορειοοανατολικό μέρος της Βαυαρίας. Συνορεύει ανατολικά με της διοικητικές περιφέρειες Άνω Βαυαρία, Κάτω Βαυαρία, Μέση Φρανκονία και Κάτω Φρανκονία και στην ανατολή με την Τσεχία.
Ονομασία.
Το Άνω Παλατινάτο είναι ένα κομμάτι του ιστορικού Παλατινάτου πήρε το όνομά του πρώτα στις αρχές του 16ου αιώνα, επειδή στη Συνθήκη της Παβία ήταν μια από τις κύριες μερίδες που διεκδικούσε ο οίκος Βίττελσμπαχ, ο οποίος κυβέρνησε επίσης πέρα και στο σημερινό Ρηνανία-Παλατινάτο στη Ρηνανία.
Διοικητική διαίρεση.
Η διοικητική περιφέρεια Άνω Βαυαρία διαιρείται σε 7 επαρχίες ("Landkreise") και τρεις ανεξάρτητες αστικές περιφέρειες ("kreisfreie Städte"), ανεξάρτητες των επαρχιών.

</doc>
<doc id="68975" url="https://el.wikipedia.org/wiki?curid=68975" title="Δήμος Βερτίσκου">
Δήμος Βερτίσκου

Ο Δήμος Βερτίσκου ήταν δήμος του νομού Θεσσαλονίκης που συστάθηκε με το πρόγραμμα Καποδίστριας από τη συνένωση παλαιότερων κοινοτήτων της περιοχής, που αποτέλεσαν στη συνέχεια τα δημοτικά διαμερίσματα του δήμου. Λειτούργησε την περίοδο 1999 -2010 οπότε και καταργήθηκε με την εφαρμογή του προγράμματος Καλλικράτης και εντάχθηκε στον νέο δήμο Λαγκαδά. Βρισκόταν στην βορειοανατολική περιοχή του Νομού Θεσσαλονίκης. Στην απογραφή του 2001 είχε 3.350 κατοίκους. Είχε ως έδρα του το χωριό Όσσα που ήταν και το μεγαλύτερο σε αριθμό κατοίκων σε όλο το Δήμο. Βρίσκεται λίγα μόλις χιλόμετρα (περίπου 30) από την πόλη της Θεσσαλονίκης . Άλλο σημαντικό χωριό της περιοχής που καταλάμβανε ο δήμος είναι το Πολυδένδρι Θεσσαλονίκης που διέρχεται φάση ανοικοδόμησης.

</doc>
<doc id="68978" url="https://el.wikipedia.org/wiki?curid=68978" title="Αρουραίος">
Αρουραίος

Ο αρουραίος είναι θηλαστικό ζώο που ανήκει στην τάξη των τρωκτικών. Μοιάζει εξωτερικά με τον ποντικό, από τον οποίο ξεχωρίζει όμως ευκολα λόγω του μεγαλύτερου μεγέθους του. Έχει σώμα κυλινδρικό, ρύγχος κοντό και χοντρό, αυτιά μικρά, ουρά μακριά, σκεπασμένη με μικρές και αραιές τρίχες. Οι αρουραίοι γεννούν 6 - 8 φορές το χρόνο από 4 - 6 μικρά. Τα είδη του γένους "Αρουραίος" είναι περίπου 400, διασκορπισμένα στην Ευρώπη, στην Ασία και στο βόρειο τμήμα της αμερικανικής ηπείρου.
Αγροτικός αρουραίος.
Ο αγροτικός αρουραίος ζει στην Μακεδονία και την Ήπειρο. Τρέφεται κυρίως με φυτά και προκαλεί μεγάλες ζημιές στις καλλιέργειες, γι' αυτό ο άνθρωπος τον καταπολεμά με διάφορα μέσα, όπως παγίδες, δηλητηριασμένα δολώματα, ψεκασμούς με τοξικές ουσίες κλπ.
Χερσόβιος αρουραίος.
Ο χερσόβιος αρουραίος είναι γνωστός και σαν "αρουραίος ο αμφίβιος" και αυτό γιατί του αρέσει να ζει κοντά σε τέλματα. Ζει στη Μακεδονία και στη Θράκη. Τρέφεται με μικρά ζώα και ρίζες. Άλλα είδη, που υπάρχουν στην Ελλάδα, είναι ο "Αρουραίος ο υπόξανθος" που ζει στη Θεσσαλία, Μακεδονία, Ήπειρο και Θράκη, ο "Αρουραίος ο χιονόβιος" που ζει στην κεντρική και βόρειο Ελλάδα, ο "Αρουραίος ο μεσογειακός", που συναντάται σ' όλη την ηπειρωτική Ελλάδα και ο "Αρουραίος ο υπόγειος" που βρίσκεται στη Μακεδονία, Θράκη, Θεσσαλία.
Κατοικίδιος αρουραίος.
Από τα τέλη του 19ου αιώνα, ο κοινός καστανός αρουραίος (Rattus norvegicus - Αρουραίος ο νορβηγικός) άρχισε να εκτρέφεται ως ζώο συντροφιάς. Έκτοτε, πέρα από το φυσικό καστανό χρώμα, έχουν δημιουργηθεί δεκάδες χρωματικές παραλλαγές και ποικιλίες, μέχρι και εντελώς άτριχοι ή χωρίς ουρά αρουραίοι. Η συμπεριφορά του κατοικίδιου αρουραίου διαφέρει σε αρκετά σημεία από τον άγριο Rattus norvegicus. Οι πρώτοι αντιδρούν σε μικρότερο βαθμό στους θορύβους και το φως, είναι λιγότερο διστακτικοί στην επιλογή της τροφής τους και έχουν μεγαλύτερη διάρκεια ζωής (συνήθως 2 με 2, 5 χρόνια). Αυτό οφείλεται στις καλύτερες συνθήκες διαβίωσης, την έλλειψη θηρευτών, και την διαθεσιμότητα τροφής και νερού. Επίσης, μια άλλη αξιοσημείωτη διαφορά μεταξύ των εξημερωμένων και άγριων αρουραίων είναι η στάση τους προς τον άθρωπο. Παρ'ότι είναι στην φύση του αρουραίου να αποφεύγει τον άνθρωπο, όπως οποιοδήποτε μεγαλύτερο ζώο, ο ήμερος αρουραίος είναι ικανός να αναπτύξει σχέσεις μαζί του. Συνήθως περιγράφονται ως ζώα φιλικά, με έμφυτη περιέργεια, υψηλή νοημοσύνη, και "δέσιμο" με τα άτομα που τα φροντίζουν. 
Μια κοινή προκατάληψη σχετικά με τους κατοικίδιους αρουραίους ("fancy rats") είναι πως μεταφέρουν ασθένειες στον άνθρωπο. Παρ'ότι σχετίζονται με την εξάπλωση της πανώλης, λόγω των παράσιτων που μετέφεραν, είναι γνωστό πως ο οικόσιτος αρουραίος δεν μεταφέρει καμία ασθένεια μεταδοτική στον άνθρωπο, εκτός και αν έρθει σε επαφή λ.χ. με έναν μολυσμένο άγριο αρουραίο. Στην πραγματικότητα, είναι τόσο ασφαλείς όσο και τα υπόλοιπα κατοικίδικα ζώα, όπως ο σκύλος και η γάτα. 
Όσον αφορά την υγεία, είναι συνήθες σε προχωρημένη ηλικία να εμφανίσουν αναπνευστικά προβλήματα, και, ιδιαίτερα στα θηλυκά, όγκο των μαστών. Έχει αποδειχθεί πως η έγκαιρη στείρωση των θηλυκών ζώων μειώνει σε μεγάλο βαθμό την αργότερη ανάπτυξη όγκων.
Νοημοσύνη.
Οι αρουραίοι θεωρούνται ευφυή όντα, και για τον λόγο αυτό έχουν κατά καιρούς χρησιμοποιηθεί σε επιστημονικά πειράματα σχετικά με την ψυχολογία, τις επιδράσεις ναρκωτικών ουσιών κ.ά. Λόγω της φύσης τους ως θηρευτών αλλά και θηραμάτων, είναι ζώα ευπροσάρμοστα, με καλή μνήμη και εκμάθηση. Οι οικόσιτοι αρουραίοι μπορούν μάλιστα να εκπαιδευτούν να αντιδρούν σε συγκεκριμένους ήχους, και να εκτελούν απλές εντολές, με κίνητρο την επιβράβευση με φαγητό. Οι αρουραίοι είναι κοινωνικά ζώα, που ζουν σε ομάδες όπου διαρκώς επιβάλλουν και ταξινομούν την κοινωνική τους θέση. Παρουσιάζουν, επίσης, την ιδιότητα να μαθαίνουν, αλλά και να μιμούνται τις συμπεριφορές των άλλων μελών της ομάδας τους.

</doc>
<doc id="68980" url="https://el.wikipedia.org/wiki?curid=68980" title="Α.Ο. Σίθωνες Νικήτης">
Α.Ο. Σίθωνες Νικήτης

Ο Αθλητικός Όμιλος Σίθωνες Νικήτης, γνωστός παλαιότερα με την ονομασία Αθλητικός Όμιλος Νικήτης Χαλκιδικής, είναι ελληνικό αθλητικό σωματείο που δραστηριοποιείται στη Νικήτη, στο Νομό Χαλκιδικής, όπου και βρίσκεται η έδρα του, το Κλειστό Γυμναστήριο Σιθωνίας. Αγωνίζεται με χρώματα το λευκό και το μπλε, ενώ σήμα του είναι η μέλισσα. Διαθέτει ενεργά τμήματα καλαθοσφαίρισης όλων των ηλικιακών ομάδων.
Τμήμα καλαθοσφαίρισης ανδρών.
Ιστορική αναδρομή.
Ο σύλλογος ξεκίνησε την πορεία του με την ονομασία Α.Ο. Νικήτης.
Κατά την αγωνιστική περίοδο 1999-00 ο σύλλογος κατέκτησε το Πρωτάθλημα της Β' Κατηγορίας Ανδρών που διοργανώνει η Ε.ΚΑ.Σ.Χ., λαμβάνοντας το εισιτήριο για την Α' Κατηγορία. Εκεί παρέμεινε μέχρι το τέλος της περιόδου 2004-05, οπότε και, κατακτώντας την κορυφή του βαθμολογικού πίνακα και το Πρωτάθλημα, κατάφερε να ανέλθει για πρώτη φορά στην ιστορία του στη Γ' Εθνική Κατηγορία.
Κατά τις δύο πρώτες αγωνιστικές περιόδους που συμμετείχε στο Πρωτάθλημα της Γ' Εθνικής Κατηγορίας, 2005-06 και 2006-07, η ομάδα της Νικήτης κατέλαβε την 8η θέση στην τελική κατάταξη του 2ου Ομίλου Βορρά. Την επόμενη αγωνιστική περίοδο, 2007-08, έπειτα από 16 συνεχόμενες ήττες, αποσύρθηκε από το Πρωτάθλημα, γνωρίζοντας τον υποβιβασμό στο τοπικό Πρωτάθλημα της Χαλκιδικής.
Την περίοδο 2008-09 πραγματοποίησε μία νέα αρχή στο Πρωτάθλημα της Β' Κατηγορίας Ανδρών της Ε.ΚΑ.Σ.Χ., το οποίο και κατέκτησε άμεσα.
Από το καλοκαίρι του 2011 η ομάδα της Νικήτης μετονομάστηκε επίσημα σε «Σίθωνες Νικήτης».
Την περίοδο 2011-12, οπότε και το Πρωτάθλημα της Α' Κατηγορίας διεξήχθη σε δύο ομίλους, η ομάδα συμμετείχε στο Νότιο, αποττυγχάνοντας να περάσει στην τελική φάση. Την επόμενη χρονιά, 2012-13, οπότε επέστρεψε και ο μοναδικός όμιλος, ολοκλήρωσε τις αγωνιστικές της υποχρεώσεις στην 6η θέση της κατάταξης.
Τρέχουσα αγωνιστική περίοδος.
Κατά την τρέχουσα αγωνιστική περίοδο, 2013-14, ο Α.Ο. Σίθωνες Νικήτης διαγωνίζεται στο Πρωτάθλημα της Α' Κατηγορίας Ανδρών που διοργανώνει η Ε.ΚΑ.Σ.Χ.
Έδρα του συλλόγου είναι το Κλειστό Γήπεδο Σιθωνίας. Προπονητής του συλλόγου είναι από τον Ιούλιο του 2013 ο Γιόβαν Μίκιτις.
Τμήμα καλαθοσφαίρισης γυναικών.
&lt;br&gt;
Ιστορική αναδρομή.
Κατά αγωνιστική περίοδο 2012-13 οι Σίθωνες Νικήτης έλαβαν μέρος στο Πρωτάθλημα Γυναικών της Ε.ΚΑ.Σ.Χ., ολοκληρώνοντας τις αγωνιστικές τους υποχρεώσεις στην 5η θέση του βαθμολογικού πίνακα.
Τρέχουσα αγωνιστική περίοδος.
Κατά την τρέχουσα αγωνιστική περίοδο, 2013-14, ο Α.Σ. Κένταυρος Νέας Καλλικράτειας αναμένεται να διαγωνιστεί στο Πρωτάθλημα Γυναικών της Ε.ΚΑ.Σ.Χ..
Έδρα του συλλόγου είναι το Κλειστό Γήπεδο Σιθωνίας. Καθήκοντα πρώτου προπονητή διατηρεί από τον Ιούνιο του 2013 ο Σωτήρης Κοκκινόπουλος.
Παραπομπές.
&lt;br&gt;

</doc>
<doc id="68981" url="https://el.wikipedia.org/wiki?curid=68981" title="Αλεύρι">
Αλεύρι

 
Το αλεύρι είναι λεπτή σκόνη που γίνεται από τα δημητριακά ή άλλα αμυλούχα φυτά. Χρησιμοποιείται ως συστατικό σε πολλά τρόφιμα. Το αλεύρι είναι το κύριο συστατικό του ψωμιού, το οποίο είναι βασικό τρόφιμο σε πολλές χώρες, και επομένως η διαθεσιμότητα και επάρκεια του αλευριού είναι συχνά ένα σημαντικό οικονομικό και πολιτικό ζήτημα. Συνηθέστερα παράγεται από το σιτάρι, αλλά και το καλαμπόκι, τη σίκαλη, το κριθάρι και το ρύζι. Το αλεύρι μπορεί επίσης να παραχθεί από τα όσπρια, όπως και τη σόγια, τα φιστίκια, τα αμύγδαλα, και καρπούς δέντρων. 
Σπουδαιότητα έχουν κυρίως τα καλούμενα άλευρα της αρτοποιίας, δηλαδή τα άλευρα σταριού και σίκαλης, γιατί μόνο αυτά δίνουν ψωμί πορώδες και εύγευστο. Στην αρχαιότητα άλευρα ονόμαζαν μόνο το προϊόν του αλέσματος του σταριού ενώ, αντίθετα, ονόμαζαν "όλφιτα" το χοντροαλεσμένο κριθάρι.
Χρήσεις.
Χρησιμοποιείται κυρίως σε μείγμα με νερό για την παρασκευή διάφορων ζυμών, που με τη σειρά τους χρησιμοποιούνται για την παρασκευή μύριων ειδών μαγειρικής και ζαχαροπλαστικής.
Αρτοποιία.
Το αλεύρι ανήκει στις πρώτες ύλες, οι οποίες διαδραματίζουν σημαντικό ρόλο στην ανθρώπινη διατροφή, καθώς το ψωμί συγκαταλέγεται ανάμεσα στα πιο σημαντικά παράγωγά του. Από τεχνολογική άποψη ο μετασχηματισμός του σιταριού σε ψωμί περιλαμβάνει τα παρακάτω στάδια: άλεση σιταριού και παραγωγή αλεύρου, ανακάτεμα και ζύμωμα αλεύρου, νερού, αλατιού και μαγιάς, ωρίμανση ζυμαριού και ανάπτυξη ιδιοτήτων μαγιάς, και τελικά τη διαδικασία αρτοποίησης. Το ενδιαφέρον στην όλη διαδικασία είναι, ότι το αλεύρι και το ψωμί δεν διαφέρουν σημαντικά ως προς τη χημική τους σύσταση, με εξαίρεση το περιεχόμενό τους σε νερό. Η κύρια διαφορά τους έγκειται στη δομή τους.
Ιστορία.
Δεν είναι γνωστό πότε και πώς παρήγαγε για πρώτη φορά ο άνθρωπος το αλεύρι. Πάντως τούτο πρέπει να συνέβη σε αρχαιότατη εποχή, καθώς ο Όμηρος επανειλημμένα αναφέρει τους αλευρόμυλους και το άλεσμα σαν κοινότατα πράγματα, πολύ γνωστά σ' όλους τους λαούς της εποχής του. Ο τρόπος της κατασκευής των αλεύρων κατά την αρχαιότητα δεν διέφερε, κατά βάση, από τις νεότερες μεθόδους, δεδομένου ότι οι περιγραφόμενοι από τους αρχαίους μύλοι αποτελούνταν από δύο θεμελιώδεις μυλόπετρες, που χρησιμοποιούνται και σήμερα. Ουσιαστική διαφορά υπάρχει μόνο όσον αφορά την κινητήρια δύναμη, που παλιότερα ήταν το νερό ή ο ατμός και σήμερα ο ηλεκτρισμός ή μηχανές εσωτερικής καύσης, και την εμφάνιση των κυλινδρόμυλων που δεν έχουν εκτοπίσει τελείως, κυρίως στις υπανάπτυκτες χώρες, τους πετρόμυλους.
Σε έρευνα του ιταλικού Ινστιτούτου Προϊστορίας που δημοσιεύθηκε το 2010 στην επιθεώρηση Proceedings of the National Academy of Sciences, ανακοινώθηκε πως ανακαλύφθηκαν λίθινα όργανα για το άλεσμα φυτών στην κοιλάδα του Μπιλανσίνο στην Ιταλία, στην κοιλάδα Ποκρόφσκι της Ρωσίας και στους λόφους Πάβλοφ της νότιας Μοραβίας στην Τσεχία. Η ηλικία αυτών των ευρημάτων φτάνει τουλάχιστον τα 30.000 χρόνια.
Κατηγορίες.
Οι ποιότητες και οι κατηγορίες των αλεύρων διακρίνονται από τον τρόπο του αλέσματος, το βαθμό κοσκινίσματος και την ποιότητα του σιταριού και των άλλων δημητριακών, απ' όπου προέρχονται. Από άποψη ποιότητας του σιταριού, τα άλευρα διακρίνονται σε άλευρα σκληρού σιταριού, μαλακού σιταριού και ημίσκληρου. Στα παραγόμενα άλευρα από σκληρό σιτάρι υπάγεται και το σιμιγδάλι. Με την κατεργασία όλων των ποιοτήτων του σιταριού σε τελειοποιημένους μύλους παράγεται η φαρίνα, το κατεξοχήν αλεύρι της αρτοποιΐας και μακαρονοποιΐας.
Χημική σύσταση.
Η χημική σύσταση των αλεύρων αρτοποιίας είναι:
Το συστατικό του αλευριού που συμβάλει περισσότερο στην συνεκτικότητα της ζύμης είναι οι πρωτεΐνες και μάλιστα η γλουτένη. Τα δυο βασικά είδη των πρωτεϊνών του αλεύρου είναι η μη-γλουτένη (15%, δεν σχηματίζει ζυμάρι) και η γλουτένη (85%, σχηματίζει ζυμάρι). Οι αλβουμίνες (60%), οι σφαιρίνες (40%) και τα αμινοξέα απαρτίζουν τη μη-γλουτένη, ενώ γλοιαδίνες (χαμηλού μοριακού βάρους, 25.000-100.000) και γλουτενίνες (υψηλού μοριακού βάρους, &gt;100.000) συναποτελούν την γλουτένη.
Άλεσμα.
Για το άλεσμα του σιταριού εφαρμόζονται δύο διαφορετικές κατεργασίες:

</doc>
<doc id="68986" url="https://el.wikipedia.org/wiki?curid=68986" title="Π.Α.Σ. Ναυπακτιακός Αστέρας">
Π.Α.Σ. Ναυπακτιακός Αστέρας

Ο Παπαχαραλάμπειος Αθλητικός Σύλλογος Ναυπακτιακός Αστέρας είναι ποδοσφαιρικός σύλλογος της Ναυπάκτου με επίσημο έτος ίδρυσης το 1958. Προέκυψε από τη συγχώνευση των ομάδων «Ναυπακτιακού» και «Αστέρα Ναυπάκτου».Το 2011 συγχωνεύτηκε με την αρχάρια ομάδα Ακαδημία Ναυπάκτου. Από την αγωνιστική περίοδο 2018-19 αγωνίζεται στην Γ’ Εθνική κατηγορία.
Ιστορία.
Προέλευση και ίδρυση του συλλόγου.
Πριν την ίδρυση του Ναυπακτιακού Αστέρα στην Ναύπακτο υπήρχαν ο «Αστέρας Ναυπάκτου» (με Αρ. Πρωτ. 1107 και ημερομηνία ίδρυσης 16 Απριλίου 1958) και ο «Ναυπακτιακός» (με Αρ. Πρωτ. 604 και ημερομηνία ίδρυσης 10 Αυγούστου 1959) που αποτελούσαν τις πιο σημαντικές και μοναδικές επίσημες ομάδες της κωμόπολης την εποχή εκείνη. Επίσης υπήρχαν οι «Απόλλων», «Προοδευτική», «Δόξα», «Άρης», «Σπάρτακος» και «Αγία Παρασκευή» οι οποίες είχαν χαρακτήρα συνοικιακού επιπέδου και αφού αδυνατούσαν δεν κατάφεραν να επισημοποιηθούν και εύλογα βρέθηκαν έξω από το επίκεντρο. Ύστερα από κάποιες πρωτοβουλίες της εποχής εκείνης επικράτησε η λογική της συγχώνευσης, με την αγάπη και την υποστήριξη όλων των φιλάθλων. Πρωτεργάτης του Αστέρα ήταν ο Κώστας Μπερετάνος και ο Ναυπακτιακός ιδρύθηκε με πρόεδρο τον Γιάννη Γκολιόπουλο, μέχρι και τη συγχώνευσης. Επίσης το 1964-65 πρόεδρος του Αστέρα διετέλεσε ο Γιάννης Παπανδρέου. 
Το 1965 πάρθηκε η απόφαση της συγχώνευσης και οι Ναυπακτιακός και Αστέρας Ναυπάκτου ένωσαν τις δυνάμεις τους και από την ιστορική συγχώνευση των δύο ομάδων προέκυψε μια ενιαία ισχυρή ομάδα που δεν κουβάλησε διαχωριστικές γραμμές. Προς τιμή του ευεργέτη της Ναυπάκτου Δημητρίου Παπαχαραλάμπους ονομάστηκε «Παπαχαραλάμπειος Αθλητικός Σύλλογος Ναυπακτιακός Αστέρας».
Πρωτάθλημα Αχαΐας.
Από το 1950 μέχρι το 1967, λόγω πληθώρας ομάδων, η Ε.Π.Σ. Αχαΐας διοργάνωνε πρωτάθλημα περιφέρειας Α', Β' και Γ' κατηγορίας στο οποίο συμμετείχαν οι ομάδες από την Αιτωλοακαρνανία, την Ηλεία, την Κεφαλλονιά, τη Ζάκυνθο και από την Αχαΐα εκτός της Επαρχίας Πατρών που συμμετείχαν στο πρωτάθλημα Πατρών. Στο τέλος κάθε αγωνιστικής περιόδου οι πρωταθλητές των δύο πρωταθλημάτων (Πατρών και περιφερειακό) αγωνίζονταν σε διπλούς αγώνες για τον πρωταθλητή της Ένωσης. Η ομάδα του Αστέρα εξαρχής χρησιμοποιούσε ως έδρα τα γήπεδα του Αχιλλέα Πατρών, της Παναχαικής και του Ολυμπιακού Πατρών. Το 1964-65 κατέκτησε το πρωτάθλημα. 
Η ομάδα του Ναυπακτιακού Αστέρα ύστερα από την συγχώνευση ορίστηκε να παίξει διπλό αγώνα διαβάθμισης με τον Ατρόμητο Λάππα ώστε να προαχθεί μια ομάδα σε ανώτερη κατηγορία. Στο εκτός έδρας παιχνίδι στην Πάτρα οι ομάδες αναδείχθηκαν ισόπαλες με 2-2, ενώ στη Ναύπακτο ο Ναυπακτιακός Αστέρας επικράτησε με 1-0 και πήρε το εισιτήριο. Στο πρωτάθλημα του 1967-68 ο Ναυπακτιακός Αστέρας συμμετείχε στην Β' Κατηγορία. Την εν λόγω περίοδο (1967-68) διεξήχθησαν σε όλες της κατηγορίες μικτά Πρωταθλήματα. Πάντως διεκδίκησε με πείσμα την άνοδο φέρνοντας εκπληκτικά αποτελέσματα. Παίκτες της εποχής εκείνης οι Περικλής Καραγιώργος, Ντούνης, Γιάννης Δρακούλης, Λουκόπουλος Βασίλης (Λάκης), Παπανικολάου, Μιχάλης Ζαμπάρας, Ρήγας, Καλλιαμπάκος, Παπαθανασίου, Κοργιαλάς, κ.α. Πετυχαίνοντας μια εύκολη νίκη επί του Α.Σ. Αχιλλέα Καμαρών με 3-1 θα τερματίσει στην πρώτη θέση. 
Στον Β΄ Όμιλο της Β΄ Κατηγορίας όμως, ο Αστήρ Ναυπάκτου ισοβάθμησε με τον Πατρέα και χρειάστηκε αγώνας Μπαράζ για την ανάδειξη του Πρωταθλητή. Νικήτρια μπαράζ στις 12 Ιουνίου 1968 αναδείχτηκε ο Πατρέας 2-1. Ο αγώνας διεξήχθη στο Αίγιο και η κινητοποίηση των φιλάθλων ήταν εκπληκτική. Οι αρχές απαγόρευσαν για λόγους ασφαλείας την ολική μεταφορά των οπαδών κρίνοντας επικίνδυνη την κατάσταση. Τελικώς αυτοί που παρευρέθησαν κατέκλυσαν το εθνικό στάδιο και παρακολούθησαν ένα συγκλονιστικό παιχνίδι όπου δυστυχώς ο Ναυπακτιακός Αστέρας ηττήθηκε. Ο Αστέρας προηγήθηκε 1-0 με τον Αποστόλη Ρήγα αλλά δέχθηκε δύο τέρματα στη συνέχεια και έχασε. Από το 1968-69 και έπειτα αγωνίζεται στο πρωτάθλημα Ε.Π.Σ. Αιτωλοακαρνανίας. 
Συνέχιζε να αγωνίζεται στα τοπικά πρωταθλήματα της Ε.Π.Σ. Αιτωλοακαρνανίας μέχρι και το 1979.
To 1977 ο Ναυπακτιακός έπαιξε το πρώτο διεθνές φιλικό παιχνίδι στο Παπαχαραλάμπειο με αντίπαλο την πρωταθλήτρια Ρουμανίας ΦΚ Άρτζες Πιτέστι.
Το 1979-80 αγωνίσθηκε στο Εθνικό ερασιτεχνικό πρωτάθλημα, το οποίο ουσιαστικά αποτελούσε την τρίτη κατηγορία του ελληνικού ποδοσφαίρου. Το πρωτάθλημα διεξήχθη, όπως και τα προηγούμενα δύο χρόνια, σε τέσσερις ομίλους και η ομάδα του Ναυπακτιακού Αστέρα τοποθετήθηκε στον β΄ όμιλο. Την πρώτη αγωνιστική του πρωταθλήματος αντιμετώπισε τον Άγιο Δημήτριο Πατρών επικρατώντας με 2-1. Στη συνέχεια, την δεύτερη αγωνιστική θα αντιμετώπιζε εκτός έδρας τον Πάμισο Μεσσήνης αλλά τιμωρήθηκε από την διοργανώτρια αρχή με υποβιβασμό για υπόθεση δωροδοκίας. Ύστερα από την απόφαση αυτή βρέθηκε στην Β΄ Ερασιτεχνική κατηγορία. Αμέσως ανήλθε στην Α΄ Ερασιτεχνική. Το 1980-81 κέρδισε για πρώτη φορά στην ιστορία του το κύπελλο Αιτωλοακαρνανίας επικρατώντας του Απόλλων Δοκιμίου με 1-0. Επίσης, κατέκτησε το πρωτάθλημα σε αγώνα μπαράζ ξανά με τον Απόλλων Δοκιμίου, επικρατώντας πάλι με 1-0.
Εθνικό ερασιτεχνικό πρωτάθλημα.
Το 1981-82 αγωνίστηκε εκ νέου στο Εθνικό ερασιτεχνικό πρωτάθλημα, όπου πραγματοποιώντας μία εκπληκτική αγωνιστική πορεία, τερμάτισε τρίτος στον 4ο όμιλο, πίσω από τους Λεβαδειακό και ΠΑΣ Πρέβεζα. Παίκτες της εποχής εκείνης ήταν ο Δημήτρης Λαμπίδης (ο οποίος αργότερα πήρε μεταγραφή στον Π.Α.Σ Γιάννινα), ο σέντερ φόρ Δημητριάδης, ο Μίμης Παυλοχρήστος εξτρέμ, ο τερματοφύλακας Γρηγόρης Κυρίτσης, ο Νεκτάριος Τσούμας ,ο Ψιμάδας, ο Κώστας και ο Λάρυ Κονίδας, ο Κώστας Καραγιάννης, ο Κώστας Κουμπουρλής, ο Κώστας Ρούγκας, ο Γιάννης Καρβούνης, ο Φυτόπουλος, ο Τάκης Κλειτσίκας, ο Κώστας Αντωνίου κ.α. 
Την επόμενη περίοδο (1982-83) σχηματίστηκε επίσημα η Γ΄ Εθνική Κατηγορία στην οποία μετείχαν οι οκτώ (8) συνολικά ομάδες που τερμάτισαν στην πρώτη και δεύτερη θέση σε κάθε όμιλο από τους οκτώ συνολικά στο Εθνικό ερασιτεχνικό πρωτάθλημα και οι οκτώ (8) ομάδες που υποβιβάστηκαν από την Β΄ Εθνική. Οι υπόλοιπες αγωνίστηκαν στο Εθνικό ερασιτεχνικό πρωτάθλημα, το οποίο αποτέλεσε ουσιαστικά την τέταρτη κατηγορία του ελληνικού ποδοσφαίρου (δημιουργήθηκε δηλαδή μία έξτρα κατηγορία). Ο Ναυπακτιακός Αστέρας, συνέχισε στο Εθνικό ερασιτεχνικό πρωτάθλημα και εκείνη την χρονιά (1982-83) αγωνίστηκε αποδυναμωμένος ποιοτικά από παίκτες αλλά είχε ένα καλοδουλεμένο σύνολο, υπό τις οδηγίες του προπονητή Τίμου Πατρώνη. Επίσης, έφτασε πάλι μέχρι τον τελικού του κυπέλλου Ε.Π.Σ. Αιτωλοακαρνανίας, αλλά έχασε την κατάκτηση άδοξα από τον Α.Ο. Αγρινίου, καθώς έμεινε στον αγωνιστικό χώρο με 7 παίκτες σαν διαμαρτυρία για την σφαγιαστική διαιτησία του Βασίλη Νικάκη. Ο αγώνας κατακυρώθηκε 2-0 υπέρ του Α.Ο. Αγρινίου και στην κανονική του διάρκεια ήταν 1-0. Παίκτες της χρονιάς εκείνης ήταν οι: Γρηγόρης Κυρίτσης, Γιάννης Καρβούνης, Κονίδας Λάρυ, Νεκτάριος Τσούμας, Γιώργος Κορομπέλης, Σερκίδης, Γιώργος Λομβαρδέας, Μίμης Παυλοχρήστος, Τάκης Λιάσκος, Νάκος, Τάκης Κλειτσίκας, Φυτόπουλος, Σάκης Μουλάς, Παύλος Κατσιγιάννης. Το 1983-84 πάλι υπό την καθοδήγηση του Τίμου Πατρώνη είχε αξιόλογη παρουσία αλλά η ομάδα λόγω αναδιάρθρωσης υποβιβάστηκε στο τοπικό πρωτάθλημα. Η δραστηριοποίηση και η επένδυση σε ταλέντα από τις γύρω περιοχές με πρωτεργάτη τον Κύπριο προπονητή Ανδρέα Χριστοδούλου και με την βοήθεια των παραγόντων της εποχής κατάφερε να έχει εξαίρετες παρουσίες με σχεδόν μηδαμινά έξοδα.
Πρωτάθλημα Αιτωλοακαρνανίας.
Έπειτα τον υποβιβασμό, συνέχισε στο τοπικό πρωτάθλημα της Ε.Π.Σ. Αιτωλοακαρνανίας μέχρι και τις αρχές της δεκαετίας του 1990, δίνοντας περισσότερο έμφαση στα νέα παιδιά. Σημαντικό ρόλο στην ομάδα διαδραμάτισε απο διοικητικό πόστο ο Χαράλαμπος Κοργιαλάς (Καρύδας).Την περίοδο 1985-88 πρόεδρος διετέλεσε ο Γρηγόρης Ράπτης. Πολλές φορές προσπάθησε να ανέλθει σε εθνική κατηγορία αλλά δεν τα κατάφερε. Το 1987-88 έφτασε κοντά στην διεκδίκηση της ανόδου, αλλά έχασε το πρωτάθλημα από την Α.Ε. Μεσολογγίου. Το 1990-91 κατάφερε να κατακτήσει τον τίτλο στο τοπικό πρωτάθλημα με προπονητή τον Γ. Καρβούνη και να ανέβει στην Δ΄ Εθνική κατηγορία. Πρόεδρος διετέλεσε ο Κώστας Κονίδας. Επίσης κατέκτησε το κύπελλο Αιτωλοακαρνανίας, επικρατώντας 1-0 των ερασιτεχνών του Παναιτωλικού. Παίκτες της εποχής εκείνης ήταν οι Στέφανος Κότσαλος, Γρηγόρης Κυρίτσης, Ανδρέας Κοτσανάς (Τερμ.), Νεκτάριος Τσούμας, Κονίδας Λάρυ ,Τσεκούρας, Σπύρος Μαυροφρύδης, Ιπποκράτης Παπακώστας, Μπάμπης Καρβούνης , Γιάννης Πανουργιάς, Βασίλης Νικολέτος, Παναγιώτης Κυριαζής ,ο αείμνηστος Γρηγόρης Τζουμάκας,Βασίλης Κωσταράς, Σπύρος Πατογιάννης, Τάκης Κλειτσίκας, Σάκης Λύτρας, Μπέμπης Δημητρόπουλος κ.α.
Δ' Εθνική.
Εκεί άρχισε να ξεδιπλώνεται το μεγάλο ταλέντο από τα παιδικά τμήματα (τσικό) της προηγούμενης δεκαετίας. Παίκτες της ομάδας του 1991 ήταν οι: Γιάννης Πανουργιάς, Βασ. Νικολέτος, Παν. Κυριαζής, Μπ. Καρβούνης, Σπ. Πατογιάννης, Γιωρ. Mίχος, Βασ. Γιαννόπουλος, Χρ. Ράπτης, Δημ. Παρράς, Τάκης Κλειτσίκας, Νίκος Μπίμπας, Σάκης Λύτρας, Γρηγόρης Κυρίτσης όπως και σε συνδυασμό με τον ερχομό αξιόλογων ποδοσφαιριστών από μεγαλύτερες κατηγορίες όπως ο Δημοσθένης Ρούμπας που επέστρεψε στην γενέτειρα του και την ομάδα που τον ανέδειξε, ο Μπάμπης Παυλίδης, ο Νίκος Πλοιαρίδης, ο Γιάννης Σερασίδης, ο Φώνης Ρούσσος, ο Γιώργος Καψαλιάρης και άλλοι.
Την πρώτη κιόλας χρονιά 1991-92 με πρόεδρο τον παλαίμαχο ποδοσφαιριστή Κώστα Κονίδα και προπονητή τον Δημήτρη Σκούνα κατάφερε να κατακτήσει την δεύτερη θέση χάνοντας τον τίτλο στο νήμα από τον Φωκικό, σκορπώντας απογοήτευση στους φιλάθλους του, αλλά παίζοντας καταπληκτικό ποδόσφαιρο για την εποχή εκείνη. Η μεγαλύτερη έξοδος φιλάθλων, ύστερα από αυτή του 1967΄ στο Αίγιο.
Η προσέλευση στο στάδιο Άμφισσας ήταν εντυπωσιακή και άγγιξε τον αριθμό των 6.000 φιλάθλων (4.500 εισιτήρια), όπως προκύπτει από τις καταγραφές στα επίσημα βιβλία που τηρούνται στο αρχείο του γηπέδου. Μέσα σε αντίξοες συνθήκες με παλικαρίσια εμφάνιση αποσπά ισοπαλία 0-0 από τον συν διεκδικητή Φωκικό και τον κρατά σε πλεονέκτημα στην ισοβαθμία καθώς στην έδρα του επικράτησε με 2-1 αλλά η αδυναμία στα αμέσως επόμενα εκτός έδρας παιχνίδια με απώλειες σε Εθνικό Σαγέικων 1-1, (27') Κυριαζής, Ηλειακό Λεχαινών 0-0, Αίαντα Γαστούνης 0-1, τον οδηγεί στην τελευταία αγωνιστική να διεκδικεί τον τίτλο με ομάδα που επίσης είχε ανάγκη τους βαθμούς για την παραμονή του στην κατηγορία τον Αγγερικό Ζακύνθου.
Ο ορισμός του αγώνα αφού εκκρεμούσε παιχνίδι του Αγγερικού λόγω αναβολής ήταν μια απαράδεκτη ενέργεια της διοργανώτριας αρχής . Η εντυπωσιακή έξοδος των φιλάθλων σημαδεύτηκε από μικρής έντασης επεισόδια και οδυνηρή ισοπαλία 0-0, όπου ήταν και καταδικαστική, αφού ο Φωκικός κέρδισε στο τελευταίο παιχνίδι τον Αίαντα Γαστούνης και στέφθηκε πρωταθλητής, ενώ ο Αγγερικός μετέπειτα έχασε από τον Αστέρα Αμαλιάδας και υποβιβάστηκε. 
Έτσι λογικό ήταν, να ανασυγκροτηθεί για την επόμενη χρονιά 1992-93. Έγιναν κάποιες μεταγραφές Κορομπέλης, Μωρίκης, Σιούνας , Σταύρου αλλά χάνοντας κάποια βασικά στελέχη του έχασε την συνοχή του και δεν κατάφερε πάλι να κερδίσει τον τίτλο, κάνοντας όμως μια αξιοζήλευτη προσπάθεια, τερματίζοντας πίσω από το Α.Π.Σ. Πάτραι και τον Παναιγιάλειο στο πρωτάθλημα. Την χρονιά αυτή έκανε τις μεγαλύτερες νίκες της ιστορίας του με 11-0 εντός με τον Έσπερο Ζακύνθου στις 24/1/1993 και με την ΑΕΚ Πατρών 7-1 εκτός στις 14/2/1993. Επίσης κατέκτησε το κύπελλο του νομού, όπου κέρδισε τον Ολυμπιακό Παναιτωλίου με 1-0 και κέρδισε τη συμμετοχή του στο κύπελλο Ελλάδας ερασιτεχνών, όπου απέκλεισε την ομάδα της Α.Π.Σ. Αταλάντης 92 και έφθασε στα ημιτελικά του θεσμού χάνοντας στο ουδέτερο γήπεδο του Απόλλωνα Λάρισας από την Α.Ε. Καλαμπακίου Δράμας στην διαδικασία των πέναλτι 5-6 (1-1 καν.), (2-2 παρ.).
Κίνυνος υποβιβασμού.
Το 1993-94 έφθασε πάλι στον τελικό του νομού, αλλά υπέστη ταπεινωτική ήττα απο την ΑΕΚ Αγίου Κωνσταντίνου με 1-0. Στο πρωτάθλημα με προπονητή τον Παντελή Παπαδιώτη έχοντας μικρό αριθμό παικτών ξεκίνησε καλά με δύο νίκες επί του ΠΑΟ Βάρδας 2-0 (Τσώνης, Κυριαζής) και της Α.Π.Σ. Ζακύνθου 5-0 ( 2 τέρματα πέτυχε ο Κυριαζής), απέσπασε ισοπαλία στον Εθνικό Σαγέικων και βρέθηκε στην κορυφή.
Αλλά στην τέταρτη αγωνιστική ηττήθηκε από την Α.Ε.Μεσολογγίου με 4-2 στο Παπαχαραλάμπειο, αν και προηγήθηκε με τον Τάσο Σπαή. Το δεύτερο τέρμα πέτυχε ο μόνιμος σκόρερ Κυριαζής. Στη συνέχεια η δύσκολη οικονομική κατάσταση, η αθέτηση πληρωμών προς τους παίχτες μαζί με τις συχνές αλλαγές προπονητών έφερε την ομάδα σε κίνδυνο υποβιβασμού. Τελικώς σώθηκε καθώς η ομάδα κέρδισε τον πιο κρίσιμο αγώνα με τον Α.Π.Σ. Ατρόμητο Πατρών και η ομάδα παρέμεινε στην κατηγορία.
Γνωστότεροι ποδοσφαιριστές της εποχής εκείνης ο Βασίλης Παπαγγέλης, ο Σακαρέλης που τραυματίστηκε σοβαρά σε φιλικό παιχνίδι στο Μεσολόγγι στο 3-0 επί της Α.Ε. Μεσολογγίου, ο Τσώνης, ο Σαββίδης, ο Νικολάου, ο Σταύρος Σταύρου, ο Ανδρ. Γαλλής, ο Βασίλης Κωσταράς, ο Γιάννης και ο Ιπποκράτης Παπακώστας, ο Τάσος Σπαής, Κυριαζής, Πανουργιάς κ.α. Προσπάθησαν αρκετά για να πετύχουν στο τέλος την παραμονή στην κατηγορία. Σπουδαία νίκη εκείνη τη χρονιά με τον Παναιγιάλειο 2-0 στο κατάμεστο Παπαχαραλάμπειο (ρεκόρ εισιτηρίων) .Τα γκόλ Κυριαζής και Τσώνης απο τα πρώτα λεπτά, στη συνέχεια ο Παναιγιάλειος πίεσε αλλά παρέμεινε τελικό αποτέλεσμα.
Προεδρία Φίλλιπα Σφαέλου (1995 - 2000).
Το 1994-95 είχε μέτρια παρουσία στο πρωτάθλημα αλλά κατέκτησε το κύπελλο επικρατώντας με 2-1 στα πέναλτι, (1-1 κ.α.) του Άρη Αιτωλικού . Η αποχώρηση κάποιων σημαντικών παικτών φτιάχνοντας τον κορμό από ντόπιους ποδοσφαιριστές δεν επηρέασε αρνητικά την ομάδα.
Η ανάληψη της ηγεσίας το 1995 από τον Ναυπάκτιο Φίλλιπο Σφαέλο ένα ισχυρό πρόσωπο της εποχής με διοικητική παρουσία στην Α.Ε.Κ. και στην Στεάουα Βουκουρεστίου ξύπνησε από λήθαργο την ομάδα και το φίλαθλο κοινό. Ήταν όμως πολύ πίσω στην βαθμολογία για να διεκδικήσει τον τίτλο. Προπονητές της χρονιάς εκείνης ήταν ο Αγγελος Βικελίδης και ο Νίκος Πιάς. Στην θέση του προέδρου ήταν ο Καρασπύρος και η ανάληψη στην συνέχεια από τον Φίλιππα Σφαέλο.
Η μεγάλη άνοδος.
Έτσι το 1995-1996 πιο ισχυροποιημένος με έμπειρους και δυναμικούς ποδοσφαιριστές όπως οι: Νίκος Νεντίδης,Γιάννης Θεοφάνους, Θανάσης Τσιρογιάννης, Βαγγέλης Μπητσικώκος, Κώστας Κωνσταντινίδης, Θόδωρος Τσολερίδης, κέρδισε την άνοδο στη Γ΄ Εθνική στον τρίτο (3ο) όμιλο με καταπληκτική συγκομιδή βαθμών και τερμάτων, και πρόεδρο τον Φ. Σφαέλο όπου με δική του πρωτοβουλία το καλοκαίρι του 1995 κατασκευάστηκε ένας σύγχρονος χλοοτάπητας. Την χρονιά αυτή πέτυχε 131 τέρματα και δέχθηκε 14 μόνο. Σε 34 αγώνες πήρε 87 βαθμούς με 27 Νίκες, 6 Ισοπαλίες και 1 μόνο ήττα. Πέτυχε την μεγαλύτερη εκτός έδρας νίκη (μαζί με το 7-1 επί της Α.Ε.Κ. Πατρών το 1993) με 6-0 επί της Α.Π.Σ. Εράνη Φιλιατρών στις 21/01/1996. Επίσης εντός έδρας κέρδισε με 10-0 τον Κεφαλληνιακό και Αστέρα Βαλύρας (δεύτερη μεγαλύτερη εντός έδρας νίκη μετά το 11-0 επί του Έσπερου Ζακύνθου στις 24/01/1993).
Γ' και Β' Εθνική - Μετάβαση στον επαγγελματισμό.
Έπειτα την κατάκτηση της ανόδου, ο Ναυπακτιακός Αστέρας αγωνίστηκε με επιτυχία 4 χρονιές στην Γ' Εθνική. Την πρώτη, 1996-97, είχε μια εντυπωσιακή πορεία και χωρίς να θέσει στόχο την άνοδο, τερμάτισε στην έκτη θέση φέρνοντας πολύ καλά αποτελέσματα. Επίσης, την ίδια χρονιά (1996-97) προχώρησε στο κύπελλο Ελλάδας, αλλά από ατυχία δεν βρέθηκε εκεί που άξιζε. Στον πρώτο γύρο αντιμετώπισε την Κόρινθο ομάδα Β΄ εθνικής. Κέρδισε και τα δύο παιχνίδια με 1-0 εκτός έδρας και 4-1 στο Παπαχαραλάμπειο ξεσηκώνοντας τον κόσμο, αν και έπαιζε με 10 παίκτες λόγω αποβολής του Κυριαζή. Στον δεύτερο γύρο πέρασε χωρίς αγώνα. Στον τρίτο γύρο κληρώθηκε με την Α.Σ. Λύκοι. Στον πρώτο αγώνα στάθηκε άτυχος και το παιχνίδι τελείωσε με 1-1. Στη ρεβάνς που έγινε στο Καλοχώρι ο Αστέρας άξιζε την νίκη μα ύστερα από ένα συναρπαστικό αγώνα ηττήθηκε με 3-2. Εάν περνούσε θα έπεφτε επάνω στην Α.Ε.Κ. που ήταν κορυφαία ομάδα στην Ελλάδα και εν τέλει κυπελλούχος αφού κέρδισε τον Παναθηναικό. Ξεκίνησε με προπονητή τον Δημήτρη Σκούνα, στην συνέχεια αντικαταστάθηκε απο τον Δημήτρη Σειταρίδη και τέλος ανέλαβε ο Νίκος Πιάς.
Την περίοδο 1997-98 παρά το κακό ξεκίνημα στο πρωτάθλημα, πραγματοποίησε μια καταπληκτική πορεία στο β' γύρο με προπονητή τον Σάκη Τσιώλη, τερματίζοντας τελικά στην έκτη θέση και μάλιστα με αρκετά χαμηλό μπάτζετ. Να σημειωθεί ότι αυτή την περίοδο αποχώρησαν 17 παίκτες. Πέτυχε εκπληκτικά αποτελέσματα τόσο εντός όσο και εκτός έδρας. Χαρακτηριστικότερος αγώνας με τον Ιαλυσό Ρόδου, βασικό διεκδικητή του τίτλου και εν τέλει πρωταθλητή. Ο Αστέρας δεν είχε ξεκινήσει καλά και προσπαθούσε να ξεκολλήσει από τις τελευταίες θέσεις της βαθμολογίας. Στον αγώνα αυτό, το αποτέλεσμα στο 65΄ ήταν 2-0 υπέρ του Ιαλυσού. Αλλά δύο τέρματα από τον Λουκόπουλο Γιώργο και ένα από τον Παπαδόπουλο Γιώργο ύστερα από καταπληκτικές ασίστ του Κυριαζή ανέτρεψε τον αγώνα. Τελικώς στην τελευταία φάση ο Ιαλυσός ισοφάρισε σε 3-3. Μεγάλες νίκες επί του Ιαλυσού πάλι με 2-0 στην Ναύπακτο, επί της Αγίας Ελεούσας 2-0 εντός και 3-2 εκτός έδρας, επί του Παναιγιαλείου με 6-2, με 2-1 επί της Κορίνθου με ασίστ Κυριαζή και σκόρερ Λουκόπουλο, το 2-0 στο ντέρμπι μίσους με τον Πάμισο που τον έριξε κατηγορία και φυσικά το αστρονομικό 7-2 μέσα στην Κόρινθο με τα 4 γκόλ του Κυριαζή στο εικοσάλεπτο και άλλα αποτελέσματα που είχαν την σφραγίδα τότε του Σάκη Τσιώλη. Στο κύπελο την ίδια χρονιά απέκλεισε την Καλλιθέα ομάδα Β΄ εθνικής σε διπλούς αγώνες (1-2, 2-0), αλλά αποκλείστηκε απο τον Ορφέα Αλεξανδρούπολης (ο οποίος απέκλεισε τον Απόλλωνα Αθ. και στην συνέχεια αποκλείστηκε απο τον κυπελούχο Πανιώνιο) ύστερα από δυο συγκλονιστικούς αγώνες στην διαδικασία των πέναλτι. (0-1,1-0 παρ.,0-3 πεν).
Το 1998-1999 έκανε πάλι μια εξαιρετική παρουσία κατακτώντας την πέμπτη θέση με ένα βαθμό περισσότερο από τον ιστορικό Λεβαδειακό και τον Ατρόμητο Αθηνών.
 Το πρωτάθλημα της Γ΄ Εθνικής ποδοσφαίρου ανδρών της περιόδου 1999-00 διεξήχθη με τη συμμετοχή 20 ομάδων που σχημάτισαν έναν όμιλο. Η διεξαγωγή του πρωταθλήματος με έναν μόνο όμιλο έγινε για πρώτη φορά μετά το 1989. Την άνοδο στην Β΄ Εθνική εξασφάλισαν ο Ακράτητος Άνω Λιοσίων και ο Ναυπακτιακός Αστέρας. Ο Ναυπακτιακός με αφεντικό τον Νίκο Μπερετάνο (ανηψιός του πρωτεργάτη Κ. Μπερετάνου) με καταγωγή από την Μανάγουλη Φωκίδας και προπονητή τον Ντράγκαν Κοκότοβιτς. Στο κύπελλο θα μείνει χαραγμένη η μνήμη για την εκπληκτική πορεία της ομάδας φθάνοντας μέχρι τα προημιτελικά του θεσμού. Ίσως όμως και με ένα πικρό χαμόγελο για το βαρύ αποτέλεσμα αποκλεισμού στην ρεβάνς με τον Ιωνικό. Αρχικά η ομάδα κληρώθηκε να παίξει στην α΄ φάση στον ένατο όμιλο με: Καλαμάτα, Απόλλων Αθ., Πανελευσινιακό, Λύκοι, και Πιερικό.
Την πρώτη έπαιξε στην Καλαμάτα και ηττήθηκε με το βαρύ σκόρ 4-0. Μπαχράμης 4΄, Σοάρες 49΄ 58΄, Κάππος 86΄. Η ενδεκάδα: Θεοφάνους, Μαρίνος, Τσουγγαρής (52΄ Γκατζόγιας), Ραντόισιτς (56΄ Φούντας), Μόσχος, Λουκόπουλος, Τσίγκας, Ναλμπάντης, Στύλος, Παπαχρήστος.
Την δεύτερη ο Ναυπακτιακός πέτυχε μεγάλη νίκη επί του Απόλλωνα Αθ. με 2-1. Στύλος 36΄ 44΄ - Λαμπριάκος 51΄. Η ενδεκάδα: Θεοφάνους, Μαρίνος, Τσουγγαρής, Ραντόισιτς, Φούντας (62΄ Μόσχου), Λουκόπουλος (69΄ Γκατζόγιας), Πέκεζ, Τζήκας, Ναλμπάντης, Στύλος, Καραμανόπουλος (66΄ Παπαποστόλου).
Την τρίτη αγωνιστική: Ναυπακτιακός-Ηλτεξ Λύκοι 1-1. Στύλος 38΄ - Καρατζιώτης 30΄. Η ενδεκάδα: Θεοφάνους, Τσιουγγαρής, Ραντόισιτς, Φούντας, Ναλμπάντης, Παπαποστόλου, Κοτζαγιάννης (53΄ Μαρίνος), Στύλος, Παπαχρήστος, Γκαντζόγιας (32΄ Καραγιαννίδης), Καρτσακλής (58΄ Λουκόπουλος).
Την τέταρτη: Πιερικός Σ.Φ.Κ.-Ναυπακτιακός 1-3. Πεμπές 44΄ - Μαρίνος 55΄, Στύλος 67΄, Τσιμόπουλος 71΄ (αυτ) . Η ενδεκάδα: Θεοφάνους, Μαρίνος, Τσουγγαρής, Ραντόισιτς, Λουκόπουλος, Πέκεζ, Τσίκας, Μόσχου (46΄ Φούντας), Παπαποστόλου, Στύλος, Μεθενίτης (46΄ Ναλπάντης).
Την πέμπτη αγωνιστική: Ναυπακτιακός-Πανελευσινιακός Α.Ο. 3-1. Στύλος 38', Λουκόπουλος 46' 61' - Παπαευθυμίου 29'. Η ενδεκάδα: Θεοφάνους, Τσουγγαρής, Μαρίνος, Ραντόισιτς, Λουκόπουλος, Παπαποστόλου, Κάκογλου (75΄ Πανουργιάς), Ναλπάντης, Μόσχου, Παπαχρήστος, Μεθενίτης (75΄ Θεοδωρίδης).
Ο Αστέρας πέρασε στην επόμενη φάση ως δεύτερος με δέκα βαθμούς.
Στην δεύτερη φάση έγιναν μόνο τέσσερις αγώνες.
Στην τρίτη φάση ο Αστέρας αντιμετώπισε την Νεάπολη Θεσσαλονίκης (η οποία είχε αποκλείσει τον Π.Α.Σ. Γιάννινα) και την έβγαλε έξω με 1-0.
Το τέρμα ο Κάκογλου στο 18΄. Η ενδεκάδα: Θεοφάνους, Μαρίνος, Ραντόισιτς, Φούντας, Κάκογλου (90΄ Τσίγγας), Πέκεζ, Μόσχου, Παπαποστόλου, Στύλος, Παπαχρήστος, Μεθενίτης.
Στην επόμενη φάση ο Ναυπακτιακός έπεσε επάνω στον ισχυρό Ιωνικό και δέχθηκε την μεγαλύτερη συντριβή στην ιστορία του σε εθνικές κατηγορίες με το απίστευτο 8-0. Κομπαγιάσι 3΄ 78΄, Μπρούστερ 15΄, Χάουγκλαντ 47΄ 84΄ 88΄, Οφρυδόπουλος 71΄, Αφεντουλίδης 90΄.
Η ενδεκάδα: Μοσχόπουλος, Μαρίνος (80΄ Σεράο), Τσουγγαρής, Ραντόισιτς, Φούντας, Λουκόπουλος, Κάκογλου, Πέκεζ, Ναλπάντης (Κυζερίδης 61΄), Καραγιώργος (75΄ Παπαχρήστος), Μεθενίτης.
Για την ιστορία η ρεβάνς 2-1. Καραγιώργος 57΄ Παπαποστόλου 74΄- Αφεντουλίδης 80΄.
Ανοδος στην Β' Εθνική Κατηγορία.
Έτσι στην σεζόν 2000-01 αγωνίστηκε στη Β΄ Εθνική με αφεντικό και πάλι τον Νίκο Μπερετάνο σημειώνοντας τη μεγαλύτερη επιτυχία του. Κάνοντας μια ομολογουμένως καλή πορεία τερμάτισε στην ένατη θέση σε σύνολο 16 ομάδων, που οδηγούσε όμως στην διαδικασία των μπαράζ υποβιβασμού. Η εξορία της ομάδος ως γηπεδούχο στα Ιωάννινα λόγω έλλειψης πυλώνων φωταγώγησης. ήταν και καταδικαστική, με αντίπαλο τον Παναιγιάλειο. Η διεξαγωγή των μπαράζ σε 3 αγώνες με πλεονέκτημα έδρας του Ναυπακτιακού δεν ήταν αρκετή καθώς, παραχωρώντας 2-2 στον πρώτο αγώνα, χάνοντας 2-0 στο Αίγιο και επικρατώντας με 2-1 στα Γιάννινα υποβιβάστηκε με τον πιο άδοξο τρόπο. Μοιραίος προπονητής ο Σάκης Τσιώλης στην δεύτερη θητεία του. Στο κύπελλο αυτής της σαιζόν η ομάδα του Ναυπακτιακού κληρώθηκε στον τέταρτο όμιλο με αντιπάλους τον ΠΑΟΚ, τον Ατρόμητο Αθ., την Παναχαική, την Καβάλα και τους Αμπελόκηπους. Στην διοργάνωση αυτή του κυπέλλου 2000-01 η διοργανώτρια αρχή αποφάσισε να δώσει την δυνατότητα στις ομάδες να χρησιμοποιούν περισσότερες από 3 αλλαγές στην διάρκεια του αγώνα.
Πρώτη αγωνιστική: Ναυπακτιακός-Αμπελόκηποι 0-1 Σκόρερ: 60΄ Ντότσης,
Δεύτερη αγωνιστική: Καβάλα-Ναυπακτιακός 1-0 Σκόρερ: 44΄ Κυριακίδης.
Τρίτη αγωνιστική: Παναχαική-Ναυπακτιακός 2-2 Σκόρερς: 15΄Κατσουράνης, 53΄Επαλέ -74΄ Τρπέφσκι, 88΄ Παπαποστόλου.
Τέταρτη αγωνιστική: Ναυπακτιακός-Ατρόμητος 5-2 Σκόρερς: 19΄,65΄ Παπαποστόλου, 32΄ Λουκόπουλος Γιώργος, 44΄ Στύλος, 51΄ Σαμλίδης.
Την πέμπτη αγωνιστική, στον αγώνα που διεξήχθη στο Παπαχαραλάμπειο ο Ναυπακτιακός αντιμετώπισε τον λαοφιλή ΠΑΟΚ. Ύστερα απο ένα καταπληκτικό παιχνίδι οι ομάδες αναδείχθηκαν ισόπαλες 3-3. Τα τέρματα: 39΄ Λουκόπουλος Γιώργος, 64΄ Σαμλίδης, 81΄ Κυπαρίσσης - 6΄ Σπάσιτς, 60΄ 70΄ Ναλιτζής. Η ενδεκάδα του Ναυπακτιακού: Θεοφάνους, Σαμλίδης, Φούντας (Τσουγγάρης 54'), Τσουκαλίδης (65' Κυζερίδης), Λουκόπουλος, Πέκεζ, Μόσχου (58' Ναλμπάντης), Παπαποστόλου, Στύλος (70΄ Πανουργιάς), Καραμανόπουλος (23΄ Σωτήρχος), Καλλιμάνης (70΄ Κυπαρρίσης),Ανδρονουδης.
Την έκτη αγωνιστική: Αμπελόκηποι-Ναυπακτιακός 0-2. Σκόρερς: 49΄ 65΄ Τεγγελίδης.
Την έβδομη: Ναυπακτιακός-Καβάλα 1-1. Σκόρερς: 50΄ Τρπέφσκι-7΄ Ραντόισιτς.
Την όγδοη: Ναυπακτιακός-Παναχαική 2-2. Σκόρερς: 86΄ 87΄ Λουκόπουλος- 28΄ Σέμπουε, 45΄ Σολάκης.
Την ένατη: Ατρόμητος-Ναυπακτιακός 2-0. Σκόρερς οι: 46΄ Νικολόπουλος ,74΄ Τσιαούσης.
Την δέκατη: ΠΑΟΚ-Ναυπακτιακός 4-0. Σκόρερς οι: 32΄ 73΄ 81΄ Φρούσος, 47΄ Κάμπς.
Στη φάση αυτή ο Ναυπακτιακός αποκλείστηκε και το τρόπαιο στη συνέχεια το κατέκτησε ο ΠΑΟΚ νικώντας τον Ολυμπιακό με 4-2 στη Νέα Φιλαδέλφεια. 
Υποβιβασμός στη Γ Εθνική.
Ο Ναυπακτιακός αγωνίστηκε στην Γ' Εθνική την σεζόν 2001-02 όπου γλύτωσε τον υποβιβασμό τερματίζοντας ένα βαθμό πιο πάνω από τον Παναιτωλικό που υποβιβάστηκε. Την χρονιά αυτή στο κύπελλο βρέθηκε αντίπαλος της ΑΕΚ του Αιγάλεω και του Πανσερραικού στην πρώτη φάση στον πρώτο όμιλο.
Την πρώτη αγωνιστική ο Ναυπακτιακός ηττήθηκε απο το Αιγάλεω με 3-1. Σκόρερ οι: 3΄ Νικολόπουλος, 27΄ 83΄ Αγρίτης - 7΄ Κυπαρίσσης.
Την δεύτερη αγωνιστική στον πρώτο αγώνα που διεξήχθη στο Παπαχαραλάμπειο την Τετάρτη 29/08/2001 οι φίλαθλοι απόλαυσαν ένα υπέροχο παιχνίδι με σκόρ 3-6 υπέρ της δημοφιλής Α.Ε.Κ. Η σειρά των γκόλ: 0-1 στο 7΄ Νικολαίδης Ντέμης, 1-1 στο 18΄ Λουκόπουλος Κωστής, 1-2 στο 31΄ Νικολαίδης Ντέμης (πεν.), 1-3 στο 51΄ Νικολαίδης Ντέμης, 1-4 στο 63΄ Νικολαίδης Ντέμης, 1-5 στο 67΄ Ζαγοράκης Θοδωρής, 2-5 στο 69΄ Ζαπαντιώτης, 2-6 στο 73΄ Νικολαίδης Ντέμης, 3-6 στο 83΄ Γιοβάνοβιτς. Σύνθεση τη ομάδας: Λεκίδης, Κωνσταντόπουλος (71΄ Πανουργιάς), Φούντας, Γιοβάνοβιτς, Λουκόπουλος ( 54΄ Σπυρόπουλος), Κούσουλας, Ανδρεόπουλος (66΄ Κοσανδιανός), Ζαπαντιώτης, Μεθενίτης, Αριδάς, Κυπαρίσσης.
Την τρίτη αγωνιστική ο Ναυπακτιακός ηττήθηκε στον Πανσερραικό με 2-1 αν και προηγήθηκε. Τα τέρματα οι: 63΄ Μουτίδης, 75΄ Τσιφούτης - 7΄ Γιοβάνοβιτς.
Την τέταρτη ηττήθηκε από το Αιγάλεω με 1-3. Σκόρερς οι: 53΄ Μειδάνης (αυτογκόλ) - 32΄ Αγρίτης 51΄ Χλωρός, 87΄ Μακρής.
Την πέμπτη αγωνιστική, στο δεύτερο παιχνίδι στην Νέα Φιλαδέλφεια που διεξήχθη την Πέμπτη 11/10/2001 η Α.Ε.Κ. πέτυχε μια εύκολη νίκη επι του Ναυπακτιακού με 4-0. Σκόρερ: 1-0 στο 14΄ Κόλα, 2-0 στο 35΄ Κωστής, 3-0 στο 39΄ Κοσανδιανός (αυτογκόλ), 4-0 στο 48΄ Μαλαδένης. Σύνθεση της ομάδας του Ναυπακτιακού: Λεκίδης, Κωνσταντόπουλος, Κοσανδιανός (63΄ Τσόλης), Πανουργιάς, Γιοβάνοβιτς (46΄ Κυπαρίσσης), Σπυρόπουλος, Κούσουλας, Ζαπαντιώτης, Μεθενίτης, Αριδάς (46΄ Φούντας), Μοσχοβάκος.
Στην έκτη αγωνιστική ο Ναυπακτιακός έχασε από τον Πανσερραικό στο Παπαχαραλάμπειο με 0-3. Σκόρερ στο: 35΄ 37΄ 67΄ ο Παναγιωτίδης.
Το 2002-03 με αφεντικό τον Φ. Σφαέλο που επέστρεψε έμελλε να είναι και το κύκνειο άσμα αφού υποβιβάστηκε στο περιφερειακό πρωτάθλημα ύστερα από μια καταστροφική χρονιά πετυχαίνοντας μόνο δύο νίκες επί του Α.Ο. Τρικάλων 3-0 στο Παπαχαραλάμπειο και 2-0 μέσα στα Τρίκαλα. Έξι ισοπαλίες με: Άγιο Νικόλαο 0-0, με Νίκη Βόλου 0-0, με Εθνικό 1-1 (εντός) και 1-1 (εκτός), με Ποσειδώνα Νεών Πόρων 1-1 και τέλος με την Α.Ε.Λ 2-2. Η επιστροφή κάποιων έμπειρων δεν ήταν αρκετή, μα και η επένδυση σε άπειρους ποδοσφαιριστές βγήκε άκαρπη κάνοντας την χειρότερη συγκομιδή: 2 νίκες, 6 ισοπαλίες και 30 ήττες με τέρματα 23-105 σε σύνολο 38 αγώνων, σε ένα πρωτάθλημα με 20 ομάδες. Προπονητής εκείνη τη χρονιά ο Δημήτρης Γκένας αλλά αντικαταστάθηκε από τον Δημοσθένη Ρούμπα ο οποίος και αυτός εν συνεχεία παραιτήθηκε. Χρέη προπονητή ανέλαβε ο Γιώργος Μίχος.
Έπειτα τον υποβιβασμό από την Γ' Εθνική, το 2003-04 μετείχε στον ένατο όμιλο της Δ΄ Εθνικής και τερμάτισε στην δέκατη θέση σε σύνολο 16 ομάδων και παρέμεινε στην κατηγορία. Το 2004-05 μετείχε στον πέμπτο όμιλο και τερμάτισε στη τρίτη θέση σε σύνολο 16 ομάδων . Η Α.Ε. Γιάννινα κατέλαβε την πρώτη θέση. Κατέκτησε το κύπελλο για τέταρτη φορά στην ιστορία του κερδίζοντας την Α.Ε. Μεσολογγίου με το γνωστό αποτέλεσμα 1-0. Το 2005-06 μετείχε πάλι στον πέμπτο όμιλο και σε σύνολο 15 ομάδων κατέκτησε το πρωτάθλημα και προβιβάστηκε εκ νέου, αλλά προσωρινά, στην Γ' Εθνική.
Το 2006-07 αγωνίσθηκε ξανά στην Γ΄ Εθνική στον Βόρειο όμιλο αλλά δεν ξέφυγε από την μετριότητα, καθώς κάποια λάθη του στοίχησαν ακριβά με αποτέλεσμα να τερματίσει στην δέκατη έκτη θέση σε σύνολο δεκαεπτά ομάδων με αποτέλεσμα τον υποβιβασμό. Στο κύπελλο αντιμετώπισε το Βύζαντα Μεγάρων εκτός έδρας και αποκλείσθηκε με 5-4 στα πέναλτι. (1-1 καν.). Η ενδεκάδα: Ανδριόπουλος, Ανδρεόπουλος, Μηλιώνης, Φούντας (61΄ Πέττας), Τσούκλης, Νίκιτς, Καλαβρουζιώτης (46΄ Στεφανίδης), Φίλλιπας, Κωνσταντινίδης, Κουκούλης (41΄ Θωμόπουλος), Κοσανδιανός.
Το 2007-08 σε σύνολο 16 ομάδων του πέμπτου ομίλου της Δ' Εθνικής τερμάτισε στην ένατη θέση , ένα βαθμό πάνω από τον Αχέροντα Καναλλακίου που υποβιβάστηκε με άλλες 4 ομάδες, την Α.Ε. Μεσολογγίου, την Προοδευτική Περάματος, την Θύελλα Ελεούσας και το Σούλι Πραμυθιάς. Το 2008-09 τερμάτισε δεύτερος πίσω από την Δόξα Κρανούλας. Την χρονιά αυτή κατέκτησε το κύπελλο νικώντας στον τελικό τον Αρακυνθιακό με 3-1.Το 2009-2010 κατάφερε να ανέβει στην Γ΄ Εθνική κατακτώντας το πρωτάθλημα Δ΄ Εθνικής του πέμπτου ομίλου με σχετική ευκολία 14 βαθμούς πάνω από τους Θεσπρωτό Ηγουμενίτσας και Τηλυκράτη Λευκάδος που ισοβάθμησαν στην δεύτερη θέση με προπονητή τον Δ.Σκούνα.
Το 2010-11 παρά τις φιλότιμες προσπάθειες κυνήγησε μέχρι τέλους την παραμονή στην κατηγορία αλλά δεν τα κατάφερε σε σύνολο 17 ομάδων τερμάτισε δέκατος πέμπτος όπου υποβιβάστηκε ξανά στην ερασιτεχνική κατηγορία. Στην σαιζόν αυτή ξεκίνησε με τον Δημήτρη Σκούνα προπονητή και αντικαταστάθηκε μέχρι τέλους από τον Τομπάζη.
Στο κύπελλο Ρόδος - Ναυπακτιακός 1-0 . Η ενδεκάδα: Θέμελης, Καζανάς (72΄ Κυρίτσης), Μαργαρίτης, Κώτσου, Τζελέπης, Κουτελιέρης, Τρίγκας, Μαχαιρούδης, Παπαποστόλου, Παναγιωτόπουλος (79΄ Γαβρίνας), Γλωσσόπουλος (67΄ Ψυχογιός). Το καλοκαίρι του 2011 γράφτηκε ίσως η πιο μαύρη σελίδα στην ιστορία του συλλόγου καθώς η αδυναμία συγκέντρωσης πόρων για την συμμετοχή στο Περιφερειακό πρωτάθλημα (Δ΄ Εθνική) επέφερε και την διάλυση. Υποβιβάστηκε στο τοπικό πρωτάθλημα της Α΄ Ε.Π.Σ.Α όπου απορροφήθηκε από την Ακαδημία Ναυπάκτου, που κράτησε το δικό της έμψυχο δυναμικό, τόσο των παικτών όσο και των παραγόντων.
Τοπικό πρωτάθλημα.
Το 2011-12 αγωνίστηκε με πάθος για την άνοδο αλλά δεν τα κατάφερε. Το 2012-13 ανεδείχθη πρωταθλητής Αιτωλοακαρνανίας αλλά στο ειδικό ερασιτεχνικό πρωτάθλημα δεν ανέβηκε στην Γ΄ Εθνική.
Το 2013-14 κατέκτησε το κύπελλο Ε.Π.Σ.Α με την Κ 20 Παναιτωλικού στο Αγρίνιο με τέρματα 0-0 (κ.α.) 2-2 (παρ.) 4-3 (πέν.), και προχώρησε μέχρι την ημιτελική φάση του θεσμού όπου μετείχαν μόνο οι κυπελλούχοι των τοπικών ενώσεων αφού δεν υπήρχε η Δ΄ Εθνική. Αποκλείστηκε από τον Πανερυθραϊκό με 2-1. Το 2014-15 βρήκε πάλι την ομάδα στο τοπικό πρωτάθλημα και στον τελικό του Σούπερ κυπέλλου. Ηττήθηκε 2-1 από τον Όμηρο Νεοχωρίου. Το 2015-16 αναδείχθηκε πρωταθλητής. Αλλά στην διαδικασία των μπαράζ στο ειδικό ερασιτεχνικό πρωτάθλημα δεν κατάφερε να πάρει την άνοδο καταλαμβάνοντας την τρίτη θέση. Το 2016-17 δεν κατάφερε να αναδειχθεί πρωταθλητής και πάλι αποτυχαίνοντας τόσο στην κανονική περίοδο όσο και στην διαδικασία των play off. Το 2017 -18 κατάφερε να κατακτήσει το πρωτάθλημα και να συμμετάσχει στην νέα περίοδο στην Γ Εθνική.
Χρώματα και έμβλημα.
Τα χρώματα του Ναυπακτιακού Αστέρα είναι το κόκκινο και το μαύρο.Το έμβλημα του Ναυπακτιακού Αστέρα είναι το αστέρι.
Στάδιο.
Ο Ναυπακτιακός Αστέρας χρησιμοποιεί για έδρα του το Παπαχαραλάμπειο εθνικό στάδιο στην πόλη της Ναυπάκτου χωρητικότητας 1600 θεατών. Τα εγκαίνια του σταδίου έγιναν την Κυριακή, 27 Ιουλίου του 1958, παρουσία του αείμνηστου συμπατριώτη μας και εθνικού μας ευεργέτη, Δημήτρη Παπαχαραλάμπους. Στο κατάμεστο στάδιο, παρουσία των τοπικών αρχών, με επικεφαλής τον τότε δήμαρχο Δημουλίτσα και τους ήχους της Παπαχαραλαμπείου Δημοτικής Φιλαρμονικής, αποδόθηκαν τιμές στον δωρητή του σταδίου. Προς τιμήν του ευεργέτη, διεξήχθη φιλικός ποδοσφαιρικός αγώνας μεταξύ του ιστορικού τοπικού Αστέρα και του πανίσχυρου Εθνικού Πατρών. Οι ντόπιοι ποδοσφαιριστές που ευτύχησαν να απαρτίζουν, εκείνη την περίοδο, τη μοναδική στην Ναύπακτο ποδοσφαιρική ομάδα του Αστέρα, με συγκίνηση έσφιξαν το χέρι του ευεργέτη, του είπαν ένα ειλικρινές ευχαριστώ εκ μέρους της νεολαίας και του πρόσφεραν λίγα λουλούδια, σε ένδειξη ευγνωμοσύνης. Η σύνθεση του Αστέρα στα εγκαίνια ήταν: Τερματοφύλακας: Πλαστήρας Βασίλης. Αμυντικοί: Κοσανδιανός Σπύρος, Ρηγανάς Σπύρος, Σατλάνης Νίκος, Αναστασιάδης Γιώτης. Μέσοι: Χαραλαμπόπουλος Τάκης, Αντωνίου Θόδωρος. Επιθετικοί: Κόνιαρης Θανάσης, Καραγιώργος Μήτσος, Σατλάνης Κλεάνθης, Χρηστάκης Γιάννης.
Ποδοσφαιριστές Αστέρα (1958, 1959, 1960). Προπονητής: Ιωάννου. Τερματοφύλακες: Δενδραμής Τάκης, Μαλλίδης Λάκης, Παπαδημητρίου Θόδωρος, Πλαστήρας Βασίλης. Αμυντικοί: Κοσανδιανός Σπύρος, Σατλάνης Νίκος, Ρηγανάς Σπύρος, Αναστασιάδης Γιώτης, Τσούμαρης Λάμπρος. Μέσοι: Χαραλαμπόπουλος Τάκης, Αντωνίου Θόδωρος (Παλιούρας). Επιθετικοί: Χρηστάκης Γιάννης, Ράμος Γιάννης (Μπαλαφάρας), Καραγιώργος Μήτσος, Κόνιαρης Θανάσης, Γαλάνης Δημητράκης, Λουκόπουλος Σπύρος, Σατλάνης Κλεάνθης, Πλούμης Νίκος, Ρήγας, Χρηστάκης Ηλίας. Επίσης στην δεκαετία αυτή ποδοσφαιριστές υπήρξαν οι Θωμάς Κωνσταντίνου (Θώμος) απο το 1958 εως το 1966 και επέστρεψε το 1969, Τάκης Καραπαππάς, Γιάννης και Νίκος Καραγιώργος, Δημήτριος Σατλάνης, Τάκης Χαραλαμπόπουλος, Λάμπρος Τσούμαρης, Κώστας Βρέττας, Σπύρος Λουκόπουλος, Ανδρέας Ασημακόπουλος.
Υποστηρικτές.
Οι φίλαθλοι του Ναυπακτιακού λόγω της μακρόχρονης ιστορίας της ομάδας με την συμμετοχή σε μεγαλύτερες κατηγορίες είναι ιδιαίτερα εκδηλωτικοί. Ακολουθούν και στα εκτός έδρας παιχνίδια την ομάδα και συμμετέχουν κυρίως νεαρά άτομα. Ο πυρήνας τους είναι το CRAZY CLUB GATE 3.

</doc>
<doc id="68987" url="https://el.wikipedia.org/wiki?curid=68987" title="Διόνυσος">
Διόνυσος

Ο θεός Διόνυσος ή Βάκχος είναι μία μυθική θεότητα της Αρχαίας Ελλάδας, γνωστός ως ο θεός του κρασιού και του γλεντιού.
Ετυμολογία του ονόματος Διόνυσος.
Ο Διόνυσος, επίσης "Διώνυσος", γιος του θεού Δία, ανήκει στις ελάσσονες πλην όμως σημαντικές θεότητες του αρχαιοελληνικού πανθέου, καθώς η λατρεία του επηρέασε σημαντικά τα θρησκευτικά δρώμενα της ελλαδικής επικράτειας. Παρόλο που δεν είναι ολύμπιος θεός και ο Όμηρος δείχνει να τον αγνοεί, ήδη από τον 6ο π.Χ. αι., αναπαρίσταται μαζί με τους Ολυμπίους, αν και εμφανίζεται σχετικά απόμακρος. Ενίοτε απεικονίζεται να κάθεται δεξιά του πατρός του στα ολύμπια δώματα. Ο Διόνυσος ως μυθολογική οντότητα «δεν είναι μήτε παιδί ούτε άντρας, αλλά αιώνιος έφηβος, καταλαμβάνοντας μια θέση ανάμεσα στα δύο». Με αυτή τη μορφή, αντιπροσωπεύει «το πνεύμα της ενέργειας και της μεταμορφωτικής δύναμης του παιχνιδιού» γεμάτο πονηριά, εξαπάτηση και στρατηγικές που υποδεικνύουν είτε τη θεϊκή σοφία ή το αρχέτυπο του Κατεργάρη, παρόν σε όλες σχεδόν τις μυθολογίες του κόσμου.
Στην ελληνική μυθολογία, ο Διόνυσος γεννιέται από τον μηρό του πατέρα του, στη Θήβα όπου και πέρασε τα παιδικά του χρόνια, και παραδίδεται σε δώδεκα νύμφες ή υδάτινα πνεύματα, τις Υάδες, οι οποίες γίνονται τροφοί του θεϊκού παιδιού. Αργότερα, ως ένδειξη ευγνωμοσύνης την υπηρεσία τους, οι Υάδες εξυψώθηκαν στο ουράνιο στερέωμα όπου λάμπουν ως αστερισμός των Υάδων. Είναι "Πυριγενής", και "Λιμναίος", φέροντας εγγενώς την ποιότητα της 'λίμνης ή του έλους'. Ο Διόνυσος είναι επίσης "Διθύραμβος", δηλαδή "διγενής", γεννημένος πρώτα από τη φωτιά και κατόπιν από το νερό, ακολουθώντας την παράδοση ανάλογων αρχέγονων θεοτήτων.
Ο Διόνυσος, επίσης, συνδέεται με τη γονιμότητα, μέσω του εκπληρωμένου έρωτα και το επίγραμμα του Ανακρέοντα στον θεό αρχίζει με τις λέξεις «Ω Κύριε, που σύντροφοί σου στο παιχνίδι είναι ο ισχυρός Έρως, οι μαυρομάτες νύμφες και η Αφροδίτη!».
Η Διονυσία αρχαιοελληνικό όνομα θηλυκός τύπος του Διόνυσος, ή Διώνυσος προέρχεται εκτός από το όνομα Διονύσης και από το όνομα Διόνυσος"."
Γέννηση και περιπλανήσεις.
Γιος του Δία και της Σεμέλης κόρης του Κάδμου ο Διόνυσος διασώζεται από τις φλόγες που έζωσαν το παλάτι του πατέρα της -μετά από την εμφάνιση του Δία σε όλο του το μεγαλείο- χάρη στην παρέμβαση της Γης, που άφησε τον κισσό να τυλίξει τους κίονες του ανακτόρου και να διασώσει το θείο βρέφος. Ο Δίας τοποθέτησε το βρέφος στον μηρό του εν αγνοία της Ήρας και το έβγαλε στο φως την κατάλληλη στιγμή, όταν ολοκληρώθηκε η κύησή του. Εξαιτίας του γεγονότος ότι γεννήθηκε ανάμεσα στα αστροπελέκια του Δία και την πυρκαγιά του ανακτόρου, ο Διόνυσος έφερε την επωνυμία "πυριγενής" και εξαιτίας του γεγονότος ότι συνέχισε την κύησή του στον μηρό του πατέρα του "μηρορραφής", "διμήτωρ" και "δισσότοκος".
Ο θεός περιπλανάται στην Αίγυπτο και τη Συρία, τρελός από το μίσος της Ήρας. Θεραπεύεται από τη Ρέα στη Φρυγία. Η Ρέα, επίσης, είναι εκείνη που τον διδάσκει την τελετουργική λατρεία και ορίζει το ένδυμα του θεού και των Μαινάδων ακολούθων του. Η ακολουθία του θεού συμπληρώνεται με τους Σατύρους και τους Σειληνούς. Θεός εκπολιτιστής ο Διόνυσος συνέχισε την περιπλάνησή του, διδάσκοντας ανά τον κόσμο τις ιδιαίτερες τελετές του και την καλλιέργεια της αμπέλου. Αλλού έγινε δεκτός ως θεός, αλλού ως τυχοδιώκτης άνθρωπος, γεγονός που προκάλεσε σύμφωνα με τον μύθο και ανάλογες αντιδράσεις εκ μέρους του, ευνοώντας τους φίλους και τιμωρώντας τους εχθρούς, όπως φαίνεται στο παράδειγμα του Προίτου, βασιλέα της Τίρυνθας, των τριών θυγατέρων του βασιλέα Μινύα στον Ορχομενό ή τις κόρες του αττικού δήμου των Ελευθερών.
Θεός του δράματος και του παιχνιδιού.
Στην αρχαία Ελλάδα αυτή η στενή σχέση μεταξύ δράματος και μυθολογίας συνοψιζόταν στο προσωπείο, τη μάσκα που συμβόλιζε τον ίδιο τον Διόνυσο και μια διαδικασία ταυτόχρονα μέσω της οποίας οι συμμέτοχοι αντιλαμβάνονταν μια αναλαμπή των άγριων παράδοξων που συσχετίζονταν σε μύθους και θεσπίζονταν ως ιεροτελεστίες ή μυστηριακά δρώμενα. Τέτοιες μυστηριακές παραδόσεις ήταν κοινός τόπος στον αρχαίο κόσμο και μερικές είναι γνωστό ότι διήρκεσαν επί χιλιάδες έτη. Ο Γνωστικός χριστιανισμός είναι ένα σχετικά πρόσφατο παράδειγμα των μυητικών μυστηρίων και ακόμη και σήμερα οι ανατολικοί ορθόδοξοι και ρωμαιοκαθολικοί ναοί διατηρούν συγκεκριμένα τελετουργικά στοιχεία, συνεχίζοντας τη γραμμή παράδοσης των μυστηριακών θρησκειών με δρώμενα όπως η μετουσίωση του σώματος και του αίματος του Χριστού. 
Για τους αρχαίους Έλληνες το προσωπείο ή "persona" ήταν ένα σύμβολο της ενότητας στη δυαδικότητα. Εκείνος που τη φορούσε ήταν ταυτόχρονα ο ίδιος και κάποιος άλλος, ή γινόταν προσωρινά η "persona" (που στα Ελληνικά σημαίνει "ηχώ μέσω", δηλαδή μιλώ μέσω της μάσκας), ένας από τους χαρακτήρες του δράματος ("dramatis personae"). Το προσωπείο 'κρατούσε ενωμένες' τις δύο ταυτότητες και φυσικά έπαιζε το ρόλο της πύλης ανάμεσα σε διαφορετικά βασίλεια ή κόσμους εμπειρίας. Τούτη η μετάβαση στην επικίνδυνη, σκιώδη σφαίρα του κάτω κόσμου, του χάους και του θανάτου είναι βασικό θέμα στη διονυσιακή λατρεία. Όπως παρατηρεί ο Godwin, είναι χαρακτηριστικό των θεών που κατεβαίνουν στον κάτω κόσμο για να λυτρώσουν τις περιπλανώμενες ψυχές. 
Ο Διόνυσος, επίσης, συνδέεται πολύ με τον εκπληρωμένο έρωτα και το επίγραμμα του Ανακρέοντα στον θεό αρχίζει με τις λέξεις «Ω Κύριε, που σύντροφοί σου στο παιχνίδι είναι ο ισχυρός Έρως, οι μαυρομάτες νύμφες και η Αφροδίτη!».
Διονυσιακή λατρεία.
Πληροφορίες που προσλαμβάνουμε από τη Γραμμική Β΄ μας οδηγούν στην υπόθεση πως ο Διόνυσος ως αρχαία θεότητα ήταν ήδη γνωστός στον 12ο αιώνα π.Χ.Η λατρεία του σχετίζεται με τους εορτασμούς της βλάστησης, της ιερής τρέλας που προκαλεί η πόση του οίνου και της γονιμότητας. Κοινό στοιχείο στις λατρευτικές πρακτικές του είναι το στοιχείο της έκστασης, ενίοτε της οργιαστικής φρενίτιδας, που απελευθερώνει από τις φροντίδες της καθημερινότητας, προσδίδοντάς του την προσωνυμία "Λύσιος".
Πέραν του γεγονότος λοιπόν ότι το όνομά του συνδέθηκε με μία από τις αρτιότερες μορφές του ελληνικού λόγου, το δράμα, προς τιμήν του διοργανώνονταν μεγαλοπρεπείς γιορτές, όπως τα "Κατ' αγρούς Διονύσια", τα "Λήναια", τα "Ανθεστήρια" και τα "Μεγάλα Διονύσια".
Τρεις είναι οι κύριες μορφές, με τις οποίες εμφανίζεται ο Διόνυσος στη λατρεία του. Με έμβλημα τον φαλλό, το δένδρο -εξ ου και η προσωνυμία "δενδρίτης"- ή τον ταύρο είναι θεός της γονιμότητας και προστάτης των καλλιεργειών, κυρίως της αμπέλου. Στη δεύτερη μορφή του είναι ο "ενθουσιαστικός" Διόνυσος, με εμβλήματα τον θύρσο και τη δάδα, όπως επίσης την ακολουθία, των Μαινάδων, των Βακχών, των Θυιάδων, των Ληνών και των Βασσαριδών, όπως τις μετέφερε η μυθολογική αφήγηση. Στην τρίτη και αρχαιότερη μορφή του είναι οντότητα του Κάτω Κόσμου και φέρει την προσωνυμία "Ζαγρεύς" (ο μέγας κυνηγός). Είναι γιος του καταχθόνιου Δία και της Περσεφόνης. Σε αυτή την τρίτη μορφή οι Ορφικοί τον ενσωμάτωσαν ως κυριότερη θεότητά τους, ερχόμενοι σε αντίθεση με τους διονυσιαστές, τους οπαδούς του ενθουσιαστικού Διονύσου
Με τον Διόνυσο θεό των δένδρων και των φυτών πραγματοποιείται η επιστροφή στο «ζωώδες πάθος» της φύσης, μακριά από τους περιορισμούς και τις αποκρυσταλλώσεις που επιβάλλει ο εξορθολογισμός, κάτι που διακρίνεται άμεσα στις "Βάκχες" του Ευριπίδη. Με την προσωνυμία "βρόμιος" λατρεύτηκε κυρίως ως θεός γεννημένος από το δημητριακό "βρόμος" και το οινοπνευματώδες ποτό που παράγεται, χωρίς να είμαστε σίγουροι ποιο ακριβώς είναι αυτό το δημητριακό (βρώμη;).
Στην κορυφή του Παγγαίου όρους, στη Μακεδονία, βρισκόταν το φημισμένο ιερό του Διονύσου, το οποίο είχαν υπό τον έλεγχό τους οι Σάτρες. Στο μαντείο υπήρχε μια γυναίκα ως "προμάντιδα" (όπως η Πυθία). Επίσης είχε έμπειρους ιερείς, τους «προφήτες», προερχόμενους από το πολεμικό φύλο των μαχαιροφόρων Βησσών της Ροδόπης, οι οποίοι μετέφεραν στους πιστούς τους χρησμούς που ο Βάκχος (Διόνυσος) ενέπνεε στην προμάντιδα.
Επίθετα του Διονύσου.
Άγριος - που ζει στους αγρούς &lt;br&gt;
Άνθιος - ο θεός των φυτών &lt;br&gt;
Αδωνεύς - από το σημιτικό Αδωνάι=θεός &lt;br&gt;
Αιγοβόλος - στον οποίο θυσιάζονται αίγες &lt;br&gt;
Αισυμνήτης - που κυβερνά τη μοίρα &lt;br&gt;
Ακρατοφόρος - ο φέρων τον άκρατο οίνο &lt;br&gt;
Ακόρητος - ακόρεστος &lt;br&gt;
Βρισαίος - που λατρεύεται στη Βρίσα της Λέσβου &lt;br&gt;
Βρόμιος - θορυβώδης &lt;br&gt;
Βουγενής - που γεννήθηκε από βουν &lt;br&gt;
Δενδρίτης - του δένδρου &lt;br&gt;
Θέοινος - ο θεός του κρασιού &lt;br&gt;
Λικνίτης - της βρεφικής κούνιας &lt;br&gt;
Λυαίος - που ελευθερώνει από τα βάσανα &lt;br&gt;
Μελάναιγις - που φέρει δέρμα μαύρης αίγας &lt;br&gt;
Οβριμόθυμος - ορμητικός &lt;br&gt;
Οινοδότης - που προσφέρει οίνο &lt;br&gt;
Οίνοψ - που έχει το χρώμα του σκούρου οίνου &lt;br&gt;
Χθόνιος - της γης &lt;br&gt;
Χρυσοκόμης - ξανθόμαλλος &lt;br&gt;
Έκθεση φωτογραφιών.
&lt;br&gt;
Παραπομπές - σημειώσεις.
Ο Διόνυσος πρωτοαναφέρεται σε μυκηναϊκή πινακίδα, γραμμικής B' γραφής ως Divonuso.
Βιβλιογραφία.
Στάθης Βαλλάς "ΜΙΝΩΜΥΚΗΝΑΙΚΟΣ ΔΙΟΝΥΣΟΣ" Εκδ. ΛΙΒΑΝΗ 1993

</doc>
<doc id="68989" url="https://el.wikipedia.org/wiki?curid=68989" title="Μίχαελ Ρότερ">
Μίχαελ Ρότερ

Ο Μίκαελ Ρόδερ ("Michael Rother", 2 Σεπτεμβρίου 1950 - ...) είναι Γερμανός μουσικός και τραγουδοποιός. Γεννήθηκε στο Αμβούργο στις 2 Σεπτεμβρίου 1950. Πήγε σχολείο στο Μόναχο, στο Wimslow της Βρετανίας, στο Karachi και κατέληξε στο Ντύσσελντορφ.
Μουσική καριέρα.
Ο Rother έχει την ευχέρεια να παίζει αρκετά μουσικά όργανα, αλλά ειδικεύεται στην κιθάρα και τα keyboards. Το 1971, στο Ντύσσελντορφ, δημιούργησε το γκρουπ Spirits Of Sound, και αργότερα έγινε μέλος των Kraftwerk και Wunderbar. Είναι περισσότερο γνωστός για τη συμμετοχή του, μαζί με το Klaus Dinger, στους Neu! (1971-1975), ένα από τα σημαντικότερα συγκροτήματα του μουσικού ρεύματος Krautrock, με το οποίο κυκλοφόρησε τρία «κανονικά» άλμπουμ (κυκλοφόρησαν άλλα δύο, αλλά χωρίς τη συγκατάθεση του). Επίσης, συμμετείχε στους Harmonia, μαζί με τους Hans-Joachim Roedelius και Dieter Mobieus (οι οποίοι ήταν στο συγκρότημα Cluster). Κυκλοφόρησαν δύο «κανονικά» άλμπουμ, το 1973 και το 1975, και ένα τρίτο με ηχογραφήσεις του 1976 με παραγωγό τον Brian Eno, που κυκλοφόρησε το 1997. Ο Rother, μαζί με τον Dinger και τον Florian Schneider, συμμετείχαν στους Kraftwerk, όσο ο Ralf Hutter ήταν εκτός του γκρουπ, και έκαναν μια ζωντανή εμφάνιση στη γερμανική τηλεοπτική εκπομπή Beat Club, το 1971, αλλά αποχώρησαν από το συγκρότημα λίγο αργότερα για να φτιάξουν τους Neu!.
Από τα τέλη της δεκαετίας του 1970, κυκλοφορούσε άλμπουμ σαν solo καλλιτέχνης, όπως τα "Flammende Herzen" (1977), "Sterntaler" (1978) και "Katzenmusik" (1979). Στους δίσκους αυτούς συμμετείχε στα κρουστά και ο Jaki Liebezeit, μέλος των Can. Στη δεκαετία του 1980, κυκλοφόρησε, μεταξύ άλλων, τα "Fernwarme" (1982), "Lust" (1983), "Süssherz und Tiefenschaerfe" (1985) και "Traumreisen" (1987). Στη δεκαετία του 1990 απέκτησε τα πλήρη δικαιώματα αυτών των άλμπουμ, και τα επανέκδωσε σε CD, μαζί με επιπλέον τραγούδια (συνήθως remix κάποιων τραγουδιών). Μαζί με αυτά, κυκλοφόρησε μια συλλογή με τα καλύτερα του τραγούδια και μια πρωτότυπη δουλειά, το "Esperanza" (1996).

</doc>
<doc id="68990" url="https://el.wikipedia.org/wiki?curid=68990" title="Κόννυ Πλανκ">
Κόννυ Πλανκ

Ο Konrad “Conny” Plank ήταν Γερμανός μουσικός παραγωγός. Γεννήθηκε στις 3 Μαΐου 1940 στην Αυστρία και πέθανε στις 18 Δεκεμβρίου 1987 στην Κολωνία. Ήταν εξαιρετικά δημιουργικός ως μηχανικός ήχου και συνέβαλε στη παραγωγή μερικών από τους πιο σημαντικούς και πρωτοποριακούς δίσκους της ευρωπαϊκής μεταπολεμικής ποπ και ροκ μουσικής, από ένα ευρύ φάσμα μουσικών ειδών, όπως η progressive, αβάν γκαρντ και ηλεκτρονική μουσική. Θεωρείται ένας από τους κυρίως υπεύθυνους για τη δημιουργία του μουσικού ρεύματος Krautrock και ίσως ο πιο σταθερός σύνδεσμος ανάμεσα στις διάφορες παραγωγές του είδους. Οι τεχνικές του επηρέασαν τις διαδικασίες δισκογραφικής παραγωγής παγκοσμίως.
Καριέρα.
Τεχνική.
Ο Plank και τα γερμανικά γκρουπ με τα οποία συνεργάστηκε επηρέασαν πολύ τους εμπορικούς καλλιτέχνες της δεκαετίας του '80. Οι τελευταίοι κατάφεραν να αφομοιώσουν τον πρωτοποριακό ήχο τους και να τον κάνουν πιο προσιτό στο μαζικό κοινό της ποπ μουσικής, ειδικά με τη σταδιακή εξάπλωση των νέων για την εποχή, ηλεκτρονικών μουσικών οργάνων. 
Από νωρίς είχε μεγάλη πίστη στις δυνατότητες της ηλεκτρονικής μουσικής και έδειξε μεγάλη επιδεξιότητα στην δημιουργία ηχητικών τοπίων (soundscapes). Ταυτόχρονα, μπορούσε να τα αναμίξει με κανονικούς ήχους ή φυσικούς ήχους, που δέχονταν κάποια ασυνήθιστη επεξεργασία, όπως το να χρησιμοποιεί μεγάλα μεταλλικά δοχεία και άλλα βιομηχανικά αντικείμενα αντί για κρουστά όργανα. 
Ήταν ένας από τους πρώτους Ευρωπαίους δισκογραφικούς παραγωγούς που εκμεταλλεύτηκε στο έπακρο τις δυνατότητες του εξοπλισμού του, ειδικά την εγγραφή πολλαπλών διαύλων, για να προσθέσει ηχητικά εφέ και ηχητική επεξεργασία στη μουσική. Αυτά λειτουργούσαν ως μουσικά και εκφραστικά συστατικά από μόνα τους και συνέβαλαν θετικά στο όλο επίτευγμα, αντί να είναι απλά διακοσμητικά. Προτιμούσε τραχεία ηχητικά εφέ και χώρους που αντιπαραβάλλονταν μεταξύ τους για κάθε στοιχείο της μίξης. Οι παραγωγές του ήταν πολύ διαφορετικές από τον ήχο που επικρατούσε στο ροκ και την ποπ της εποχής εκείνης. 
Ο Plank χρησιμοποίησε συνδυασμούς από ηχώ, ηχητική παλινδρόμηση και ηλεκτρονική μίξη, εξισορρόπηση, επεξεργασία και προσθήκη ηχητικών εφέ απ’ ευθείας στις κασέτες ηχογράφησης για να δημιουργήσει αμαλγάματα από ήχους, στα οποία κάθε στοιχείο είχε ένα πολύ ξεχωριστό ηχητικό περιβάλλον, το οποίο μπορεί και να άλλαζε πολύ δραστικά κατά τη διάρκεια της ίδιας σύνθεσης. Ειδικοί θεωρούν ότι ήταν από τους πρώτους Ευρωπαίους επηρεάστηκε από πρωτοπόρους παραγωγούς της reggae και της dub μουσικής από τη Τζαμάικα, όπως ο Lee ‘Scratch’ Perry. 
Ο Plank ήταν από τους πρώτους «διάσημους» παραγωγούς που έδειξαν προτίμηση σε ένα ήχο που έμοιαζε σαν από ζωντανή ηχογράφηση, ιδιαίτερα στα ντραμς, σε αντίθεση με τον πολύ «συμπιεσμένο» και «βαρύ» ήχο που ήταν πολύ διαδεδομένος στις ροκ ηχογραφήσεις προς το τέλος της δεκαετίας του '70. Τα κρουστά στις ηχογραφήσεις του αποκτούσαν ένα πιο «ανοικτό» και συγκεκριμένο ήχο, επηρεάζοντας διάφορους παραγωγούς και μηχανικούς ήχους που ακολούθησαν τον Plank στο μέλλον, όπως ο Steve Lillywhite, ο Hugh Padgham και ο Nick Launay.
Έργο.
Ο Plank ξεκίνησε την καριέρα του ως ηχολήπτης της Μάρλεν Ντήτριχ. Κατά τη διάρκεια της δεκαετίας του '70, έκανε την παραγωγή ή συμμετείχε ως μηχανικός ήχου σε μερικά από τα πιο σημαντικά γερμανικά άλμπουμ της εποχής, ιδιαίτερα προοδευτικών και εναλλακτικών σχημάτων της εποχής, κυρίως στο μουσικό ρεύμα Krautrock. Ανάμεσα τους, οι Kraftwerk ("Kraftwerk", "Kraftwerk 2", "Ralf und Florian", "Autobahn", και το προηγούμενο άλμπουμ "Tone Float"),Scorpions (Lonesome Crow), Neu! (όλες οι ηχογραφήσεις τους), Cluster, Harmonia, Night Sun, Ash Ra Tempel, Holger Czukay (Can), and Guru Guru. Από το 1970 και μέχρι το θάνατο του, άρχισε να συνεργάζεται με τον Dieter Moebius και τον Hans-Joachim Roedelius των Cluster.
Η δουλειά του έκανε μεγάλη εντύπωση σε κάποιους Βρετανούς και Αμερικανούς καλλιτέχνες και παραγωγούς. Οι πιο σημαντικοί από αυτούς ήταν ο Ντέιβιντ Μπόουι και ο Μπράιαν Ίνο. Ο πρώτος ταξίδεψε στη Γερμανία και επεδίωξε να συνεργαστεί μαζί του στα άλμπουμ που αποκαλούνται «η τριλογία του Βερολίνου» ("Low", "Heroes" και "Lodger"), αλλά ο Plank αρνήθηκε. Παρ’ όλα, ο ήχος αυτών των άλμπουμ είναι σαφώς επηρεασμένος από τη δουλειά του Plank. Το τραγούδι “Heroes” είναι στην ουσία ένας φόρος τιμής στο στυλ του Plank. Ο Μπράιαν Ίνο έκανε την παραγωγή σε άλμπουμ συγκροτημάτων του ρεύματος “New Wave” των δεκαετιών του 1970 και 1980. Συνεργάστηκε με τους DEVO, τους Talking Heads και τον David Byrne, και αργότερα με τους U2. Το τραγούδι των Neu!, “Hero”, λέγεται ότι έχει επηρεάσει πολύ τον ήχο των Public Image Limited (το συγκρότημα του John Lydon μετά τη διάλυση των Σεξ Πίστολς). Το αυστραλιανό γκρουπ Hunters &amp; Collectors έχει επηρεαστεί πολύ από τη δουλειά του και συνεργάστηκε μαζί του, στα άλμπουμ ‘’’The Fireman’s Curse’’’ και ‘’’Jaws Of Life’’’.
Ο Plank συνεργάστηκε με πολλούς καλλιτέχνες, όπως οι Echo and the Bunnymen, Les Rita Mitsouko, Einstürzende Neubauten, Άνι Λένοξ, Άστορ Πιατσόλα, The Damned, DAF (στο κλασσικό single Der Mussolini) και Νίνα Χάγκεν. Επίσης ηχογράφησε ως ντουέτο με τον Dieter Moebius τέσσερα άλμπουμ. Στο "'Ludwig's Law's" χρησιμοποίησε ένα Emulator, το οποίο ήταν ο πρόγονος του σημερινού συνθεσάιζερ. Έμοιαζε με πληκτρολόγιο και χρησιμοποιούσε ηχογραφημένους ήχους διάφορων οργάνων, προκειμένου να μην είναι απαραίτητοι οι μουσικοί που κανονικά θα τα έπαιζαν.
Στη δεκαετία του '80, συνεργάστηκε με τους new wave καλλιτέχνες DEVO, Ultravox! ("Systems of Romance", "Vienna" and "Rage in Eden"), Freur και The Tourists ("Luminous Basement")/Eurythmics ("In the Garden"). Επίσης έκανε την παραγωγή σε άλμπουμ ποπ και ροκ καλλιτεχνών, όπως οι Scorpions, Clannad, Killing Joke, Play Dead, και Τζιάννα Ναννίνι ("Latin Lover", "Sogno Di Una Notte d'Estate", "Tutto Live" και άλλα, σε κάποια τραγούδια συμμετείχε και στις συνθέσεις). Σύμφωνα με τους Rene Tinner και Stefan Plank σε μια ραδιοφωνική εκπομπή για τη ζωή του Conny Plank, ο Μπράιαν Ίνο είχε την ιδέα να κάνει ο Plank την παραγωγή του άλμπουμ των U2 "The Joshua Tree" αντί για τον ίδιο. Αφού γνώρισε τα μέλη του γκρουπ, ο Plank απέρριψε τη πρόταση του Ίνο, λέγοντας του ότι δεν μπορεί να συνεργαστεί με τον Μπόνο. Πριν το θάνατο του, ηχογράφησε μερικές συναυλίες των Eurythmics (στην περιοδεία "Revenge"), και διάφορα samples που χρησιμοποιήθηκαν στο NED Synclavier στο άλμπουμ τους ‘’Savage’’.
Μετά το θάνατο του, στις 18 Δεκεμβρίου του 1987, το στούντιο ηχογράφησης του, στα νότια περίχωρα της Κολωνίας, ανέλαβαν η χήρα του, Christa Fast, και ο γιος του. Το Μάιο του 2006, εξ’ αιτίας κάποιας αρρώστιας της, αναγκάστηκε να πουλήσει τα περιεχόμενα του στούντιο σε δημοπρασία. Πέθανε την 1η Ιουνίου του ίδιου έτους.

</doc>
<doc id="68997" url="https://el.wikipedia.org/wiki?curid=68997" title="Νησιά Αιγαίου Πελάγους">
Νησιά Αιγαίου Πελάγους

Τα Νησιά του Αιγαίου Πελάγους είναι το σύμπλεγμα των νήσων του Αιγαίου Πελάγους, με την ηπειρωτική Ελλάδα να βρίσκεται στα δυτικά και βόρεια και την Τουρκία στα ανατολικά.
Ελλάδα.
Περιλαμβάνονται τα ελληνικά νησιά του Αιγαίου ανά περιφέρεια:
Άλλες περιφέρειες.
Άλλες περιφέρειες στις οποίες νησιά βρέχονται από το Αιγαίο.
Τουρκία.
Περιλαμβάνονται τα τουρκικά νησιά:

</doc>
<doc id="69002" url="https://el.wikipedia.org/wiki?curid=69002" title="Σημαία της Ρουάντα">
Σημαία της Ρουάντα

Η νέα σημαία της Ρουάντα καθιερώθηκε στις 25 Οκτωβρίου του 2001 και υψώθηκε για πρώτη φορά στις 31 Δεκεμβρίου του 2001. Η σημαία έχει τέσσερα χρώματα: μπλε, πράσινο και δύο τύπους από κίτρινο (στη μεσαία λωρίδα έχει το απλό κίτρινο και στη δεξιά μεριά της μπλε λωρίδας έναν ήλιο (σύμβολο του διαφωτισμού) που έχει χρώμα το κίτρινο του ήλιου).
Προηγούμενες σημαίες.
Πρώτη σημαία.
Στις 28 Ιανουαρίου του 1961 ανακηρύχθηκε η δημοκρατία της Ρουάντα και χρησιμοποιήθηκε ως σημαία η τρίχρωμη με κάθετες λωρίδες, χρώματος κόκκινου, κίτρινου και πράσινου (τα λεγόμενα παναφρικανικά χρώματα), η οποία χρησιμοποιούνταν από το 1959. 
Σημαία της περιόδου 1962-2001.
Τα χρώματα της προηγούμενης σημαίας ήταν το κόκκινο, το κίτρινο και το πράσινο και στη μέση υπήρχε ένα αγγλικό R, με μαύρο χρώμα, ώστε να ξεχωρίζει από την πανομοιότυπη σημαία της Γουινέας. Η σημαία άλλαξε το 2001, λόγω του ότι συνδέθηκε με τις κτηνωδίες της γενοκτονίας στη χώρα.

</doc>
<doc id="69003" url="https://el.wikipedia.org/wiki?curid=69003" title="Pátria">
Pátria

Το "Pátria" ("Πατρίδα") είναι ο εθνικός ύμνος του Ανατολικού Τιμόρ και χρησιμοποιήθηκε για πρώτη φορά με την ανακήρυξη της ανεξαρτησίας της χώρας, στις 28 Νοεμβρίου 1975 (από την Πορτογαλία), λίγο πριν την εισβολή της Ινδονησίας, στις 7 Δεκεμβρίου 1975. Στις 20 Μαΐου 2002 υιοθετήθηκε επίσημα ως εθνικός ύμνος της ανεξάρτητης πια χώρας. Τον ύμνο έγραψε ο Francisco Borja da Costa (σκοτώθηκε την ημέρα της ειβολής, το 1975), ενώ συνθέτης είναι ο Afonso de Araujo.
"Pátria" (Πατρίδα) 

</doc>
<doc id="69004" url="https://el.wikipedia.org/wiki?curid=69004" title="Fair Antigua, We Salute Thee">
Fair Antigua, We Salute Thee

Το Fair Antigua, We Salute Thee («"Ωραία Αντίγκουα, σε χαιρετούμε"» ) είναι ο εθνικός ύμνος της Αντίγκουας και Μπαρμπούντας και καθιερώθηκε για πρώτη φορά το 1967. Τον ύμνο έγραψε ο Νόβελ Χάμιλτον Ρίτσαρντς (Novelle Hamilton Richards), ενώ συνθέτης είναι ο Γουόλτερ Γκάρνετ Πάικαρτ Τσέιμπερς (Walter Garnet Picart Chambers).

</doc>
<doc id="69005" url="https://el.wikipedia.org/wiki?curid=69005" title="Inno e Marcia Pontificale">
Inno e Marcia Pontificale

Το "Inno e Marcia Pontificale" ("Παπικός Ύμνος και Εμβατήριο") είναι ο εθνικός ύμνος του Βατικανού και υιοθετήθηκε το 1949. Τον ύμνο έγραψε ο Raffaello Lavagna, ενώ συνθέτης (1857) είναι ο Charles-François Gounod.
"Inno e Marcia Pontificale (Παπικός Ύμνος και Μουσική Σύνθεση για Παρέλαση)"
Ιταλικοί στίχοι.
INNO:
MARCIA PONTIFICALE
Ελληνική μετάφραση.
"Ύμνος"
"Παπική μουσική σύνθεση"

</doc>
<doc id="69006" url="https://el.wikipedia.org/wiki?curid=69006" title="Red Arrows">
Red Arrows



</doc>
<doc id="69007" url="https://el.wikipedia.org/wiki?curid=69007" title="Gloria al bravo pueblo">
Gloria al bravo pueblo



</doc>
<doc id="69008" url="https://el.wikipedia.org/wiki?curid=69008" title="Himno Nacional Argentino">
Himno Nacional Argentino



</doc>
<doc id="69009" url="https://el.wikipedia.org/wiki?curid=69009" title="Rwanda nziza">
Rwanda nziza

Το Rwanda Nziza (στη γλώσσα Kinyarwanda σημαίνει "Όμορφη Ρουάντα") είναι ο εθνικός ύμνος στη Ρουάντα από την 1η Ιανουαρίου του 2002.
Αντικατέστησε το "Rwanda Rwacu", το οποίο χρησιμοποιούνταν ως εθνικός ύμνος από το 1962.
Οι στίχοι είναι οι εξής:

</doc>
<doc id="69011" url="https://el.wikipedia.org/wiki?curid=69011" title="Ομάδα 60">
Ομάδα 60

Οι Team 60 (Ομάδα 60) είναι το ακροβατικό αεροπορικό σμήνος της Σουηδικής Πολεμικής Αεροπορίας και το επίσημο εθνικό ακροβατικό της Σουηδίας. Το σμήνος δημιουργήθηκε το 1975ως μία ομάδα τεσσάρων αεροσκαφών SAAB 105 για τον εορτασμό των 50 χρόνων της Σουηδικής Αεροπορίας το 1976. Σήμερα το σμήνος χρησιμοποιεί έξι αεροσκάφη Saab 105 και έχει ωσ βάση την αεροπορική βάση της Ουπσάλας. 
Τα μέλη της ομάδας δεν είναι επαγγελματίες πιλότοι επιδείξεων αλλά ανώτεροι εκπαιδευτές της Σουηδικής Αεροπορίας και για αυτό τον λόγο το σμήνος χρησιμοποιεί εκπαιδευτικά αεροσκάφη αντί κάποιου μαχητικού όπως το JAS 39 Gripen. 

</doc>
<doc id="69023" url="https://el.wikipedia.org/wiki?curid=69023" title="Ακροβατικό Σμήνος 1ης Αυγούστου">
Ακροβατικό Σμήνος 1ης Αυγούστου

Οι August 1st (1η Αυγούστου, Ba Yi) είναι το ακροβατικό αεροπορικό σμήνος της Κινεζικής Πολεμικής Αεροπορίας. Το όνομά του αναφέρεται στην ημερομηνία ίδρυσης της Κινεζικής Πολεμικής Αεροπορίας. Ιδρύθηκε το 1962 και έχει εκτελέσει 320 επιδείξεις σε 100 χώρες. Ανήκει στη Αεροπορική Δύναμη Πεκίνου. Το σμήνος χρησιμοποιούσε αεροσκάφη Chengdu J-7EB, κινεζικής κατασκευής, τα οποία αντικαταστάθηκαν από τα νεώτερα J-7GB το 2001. Διαθέτει οκτώ αεροσκάφη, όμως μόνο έξι από αυτά χρησιμοποιούνται στις επιδείξεις. Έδρα του σμήνους είναι η αεροπορική βάση Γιανκούν ("Yangcun Air Force Base").

</doc>
<doc id="69024" url="https://el.wikipedia.org/wiki?curid=69024" title="Αντώνης Βλοντάκης">
Αντώνης Βλοντάκης

Ο Αντώνης Βλοντάκης (10 Οκτωβρίου 1975) είναι Έλληνας διεθνής αθλητής της υδατοσφαίρισης και ηθοποιός.
Γεννήθηκε στο Νιου Τζέρσεϊ των ΗΠΑ. Είναι 200 φορές διεθνής με την Εθνική Ελλάδας. Είναι πρόεδρος του Συνδέσμου Ελλήνων Αθλητών Υδατοσφαίρισης. Είναι αξιωματικός του Λιμενικού Σώματος. 
Προσωπική ζωή.
Από το 2003 είναι παντρεμένος με το μοντέλο και Playmate 1998, Κορίνα Στεργιάδου. Έχουν αποκτήσει τρία παιδιά: την Μαλένα, την Ηλέκτρα και τον Σπυρίδωνα.
Σύλλογοι.
Έχει αγωνιστεί στις εξής ομάδες: 

</doc>
<doc id="69026" url="https://el.wikipedia.org/wiki?curid=69026" title="Κύπελλο Ελλάδος υδατοσφαίρισης ανδρών">
Κύπελλο Ελλάδος υδατοσφαίρισης ανδρών

Το Κύπελλο Ελλάδος υδατοσφαίρισης ανδρών είναι η δεύτερη τη τάξη ελληνική διοργάνωση, στην ανδρική υδατοσφαίριση και διεξάγεται από το 1953 με το σύστημα νοκ-άουτ. Από την σεζόν 1998-99 στην ημιτελική φάση καθιερώθηκε το σύστημα του φάιναλ-φορ, σε ένα κολυμβητήριο. 
Ιστορικές πληροφορίες.
Η διοργάνωση του Κυπέλλου στο ανδρικό πόλο ξεκίνησε το 1952 από την ΕΚΟΦ, σαν δεκαετές επαμειβόμενο κύπελλο, στην μνήμη του Παντελή Ψύχα του οποίου έφερε και το όνομα. Η διοργάνωση είχε αποφασιστεί να διοργανωθεί για 10 περιόδους και το κύπελλο θα έπαιρνε ο σύλλογος με τις περισσότερες κατακτήσεις. Έγιναν μόνο έξι διοργανώσεις με νικητή τον Εθνικό και το 1958 διακόπηκε. Οι τελικοί των πρώτων αυτών διοργανώσεων γίνονταν στο Ζάππειο κολυμβητήριο. Η διοργάνωση ξανάρχισε το 1984. Πολυνίκης του θεσμού είναι ο Ολυμπιακός με 22 κύπελλα, ενώ είναι και η ομάδα με τις περισσότερες συμμετοχές στον τελικό (29). Εθνικός και Ολυμπιακός κατέχουν και το ρεκόρ συνεχόμενων κατακτήσεων του κυπέλλου με 6. 
Στον τελικό του 2021 ανάμεσα σε Ολυμπιακό και ΑΕΚ "έσπασαν" τρία ρεκόρ: το ένα ήταν του παίκτη με τα περισσότερα γκολ σε τελικό το οποίο κατόρθωσε ο Γενηδουνιάς με 7 γκολ (το προηγούμενο ρεκόρ ήταν τα 5). Το δεύτερο είχε να κάνει με το σκορ, καθώς το τελικό 20-4 υπέρ του Ολυμπιακού και η διαφορά των 16 γκολ είναι ρεκόρ για τη διοργάνωση, ενώ καταρρίφθηκε και το ρεκόρ παραγωγικότητας μιας ομάδας σε τελικό με τα 20 τέρματα που πέτυχαν οι ερυθρόλευκοι.
Από το 1998-99 ως την προημιτελική φάση γίνεται με σύστημα νοκ-άουτ στην έδρα του συλλόγου που θα ευνοηθεί από την κλήρωση. Στη συνέχεια διεξάγεται με σύστημα φάιναλ-φορ, κατά κανόνα σε ένα κολυμβητήριο επαρχιακής πόλης, ώστε να διαφημιστεί το άθλημα και εκτός πρωτεύουσας. Η πρώτη διοργάνωση με το νέο σύστημα διεξήχθη το 1999 στην Κέρκυρα. Το 2004 στην τελική φάση μετείχαν οκτώ σύλλογοι (final eight) και διεξήχθη στο νέο ολυμπιακό κολυμβητήριο, ώστε να δοκιμαστεί εν όψει της Ολυμπιάδας του 2004.
Πηγές.
&lt;br&gt;

</doc>
<doc id="69028" url="https://el.wikipedia.org/wiki?curid=69028" title="Α.Ο. Κορωπί">
Α.Ο. Κορωπί

Ο Αθλητικός Όμιλος Κορωπίου είναι Ελληνικός αθλητικός σύλλογος που εδρεύει στο Κορωπί στην περιοχή των Μεσογείων της Ανατολικής Αττικής. Επίσημο έτος ίδρυσης του συλλόγου είναι το 1903 και χρώματά του είναι το μπλε και το λευκό. Διαθέτει τμήμα ποδοσφαίρου και έδρα της ομάδας αποτελεί το Δημοτικό Γήπεδο Κορωπίου «Αντώνης Πρίφτης», χωρητικότητας 2.000 θεατών.
Ιστορικές πληροφορίες.
Ο «Α.Ο. Κορωπί» που είναι γνωστός και ως «Α.Ο.Κ.» είναι ιστορικός ποδοσφαιρικός σύλλογος των Μεσογείων με επίσημο έτος ίδρυσης το 1903. Από το 1930 που έδωσε τον πρώτο επίσημο ποδοσφαιρικό αγώνα μέχρι και τις αρχές τις δεκαετίας του '60 αγωνιζόταν σε ανεξάρτητα πρωταθλήματα της περιοχής μαζί με άλλους ανεξάρτητους συλλόγους των Μεσογείων, μεταξύ άλλων οι Αήττητος Σπάτων, Γ.Σ. Μαρκό Μαρκοπούλου, Τριγλία Ραφήνας κ.α. και έδινε πλήθος φιλικών αγώνων με ανεξάρτητους συλλόγους της ευρύτερης περιοχής αλλά και της Αθήνας και του Πειραιά. 
Το 1963 αναγνωρίστηκε επίσημα από την Ε.Π.Ο. με Αριθμό Μητρώου 1020 και σαν επίσημο σωματείο εντάχθηκε στη δύναμη της Ε.Π.Σ. Αθηνών, ξεκινώντας την επίσημη αγωνιστική του πορεία την περίοδο 1963-64 από το πρωτάθλημα της Δ΄ Κατηγορίας. Αμέσως είχε ανοδική πορεία, φτάνοντας το 1967 στην Α' Κατηγορία της Ε.Π.Σ. Αθηνών, όπου αγωνίστηκε για πρώτη φορά τη σεζόν 1967-68. Την επόμενη περίοδο 1968-69 αναδείχθηκε πρωταθλητής και προκρίθηκε στο Ειδικό πρωτάθλημα ανόδου όπου κέρδισε την ιστορική του άνοδο στην Β' Εθνική κατηγορία.
Ο «Α.Ο.Κ.» αγωνίστηκε για 8 χρονιές στην Β' Εθνική κατηγορία, από το 1969 μέχρι και το 1977, αποτελώντας το καλύτερο χρονικό διάστημα στην ιστορία του. Τη σεζόν 1970-71 τερμάτισε στην 2η θέση επί 18 ομάδων του Α' ομίλου της Β' Εθνικής, πίσω από την Παναχαϊκή και μπροστά από τους Παναιτωλικό, Γ.Σ. Καλλιθέα, Ιωνικό Νικαίας, Α.Π.Σ. Κόρινθο, Αχαρναϊκό κ.α. πλησιάζοντας περισσότερο από ποτέ την άνοδο στην Α' Εθνική κατηγορία και που αποτελεί και την υψηλότερη θέση που κατέλαβε ποτέ. Ακολούθως, αγωνίστηκε για μια διετία από το 1977 μέχρι το 1979 στην Εθνική ερασιτεχνική κατηγορία, πρόδρομος της Γ' Εθνικής. 
Κατόπιν, έπειτα από από μια μεγάλη περίοδο στο τοπικό πρωτάθλημα το 2004 ανήλθε στην Δ' Εθνική και το 2006 κατέκτησε το πρωτάθλημα και ανήλθε στην Γ' Εθνική. Ακολούθως, ο «Α.Ο.Κ.» αγωνίστηκε για μια τριετία από το 2006 μέχρι και το 2009 στο επαγγελματικό πρωτάθλημα της Γ' Εθνικής κατηγορίας και στη συνέχεια αγωνίστηκε για μια τριετία μέχρι και το 2012 στην Δ' Εθνική, όποτε και υποβιβάστηκε στο τοπικό πρωτάθλημα. Έκτοτε μέχρι και σήμερα, ο «Α.Ο. Κορωπί» αγωνίζεται στο πρωτάθλημα και τις διοργανώσεις της Ε.Π.Σ. Ανατολικής Αττικής στην οποία και ανήκει από το 2003.
Την περίοδο 1971-72 απέκλεισε κατά σειρά τους Πανελευσινιακό και Ατρόμητο Πειραιώς και έφτασε μέχρι τον 3ο γύρο του Κυπέλλου Ελλάδας που αποτελεί και την καλύτερη πορεία του στη διοργάνωση, όπου και αποκλείστηκε από τον Ο.Φ.Η.. Επίσης, την περίοδο 2008-09 απέκλεισε κατά σειρά τους Εορδαϊκό στον Α' γύρο και Ιωνικό Νικαίας (ομάδα Β' Εθνικής) στον Β' γύρο του Κυπέλλου Ελλάδας και στη συνέχεια αποκλείστηκε από τον Ατρόμητο Αθηνών. Το 1979-80 ήταν φιναλίστ του Κυπέλλου Ε.Π.Σ. Αθηνών, στον τελικό του γηπέδου του Παναθηναϊκού με αντίπαλο τον Αθηναϊκό. Το 2010-11 κατέκτησε το κύπελλο Κύπελλο Ε.Π.Σ. Ανατολικής Αττικής, επικρατώντας του Αστέρα Βάρης.

</doc>
<doc id="69029" url="https://el.wikipedia.org/wiki?curid=69029" title="Μίρκα Παπακωνσταντίνου">
Μίρκα Παπακωνσταντίνου

Η Μίρκα Παπακωνσταντίνου (Αθήνα, 8 Νοεμβρίου 1947) είναι Ελληνίδα ηθοποιός της τηλεόρασης και του θεάτρου. Έχει κάνει πολλές τηλεοπτικές επιτυχίες όπως οι Στάβλοι της Εριέττας Ζαΐμη , Το Σόι σου κ.α 
Βιογραφία.
Είναι απόφοιτος της Δραματικής Σχολής Αθηνών του Γιώργου Θεοδοσιάδη. Από το 1986 έως το 1988 δίδαξε την υποκριτική τέχνη στην Δραματική Σχολή Αθηνών του Γιώργου Θεοδοσιάδη και από το 1997 έως σήμερα διδάσκει υποκριτική στην Δραματική Σχολή "Ίασμος". Έχει συμμετάσχει σε αρκετές τηλεοπτικές σειρές πολλές από τις οποίες υπήρξαν επιτυχίες. Στον κινηματογράφο έχει εμφανιστεί μεταξύ άλλων, στο Ο άνθρωπος με το γαρύφαλλο, το Safe Sex και Το κλάμα βγήκε απ' τον παράδεισο, ενώ στο θέατρο μετρά πάνω από πενήντα παραστάσεις. 
Προσωπική ζωή.
Υπήρξε παντρεμένη με τον συμμαθητή της στη Δραματική Σχολή και συνάδελφό της Δάνη Κατρανίδη. Αργότερα παντρεύτηκε τον επίσης ηθοποιό Ρήγα Αξελό.
Είναι υποστηρίκτρια του Παναθηναϊκού.
Θεατρικές παραστάσεις.
Ελεύθερο Θέατρο - Ελεύθερη Σκηνή.
Ακολούθησαν :

</doc>
<doc id="69030" url="https://el.wikipedia.org/wiki?curid=69030" title="Λαοδίκη (αποσαφήνιση)">
Λαοδίκη (αποσαφήνιση)

Λαοδίκη είναι ένα αρχαίο ελληνικό γυναικείο όνομα. Με αυτό είναι γνωστές οι παρακάτω:

</doc>
<doc id="69031" url="https://el.wikipedia.org/wiki?curid=69031" title="Smoke Squadron">
Smoke Squadron



</doc>
<doc id="69033" url="https://el.wikipedia.org/wiki?curid=69033" title="Esquadrilha da Fumaça">
Esquadrilha da Fumaça



</doc>
<doc id="69034" url="https://el.wikipedia.org/wiki?curid=69034" title="Α.Ο. Καβάλα (ποδόσφαιρο)">
Α.Ο. Καβάλα (ποδόσφαιρο)

&lt;br&gt;
Το ποδοσφαιρικό τμήμα του Α.Ο. Καβάλα αποτελεί ποδοσφαιρικό σωματείο στην ομώνυμη πόλη. Διεξάγει τους εντός έδρας αγώνες του στο Δημοτικό Στάδιο Ανθή Καραγιάννη. Η ομάδα αναφέρεται και με το προσωνύμιο «Ελαφρά Ταξιαρχία του Βορρά» όπως και «Αργοναύτες». Την Περίοδο 2019-20 συμμετέχει στις επαγγελματικές κατηγορίες με την επωνυμία ΠΑΕ Α.Ο. Καβάλα 1965.
Ιστορία.
Η Ίδρυση.
Προπολεμικά το καβαλιώτικο ποδόσφαιρο ανέδειξε μερικούς σπουδαίους ποδοσφαιριστές, όπως: Φαρσάκογλου, Σκαρλάτος, Ι. Κανάκης, Κ. Κανάκης, Παπαϊωάννου, Τρυφωνίδης, Μαργαρίτης, Β. Ταντόγλου, Φ. Μακέδος και Παύλου. Ως τις αρχές της δεκαετίας του 1960 στην Καβάλα κυριαρχούσαν τρεις σύλλογοι: ο Ηρακλής, οι Φίλιπποι και η Α.Ε.Κ.. Οι δύο πρώτοι είχαν σημαντική ποδοσφαιρική παρουσία τόσο στην πόλη όσο και πανελλήνια, αφού αναδείχτηκαν πρωταθλητές Β΄ Εθνικής στους ομίλους τους, ο Ηρακλής το 1961-62 και οι Φίλιπποι το 1963-64. Όμως δεν κατάφεραν να κερδίσουν την άνοδο τους στην Α΄ Εθνική στους αγώνες κατάταξης που υπήρχαν τότε.
Έτσι ωρίμασε η ιδέα να συγχωνευθούν, ώστε να δημιουργηθεί μια ισχυρή καβαλιώτικη ομάδα. Την πρωτοβουλία είχαν οι Σωτήρης Αλημίσης (πρώτος πρόεδρος του συλλόγου και μετέπειτα δύο φορές πρόεδρος της ΕΠΟ), Μήτρας, Μοσχοβίτης και Μαχαίρας. Ως έμβλημα της νέας ομάδας επιλέχτηκε η αρχαία τριήρης, έπειτα από πρόταση του Χρήστου Μπάτση. Η τριήρης συνδυάζει τη ναυτική παράδοση της πόλης, η οποία είναι σημαντικό λιμάνι, ενώ εμπεριέχει τριπλό συμβολισμό: τα κουπιά συμβολίζουν τους παίκτες, τα πανιά τη διοίκηση και ο άνεμος τους φιλάθλους.
1970-1979.
Ο ΑΟΚ, όπως αποκαλείται, σύντομα πέτυχε πανελλήνιες διακρίσεις. Την αμέσως επόμενη χρονιά από την ίδρυσή του ο σύλλογος έφτασε ως τα ημιτελικά του Κυπέλλου Ελλάδος αποκλείοντας στα προημιτελικά την Προοδευτική. Σύμφωνα με την κλήρωση θα υποδεχόταν στον ημιτελικό ως γηπεδούχος την ΑΕΚ. Όμως η ΕΠΟ βάσει ενός διφορούμενου κανονισμού όρισε έδρα διεξαγωγής του αγώνα το Καυτανζόγλειο Στάδιο της Θεσσαλονίκης. Η Καβάλα αρνήθηκε να λάβει μέρος και αποκλείστηκε.
Η δεκαετία του '70 αποτέλεσε τη χρυσή εποχή του συλλόγου. Αγωνίστηκε για 12 χρόνια στην Α΄ Εθνική από το 1969–70 έως το 1981–82, με μια διακοπή το 1975–76, όταν υποβιβάστηκε στη Β΄ Εθνική. Το 1970–71 κατέκτησε τον άτυπο τίτλο της καλύτερης επαρχιακής ομάδας, ενώ δυο φορές έλαβε μέρος στο Βαλκανικό Κύπελλο. Οι ποδοσφαιριστές, στους οποίους στηρίχτηκε η ομάδα την περίοδο 1969–75 ήταν οι: Τάτσης, Κοψαχείλης, Παντελάκος (τερματοφύλακας), Μπαρμπαλέξης, Τοπούζης, Καραμπετάκης, Μαχαιρίδης, Γκαρανάτσιος, Βάγιας, Χαραλαμπίδης, Μπουγατσάς, Πάτσας, Λιόλιος, Κόκκαλης, Μπλέκος, Παπαδόπουλος, Αβραμίδης. Προπονητής ήταν ο Γιουγκοσλάβος Μπέλα Πάλφι. Μετά τον υποβιβασμό στηρίχτηκε σε μια νέα φουρνιά ποδοσφαιριστών: Κ. Χρυσαφίδης, Στ. Χρυσαφίδης, Κωνσταντινίδης, Κοϊβέρογλου, Μασμανίδης, Ζουμπουλάκης, Ευφραιμίδης, Σαρανταδέκας, Λαμπρόπουλος, Πάτσας, Καλαϊτζίδης και προπονητή τον Γιανέφσκι. Η ανανεωμένη ομάδα το 1976-77 πραγματοποίησε αξιοπρόσεκτη πορεία τερματίζοντας στην 7η θέση.
1979-2000.
Το 1979 ο Α.Ο. Καβάλα έγινε ΠΑΕ αλλά το 1981–82 υποβιβάστηκε στη Β΄ Εθνική. Στην Α΄ Εθνική επανήλθε μόνο για μία περίοδο το 1994-95. Την περίοδο 1995-96 ο ΑΟΚ με προπονητή το Γιώργο Παράσχο τερμάτισε πρώτος με διαφορά 7 βαθμών από τον δεύτερο στο πρωτάθλημα της Β΄ Εθνικής, (Καβάλα 70, Βέροια 63) μένοντας αήττητος σε όλο τον Α’ γύρο. Σημαντικότεροι ποδοσφαιριστές αυτής της περιόδου ήταν οι Αθανασιάδης, Αργυρίου, Βακιρτζής, Καλλιμάνης, Κόλτσης, Μάλλιος, Μίτεφ, Παπανδρέου, Πεγκλής, Πις, Σίμοβιτς, Σουκασιάν, Τσαπανίδης και Χέρτναγκλ. Αγωνίστηκε στην Α΄ Εθνική ως την περίοδο 1999–2000. Μάλιστα την περίοδο 1996–97 κατέλαβε την 6η θέση της Α’ Εθνικής, που είναι η καλύτερη στην ιστορία της. Ακολούθησε μία δύσκολη περίοδος που οδήγησε το σωματείο έως τη Γ΄ Εθνική.
2000-2014.
Η ΠΑΕ Α.Ο. Καβάλα το 2001 -μαζί με μερικές ακόμα ΠΑΕ και ΚΑΕ της χώρας- εκμεταλλεύτηκε βραχύβια ευεργετική σχετική διάταξη περί "ειδικής εκκαθάρισης" αθλητικής ανώνυμης εταιρείας (με αλλαγή της επωνυμίας και της εταιρικής μετοχικής σύνθεσης, αλλά χωρίς υποχρέωση υποβιβασμού σε κατώτερη κατηγορία), με την οποία η ΠΑΕ μετονομαζόμενη σε "ΠΑΕ Νέα Καβάλα" απαλλάχτηκε από το μεγαλύτερο μέρος των χρεών της ενώ το 2004 μετέβαλε την φορολογική και νομική της υπόσταση μέσω αλλαγής ΑΦΜ, καθώς και καταχώρησης της νέας επωνυμίας της ("Νέα Καβάλα Π.Α.Ε.") στο μητρώο Ανωνύμων Εταιρειών του Υπουργείου Ανάπτυξης.,
Το καλοκαίρι η ομάδα βρήκε νέο προπονητή στο πρόσωπο του Ντράγκαν Οκούκα. Υπό τον Σέρβο προπονητή η ομάδα έδειξε από τους πρώτους αγώνες ικανή να ενταχθεί στα Play-Off. Τον Σεπτέμβριο όμως ο Οκούκα παραιτήθηκε για προσωπικούς λόγους, αντικαθιστώμενος από τον Πολωνό Χένρικ Κάσπερτσακ. Η ομάδα με προπονητή τον Κάσπερτσακ, μετά από ένα καλό ξεκίνημα, επανήλθε στα μέτρια αποτελέσματα. Τον Μάρτιο του 2011 ο Κάσπερτσακ παραιτήθηκε λόγω προβλημάτων με το συμβόλαιό του και αντικαταστάθηκε από τον Γιάννη Μαντζουράκη. Η Καβάλα είχε ως τότε πορεία που φαινόταν ικανή να την οδηγήσει σε συμμετοχή στα Play-Off και σε ενδεχόμενη έξοδο στην Ευρώπη, όμως τελικά η κατάσταση ανετράπη, καθώς η ομάδα σημείωσε προς το τέλος της σεζόν τρεις ήττες και δύο ισοπαλίες, με αποτέλεσμα να καταλάβει τελικά την 7η θέση με 40 βαθμούς, με διαφορά 7 βαθμών από τον 6ο Ολυμπιακό Βόλου.
Στις 28 Ιουλίου 2011 η ομάδα (όπως και ο Ολυμπιακός Βόλου) τιμωρήθηκε από την Πειθαρχική Επιτροπή της Σούπερ Λιγκ με υποβιβασμό στη Φούτμπολ Λιγκ 1 (Β΄ Εθνική), με την κατηγορία κατά του διοικητικού ηγέτη της για δωροδοκία και στοιχηματισμό σε χειραγωγημένα παιχνίδια (με βάση το άρθρο 21). Ασκήθηκε έφεση, που εκδικάστηκε μία εβδομάδα αργότερα (3 Αυγούστου). Η Επιτροπή Εφέσεων της ΕΠΟ αποφάσισε πως δεν προέκυψε όφελος για την ομάδα (όπως και για αυτήν του Ολυμπιακού Βόλου), διατηρώντας την ομάδα στο πρωτάθλημα της Σούπερ Λιγκ, αποδίδοντας απλά αντικειμενική ευθύνη (με βάση το άρθρο 5) και επιβάλλοντας αφαίρεση 8 βαθμών από το επόμενο πρωτάθλημα (της περιόδου 2011-12).
Στις 23 Αυγούστου η Επιτροπή Επαγγελματικού Αθλητισμού (ΕΕΑ) ανακοίνωσε πως δεν χορηγεί πιστοποιητικό συμμετοχής στο πρωτάθλημα της Σούπερ Λιγκ τόσο στην ομάδα της Καβάλας όσο και σε αυτή του Ολυμπιακού Βόλου, "«...διότι δεν επήλθε καμία ουσιαστική μεταβολή στο ιδιοκτησιακό καθεστώς, ύστερα από την τιμωρία του Αχιλλέα Μπέου και του Χρυσόστομου Ψωμιάδη από την Αθλητική Δικαιοσύνη...»". Σύμφωνα με το σκεπτικό της απόφασης, "«...από τα στοιχεία του φακέλου, αλλά και από τα όσα έχουν περιέλθει σε γνώση της Επιτροπής προκύπτει χωρίς κανένα περιθώριο αμφιβολίας ότι ο Χρυσόστομος Ψωμιάδης είναι ο ουσιαστικός ιδιοκτήτης και εν τοις πράγμασι κάτοχος της πλειοψηφίας τουλάχιστον των μετοχών της ΠΑΕ ΝΕΑ ΚΑΒΑΛΑ, την διοίκηση της οποίας και ασκεί...»".
Με βάση την παραπάνω απόφαση οι δύο ομάδες αποβάλλονταν από όλα τα επαγγελματικά πρωταθλήματα και υποβιβάζονταν στην ερασιτεχνική Δ΄ Εθνική κατηγορία (περιφερειακό πρωτάθλημα), επερχόμενης αυτοδίκαια της λύσης των δύο ανωνύμων εταιρειών (ΠΑΕ). Οι δύο ομάδες κατέθεσαν αίτηση ακύρωσης της απόφασης και αίτηση ασφαλιστικών μέτρων στο Διοικητικό Εφετείο Αθηνών, μπλοκάροντας την αντικατάστασή τους με άλλες ομάδες στο πρωτάθλημα μέχρι να τελεσιδικήσει η υπόθεση, ενώ παράλληλα η ομάδα του Βόλου κατήγγειλε την ΕΕΑ για μη νόμιμη σύνθεση των νέων μελών της, άποψη που υιοθέτησε και η διοίκηση της Καβάλας. Τελικά οι δύο ομάδες υποβιβάστηκαν οριστικά στη Δ΄ Εθνική το Σεπτέμβριο του 2011, αφού η Επιτροπή Επαγγελματικού Αθλητισμού δεν δέχθηκε να εξετάσει εκ νέου τις όποιες αλλαγές έγιναν στις διοικήσεις των ομάδων μετά την πρώτη της απόφαση.
Την περίοδο 2011–12, ο Α.Ο.Κ. αγωνίστηκε για πρώτη φορά στην ιστορία του στη Δ΄ Εθνική κατηγορία, καταλαμβάνοντας τελικά την 4η θέση του 1ου Ομίλου με 48 βαθμούς. Την επόμενη αγωνιστική περίοδο, έπειτα από απόφαση της ΕΠΟ, ο Α.Ο.Κ. έλαβε μέρος στο πρωτάθλημα της Β΄ Εθνικής κατηγορίας (Football League). Στην ίδια κατηγορία αγωνίστηκε και την αμέσως επόμενη περίοδο, όπου τερμάτισε στην 13η θέση του 2ου Ομίλου με 17 βαθμούς, γνωρίζοντας έτσι τον υποβιβασμό στη Γ΄ Εθνική Ερασιτεχνική κατηγορία.
2014-.
Το καλοκαίρι του 2014 μια διοικούσα επιτροπή ανέλαβε τη διοίκηση και λειτουργία της ομάδας. Το Μάιο του 2015 ο ερασιτέχνης με ανακοίνωσή του ανέφερε, πως η λύση και εκκαθάριση της «ΠΑΕ Νέα Καβάλα» έλαβε έγκριση. Τελικά μετά από 5 χρόνια στην Γ΄ Εθνική, η Καβάλα στέφθηκε το 2019 πρωταθλήτρια στον 1ο όμιλο και κέρδισε το εισιτήριο για την Football League. Στις 13 Ιουνίου 2021, η Καβάλα εξασφάλισε την απευθείας άνοδο της στη Super League 2 2021-22, με 2 αγωνιστικές να μένουν για το τέλος του πρωταθλήματος. Όμως η ομάδα της Καβάλας δεν εξασφάλισε πιστοποιητικό συμμετοχής λόγω κωλύματος της ΠΑΕ, όσον αφορά το ιδιοκτησιακό. Αμέσως, το νομικό επιτελείο της ΠΑΕ έκανε ένσταση κατά της απόφασης της ΕΕΑ, η οποία απορρίφθηκε μετά από γνωστοποίηση της επιτροπής στις 30 Αυγούστου 2021. Έτσι η Καβάλα είναι εκτός Σούπερ Λιγκ 2 με τον Ερασιτέχνη ΑΟΚ στις 20 Αυγούστου 2021 (πριν την οριστική απόφαση της ΕΕΑ) να δηλώνει την ομάδα ποδοσφαίρου στην Γ' Εθνική.Στις 30 Οκτωβρίου Η ομάδα μαζί με την ΑΠΣ Ζάκυνθος δικαιώθηκαν από την ΕΠΟ και θα συμμετάσχουν στη Σούπερ Λίγκ 2.
Οικονομικά και ιδιοκτησιακό.
Επωνυμία.
Η επωνυμία της Αθλητικής Ανώνυμης Εταιρείας (ΑΑΕ), απαραίτητης για τη συμμετοχή της ομάδας (ΠΑΕ) σε επαγγελματική ποδοσφαιρική κατηγορία, έχει αλλάξει με το πέρασμα των χρόνων ως ακολούθως:
Σύμβολα.
Έμβλημα της ομάδας αποτελεί η αρχαία τριήρης, όπως τη σχεδίασε ο Χρήστος Μπάτσης. Για ένα διάστημα, το έμβλημα εμπεριείχε την τότε επωνυμία της ομάδας «Puma ΠΑΕ Νέα Καβάλα». Ακολουθούν ορισμένες από τις πιο πρόσφατες εκδοχές του.
Ιστορικές εμφανίσεις.
Την περίοδο 2013–14 η επιλογή πράσινου χρώματος για τις εμφανίσεις στα εντός έδρας παιχνίδια της ομάδας προκάλεσε την έντονη αντίδραση μερίδας οπαδών και του ερασιτέχνη. Παρακάτω παρουσιάζονται ορισμένες ιστορικές εμφανίσεις του συλλόγου.
Στάδιο.
Έδρα της ομάδας από την ίδρυσή της το 1965 αποτελούσε το Δημοτικό Στάδιο Καβάλας (μετέπειτα «Βερούλειο»). Από το 1970 η ομάδα αγωνίζεται στο τέως Εθνικό Στάδιο Καβάλας, που ονομάζεται πλέον Δημοτικό Στάδιο Ανθή Καραγιάννη, με εξαίρεση τις περιόδους 1987-88 και 2011-12, κατά τις οποίες χρησιμοποιήθηκε προσωρινά ως έδρα και πάλι το Βερούλειο.
Φίλαθλοι.
Ο πιο γνωστός σύνδεσμος φιλάθλων του ΑΟ Καβάλα ονομάζεται «Γαλάζιοι Αργοναύτες». Τον Ιανουάριο του 2010 δημιουργήθηκε άλλο ένα κλαμπ που αποκαλείτο «Pitbulls» αλλά έκλεισε, ενώ το καλοκαίρι της ίδιας χρονιάς δημιουργήθηκε η «Λέσχη Φιλάθλων Καβάλας».
Αντιπαλότητες.
Ενδιαφέρον παρουσιάζουν οι αναμετρήσεις του Α.Ο.Κ. με τη Δόξα Δράμας, οι οποίες έχουν το χαρακτήρα γειτονικού ντέρμπι, σε μία αντιπαλότητα που κρατά χρόνια.
Η διαχρονική πορεία.
Στα 50 χρόνια της ιστορίας του ο Α.Ο. Καβάλα έχει συμμετάσχει 19 σεζόν στην Α΄ Εθνική, 23 στη Β΄ Εθνική, 8 στη Γ΄ Εθνική και 1 στη Δ΄ Εθνική.

</doc>
<doc id="69035" url="https://el.wikipedia.org/wiki?curid=69035" title="Α.Ο. Καβάλα">
Α.Ο. Καβάλα

Ο Αθλητικός Όμιλος «Καβάλα» (Α.Ο.Κ.) είναι αθλητικός σύλλογος με έδρα την Καβάλα. Ιδρύθηκε το 1965, έπειτα από τη συγχώνευση τριών σωματείων της πόλης, του Ηρακλή, των Φιλίππων και της Α.Ε.Κ. Διαθέτει τμήματα ποδοσφαίρου, καλαθοσφαίρισης, πετοσφαίρισης, στίβου, καράτε (kyokushin karate) και ράγκμπι (rugby league).
Ιστορία.
Η συμφωνία για την ίδρυση του συλλόγου επετεύχθει επί δημαρχίας του Κωνσταντίνου Τσολάκη, ο οποίος παρενέβει στη διαδικασία, καθώς υπήρχε δισταγμός από μερικούς ιθύνοντες εκ των τριών σωματείων της πόλης, του Ηρακλή, των Φιλίππων και της Α.Ε.Κ, ενώ στις διαπραγματεύεις εξέφρασαν γνώμη και οι ποδοσφαιριστές, η οποία και εισακούστηκε. Το καταστατικό της ίδρυσης του συλλόγου επικυρώθηκε από το Πρωτοδικείο στις 24 Σεπτεμβρίου 1965, ενώ 5 μέλη από καθένα από τα προηγούμενα τρία σωματεία συγκροτούσαν τη 15μελή διοίκηση του συλλόγου. Εκτός από το ποδόσφαιρο, ο σύλλογος έπειτα δραστηριοποιήθηκε και στο στίβο, στην καλαθοσφαίριση, στην πετοσφάιριση και στην πυγμαχία.
Τμήμα ποδοσφαίρου.
Το ποδοσφαιρικό τμήμα του Α.Ο. Καβάλα είναι ποδοσφαιρικό σωματείο το οποίο δημιουργήθηκε το 1965, έπειτα από συγχώνευση τριών σωματείων της πόλης της Καβάλας. Διεξάγει τους εντός έδρας αγώνες του στο Δημοτικό Στάδιο «Ανθή Καραγιάννη».
Επίσης, από το 2014, ο σύλλογος διοργανώνει κάθε χρόνο το τουρνουά ακαδημιών ποδοσφαίρου «Χρήστος Μπάτσης».
Τμήμα καλαθοσφαίρισης.
Το τμήμα καλαθοσφαίρισης ανδρών του συλλόγου δημιουργήθηκε τη δεκαετία του '70, ενώ το 2003 συγχωνεύτηκε μαζί με τα αντίστοιχα τμήματα του Αστέρα και του Ηρακλή Ποταμουδίων Καβάλας, δημιουργώντας την Ένωση Καλαθοσφαίρισης Καβάλας. Το τμήμα ξεκίνησε το 2017 και πάλι τη λειτουργία του, έπειτα από 14 χρόνια.
Τα τμήματα υποδομών μετέχουν στις κατηγορίες της Ένωσης Καλαθοσφαιρικών Σωματείων Ανατολικής Μακεδονίας και Θράκης (Ε.ΚΑ.Σ.Α.ΜΑ.Θ.).
Τμήμα πετοσφαίρισης ανδρών.
Το τμήμα πετοσφαίρισης ανδρών του Α.Ο. Καβάλα, με έτος ίδρυσης το 1969, διαλύθηκε το 2006 και επαναλειτούργησε την ίδια περίοδο. Εδρεύει στο Δημοτικό Αθλητικό Κέντρο Καλαμίτσας «Αλεξάνδρα Δήμογλου». Η ομάδα μετέχει στη Β΄ Εθνική κατηγορία.
Τμήμα πετοσφαίρισης γυναικών.
Το τμήμα πετοσφαίρισης γυναικών του Α.Ο. Καβάλα διαλύθηκε και επανιδρύθηκε το 2002. Εδρεύει στο Δημοτικό Αθλητικό Κέντρο Καλαμίτσας «Αλεξάνδρα Δήμογλου». Η ομάδα μετείχε στο Δυτικό Όμιλο της Β΄ Εθνικής κατηγορίας. Πλέον αγωνίζεται στην Α2 Εθνική κατηγορία.
Τμήμα στίβου.
Το τμήμα στίβου του Α.Ο. Καβάλα δραστηριοποιείται στο Δημοτικό Στάδιο «Ανθή Καραγιάννη». Αθλητές του τμήματος μετέχουν σε διάφορες διοργανώσεις.
Τμήμα καράτε.
Το τμήμα καράτε (kyokushin karate) του Α.Ο. Καβάλα κατέχει διακρίσεις σε εθνικό επίπεδο.
Τμήμα ράγκμπι.
Η ομάδα προήλθε από την προσθήκη του συλλόγου «Τιτάνες Καβάλας» στη δύναμη του Α.Ο. Καβάλα.
Ο σύλλογος διοργανώνει κάθε χρόνο το τουρνουά «Kavala Beach Rugby», στο οποίο λαμβάνουν μέρος ομάδες από την Ελλάδα και το εξωτερικό.
Από το 2016 συμμετέχει στα πρωταθλήματα της Ε.Ο.Μο.Π., αρμόδιας ομοσπονδίας για το ράγκμπυ λιγκ.
Την περίοδο 2016-2017 συμμετείχε στις διργανώσεις ράγκμπυ λιγκ 13 και 9 παικτών, ενώ την περίοδο 2017-2018 συμμετείχε στο πρωτάθλημα 9 παικτών.
Έμβλημα.
Το έμβλημα του συλλόγου είναι η αρχαία τριήρης, σχεδιασμένη από τον Χρήστο Μπάτση. Το πανί συμβολίζει τη διοίκηση του συλλόγου, τα κουπιά συμβολίζουν τους παίκτες που τον απαρτίζουν, ενώ ο άνεμος αποτελεί τους φιλάθλους του.
Εξωτερικοί σύνδεσμοι.
&lt;br&gt;

</doc>
<doc id="69036" url="https://el.wikipedia.org/wiki?curid=69036" title="Κλήμης Ρώμης">
Κλήμης Ρώμης



</doc>
<doc id="69039" url="https://el.wikipedia.org/wiki?curid=69039" title="Εστανισλάου ντα Σίλβα">
Εστανισλάου ντα Σίλβα

Ο Εστανισλάου ντα Σίλβα ("Estanislau da Conceicao Aleixo Maria da Silva", 1952-) είναι πολιτικός από το Ανατολικό Τιμόρ. Ανέλαβε πρωθυπουργός στις 19 Μαΐου του 2007 και αντικατέστησε το Ζοζέ Ράμος Όρτα, ο οποίος εξελέγη πρόεδρος της χώρας. Παρέμεινε πρωθυπουργός ως τον Αύγουστο του 2007, οπότε και τον διαδέχθηκε ο Σανάνα Γκουσμάο.
Πολιτική καριέρα.
Γεννήθηκε στο Ντίλι στις 4 Αυγούστου του 1952. Μέλος του κόμματος FRETILIN από το 1974, ανέπτυξε διπλωματική δράση στα χρόνια της κατοχής του Ανατολικού Τιμόρ από την Ινδονησία και αυτοεξορίστηκε. Γύρισε στην πατρίδα του το 1999.
Έπειτα από την ανεξαρτησία του Ανατολικού Τιμόρ, το 2002, ο ντα Σίλβα διορίστηκε στο υπουργείο Γεωργίας και τον Ιούλιο του 2006 ορκίστηκε ο πρώτος αντιπρόεδρος του Τιμόρ Λέστε. Τον Μάρτιο του 2007 ανέλαβε υπουργός Άμυνας

</doc>
<doc id="69040" url="https://el.wikipedia.org/wiki?curid=69040" title="Αποστολικοί Πατέρες">
Αποστολικοί Πατέρες

Αποστολικοί Πατέρες αποκαλείται ένα σύνολο χριστιανών συγγραφέων οι οποίοι έζησαν μετά την αποστολική περίοδο και συνέγραψαν έργα που χρονολογούνται κατά κύριο λόγο στα τέλη του 1ου και τις αρχές του 2ου αιώνα ΚΧ. Για αρκετούς από τους αυτούς δεν υπάρχουν διαθέσιμες πληροφορίες, ενώ θεωρείται πιθανό ότι ορισμένοι από αυτούς γνώριζαν προσωπικά κάποιους από τους Αποστόλους. Τα έργα τους αποτελούν βασική πηγή πληροφοριών σχετικά με την Χριστιανοσύνη των δύο ή τριών γενεών μετά τους Αποστόλους του Ιησού.
Αρχικά αποκαλούνταν απλώς «"αποστολικοί"», στα λατινικά "apostolici". Το όνομα «"Αποστολικοί Πατέρες"» δεν αποτελεί αρχαία παραδοσιακή ονομασία αλλά χρησιμοποιήθηκε για πρώτη φορά κατά τον 6ο αιώνα, αφού πρώτα αναπτύχθηκε η αντίληψη περί της αυθεντίας των Πατέρων της εκκλησίας. Εντούτοις, το όνομα αυτό δεν χρησιμοποιήθηκε ευρύτερα παρά μόνο από τον 17ο αιώνα και έπειτα.
Στους συγγραφείς αυτούς περιλαμβάνονται ο Κλήμης Ρώμης, ο Ιγνάτιος, ο Πολύκαρπος, ο Ερμάς, ο ψευδο-Βαρνάβας (πιθ. Αλεξανδρείας), ο Παπίας και οι ανώνυμοι συγγραφείς των έργων "Διδαχή των Δώδεκα Αποστόλων", "Επιστολή προς Διόγνητον", "Επιστολή Βαρνάβα", και το "Μαρτύριον Πολυκάρπου". Δεν θεωρούνται όλα τα περιεχόμενα των έργων των Αποστολικών Πατέρων ίσης θεολογικής αξίας, αλλά ως σύνολο είναι τα πιο πολύτιμα συγγράμματα από ιστορικής άποψης πέραν της Καινής Διαθήκης.
Άλλοι συγγραφείς εκείνης της περιόδου, όπως ο Βαλεντίνος και ο Μαρκίων, δεν περιλαμβάνονται κάτω από αυτό τον τίτλο καθώς θεωρήθηκαν αιρετικοί.

</doc>
<doc id="69041" url="https://el.wikipedia.org/wiki?curid=69041" title="Ότμαρ Χάσλερ">
Ότμαρ Χάσλερ

Ο Ότμαρ Χάσλερ ("Otmar Hasler", 28 Σεπτεμβρίου 1953) είναι πολιτικός του Λίχτενσταϊν. Υπηρέτησε στην πρωθυπουργία του κρατιδίου επί 8 χρόνια.
Πολιτική καριέρα.
Εκλογικές νίκες.
Γεννήθηκε στις 28 Σεπτεμβρίου του 1953. Το 1995 θήτευσε και στο αξίωμα του προέδρου της Βουλής (Δίαιτας). Για ένα διάστημα ήταν αρχηγός του Κόμματος των Προοδευτικών Πολιτών. Με το κόμμα αυτό αναδείχθηκε νικητής στις εκλογές που διεξήχθησαν στις 9 και 11 Φεβρουαρίου του 2001, στις οποίες το κόμμα του έλαβε το 49,9% των ψήφων (13 επί συνόλου 25 εδρών), η Πατριωτική Ένωση 41,4% (11 έδρες) και η Ελεύθερη Λίστα 8,8% (1 έδρα). Διορίστηκε στην Πρωθυπουργία στις 5 Απριλίου του 2001, ημέρα εκλογής του από το κοινοβούλιο. Εκτός από πρωθυπουργός ανέλαβε και υπουργός Οικονομίας. Στη διάρκεια της κυβέρνησής του, τελέστηκε μια αξιοσημείωτη ενδυνάμωση της εξουσίας του Πρίγκιπα της χώρας. Ο Χάσλερ παρέμεινε πρωθυπουργός μετά τη νίκη του κόμματός του στις εκλογές που διενεργήθηκαν το 2005. 
Εκλογική ήττα και αποχώρηση από την πρωθυπουργία.
Στις βουλευτικές εκλογές που διεξήχθησαν στις 7-8 Φεβρουαρίου του 2009 Το κεντροδεξιό Προοδευτικό Κόμμα των Πολιτών του πρωθυπουργού Χάσλερ (FBP) ηττήθηκε στις εκλογές από τον εταίρο του στον κυβερνητικό συνασπισμό, την Πατριωτική Ένωση. Η τελευταία κέρδισε 13 έδρες στο 25μελές Κοινοβούλιο.. Ως αποτέλεσμα, ο Χάσλερ παραιτήθηκε την ημέρα των εκλογών. Τον διαδέχθηκε στην πρωθυπουργία ο Κλάους Τσίτσερ.

</doc>
<doc id="69042" url="https://el.wikipedia.org/wiki?curid=69042" title="Ζαν-Κλοντ Γιούνκερ">
Ζαν-Κλοντ Γιούνκερ

Ο Ζαν-Κλοντ Γιούνκερ ("Jean-Claude Juncker", 9 Δεκεμβρίου 1954) είναι Λουξεμβουργιανός πολιτικός και πρόεδρος της Ευρωπαϊκής Επιτροπής μέχρι και τον Νοέμβριο του 2019. 
Υπηρέτησε ως πρωθυπουργός από το 1995 ως το 2013, υπουργός Οικονομικών από το 1989 έως το 2009. Διετέλεσε πρόεδρος του Χριστιανοκοινωνικού Κόμματος του Λαού, από το 1990 έως το 1995 αλλά και πρόεδρος του Eurogroup, από το 2005 έως το 2013.
Έχει τιμηθεί με το Βραβείο Καρλομάγνος το 2006. Μιλάει τη Λουξεμβουργιανή (γερμανική διάλεκτος), τη Γαλλική και την Αγγλική.
Βιογραφικά Στοιχεία.
Γεννήθηκε στο Ρεντάγκε στις 9 Δεκεμβρίου του 1954. Ο πατέρας του ήταν εργάτης σε εργοστάσιο χάλυβα και ο ίδιος ο Ζαν-Κλοντ σπούδασε αρχικά στο Βέλγιο. Σπούδασε Νομικά στο Πανεπιστήμιο του Στρασβούργου και απέκτησε τίτλο Μάστερ το 1979.
Πολιτική σταδιοδρομία.
Εξελέγη για πρώτη φορά βουλευτής το 1984 και αμέσως υπουργοποιήθηκε στην κυβέρνηση του Ζακ Σαντέρ. Ο Γιούνκερ έγινε υπουργός Εργασίας. Λίγο πριν τις εκλογές του 1989, στις οποίες επανεξελέγη βουλευτής, τραυματίστηκε σοβαρά σε τροχαίο ατύχημα, κατάφερε όμως να ανανήψει και επέστρεψε στην πολιτική. Διορίστηκε στη θέση του διοικητή της Παγκόσμιας Τράπεζας, όπου υπηρέτησε από το 1989 ως το 1995. Έγινε Υπουργός Οικονομικών τον Ιούλιο του 1989. Εξελέγη άλλη μια φορά βουλευτής στις εκλογές του 1994. Στις 20 Ιανουαρίου του 1995 διαδέχθηκε το Ζακ Σαντέρ στην πρωθυπουργία του Λουξεμβούργου. Μέλος του Χριστιανοκοινωνικού Κόμματος του Λαού (CSV), η κυβέρνησή του επανεξελέγη το 1999 τον Ιούνιο και τον Ιούνιο του 2004. Το CSV κέρδισε 19 επί συνόλου 60 εδρών στο Κοινοβούλιο το 1999 και έφτασε τις 24 στις εκλογές του 2004.
Στις 10 Σεπτεμβρίου του 2004 ο Γιούνκερ έγινε ο ημιμόνιμος Πρόεδρος της ομάδας των 12 Υπουργών Οικονομικών από τις χώρες που υιοθέτησαν το ευρώ για νόμισμα των χωρών τους, δίνοντάς του το προσωνύμιο ο «κύριος ευρώ». Το 2005 διεξήχθη στις 10 Ιουλίου το κρίσιμο δημοψήφισμα στη χώρα του, στο οποίο το 56,5% των ψηφοφόρων ενέκριναν το Ευρωπαϊκό Σύνταγμα. Η συμμετοχή έφτασε το 88%. Η πίστη του Γιούνκερ στο θετικό αποτέλεσμα ήταν τόση ώστε είχε υποσχεθεί να παραιτηθεί σε περίπτωση που υπερίσχυε η αρνητική ψήφος στο δημοψήφισμα.
Το 2009 ο Γιούνκερ καταδίκασε την άρση του αφορισμού στον αμφιλεγόμενο επίσκοπο Ρίτσαρντ Γουίλιαμσον, μέλος της Κοινωνίας του Αγίου Πίου Ι΄.
Στις βουλευτικές εκλογές, που διεξήχθησαν στις 7 Ιουνίου του 2009, ταυτόχρονα με τις Ευρωεκλογές, το κυβερνών Χριστιανοσοσιαλιστικό Λαϊκό Κόμμα του Γιούνκερ κέρδισε άλλη μια νίκη, με 26 επί συνόλου 60 εδρών στη Βουλή. Στις 9 Ιουνίου ο Γιούνκερ έλαβε νέα εντολή σχηματισμού κυβέρνησης συνασπισμού, από τον Μεγάλο Δούκα Ερρίκο.
Εκλογές 2013.
Στις εκλογές που διεξήχθησαν πρόωρα στις 20 Οκτωβρίου 2013 μετά την ανακοίνωση της παραίτησης του Ζαν-Κλοντ Γιούνκερ από την πρωθυπουργία, εξαιτίας εμπλοκής του σε σκάνδαλο κατασκοπείας το κόμμα του Γιούνκερ έχασε 3 έδρες. Ωστόσο, το εν λόγω κόμμα παρέμεινε πρώτο σε δύναμη, καθώς κέρδισε 23 από 60 έδρες στη Βουλή των Αντιπροσώπων. 
Τον Γιούνκερ διαδέχθηκε στην πρωθυπουργία ο Σαβιέ Μπετέλ.

</doc>
<doc id="69044" url="https://el.wikipedia.org/wiki?curid=69044" title="Πέτς">
Πέτς



</doc>
<doc id="69045" url="https://el.wikipedia.org/wiki?curid=69045" title="Ερρίκος του Λουξεμβούργου">
Ερρίκος του Λουξεμβούργου

Ο Ερρίκος, Μέγας Δούκας του Λουξεμβούργου ("Henri Albert Gabriel Félix Marie Guillaume de Nassau", 16 Απριλίου 1955) είναι γιος του μεγάλου δούκα Ιωάννη και αρχηγός του κράτους του Λουξεμβούργου από το 2000. Το πλήρες όνομά του είναι Ερρίκος Αλβέρτος Γαβριήλ Φέλιξ Μαρία Γουλιέλμος.
Βιογραφία.
Γεννήθηκε στις 16 Απριλίου 1955. Μητέρα του ήταν η πριγκίπισσα Ιωσηφίνα Καρλόττα του Βελγίου. Αδέλφια του είναι η Μαρί Άστριντ, ο Ιωάννης, η Μαργαρίτα και ο Γουλιέλμος, σύζυγος της Σίβυλλας Βάιλερ, εγγονής της Αλίκης Διπλαράκου.
Σπούδασε στο Λουξεμβούργο και στη Γαλλία, ενώ έκανε σπουδές Πολιτικών Επιστημών στο Πανεπιστήμιο της Γενεύης. Έλαβε στρατιωτική εκπαίδευση στο Κράνγουελ της Αγγλίας. Ο Ερρίκος νυμφεύθηκε την Μαρία Τερέζα Μέστρε ι Μπατίστα, στις 14 Φεβρουαρίου 1981. Στις 11 Δεκεμβρίου του 2008 το κοινοβούλιο αποφάσισε να στερήσει από τον Μεγάλο Δούκα Ερρίκο το δικαίωμα της αρνησικυρίας..
Παιδιά.
Με τη σύζυγό του Μαρία-Τερέζα Μέστρε υ Μπατίστα απέκτησαν 5 παιδιά:
Στις 12 Μαρτίου του 2006 γεννήθηκε ο πρώτος του εγγονός, ο Γαβριήλ, γιος του Πρίγκιπα Λουδοβίκου.
Πρίγκιπας.
Ο Ερρίκος έγινε διάδοχος στο Δουκάτο μετά την παραίτηση της γιαγιάς του το 1964. Στις 4 Μαρτίου 1998 έλαβε συνταγματικές εξουσίες από τον πατέρα του και μετά την παραίτηση από το θρόνο του τελευταίου, ο Ερρίκος έγινε Μέγας Δούκας του Λουξεμβούργου στις 7 Οκτωβρίου 2000.
Τίτλοι.
Ο πλήρης τίτλος του είναι: η Αυτού Βασιλική Υψηλοτητα Ερρίκος, Ελέω Θεού, Μέγας Δούκας του Λουξεμβούργου, Δούκας του Νάσσαου, Πρίγκιπας των Βουρβόνων-Πάρμας, Παλατινός Κόμης του Ρήνου, Κόμης των Σάιν, Κένιγκσταϊν, Κατσενέλνμπογκεν και Ντιτς, βουργράβος του Χάμερσταϊν, Κύριος των Μάλμπεργκ, Βίζμπαντεν, Ίντσταϊν, Μέρενμπεργκ, Λίμπουργκ και Έπσταϊν. Το «ελέω Θεού» στον τίτλο έπαψε να το χρησιμοποιεί.

</doc>
<doc id="69046" url="https://el.wikipedia.org/wiki?curid=69046" title="Μιζάν Ζαϊνάλ Αμπιντίν">
Μιζάν Ζαϊνάλ Αμπιντίν



</doc>
<doc id="69047" url="https://el.wikipedia.org/wiki?curid=69047" title="Αποστολικός Πατέρας">
Αποστολικός Πατέρας



</doc>
<doc id="69048" url="https://el.wikipedia.org/wiki?curid=69048" title="Καρίς φαν Χάουτεν">
Καρίς φαν Χάουτεν

Η Καρίς Ανούκ φαν Χάουτεν ("Carice Anouk van Houten", 5 Σεπτεμβρίου 1976) είναι Ολλανδή ηθοποιός. Έχει βραβευτεί τρεις φορές στην πατρίδα της με το βραβείο "Golden Calf" για τις ερμηνείες της στις ταινίες "Suzy Q" (1999), "Minoes" (2001) και "Zwartboek" (2006).
Βιογραφία.
Τα πρώτα χρόνια.
Η Καρίς γεννήθηκε στη μικρή πόλη Λάιντερντορπ στη νότια Ολλανδία. Η μητέρα της, Margje Stasse, δουλεύει στην Ολλανδική εκπαιδευτική τηλεόραση και ο πατέρας της, Theodore van Houten, είναι συγγραφέας. Έχει μια μικρότερη αδερφή, την Jelka van Houten, η οποία είναι επίσης ηθοποιός. Αποφοίτησε από το γυμνάσιο "St. Bonifatiuscollege" στην Ουτρέχτη και συνέχισε τις σπουδές της στο "Amsterdamse Toneelschool &amp; Kleinkunstacademie" του Άμστερνταμ.
Σταδιοδρομία.
Η Καρίς πήρε τον πρώτο της πρωταγωνιστικό ρόλο στην τηλεταινία του Martin Koolhoven "Suzy Q". Η ταινία κέρδισε πολλά τοπικά και διεθνή βραβεία και υπήρξε η πιο πολυβραβευμένη Ολλανδική ταινία για το 1999. Η Καρίς κέρδισε το βραβείο ερμηνείας υποδυόμενη το ρόλο της κεντρικής ηρωίδας Suzy. Έχει εμφανιστεί σε αρκετές ακόμη ταινίες του ίδιου σκηνοθέτη, ο οποίος μάλιστα έχει δηλώσει ότι θεωρεί την Καρίς ως την καλύτερη ηθοποιό στην πατρίδα της. Η Καρίς έχει τιμηθεί επίσης με τα βραβεία Pisuisse και Top Naeff για την δουλειά της στο θέατρο, ενώ κέρδισε το δεύτερο Golden Calf για τη συμμετοχή της στην ταινία "Minoes" το 2001 στο ρόλο μιας γάτας που μεταμορφώνεται σε κορίτσι.
Βραβεύτηκε για τρίτη φορά για την συμμετοχή της στην ταινία "Zwartboek" (Η Μάυρη Λίστα) όπου υποδύεται το ρόλο της Εβραίας Ραχήλ Στάιν την εποχή της Ναζιστικής κατοχής στην Ολλανδία. Ο σκηνοθέτης της ταινίας, Πάουλ Βερχόφεν δήλωσε σε συνέντευξη του στην τηλεόραση : "Πότε στη μέχρι τώρα ζωή μου δεν είχα δουλέψει με μια τόσο χαρισματική ηθοποιό" και όταν του ζητήθηκε να την συγκρίνει με την Σάρον Στόουν απάντησε : "Η Καρίς ξέρει να παίζει". Ο κριτικός κινηματογράφου Dick Schümer γράφει στην κριτική του για την ταινία, που δημοσιεύτηκε στην Frankfurter Allgemeine Zeitung, ότι η Καρίς "δεν είναι μόνο πιο όμορφη από την Σκάρλετ Τζοχάνσον αλλά και καλύτερη ηθοποιός".
Το 2007 πρωταγωνίστησε στην ρομαντική κομεντί "Alles is liefde" που με περισσότερα από 1 εκατομμύρια εισιτήρια έγινε η πιο επιτυχημένη Ολλανδική ταινία της χρονιάς και μια από τις πιο επιτυχημένες Ολλανδικές ταινίες ανέκαθεν. Το 2008 εμφανίστηκε στην ταινία του Μπράιαν Σίνγκερ "Valkyrie" δίπλα στον Τομ Κρουζ.
Διατηρούσε σχέση με τον συμπρωταγωνιστή της στην ταινία "Zwartboek", Σεμπάστιαν Κοχ, έως τον Αύγουστο του 2009.

</doc>
<doc id="69049" url="https://el.wikipedia.org/wiki?curid=69049" title="Γιόβαν Μάνοβιτς">
Γιόβαν Μάνοβιτς

Ο Γιόβαν Μάνοβιτς (13 Μαΐου 1977 – 10 Μαΐου 2007) ήταν Κροάτης καλαθοσφαιριστής. Έπαιξε στη θέση του πλέι μέικερ. Τον Ιανουάριο του 2007 έφτασε στην Ελλάδα, όπου δοκιμάστηκε από τον Μακεδονικό, χωρίς όμως να αγωνιστεί. Αγωνίστηκε, μεταξύ άλλων σε ομάδες όπως οι Οβαρένσε, Κελούζ, Ντιζόν και Σπλιτ. Τα τελευταία χρόνια της ζωής του αγωνίστηκε στην τοπική ομάδα Πρίστινα, στο Κοσσυφοπέδιο και κατάφερε να την οδηγήσει στον τελικό του Κυπέλλου. Στις 10 Μαΐου 2007 δολοφονήθηκε με τρεις σφαίρες από διερχόμενο μοτοσικλετιστή ενώ βρισκόταν σε καφετέρια της Πρίστινας.

</doc>
<doc id="69051" url="https://el.wikipedia.org/wiki?curid=69051" title="Βαλερί Ζισκάρ ντ' Εστέν">
Βαλερί Ζισκάρ ντ' Εστέν



</doc>
<doc id="69052" url="https://el.wikipedia.org/wiki?curid=69052" title="Ημιευθεία">
Ημιευθεία

Στη Γεωμετρία ως ημιευθεία χαρακτηρίζεται το τμήμα μιας ευθείας που έχει αρχή ένα σημείο αυτής και εκτείνεται προς τη μια κατεύθυνση αυτής. Σε μία ημιευθεία, για παράδειγμα,Οχ το σημείο Ο ονομάζεται αρχή της ημιευθείας.

</doc>
<doc id="69053" url="https://el.wikipedia.org/wiki?curid=69053" title="Ερειστικό σύστημα">
Ερειστικό σύστημα

Ερειστικό σύστημα ονομάζεται το σύνολο των οργάνων του εκείνων, επί των οποίων «ερείδεται» ένας οργανισμός. Στα σπονδυλωτά ζώα αποτελείται από τα οστά και τις αρθρώσεις, δηλαδή το σκελετό. Στα αρθρόποδα το ερειστικό σύστημα έχει τη μορφή εξωσκελετού.
Ανθρώπινο ερειστικό σύστημα.
Στον ανθρώπινο σκελετό διακρίνουμε τα παρακάτω μέρη:
Το ερειστικό σύστημα διακρίνεται από 3 είδη οστών: τα μακρά (βραχιόνιο, επιμήκυνση, κνήμη και το μηριαίο), τα βραχέα (σπόνδυλος, καρποί των χεριών), τα πλατιά (κρανίο και λεκάνη (στις γυναίκες είναι πιο πλατιά από ό,τι στους άντρες για να διευκολύνει την εγκυμοσύνη και τον τοκετό) και τα αεροφόρα (κάποια οστά κρανίου).
Παθήσεις.
Οι παθήσεις του ερειστικού συστήματος είναι 10 και αυτές είναι:
Στα οστά υπάρχουν ουσίες, οι οποίες χωρίζονται σε 2 κατηγορίες: οργανικές ουσίες (οστεϊνη 35%) και ανόργανες (άλατα 45 % και νερό 20%). Η οστεΐνη συγκρατεί τα ανόργανα άλατα, προσφέρει συνοχή και ευλυγισία. Στους νέους η οστεΐνη βρίσκεται σε περισσότερες ποσότητες από ό,τι τα άλατα.

</doc>
<doc id="69055" url="https://el.wikipedia.org/wiki?curid=69055" title="Ανθρώπινο κρανίο">
Ανθρώπινο κρανίο

Το κρανίο είναι οστέινος σχηματισμός που αποτελεί το σκελετό της κεφαλής πολλών ζώων. Υποστηρίζει τις δομές του προσώπου και προστατεύει την κεφαλή και τα περιεχόμενά της από τραυματισμό. Είναι το πιο πολύπλοκο οστέινο μόρφωμα γιατί:
Τα ζώα που διαθέτουν κρανίο ονομάζονται κρανιωτά.
Το ανθρώπινο κρανίο.
Διακρίνεται στο εγκεφαλικό κρανίο ή κρανιακή κάψα (8 οστά) και στο προσωπικό ή σπλαχνικό κρανίο (14 οστά). Το πρώτο ονομάζεται έτσι γιατί μέσα του βρίσκεται ο εγκέφαλος και το δεύτερο επειδή σχηματίζει το πρόσωπο και σ' αυτό βρίσκονται σπλάχνα, δηλαδή όργανα.
Τα οστά από τα οποία αποτελείται το κρανίο είναι:
Τα μέρη όπου συνδέονται τα οστά μεταξύ τους λέγονται ραφές. Το μετωπιαίο ενώνεται με το βρεγματικό με τη "στεφανιαία ραφή", τα δύο βρεγματικά μεταξύ τους με την "οβελιαία ραφή" και τα βρεγματικά με το ινιακό με τη "λαμδοειδή ραφή". 
Το ανώτερο τμήμα του κρανίου ονομάζεται "θόλος", ενώ το κατώτερο "βάση". Στη βάση του κρανίου υπάρχουν πολλά τρήματα μέσα από τα οποία διέρχονται τα εγκεφαλικά νεύρα καθώς επίσης και διάφορα αγγεία για την αιμάτωσή του εγκεφάλου. Επίσης περιέχει μερικές κλειστές κοιλότητες που ονομάζονται κόλποι. Οι κόλποι του κρανίου καλύπτονται από αναπνευστικό επιθήλιο (ψευδοπολύστιβο κροσσωτό) και πληρούνται με αέρα, ενώ ο ακριβής τους ρόλος δεν έχει πλήρως διευκρινιστεί.
Ανάπτυξη του κρανίου.
Τα οστά του κρανίου σχηματίζονται τόσο με ενδομεμβρανώδη όσο και με ενδοχόνδρια οστέωση. Τα οστά του προσωπικού και τα ανώτερα και πλευρικά τμήματα του εγκεφαλικού κρανίου σχηματίζονται με ενδομεμβρανώδη οστέωση, ενώ τα οστά που στηρίζουν τον εγκέφαλο (ινιακό, σφηνοειδές, ηθμοειδές και κροταφικό) κυρίως παράγονται με ενδοχόνδρια οστέωση. 
Κατά τη γέννηση το κρανίο αποτελείται από 404 διαφορετικά οστικά στοιχεία. Καθώς όμως προχωρά η ανάπτυξη τα στοιχεία αυτά υφίστανται προοδευτική συγχώνευση για να σχηματίσουν συμπαγές οστό. Τα οστά του θόλου αρχικά χωρίζονται μεταξύ τους από περιοχές πυκνού συνδετικού ιστού πού ονομάζονται "ραφές". Υπάρχουν πέντε ραφές: μετωπιαία, στεφανιαία, οβελιαία, λαμδοειδής και λεπιδοειδής. Μεγαλύτερες περιοχές συνδετικού ιστού που αποτελούν και σημεία συνάντησης των ραφών ονομάζονται "πηγές". Οι πηγές είναι έξι: πρόσθια, οπίσθια, δύο σφηνοειδείς, και δύο μαστοειδείς. Κατά τη γέννηση τα στοιχεία αυτά είναι ινώδη και κινητά, πράγμα απαραίτητο τόσο για την ανάπτυξη των οστών όσο και για την ανάπτυξη του εγκεφάλου. Όσο προχωρά η ανάπτυξη ο συνδετικός ιστός των ραφών και των πηγών προοδευτικά αντικαθίσταται από οστό. Η οπίσθια πηγή συνήθως κλείνει σε οκτώ εβδομάδες, ενώ η πρόσθια μπορεί να παραμείνει ανοικτή μέχρι και δεκαοκτώ μήνες.
Ανατομία του κρανίου.
Το κρανίο μπορούμε να το χωρίσουμε σε δύο κύριες περιοχές, το εγκεφαλικό κρανίο, δηλαδή αυτό που περιβάλλει τον εγκέφαλο, και το σπλαχνικό κρανίο, δηλαδή το κρανίο που περιβάλλει σπλάχνα όπως τους οφθαλμούς, τα αφτιά και τα λοιπά.
Πλάγια άποψη του κρανίου 1.1.
Οστά εγκεφαλικού κρανίου.
1. Μετωπιαίο οστό
2. Βρεγματικό οστό
3. Ινιακό οστό
4. Σφηνοειδές οστό
5. Λεπιδοειδής μοίρα του κροτάφο
6. Μαστοειδής μοίρα του λιθοειδούς κροτάφου
Οστά σπλαχνικού κρανίου.
7. Ηθμοειδές οστό
8. Δακρυϊκό οστό
9. Ρινικό οστό
10. Ζυγωματικό οστό
11. Άνω γνάθος
12. Κάτω γνάθος
13. Τυμπανική μοίρα
14. Στυλοειδή απόφυση
Ραφές εγκεφαλικού κρανίου.
15. Στεφανιαία ραφή
16. Οβελιαία ραφή
17. Λαμδοειδής ραφή
18. μετωποσφηνοειδής ραφή
19. Σφηνοβρεγματική ραφή
20. Λεπιδοειδής ραφή
21. Βρεγματομαστοειδής ραφή
22. Σφηνολεπιδοειδής ραφή
23. Λιθολεπιδοειδής ραφή
24. Μαστοειδοϊνιακή ραφή
Ραφές σπλαχνικού κρανίου.
25. Γναθορινική ραφή
26.Γναθομετωπιαία ραφή
27. Γναθοζυγωματική ραφή
28. Κροταφοζυγωματική ραφή
Μορφώματα κρανίου 1.2.
1. Υπερόφρυο τόξο
2. Κροταφικός βόθρος
3. Υπερκόγχιο χείλος
4. Υποκόγχιο χείλος
5. Μετωπιαία απόφυση 
6. Μικρή υπερακουστική άκανθα 
7. Ζυγωματική απόφυση
8. Κροταφική απόφυση
9. Τυμπανομαστοειδής σχισμή 
10. Μαστοειδές τρήμα
11. [[Ζυγωματικοπροσωπικά τρήματα] 
12. [[Υποκόγχιο τρήμα]]
13. [[Μαστοειδής απόφυση]]
14. [[Πρόσθια ρινική άκανθα]]
15. [[Μετωπιαίο όγκωμα]]
16. [[Άνω κροταφική γραμμή]] 
17. [[Κάτω κροταφική γραμμή]]
18. [[Γενειακό τρήμα]]
Έσω άποψη θόλου του κρανίου 1.3.
1. Έξω πλάκα 
2. Διπλόη 
3. Έσω πλάκα
4. Μετωπιαία γωνία
5. Ινιακή γωνία 
6. Μετωπιαία ακρολοφία 
7. Αρτηριακές αύλακες 
8. Πακχιόνια ή κοκκιώδη βοθρία
9. Ρηχή αύλακα του άνω οβελιαίου φλεβώδους κόλπου 
10. Βρεγματικά τρήματα
Παραπομπές.
[[Κατηγορία:Κρανίο]]
[[Κατηγορία:Ανθρώπινη ανατομία]]

</doc>
<doc id="69057" url="https://el.wikipedia.org/wiki?curid=69057" title="Ανθρώπινος σκελετός">
Ανθρώπινος σκελετός

Ο σκελετός ενός ενήλικα ανθρώπου αποτελείται από 206 οστά, κατά τη γέννηση του ανθρώπου αποτελείται από σχεδόν 270, αυτά μέχρι την ενηλικίωση ελαττώνονται, συνδέονται και φτάνουν τα 206.
Σκελετός των άνω άκρων.
Ο σκελετός των άνω άκρων είναι ο σκελετός της ωμικής ζώνης, του ώμου δηλαδή, που είναι ένας μηχανισμός προσάρτησης του χεριού (άνω άκρου) στο σκελετό του κορμού.
Ο σκελετός του χεριού αποτελείται από το βραχίονα, τον πήχη ή αντιβράχιο και το άκρο χέρι.
Στο σκελετό κάθε άνω άκρου διακρίνουμε τα οστά της ωμικής ζώνης, που είναι το σύστημα σύνδεσης του άνω άκρου με τον κορμό, και τα οστά του βραχίονα, του πήχη ή αντιβραχίου και του άκρου χεριού.
Τα οστά της ωμικής ζώνης είναι δύο: η κλείδα και η ωμοπλάτη. 
Η κλείδα είναι ένα επίμηκες οστό που ανήκει στα πλατιά οστά και έχει σχήμα ανοιχτού λατινικού S. Διακρίνουμε σ' αυτήν την κεφαλή, που αρθρώνεται με το στέρνο στη στερνοκλειδική άρθρωση, το σώμα, που είναι περίπου κυλινδρικό και βρίσκεται λοξά από εμπρός προς τα πίσω και έξω στο άνω μέρος του θώρακα, και το ακρωμιακό άκρο που είναι πλατύ και βρίσκεται στο ανώτερο σημείο του ώμου. Στο άκρο αυτό η κλείδα έχει δύο αρθρικές επιφάνειες οι οποίες αρθρώνονται με δύο αποφύσεις της ωμοπλάτης.
Η ωμοπλάτη είναι ένα πλατύ τριγωνικού σχήματος οστό στο οποίο υπάρχουν πολύπλοκες αποφύσεις που χρησιμεύουν για το σχηματισμό αρθρώσεων και την πρόσφυση μυών. Η ωμοπλάτη έχει δύο επιφάνειες (μία πρόσθια ή πλευρική και μία οπίσθια ή ραχιαία), τρία χείλη (άνω, έσω και έξω), μία απόφυση στην άνω έξω γωνία της όπου βρίσκεται η ωμογλήνη, η βασικότερη αρθρική επιφάνεια της ωμοπλάτης, και δύο άλλες αποφύσεις: την κορακοειδή η οποία εκφύεται από το έξω τμήμα του άνω χείλους και φέρεται λοξά προς τα εμπρός έξω και κάτω, και την ωμοπλατιαία άκανθα. Η τελευταία εκφύεται από τη ραχιαία επιφάνεια της ωμοπλάτης και φέρεται λοξά προς τα επάνω έξω και πίσω, και σχηματίζοντας μια γωνία καταλήγει σε ένα αιχμηρό άκρο, το ακρώμιο.
Το ακρώμιο και η κορακοειδής απόφυση αρθρώνονται με την κλείδα και σχηματίζουν αντιστοίχως την ακρωμιοκλειδική και την κορακοκλειδική άρθρωση.
Με τις αρθρώσεις αυτές η ωμοπλάτη συνδέεται με το σκελετό του θώρακα με τη μεσολάβηση της κλείδας. 
Η πρόσθια επιφάνεια της ωμοπλάτης ακουμπά πάνω στη ραχιαία επιφάνεια του θώρακα αλλά δεν αρθρώνεται με τα οστά. Στηρίζεται σ' αυτήν με διάφορους μύες και συνδέσμους με τρόπο ώστε να είναι πολύ ευκίνητη. Το σύστημα αυτό των οστών της ωμικής ζώνης είναι το μέσο προσάρτησης του σκελετού του άνω άκρου στο σκελετό του κορμού.
Ο σκελετός του βραχίονα αποτελείται από ένα οστό, το βραχιόνιο. Τούτο είναι ένα μακρό οστό που το άνω άκρο του λέγεται κεφαλή, είναι ημισφαιρικό και αρθρώνεται με την ωμογλήνη για το σχηματισμό της άρθρωσης του ώμου, το σώμα του είναι μακρύ και σχεδόν κυλινδρικό, και το κάτω άκρο του πολύπλοκο αποπλατυσμένο με ειδικά διαμορφωμένες αρθρικές επιφάνειες για το σχηματισμό της άρθρωσης του αγκώνα.
Η άρθρωση του ώμου σχηματίζεται από το βραχιόνιο οστό και την ωμοπλάτη (κεφαλή βραχιονίου-ωμογλήνη). Η κοίλη διαμόρφωση της ωμογλήνης και η σφαιρική της κεφαλής του βραχιονίου σε συνδυασμό με τις άλλες αποφύσεις της ωμοπλάτης σχηματίζουν ένα αρθρικό σύστημα μέσα στο οποίο το βραχιόνιο μπορεί να κάνει κινήσεις στροφής, έκτασης, πρότασης, ανάτασης κλπ. Το εύρος και το φάσμα αυτών των κινήσεων αυξάνεται ακόμη περισσότερο με τη δυνατότητα μετακίνησης του κέντρου της άρθρωσης (ωμογλήνη) αφού η ωμοπλάτη έχει τη δυνατότητα να κινείται ολισθαίνοντας πάνω στο θώρακα προς διάφορες κατευθύνσεις. 
Η άρθρωση του ώμου είναι από τις σημαντικότερες του σκελετού και εξυπηρετεί όλες τις κινήσεις του άνω άκρου, του σημαντικότερου εργαλείου του ανθρώπου. Την άρθρωση συγκρατούν διάφοροι σύνδεσμοι καθώς και τένοντες των μυών της περιοχής, και ένας ισχυρότατος αρθρικός θύλακος.
Ο σκελετός του πήχυ αποτελείται από δύο μακρά οστά, την κερκίδα και την ωλένη. Η κερκίδα βρίσκεται στο έξω χείλος του πήχυ και αντιστοιχεί στον αντίχειρα και η ωλένη στο έσω και αντιστοιχεί στο μικρό δάχτυλο του χεριού. Τα δύο αυτά οστά συνδέονται μεταξύ τους με τις άνω και κάτω κερκιδοωλένιες αρθρώσεις (αρθρώσεις που κάνουν περιορισμένες κινήσεις) και με ένα ισχυρό συνδεσμικό πέταλο, το μεσόστεο. Τα άνω άκρα των οστών του πήχυ έχουν ιδιαίτερη μορφολογία ώστε συντασσόμενα με το κάτω άκρο του βραχιονίου σχηματίζουν μία διπλή άρθρωση η οποία δίνει τη δυνατότητα πάρα πολλών κινήσεων. Η επόμενη σχηματική παράσταση απεικονίζει τα άκρα των οστών που συμμετέχουν στο σχηματισμό της άρθρωσης του αγκώνα και δίνει την ονοματολογία των μορφωμάτων τους.
Η άρθρωση του αγκώνα είναι σύνθετη. Στο σχηματισμό της συμμετέχουν περισσότερα από ένα οστά που το καθένα αρθρώνεται με τα άλλα με διαφορετικό τρόπο. Περιγραφικά μπορούμε να διακρίνουμε τις εξής μικρότερες αρθρώσεις: την άνω κερκιδοωλένια, την βραχιονοκερκιδική και την βραχιονοωλένια. Η κεφαλή της κερκίδας είναι κυλινδρική και η άνω επιφάνειά της είναι κοίλη.
Με την πλάγια επιφάνειά της συντάσσεται με την κερκιδική εντομή του άνω άκρου της ωλένης και σχηματίζει την άνω κερκιδοωλένια άρθρωση. Στη θέση αυτή στηρίζεται η κερκίδα με ένα σύνδεσμο που περιβάλλει την κεφαλή και μοιάζει με δαχτυλίδι, γι' αυτό ονομάζεται δακτυλιοειδής. Η άρθρωση αυτή επιτρέπει στην κερκίδα να κάνει στροφικές κινήσεις γύρω από τον επιμήκη άξονά της. Η κίνηση αυτή δίνει στον πήχυ τη δυνατότητα να κάνει κινήσεις πρηνισμού και υπτιασμού στρέφοντας ταυτόχρονα και το άκρο χέρι. Η κοίλη άνω επιφάνεια της κεφαλής της κερκίδας συντάσσεται με την ειδική σφαιρική αρθρική επιφάνεια του κάτω άκρου του βραχιονίου, τον κόνδυλο, και σχηματίζει την βραχιονοκερκιδική άρθρωση. Η άθρωση αυτή χρησιμεύει στις κινήσεις κάμψης και έκτασης του πήχυ ως προς το βραχίονα, επιτρέποντας ταυτόχρονους υπτιασμούς και πρηνισμούς σε όλες τις γωνίες κάμψης του πήχυ.
Η τρίτη άρθρωση του αγκώνα, η βραχιονοωλένια, σχηματίζεται από τη σύνδεση του άνω άκρου της ωλένης, που μοιάζει με μηχανικό κλειδί, με την αντίστοιχη αρθρική επιφάνεια του κάτω άκρου του βραχιονίου που μοιάζει με καρούλι και λέγεται τροχιλία. Η μηνοειδής εντομή της ωλένης προσαρμόζεται στη αύλακα της τροχιλίας και έτσι δεν μπορεί να κινείται δεξιά και αριστερά παρά μόνο να στρέφεται προς τα εμπρός και πίσω κάνοντας έτσι τις κινήσεις κάμψης και έκτασης του πήχυ. Στην πλήρη κάμψη του πήχυ προς το βραχίονα η κορωνοειδής απόφυση της ωλένης έρχεται στον κορωνοειδή βόθρο του βραχιονίου και εμποδίζει την επαφή των δύο οστών με τον τρόπο αυτό προστατεύονται τα μαλακά μόρια που περιέχονται στην άρθρωση, αγγεία, νεύρα κλπ. Στην πλήρη έκταση του πήχυ το ωλέκρανο συναντά τον ωλεκρανικό βόθρο, μία ειδική βάθυνση που βρίσκεται στην οπίσθια επιφάνεια του κάτω άκρου του βραχιονίου και "φρακάροντας" εκεί εμποδίζει την υπερέκταση του αγκώνα. Ο βραχίονας και ο πήχυς τότε έρχονται στην ίδια ευθεία και το άνω άκρο αποκτά την δυνατότητα να χρησιμεύει ως στύλος στήριξης. 
Στο κάτω άκρο του βραχιονίου στα πλάγια υπάρχουν δύο αποφύσεις, η παρατροχίλια και η παρακονδύλια, οι οποίες χρησιμεύουν για την πρόσφυση συνδέσμων και μυών. Η στήριξη και συγκράτηση των οστών στην άρθρωση αυτή γίνεται με πολλούς συνδέσμους και η άρθρωση περιβάλλεται ολόκληρη από ένα ισχυρό αρθρικό θύλακο. Το κάτω άκρο της κερκίδας είναι πλατύ και ισχυρό ενώ το αντίστοιχο της ωλένης λεπτό και έχει μια λεπτή απόφυση που λέγεται στυλοειδής. Μεταξύ τους τα άκρα αυτά των οστών συνδέονται με την κάτω κερκιδοωλένια άρθρωση. Κατά τις κινήσεις πρηνισμού και υπτιασμού η άρθρωση αυτή κρατά τα οστά το ένα δίπλα στο άλλο και η αναστροφή του πήχυ γίνεται με χιασμό της κερκίδας και της ωλένης. Ο χιασμός αυτός επιτυγχάνεται με εφίππευση της κερκίδας επί της ωλένης αφού όπως είπαμε μόνο η κερκίδα έχει δυνατότητα στροφής περί τον επιμήκη της άξονα.
Ο σκελετός του πήχυ συνδέεται με το σκελετό του άκρου χεριού με την πηχεοκαρπική άρθρωση.
Ο σκελετός του άκρου χεριού αποτελείται από τον καρπό, τα πέντε μετακάρπια οστά και τις φάλαγγες των δακτύλων.
Ο καρπός είναι ένα οστικό σύστημα που αποτελείται από οκτώ μικρά πολύγωνα οστά τα οποία αρθρώνονται μεταξύ τους και σχηματίζουν δύο στίχους: έναν κεντρικό, που αρθρώνεται με την κερκίδα και την ωλένη (πηχεοκαρπική άρθρωση), κι έναν περιφερικό που αρθρώνεται με τα μετακάρπια (πέντε καρπομετακάρπιες αρθρώσεις). Τα οστά του κεντρικού στίχου του καρπού από έξω (αντίχειρας) προς τα έσω (μικρός δάκτυλος) είναι τα: σκαφοειδές, μηνοειδές, πυραμοειδές, πισοειδές. Τα υπόλοιπα τέσσερα του περιφερικού στίχου είναι με την ίδια σειρά τα: μεγάλο πολύγωνο, μικρό πολύγωνο, κεφαλωτό και αγκιστρωτό.
Οι αρθρώσεις που σχηματίζονται ανάμεσα στα οστά του καρπού (μεσοκαρπικές) δεν κάνουν πολλές κινήσεις, αλλά το άθροισμα των κινήσεων αυτών δίνει στον καρπό μεγάλη ευκινησία. Αν σ' αυτήν προσθέσουμε την κινητικότητα της πηχεοκαρπικής άρθρωσης, που είναι μεγάλη, και εκείνη των καρπομετακαρπίων και των υπολοίπων αρθρώσεων μεταξύ των φαλάγγων, μπορούμε να φαντασθούμε τις τεράστιες κινητικές δυνατότητες του άκρου χεριού που είναι ένα πολύπλοκο εργαλείο το οποίο μόνο στον άνθρωπο έχει αναπτυχθεί σε τέτοιο βαθμό.
Τα μετακάρπια και οι φάλαγγες των δακτύλων είναι μικρά επιμήκη οστά αρθρωμένα στη σειρά. Οι βάσεις των μετακαρπίων αρθρώνονται με τον περιφερικό στίχο των οστών του καρπού (καρπομετακάρπιες αρθρώσεις) και τα περιφερικά τους άκρα αρθρώνονται με την πρώτη φάλαγγα κάθε δακτύλου (μετακαρποφαλαγγικές αρθρώσεις). Στον αντίχειρα έχουμε δύο φάλαγγες ενώ στα υπόλοιπα δάκτυλα τρεις στο καθένα. Ανάμεσα στις φάλαγγες σχηματίζονται οι μεσοφαλαγγικές αρθρώσεις τις οποίες διακρίνουμε σε κεντρικές ή εγγύς, μέσες και περιφερικές ή άπω.
Σκελετός των κάτω άκρων.
Ο σκελετός των κάτω άκρων (ποδιών) αποτελείται από το σκελετό του μηρού, το σκελετό της κνήμης και το σκελετό του άκρου ποδιού.
Στο μηρό υπάρχει το μεγαλύτερο οστό του ανθρωπίνου σκελετού, το μηριαίο οστό, στην κνήμη υπάρχουν δύο οστά, η κνήμη και η περόνη και στο άκρο πόδι διακρίνουμε τον ταρσό, που έχει 7 οστά, τα 5 μετατάρσια οστά και τις φάλαγγες των δακτύλων, δύο για το μεγάλο και από τρεις για κάθε ένα από τα υπόλοιπα.
Ο μηρός συνδέεται προς τα επάνω με τη λεκάνη με μια από τις βασικότερες μεγάλες αρθρώσεις του ανθρωπίνου σκελετού, την άρθρωση του ισχίου ή απλώς ισχίο, και προς τα κάτω με την κνήμη με την άρθρωση του γόνατος στο σχηματισμό της οποίας υπάρχει άλλο ένα οστό, η επιγονατίδα. Η άρθρωση αυτή είναι επίσης από τις βασικές μεγάλες αρθρώσεις του σώματος. Η κνήμη συντάσσεται με το άκρο πόδι με την ποδοκνημική άθρωση, που ανήκει και αυτή στις μεγάλες αρθρώσεις. Στο σκελετό του άκρου ποδιού, (ταρσός, μετατάρσια, δάκτυλα) υπάρχουν πολλές μικρές αρθρώσεις που συντάσσουν τα οστά μεταξύ τους σε ένα μορφολογικό σχηματισμό (το άκρο πόδι), χρήσιμο για τη στήριξη και τη βάδιση.
Σκελετός του κορμού.
Στο σκελετό του κορμού διακρίνουμε τα παρακάτω μέρη:

</doc>
<doc id="69058" url="https://el.wikipedia.org/wiki?curid=69058" title="Πολυγωνική γραμμή">
Πολυγωνική γραμμή



</doc>
<doc id="69061" url="https://el.wikipedia.org/wiki?curid=69061" title="Δηλητήριο">
Δηλητήριο

Δηλητήριο ονομάζεται οποιαδήποτε ουσία, φυσικής προέλευσης ή τεχνητά παρασκευασμένη, που μετά την εισαγωγή της σε ζωντανό οργανισμό μπορεί να ασκήσει βλαπτική ή και θανατηφόρο επίδραση. Πολλές ουσίες, ιδιαίτερα σε συνάρτηση με τη μεγαλύτερη ή μικρότερη δοσολογία που θα εισαχθούν, είναι δυνατόν να έχουν βλαπτική επίδραση σε έναν οργανισμό. Δηλητήρια λέμε συνήθως ουσίες που ακόμα και σε εξαιρετικά μικρές δόσεις είναι πολύ βλαπτικές. Υπάρχουν στη φύση πολλά δηλητήρια που μπορεί να είναι προϊόντα ζώων ή ουσίες που προέρχονται από φυτά ή ακόμη και απλά χημικά στοιχεία ή ενώσεις που βρίσκονται σε ανόργανα υλικά.
Για τον άνθρωπο κάθε ουσία δυνητικώς μπορεί να είναι δηλητήριο και τούτο είναι ανάλογο από την ποσότητα της ουσίας που θα μπει στον οργανισμό και από τη δυνατότητα αυτού να την απομονώσει ή να την αποβάλλει μετά από κάποια επεξεργασία. Καθημερινά ερχόμαστε σε επαφή με δεκάδες δηλητήρια, αλλά δεν παθαίνουμε βλάβες επειδή ο οργανισμός μας είναι σε θέση να τα εξουδετερώνει. Η ισχύς ενός δηλητηρίου λέγεται τοξικότητα και αυτή καθορίζει τη βαρύτητα των βλαβών που αυτό προκαλεί, σε συνδυασμό με την προσλαμβανόμενη ποσότητα του δηλητηρίου.
Ιδιαίτερα για χημικά προϊόντα και παρασκευάσματα ""τοξικά" είναι αυτά που δια της εισπνοής, καταπόσεως ή δια της διεισδύσεως δια του δέρματος δύνανται να προκαλέσουν σοβαρούς κινδύνους για την υγεία, οξείς ή χρόνιους, ακόμη και τον θάνατο" και είναι υποχρεωτική από το νόμο η σήμανση τους ως τέτοια. Άλλες επικίνδυνες αλλά λιγότερο τοξικές ουσίες είναι δυνατόν να χαρακτηρίζονται ως "επιβλαβείς" ή "ερεθιστικές".
Ορολογία.
Ο όρος «δηλητήριο» χρησιμοποιείται συχνά στην καθομιλουμένη για να περιγράψει κάθε επιβλαβή ουσία, ιδιαίτερα διαβρωτικές ουσίες, καρκινογόνες, μεταλλαξιογόνες, τερατογόνες και επιβλαβών ρύπων, και τους κινδύνους των χημικών ουσιών.Ο Παράκελσος (1493-1541), ο πατέρας της τοξικολογίας, έγραψε κάποτε: «Τα πάντα είναι δηλητήριο, υπάρχει δηλητήριο σε όλα .Μόνο η δόση κάνει ένα πράγμα να μην είναι δηλητήριο. (βλέπε διάμεσος θανατηφόρου δόσης). Ο νόμος ορίζει "δηλητήριο" πιο αυστηρά. Ουσίες που δεν απαιτείται από το νόμο να φέρουν την ετικέτα "δηλητήριο" μπορεί επίσης να προκαλέσουν μια ιατρική κατάσταση δηλητηρίασης.
Ορισμένα δηλητήρια είναι επίσης τοξίνες, οι οποίες είναι κάθε δηλητήριο που παράγεται από τα ζώα, τα λαχανικά ή τα βακτήρια, όπως οι βακτηριακές πρωτεΐνες που προκαλούν τέτανο και αλλαντίαση. Η διάκριση μεταξύ των δύο όρων δεν τηρείται πάντοτε, ακόμα και μεταξύ των επιστημόνων. Οι παράγωγες μορφές "τοξικά" και "δηλητηριώδη" είναι συνώνυμες.
Δηλητήρια ζώων που παραδίδονται υποδορίως (π.χ. τσίμπημα ή το δάγκωμα) καλούνται επίσης δηλητήρια. Σε κανονική χρήση, δηλητηριώδης οργανισμός είναι αυτός ο οποίος είναι επιβλαβής για κατανάλωση, αλλά ένας οργανισμός μπορεί να χρησιμοποιεί το δηλητήριο για να σκοτώσει το θήραμά του ή αμυνθεί, ενώ είναι ακόμα ζωντανός. Ένας οργανισμός μπορεί να είναι τόσο δηλητηριώδης και να χρησιμοποιεί δηλητήριο, αλλά είναι πολύ σπάνιο.
Στην πυρηνική φυσική, δηλητήριο είναι μια ουσία η οποία εμποδίζει ή αναστέλλει μια πυρηνική αντίδραση. Δείτε πυρηνικό δηλητήριο.
Περιβαλλοντικά επικίνδυνες ουσίες δεν είναι κατ' ανάγκην δηλητήρια και το αντίστροφο. Για παράδειγμα, στη βιομηχανία τροφίμων τα λύματα, τα οποία μπορεί να περιέχουν χυμό πατάτας ή γάλα μπορεί να είναι επικίνδυνα για τα οικοσυστήματα των ρεμάτων και των ποταμών από την κατανάλωση οξυγόνου και τη πρόκληση ευτροφισμού, αλλά είναι ακίνδυνα για τον άνθρωπο και δεν έχουν ταξινομηθεί ως δηλητήριο.
Βιολογικά μιλώντας, οποιαδήποτε ουσία, αν δοθεί σε αρκετά μεγάλες ποσότητες, είναι δηλητηριώδη και μπορεί να προκαλέσει το θάνατο. Για παράδειγμα, πολλά κιλά νερού θα αποτελούσε μια θανατηφόρα δόση. Πολλές ουσίες που χρησιμοποιούνται ως φάρμακα - όπως η φαιντανύλη - έχουν LD50 μόνο μία τάξη μεγέθους μεγαλύτερη από την ED50. Μια εναλλακτική κατάταξη θα γίνεται με διάκριση μεταξύ θανατηφόρων ουσιών, οι οποίες παρέχουν μια θεραπευτική αξία και εκείνων που δεν το κάνουν.
Δηλητηρίαση.
Η οξεία δηλητηρίαση είναι η έκθεση σε δηλητήριο σε μία περίσταση ή κατά τη διάρκεια μιας σύντομης χρονικής περιόδου. Τα συμπτώματα αναπτύσσονται σε στενή σχέση με την έκθεση με το δηλητήριο. Η απορρόφηση ενός δηλητηρίου είναι απαραίτητη για συστηματική δηλητηρίαση. Σε αντίθεση, οι ουσίες που καταστρέφουν ιστούς αλλά δεν απορροφώνται, όπως η αλυσίβα, ταξινομούνται ως διαβρωτικά παρά δηλητήρια. Επιπλέον, πολλές κοινές ουσίες που χρησιμοποιούνται στο νοικοκυριό δεν επισημαίνονται με το σήμα των δηλητηρίων, αν και μπορούν να προκαλέσουν σοβαρή ασθένεια ή ακόμη και θάνατο. Στην ιατρική, δηλητηρίαση μπορεί να προκληθεί από λιγότερο επικίνδυνες ουσίες από εκείνες που λαμβάνουν τον νομικό χαρακτηρισμό «δηλητήριο».
Η χρόνια δηλητηρίαση είναι μακροπρόθεσμη επαναλαμβανόμενη ή συνεχής έκθεση σε δηλητήριο, όπου τα συμπτώματα δεν εμφανίζονται αμέσως ή μετά από κάθε έκθεση. Ο ασθενής γίνεται σταδιακά άρρωστος ή αρρωσταίνει μετά από μια μακρά περίοδο λανθάνουσας κατάστασης. Χρόνια δηλητηρίαση συμβαίνει πιο συχνά μετά από έκθεση σε δηλητήρια που βιοσυσσωρεύονται, η βιοσυγκεντρώνονται στον οργανισμό, όπως ο υδράργυρος, το γαδολίνιο και ο μόλυβδος.
Επαφή ή απορρόφηση δηλητηρίων μπορεί να προκαλέσει ταχύ θάνατο ή βλάβη. Παράγοντες οι οποίοι δρουν στο νευρικό σύστημα μπορεί να παραλύσουν σε δευτερόλεπτα ή συντομότερα, και περιλαμβάνουν τόσο βιολογικώς συμπληρωματικές νευροτοξίνες όσο και τα λεγόμενα αέρια νεύρων, τα οποία μπορούν να συντεθούν για πόλεμο ή για τη βιομηχανία.
Εισπνοή ή κατάποση κυανιούχου, που χρησιμοποιούνταν ως μέθοδος εκτέλεσης σε θαλάμους αερίων στερεί σχεδόν αμέσως το σώμα από ενέργεια μέσω της αναστολής των ενζύμων σε μιτοχόνδρια που εκτελούν την κυτταρική αναπνοή. Ενδοφλέβια έγχυση αφύσικα υψηλής συγκέντρωσης χλωριούχου καλίου, όπως στην εκτέλεση των κρατουμένων σε μέρη των Ηνωμένων Πολιτειών, σταματά γρήγορα την καρδιά εξαλείφοντας το δυναμικό των κυττάρων που απαιτούνται για τη σύσπαση των μυών.
Τα περισσότερα βιοκτόνα, συμπεριλαμβανομένων των φυτοφαρμάκων,δημιουργήθηκαν για να ενεργούν ως δηλητήρια για οργανισμούς στόχους, αν και η οξεία ή λιγότερο παρατηρήσιμη χρόνια δηλητηρίαση μπορεί να συμβεί και σε οργανισμούς-μη στόχους (δευτερογενής δηλητηρίαση), συμπεριλαμβανομένων και των ανθρώπων οι οποίοι χρησιμοποιούν τα βιοκτόνα και σε άλλους ωφέλιμους οργανισμούς. Για παράδειγμα, το ζιζανιοκτόνο 2,4-D μιμείται τη δράση της ορμόνης ενός φυτού, με την επίδραση της οποίας η θανατηφόρος τοξικότητα είναι ειδική για τα φυτά. Πράγματι,το 2,4-D δεν είναι δηλητήριο, αλλά ταξινομείται ως "επιβλαβές" (ΕΕ).
Πολλές ουσίες που θεωρούνται δηλητήρια είναι τοξικά μόνον έμμεσα, από μετατροπή των χημικών ενώσεων σε πιο τοξικές μορφές. Ένα παράδειγμα είναι η μεθανόλη (ξυλόπνευμα), η οποία δεν είναι δηλητηριώδης από μόνη της, αλλά χημικώς μετατρέπεται σε τοξική φορμαλδεΰδη και φορμικό οξύ στο ήπαρ. Πολλά μόρια των φαρμάκων γίνονται τοξικά στο ήπαρ, και η γενετική μεταβλητότητα ορισμένων ηπατικών ενζύμων καθιστά την τοξικότητα πολλών ενώσεων να διαφέρει μεταξύ ατόμων.
Η τοξικολογία είναι η μελέτη των συμπτωμάτων, των μηχανισμών, της θεραπείας και της διάγνωσης της βιολογικής δηλητηρίασης.
Η έκθεση σε ραδιενεργές ουσίες μπορεί να προκαλέσει δηλητηρίαση από ακτινοβολία, ένα άσχετο φαινόμενο.
Επιδημιολογία.
Το 2010, η δηλητηρίαση οδήγησε σε περίπου 180.000 θανάτους από τους 200.000 το 1990. Υπήρξαν περίπου 727,500 επισκέψεις στο τμήμα επειγόντων περιστατικών στις Ηνωμένες Πολιτείες συμπεριλαμβάνομένων δηλητηριάσεις-3,3% του συνόλου των συναντήσεων.
Εφαρμογές.
Οι δηλητηριώδεις ενώσεις μπορεί να είναι χρήσιμες, είτε για την τοξικότητά τους, ή, πιο συχνά, λόγω μία άλλης χημικής ιδιότητας, όπως η ειδική χημική δραστικότητα. Δηλητήρια χρησιμοποιούνται ευρέως στη βιομηχανία και τη γεωργία, όπως χημικά αντιδραστήρια, διαλύτες ή αντιδραστήρια συμπλοκοποίησης, όπως π.χ. μονοξείδιο του άνθρακα, μεθανόλη και κυανιούχο νάτριο, αντίστοιχα. Είναι λιγότερο συχνές σε οικιακή χρήση, με περιστασιακές εξαιρέσεις όπως η αμμωνία και η μεθανόλη. Για παράδειγμα,το φωσγένιο είναι ιδιαίτερα δραστικός πυρηνόφιλος δέκτης, το οποίο το καθιστά ένα εξαιρετικό αντιδραστήριο για τον πολυμερισμό διολών και διαμινών να παράγουν πλαστικά από πολυανθρακικό και πολυουρεθάνη . Για αυτή τη χρήση,παράγονται εκατομμύρια τόνοι ετησίως. Ωστόσο, η ίδια αντιδραστικότητα καθίσταται εξαιρετικά αντιδραστική προς πρωτεΐνες στον ανθρώπινο ιστό και ως εκ τούτου εξαιρετικά τοξική. Στην πραγματικότητα,το φωσγένιο έχει χρησιμοποιηθεί ως χημικό όπλο. Αυτό μπορεί να αντιπαραβληθεί με αέριο μουστάρδας, το οποίο έχει παραχθεί μόνο για χρήσεις χημικών όπλων, δεδομένου ότι δεν έχει καμία ιδιαίτερη βιομηχανική χρήση.
Τα βιοκτόνα δεν χρειάζεται να είναι δηλητηριώδη για τον άνθρωπο, επειδή μπορούν να στοχεύσουν μεταβολικές οδούς που υπάρχουν στους ανθρώπους, αφήνοντας μόνο παρεμπιπτόντως τοξικότητα. Για παράδειγμα, το ζιζανιοκτόνο 2,4-διχλωροφαινοξυοξεικό οξύ είναι ένα μιμητικό ορμόνης ανάπτυξης των φυτών, το οποίο προκαλεί ανεξέλεγκτη ανάπτυξη που οδηγεί στο θάνατο του φυτού. Ανθρώποι και ζώα, στερούνται αυτής της ορμόνης και του υποδοχέα της, δεν επηρεάζονται από αυτή, και πρέπει να καταπιούν σχετικά μεγάλες δόσεις πριν εμφανιστεί οποιαδήποτε τοξικότητα.Η τοξικότητα για τον άνθρωπο, ωστόσο, δύσκολο να αποφευχθεί με φυτοφάρμακα που στοχεύουν θηλαστικά, όπως τα τρωκτικοκτόνα.
Ο κίνδυνος από την τοξικότητα διαφέρει από την ίδια την τοξικότητα. Για παράδειγμα, το συντηρητικό θειομερσάλη που χρησιμοποιείται σε εμβόλια είναι τοξικό, αλλά η ποσότητα που χορηγείται σε μια μόνο βολή είναι αμελητέα.
Ιστορία.
Καθ 'όλη την ανθρώπινη ιστορία, σκόπιμη εφαρμογή του δηλητηρίου έχει χρησιμοποιηθεί ως μέθοδος δολοφονίας, ελέγχου των παρασίτων, των αυτοκτονιών και της εκτέλεσης. [ Σύμφωνα με τη μέθοδο εκτέλεσης, δηλητήριο έχει προκαλέσει το θάνατο είτε με τη κατάποση, όπως οι αρχαίοι Αθηναίοι έκαναν (βλέπε Σωκράτης), την εισπνοή, όπως με μονοξείδιο του άνθρακα ή υδροκυανίου (βλ θάλαμο αερίων), ή με ένεση (βλ θανατηφόρα ένεση). Το αποτέλεσμα εχός θανατηφόρου δηλητηρίου μπορεί να συνδυαστεί με δήθεν μαγικές δυνάμεις τους:ένα παράδειγμα είναι το κινέζικο δηλητήριο Gu. Δηλητήριο χρησιμοποιήθηκε επίσης στο μπαρούτι πολέμου.
Αναφορές.
1. "poison" at Dorland's Medical Dictionary
2. "Poison" at Merriam-Webster. Retrieved December 26th, 2014.
3.GBD 2013 Mortality and Causes of Death, Collaborators (17 December 2014). "Global, regional, and national age-sex specific all-cause and cause-specific mortality for 240 causes of death, 1990-2013: a systematic analysis for the Global Burden of Disease Study 2013.". Lancet. doi:10.1016/S0140-6736(14)61682-2. PMID 25530442.
4.Latin: Dosis sola venenum facit. Paracelsus: Von der Besucht, Dillingen, 1567
5. Hutchinson DA, Mori A, Savitzky AH, Burghardt GM, Wu X, Meinwald J, Schroeder FC (2007). "Dietary sequestration of defensive steroids in nuchal glands of the Asian snake Rhabdophis tigrinus". Proceedings of the National Academy of Sciences of the United States of America 104 (7): 2265–70. doi:10.1073/pnas.0610785104. PMC 1892995.PMID 17284596.
6. Complete diving manual by Jack Jackson
7. Chyka PA, Seger D, Krenzelok EP, Vale JA (2005). "Position paper: Single-dose activated charcoal". Clin Toxicol (Phila) 43 (2): 61–87. PMID 15822758.
8.Toxicology, American Academy of Clinical (2004). "Position paper: cathartics". J Toxicol Clin Toxicol 42 (3): 243–253. doi:10.1081/CLT-120039801. PMID 15362590.
9.American Academy of Clinical Toxicology; European Association of Poisons Centres Clinical Toxicologists (2004). "Position paper: Ipecac syrup". J Toxicol Clin Toxicol 42 (2): 133–143. doi:10.1081/CLT-120037421. PMID 15214617.
10.Vale JA, Kulig K; American Academy of Clinical Toxicology; European Association of Poisons Centres and Clinical Toxicologist. (2004). "Position paper: gastric lavage". J Toxicol Clin Toxicol 42 (7): 933–943. doi:10.1081/CLT-200045006. PMID 15641639.
11."Position paper: whole bowel irrigation". J Toxicol Clin Toxicol 42 (6): 843–854. 2004.doi:10.1081/CLT-200035932. PMID 15533024.
12. "WHO Disease and injury country estimates". World Health Organization. 2004. Retrieved Nov 11, 2009.
13. Lozano, R (Dec 15, 2012). "Global and regional mortality from 235 causes of death for 20 age groups in 1990 and 2010: a systematic analysis for the Global Burden of Disease Study 2010.". Lancet 380 (9859): 2095–128. doi:10.1016/S0140-6736(12)61728-0.PMID 23245604.
14. Villaveces A, Mutter R, Owens PL, Barrett ML. Causes of Injuries Treated in the Emergency Department, 2010. HCUP Statistical Brief #156. Agency for Healthcare Research and Quality. May 2013.[1]
15. Kautilya suggests employing means such as seduction, secret use of weapons, poison etc. S.D. Chamola, Kautilya Arthshastra and the Science of Management: Relevance for the Contemporary Society, p. 40.ISBN 81-7871-126-5.
16.Kautilya urged detailed precautions against assassination—tasters for food, elaborate ways to detect poison. "Moderate Machiavelli? Contrasting The Prince with the Arthashastra of Kautilya". Critical Horizons, vol. 3, no. 2 (September 2002). Brill Academic Publishers. ISSN 1440-9917 (Print) 1568-5160 (Online).doi:10.1163/156851602760586671.
17. Needham, Joseph (1986). Science and Civilization in China: Volume 5, Part 7. Taipei: Caves Books, Ltd. Page 180.

</doc>
<doc id="69062" url="https://el.wikipedia.org/wiki?curid=69062" title="Μαρίνος Αντύπας">
Μαρίνος Αντύπας

Ο Μαρίνος Αντύπας (Φερεντινάτα Κεφαλληνίας, 1872 – Πυργετός Λάρισας, 8 Μαρτίου 1907) ήταν Έλληνας σοσιαλιστής δικηγόρος, δημοσιογράφος και κοινωνικός αγωνιστής. Ήταν υπέρμαχος των λαϊκών ελευθεριών και των φυσικών δικαιωμάτων του ανθρώπου, κυρίως των ανθρώπων του μόχθου. Αγωνίστηκε σ' όλη του τη ζωή για την αφύπνιση του λαού, και μάλιστα των αγροτικών και εργατικών τάξεων. Δολοφονήθηκε από άνθρωπο των μεγαλοκτηματιών του θεσσαλικού κάμπου (τσιφλικάδων), στις 8 Μαρτίου 1907 στον Πυργετό Λάρισας. 
Η ζωή του.
Γεννήθηκε στο χωριό Φερεντινάτα της περιοχής Πυλάρου, στην Κεφαλονιά, το 1872. Πατέρας του Μαρίνου Αντύπα ήταν ο Σπύρος Αντύπας, μαραγκός και ξυλογλύπτης το επάγγελμα, και μητέρα του η Αγγελική Κλαδά. Η οικογένεια μετακόμισε στο Αργοστόλι, όπου ο Μαρίνος αποφοίτησε, μέσα σε στερήσεις, από το Γυμνάσιο, τον Ιούνιο του 1890.
Στη συνέχεια, γράφτηκε στη Νομική Σχολή του Πανεπιστημίου Αθηνών. Τότε μυήθηκε στις σοσιαλιστικές ιδέες που διέδιδε ο κύκλος του Σταύρου Καλλέργη και έγινε μέλος του Κεντρικού Σοσιαλιστικού Συλλόγου. Ως σοσιαλιστής ανέπτυξε έντονη δράση, διοργανώνοντας ομιλίες. Κατά την Κρητική Επανάσταση του 1896, πολέμησε μαζί με άλλους φοιτητές στο πλευρό των Κρητών. Μετά από ένα χρόνο, επέστρεψε στην Αθήνα με τραύμα στο στήθος. Εκεί οργάνωσε το συλλαλητήριο της 14ης Σεπτεμβρίου 1897 στην πλατεία Ομονοίας. Σε εκείνο το συλλαλητήριο, κατάγγειλε δημόσια τον ρόλο μελών της βασιλικής οικογένειας και των Μεγάλων Δυνάμεων στην έκβαση του ελληνοτουρκικού πολέμου του 1897. Αποτέλεσμα αυτής της ομιλίας ήταν η καταδίκη του σε φυλάκιση 1 έτους. Μετά την αποφυλάκισή του, συνελήφθη και φυλακίστηκε ξανά, με πρόσχημα την ηθική αυτουργία σε υπόθεση απόπειρας δολοφονίας του βασιλιά Γεωργίου Α΄.
Το 1898, ο Αντύπας διέκοψε τις σπουδές του και επέστρεψε στην Κεφαλονιά. Την επόμενη χρονιά εξέδωσε την εφημερίδα "Ανάστασις", της οποίας η κυκλοφορία διακόπηκε εξαιτίας ενός άρθρου όπου ο Αντύπας καταφερόταν εναντίον της πολιτικής και δικαστικής εξουσίας και των υπευθύνων της ήττας του 1897. Σημαντικό εδώ -από ένα περιληπτικό πρόγραμμα του 1905- είναι ότι ζητούσε νόμους που να περιορίζουν τις ώρες εργασίας, να καθοριστεί ημερομίσθιο, να δημιουργηθούν ταμεία σύνταξης για τους ανίκανους εργάτες είτε λόγω ηλικίας, είτε ασθενείας ή τραυματισμού. 
Το 1903 ο Μαρίνος Αντύπας πήγε στο Βουκουρέστι όπου ζούσε ο θείος του Γεώργιος Σκιαδαρέσης. Υπάρχει η πεποίθηση ότι ο Αντύπας ήταν αυτός που τον έπεισε να αγοράσει γη έκτασης 300.000 στρεμμάτων στον θεσσαλικό κάμπο, στην περιοχή των Τεμπών. Την ίδια χρονιά, ξαναγύρισε στην Κεφαλονιά όπου επανεξέδωσε την εφημερίδα του και ίδρυσε το «Λαϊκόν Αναγνωστήριον "Η Ισότης"», ένα είδος λαϊκού σχολείου.
Το 1906, μετά την αποτυχία του στις εκλογές στην Κεφαλονιά (ως υποψήφιος βουλευτής επαρχίας Κρανιάς), έφτασε στη Θεσσαλία όπου ανέλαβε επιστάτης στα κτήματα του θείου του. Εκεί εφάρμοσε προοδευτικά μέτρα όπως η εφαρμογή της αργίας της Κυριακής, η αμοιβή των κολίγων με το 75% της παραγωγής (αντί του 25% που ίσχυε ως τότε) και η παραγραφή των χρεών τους. Ταυτόχρονα συνέχισε να μιλάει σε συγκεντρώσεις στα χωριά του κάμπου, κινητοποιώντας και οργανώνοντας τους εξαθλιωμένους αγρότες της Θεσσαλίας. Οι ενέργειές του αυτές και η μαχητικότητά του προκάλεσαν το μίσος των τσιφλικάδων, οι οποίοι προσπάθησαν, στην αρχή, να τον σταματήσουν μέσω συστάσεων από τη Χωροφυλακή και τη Νομαρχία. Ο Μ. Αντύπας ωστόσο συνέχισε να διατρέχει τα χωριά του θεσσαλικού κάμπου και να κινητοποιεί τους αγρότες για τα δίκαιά τους, με αποκορύφωμα το συλλαλητήριο στο Λασποχώρι στις αρχές του 1907. Οι τσιφλικάδες της Θεσσαλίας, βλέποντας πως με κανένα μέσο δεν μπορούν να τον κάμψουν, αποφάσισαν τη δολοφονία του στις 8 Μαρτίου 1907 στον Πυργετό Λάρισας, βάζοντας τον επιστάτη Ιωάννη Κυριακό να προκαλέσει επεισόδιο και, στη συνέχεια, να τον πυροβολήσει. Με τον τρόπο αυτό έλπιζαν να εμφανίσουν τη δολοφονία ως αυτοάμυνα για να αθωωθεί ο δράστης, όπως και έγινε. Οι τελευταίες λέξεις του Μαρίνου Αντύπα ήταν: «Ισότης, Αδελφότης, Ελευθερία». Η δολοφονία του προκάλεσε λαϊκές εκδηλώσεις και αντιδράσεις σε όλη την Ελλάδα.

</doc>
<doc id="69063" url="https://el.wikipedia.org/wiki?curid=69063" title="Γράμπος">
Γράμπος

Ο Γράμπος ("Grampus griseus", Γράμπος ο φαιός) είναι είδος θηλαστικών κητοειδών της οικογένειας των δελφινιδών. Ο γράμπος είναι το μοναδικό είδος στο ομώνυμο γένος. Ζεί κυρίως στα τροπικά και εύκρατα νερά των ωκεναών, αλλά απαντάται όμως και στη Μεσόγειο, κυρίως στις ακτές της Γαλλίας, στον Περσικό κόλπο και την Ερυθρά θάλασσα.
Το είδος αυτό δεν φέρει ρύγχος (το γνωστό των δελφινιών) αλλά το πρόσθιο μέρος του κεφαλιού του είναι σχεδόν κάθετο όπως της κουτσομούρας. Έχει μήκος 3 με 4,3 μέτρα και βάρος που φτάνει τα 500 κιλά.

</doc>
<doc id="69068" url="https://el.wikipedia.org/wiki?curid=69068" title="Τοξικολογία">
Τοξικολογία

Τοξικολογία ονομάζεται η βιολογική επιστήμη που ασχολείται με την επίδραση των διαφόρων τοξικών ουσιών στους έμβιους οργανισμούς (μικροοργανισμοί, φυτά, ζώα, άνθρωπος). Οι βιολογικές επιδράσεις-βλάβες ποικίλλουν και διακρίνονται σε θανατηφόρες, βαριές, μέσης βαρύτητας, ελαφρές. Η Τοξικολογία ως βιολογική επιστήμη αντλεί γνώσεις από τη φαρμακευτική-φαρμακολογία, την αναλυτική χημεία, τη βιοχημεία, τη φυσιολογία,τη μοριακή βιολογία,ενώ τα πορίσματα της έχουν εφαρμογή στη διατροφολογία και την ιατρική. 
Η τοξικολογία χωρίζεται σε "επαγγελματική τοξικολογία" και "περιβαλλοντική τοξικολογία". Η επαγγελματική τοξικολογία εξετάζει τους χημικούς παράγοντες που απαντώνται στο χώρο εργασίας. Η κύρια έμφασή της αφορά την αναγνώρισει των παραγόντων, το καθορισμό των συνθηκών που σχετίζονται με την ασφαλή χρήση τους και την πρόληψη απορρόφησης μεγάλων ποσοτήτων. Η περιβαλλοντική τοξικολογία ασχολείται με την ενδεχόμενη βλαπτική επίδραση χημικών ουσιών (περιβαλλοντικοί ρύποι) που παρουσιάζουν ως προς τους ζώντες οργανισμούς.

</doc>
<doc id="69070" url="https://el.wikipedia.org/wiki?curid=69070" title="Ανοσία (ιατρική)">
Ανοσία (ιατρική)

Η ανοσία (ετυμ.: "α"- στερητικό + "νόσος"· βλ. ανοσία) είναι η ικανότητα ενός οργανισμού να αμύνεται ενάντια σε κάποιον εξωτερικό βλαπτικό παράγοντα και να μην υφίσταται τις συνέπειές του. Την ικανότητα αυτή την αποκτά ο οργανισμός με τη βοήθεια ενός πολύπλοκου και πολύ σημαντικού συστήματος που λέγεται ανοσοποιητικό σύστημα.
Στον άνθρωπο, η ανοσία διακρίνεται σε εγγενή ή σύμφυτη και σε επίκτητη.
Σύμφυτη ονομάζεται η ανοσία που διαθέτει ο άνθρωπος από τη γέννησή του και οφείλεται σε διάφορους αμυντικούς μηχανισμούς που αναπτύσσει το έμβρυο κατά την ενδομήτρια ζωή ή αποκτά κατά τη διάρκεια του θηλασμού, μέσω των αντισωμάτων που λαμβάνει από το μητρικό γάλα.
Επίκτητη είναι η ανοσία που αναπτύσσεται κατά τη διάρκεια της ζωής. Με τον μηχανισμό αυτόν ο οργανισμός, κάθε φορά που έρχεται σε επαφή με κάποιο βλαπτικό παράγοντα, τον «εντυπώνει» στην ανοσοποιητική μνήμη του και αναπτύσσει μηχανισμούς αυτοπροστασίας σε ενδεχόμενη επόμενη επαφή. Σε αυτή τη διαδικασία στηρίζονται και οι εμβολιασμοί. Με τον εμβολιασμό εισάγουμε τον βλαπτικό παράγοντα ειδικά επεξεργασμένο, το εμβόλιο, σε ελεγχόμενες ποσότητες στον οργανισμό ώστε αυτός να «μάθει» να τον αναγνωρίζει στο μέλλον και να αμύνεται ενάντια σε αυτόν.
Οι μηχανισμοί άμυνας του οργανισμού αποτελούν αντικείμενο μιας ειδικής βιοεπιστήμης που λέγεται Ανοσολογία. 

</doc>
<doc id="69071" url="https://el.wikipedia.org/wiki?curid=69071" title="Μάχη της Γράνας">
Μάχη της Γράνας

Η Μάχη της Γράνας ήταν συμπλοκή που έλαβε χώρα στην περιοχή της Τρίπολης Αρκαδίας, στις 10 Αυγούστου 1821, στο πλαίσιο της Ελληνικής Επανάστασης, ανάμεσα σε δυνάμεις των επαναστατημένων Ελλήνων και οθωμανικά στρατεύματα. Έληξε με την πλήρη νίκη των Ελλήνων και σήμανε την τελική φάση της πολιορκίας που οδήγησε στην πτώση της Τριπολιτσάς.
Πρελούδιο.
Κατά τον Αύγουστο του 1821 οι Έλληνες είχαν αρχίσει την πολιορκία της Τριπολιτσάς. Οι δε πολιορκημένοι στη πόλη Οθωμανοί κατά τη διάρκεια της νύκτας επιχειρούσαν συχνές εξόδους για εξεύρεση τροφίμων, θερισμό ή συλλογή καρπών από τα γύρω αγροκτήματα. Η προσπάθεια των Ελλήνων να σταματήσουν τον τουρκικό ανεφοδιασμό απαιτούσε την προώθηση των πολιορκητικών στρατοπέδων σε θέσεις πιο κοντά στην πόλη. Αυτό δεν μπορούσε γίνει λόγω έλλειψης πυροβολικού κι έτσι οι επαναστάτες παρέμεναν σε πιο ασφαλείς θέσεις, κοντά στο βουνό Παρθένι. Όταν ο Θεόδωρος Κολοκοτρώνης κλήθηκε από τους πολιορκητές σε βοήθεια και είδε τα συμβάντα, διέταξε να ανοιχθεί πολεμικό χαράκωμα (γράνα) βάθους ενός μέτρου και πλάτους δύο μέτρων από τη θέση Μύτικα και το χωριό Μπεντένι (σημερινό Διακόπιο) μέχρι τον λόφο που βρισκόταν κοντά στο χωριό Λουκά, όπου ήταν οχυρωμένος ο οπλαρχηγός Γιάννης Νταγρές. Προς την πλευρά της πόλης, η γράνα θα είχε μορφή αναχώματος, το οποίο θα προέκυπτε από τα χώματα της εκσκαφής. Το όλο αυτό έργο, που κάλυπτε μια απόσταση περίπου 700 μέτρων, ολοκληρώθηκε με προσωπική εργασία 200 χωρικών της περιοχής και των ανδρών του Τριπολιτσιώτη αρχηγού Αθανασίου Κίντζιου, μέσα σε τρεις ημέρες. Η Γράνα είχε σκοπό την αναχαίτιση των οθωμανικών εξορμήσεων, την αποτροπή της προσπάθειας του Κιαμήλμπεη να διαφύγει μέσω του δημόσιου δρόμου Κάψια - Λεβίδι - Καλάβρυτα, καθώς και την ενθάρρυνση των Ελλήνων να κατεβούν στην πεδιάδα γύρω από την Τριπολιτσά.. 
Η μάχη.
Κατά τη νύχτα της 9ης προς 10η Αυγούστου, ισχυρή οθωμανική δύναμη υπό τον κεχαγιάμπεη Μουσταφά, βγήκε από την Τριπολιτσά με κατεύθυνση προς Λουκά και Τσιπιανά (σημ. Νεστάνη), με σκοπό τη συνηθισμένη αναζήτηση τροφών. Η τουρκική δύναμη διαιρέθηκε σε δύο τμήματα, ώστε να περικυκλώσει τους επαναστάτες που βρίσκονταν στον δρόμο της. Το πρώτο τμήμα, αποτελούνταν από 3.000 πεζούς, κατά τον Φωτάκο, ενώ το δεύτερο τμήμα διέθετε και ιππικό. Κατά τους Κολοκοτρώνη και Φωτάκο, η συνολική δύναμη των δύο τουρκικών τμημάτων έφτανε τους 6.000 αλλά άλλες σύγχρονες πηγές αναφέρουν πολύ μικρότερους αριθμούς. 
Το πρώτο τουρκικό τμήμα, αφού ανέβηκε το βουνό της Μονής Βαρσών, βρέθηκε πίσω από τον Λουκά και άρπαξε ζώα και κτηνοτροφικά προϊόντα. Το δεύτερο τμήμα πέρασε από τον δρόμο της πεδιάδας, δίπλα στο βουνό, από σημείο που δεν είχαν ακόμα σκάψει οι Έλληνες. Οι Τούρκοι, βλέποντας τη Γράνα, αναφέρθηκαν ειρωνικά σε αυτήν, νομίζοντας πως επρόκειτο για σύνορα που έφτιαχναν οι Έλληνες, με σκοπό τον διαμοιρασμό της γης. Στη συνέχεια, το δεύτερο αυτό τουρκικό τμήμα λεηλάτησε τα χωριά Λουκάς, Τσιπιανά, Σάγκα και Πικέρνι, φορτώνοντας 600 έως 1.000 ζώα με τρόφιμα. 
Εν τω μεταξύ, Τούρκοι πεζοί και ιππείς επιτέθηκαν κατά των 200 ανδρών του Γιάννη Νταγρέ, οι οποίοι είχαν κατασκευάσει ταμπούρια στα αμπέλια της Καπνίστρας (αντέρεισμα του όρους Παρθένι), στο κενό ανατολικά της Γράνας, φέρνοντάς τους Έλληνες σε δύσκολη θέση. Μετά από σημαντικές απώλειες (σκοτώθηκαν 27 άνδρες, ανάμεσά τους και ο αδελφός του Γιάννη, Θανάσης Νταγρές, και τραυματίστηκαν 20), ο Νταγρές και οι άντρες του κλείστηκαν στη σπηλιά «τρύπα του Μπούρμπουνα». Εκεί παραλίγο να πνιγούν από τους καπνούς που διοχέτευσαν σ' αυτή οι Τούρκοι. 
Ο Κολοκοτρώνης, παρατηρώντας τη μάχη από τα Τρίκορφα, και αντιλαμβανόμενος την κρισιμότητα της κατάστασης, διέταξε τους Δημήτρη Πλαπούτα, Δημητράκη Δεληγιάννη, Κωνσταντίνο Παπαζαφειρόπουλο και Χριστόπουλο, καθώς και Τριπολιτσιώτες ενόπλους υπό τον Κίντζιο, να καταλάβουν θέσεις μέσα στη Γράνα, πλάτη με πλάτη, ώστε να πολεμούν και προς τις δύο πλευρές. Επίσης, τοποθέτησε άλλες δυνάμεις πίσω από τους φράχτες των αμπελιών κινητοποιώντας παράλληλα και στρατεύματα υπό τους Γιαννάκη και Αποστόλη Κολοκοτρώνη. Έτσι η ελληνική δύναμη έφτασε τους 2.000 περίπου άνδρες. Σε αυτούς προστέθηκαν και αγωνιστές υπό τους Ζακυνθινούς Διονύσιο και Ιωάννη Πέτα, τον Σέρβο Καραγεώργη και τον Χριστόφορο Ζαχαριάδη, οι οποίοι είχαν αφιχθεί την προηγούμενη μέρα από τη Βλαχία, διασχίζοντας ολόκληρη τη Βαλκανική χερσόνησο. Συν τοις άλλοις, για να αποφορτίσει το μέτωπο της Γράνας,ο Κολοκοτρώνης ζήτησε να πραγματοποιηθεί αντιπερισπασμός, από τις δυνάμεις των Δημητρίου Υψηλάντη, Αναγνωσταρά και Γιατράκων, προς την Τριπολιτσά, ώστε να μη μπορέσουν οι πολιορκημένοι Τούρκοι να στείλουν βοήθεια στη Γράνα. Ταυτόχρονα έστειλε μικρό σώμα πολεμιστών να βοηθήσει τον Νταγρέ. Ενώ οι δυνάμεις του Αλή Βεγή (ή Μπέη) είχαν φέρει σε δεινή θέση το σώμα του Νταγρέ, αντιλήφθηκαν την επερχόμενη παγίδα και υποχώρησαν για να μην αποκοπούν, στη Γράνα όμως βρήκαν μπροστά τους Έλληνες ένοπλους ενώ ταυτόχρονα απειλούνταν και από τις δυνάμεις του Νταγρέ που τους καταδίωκαν. 
Την κατάσταση για τους Οθωμανούς βελτίωσε προσωρινά το ιππικό που στάλθηκε για να ενισχύσει τον Αλή μπέη. Ταυτόχρονα, νέες οθωμανικές δυνάμεις βγήκαν από την Τριπολιτσά με σκοπό να ενισχύσουν τους συμπολεμιστές τους που είχαν πραγματοποιήσει τη νυχτερινή εξόρμηση. Με αυτό τον τρόπο, η σύγκρουση γενικεύτηκε με το σχηματισμό δύο μετώπων. Ο Κολοκοτρώνης, ακολουθούμενος από τη σωματοφυλακή του από Επτανήσιους, γυρνούσε από το ένα μέτωπο στο άλλο, εμψυχώνοντας και ενθαρρύνοντας τους πολεμιστές. Η κατάσταση, όμως, χειροτέρευσε για τους Οθωμανούς της Γράνας, οι οποίοι, καθώς άκουγαν πυροβολισμούς από την κατεύθυνση της Τριπολιτάς, φοβήθηκαν πως θα αποκλειστούν έξω από αυτήν. Εκείνη τη στιγμή, μέρος του στρατού τους και των φορτωμένων ζώων, υπό τον κεχαγιάμπεη, προσπάθησε να περάσει την τάφρο. Στη σύγχυση που δημιουργήθηκε από τη σκόνη που σήκωναν τα τρομαγμένα ζώα και από τους καπνούς των πυροβολισμών, τόσο το ιππικό όσο και το πεζικό των Οθωμανών υπέστησαν βαριές απώλειες. Τελικά, οι οθωμανικές δυνάμεις κάμφθηκαν με επακόλουθο την άτακτη φυγή τους προς την Τριπολιτσά. Η μάχη κράτησε μία ώρα.
Απώλειες.
Υπολογίζεται ότι, κατά τη μάχη, οι Οθωμανοί έχασαν περίπου 400 άνδρες, οι περισσότεροι από τους οποίους σκοτώθηκαν κατά την αποτυχημένη προσπάθεια διάβασης της Γράνας. Κατά τον Δ. Κόκκινο, αυτό οφείλεται στο γεγονός πως φοβούμενοι την περικύκλωση, πολλοί από τους Οθωμανούς προσπάθησαν να διαπεράσουν τη Γράνα τρεπόμενοι σε άτακτη φυγή και χωρίς να έχουν ως πρώτο στόχο τη σύγκρουση. Μεταξύ των νεκρών συγκαταλέγονταν αρκετοί επιφανείς Οθωμανοί, όπως ο Αβδούλ μπουλούκμπασης (γιος του Σεήχ Ταχήρ εφέντη) και ο Καμπέρ Κεχαγιάς ενώ και ο ίδιος ο Αλή μπέης απεβίωσε τρεις ημέρες αργότερα από τα τραύματά του. Παράλληλα, εγκαταλείφθηκαν στο πεδίο της μάχης και όλα τα οχήματα με τα ζώα και τα τρόφιμα που είχαν συγκεντρωθεί από τις λεηλασίες εκείνης της ημέρας.
Από ελληνικής πλευράς, σκοτώθηκαν τριάντα ένοπλοι, μεταξύ των οποίων και ο αδελφός του Γιάννη Νταγρέ, Θανάσης. Υπήρξαν αρκετοί τραυματίες, ανάμεσα στους οποίους συγκαταλέγονταν ο Αποστόλης Κολοκοτρώνης αλλά και ο Γεώργιος Ντρίτσας, ο οποίος κατέληξε λίγες ημέρες αργότερα.
Σημασία της μάχης.
Η επιτυχής, για τις ελληνικές δυνάμεις, έκβαση αυτής της αποφασιστικής μάχης, συνέτεινε τα μέγιστα στην επιτάχυνση της κατάληψης της Τριπολιτσάς από τους επαναστάτες. Οι Οθωμανοί υπέστησαν σημαντικές απώλειες και υπήρξε κατακόρυφη πτώση του ηθικού τους ενώ καίριο πλήγμα ήταν η απώλεια κάθε περαιτέρω δυνατότητας για εξεύρεση προμηθειών από τα γύρω χωριά καθώς τώρα πια ο κλοιός είχε στενέψει. Επιπλέον, οι Έλληνες πλησίασαν πια σε απόσταση βολής κανονιού από το τείχος της πόλης, σκάβοντας γράνες και σε άλλα σημεία γύρω από αυτήν. Από την άλλη πλευρά, ο Δημήτριος Υψηλάντης, με ημερήσια διαταγή του (στις 31 Αυγούστου 1821), απένειμε δημόσιο έπαινο στον Θεόδωρο Κολοκοτρώνη για το στρατήγημά του αλλά και στους Έλληνες που συμμετείχαν στη μάχη αυτή. 

</doc>
<doc id="69072" url="https://el.wikipedia.org/wiki?curid=69072" title="Southern Cross squadron">
Southern Cross squadron

Οι Escuadrilla Acrobática Cruz del Sur (Southern Cross Aerobatic Squad) είναι το ακροβατικό αεροπορικό σμήνος επιδείξεων ακριβείας της Πολεμικής Αεροπορίας της Αργεντινής.
Το σμήνος χρησιμοποιεί επτά ακροβατικά αεροσκάφη Sukhoi Su-29AR και αποτελείται από επτά εν ενεργεία αξιωματικούς της αεροπορίας. Το σμήνος αποτελεί μέρος της 4ης Πτέρυγας της Πολεμικής Αεροπορίας της Αργεντινής και έχει σαν έδρα την πόλη Μεντόσα.

</doc>
<doc id="69073" url="https://el.wikipedia.org/wiki?curid=69073" title="Escuadrilla Acrobática Cruz del Sur">
Escuadrilla Acrobática Cruz del Sur



</doc>
<doc id="69074" url="https://el.wikipedia.org/wiki?curid=69074" title="Οίκος των Βουρβόνων">
Οίκος των Βουρβόνων

Ο Οίκος των Βουρβόνων (γαλλικά: "Maison de Bourbon") ήταν γαλλική δυναστεία. Βασίλεψε από το 1589 ως τη Γαλλική Επανάσταση και από την πτώση του Ναπολέοντα Α΄ ως το 1848. Βασιλείς στους θρόνους της Πάρμας και της Νάπολης ήταν επίσης Βουρβόνοι, οι οποίοι βασιλεύουν σήμερα στην Ισπανία. 
Ιστορία.
Το όνομα προέρχεται από την τοποθεσία "Μπουρμπόν - λ'Αρσαμπώ (Bourbon l'Archambault)", όπου οι χωροδεσπότες είχαν τον πύργο τους "(La Mal Coiffée / Ancien Palais du Bourbon)". Οι Βουρβόνοι στην αρχή ήταν υποτελείς στους κόμητες της Μπουρζ. Αργότερα έγιναν άμεσοι υποτελείς του γαλλικού στέμματος, ώσπου και οι ίδιοι έγιναν βασιλείς.
Οι Βουρβόνοι αποτελούνταν από τέσσερις οίκους. Ιδρυτής του πρώτου οίκου των Βουρβόνων ήταν ο Αϊμάρ. Η απόγονός του Μαχώ ντε Μπουρμπόν μεταβίβασε τον τίτλο στον Γκυ Β΄ ντε Νταμπέρ, δηλαδή επειδή εξαφανίστηκαν τα αρσενικά παιδιά της οικογένειας, ο τίτλος άρχισε να μεταβιβάζεται με επιγαμίες.
Το 1283, μετά το θάνατο της Αγνής των Βουρβόνων, δισέγγονης του Γκυ, κληρονόμησε τον τίτλο ο Ιωάννης της Βουργουνδίας, άρχοντας του Σαρολλαί. Η κόρη του Βεατρίκη παντρεύτηκε το 1278 το Ροβέρτο της Γαλλίας, κόμη του Κλερμόν, έκτο γιο του Αγίου Λουδοβίκου. Ο γιος της Λουδοβίκος Α΄ ο Μέγας διορίστηκε από το βασιλιά της Γαλλίας Κάρολο Δ΄ ως δούκας του Μπουρμπόν και πατρίκιος της Γαλλίας. Απ' εδώ αρχίζει και ο τέταρτος οίκος των Βουρβόνων του οποίου οι διάφοροι κλάδοι όχι μόνο έγιναν βασιλείς της Γαλλίας, αλλά και πολλών εθνών της Ευρώπης. Στον Γαλλικό θρόνο ανέβηκε ο κλάδος των Βουρβόνων (1589) με πρώτο βασιλιά τον Ερρίκο Δ' από τον κλάδο των Βουρβόνων του Μαρς - Βαντόμ.
Δύο κλάδοι έφεραν το κύριο όνομα των Βουρβόνων: ο μεγαλύτερος, που προήλθε από τον Πέτρο τον Α΄ (1311-1356), ο οποίος κλάδος εξέλιπε με τη δούκισσα Σουζάνα των Βουρβόνων. Αυτή είχε παντρευτεί τον εξάδελφό της, Κάρολο τον Γ΄ των Βουρβόνων - Μονπανσιέ, που ήταν περίφημος στρατάρχης και που τον είχε αποκληρώσει ο Φραγκίσκος ο Α΄ το 1525.
Ο νεώτερος κλάδος των Βουρβόνων.
Οι νεώτεροι Βουρβόνοι κατάγονται από τον Ιάκωβος Α΄ του Μαρς νεώτερο γιο του Λουδοβίκου Α', Με τον θάνατο του εγγονού του Ιακώβου Β' χωρίς να αφήσει απογόνους, η γραμμή πέρασε στον νεώτερο αδελφό του Λουδοβίκο του Βαντόμ, που δημιούργησε την κομητεία του Βαντόμ. Ο δισεγγονός του Κάρολος δούκας του Βαντόμ προήγαγε την κομητεία σε δουκάτο· ο γιος του Καρόλου, ο Αντώνιος της Ναβάρρας έγινε βασιλιάς της Ναβάρρας με τον γάμο του με την Ιωάννα ντ' Αλμπρέ και ο γιος του Αντωνίου και της Ιωάννας θα γίνει ο πρώτος βασιλιάς της Γαλλίας από τον Οίκο των Βουρβόνων ως Ερρίκος Δ΄. Ο κλάδος εξέλιπε το 1883 με το θάνατο του κόμη ντε Σαμπόρ.
Από αυτόν τον κλάδο προήλθαν επτά βασιλείς της Γαλλίας: Ερρίκος Δ΄, Λουδοβίκος ΙΓ΄, Λουδοβίκος ΙΔ΄, Λουδοβίκος ΙΕ΄, Λουδοβίκος ΙΣΤ΄, Λουδοβίκος ΙΗ΄ και Κάρολος Ι΄.
Πλάγιοι κλάδοι είναι:

</doc>
<doc id="69079" url="https://el.wikipedia.org/wiki?curid=69079" title="Οινόμαος">
Οινόμαος

Ο Οινόμαος, πρόσωπο της αρχαίας ελληνικής μυθολογίας, ήταν βασιλιάς της Πίσας στην Ήλιδα, γιος του θεού Άρη και της Πλειάδας Στερόπης.
Ο μύθος.
Με τη σύζυγό του Ευαρέτη (κατ' άλλους σύζυγός του ήταν η Στερόπη, ή η Ευρυθόη, κόρη του Δαναού), απέκτησαν μια πανέμορφη κόρη, την Ιπποδάμεια, την οποία όμως κατά βάθος ο Οινόμαος δεν επιθυμούσε να παντρέψει, γιατί κατά μία εκδοχή την είχε ερωμένη του και κατά άλλη εκδοχή είχε πιστέψει σε ένα χρησμό, σύμφωνα με τον οποίο ο γαμπρός του θα τον σκότωνε. Διακήρυσσε λοιπόν ότι θα έδινε ως σύζυγο την Ιπποδάμεια σε όποιον τον νικούσε σε αρματοδρομία αντοχής, με αφετηρία τον Ναό του Δία στην Ολυμπία και τέρμα τον Ναό του Ποσειδώνα στον Ισθμό της Κορίνθου. Επειδή όμως τα άλογα του Οινομάου ήταν δώρο του πατέρα του, του Άρη, είχαν θεϊκή δύναμη και αντοχή, και έτσι ο Οινόμαος νικούσε πάντα τον αντίπαλό του και υποψήφιο γαμπρό του. Στη συνέχεια, του έκοβε το κεφάλι. Αφού είχε καρφώσει ήδη δώδεκα κεφάλια σε πασσάλους γύρω από το ανάκτορό του (ή τα είχε κρεμάσει στο ναό του Άρη κατ' άλλη εκδοχή), εμφανίσθηκε μπροστά του ο Πέλοπας και ζήτησε την κόρη του για γυναίκα.
Ο Πέλοπας είχε φροντίσει να εξαγοράσει προηγουμένως τον Μυρτίλο, τον ηνίοχο του Οινομάου, γιο του θεού Ερμή. Ο Πέλοπας του υποσχέθηκε ότι θα του έδινε το μισό βασίλειο ή την Ιπποδάμεια για μια νύχτα. Τότε ο Μυρτίλος αντικατέστησε τα καρφιά στον άξονα του εμπρόσθιου τροχού στο άρμα του βασιλιά με κέρινα, ή δεν έβαλε καθόλου καρφιά. Μόλις λοιπόν ξεκίνησε ο αγώνας, το τέθριππο του βασιλιά αναποδογύρισε και ο Οινόμαος σκοτώθηκε. Σύμφωνα όμως με άλλη εκδοχή του μύθου, ο Πέλοπας νίκησε τον Οινόμαο χάρη στα άλογα που του είχε χαρίσει ο Ποσειδών και μετά σκότωσε ο ίδιος τον Οινόμαο. Μετά τη νίκη του ο Πέλοπας διέφυγε στην πατρίδα του με την Ιπποδάμεια και τον Μυρτίλο. (Για τη συνέχεια του μύθου βλ. Ιπποδάμεια του Οινομάου, Πέλοπας.)
Τελικώς, χάρη στο γάμο της κόρης του, ο Οινόμαος, έστω και μετά θάνατο, έγινε πρόγονος ονομαστών μορφών της ελληνικής μυθολογίας: παππούς του Ατρέα και του Θυέστη, προπάππους του Αγαμέμνονα, του Μενελάου και του Ευρυσθέα, κ.ά..
Η αναπαράσταση του Οινομάου στην αρματοδρομία κοσμούσε το ανατολικό αέτωμα του περίφημου Ναού του Δία στην Ολυμπία. Η αρματοδρομία απεικονίζεται και στη Λάρνακα του Κυψέλου. Από τον μύθο εμπνεύσθηκαν οι μέγιστοι των τραγικών ποιητών Ευριπίδης και Σοφοκλής, και συνέγραψαν αμφότεροι τραγωδίες με τίτλο «Οινόμαος».

</doc>
<doc id="69081" url="https://el.wikipedia.org/wiki?curid=69081" title="Team Iskry">
Team Iskry

Οι Team Iskry ("Bialo-Czerwone Iskry", Αγγλικά: "White and Red Sparks")
είναι το ακροβατικό αεροπορικό σμήνος επιδείξεων της Πολωνικής Αεροπορίας. Το σμήνος δημιουργήθηκε το 1969 στην αεροπορική βάση του Ράντομ, ως μέρος της 60ης Εκπαιδευτικής Πτέρυγας, και αρχικά έφερε το όνομα "Rombik". Χρησιμοποιεί αεροσκάφη TS-11 Iskra και μεταξύ του 1993 και του 1998 τα μέλη της αυξήθηκαν από τέσσερα σε εννιά. Σήμερα οι Team Iskry αποτελούν μέρος του 1ου Κέντρου Εναέριας Εκπαίδευσης στην αεροπορική βάση του Dęblin.

</doc>
<doc id="69082" url="https://el.wikipedia.org/wiki?curid=69082" title="Ταμίλ (λαός)">
Ταμίλ (λαός)

Οι Ταμίλ είναι λαός της Ινδικής υποηπείρου που δεν ταυτίζεται με συγκεκριμένο κράτος («εθνοτική ομάδα» κατά τη σύγχρονη ορολογία), με καταγεγραμμένη ιστορία μεγαλύτερη των δύο χιλιετιών, αν κρίνουμε από τη γλώσσα τους.
Οι αρχαιότερες κοινότητες των Ταμίλ είναι αυτές της νότιας Ινδίας και της βορειοανατολικής Σρι Λάνκα. Υπάρχουν επίσης κοινότητες απόδημων Ταμίλ διασκορπισμένες σε όλον τον κόσμο, ιδίως στη Μαλαισία, τη Νότια Αφρική, τη Σιγκαπούρη και το Μαυρίκιο, ενώ πιο πρόσφατοι μετανάστες υπάρχουν στην Αυστραλία, τον Καναδά, τις ΗΠΑ και την Ευρώπη. Επίσης, στην κεντρική Σρι Λάνκα. Συνολικά, υπολογίζεται ότι υπάρχουν περί τα 77 εκατομμύρια Ταμίλ στον κόσμο, εκ των οποίων 63 εκατομμύρια ζουν στην Ινδία, 2,6 εκατομμύρια ζουν στη Σρι Λάνκα, 1,5 εκατομμύριο στη Μαλαισία και 250 χιλιάδες στη Σιγκαπούρη.
Η τέχνη και η αρχιτεκτονική των Ταμίλ περιλαμβάνει κάποιες από τις μεγαλύτερες συνεισφορές της Ινδίας στην παγκόσμια Τέχνη. Η αρχαία μουσική των Ταμίλ, η αρχιτεκτονική των ναών και τα στυλιζαρισμένα γλυπτά τους διδάσκονται ακόμα και παράγονται από αυτούς. Η κλασσική ομώνυμη γλώσσα τους, μία από τις αρχαιότερες καταγεγραμμένες της Ινδίας, έχει τα αρχαιότερα σωζόμενα γραπτά κείμενα από τις δραβιδικές γλώσσες.
Αντίθετα με πολλές εθνοτικές ομάδες, οι Ταμίλ δεν κυβερνιόνταν από μία κυρίως πολιτική οντότητα κατά το μεγαλύτερο μέρος της ιστορίας τους. Το Ταμιλακάμ (Tamilakam), παραδοσιακό όνομα για τα εδάφη που ζουν οι Ταμίλ, ήταν ενωμένο μόνο για μία σύντομη σχετικώς περίοδο ανάμεσα στον 9ο και τον 12ο αιώνα, υπό τη Δυναστεία των Chola. Η «ταυτότητα» των Ταμίλ είναι κυρίως γλωσσική, παρά το ότι πιο πρόσφατα περιλαμβάνει και απογόνους μεταναστών που διατηρούν τον πολιτισμό και τις παραδόσεις των Ταμίλ, ακόμα κι αν δε συνεννοούνται πλέον κυρίως στη γλώσσα Ταμίλ. Από θρησκευτικής πλευράς, οι Ταμίλ είναι Ινδουιστές, Χριστιανοί, Μουσουλμάνοι, Βουδιστές και Τζαϊνιστές.
Οι Ταμίλ συγγενεύουν φυλετικά, γλωσσικά και πολιτιστικά με τους άλλους Δραβίδες της ινδικής υποηπείρου.

</doc>
<doc id="69083" url="https://el.wikipedia.org/wiki?curid=69083" title="Ναυμαχία της Κεφαλονιάς">
Ναυμαχία της Κεφαλονιάς

Η Ναυμαχία της Κεφαλονιάς συνέβη το έτος 880, όταν 45 πλοία υπό τον βυζαντινό ναύαρχο Νάσαρ, συριακής καταγωγής, καταναυμάχησαν τον αραβικό στόλο του Αγλαβίδη Ιμπραήμ Β' που επέδραμε στη Ζάκυνθο και την Κεφαλονιά. Ο Νάσαρ, όντας νεοδιορισθείς ως δρουγγάριος του στόλου, ξεκινώντας από την Κωνσταντινούπολη αντιμετώπισε στάση των πληρωμάντων του στη Μεθώνη, αλλά την κατέστειλε και επεχείρησε αιφνιδιαστική και ριψοκίνδυνη νυχτερινή επίθεση κατά κατά των Αράβων, καταστρέφοντας όλο τον στόλο τους. Στη συνέχεια ο Νάσαρ κινήθηκε στη Σικελία, πετυχαίνοντας και εκεί κάποιες νίκες.

</doc>
<doc id="69084" url="https://el.wikipedia.org/wiki?curid=69084" title="Ναυμαχία Ζακύνθου">
Ναυμαχία Ζακύνθου



</doc>
<doc id="69086" url="https://el.wikipedia.org/wiki?curid=69086" title="Γιατροσόφι">
Γιατροσόφι

Το γιατροσόφι είναι το πρακτικό φάρμακο που χρησιμοποιούσε ο κόσμος παλιότερα - αλλά ακόμη και στη σημερινή εποχή - προκειμένου να αντιμετωπίσει μικρά ή και μεγαλύτερα προβλήματα υγείας. Υπάρχουν πολλών ειδών γιατροσόφια, και είναι σχεδόν σίγουρο ότι ο κάθε άνθρωπος τα έχει χρησιμοποιήσει σε κάποια στιγμή της ζωής του, συνήθως με την προτροπή κάποιου μεγαλύτερου σε ηλικία μέλους της οικογένειας. Τα περισσότερα γιατροσόφια βασίζονται στη χρήση των φαρμακευτικών φυτών, ενώ σε πολλά μέρη της Ελλάδας αποτελούν αξιόλογο μέρος της λαογραφικής παράδοσης του τόπου. Αν και η χρήση τους έχει αμφισβητηθεί από τους οπαδούς της κλασικής ιατρικής, τα περισσότερα γιατροσόφια δεν παύουν να έχουν στέρεη επιστημονική τεκμηρίωση και να αποτελούν τον «πρόδρομο» των δημοφιλών φυτικών καλλυντικών και φαρμακευτικών σκευασμάτων που κυκλοφορούν στο εμπόριο και στα φαρμακεία στις μέρες μας.
Παρά το γεγονός ότι τα γιατροσόφια συνήθως βασίζονται σε σχετικά «αγνές» και «ακίνδυνες» πρώτες ύλες, οι γιατροί συνιστούν προσοχή στη χρήση τους, ειδικά αν το άτομο που πρόκειται να τα χρησιμοποιήσει έχει ιστορικό αλλεργικών αντιδράσεων.

</doc>
<doc id="69088" url="https://el.wikipedia.org/wiki?curid=69088" title="Κολοσσαίο">
Κολοσσαίο

απλα
Το Φλάβειο Αμφιθέατρο (λατινικά: "Amphitheatrum Flavium"), από τον μεσαίωνα γνωστό ως το Κολοσσαίο (ιταλ. Colosseo) ήταν ένα αμφιθέατρο της Αρχαίας Ρώμης. Βρίσκεται στη ΝΑ. πλευρά της Ρωμαϊκής Αγοράς ("Forum Romanum").
Ιστορία.
Το Κολοσσαίο άρχισε να κατασκευάζεται στην εποχή του Βεσπασιανού το 72 μ.Χ., συνεχίστηκε την εποχή του Τίτου και ολοκληρώθηκε όταν ήταν αυτοκράτορας ο Τίτος, το 80 μ.Χ. Ονομαζόταν Αμφιθέατρο των Φλαβίων, από το όνομα της δυναστείας των αυτοκρατόρων που το έκτισαν. Για να κατασκευαστεί, εργάστηκαν χιλιάδες Ιουδαίοι αιχμάλωτοι που είχαν συλληφθεί από τον Τίτο μετά την καταστροφή των Ιεροσολύμων. Πήρε το όνομά του από το κολοσσιαίο άγαλμα του Νέρωνα (Ο Κολοσσός), που βρισκόταν στην τοποθεσία που χτίστηκε.
Μπορούσε να χωρέσει 65.000 θεατές και είχε σχήμα έλλειψης με περιφέρεια 524 μέτρων. Οι διαστάσεις του ήταν κολοσσιαίες: 156 x 188 μέτρα και το ύψος του έφτανε τα 48 μέτρα και είχε 4 ορόφους. Από αυτούς, οι τρεις πρώτοι είχαν αψίδες και ο τέταρτος 40 παράθυρα. Πάνω από τον 4ο όροφο υπήρχε στοά. Ο τελευταίος όροφος προοριζόταν για τις γυναίκες και τις κατώτερες τάξεις των πολιτών, ενώ ο πρώτος για τους επιφανείς πολίτες. Το εσωτερικό του ήταν χωρισμένο σε κερκίδες, ενώ στο κέντρο του είχε κονίστρα που χωριζόταν από τις κερκίδες με ένα ψηλό βάθρο. Κάτω από την κονίστρα βρίσκονταν τα υπόγεια. Εκεί βρίσκονταν τα κλουβιά με τα ζώα, τα οποία μπορούσαν να ανυψωθούν για να ανεβαίνουν τα ζώα στην αρένα, καθώς και οι μηχανικές συσκευές του κτηρίου. Πάνω από την αρένα υπήρχε μια μεγάλη τέντα, προκειμένου οι θεατές να προστατεύονται από τον ήλιο. Οι θεατές έμπαιναν στο κτήριο μέσα από 80 εισόδους, 4 από τις οποίες χρησιμοποιούνταν αποκλειστικά από τους Ρωμαίους γερουσιαστές και άρχοντες. Οι πολλές πύλες έδιναν στο Κολοσσαίο τη δυνατότητα να γεμίσει μέσα σε 15 λεπτά, και να αδειάσει μέσα σε μόλις 5. Στην κονίστρα (αρένα) οδηγούσαν δύο πύλες: η πύλη της ζώσης σαρκός, από την οποία οι μονομάχοι εισέρχονταν στην αρένα, και η «νεκρική πύλη», από την οποία απομακρύνονταν οι νεκροί της μάχης. Το Κολοσσαίο έμεινε θρυλικό ως το κέντρο των αιμοχαρών θεαμάτων που απολάμβανε η ρωμαϊκή αυλή στην εποχή της παρακμής της. Η ορχήστρα είχε διαμορφωθεί κατάλληλα για να πραγματοποιούνται ναυμαχίες, μονομαχίες και θηριομαχίες τις οποίες χρηματοδοτούσαν οι Ρωμαίοι αυτοκράτορες. Εκεί γίνονταν επίσης μαρτύρια χριστιανών.
Τρόπος λειτουργίας.
Στο Κολοσσαίο πραγματοποιούνταν αγώνες με ελεύθερη είσοδο, οι οποίοι διοργανώνονταν από τους αυτοκράτορες για να αυξάνουν την δημοτικότητά τους. Οι αγώνες διαρκούσαν μία μέρα ή και περισσότερες. Ξεκινούσαν με κωμικές πράξεις και εξωτικά ζώα, και ολοκληρώνονταν με τις μονομαχίες μεταξύ ζώων και μονομάχων, ή μόνο μεταξύ μονομάχων. Οι μονομάχοι ήταν αιχμάλωτοι πολέμου ή δούλοι. 
Το 80 μ.Χ. πραγματοποιήθηκαν τα εγκαίνια του Κολοσσαίου, με αγώνες που διήρκεσαν συνολικά 100 ημέρες. Το Κολοσσαίο λειτούργησε για περίπου 400 χρόνια, με μια διακοπή μεταξύ των ετών 217-238 μ.Χ., εξαιτίας ενός κεραυνού που κατέστρεψε μεγάλο τμήμα του.
Σήμερα.
Μετά από σεισμούς και λεηλασίες κατά την διάρκεια των αιώνων αποτελεί σήμερα ένα από τα δημοφιλέστερα τουριστικά αξιοθέατα της σύγχρονης Ρώμης. Το 1963, φοιτητές του Πολυτεχνείου επέλεξαν να διαμαρτυρηθούν για τις ακατάλληλες, όπως ισχυρίζονταν, αίθουσες διδασκαλίας κι επειδή οι πρυτανικές αρχές αρνήθηκαν να ικανοποιήσουν το αίτημά τους για βελτίωση των κτιριακών εγκαταστάσεων, οι φοιτητές αντιπρότειναν ως τόπο διδασκαλίας το Κολοσσαίο. Μετά και τη δεύτερη άρνηση, οργάνωσαν στις 4 Δεκεμβρίου του 1963 διαλέξεις και εκφώνησαν πύρινους λόγους στο εσωτερικό του μνημείου.
Ο Πάπας το επισκέπτεται κάθε Μεγάλη Παρασκευή, εις μνήμην των χριστιανών μαρτύρων.

</doc>
<doc id="69089" url="https://el.wikipedia.org/wiki?curid=69089" title="Ναυμαχία της Ναυπάκτου (1571)">
Ναυμαχία της Ναυπάκτου (1571)

Η Ναυμαχία της Ναυπάκτου (ιταλ. Battaglia di Lepanto) είναι μια από τις σημαντικότερες ναυμαχίες στην παγκόσμια ιστορία. Αποτελεί, δε, ακόμη και ιστορικό σταθμό στη ναυτική τακτική, καθώς και στη ναυπηγική.
Ονομασία.
Με την ονομασία "Ναυμαχία της Ναυπάκτου" παρέμεινε στην ιστορία η ναυμαχία που έλαβε χώρα στις 7 Οκτωβρίου του 1571, αφ' ενός μεν μεταξύ των ενωμένων στόλων της Ισπανίας, της Βενετίας, της Γένουας, των Ιπποτών της Μάλτας, του δουκάτου της Σαβοΐας, του δουκάτου του Ουρμπίνο, του μεγάλου δουκάτου της Τοσκάνης και του Πάπα υπό την ονομασία Lega Santa (Ιερή Ένωση), αφ' ετέρου δε του ενιαίου στόλου της Οθωμανικής Αυτοκρατορίας, στην είσοδο του Πατραϊκού Κόλπου -κοντά στις νήσους νότιες Εχινάδες και στο Ακρωτήριο Σκρόφα. Η ονομασία της, δε, προήλθε όχι από την πόλη της Ναυπάκτου, αλλά από την ονομασία (θέση) του Κόλπου που έγινε η ναυμαχία, επειδή τότε ολόκληρος ο Κόλπος ονομαζόταν από τους Ενετούς "Κόλπος της Ναυπάκτου". Οι Δυτικοί ιστορικοί χρησιμοποιούν την ονομασία Ναυμαχία του Λεπάντο (Naval Battle of Lepanto) από το μεσαιωνικό όνομα της πόλης.
Ιστορικό.
Μετά τη κατάληψη της Κύπρου από τον Σουλτάνο Σελήμ Β΄, τον Αύγουστο του 1570, και τις επακόλουθες από τους Τούρκους σφαγές των παραδοθέντων Ενετών, αλλά και μετά την προκλητική στάση των Οθωμανών έναντι των χριστιανικών κρατών, άρχισαν τότε, με την πρωτοβουλία του μετέπειτα Αγίου Πάπα Πίου του Ε΄, τα χριστιανικά κράτη και μάλιστα η Ισπανία και η Βενετία, να συνάπτουν συμμαχίες για κοινές πολεμικές ενέργειες κατά των Οθωμανών, που απέβλεπαν κυρίως στη διάλυση του οθωμανικού στόλου και στην απελευθέρωση των κατεχομένων εδαφών.
Συγκρότηση στόλων.
Έτσι, οι πλείστες δυνάμεις του συγκροτηθέντος συμμαχικού υπερ-στόλου των δυτικών χριστιανικών κρατών διατέθηκαν από τη Βενετία, που ήταν η περισσότερο πληγείσα στις κτήσεις της, ενώ στον στόλο της Ισπανίας συνενώθηκαν οι στόλοι της Νεάπολης και Σικελίας, που υπάγονταν σ' αυτήν, καθώς και ο στόλος της Γένουας με τα σκάφη του Πάπα. Του ενετικού στόλου, που ήταν διαιρεμένος σε δύο μοίρες, ηγούνταν οι ναύαρχοι Σεμπαστιάνο Βενιέρ, Μάρκο Κουερίνι και Αγκοστίνο Μπαρμπαρίγκο, του παπικού στόλου ο ναύαρχος Μαρκαντόνιο Κολλόνα, του γενουατικού ο ναύαρχος Τζαναντρέα Ντόρια και τέλος του ισπανικού ο αδελφός του Βασιλέως της Ισπανίας Δον Ιωάννης ο Αυστριακός (Don Juan d' Austria), υπό την αρχηγία του οποίου τέθηκε όλος ο στόλος. Έτσι, στα μέσα του 1571 ο στόλος αυτός συγκεντρώθηκε στη σικελική Μεσσήνη.Στις 17 Σεπτεμβρίου ο συμμαχικός στόλος, που αριθμούσε 6 Γαλεάσσες και Γαλέρες (σύνολο 212 πλοία), απέπλευσε από τη Μεσσήνη για τα ελλαδικά ύδατα, προς συνάντηση του οθωμανικού στόλου, μεταφέροντας δύναμη πεζικού περίπου 28.000 ανδρών: 10.000 Ισπανούς απλού πεζικού άριστης ποιότητας, 7.000 Γερμανούς και Κροάτες, 5.000 Ιταλούς μισθοφόρους πληρωμένους από την Ισπανία και 5.000 Βενετούς στρατιώτες. Στις 26 Σεπτεμβρίου ο συμμαχικός στόλος κατέπλευσε στην Κέρκυρα, όπου μετά από μικρή ανάπαυση απέπλευσε προς Νότο, όπου και παραπλέοντας την ηπειρωτική ακτή και φθάνοντας στις Εχινάδες νήσους του Κόλπου της Ναυπάκτου έγινε αντιληπτός ο οθωμανικός στόλος.
Οι οθωμανικές γαλέρες επανδρώνονταν από 13.000 έμπειρους ναύτες, γενικά από ναυτικά έθνη της Οθωμανικής Αυτοκρατορίας, ονομαστικά από Βέρβερους, Έλληνες, Σύρους και Αιγύπτιους, καθώς και 34.000 στρατιώτες. Έπλεε κι εκείνος προς συνάντηση του χριστιανικού. Αποτελείτο από 222 πολεμικές γαλέρες και 56 γαλιότες και μερικά μικρότερα πλοία. Αρχιναύαρχος του οθωμανικού στόλου ήταν ο Καπουδάν πασάς Αλή Ζαζέ μουεζίν, έχοντας υπ' αυτόν τον αρνησίθρησκο Ναπολιτάνο Μπέη του Αλγερίου Ουλούτς Αλή και τον Μπέη της Αλεξανδρείας Μεχμέτ Σιρρόκο.
Ναυμαχία.
Οι δύο στόλοι βρέθηκαν «εν αλλήλοις» (συναντήθηκαν) στις 7 Οκτωβρίου, οπότε και έλαβαν αμφότεροι παράταξη μάχης ("τάξη μάχης"). Το κέντρο του συμμαχικού στόλου κατείχε ο Δον Ιωάννης, τη διοίκηση της αριστερής πτέρυγας της παράταξης ανέλαβε ο Ενετός ναύαρχος Βαρβαρίγος, της δε δεξιάς ο Γενουάτης ναύαρχος Ντόρια, ενώ όπισθεν του κέντρου είχε παραταχθεί εφεδρική δύναμη. Αντίθετα, ο οθωμανικός στόλος απέβλεψε εξ αρχής στην κύκλωση των χριστιανικών πλοίων. Και πράγματι, ενώ φαινόταν πως είχε παρακάμψει την αριστερή πτέρυγα του συμμαχικού στόλου, επιτέθηκαν οι Ενετοί, οι οποίοι και διέσπασαν την αιγυπτιακή γραμμή, επιφέροντας την τέλεια καταστροφή της. Στην αρχική αυτή μάχη φονεύθηκαν ο Ενετός, αλλά και ο Αιγύπτιος ναύαρχος, ενώ διακρίθηκαν ιδιαίτερα τα επτανησιακά των Ενετών. Στον ίδιο χρόνο, στο κέντρο των παρατάξεων η μάχη ήταν σφοδρότερη, έφθασε μάλιστα να γίνεται "εκ του συστάδην", όταν τα πλοία άρχισαν να πλευρίζουν. Οι δε δύο ναυαρχίδες, του Δον Ιωάννη και του Καπουδάν Πασά, έφθασαν πολύ κοντά, βάλλοντας με τα τηλεβόλα τους, υπερτερούσε όμως η ισπανική, από το πυρ της οποίας φονεύθηκε ο Καπουδάν Πασάς και η ναυαρχίδα του τελικά κατελήφθη. Στη δεξιά όμως πτέρυγα υπερτερούσαν τα αλγερινά πλοία και, προσπαθώντας να τα περικυκλώσουν, τα πλοία του Ντόρια αναγκάσθηκαν ν' ανοιχθούν με τα ιστία (πανιά) γρήγορα στο πέλαγος, απομονώθηκαν όμως και κινδύνεψαν. Τότε έσπευσαν προς βοήθειά του τα εφεδρικά πλοία της δεύτερης γραμμής, που ανέκοψαν τα αλγερινά και τα έτρεψαν σε υποχώρηση.
Έτσι η ναυμαχία αυτή έληξε με πλήρη νίκη των συμμαχικών πλοίων, εκ των οποίων μόνο 15 βυθίστηκαν και φονεύθηκαν περί τους 8.000 εκ των πληρωμάτων τους. Οι απώλειες του οθωμανικού στόλου ήταν τεράστιες, μόλις 40 πλοία εκ των 273 διέφυγαν την καταστροφή ή την αιχμαλωσία, υπό τον Ουλούτς Αλή ή Κιλίτζ Αλή Πασά, (όπως ήταν το μετέπειτα όνομά του), στο δε έμψυχο οι απώλειες υπολογίσθηκαν σε 30.000 νεκρούς και 15.000 αιχμαλώτους εκ των οποίων 1.500 ήταν Έλληνες των ελλαδικών και τουρκικών παραλίων, που υπηρετούσαν στον οθωμανικό στόλο και απελευθερώθηκαν.Την καταστροφή του τουρκικού στόλου συμπλήρωσε νυκτερινή καταιγίδα με μεγάλη τρικυμία στη θαλάσσια περιοχή, η οποία έπληξε τα τουρκικά πλοία που είχαν διαφύγει στα ανοικτά, εκ των οποίων σώθηκε μόνο η αλγερινή ναυαρχίδα.
Συνέπειες.
Η καταστροφή του τουρκικού στόλου αναπτέρωσε το ηθικό των υπόδουλων λαών της Βαλκανικής και αποτέλεσε την αφετηρία μιας σειράς επαναστατικών και συνωμοτικών ενεργειών εναντίον των Τούρκων. Οι κινήσεις αυτές έγιναν με την ελπίδα της βοήθειας που υπόσχονταν οι ευρωπαϊκές δυνάμεις της Ιεράς Συμμαχίας (Sacra Liga). Οι βοήθειες αυτές στην πραγματικότητα δεν ήλθαν ποτέ ή ήταν πενιχρές και οι επαναστατικές προσπάθειες δεν είχαν επιτυχία. Μαρτυρούν όμως τη ζωτικότητα και την έντονη εθνική συνείδηση των λαών της περιοχής και κυρίως των Ελλήνων. Οι προσπάθειες αυτές ατόνησαν μετά την έκρηξη του Τριακονταετούς Πολέμου (1618-1648), οπότε και άλλαξαν οι προτεραιότητες της πολιτικής των δυτικών δυνάμεων.
Από το 1573 εκδηλώνονται συστηματικά πειρατικές επιδρομές από Μαλτέζους, Ναπολιτάνους, Ισπανούς, Κορσικανούς και Γάλλους κατά νηοπομπών της Οθωμανικής Αυτοκρατορίας. Οι Τούρκοι προσανατολίζονται στους Έλληνες και αναθέτουν σε μικρά ελληνικά σκάφη των τουρκοκρατούμενων περιοχών τη μεταφορά των εμπορευμάτων τους. Ο αποκλεισμός από το 1592 και ύστερα ξένων πλοίων από τη Μαύρη Θάλασσα συνέβαλε στην ανάπτυξη της ελληνικής ναυτιλίας. Τα ελληνικά πλοία ήταν ασφαλέστερα, διότι τα πειρατικά σκάφη επάνδρωναν στην πλειονότητά τους Έλληνες.
Λαογραφία.
Απόσπασμα από δημοτικό τραγούδι της Πάργας

</doc>
<doc id="69092" url="https://el.wikipedia.org/wiki?curid=69092" title="Βασιλικά Ιορδανικά Γεράκια">
Βασιλικά Ιορδανικά Γεράκια

Τα Βασιλικά Ιορδανικά Γεράκια (Royal Jordanian Falcons) είναι το ακροβατικό αεροπορικό σμήνος επιδείξεων ακριβείας της Ιορδανίας. Το σμήνος δημιουργήθηκε με κατόπιν σχετικής διαταγής του Βασιλιά της Ιορδανίας Χουσεΐν στις 7 Νοεμβρίου 1978. Τότε απότελούνταν από τρία ακροβατικά αεροσκάφη Pitts S-2A Special και από το 1992 χρησιμοποιεί πέντε αεροσκάφη Extra 300. Το σμήνος έχει σαν βάση το "Διεθνές Αεροδρόμιο Βασιλίας Χουσεΐν" στην πόλη Aqaba.
Τα Βασιλικά Ιορδανικά Γεράκια έχουν ως σκοπό να προάγουν το ενδιαφέρον στην Ιορδανία και τον πολιτισμό της καθώς και να προωθήσουν τις διεθνείς σχέσεις. Τα Γεράκια έχουν δώσει επιδείξεις σε αεροπορικά show στην Ευρώπη, την Βόρεια Αμερική, την Ασία και την Βόρεια Αφρική. 
Τα Γεράκια έχουν την μοναδικότητα να αποτελούν μια κοινή πολιτική και στρατιωτική προσπάθεια. Όλοι οι πιλότοι είναι αξιωματικοί της Ιορδανικής Πολεμικής Αεροπορίας, τα αεροσκάφη όμως ανήκουν και συντηρούνται από τις Βασιλικές Ιορδανικές Αερογραμμές.

</doc>
<doc id="69094" url="https://el.wikipedia.org/wiki?curid=69094" title="Γεώργιος Β΄ Ξιφιλίνος">
Γεώργιος Β΄ Ξιφιλίνος

Ο Γεώργιος Β΄ ο Ξιφιλίνος διετέλεσε Πατριάρχης Κωνσταντινουπόλεως από το 1191 ως το 1198.
Βιογραφικά στοιχεία.
Καταγόταν από αρχοντική οικογένεια της Τραπεζούντας, από την οποία προερχόταν και ο πατριάρχης Ιωάννης Η΄. Πριν γίνει πατριάρχης είχε υπηρετήσει ως μέγας σκευοφύλακας. 
Εξελέγη Πατριάρχης στις 10 Σεπτεμβρίου 1191, ημέρα παύσης του προκατόχου του, Δοσιθέου. Κατά τη διάρκεια της Πατριαρχίας του ιδρύθηκε στο Άγιο Όρος η Μονή Χιλανδαρίου από τους Σέρβους ηγεμόνες Σάββα και Συμεών. Επίσης, την εποχή εκείνη ξεκίνησε η θεολογική έριδα για το εάν το μεταλαμβανόμενο σώμα του Χριστού είναι φθαρτό ή άφθαρτο. Ο Γεώργιος Ξιφιλίνος προσέθεσε ένα ακόμη μέλος στους «"Εξωκατάκοιλους"», κάνοντάς τους έξι, ενώ ο Ισαάκιος Άγγελος αναφέρει ότι παραχώρησε «"τόπον εις στάσιν"» σε κλίτος του ναού της Αγίας Σοφίας για να τελείται η λατρεία κατά το λατινικό τυπικό.
Τέλος, έγραψε μερικά έργα νομικής φύσης, τα σημαντικότερα από τα οποία αναφέρονται με τον τίτλο "De Juribus Territoriorum" και δημοσιεύτηκαν από τον Leunclavius στο Jus Graeco -Romanum.
Πατριάρχευσε ως τον θάνατό του, στις 7 Ιουλίου 1198.

</doc>
<doc id="69095" url="https://el.wikipedia.org/wiki?curid=69095" title="Βουκολικά">
Βουκολικά

Βουκολικά ή Εκλογές είναι το πρώτο έργο του Λατίνου ποιητή Βιργιλίου, μια συλλογή από δέκα βουκολικά ποιήματα δηλαδή βουκολικά άσματα, που εκδίδονται το 35μ.Χ. Η λέξη εκλογή δηλώνει το κάθε ποίημα ξεχωριστά ως μεμονωμένο κομμάτι.
Ο Βιργίλιος είναι ο πρώτος Λατίνος ποιητής που είχε επηρεαστεί από τη θεοκρίτεια βουκολική ποίηση. Συγκεκριμένα, είχε ως πρότυπο του τα "Ειδύλλια" του Έλληνα Θεοκρίτου. Καθώς επίσης και ο πρώτος που έγραψε ολόκληρα ποιήματα τα "Βουκολικά". Όμως δεν ήταν ο πρώτος που συγκέντρωσε τα ποιήματα του για έκδοσή, εφόσον το είχε ήδη κάνει ο Κάτουλλος.
Τα "Βουκολικά" διαιρούνται σε δύο μέρη, από πέντε εκλογές το καθένα, 1-5, 6-10, το πρώτο περιέχει 420 στίχους, το δεύτερο 410 στίχους. Ουσιαστικά πρόκειται για τους ίδιους τους βοσκούς που παρουσιάζονται ως ηθοποιοί και δημιουργοί της ποίησης μπροστά σε ένα αγροτικό κόσμο. 
Η δεύτερη εκλογή του Βιργιλίου θεωρείται γενικά η πιο παλιά του, στην οποία διακρίνουμε μια ολοκληρωμένη περιγραφή λουλουδιών, φρούτων και εύοσμων δέντρων. Μετά έπεται η τρίτη εκλογή. Στις δύο αυτές εκλογές φαίνεται ότι ο Βιργίλιος επηρεάστηκε κατά πολύ από τον Θεόκριτο για να τις γράψει. Παρουσιάζουν όμως κάποια τεχνική ανωριμότητα, καθώς ήταν οι πρώτες κατά σειρά δημιουργίας. Η τρίτη εκλογή η οποία αρχίζει με τη φράση "Πες μου, Δομοίτα" περιλαμβάνει μια ωδική και ποιητική μάχη μεταξύ δύο αντίζηλων βοσκών, του Δαμοίτα και του Μενάλκα. Η τέταρτη εκλογή με τίτλο "Μούσες της Σικελίας", εγκωμιάζει τον Πολλίωνα. Οι δύο μεγαλύτερες εκλογές είναι η τρίτη με 111 στίχους και η όγδοη με 110. Σε καθεμία από αυτές υπάρχουν οκτώ στίχοι για να κολακεύσουν ένα προστάτη που εκθειάζεται για την ποίηση του. Αυτός είναι ο Πολλίωνας και ο Οκταβιανός αντίστοιχα.
Περιγραφή των Εκλογών.
Εκλογή Πρώτη.
Ο Μελίβοιος ένας μικροκτηματίας, ο οποίος έχει χάσει το αγρόκτημα του, περιγράφει την ευτυχή κατάσταση του φίλου του Τιτύρου. Ο Μελίβοιος καθοδηγώντας το αξιολύπητο απομεινάρι του κοπαδιού του, διακρίνει τον Τιτύρο που ξεκουράζεται γερμένος στη σκιά ενός δέντρου, συνθέτοντας στη φλογέρα του μουσική των δασών και διδάσκοντας τα δέντρα που συμπάσχουν μαζί του, να αντηχούν το όνομα της αγαπημένης του Αμαρυλλίδας. Ο ταπεινός βοσκός Τίτυρος συναντά ένα θεϊκό άνδρα, ο οποίος του επέτρεψε να διατηρήσει το τρόπο ζωής του στην ύπαιθρο΄. Ενώ ο Μελίβοιος προβλέπει μια μακρινή εξορία. Στο τέλος του ποιήματος ο Τιτύρος προτείνει στον Μελίβοιο να περάσει τη νύχτα μαζί του. Δε διασαφηνίζεται όμως εάν η απάντηση του Μελίβοιου ήταν θετική.
Εκλογή Δεύτερη.
Ο βοσκός Κορύδων είναι ερωτευμένος με τον δούλο του αφεντικού, Αλέξη. Όπως ο ίδιος λέει χαρακτηριστικά στο ποίημα, η καρδιά του φλέγεται για το νεαρό Αλέξη. Η δεύτερη εκλογή όντας ένα ερωτικό τραγούδι του Κορύδωνα αποτελεί μάταιο ξέσπασμα προς τα βουνά και τα δάση. Εν τέλει, ο ερωτοκτυπημένος Κορύδων δε βρίσκει καμιά ανταπόκριση.
Εκλογή Τρίτη.
Πρόκειται για ένα διαγωνισμό τραγουδιού στον οποίο ο νικητής παίρνει ως έπαθλο ένα κύπελλο. Ο διαγωνισμός αυτός κρίνεται ισόπαλος από τον Παλαίμονα, που παίζει το ρόλο διαιτητή και στο τέλος υπάρχουν και αινίγματα, τα οποία μας προετοιμάζουν για τους χρησμούς της τέταρτης εκλογής.
Η τρίτη εκλογή αποτελεί ξεκάθαρο παράδειγμα του αμοιβαίου διαγωνισμού, κατά τον οποίο στα δίστιχα ή τετράστιχα του πρώτου τραγουδιστή απαντά ή υπερτονίζει με ισάριθμους στίχους ο δεύτερος τραγουδιστής.
Εκλογή Τέταρτη.
Η τέταρτη εκλογή μιλάει για ένα αίνιγμα, για ένα μυστηριώδες παιδί του οποίου η άφιξη θα οδηγήσει σε μια εποχή κρίσης. Η πρόβλεψη μιας Χρυσής Εποχής που θα αποτελεί θαυμαστό βουκολικό παράδεισο και η προφητεία για τη μελλοντική πορεία του μυστηριώδους παιδιού, του σωτήρα θεϊκού άνδρα. Οι Χριστιανοί αναγνώστες την εξέλαβαν ως μεσσιανική εκλογή και ως προφητεία για το δικό τους σωτήρα, την έλευση του Χριστού και τη βασιλεία των Ουρανών. Το ποίημα αντλεί τον ενθουσιασμό του από τη συνθήκη του Βρινδησίου το φθινόπωρο του 40π.Χ ανάμεσα στον Αντώνιο και τον Οκταβιανό, με την οποία ο Αντώνιος πήρε για γυναίκα του την αδελφή του Οκταβιανού, την Οκταβία. Αυτό το αγόρι αναφέρεται στο γιο του Αντώνιου και της Οκταβίας, το γιο που ποτέ δεν υπήρξε, αφού αντί αυτού γεννήθηκε μια κόρη.
Εκλογή Πέμπτη.
Ο Μόμψος και ο Μενάλκας τραγουδούν για το θάνατο και την αποθέωση του Δάφνι. Ο Μενάλκας προτείνει στον Μομψο να επιλέξει ένα τυπικά βουκολικό θέμα. Ο τελευταίος απορρίπτει την πρόταση αυτή και προτείνεται το πιο φιλόδοξο θέμα του θανάτου του βουκολικού ήρωα "Δάφνι, καταφέρνοντας την ανάσταση του. Το ποίημα αυτό αποτελεί μια διακριτική ανταλλαγή τραγουδιών κατά την οποία, ωστόσο ο νεότερος τραγουδιστής, ο Μόψος αποτυγχάνει να κρύψει τη φιλοδοξία του και στο τέλος χαρίζει το ραβδί με το οποίο είχε τραγουδήσει τη δεύτερη και τρίτη εκλογή στον Μενάλκα, προσφωνώντας τον ως θεϊκό ποιητή. Οι τραγουδιστές τούτου του ποιήματος διαθέτουν εξαιρετική αυτοσυνειδησία για την επιλογή του θεματικού τους υλικού και για την ποιητική παράδοση και εξέλιξη.
Εκλογή Έκτη.
Στην έκτη εκλογή παρουσιάζεται ο Σειληνός να τραγουδά ένα τραγούδι που συνέθεσε ο ίδιος ο Απόλλων. Ακούγοντας την εκτέλεση του ο ποταμός Ευρώτας, παρήγγειλε στις δάφνες να το μάθουν. Η εκτέλεση του Σειληνού με τη σειρά της αναμεταδίδεται στα άστρα από τον αντίλαλο των δασών. Στο τραγούδι του, ο Σειληνός αρχίζει με τη δημιουργία του κόσμου, την εμφάνιση των όντων, πρωτόγονων προσώπων, όπως η Πύρρα και ο Προμηθέας. Το ερωτικόν πάθημα της Πασιφάης, την απελπισμένη περιπλάνηση της στην ύπαιθρο σε αναζήτηση του αγαπημένου της ταύρου και ο βαθύς έπαινος του έργου του Γάλλου "Amores" αποτελούν το μεγαλύτερο μέρος του τραγουδιού. Μια από τις Μούσες συνοδεύει τον Γάλλο στην κορυφή του Ελικώνα, όπου ο θεϊκός τραγουδιστής βοσκός Λίνος του δίνει τους καλάμους(είδος ποιμενικού αυλού) του Ησιόδου. Τέλος ο Απόλλων θα χαρεί με το ποίημα του Γάλλου για το ιερό του άλσος. Η εκλογή αυτή χρονολογείται σαφώς στο χρόνο της υπατείας του Ασινίου Πολλίωνα, το 40π.Χ και 
συμβαδίζει με την ελπίδα για ένα νέο ξεκίνημα, μια ελπίδα που χαρακτηρίζει τα χρόνια της κρίσης ανάμεσα στους Φιλίππους και το Άκτιο.
Εκλογή Έβδομη.
Η έβδομη εκλογή πλαισιώνεται από τα πλέον τυπικά παραδείγματα βουκολικής μουσικής εκτέλεσης και αποτελεί ξεκάθαρο παράδειγμα του αμοιβαίου διαγωνισμού, κατά τον οποίον στα δίστιχα ή τετράστιχα του πρώτου τραγουδιστή απαντά ή υπερθεματίζει με ισάριθμους στίχους ο δεύτερος τραγουδιστής. Ο Μελίβοιος θυμάται ότι ο Κορύδων νίκησε τον Θύρσι και αναπόφευκτα προκαλεί τους αναγνώστες να προσπαθήσουν οι ίδιοι να κρίνουν τον αγώνα. 
Εκλογή Όγδοη.
Το ερωτικό τραγούδι του Αλφεσίβοιου που είναι εκτενέστερο και τελειώνει με το πετυχημένο ερωτικό ξόρκι ενός γυναικείου προσώπου που επαναφέρει πίσω τον Δάφνι από την πόλη. 
Εκλογή Ένατη.
Δύο κάτοικοι της υπαίθρου, ο Λυκίδας και ο Μοίρις ενώ περπατούν απρόθυμα από την ύπαιθρο προς την πόλη, περνούν την ώρα τους ανταλλάσσοντας αποσπάσματα τραγουδιών που μισοθυμούνται. Ο Λυκίδας θεωρεί τον εαυτό του κατώτερο ποιητή, όχι σε σχέση με τον Μενάλκα ή τον Κορύδωνα, αλλά με τους ποιητές Βάριο και Κίννα που ήταν ιστορικά πρόσωπα. Από το διαγωνισμό τραγουδιού απουσιάζει ο σπουδαιότερος τραγουδιστής Μενάλκας για αυτό και καλούνται ο Λυκίδας και ο Μοίρις να υπερασπιστούν το διαγωνισμό αυτό σε ένα είδος "Περιμένοντας τον Γκοντό". Ο Λυκίδας και ο Μοίρις ανακαλούν με πόνο σπαράγματα τραγουδιών και στο τέλος η ποίηση του Μενάλκα αποτυγχάνει να αποτρέψει την απαλλοτρίωση της γης του Μοίρι. 
Εκλογή Δέκατη.
Στην δέκατη εκλογή κύριος πρωταγωνιστής είναι ο ποιητής Γάλλος, ο οποίος πεθαίνει μεταφορικά από αγάπη για τη Λυκωρίς σε ένα σκηνικό που αποτελεί παραλλαγή του βουκολικού τοπίου. Εν τω μεταξύ, ο Απόλλων του λέει ότι το κορίτσι για το οποίο μαραζώνει, έχει ακολουθήσει κάποιον στρατιωτικό, στο αντιβουκολικό τοπίο μιας εκστρατείας στον παγωμένο βορρά. Αυτός ο ελεγειακός ποιητής, Γάλλος, αιχμάλωτος του Έρωτα, παραδέχεται ότι ο ερωτικός του καημός δε μπορεί να χωρέσει και να βρει γιατρειά μέσα στο βουκολικό περιβάλλον. Η δέκατη εκλογή αποτελεί σε μεγάλο βαθμό έμμεση αναφορά στην ποίηση του ίδιου του Γάλλου.
Επίλογος.
Εν κατακλείδι, η γοητεία του βιβλίου του Βιργιλίου είναι άμεσα αισθητή λόγω της κομψότητας στη φράση, της αρμονίας στο νόημα και στη μουσική. Αναμφίβολα, ο Βιργίλιος επηρεάστηκε από την αλεξανδρινή παράδοση. Τα "Βουκολικά" με τη λογιότητα τους, τη μορφοποίηση τους και την εξαιρετική ποιητική επεξεργασία τους βρίσκονται κοντά στους poetae novi και αποτελούν το πρώτο κείμενο της αυγούστειας λογοτεχνίας. 

</doc>
<doc id="69096" url="https://el.wikipedia.org/wiki?curid=69096" title="Frecce Tricolori">
Frecce Tricolori

Οι Frecce Tricolori (αγγλ. Three-coloured Arrows, ελλ. Τρίχρωμα Βέλη) είναι το ακροβατικό αεροπορικό σμήνος επιδείξεων ακριβείας της Ιταλικής Πολεμικής Αεροπορίας, αποτελεί το 313ο Εκπαιδευτικό Σμήνος Επιδείξεων και ιδρύθηκε  το 1961. Η ομάδα χρησιμοποιεί το Aermacchi MB-339, ένα διθέσιο μαχητικό και εκπαιδευτικό αεροσκάφος, Ιταλικής σχεδίασης και κατασκευής, ικανό να επιτύχει ταχύτητες έως και 898 χλμ/ώρα στο επίπεδο της θάλασσας.
Οι Frecce Tricolori είναι το πιο πολυάριθμο ακροβατικό σμήνος στον κόσμο, με δέκα αεροσκάφη, από τα οποία τα εννιά παραμένουν σε σχηματισμό σε όλη την διάρκεια των επιδείξεων ενώ ο δέκατος εκτελεί ξεχωριστούς ελιγμούς.
Το σμήνος έχει ως έδρα την αεροπορική βάση του Ριβόλτο, στην βορειοανατολική Ιταλία. 
Οι Frecce Tricolori θεωρούνται μία από τις καλύτερες ακροβατικές ομάδες στον κόσμο. Το 2005 κέρδισαν το βραβείο για την καλύτερη παρουσίαση στο σημαντικότερο στρατιωτικό αεροπορικό show, το Royal International Air Tattoo που γίνεται στην αεροπορική βάση του Φαιρφόρντ του Ηνωμένου Βασιλείου. 
Στις 28 Αυγούστου 1988 οι Frecce Tricolori ενεπλάκησαν στην αεροπορική τραγωδία της αεροπορικής βάσης Ράμσταϊν της Γερμανίας, όπου πολλοί άνθρωποι έχασαν τη ζωή τους.
Οι Frecce Tricolori συμμετείχαν στο πρώτο Ελληνικό αεροπορικό show Αρχάγγελος 2005 που έγινε στις 18 Σεπτεμβρίου 2005 στην αεροπορική βάση της Τανάγρας.
Το πλήρες επίσημο όνομα της ομάδας είναι:
"313. Gruppo Addestramento Acrobatico;"
"Pattuglia Acrobatica Nazionale (PAN) Frecce Tricolori."

</doc>
<doc id="69097" url="https://el.wikipedia.org/wiki?curid=69097" title="Μονή Αγίου Γερασίμου Κεφαλονιάς">
Μονή Αγίου Γερασίμου Κεφαλονιάς

Η Μονή του Αγίου Γερασίμου βρίσκεται στους πρόποδες του Αίνου, κτισμένη πάνω σε παλιά μονή του έτους 1200 μ.Χ. (εποχή των Σταυροφοριών), κοντά στο χωριό Φραγκάτα.
Η μονή είναι αφιερωμένη στην Κοίμηση της Θεοτόκου και έχει ονοματιστεί από τους κατοίκους του χωριού των Βαλσαμάτων ως «Νέα Ιερουσαλήμ». Η μονή και τα περίχωρά της παραχωρήθηκαν από τον Ιερέα Γεώργιο Βάλσαμο στον Άγιο Γεράσιμο, ο οποίος και εγκαθίσταται εκεί το 1561. Αφού έζησε «εν σπηλαίοις και ταις οπαίς της γης» (), πέθανε στις 15 Αυγούστου 1579.
Στη Μονή του Αγίου Γερασίμου υπάρχει και το ασκητήριό του, το οποίο είναι και επισκέψιμο στις μέρες μας. Επίσης, στη Μονή φυλάσσεται το σκήνωμα του Αγίου.
Πηγές.
Πρωτ. Κωνστ. Γ. Γκέλιας, Θεολόγος: «Ο Άγιος Γεράσιμος Κεφαλληνίας», ΣΤ' έκδοση, Εκδόσεις Ι. Μονής Αγ. Γερασίμου «ΝΕΑ ΙΕΡΟΥΣΑΛΗΜ», Αθήνα 2002.

</doc>
<doc id="69098" url="https://el.wikipedia.org/wiki?curid=69098" title="Χαρίτων Ευγενειώτης">
Χαρίτων Ευγενειώτης

Ο Χαρίτων Ευγενειώτης εξελέγη Πατριάρχης το 1177, μετά το θάνατο του προκατόχου του Μιχαήλ Γ΄.
Προηγουμένως ήταν μοναχός και ηγούμενος στη Μονή Μαγγάνων. Κατά τη διάρκεια της Πατριαρχίας του θεσπίστηκε ο θεσμός του «Πρώτου» του Αγίου Όρους, στον οποίο ανατέθηκε η ευθύνη της διαφύλαξης της παράδοσης στη μοναστική Πολιτεία. 
Πέθανε 11 μήνες μετά την εκλογή του, το 1178.

</doc>
<doc id="69099" url="https://el.wikipedia.org/wiki?curid=69099" title="Πατριάρχης Μιχαήλ Γ΄">
Πατριάρχης Μιχαήλ Γ΄

Ο Μιχαήλ Γ΄ διετέλεσε Πατριάρχης Κωνσταντινουπόλεως από το 1170 έως το 1177.
Καταγόταν από την Αγχίαλο. Ήταν εξαιρετικά μορφωμένος και είχε διακεκριμένη πνευματική και διοικητική σταδιοδρομία. Πριν γίνει πατριάρχης, ο Μιχαήλ είχε αναλάβει σημαντικά εκκλησιαστικά αξιώματα, όπως "ρεφερενδάριος", "επί του σακελλίου" και "πρωτέκδικος", εκ των οποίων το τελευταίο ήταν υπεύθυνο για το δικαστήριο που έκρινε αιτήσεις ασύλου στο εσωτερικό της Μεγάλης Εκκλησίας. Το σημαντικότερό του αξίωμα πριν γίνει Πατριάρχης ήταν αυτό του "υπάτου των φιλοσόφων", τίτλος που δινόταν στον επικεφαλής του αυτοκρατορικού Πανεπιστημίου της Κωνσταντινούπολης από τον 11ο ως τον 14ο αιώνα. Από τη θέση αυτή καταδίκασε τους νεοπλατωνιστές φιλόσοφους και ενθάρρυνε τη μελέτη του έργου του Αριστοτέλη για τις φυσικές επιστήμες ως αντίδοτο.
Ο Μιχαήλ έγινε Πατριάρχης από τον Αυτοκράτορα Μανουήλ Α΄ Κομνηνό. Ως Πατριάρχης, ο Μιχαήλ Γ΄ ασχολήθηκε με το θεολογικό ζήτημα της σχέσης του Υιού με τον Πατέρα εντός της Αγίας Τριάδας. Το θέμα προέκυψε από ερμηνεία που έδωσε ένας Δημήτριος από τη Λάμπη της Φρυγίας στη φράση του Ευαγγελίου «» (Ιω. Ιδ´ 29). Ο Μιχαήλ ενήργησε ως εκπρόσωπος του Αυτοκράτορα σε αυτό το θέμα. Ζήτησε επίσης την κωδικοποίηση των Ορθόδοξων εκκλησιαστικών και αυτοκρατορικών νόμων και διαταγμάτων από τον Θεόδωρο Βαλσαμών, γνωστής ως «Σχόλια» (περί το 1170).
Αγωνίστηκε κατά των αιρέσεων. Προώθησε τις ενωτικές προσπάθειες με τους Αρμένιους, αλλά εναντιώθηκε στις προσπάθειες για ένωση με την Καθολική Εκκλησία που κατέβαλλε ο Αυτοκράτορας και ο Πάπας. Έτσι, ο "Διάλογος", ο οποίος διεξήχθη κατά την περίοδο της Πατριαρχίας του για την προσέγγιση Ορθόδοξης και Καθολικής Εκκλησίας και για θεραπεία του Σχίσματος με απευθείας διαπραγματεύσεις με παπική αντιπροσωπεία, δεν απέδωσε. Ο Αλέξανδρος Γ΄ ζητούσε αναγνώριση του Πρωτείου του σε Ανατολή και Δύση, ενώ ο Αυτοκράτορας Μανουήλ Κομνηνός αναγνώριση της κοσμικής του εξουσίας στη Δύση. Ακόμη και αν γίνονταν και από τους δύο δεκτοί αυτοί οι δύσκολοι όροι, η Ένωση δεν θα γινόταν αποδεκτή από τον λαό. Έτσι, όπως φαίνεται και στην αλληλογραφία που σώζεται, ο Μιχαήλ κράταγε μια βαθιά ευγενική, αλλά άκαμπτη στάση από πλευράς της Εκκλησίας του.
Σώζεται μέρος της αλληλογραφίας μεταξύ Πατριάρχη και Αυτοκράτορα, από την οποία διαφαίνεται μια καλή σχέση συνεργασίας μεταξύ τους, όπως και η ομιλία του Μιχαήλ όταν ορκίστηκε ύπατος. Άλλα έγγραφα που αποδόθηκαν σε αυτόν, όπως η αλληλογραφία με τον Πάπα Αλέξανδρο Γ΄, είναι πιθανότατα μεταγενέστερες αποκρυφικές δημιουργίες του 13ου αιώνα. Ο Μιχαήλ Γ΄ πιστώνεται επίσης το ότι ενήργησε ως προστάτης του νεαρού Μιχαήλ Χωνιάτη, ο οποίος συνέθεσε και εγκώμιο προς τιμήν του, το οποίο σώζεται.
Πέθανε το 1177.

</doc>
<doc id="69100" url="https://el.wikipedia.org/wiki?curid=69100" title="Νικολό Μακιαβέλι">
Νικολό Μακιαβέλι

 --&gt;
Ο Νικολό Μακιαβέλι (ιταλικά: Niccolò di Bernardo dei Machiavelli, 3 Μαΐου 1469 - 21 Ιουνίου 1527) ήταν Ιταλός διπλωμάτης, πολιτικός, ιστορικός, ανθρωπιστής και συγγραφέας της περιόδου της Αναγέννησης.
Βιογραφία.
Γεννήθηκε σε μία φτωχή οικογένεια της Φλωρεντίας και ήταν γιος του Μπερνάρντο Μακιαβέλι και της Μπαρτολομέα Νέλι. Ο πατέρας του μερίμνησε ώστε ο νεαρός Νικολό να λάβει ουμανιστική εκπαίδευση, σύμφωνη με τα κλασικά πρότυπα της εποχής. Η εκπαίδευση αυτή και η σχέση του με Φλωρεντίνους ουμανιστές είχαν ως αποτέλεσμα να λάβει το 1498 το αξίωμα δεύτερου καγκελαρίου της φλωρεντινής δημοκρατίας.
Από τη θέση αυτή ο Μακιαβέλι ασχολούταν με τη διοίκηση των περιοχών υπό τον έλεγχο της Φλωρεντίας και ήταν επίσης ένας από τους έξι γραμματείς του πρώτου καγκελάριου και μέλος του συμβουλίου των "Δέκα του Πολέμου" που συνεπαγόταν τη συμμετοχή του σε διπλωματικές αποστολές. Οι αποστολές του τον έφεραν σε επαφή με αρκετές από τις ισχυρότερες πολιτικές προσωπικότητες της εποχής του στην Ευρώπη, όπως τον βασιλιά της Γαλλίας Λουδοβίκο ΙΒ΄, τον Πάπα Ιούλιο Β΄ και τον αυτοκράτορα της Αγίας Ρωμαϊκής Αυτοκρατορίας Μαξιμιλιανό Α΄. Στον Μακιαβέλι έκανε επίσης μεγάλη εντύπωση ο Καίσαρας Βοργίας, που είχε διοριστεί από τον πατέρα του, τον Πάπα Αλέξανδρο ΣΤ΄, Δούκας της Ρωμανίας. Οι κρίσεις που διατύπωνε στις επιστολές προς τη φλωρεντινή σινιορία για αυτά τα πρόσωπα που συνάντησε ως απεσταλμένος αποτέλεσαν την πρώτη ύλη για τα πορτραίτα τους που σκιαγράφησε στο έργο του "Il principe" (Ο Ηγεμών).
Το 1512, με τη βοήθεια των ισπανικών στρατευμάτων του Φερδινάνδου, οι Μέδικοι επέστρεψαν στη Φλωρεντία και κατέλυσαν τη δημοκρατία ("repubblica"). Ο Μακιαβέλι αποπέμφθηκε από τη θέση του και λίγους μήνες αργότερα υπέστη βασανιστήρια και φυλακίστηκε για μικρό διάστημα, ως ύποπτος συμμετοχής σε συνωμοσία εναντίον των Μεδίκων. Αποσύρθηκε στο πατρικό του κτήμα στην περιοχή Σαντ' Αντρέα και εκεί το δεύτερο μισό του 1513 συνέγραψε τον "Ηγεμόνα", σε μια αποτυχημένη προσπάθεια να αποκτήσει την εύνοια των Μεδίκων. Τα επόμενα χρόνια ο Μακιαβέλι συμμετείχε στις συζητήσεις μια ομάδας ουμανιστών που συναντώνταν στους κήπους του Κόζιμο Ρουτσελάι και συνέγραψε μία κωμωδία, τον "Μανδραγόρα" (1518) και την "Τέχνη του Πολέμου" (1521). Επηρεασμένος από τις συζητήσεις αυτές συνέγραψε και τις "Διατριβές" για τα πρώτα δέκα βιβλία της Ιστορίας του Τίτου Λίβιου.
Λίγο μετά από την ολοκλήρωση των "Διατριβών", ο Μακιαβέλι κατάφερε να επιστρέψει στη Φλωρεντία και το 1520 του ανατέθηκε η συγγραφή της ιστορίας της Φλωρεντίας. Το καθεστώς των Μεδίκων, όμως, ανατράπηκε το Μάιο του 1527, η δημοκρατία παλινορθώθηκε και ο Μακιαβέλι έχασε τη θέση του. Απογοητευμένος πέθανε λίγο αργότερα στη Φλωρεντία από πάθηση του στομάχου.
Σύνοψη έργου.
Ο Μακιαβέλι είναι πεπεισμένος ως προς την ένδεια της κλασικής φιλοσοφίας και αρνείται την αυθεντία στη φυσική τάξη, που οι αρχαίοι σέβονταν. Δεν πιστεύει στην ύπαρξη καθολικού λόγου και, ως εκ τούτου, το μόνο που μπορούσε να κάνει ήταν να φανταστεί τους ανθρώπους χωρίς πίστη και χωρίς νόμο. Γράφει στις Διατριβές: «όποιος θεμελιώνει πολιτεία και της βάζει νόμους, να παίρνει προκαταβολικά για κακούς όλους τους ανθρώπους.»
Στον "Ηγεμόνα" υποδεικνύεται ο ουσιώδης δεσμός ανάμεσα στην κακία και την ελευθερία. Το πρώτο μέλημα είναι να ελεγχθεί η τύχη και από εκεί και πέρα να παραχθεί έργο. Ο ηγεμόνας υπό αυτή την έννοια συγκεντρώνει την αυθεντία επί παντός και τη βούληση να εφαρμόζει στους άλλους ότι αποφασίζει. Μάλιστα ο ηγεμόνας είναι ο μόνος που μπορεί με τη στάση του να αφυπνίσει την ηθικότητα στους ανθρώπους. Εκ πείρας γνωρίζει ότι οι άνθρωποι κάνουν το καλό μόνο από ανάγκη και είναι διατεθειμένος να τους αναγκάσει να μεταβάλουν σταδιακά την κακία σε ανιδιοτέλεια. 
Ο τρόπος που ο Φλωρεντινός στοχαστής βλέπει τη δράση αποτελεί, από κάθε άποψη, εγγύηση για την παλινόρθωση του λόγου, που θα πιστεύαμε ότι απειλείται, από τη στιγμή που καταργείται κάθε υπερβατική τάξη. Είναι λοιπόν προφανές ότι ο Μακιαβέλι τείνει να μετατρέψει τη θεωρία σε δράση.
Επιδράσεις.
Η σκέψη του Μακιαβέλι δέχθηκε είτε σημαντικές επικρίσεις είτε πλήρη αποδοχή. Είναι πολλοί εκείνοι που τον θεωρούν πατέρα της σύγχρονης πολιτικής επιστήμης και επίσης αρκετοί εκείνοι που τον χαρακτηρίζουν απλά κυνικό, διεφθαρμένο και αυταρχικό. Ο "Ηγεμόνας" επηρέασε την πολιτική σκέψη πολλών πολιτικών και στοχαστών και άσκησε σημαντική επίδραση σε πολιτικές εξελίξεις της εποχής του και μεταγενέστερων περιόδων.
Εργογραφία και ελληνικές μεταφράσεις.
Ο Μακιαβέλι έγραψε επίσης θεατρικά έργα, ποίηση και μυθιστορήματα. Υπήρξε επίσης μεταφραστής κλασικών έργων και θεωρείται εκπρόσωπος της λόγιας λατινικής κωμωδίας.

</doc>
<doc id="69112" url="https://el.wikipedia.org/wiki?curid=69112" title="Κρίστιαν Ρετς">
Κρίστιαν Ρετς

Ο Christian Rätsch (γενν. Αμβούργο, 1957) είναι Γερμανός συγγραφέας, ανθρωπολόγος και ειδικός στην εθνοφαρμακολογία. Έκανε έρευνα ζώντας για τρία χρόνια με την φυλή των Ινδιάνων Lacandón στο Τσιάπας, στο Μεξικό και ολοκλήρωσε το διδακτορικό του με θέμα τα ξόρκια και τα μαγικά τους. Είναι ο ιδρυτής και συνεπιμελητής του "Jahrbuch fόr Ethnomedizin und Bewusstseinsforschung". Εργάζεται ως ανεξάρτητος συγγραφέας και λέκτορας ενώ ερευνά τις ιδιότητες των ψυχοενεργών φυτών και ζώων και έχει εκδώσει διάφορα βιβλία πάνω σε αυτά τα θέματα, τόσο στα Γερμανικά όσο και στα Αγγλικά.

</doc>
<doc id="69114" url="https://el.wikipedia.org/wiki?curid=69114" title="Ιωάννης ΙΑ΄ Βέκκος">
Ιωάννης ΙΑ΄ Βέκκος

Ο Ιωάννης Βέκκος υπήρξε Πατριάρχης Κωνσταντινουπόλεως κατά την περίοδο 1275-1283 και ηγέτης των Ενωτικών.
Βίος.
Γεννήθηκε στη Νίκαια της Βιθυνίας μεταξύ 1230-1240. Αναφέρεται για πρώτη φορά το 1263 ως Χαρτοφύλαξ της Αγίας Σοφίας, αξίωμα που κράτησε για 12 χρόνια (1263-1275). Φημιζόταν ιδιαίτερα για τη μόρφωση και την ευγλωττία του. Ως Χαρτοφύλαξ μετείχε σε δύο πρεσβείες του Αυτοκράτορα Μιχαήλ Η΄, την πρώτη φορά το 1268 στην Αυλή του Στεφάνου Ούρος Α΄ της Σερβίας και τη δεύτερη το 1270 στον Γάλλο βασιλιά Λουδοβίκο Θ΄ στην Τυνησία.
Όταν ο αυτοκράτορας Μιχαήλ Η΄ Παλαιολόγος δημοσιοποίησε την πρόθεσή του να προχωρήσει στην Ένωση των Εκκλησιών και να υποτάξει την Ελληνική-Ορθόδοξη Εκκλησία στην εξουσία του Πάπα, ο Βέκκος αντέδρασε έντονα, με αποτέλεσμα να φυλακιστεί γύρω στα 1273. Στη φυλακή, κατόπιν εντολής του Αυτοκράτορα άρχισαν να του δίδονται, ως υλικό μελέτης, επιλεγμένα αποσπάσματα από έργα Λατίνων Πατέρων. Χάρη σε αυτήν την πρακτική γρήγορα ο Ιωάννης ΙΑ΄ Βέκκος πείστηκε ότι τα προβλήματα με τους Λατίνους οφείλονται στη γλωσσική διαφορά, με αποτέλεσμα να στραφεί προς τη φιλενωτική παράταξη. Μετά τη σύγκρουση του Πατριάρχη Ιωσήφ Α΄ με τον Αυτοκράτορα, αυτός αποφάσισε να τοποθετήσει στον Πατριαρχικό θρόνο τον Ιωάννη ΙΑ΄, που τώρα ήταν ο ουσιαστικός ηγέτης των Ενωτικών. Επί της Πατριαρχίας του, στις 6 Ιουλίου 1274, υπογράφτηκε «Ένωση των Εκκλησιών», αλλά σε σαθρά θεμέλια και άρχισαν να εισάγονται στην Ανατολή λειτουργικές συνήθειες από την Ρώμη (άμφια, λατινική γλώσσα, κ.ά.).
Αν και ο Ιωάννης ΙΑ΄ ήταν πιστός οπαδός της Ένωσης, αντιδρούσε στις βίαιες μεθόδους του Αυτοκράτορα, με αποτέλεσμα το Μάρτιο του 1279 να παραιτηθεί, τελικά όμως, λίγους μήνες αργότερα (Αύγουστο του 1279) πείστηκε να επιστρέψει στη θέση του. Μεταξύ άλλων του αποδίδεται η ευθύνη για μια επιδρομή στο Άγιο Όρος και τη μαρτυρική θανάτωση πολλών μοναχών αντιτιθέμενων προς την πολιτική του. Πράγμα όμως που δεν επιβεβαιώνεται άμεσα.
Μετά το θάνατο του Μιχαήλ Η΄ Παλαιολόγου, ο γιος του Ανδρόνικος Β΄ αποκήρυξε ως ψευδή την Ένωση και ανάγκασε τον Ιωάννη ΙΒ΄ σε παραίτηση. Στις 26 Δεκεμβρίου 1282 καθαιρέθηκε από Πατριάρχης και μια Σύνοδος, τον Ιανουάριο του 1283 τον καταδίκασε ως αιρετικό και τον εξόρισε στην Προύσα. Νέα Σύνοδος, που συνεκλήθη στο Παλάτι των Βλαχερνών το 1285, επανέλαβε την καταδίκη του και διέταξε την φυλάκισή του, μαζί με τους Κωνσταντίνο Μελιτηνιώτη και Γεώργιο Μετοχίτη στο φρούριο του Αγίου Γεωργίου, στον κόλπο της Νικομήδειας. Απεβίωσε φυλακισμένος σε αυτό το φρούριο το Μάρτιο του 1297.
Συγγραφικό έργο-Θεολογία.
Ο Ιωάννης Βέκκος συνέταξε πλήθος θεολογικών έργων, ελάχιστα από τα οποία έχουν εκδοθεί μέχρι σήμερα. Σημαντικότερα είναι μια σειρά από πραγματείες με θέμα την εκπόρευση του Αγίου Πνεύματος, στις οποίες επιχειρεί να ανασκευάσει τη διδασκαλία του Φωτίου και των λοιπών Ανατολικών Θεολόγων, εναντίον της προσθήκης του filioque. Υποστήριξε ότι δεν υφίσταντο ουσιαστικές διαφορές ανάμεσα στις θέσεις των Λατίνων και σε εκείνες των Βυζαντινών πατέρων όσον αφορά την εκπόρευση του Αγίου Πνεύματος και θεωρούσε ότι η διαφωνία βρισκόταν σε επίπεδο ορολογίας. Ο Βέκκος προσπαθεί να δικαιώσει με κάθε τρόπο της Δυτική-Λατινική Θεολογία, με αποτέλεσμα να αποξενωθεί από την Ανατολική. Σώζονται επίσης ομολογίες πίστεως και άλλες επιστολές προς τον Πάπα Γρηγόριο Ι΄, στις οποίες φαίνεται η τάση πλήρους υποδούλωσης του Οικουμενικού Πατριαρχείου στον Πάπα. Αναφέρονται επίσης σημειώσεις του σε διάφορα βιβλία και η διαθήκη του, με την οποία φαίνεται ότι έμεινε μέχρι τέλους πιστός στην ιδέα της Ένωσης.
Έργα του.
Συνέγραψε και άλλες πραγματείες, οι οποίες παραμένουν ανέκδοτες.

</doc>
<doc id="69115" url="https://el.wikipedia.org/wiki?curid=69115" title="Βάνδαλοι">
Βάνδαλοι

Οι Βάνδαλοι ήταν ανατολικογερμανική φυλή ή ομάδα φυλών, η οποία συναντάται για πρώτη φορά στη νότια Πολωνία, αλλά αργότερα μετακινήθηκε σε όλη την Ευρώπη ιδρύοντας βασίλεια στην Ισπανία και αργότερα στη Βόρεια Αφρική κατά τον 5ο αιώνα.
Πιστεύεται ότι κατά τη διάρκεια του 2ου αιώνα π.Χ. οι Βάνδαλοι μετανάστευσαν από τη νότια Σκανδιναβία στην περιοχή μεταξύ των ποταμών Όντερ και Βιστούλα και γύρω στο 120 π.Χ. εγκαταστάθηκαν στη Σιλεσία. Γύρω στο 330 μ.Χ. περιορίστηκαν από τους Γότθους στην Παννονία, όπου έλαβαν την άδεια να εγκατασταθούν από τον Μέγα Κωνσταντίνο. Περίπου το 400 οι Βάνδαλοι εκδιώθηκαν και πάλι προς τα δυτικά, αυτή τη φορά από τους Ούννους, διασχίζοντας τον Ρήνο προς τη Γαλατία, μαζί με άλλες φυλές το 406. 
Ιστορία.
Βάνδαλοι ονομάστηκαν στους πρώτους χριστιανικούς χρόνους διάφορες γερμανικές φυλές και ιδιαίτερα οι Άσδιγοι και οι Σιλιγγοί. Στα τέλη του 4ου αιώνα μ.Χ. οι Βάνδαλοι μαζί με τους Αλανούς, νομαδική φυλή ιρανικής καταγωγής, ανέβηκαν τον ποταμό Δούναβη μέχρι τις πηγές του και τελικά ξεχύθηκαν στη Γαλατία και την λεηλάτησαν.
Κατόπιν πέρασαν στην Ιβηρική χερσόνησο και εγκαταστάθηκαν στην περιοχή της Ανδαλουσίας, αφού μοίρασαν τη χώρα σε ομόσπονδες συμμαχίες: Στην Ισπανία τους χτύπησαν οι Βησιγότθοι με εντολή των Ρωμαίων, που έβλεπαν με άσχημο μάτι το ότι άρχισαν να μειώνονται οι κτήσεις τους.
Το 439 μ.Χ. μετά από πολλούς αγώνες, κατέλαβαν την Καρχηδόνα και την έκαναν πρωτεύουσά τους. Δημιούργησαν στόλο και άρχισαν πειρατικές επιδρομές που έφτασαν έως και την Ελλάδα, όπου και προσπάθησαν να εισβάλουν στην Πελοπόννησο, αλλά ηττήθηκαν στην μάχη της Καινίπολης από τους κατοίκους της και αναγκάστηκαν να εγκαταλείψουν τα σχέδιά τους. Η Κωνσταντινούπολη έστειλε εναντίον τους τον στρατηγό Άσπαρ με στρατό, χωρίς όμως αποτέλεσμα. Ο Γιζέριχος, το 455, με ισχυρό πειρατικό στόλο, ήρθε στην Ιταλία και κατέλαβε τη Ρώμη. Οι στρατιώτες του λεηλάτησαν την πόλη επί δύο εβδομάδες και κατέστρεψαν με αγριότητα όλα τα έργα τέχνης: οικοδομήματα, αγάλματα, κομψοτεχνήματα κλπ. Η πράξη τους αυτή έμεινε στην ιστορία με το όνομα «βανδαλισμός» και από τότε έτσι ονομάζεται κάθε καταστροφή μνημείων πολιτισμού. Αρκετοί ασπάστηκαν τον Αρειανισμό.
Τελικά οι Βάνδαλοι νικήθηκαν από τον Αυτοκράτορα των Ρωμαίων Ιουστινιανό Α΄. Ο στρατηγός του Βελισάριος αποβιβάστηκε κοντά στην Καρχηδόνα δύο φορές, οπότε ο αρχηγός τους Γελίμερος αναγκάστηκε να παραδοθεί το 534 μ.Χ. Τα υπολείμματα των Βανδάλων ανακατεύτηκαν με άλλες φυλές της Βόρειας Αφρικής (Βέρβερους κ.ά.) και σιγά - σιγά εξαφανίστηκαν. Αρκετοί από τους αιχμαλώτους του Βελισάριου κατατάχθηκαν στον αυτοκρατορικό στρατό και αφομοιώθηκαν μέσα στην πολυεθνική Βυζαντινή Αυτοκρατορία.
Βάνδαλοι βασιλείς.
1.Βισίμαρος (π.335)
2.Γοδίγιζελ (359–406)
3.Γουνδέριχος (407–428)
4.Γιζέριχος (428–477)
5.Ονώριχος (477–484)
6.Γουνθαμούνδος (484–496)
7.Θρασαμούνδος (496–523)
8.Χιλδέριχος (523–530)
9.Γελίμερος (530–534)

</doc>
<doc id="69126" url="https://el.wikipedia.org/wiki?curid=69126" title="Βασιλική του Αγίου Μάρκου">
Βασιλική του Αγίου Μάρκου

Η Καθεδρική Πατριαρχική Βασιλική του Αγίου Μάρκου (Ιταλ. "Basilica Cattedrale Patriarcale di San Marco"), ευρύτερα γνωστή ως Βασιλική του Αγίου Μάρκου ("Basilica di San Marco") είναι ο καθεδρικός ναός της Ρωμαιοκαθολικής Αρχιεπισκοπής της Βενετίας, στην βόρεια Ιταλία. Είναι η πιο διάσημη από τις εκκλησίες της πόλης και ένα από τα πιο γνωστά δείγματα ιταλοβυζαντινής αρχιτεκτονικής. Εκεί φυλάσσεται από τον 9ο αιώνα μέχρι και σήμερα το λείψανο του Ευαγγελιστή Μάρκου. Βρίσκεται στο ανατολικό άκρο της ομώνυμης πλατείας ("Piazza San Marco"), δίπλα στο Παλάτι των Δόγηδων, με το οποίο συνδέεται. Αρχικά ήταν το παρεκκλήσι του Δόγη και έγινε καθεδρικός ναός της πόλης μόλις το 1807, όταν μεταφέρθηκε εκεί η έδρα του Πατριάρχη της Βενετίας, αρχιεπισκόπου της Ρωμαιοκαθολικής Αρχιεπισκοπής της Βενετίας, η οποία προηγουμένως ήταν στον ναό του Αγίου Πέτρου στο Καστέλο ("San Pietro di Castello").
Για τον πλούσιο σχεδιασμό της, τα χρυσά ψηφιδωτά της και το καθεστώς της ως συμβόλου του βενετσιάνικου πλούτου και εξουσίας, ο ναός είναι γνωστός από τον 11ο αιώνα με το ψευδώνυμο «Χρυσή Εκκλησία» ("Chiesa d'Oro").
Ιστορία.
Προηγούμενος ναός προς τιμήν του Ευαγγελιστή Μάρκου, προστάτη της Βενετίας, άρχισε να χτίζεται το 830 για να στεγάσει τα λείψανα του, τα οποία μεταφέρθηκαν από τη Αλεξάνδρεια το 829. Τα έργα για την κατασκευή του σημερινού ναού ξεκίνησαν το 1063, πάνω στην προηγούμενη εκκλησία του 9ου αιώνα, η οποία είχε καταστραφεί στις εξεγέρσεις του 916. Τα έργα ολοκληρώθηκαν το 1093, οπότε ξεκίνησαν οι εργασίες διακόσμησης του εσωτερικού του, οι οποίες άδειασαν αρκετούς παλαιούς ναούς στην περιοχή. Στις εργασίες όχι μόνο συμμετείχαν βυζαντινοί καλλιτέχνες, αλλά και πολλά υλικά εισήχθησαν από το Βυζάντιο, ιδιαίτερα κίονες.
Περιγραφή.
Ο ναός έχει κάτοψη σχήματος ελληνικού σταυρού εγγεγραμμένου σε ορθογώνιο, που καλύπτεται από πέντε κύριους τρούλους, έναν στο κέντρο του σταυρού και τέσσερις στους βραχίονες, που μοιάζει στη δομή της με τον ναό των Αγίων Αποστόλων στην Κωνσταντινούπολη. Θεωρείται «ένα από τα πιο όμορφα δείγματα αρχιτεκτονικής της βυζαντινής τέχνης», διαθέτει τρεις αψίδες στην πρόσοψη, μία μεγάλη κεντρική και δυο μικρότερες στα πλάγια. Η δεξιά πλευρά στολίζεται με περιστύλιο. Ο θόλος είναι το κυρίαρχο αρχιτεκτονικό στοιχείο της στέγης, που αποτελείται στην πραγματικότητα από ένα σύνολο δεκατεσσάρων διαφορετικών τρούλων, με μεταβλητό μέγεθος μεταξύ τους, ανάλογα με την τοποθεσία τους, με τους μικρότερους να συμβάλλουν στην ελάφρυνση των φορτίων των μεγαλύτερων.
Η θολωτή οροφή υποστηρίζεται από μια σειρά στερεών πυλώνων σε συνδυασμό με ένα πυκνό δίκτυο κιόνων που υποστηρίζουν το άνω μέρος της βασιλικής. Στην κύρια πρόσοψη υπάρχουν πέντε πύλες με διακοσμήσεις παρόμοιες με αυτές της ρωμανικής αρχιτεκτονικής, με στήλες που υποστηρίζουν ημικύκλια ή, στην περίπτωση των πλαϊνών πυλών, μια οξυκόρυφη καμάρα. Τα τύμπανα που υπάρχουν στις πύλες έχουν διακοσμήσεις διαφόρων περιόδων και στυλ, αποκαλύπτοντας κάποια την βυζαντινή τους προέλευση από το χρυσό φύλλο με το οποίο είναι επικαλυμμένα.
Αυτό το πρώτο επίπεδο υποστηρίζει ένα κιγκλίδωμα, πίσω από το οποίο υπάρχει ένα δεύτερο με πέντε καμάρες με την ίδια διακόσμηση, με κεντρική αψίδα μεγαλύτερη από τις πλευρικές, στην οποία υπάρχει γυάλινο άνοιγμα για τον φωτισμό του εσωτερικού της βασιλικής, όπως συμβαίνει στην ρωμανική και γοτθική αρχιτεκτονική.
Η πρώτη εσωτερική διακόσμηση της βασιλικής του Αγίου Μάρκου ήταν έργο ειδικών σε βυζαντινά ψηφιδωτά, αλλά τα ψηφιδωτά αυτά χάθηκαν κατά τη διάρκεια της πυρκαγιάς που υπέστη το κτίριο το 1106. Με εξαίρεση κάποια κομμάτια τα οποία ανακτήθηκαν μετά την πυρκαγιά, τα σημερινά ψηφιδωτά ανάγονται στον 12ο αιώνα. Ο μεγάλος αριθμός των μαρμάρινων κιόνων (500), η ποικιλία των μωσαϊκών απ` όλες τις εποχές (12ος - 15ος αι.), η ανάμειξη των ρυθμών και η πλούσια διακόσμηση κάνουν, ώστε να παρουσιάζεται ένα ιδιόμορφο, σχεδόν ανατολίτικο, σύνολο. Στο προστώο του ναού βρίσκονται τα τέσσερα χαλκόχρυσα άλογα που ο Μ. Κωνσταντίνος αφαίρεσε από την αψίδα του Τραϊανού (Ρώμη) και τα μετέφερε στην Κωνσταντινούπολη. Ύστερα από την άλωση της Πόλης από τους Φράγκους (1204) μεταφέρθηκαν στη Βενετία και τοποθετήθηκαν στον Άγιο Μάρκο, όπως και το σύμπλεγμα της τετραρχίας.

</doc>
<doc id="69127" url="https://el.wikipedia.org/wiki?curid=69127" title="Απόστολος Παύλος">
Απόστολος Παύλος

Ο Απόστολος Παύλος, γνωστός στον δυτικό κόσμο και ως Άγιος Παύλος γεννηθείς ως Σαούλ ("Σαύλος", βλ. "Πράξ. 7:58", "8:3" κ.ά.), (Ταρσός, Κιλικία αρχές 1ου αι. (5-15 μ.Χ.) – Ρώμη 66-68 μ.Χ.), ήταν Απόστολος και συγγραφέας των μισών περίπου βιβλίων της Καινής Διαθήκης. Ήταν μία από τις σπουδαιότερες προσωπικότητες της πρώιμης εποχής του Χριστιανισμού, υποστηρικτής της παγκοσμιότητας της Διδασκαλίας Του Ιησού. Για τον λόγο αυτό, έλαβε το όνομα "«Ἀπόστολος τῶν ἐθνῶν»."
Καταγωγή και παιδεία.
Εκτός από την Καινή Διαθήκη, δεν υπάρχουν άλλες αξιόπιστες πηγές για τον βίο του Παύλου. Μέσα από διάφορα χωρία, είναι δυνατόν να εξάγουμε συμπέρασμα για το περίγραμμα του βίου του Αποστόλου Παύλου πριν από τη μεταστροφή του στον Χριστιανισμό:"«Ἄνθρωπός εἰμι Ἰουδαῖος Ταρσεύς»" (Πράξ. 21:39), "«γεγεννημένος ἐν Ταρσῷ τῆς Κιλικίας, ἀνατεθραμμένος δὲ ἐν τῇ πόλει ταύτῃ (Ιερουσαλήμ) παρὰ τοὺς πόδας Γαμαλιήλ, πεπαιδευμένος κατὰ ἀκρίβειαν τοῦ πατρῷου νόμου, ζηλωτὴς ὑπάρχων τοῦ Θεοῦ»" (Πράξ. 22:3), "«ᾧ λατρεύω ἀπὸ προγόνων ἐν καθαρᾷ συνειδήσει»" (Β' Τιμ. 1:3), "«Περιτομὴ ὀκταήμερος, ἐκ γένους Ἰσραήλ, φυλῆς Βενιαμίν, Ἑβραῖος ἐξ Ἑβραίων»", "«Φαρισαῖος υἱὸς Φαρισαίου»", "«κατὰ ζῆλον διώκων τὴν ἐκκλησίαν, κατὰ δικαιοσύνην τὴν ἐν νόμῳ γενόμενος ἄμεμπτος»" (Φιλιπ. 3:5.6, Πράξ. 23:6, πρβλ. και Β' Κορ. 11:22, Ρωμ. 11:1).
"«Καὶ προέκοπτον ἐν τῷ Ἰουδαϊσμῷ ὑπὲρ πολλοὺς συνηλικιώτας ἐν τῷ γένει μου, περισσοτέρως ζηλωτὴς ὑπάρχων τῶν πατρικῶν μου παραδόσεων»" (Γαλ. 1:14).
Και "«τὴν βίωσίν μου τὴν ἐκ νεότητος τὴν ἀπ' ἀρχῆς γενομένην ἐν τῷ ἔθνει μου ἐν Ἱεροσολύμοις ἴσασι πάντες Ἰουδαῖοι, προγινώσκοντές με ἄνωθεν, ὅτι κατὰ τὴν ἀκριβεστάτην αἵρεσιν τῆς ἡμετέρας θρησκείας ἔζησα Φαρισαῖος»" (Πράξ. 26:4.5) και "«ὅτι καθ' ὑπερβολὴν ἐδίωκον τὴν ἐκκλησίαν τοῦ Θεοῦ καὶ ἐπόρθουν αὐτήν»" (Γαλ. 1:13).
Επιπλέον, λέει, Ρωμαίος "«ἐγώ δὲ καὶ γεγέννημαι»" (Πράξ. 22:28), καθώς κληρονόμησε την ιδιότητα του Ρωμαίου πολίτη από τον πατέρα του.
Έτσι, ο απόστολος Παύλος, όπως ο ίδιος λέει, γεννήθηκε στην Ταρσό της Κιλικίας, από γονείς ιουδαίους της φυλής Βενιαμίν ("Ρωμ. 16:1, Φιλιππ. 3:5"). Ο πατέρας του ήταν Ρωμαίος πολίτης το οποίο μπορεί να σημαίνει ότι προερχόταν από τα ανώτερα στρώματα του πληθυσμού της Κιλικίας και ίσως ήταν φαρισαίος ως προς τις θρησκευτικές προτιμήσεις.
Αν λάβουμε υπόψη ότι στο "Πράξ. 7:58", κατά τον λιθοβολισμό του πρωτομάρτυρα διακόνου "Στεφάνου", αναφέρεται ως "«νεανίας»", ενώ στην "Φιλήμ. 9" η οποία γράφτηκε περί το τέλος του 61 με αρχές του 62 μ.Χ. (ή έστω στα 52-55 μ.Χ.), αυτοαποκαλείται "«πρεσβύτης»", είναι δυνατόν να υπολογίσουμε ότι το έτος γέννησής του ήταν κάπου ανάμεσα στο 5-15 μ.Χ.
Το εβραϊκό όνομα του αποστόλου, ήταν "Σαούλ" αλλά για τους συμπολίτες του εκτός της Συναγωγής ήταν ο Παύλος ("Paulus").
Η εκπαίδευση και η ανατροφή του υπήρξε αυστηρά ραββινική και εβραϊκή. Η κοινή Εβραϊκή ήταν η γλώσσα που μιλούσαν στο σπίτι του και γι αυτό μετέπειτα στην Ιερουσαλήμ μιλά "«τῇ Ἑβραΐδι διαλέκτῳ»" ("Πράξ. 22:2"). Αλλά και οι παραθέσεις που κάνει στις επιστολές του, μολονότι βασίζονται στην μετάφραση των Εβδομήκοντα, δείχνουν γνώση και του Εβραϊκού κειμένου, άρα και της αρχαίας Εβραϊκής.
Από το χωρίο "Πράξ. 23:16" ("«ἀκούσας δὲ ὁ υἱὸς τῆς ἀδελφῆς Παύλου [...]»"), μαθαίνουμε περί ενός ανιψιού του Παύλου, γιου της αδελφής του. Θα μπορούσε κανείς να υποθέσει ότι ίσως η αδελφή του ήταν εγκατεστημένη στην Ιερουσαλήμ και έτσι είχε έναν επιπλέον λόγο να μεταβεί εκεί όπου έγινε τελικά μαθητής του Γαμαλιήλ.
Καθώς μαθήτευσε κοντά στον σημαντικό αυτό διδάσκαλο, έγινε κάτοχος, όσο λίγοι, της Ιουδαϊκής θεολογίας, ενώ το ύφος του, η θεολογική του μέθοδος και η χρήση της Γραφής παρουσιάζουν τον Παύλο ως αυστηρό αλλά και αγνό, ραββίνο, γνώστη όλων των επίμαχων ζητημάτων του ιουδαϊκού "Νόμου" και ικανό χειριστή της ραββινικής διαλεκτικής. Ο ίδιος ομολογεί αργότερα ότι υπήρξε πολύ επιμελής και μάλιστα "«περισσότερος ζηλωτής των πατρικών παραδόσεων»" και διέπρεπε μεταξύ των συνομηλίκων ("Γαλ. 1:14", "Πράξ. 26:4"). Αναφερόταν συχνά στα προνόμια και τη θεία κλήση του Ισραήλ ("Ρωμ. 3:1.2", "9:4.5", "15:8") και αρκετά νωρίς απόκτησε βαθιά συνείδηση της διαφοράς ανάμεσα στον ιουδαϊκό και τον εθνικό κόσμο, ενώ απόκτησε αντίληψη για τη σημασία του Νόμου για τη ζωή του Ισραηλίτη και την απολύτρωση του Ισραήλ.
Όλα αυτά όμως δεν σημαίνουν ότι ο Απόστολος Παύλος δεν γνώριζε τη θρησκευτικότητα και τη θρησκεία των εθνικών, ή τη Μυθολογία τους και τις δημόσιες θρησκευτικές γιορτές του ελληνορωμαϊκού κόσμου.
Ο Στράβων πληροφορεί ότι η Ταρσός στα χρόνια του Παύλου ήταν ανώτερη από την Αθήνα και την Αλεξάνδρεια στα γράμματα, και ήταν έδρα πολλών στωικών φιλοσόφων. Στην πόλη αυτή ο Παύλος διδάχθηκε την ελληνική γλώσσα και ήρθε σε επαφή με τη σκέψη και τη ζωή του ελληνισμού.
Αν και δεν είναι δυνατόν να εξαχθούν ασφαλή συμπεράσματα για την γνώση του επάνω στους εθνικούς ποιητές, εντούτοις υπάρχουν 3 αποσπάσματα τα οποία ο ίδιος παραθέτει:
"«φθείρουσιν ἤθη χρηστὰ ὁμιλίαι κακαί»" ("Α' Κορ. 15:33"), στίχος από τη Θαΐδα του Μενάνδρου, του Αθηναίου κωμικού ποιητή του 3ου αιώνα π.Χ.
"«Κρῆτες ἀεὶ ψεῦσται, κακὰ θηρία, γαστέρες ἀργαί»" ("Τίτ. 1:12"), χωρίο που πιθανόν προέρχεται από το "«Περὶ χρησμῶν»" απολεσθέν σύγγραμμα του Επιμενίδη (7ος π.Χ. αιώνας) και επανέλαβε αργότερα ο Καλλίμαχος (3ος π.Χ. αιώνας) στον ύμνο του προς τον Δία.
"«Τοῦ γὰρ καὶ γένος ἐσμέν»" ("Πράξ. 17:28"), τμήμα από στίχο που έγραψε ο Άρατος ο Σολεύς από την Κιλικία (3ος π.Χ. αιώνας).
Είναι πάντως πιθανό, οι δύο πρώτες παραθέσεις να είχαν τον χαρακτήρα παροιμίας στην εποχή του Παύλου. Η τρίτη παράθεση όμως, είναι δυνατόν να αποτελέσει τεκμήριο κάποιας, περιορισμένης έστω, γνώσης των «θύραθεν» ποιητών. Επιπλέον όμως, καθώς ο Παύλος μαθήτευσε στον Γαμαλιήλ για τον οποίο το Ταλμούδ αναφέρει ότι ήταν γνώστης της ελληνικής φιλολογίας, και καθώς ο Παύλος μετά τη στροφή του προς το Χριστιανισμό επέστρεψε στην Ταρσό ("Πράξ. 9:30", "11:25", "Γαλ. 1:21"), σε αυτή την περίοδο μπορεί να απέκτησε κάποιες γνώσεις επάνω στην ελληνική φιλολογία και φιλοσοφία.
Εκτός από τη θεωρητική μόρφωση που έλαβε, έμαθε και την τέχνη του σκηνοποιού ώστε να εξασφαλίζει τα προς το ζην με ένα χειρωνακτικό επάγγελμα όπως και οι περισσότεροι ραββίνοι. Πιθανόν δηλ. να έπλεκε ύφασμα που χρησίμευε για σκηνοποιία καθώς η Ταρσός όπως και όλη η Κιλικία, όπως μαρτυρά ο λατινικός όρος Cilicium (=ύφασμα από τρίχα κατσίκας), ήταν τόπος κατασκευής τέτοιων υφασμάτων.
Εξωτερική περιγραφή.
Όπως ο ίδιος ο Παύλος αναφέρει, ενώ τα πλήθη αναγνώριζαν το μέγεθος και τις ικανότητες του πνεύματός του:
"«ὅτι αἱ μὲν ἐπιστολαί, φησί, βαρεῖαι καὶ ἰσχυραί»" (Β' Κορ. 10:10) και "«ἦν ὁ ἡγούμενος τοῦ λόγου»" (Πράξ. 14:2)
εν τούτοις η εξωτερική του εμφάνιση υπολείπετο:
"«ἡ δὲ παρουσία τοῦ σώματος ἀσθενής»" (Β' Κορ. 10:10)
Ώς προς τη σωματική υγεία του αποστόλου, έχουμε τις εξής αναφορές:
Η ασθένειά του πρέπει να ήταν μάλλον επώδυνη ώστε ο απόστολος να παραδεχθεί: «Περὶ τούτου τρὶς παρεκάλεσα τὸν Κύριον διὰ νὰ ἀπομακρυνθῇ ἀπ' ἐμοῦ» (Β' Κορ. 12:8)
Κάποιοι υποστήριξαν πως ίσως ο «σκόλοψ» να σχετίζεται με χρόνια ασθένεια των ματιών, στηρίζοντας την εικασία τους στο: «ὅτι εἰ δυνατὸν τοὺς ὀφθαλμοὺς ὑμῶν ἐξορύξαντες ἂν ἐδώκατέ μοι» (Γαλ. 4:15)
Άλλοι πάλι αναζήτησαν την ασθένειά του ανάμεσα σε εκείνες που ήταν δυνατό να δημιουργούν αποστροφή προς τρίτους (π.χ. δερματικά έλκη και πυόρροια), στηριγμένοι στο: «καὶ τὸν πειρασμόν μου τὸν ἐν τῇ σαρκί μου οὐκ ἐξουθενήσατε οὐδὲ ἐξεπτύσατε» (Γαλ. 4:14)
Είναι όμως γεγονός ότι τα στηρίγματα για μια σοβαρή διερεύνηση του προβλήματος του Παύλου είναι μάλλον ασθενή.
Ένα άλλο ζήτημα που έθεσαν διάφοροι ερευνητές ήδη από τους αρχαίους χρόνους ήταν το θέμα της αγαμίας του Παύλου. Ο Κλήμης ο Αλεξανδρείας και ο Ευσέβιος Καισαρείας υποστήριξαν ότι ο Παύλος είχε παντρευτεί και ίσως ήταν σε χηρεία, στηριγμένοι στα Α' Κορ. 7:7-8: «θέλω δὲ πάντας ἀνθρώπους εἶναι ὡς καὶ ἐμαυτόν· ἀλλ' ἕκαστος ἴδιον χάρισμα ἔχει ἐκ Θεοῦ, ὃς μὲν οὕτως, ὃς δὲ οὕτως. Λέγω δὲ τοῖς ἀγάμοις καὶ ταῖς χήραις, καλὸν αὐτοῖς ἐστιν ἐὰν μείνωσιν ὡς κἀγώ.»
Πάντως η έκφραση "«ἕκαστος ἴδιον χάρισμα ἔχει»" ταιριάζει περισσότερο σε άγαμο παρά σε κάποιον που βρισκόταν σε χηρεία.
Ο Παύλος ως διώκτης του Χριστιανισμού.
Ούτε οι επιστολές, ούτε οι "Πράξεις" βεβαιώνουν ότι ο Παύλος είχε συναντήσει τον Ιησού κατά τη διάρκεια της δημόσιας δράσης του. Η δήλωση στο "Β' Κορ. 5:16: «εἰ δὲ καὶ ἐγνώκαμεν κατὰ σάρκα Χριστὸν ἀλλὰ νῦν οὐκέτι γινώσκομεν» δεν φαίνεται να στηρίζει μια τέτοια άποψη. Οι ερμηνείες που έχουν δοθεί επάνω στο χωρίο αυτό είναι αρκετές. Για τη λύση της αναφοράς "«ἐγνώκαμεν κατὰ σάρκα [...] ἀλλὰ νῦν οὐκέτι γινώσκομεν»", έχουν προταθεί τα εξής:
Ξεκινώντας πάντως από το γεγονός ότι αναφέρει, όχι «Ἰησοῦν» αλλά «Χριστόν», κάνει πιθανότερο η αναφορά αυτή να γίνεται στο πρόσωπο του Χριστού ως Σωτήρα και όχι ως ανθρώπου τον οποίο γνώρισε σε κάποια κατ' ιδίαν συνάντηση.
Πάντως αυτό δεν σημαίνει και απουσία του Παύλου από τα Ιεροσόλυμα κατά τη διάρκεια της δημόσιας δράσης του Ιησού Χριστού (το 30-33 μ.Χ.). Αντιθέτως, κατά το διάστημα αυτό, ο "«νεανίας»" Παύλος ("Πράξ. 7:58") βρισκόταν στα Ιεροσόλυμα, όπου είχε συνάψει στενές σχέσεις με την ανωτάτη θρησκευτική ηγεσία και μάλιστα με τον ίδιο τον αρχιερέα - πρόεδρο του Μεγάλου Ιουδαϊκού Συνεδρίου ("Πράξ. 9:1"), λαμβάνοντας ενεργό ρόλο στο διωγμό εναντίον των ιουδαίων χριστιανών.
Τον μετά μανίας διωγμό των χριστιανών από τον Παύλο ομολογεί ο ίδιος ("Γαλ. 1:13", "Α'Κορ. 15:9", "Φιλιπ. 3:5" εξ.), ενώ το επιβεβαιώνει και ο Λουκάς στις "Πράξεις" ("8:3", "9:1-2", "26:9-11"), ο οποίος μάλιστα αναφέρει ότι δεν αρκέσθηκε μόνο στο διωγμό των χριστιανών της Ιουδαίας, αλλά ζήτησε την άδεια και την βοήθεια του αρχιερέα, για να μεταβεί στη Δαμασκό με σκοπό να συλλάβει και τους εκεί μεταστραφέντες ιουδαίους και να τους οδηγήσει στην Ιερουσαλήμ ώστε να δικασθούν και να τιμωρηθούν ("Πράξ. 9:1-2").
Το μίσος του Παύλου εναντίον των ομοεθνών του χριστιανών πήγαζε, αφ' ενός μεν από τον μέχρι φανατισμού ζήλο του υπέρ της ιουδαϊκής θρησκείας ("Φιλιπ. 3:5-6", "Πράξ. 26:4" εξ., "Γαλ. 1:13" εξ.) αφ' ετέρου δε από την αγάπη του προς το ιουδαϊκό έθνος, το οποίο είχε επιλεγεί από τον Θεό να επιτέλεσει σπουδαίο έργο στην ιστορία της Θείας Οικονομίας ("Ρωμ. 9-11"). Επιπλέον, σημαντικό ρόλο έπαιξε και το γεγονός ότι ο Ιησούς είχε καταδικασθεί σε σταυρικό θάνατο ως σφετεριστής του μεσσιανικού αξιώματος, ενώ κατέλυσε διάφορες διατάξεις του μωσαϊκού νόμου και προέβλεψε την καταστροφή του ναού.
Μεταστροφή στον Χριστιανισμό.
Για το γεγονός της μεταστροφής του Παύλου προς το Χριστιανισμό, εκτός από τις αναφορές στις επιστολές ("Γαλάτ. 1:13" εξ., "Α' Κορ. 11:1", "15:8", "Φιλιππ. 3:12", "Έφεσ. 3:3"), υπάρχουν και τρεις παράλληλες διηγήσεις στις "Πράξεις" ("9:1-29", "22:3-21", "26:9-21").
Σύμφωνα με τις παραπάνω μαρτυρίες που μάλλον έχουν πηγή τον ίδιο τον Παύλο, έγινε Χριστιανός όχι από την πειθώ κάποιου Αποστόλου ή κήρυκα της νέας πίστης, αλλ' απ' ευθείας, από τον ίδιο τον Χριστό ο οποίος τον κάλεσε στο ευαγγελικό έργο και στο αποστολικό αξίωμα.
Ο ίδιος ομολογεί ("Γαλ. 1:15") ότι, ο Θεός τον προόριζε για απόστολο του Ευαγγελίου "«εκ κοιλίας μητρός του»", και μετέτρεψε τον ζήλο του για τον "Νόμο", σε ζήλο για τη διάδοση του Ευαγγελίου.
Στην Προς Γαλάτες Επιστολή του ο Παύλος επιβεβαιώνει την εντύπωση που δημιουργείται από το αντίστοιχο χωρίο στις Πράξεις των Αποστόλων, ότι δηλαδή μεταστράφηκε έπειτα από μία εμφάνιση του Χριστού καθ' οδόν προς την Δαμασκό. Η δική του αφήγηση είναι πραγματικά σύντομη: «ὅτε δὲ εὐδόκησεν ὁ Θεός, ὁ ἀφορίσας με ἐκ κοιλίας μητρός μου καὶ καλέσας διὰ τῆς χάριτος αὐτοῦ, αποκαλύψαι τὸν υἱὸν αὐτοῦ ἐν ἐμοὶ ἵνα εὐαγγελίζωμαι αὐτὸν ἐν τοῖς ἔθνεσιν» ("Γαλ. 1:15-16").
Η περιγραφή του γεγονότος αυτού γίνεται με εκτενέστερο τρόπο στα τρία σημεία των "Πράξεων" που αναφέρθηκαν πιο πάνω. Αν και είναι αδύνατον να διασαφηνιστεί τι ακριβώς συνέβη, επίκεντρο του γεγονότος ήταν ασφαλώς το όραμα του Ιησού "εν δόξη". Αυτό έπεισε τον Παύλο ότι ο Ιησούς "ανέστη εκ νεκρών" και "ανελήφθη" ως Κύριος στους ουρανούς. Ήταν επίσης απόδειξη για τον Παύλο ότι κακώς είχε σταυρωθεί και κατά συνέπειαν δεν ίσχυε η κατά τον Νόμο κατάρα του Θεού.
Είναι αλήθεια ότι η κλήση του Παύλου από τον Χριστό έγινε στην πιο ακατάλληλη στιγμή της ζωής του, κατά την εποχή που εδίωκε την Εκκλησία. Για το λόγο αυτό είναι δύσκολο να βρεθούν ορθολογικές αιτίες που να στηρίζουν τη μεταστροφή του αποστόλου. Ασφαλώς, στα κείμενα της Καινής Διαθήκης οι Ιουδαίοι όπως ο Παύλος, δικαίως θεωρούνται περισσότερο προετοιμασμένοι για την αποδοχή του Ευαγγελίου από τους εθνικούς. Κι όμως, αυτοί ήταν που σταύρωσαν τον Μεσσία και δίωξαν τους Αποστόλους ενώ και οι εθνικοί δεν υστέρησαν καθόλου σε διωγμούς κατά της Εκκλησίας. Είναι έτσι δύσκολο να στηριχτεί η μεταστροφή του Παύλου στο επιχείρημα ότι υπήρξε συνολικά την εποχή εκείνη μια σταδιακή προετοιμασία του κόσμου για το Ευαγγέλιο, όταν μάλιστα ο ίδιος ο Παύλος μιλά για "«έχθρα»" του κόσμου απέναντί του.
Μετά το γεγονός της κλήσης του, ο Παύλος οδηγήθηκε στη Δαμασκό και στο σπίτι του Ανανία, ο οποίος ειδοποιήθηκε από τον Χριστό και θεράπευσε τον Παύλο από την τύφλωσή του. Ακολούθησε η βάπτιση του από τον Ανανία και κατόπιν ξεκινά η ιεραποστολική δράση του.
Ασυμφωνίες των διηγήσεων της μεταστροφής.
Στο "Α' Κορ. 9:1" ο Παύλος δηλώνει ότι "«Ἰησοῦν τὸν κύριον ἡμῶν ἑώρακα»", αλλά στο "Πράξ. 9:3-4" ο Λουκάς αναφέρει ότι είδε μόνο φως και άκουσε τη φωνή του, γεγονός που για κάποιους εγείρει θέμα αξιοπιστίας της διηγήσεως. Από την άλλη, το άκουσμα της φωνής σε συνδυασμό με το υπέρκοσμο φως ("Πράξ. 26:13") θα μπορούσε, ίσως, να δημιουργήσει την αίσθηση του "«εώρακα»".
Επίσης το ιεραποστολικό έργο του Παύλου στην παραπάνω διήγηση ορίζεται καί προς τους εθνικούς καί προς τους ιουδαίους, ενώ στο "Πράξ. 26:17" και "Γαλ. 1:16", το έργο του περιορίζεται μόνον μεταξύ των εθνικών. Για κάποιους το γεγονός αυτό προκάλεσε δυσπιστία σχετικά με την αξιοπιστία των διηγήσεων. Εξετάζοντας βέβαια τα λεγόμενα στα εδάφια "Πράξ. 13:46-47", "17:4-5" και "18:6" (π.χ. "«αφού ξετίναξε τα ιμάτιά του, τους είπε: Το αίμα σας επάνω στο κεφάλι σας· εγώ είμαι καθαρός· από τώρα και στο εξής θα πάω στα έθνη.»") συμπεραίνουμε πως το νόημα είναι ότι αφού οι ιουδαίοι, ως εθνικό σύνολο, απέρριψαν το Ευαγγέλιο, οι εθνικοί παραμένουν πλέον οι μόνοι ακροατές του αποστολικού κηρύγματος.
Η εμφάνιση του Χριστού στον Παύλο.
Ασφαλώς τα ζητήματα πίστης σε θαύματα δεν μπορούν να βρουν λύση ανάμεσα σε ανθρώπους που τα αποδέχονται και σε εκείνους που δεν τα αποδέχονται. Στην προσπάθεια πάντως να εξηγηθεί αυτό που είδε ο Παύλος στο δρόμο για τη Δαμασκό, δεν υπάρχει άλλος δρόμος παρά να μελετήσουμε τις εσωτερικές μαρτυρίες του κειμένου.
Έτσι, το επιχείρημα ότι ο Παύλος είδε κάποια εσωτερική οπτασία, ο ίδιος δεν το αποδέχεται. Για εκείνον δεν επρόκειτο για μια υποκειμενική αντίληψη, αλλά για γεγονός ιστορικό και αντικειμενικό και αυτό συνάγεται από τα χαρακτηριστικά και τη σημασία, τα οποία αποδίδει σε αυτό. Διακρίνει την εμφάνιση εκείνη από άλλες αποκαλύψεις και οπτασίες που του συνέβησαν, ακόμα και από αυτή την αρπαγή του μέχρι τον τρίτο ουρανό, για την οποία αμφιβάλλει, αν ήταν με το σώμα ή χωρίς αυτό ("Β' Κορ. 12:2"). Και είναι βέβαιος ότι στο δρόμο για τη Δαμασκό υπήρξε εμφάνιση του αναστημένου Χριστού (μέσα στην λαμπρότητα του ως πνευματικού προσώπου πλέον) αφού την συναριθμεί με τις υπόλοιπες που έγιναν στους αποστόλους πριν από την Ανάληψη ("Α' Κορ. 15:5-8").
Ο Παύλος ήταν φανατικός διώχτης των χριστιανών. Όταν πήγαινε προς την Δαμασκό είδε ένα δυνατό φως το οποίο του έλεγε: Σαούλ, γιατί με καταδιώκεις; Ο Παύλος ρώτησε την φωνή ποιος ήταν και η φωνή του απάντησε ότι ήταν ο Ιησούς ο Ναζωραίος. Του είπε να πάει στην Δαμασκό όπου θα συναντήσει τον Ανανία ο οποίος θα του πει το τι του επιφυλάσσει ο Θεός. Ο Παύλος τυφλώθηκε από το φως, όμως οι άνθρωποι που ήταν γύρω του τον οδήγησαν στην Δαμασκό. Εκεί συνάντησε τον Ανανία ο οποίος του είπε να βαπτιστεί και να διαδώσει σε ολόκληρο τον κόσμο αυτό που είδε και άκουσε.
Στο Αποστολικό Έργο.
Μετά τη μεταστροφή του, τη βάπτιση και την κατήχησή του από τον Ανανία στη Δαμασκό, ο Παύλος "«εὐθέως ἐν ταῖς συναγωγαῖς ἐκήρυσσεν τὸν Ἰησοῦν ὅτι οὗτός ἐστιν ὁ υἱὸς τοῦ Θεοῦ»" ("Πράξ. 9:20"), πράγμα το οποίο προκάλεσε την έντονη αντίδραση των Ιουδαίων της Δαμασκού, οι οποίοι μετά "«ἱκανὰς ἡμέρας [...] συνεβουλεύσαντο ἀνελεῖν αὐτόν»" (στ. "23"). Οι Ιουδαίοι Χριστιανοί όμως φυγάδευσαν τον Παύλο. Δεν επιστρέφει τότε στην Ιερουσαλήμ, αλλ' αναχωρεί για την Αραβία («Γαλάτες 1:17») και το βασίλειο των Ναβαταίων, νότια της Δαμασκού, πιθανώς δια λόγους ασφαλείας, και κατόπιν επέστρεψε στη Δαμασκό, όπου άσκησε το Αποστολικό του εργοδότη για τρία χρόνια. 
Σύμφωνα με τις "Πράξεις", η εχθρότητα των Ιουδαίων τον ανάγκασε να εγκατάλειψει την πόλη ("9:23-25"), αν και στην περίπτωση αυτή, στη δίωξή του έλαβε ενεργά μέρος και ο εθνάρχης Αρέτας (ή "Αρέθας"), βασιλιάς των Ναβαταίων ("Β' Κόρ. 11:32-33").
Στη συνέχεια ο Παύλος έρχεται στην Ιερουσαλήμ για να γνωρίσει τον Πέτρο ("Γαλάτ. 1:18"). Εκεί συναντά και τον Ιάκωβο, "«τὸν ἀδελφὸν τοῦ Κυρίου»". Οι "Πράξεις" επίσης μας πληροφορούν ότι ο Βαρνάβας συνόδευσε τον Παύλο κατά τη γνωριμία του με τους Χριστιανικούς κύκλους της Ιερουσαλήμ, επειδή όπως ήταν φυσικό, υπήρχαν επιφυλάξεις για το νέο μέλος.
Σε 15 ημέρες εγκαταλείπει την Ιερουσαλήμ, αφού η γενική επιφυλακτικότητα κυρίως εκ μέρους των Ελληνιστών, Ιουδαίων Χριστιανών, τους οποίους καταδίωξε πριν από τη μεταστροφή του ο Παύλος, ανάγκασε τους Χριστιανούς των Ιεροσολύμων να τον φυγαδεύσουν, και πιθανόν μέσω της Καισάρειας, επιστρέφει στην πατρίδα του την Ταρσό οπού και έμεινε ("Πράξ. 9:26-30"). Πράγματι, ο οποιοσδήποτε θα μπορούσε να φανταστεί ποια έκπληξη θα δημιούργησε στο συγγενικό του περιβάλλον αυτή η τεράστια αλλαγή του Παύλου, ο οποίος πήγε στην Ιερουσαλήμ για να σπουδάσει και επέστρεψε ως Χριστιανός.
Η περίοδος δράσης του Αποστόλου "«εις τα κλίματα της Συρίας και Κιλικίας»" ("Γαλάτ. 1:21") είναι τελείως άγνωστη.
Αργότερα στην Ταρσό, τον αναζήτησε ο Βαρνάβας και τον έφερε στην Αντιόχεια για να ενισχύσει το έργο της εκεί Εκκλησίας. Οι "Πράξεις" ("11:30", "12:25") μνημονεύουν ένα ταξίδι του Παύλου και του Βαρνάβα στα Ιεροσόλυμα προκειμένου να φέρουν βοήθεια από την Εκκλησία της Αντιόχειας προς τους Χριστιανούς της Ιουδαίας, κατά την περίοδο του λιμού που "«ἐγένετο ἐπὶ Κλαυδίου Καίσαρος»".
Σε μια λειτουργική σύναξη στην Αντιόχεια, ο Βαρνάβας και ο Παύλος "«ἀφωρίσθησαν»" και "«ἀπελύθησαν»" από τη Χριστιανική κοινότητα για ένα σημαντικό Αποστολικό έργο μεταξύ των εθνικών.
Η Πρώτη Αποστολική Περιοδεία.
Τα γεγονότα της πρώτης αποστολικής περιοδείας που αποτελεί την πρώτη μεγάλη εξόρμηση του χριστιανισμού έξω από τα όρια της Παλαιστίνης, περιλαμβάνονται στα κεφ. 13 και 14 των "Πράξεων των Αποστόλων" και περιγράφουν πώς ο Παύλος και ο Απόστολος Βαρνάβας, συνοδευόμενοι από τον "ανεψιό" του Βαρνάβα, Ιωάννη-Μάρκο (ο συγγραφέας του "Κατὰ Μάρκον Ευαγγελίου"), ξεκινούν για την δύσκολη αποστολή. Στην Πέργη, ο Ιωάννης Μάρκος, για άγνωστους λόγους εγκατέλειψε την περιοδεία.
Το ταξίδι αυτό αρχίζει από την Αντιόχεια και περιλαμβάνει την Κύπρο και ακολούθως τις πόλεις της Μικράς Ασίας: Πέργη της Παμφυλίας, Αντιόχεια της Πισιδίας και τις μικρασιατικές πόλεις της Λυκαονίας (ή Νότιας Γαλατίας), όπως το Ικόνιο, τα Λύστρα και τη Δέρβη. Μάλιστα στην περιοχή της Γαλατίας Μικράς Ασίας, οι κοινότητες που ιδρύονται περιλαμβάνουν χριστιανούς εξ Ιουδαίων και εξ εθνικών, οι οποίοι αρχικά συνυπάρχουν και συμβιώνουν αρμονικά, χωρίς ιδιαίτερα προβλήματα.
Η μέθοδος που ακολούθησαν ήταν να απευθύνονται πρώτα στους Ιουδαίους στις συναγωγές. Όπως ήταν φυσικό, οι ομιλίες άρχιζαν πάντοτε από την Παλαιά Διαθήκη και τονιζόταν ότι οι προφητείες για την έλευση του Μεσσία πραγματοποιήθηκαν πλέον στο πρόσωπο του Ιησού, τον οποίο όμως η ανωτάτη θρησκευτική ηγεσία των Ιεροσολύμων παρεξήγησε και καταδίκασε σε σταυρικό θάνατο με τη συνεργασία των ρωμαίων. Όμως ο Χριστός αναστήθηκε, εμφανίστηκε στους μαθητές του, και τους έδωσε εντολή να κηρύξουν τα γεγονότα αυτά σε όλα τα έθνη, ξεκινώντας από τους ιουδαίους.
Μετά από την εχθρότητα που συνάντησαν από μέρους των ιουδαίων, στράφηκαν προς τους εθνικούς, συνήθως μέσω των εθνικών που ήταν προσύλητοι στον Ιουδαϊσμό. Σε όλη την πορεία του ο Παύλος είχε αρκετούς συνεργάτες που προέρχονταν από Ελληνικές πόλεις ή ήταν ελληνιστές Ιουδαίοι:
και φυσικά ο Ευαγγελιστής Λουκάς ("Κολ. 4:14").
Αν και δεν έγινε δυνατό να δημιουργηθούν πολλές κοινότητες κατά το πρότυπο της Εκκλησίας της Αντιόχειας, όπου η πλειοψηφία των πιστών ήταν ιουδαίοι, δημιουργήθηκαν όμως χριστιανικές κοινότητες αποτελούμενες κατά το μεγαλύτερο μέρος από εθνικούς. Από την άποψη αυτή, η περιοδεία στέφθηκε από επιτυχία. Πολλές Εκκλησίες οργανώθηκαν ("Πράξ. 14:23"), αν και αυτό έγινε κάτω από διωγμούς και αρκετούς κινδύνους των Αποστόλων ("Β' Τιμ. 3:11").
Ασφαλώς, η δημιουργία Εκκλησιών με τη συμμετοχή πολλών εθνικών αποτελεί σπουδαία επιτυχία της αποστολής του Παύλου, αποτέλεσε όμως και αιτία αναταραχής από την μεριά κάποιων ιουδαϊζόντων, οι οποίοι απαιτούσαν από τους εξ εθνών προσήλυτους να περιτέμνονται πριν ενταχθούν στην Εκκλησία.
Αυτή η αναταραχή οδήγησε στην πρώτη "Αποστολική Σύνοδο".
Η Αποστολική Σύνοδος.
Μετά την αποστολή του Βαρνάβα και του Παύλου από την εκκλησία της Αντιόχειας στην πρώτη αποστολική περιοδεία, επέστρεψαν και πάλι στο Ιεραποστολικό τους κέντρο την Αντιόχεια και αφού συγκέντρωσαν την εκκλησία, τους διηγήθηκαν όσα έκανε ο Θεός μ' αυτούς και ότι άνοιξε και στους εθνικούς την πόρτα της πίστεως. 
Ο Παύλος και ο Βαρνάβας παρέμειναν στην Αντιόχεια για αρκετό καιρό με τους άλλους χριστιανούς ("Πράξ. 13:1 - 14,28"). Αυτή την περίοδο ήρθαν από την Ιουδαία στην Αντιόχεια μερικοί χριστιανοί που δίδασκαν τους πιστούς πως αν δεν περιτέμνονται, όπως ακριβώς προστάζει ο νόμος του Μωυσή, δεν μπορούν να σωθούν. Μια τέτοια διδασκαλία των ιουδαϊζόντων προκάλεσε την αντίδραση του Παύλου και του Βαρνάβα και έτσι δημιουργήθηκε αναστάτωση και συζήτηση μεγάλη ανάμεσα στις δύο μερίδες. 
Αποτέλεσμα αυτής της σύγκρουσης ήταν να ανέβουν ο Παύλος και ο Βαρνάβας και μερικοί άλλοι από τους χριστιανούς της Αντιόχειας στα Ιεροσόλυμα, για να λύσουν το ζήτημα που δημιουργήθηκε με τους αποστόλους και τους πρεσβυτέρους:«γενομένης δὲ στάσεως καὶ ζητήσεως οὐκ ὀλίγης τῷ Παύλῳ καὶ τῷ Βαρνάβᾳ πρὸς αὐτούς, ἔταξαν ἀναβαίνειν Παῦλον καὶ Βαρνάβαν καί τινας ἄλλους ἐξ αὐτῶν πρὸς τοὺς ἀποστόλους καὶ πρεσβυτέρους εἰς Ἱερουσαλὴμ περὶ τοῦ ζητήματος τούτου» (Πράξ. 15:2).Αναχώρησαν έτσι από την εκκλησία της Αντιόχειας και όταν έφθασαν στην Ιερουσαλήμ "«παρεδέχθησαν ἀπὸ τῆς ἐκκλησίας καὶ τῶν ἀποστόλων καὶ τῶν πρεσβυτέρων»" ("Πράξ. 15:4"), και μετά την υποδοχή, συγκροτήθηκε η "Σύνοδος των Ιεροσολύμων", η γνωστή ως Αποστολική Σύνοδος.
Σημαντικά πρόσωπα στη συζήτηση της Συνόδου ήταν οι Πέτρος, Βαρνάβας, Παύλος και Ιάκωβος. Στην προς Γαλάτας επιστολή ("2:1-14"), ο Παύλος μάλιστα αναφέρεται στις κατ' ιδίαν διαβουλεύσεις που είχε με τους αποστόλους, όπου τόνισε την απ' ευθείας κλήση του στο αποστολικό αξίωμα από τον Χριστό και τόνισε ότι "«οὐδὲ Τίτος ὁ σὺν ἐμοί, Ἕλλην ὤν, ἀναγκάσθη περιτμηθῆναι»".
Ο πρόεδρος της Συνόδου, Ιάκωβος (ο "Αδελφόθεος"), συμφωνώντας με τους Πέτρο, Βαρνάβα και Παύλο, και βασισμένος στην προφητεία Αμώς "9:11-12", πρότεινε "«μὴ παρενοχλεῖν τοῖς ἀπὸ τῶν ἐθνῶν ἐπιστρέφουσιν ἐπὶ τὸν Θεόν»" ("Πράξ. 15:19") και τη λήψη σχετικής αποφάσεως. Η απόφαση της Συνόδου συνιστά να μην επιβληθεί κανένα άλλο βάρος στους εξ εθνών χριστιανούς παρά: «ἀπέχεσθαι εἰδωλοθύτων καὶ αἵματος καὶ πνικτοῦ καὶ πορνείας» (Πράξ. 15:28-29)
Αποφασίστηκε να διαβιβάσουν την απόφαση με επιστολή στους εξ εθνών χριστιανούς της Αντιόχειας, της Συρίας και της Κιλικίας, και η μεταφορά της ανατέθηκε "«τῷ Παύλῳ καὶ Βαρνάβᾳ, Ἰούδαν τὸν ἐπικαλούμενον Βαρσαββᾶν καὶ Σίλαν, ἄνδρας ἡγουμένους ἐν τοῖς ἀδελφοῖς»" ("Πράξ. 15:22"), από τους οποίους οι δύο τελευταίοι είχαν εντολή να μεταφέρουν όσα συζητήθηκαν και "«διὰ λόγου»" ("Πράξ. 15:27").
Η Δεύτερη Αποστολική Περιοδεία.
Η Δεύτερη Περιοδεία του Παύλου, πραγματοποιείται μετά την Αποστολική Σύνοδο και συμπίπτει με τη νέα εποχή που αρχίζει στις σχέσεις Ελληνισμού και Χριστιανισμού. Αρχίζει από την Αντιόχεια με τη συνοδεία του Σίλα και όχι του Βαρνάβα τη φορά αυτή, ο οποίος με τον ανεψιό του Ιωάννη Μάρκο αναλαμβάνει νέα αποστολή στην Κύπρο. 
Μετά από επίσκεψη στις Εκκλησίες της Λυκαονίας με την προσθήκη στη συνοδεία του Τιμοθέου, που τον παραλαμβάνει στα Λύστρα, πηγαίνει στη Φρυγία και στη Γαλατική χώρα και στη συνέχεια στην Τρωάδα, από όπου ύστερα από ένα όραμα έρχεται στη Μακεδονία:
Στο σημείο αυτό προστίθεται στη συνοδεία και ο Λουκάς, ο οποίος στη διήγηση των Πράξεων περιγράφει από το σημείο αυτό και εξής τα γεγονότα σε πρώτο πρόσωπο πληθυντικού αριθμού (τα λεγόμενα ημείς εδάφια των Πράξεων).
Καθώς ο Παύλος ήθελε να ιδρύσει Εκκλησίες σε μεγάλα κέντρα επιρροής, σχεδίαζε να επισκεφθεί την Έφεσο, εμποδίστηκε όμως "«από Το Άγιο Πνεύμα»". Έτσι κατευθύνθηκε προς τις μεγάλες πόλεις της Βιθυνίας στον Βορρά. Πιθανώς οι εξ εθνών Εκκλησίες της βόρειας Γαλατίας, στις οποίες απηύθυνε την Προς Γαλάτας Επιστολή, να ιδρύθηκαν καθ' οδόν. Τα σχέδια του εμποδίστηκαν άλλη μία φορά και κατευθύνθηκε βορειοανατολικά προς την Τρωάδα, από την οποία, έπειτα από ένα όραμα, πέρασε διά θαλάσσης στην Μακεδονία. Ο Ευαγγελιστής Λουκάς στο 16ο κεφάλαιο των Πράξεων των Αποστόλων διηγείται: "«Ἀφοῦ δὲ ἀνοιχτήκαμε μὲ τὸ πλοῖο στὴν θάλασσα, πλεύσαμε κατ' εὐθείαν στὴν Σαμοθράκη καὶ τὴν ἑπομένη στὴν Νεάπολη, ἀπὸ ἐκεῖ στοὺς Φιλίππους τὴν ὀνομαστὴ πόλη τῆς Μακεδονίας.»". Δηλαδή από την Σαμοθράκη έπλευσαν στην Νεάπολη (σημερινή Καβάλα) και μετά κινήθηκαν προς τους Φιλίππους.
Ο Παύλος φτάνει δια μέσου της Αμφιπόλεως και της Απολλωνίας στη Θεσσαλονίκη, την οποία αναγκάζεται λόγω των διωγμών να εγκατάλειψει γρήγορα, για να μεταβεί στη Βέροια (όπου μένει για μικρό χρονικό διάστημα, πάλι για τους ίδιους λόγους). Ίδρυσε όμως τις Εκκλησίες των Φιλίππων, της Θεσσαλονίκης και της Βέροιας και έτσι, στους Φιλίππους της Μακεδονίας ιδρύεται η πρώτη επί Ευρωπαϊκού εδάφους Εκκλησία που, όπως φαίνεται από τις Επιστολές του Παύλου, του είναι ιδιαίτερα προσφιλής.
Κατόπιν, αναγκάστηκε να φύγει από την Βέροια καθώς οι Ιουδαίοι της Θεσσαλονίκης είχαν έρθει στη Μακεδονική πόλη και προξενούσαν ταραχές, δυσχεραίνοντας το έργο του Παύλου και να μεταβεί, πιθανότητα μέσω θαλάσσης, στην Αθήνα. Ο συγγραφέας των "Πράξεων" παραθέτει ομιλία του Παύλου στην Πνύκα και αναφέρει δύο ονόματα, τον Διονύσιο Αρεοπαγίτη και τη Δάμαρι μεταξύ των πενιχρών καρπών της επισκέψεως αυτής. Η Ιεραποστολική δράση του Παύλου στην Αθήνα δεν μπορεί να χαρακτηριστεί ως επιτυχία. Το αντίθετο θα μπορούσε να υποστηρίξει κανείς. Ο Λουκάς έχει συνείδηση των προβλημάτων που παρουσιάστηκαν εκεί και των δυσχερειών που περικλείει το θέμα Ευαγγέλιο - Ελληνισμός. Γενικά παρατηρεί, ότι οι Αθηναίοι αντιμετώπισαν τον Παύλο με σκεπτικισμό και με τη φράση "«ἀκουσόμεθά σου πάλιν περὶ τούτου»". Το κήρυγμα περί της αναστάσεως των νεκρών φαίνεται να υπήρξε, κατά τον Λουκά, η κύρια πέτρα του σκανδάλου για τους Αθηναίους φιλοσόφους. Στην ομιλία του όπως παραδίδεται στις Πράξεις, ο Παύλος προσπάθησε να ανταποκριθεί στις ανάγκες ενός ακροατηρίου με φιλοσοφική παιδεία, τελικά όμως, στην Αθήνα δεν ιδρύθηκε Εκκλησία.
Δίκη.
Ο Απόστολος Παύλος οδηγήθηκε στον Άρειο Πάγο, γύρω στο 51 μ.Χ., μετά από διάλογο που είχε με τους Στωικούς και τους Επικουρείους στην αγορά της Αθήνας, έναν από τους τόπους όπου κήρυττε εκτός από την τοπική Ιουδαϊκή συναγωγή. Ωστόσο, είναι δύσκολο να διευκρινιστεί αν ο «Άρειος Πάγος» που αναφέρουν οι Πράξεις των Αποστόλων ήταν ο γνωστός λόφος ή το σεβαστό δικαστικό σώμα. Αμφότερες οι εκδοχές έχουν τα επιχειρήματά τους.
Το ότι ο Παύλος δικάστηκε από τον Άρειο Πάγο είναι κάτι που μαρτυρούν οι Πατέρες της Εκκλησίας. Επιπλέον, έχει σχολιαστεί ότι το πρωτότυπο κείμενο της αφήγησης δίνει την αίσθηση πως ο Άρειος Πάγος ήταν όντως το δικαστικό σώμα. Το γεγονός, επίσης, ότι οι επικριτές του Παύλου υποστήριζαν πως κήρυττε «ξένα δαιμόνια» μπορεί να συσχετιστεί με τις αρμοδιότητες του δικαστικού σώματος του Αρείου Πάγου, μεταξύ των οποίων ήταν η προάσπιση της θρησκείας και των ηθών των Αθηνών. Μάλιστα, η περίπτωση του Παύλου φαίνεται να μοιάζει με αυτήν του Σωκράτη, καθώς ο τελευταίος είχε προσαχθεί στον Άρειο Πάγο με την κατηγορία ότι διέφθειρε τους νέους, αμελούσε τα παραδοσιακά θρησκευτικά καθήκοντα και εισήγε θρησκευτικούς νεωτερισμούς. Αν ωστόσο ο Παύλος όντως δικάστηκε, τότε πιθανότατα αυτό έγινε στη Βασιλική Στοά, που βρισκόταν στην αγορά, διότι θεωρείται ότι εκείνη την εποχή στον χώρο του λόφου γίνονταν δίκες μόνο για ανθρωποκτονίες. Δεδομένης της εκδοχής της δίκης, η υπόθεση του Παύλου θεωρήθηκε ανάξια περαιτέρω εξέτασης λόγω της αναφοράς του στην ανάσταση των νεκρών.
Στον αντίποδα των επιχειρημάτων επισημαίνεται πως στην ομιλία του Παύλου στον Άρειο Πάγο υπήρχε αρκετός κόσμος, συμπεριλαμβανομένων και γυναικών, γεγονός που ίσως δεν θα συνέβαινε αν γινόταν κανονική δίκη. Επιπλέον, η αφήγηση του συμβάντος στις Πράξεις των Αποστόλων δεν περιέχει κάποια δικαστική διαδικασία. Αν επομένως δεν έγινε δίκη, τότε ο Παύλος οδηγήθηκε στον λόφο του Αρείου Πάγου, με σκοπό να τον ακούσουν οι παριστάμενοι, οι οποίοι ενδιαφέρονταν για φιλοσοφική συζήτηση.—Βλ. .
Σύμφωνα με μια τρίτη άποψη, η οποία προσπαθεί να συνδυάσει τα επιχειρήματα των άλλων δύο, ο Παύλος παρουσιάστηκε ενώπιον του σώματος του Αρείου Πάγου αλλά όχι για δίκη. Επρόκειτο απλώς για μια ακροαματική διαδικασία, προκειμένου οι άρχοντες να κρίνουν αν το κήρυγμα του Παύλου εγκυμονούσε πνευματικούς κινδύνους για τους Αθηναίους.
Η ομιλία του Παύλου.
Παρ' ότι η ομιλία του Αποστόλου Παύλου μετέδιδε νοήματα αμιγώς Βιβλικά, ο Παύλος δεν τα υποστήριξε με παραθέματα από την Παλαιά Διαθήκη, κάτι που συνήθιζε να κάνει διαλεγόμενος με Ιουδαίους, άλλα χρησιμοποίησε στοιχεία γνωστά και σεβαστά στους Αθηναίους. Επρόκειτο για μια επιχειρηματολογική ευελιξία την οποία ο Παύλος περιγράφει στα εδάφια 1 Κορινθίους 9:19-23 και η οποία συνοψίζεται με την κατακλείδα του: «Στους πάντες έγινα τα πάντα, ώστε με κάθε τρόπο να σώσω μερικούς».
Χαρακτηριστική λοιπόν ήταν η αναφορά του Παύλου στον βωμό του «αγνώστου Θεού», που φαίνεται να υπήρχαν αρκετοί εκείνη την εποχή στην Αθήνα, τον οποίο υποστήριξε ότι πρεσβεύει. Ως Δημιουργός του κόσμου και Δότης παντός αγαθού, Αυτός Ο Θεός δεν κατοικεί σε Ναούς, δεν έχει ανάγκη από τις υπηρεσίες των ανθρώπων και είναι ακατάλληλη η κατασκευή ομοιωμάτων του, λέει ο Παύλος. Αυτή η σκέψη, αναφέρει ο Παύλος, είναι σύμφωνη με τα λόγια του Στωικού ποιητή Αράτου. Τέλος, δήλωσε ότι Ο Θεός θα κρίνει τον κόσμο μέσω ενός άντρα που ανέστησε από τους νεκρούς, νύξη η οποία προκάλεσε χλευαστικές αντιδράσεις σε μερικούς ακροατές του. Εντούτοις, η ομιλία του Παύλου έπεισε δύο ακροατές, τον δικαστή Διονύσιο τον Αρεοπαγίτη και τη Δάμαρι, οι οποίοι και μετεστράφησαν στον Χριστιανισμό.
Σήμερα, το κείμενο της φημισμένης αυτής ομιλίας βρίσκεται σε μια μπρούντζινη πλάκα δίπλα στις λαξευτές σκάλες που οδηγούν στον Άρειο Πάγο.
Ο επόμενος σταθμός της Περιοδείας είναι η εμπορική πόλη της Κορίνθου όπου γνώρισε τον Ακύλα και την Πρίσκιλλα, ένα ανδρόγυνο Εβραίων, οι οποίοι ήταν επίσης σκηνοποιοί. Είχαν φθάσει πρόσφατα στην Κόρινθο από την Ρώμη, έπειτα από ένα διάταγμα του αυτοκράτορα Κλαυδίου, με το οποίο απελάθηκαν οι Εβραίοι από την πρωτεύουσα. Στην Κόρινθο ο Παύλος παρέμεινε ενάμιση χρόνο κοντά στους Ακύλα και Πρίσκιλλα και έγραψε τις δύο Επιστολές προς Θεσσαλονικείς.
Στις Πράξεις αναφέρεται ένα επεισόδιο, κατά το οποίο ο Παύλος παρουσιάστηκε στον ανθύπατο Γαλλίωνα. Το στοιχείο αυτό είναι σημαντικό για την χρονολόγηση του βίου του Παύλου, διότι βάσει μιας επιγραφής, η οποία ανακαλύφθηκε στους Δελφούς, ο Γαλλίων ανέλαβε αυτό το αξίωμα το 51 μ.Χ.
Από την Κόρινθο μαζί με τον Ακύλα και την Πρίσκιλλα φεύγουν για την Έφεσο, από την οποία επισκέπτεται την Καισαρεία της Παλαιστίνης και ίσως για λίγο και τα Ιεροσόλυμα, για να ξαναγυρίσει στην Αντιόχεια, όπου δεν μένει πολύ και ούτε επανέρχεται.
Η Τρίτη Αποστολική Περιοδεία.
Ο Παύλος την εποχή αυτή είχε πλέον ιδρύσει Εκκλησίες στην Μικρά Ασία και στην Ελλάδα με ένα σημαντικό κέντρο στην Κόρινθο και είχε αρχίσει να εργάζεται στην επίσης σημαντική Έφεσο. Ακολούθησε μια περίοδος σταθεροποίησης.
Μετά την επιστροφή του στην Αντιόχεια και αφού παρέμεινε εκεί ένα διάστημα, ο Παύλος έφυγε για τη Γαλατική χώρα και τη Φρυγία για να στηρίξει τις Εκκλησίες που είχε ιδρύσει κατά την προηγούμενη Περιοδεία του. Κατόπιν, περιόδευσε στη δυτική περιοχή της Βιθυνίας και κατέληξε στην Έφεσο, το ορμητήριο της Τρίτης Περιοδείας του, στην οποία έφτασε διά ξηράς μέσω της περιοχής της Φρυγίας. Την εποχή αυτή πρέπει να ίδρυσε Εκκλησίες στις Κολοσσές, στην Ιεράπολη και στην Λαοδίκεια.
Από την Έφεσο, ο Παύλος επισκέπτεται τη Μικρά Ασία και την Ελλάδα. Κατά το διάστημα αυτό γράφονται πιθανότατα στην Έφεσο, όπου φυλακίζεται ο Παύλος, όλες ή μερικές από τις λεγόμενες «Επιστολές της αιχμαλωσίας» (προς Φιλιππησίους, Κολοσσαείς, Φιλήμονα, Εφεσίους), αν και η παράδοση τις τοποθετεί στο χρονικό διάστημα της φυλακίσεως του Παύλου στη Ρώμη μετά μια πενταετία.
Για όλη την περίοδο αυτή οι "Πράξεις" δίνουν ελλιπείς πληροφορίες, τις οποίες τελικά αντλούμε από τις Επιστολές του Παύλου. Για παράδειγμα, δεν αναφέρονται στις "Πράξεις" οι κίνδυνοι που πέρασε ο Παύλος και μαρτυρούνται στα "Α' Κορ. 15:32" ή "Β' Κορ. 1:8-10" και η σωτηρία του από βέβαιο θάνατο με την αυτοθυσία των Ακύλα και Πρίσκιλλας ("Ρωμ. 16:3-4"). Τα περιστατικά που περιγράφονται ("«ἐθηριομάχησα»", "«το απάκριμα του θανάτου»", "«τον εαυτών τράχηλον υπέθηκαν»") ίσως σημαίνουν μία ή και δύο φυλακίσεις του Παύλου στην Έφεσο.
Αναφέρονται πάντως κάποια σημαντικά γεγονότα όπως η ύπαρξη κάποιων αιρέσεων στην Έφεσο, όπως οι αγνοούντες Το Άγιο Πνεύμα πρώην οπαδοί του Ιωάννη του Βαπτιστή ("Πράξ. 19:2"), οι Ιουδαίοι που έκαναν εξορκισμούς στο όνομα Του Ιησού ("19:13"), όπως και μια αναταραχή που προκλήθηκε από κάποιον αργυροχόο που λεγόταν Δημήτριος, επειδή πολλοί μεταστρέφονταν από τα κυρήγματα του Παύλου και έτσι υπήρχε κίνδυνος να μείνουν χωρίς δουλειά οι τεχνίτες που ζούσαν από τις πωλήσεις ομοιωμάτων του ναού της Άρτεμης στην Έφεσο ("Πράξ. 19:23-41").
Από τη δραστηριότητα του Παύλου κατά το διάστημα της Περιοδείας αυτής ξεχωρίζουν οι σχέσεις του με την Εκκλησία της Κορίνθου, που προκαλούν τα επανειλημμένα του ταξίδια εκεί και την αλληλογραφία (Α και Β Επιστολές προς Κορινθίους).
Η αλληλογραφία του με την Κόρινθο αποκαλύπτει τις μεγάλες δυσκολίες οι οποίες μπορούσαν να ανακύψουν. Ο Παύλος είχε την πρόθεση να κηρύξει στην Τρωάδα, αλλά είχε τόση αγωνία για την Κόρινθο, ώστε έφυγε για την Μακεδονία, ελπίζοντας να συναντηθεί με τον Τίτο κατά την επιστροφή του. Τον συναντά τελικά μάλλον στους Φιλίππους καθώς εκείνος επέστρεφε φέρνοντας καλά νέα και ότι η Επιστολή είχε θετικά αποτελέσματα. Με αισθήματα μεγάλης ανακούφισης ο Παύλος έγραψε την Β' επιστολή προς Κορινθίους η οποία διαπνέεται από το θέμα της συμφιλίωσης. Ένα άλλο θέμα της Β' προς Κορινθίους είναι ο έρανος για τους φτωχούς της Εκκλησίας της Ιερουσαλήμ ως ένα δώρο το οποίο ο Παύλος θεωρούσε σύμβολο τής ενότητας μεταξύ τών εξ Ιουδαίων και των εξ εθνών Εκκλησιών. Ήταν άλλωστε πραγματικότητα, το συνεχιζόμενο πρόβλημα που δημιουργούσε μια ομάδα η οποία υποστήριζε πως οι εξ εθνών Χριστιανοί της Γαλατίας έπρεπε να περιτμηθούν και να τηρούν τον Νόμο. Το πρόβλημα αυτό προβάλλεται στην Προς Γαλάτας Επιστολή.
Από τις προϋποθέσεις και το περιεχόμενο των Επιστολών "προς Κορινθίους", διαφαίνεται η φύση των προβλημάτων που προκάλεσε στον εκεί Ελληνισμό το κήρυγμα του Χριστιανισμού. Η ατομοκρατία που χαρακτηρίζει τους Έλληνες στην ιστορική τους ζωή δημιουργεί προβλήματα στην ενότητα της Εκκλησίας της Κορίνθου με τις διαιρέσεις πού παρουσιάζονται εκεί. Η ροπή προς τη «γνώση» και τη «σοφία» συνδυασμένη με την ατομοκρατία υποχρεώνει τον Παύλο να τονίσει τη «μωρία του σταυρού», να αντιπαράταξει στην ανθρωποκεντρική ελληνική σοφία τη «σοφία Του Θεού» και να θέσει την αγάπη που «οικοδομεί» παραπάνω από τη γνώση που «φυσιοί».
Όλα αυτά μαζί με μια ηθική εμπνευσμένη από την ιδέα του «σώματος», στην Εκκλησιολογική του σημασία, και της αναστάσεως των νεκρών απηχούν την πρώτη προσπάθεια του Χριστιανισμού να προσαρμόσει τον Ελληνισμό σε μια θρησκεία Ιουδαϊκής προελεύσεως και τις δυσκολίες πού είχε η προσπάθεια αυτή.
Κατά το χρονικό αυτό διάστημα και μάλιστα κατά την τρίτη επίσκεψη του Παύλου στην Κόρινθο όπου έμεινε τρεις μήνες, γράφεται και η Προς Ρωμαίους Επιστολή, ένα βαθύτατα Θεολογικό κείμενο, που αποκαλύπτει μεταξύ άλλων την τοποθέτηση του Παύλου στο ζήτημα της ακριβούς θέσεως των εθνικών στον κορμό του Χριστιανισμού. Από την άποψη αυτή το κείμενο ενδιαφέρει άμεσα τη σχέση Χριστιανισμού και Ελληνισμού στους πρώτους χρόνους. Ίσως ο Παύλος επεδίωκε να δημιουργήσει κάποιο έρισμα που θα του επέτρεπε να χρησιμοποίηση τη Ρώμη ως βάση για μια εξόρμηση προς δυσμάς.
Κατόπιν και ενώ είχε σκοπό να αναχωρήσει με πλοίο για την Ιερουσαλήμ, την τελευταία στιγμή αποκαλύφθηκε σχέδιο δολοφονίας του Παύλου, από τους Ιουδαίους και έτσι αποφασίσθηκε η μετάβαση στην Ιερουσαλήμ "«διά Μακεδονίας»" ("Πράξ. 20:3"). Πριν φτάσει στην Ιερουσαλήμ έμεινε μερικές ημέρες στην Καισάρεια όπου κάποιος προφήτης που λεγόταν "Άγαβος", προέβλεψε τη σύλληψη του Παύλου στα Ιεροσόλυμα, όπου τελικά πήγε ο Παύλος συνοδευόμενος από Χριστιανούς της Καισάρειας και έτσι έληξε η Τρίτη Αποστολική Περιοδεία.
Η τελευταία επίσκεψη στα Ιεροσόλυμα και η πρώτη φυλάκιση στη Ρώμη.
Ο λόγος για τον οποίο ο Παύλος επέμεινε να πάει στην Ιερουσαλήμ εκθέτωντας τον εαυτό του σε θανάσιμο κίνδυνο δεν είναι γνωστός. Σίγουρα όμως θα πρέπει να ήταν μεγάλης σπουδαιότητας, για να κάνει αυτό το ταξίδι την εποχή που κατάστρωνε μεγαλόπνοο σχέδιο για επίσκεψη στην Ισπανία ("Ρωμ. 15:24") και ενώ γνώριζε τις διαστάσεις που είχε λάβει η επιθετικότητα των Ιουδαίων ("Πράξ. 20:3").
Τελικά, αυτό που φοβόταν και άφηνε να εννοηθεί στο τέλος της Προς Ρωμαίους Επιστολής συνέβη και η περιπέτειά του κατέληξε στη σύλληψη και φυλάκισή του στην Καισάρεια και κατόπιν στη μεταφορά του στη Ρώμη.
Η αρχή των συμβάντων έγινε με την εμφάνιση του Παύλου στο Ναό των Ιεροσολύμων η οποία ξεσήκωσε σφοδρές αντιδράσεις από τη μεριά των Ιουδαίων ("Πράξ. 21:27" εξ.) οι οποίοι του επιτέθηκαν και τον ξυλοκόπησαν κατηγορώντας τον ότι δίδασκε ενάντια στον Ιουδαϊκό λαό και τον Μωσαϊκό Νόμο.
Τελικά, και ενώ κινδύνευε σοβαρά η ζωή του, συνελήφθη (εν μέρει για να σωθεί η ζωή του από τον όχλο καθώς ήταν Ρωμαίος πολίτης) και τελικά διασώθηκε με τον τρόπο αυτό από τη Ρωμαϊκή φρουρά της πόλης. Πριν την είσοδό τους στο στρατόπεδο, ο Παύλος παρακάλεσε το χιλίαρχο να του επιτρέψει να μιλήσει στο πλήθος. Τα αιτημά του έγινε δεκτό οπότε ο Απόστολος αναφέρθηκε στην καταγωγή του, στον Γαμαλιήλ, στην αφοσίωσή του προς την πατρώα θρησκεία, τη μεταστροφή του και την εντολή του Χριστού να κηρύξει το ευαγγέλιο ("Πράξ. 21:37" εξ.). Όμως οι Ιουδαίοι αρνούνταν να ακούσουν περισσότερα και ζητούσαν τη θανάτωσή του, οπότε ο διοικητής μετέφερε τον Παύλο στο στρατόπεδο όπου ήταν ασφαλής ώστε την επόμενη ημέρα να μεταφερθεί προ του Μεγάλου Συνεδρίου για να απολογηθεί.
Μπροστά στο Συνέδριο, ο Παύλος επανέλαβε όσα είχε πει στο πλήθος την προηγούμενη ημέρα αλλά τα λεγόμενά του έφεραν αναταραχή και ο Παύλος επέστρεψε και πάλι στο στρατόπεδο.
Στο μεταξύ, ο ανεψιός του Παύλου έμαθε πως υπήρχε σχέδιο εξόντωσης του Αποστόλου. Έτσι οργανώθηκε η μεταφορά του και με συνοδεία ισχυρής φρουράς οδηγήθηκε στην Καισάρεια, στην έδρα του Ρωμαίου Επιτρόπου της Ιουδαίας, Φήλικα ("Πράξ. 23:12-35"). Εκεί κρατήθηκε ο Παύλος με την εντολή όμως να του παρασχεθεί άνεση και άδεια να βλέπει τους δικούς του ανθρώπους.
Τελικά έμεινε φυλακισμένος στην Καισάρεια επί 2 χρόνια, οπότε τον Φήλικα διαδέχθηκε ο Επίτροπος Φήστος ("Πράξ. 24:27"). Οι Ιουδαίοι προσπάθησαν να πείσουν τον Φήστο να στείλει τον Παύλο στα Ιεροσόλυμα, με την κρυφή σκέψη να τους είναι πιο εύκολο να τον εξοντώσουν. Ο Φήστος διέταξε νέα δίκη του Παύλου, όπου παραβρέθηκαν εκπρόσωποι της Ιουδαϊκής ηγεσίας. Καθώς ο Παύλος κατάλαβε πως σκοπός του Φήστου ήταν να ικανοποιήσει τους Ιουδαίους, επικαλέσθηκε το δικαίωμα της εφέσεως που είχε κάθε Ρωμαίος πολίτης ώστε να δικασθεί στη Ρώμη.
Αναχώρησε τελικά για τη Ρώμη στα τέλη του φθινοπώρου. Ένα ναυάγιο όμως ανάγκασε τους επιβάτες να παραμείνουν επί τρεις μήνες στην Μελίτη (Μάλτα), με αποτέλεσμα να φθάσουν στη Ρώμη την άνοιξη. Τις λεπτομέρειες του ταξιδιού προς τη Ρώμη, δίνουν οι "Πράξεις" στα κεφ. 27-28. Στη Ρώμη, έμεινε με ελαφρά δεσμά επί δύο χρόνια σε κατοικία "«ἐν ἰδίῳ μισθώματι»", με φύλαξη στρατιώτη, περιμένοντας την εκδίκαση της υποθέσεώς του. Εξακολουθούσε όμως να κυρήττει στους επισκέπτες του για τη Βασιλεία Του Θεού "«μετά πάσης παρρησίας ακωλύτως»" ("Πράξ. 28:30-31").
Σε αυτό το σημείο τελειώνει και η διήγηση των Πράξεων, χωρίς ο Λουκάς να πληροφορεί για την έκβαση της φυλακίσεως του Αποστόλου. Μένουν έτσι τα γεγονότα που περιγράφονται στις "Ποιμαντικές Επιστολές" ώστε να εξαχθούν τα συμπεράσματα για το βίο του Παύλου από το τέλος των "Πράξεων" και μετά.
Η Τέταρτη Αποστολική Περιοδεία και το μαρτύριο του Παύλου.
Είναι αλήθεια ότι τα γεγονότα της ζωής του Παύλου μετά την πρώτη φυλάκισή του στη Ρώμη, είναι αρκετά δύσκολο να καθοριστούν, σε βαθμό πολύ μεγαλύτερο από τα μέχρι τότε συμβάντα. Για τους περισσότερους ερευνητές πάντως, οι ευνοϊκές συνθήκες διαβίωσης του υπόδικου Παύλου στη Ρώμη, προδικάζουν και την έκβαση της φυλάκισής του η οποία, το πιθανότερο, έληξε με την αθώωση και την αποφυλάκισή του, όπως άλλωστε δέχεται και η αρχαία Εκκλησιαστική παράδοση.
Έτσι, η επιθυμία του Παύλου να επισκεφθεί και να κηρύξει στην Ισπανία ("Ρωμ. 15:24-28") ήταν πλέον δυνατό να πραγματοποιηθεί. Έτσι, ο Παύλος και οι συνεργάτες του περιόδευσαν στο νότιο τμήμα της, καθώς και στο νότιο τμήμα της Γαλατίας (Γαλλίας) και μετά επέστρεψαν στη Ρώμη.
Η αισιοδοξία που εκφράζεται στις Επιστολές προς Φιλιππησίους, Φιλήμονα και Εβραίους καθώς και οι υποσχέσεις που δίδονται προς τους παραλήπτες τους ότι σύντομα θα τους επισκεφθεί ("Φιλιπ. 2:19-24", "Φιλήμ. 22", "Εβρ. 13:23"), δηλώνουν ότι ο Παύλος επιθυμούσε να μεταβεί και πάλι στην Ανατολή για να συναντήσει αγαπημένα του πρόσωπα, να στηρίξει τις Εκκλησίες που είχε ιδρύσει και να επιλύσει τα προβλήματά τους.
Μετά την επιστροφή του από την Ισπανία, ο Παύλος δεν παρέμεινε για πολύ στη Ρώμη αλλά αναχώρησε με προορισμό την Ιερουσαλήμ. Φθάνοντας όμως στην Κρήτη, ο ίδιος και οι συνεργάτες του πληροφορήθηκαν ότι η κατάσταση στην Ιουδαία και την Ιερουσαλήμ δεν ήταν καλή, αλλά επικρατούσε αναρχία μετά τον ξαφνικό θάνατο του Επιτρόπου Φήστου. Πράγματι, ο ιστορικός Ιώσηπος πληροφορεί γι αυτό το γεγονός, το οποίο δημιούργησε κενό Ρωμαϊκής εξουσίας για πολλούς μήνες. Έτσι, γράφει ο Ιώσηπος, ο νέος επίτροπος, Αλβίνος, όταν ανέλαβε τα καθήκοντά του βρήκε την Ιουδαία σε κατάσταση αταξίας. Με δεδομένη την κατάσταση αυτή, ο Παύλος έκρινε πως δεν ήταν κατάλληλη η στιγμή για μια επίσκεψη στην περιοχή. Βέβαια η εξέλιξη των γεγονότων ήταν τέτοια που δεν θα κατάφερνε ποτέ πια να επισκεφθεί την Ιερουσαλήμ.
Σύμφωνα με τις "Ποιμαντικές Επιστολές" (Α' και Β' Τιμ. και Τίτ.) ο Παύλος έκανε ένα ακόμη ταξίδι στην Ανατολή και συγκεκριμένα στην Μ. Ασία, την Κρήτη, τη Μακεδονία και την περιοχή του Ιλλυρικού και τη Νικόπολη της Ηπείρου, ενώ κατά τη "Β' Τιμ." καταλήγει και πάλι στη Ρώμη όπου φυλακίζεται για δεύτερη φορά. Οι συνθήκες όμως αυτή τη φορά ήταν τελείως διαφορετικές αφού ο Παύλος μπήκε στη φυλακή ("Β' Τιμ. 2:9"). Πάντως του επιτράπηκε να δέχεται επισκέψεις φίλων και συνεργατών, όπως π.χ. του Ονησιφόρου ("Β' Τιμ. 1:16-18"), του Ευβούλου, του Λίνου, του Πούδη, της Κλαυδίας και άλλων (4:21), αλλά και του Λουκά και του Τυχικού (4:11-12).
Από τη φυλακή αυτή έγραψε τη "Β' προς Τιμόθεον Επιστολή" ("Β'Τιμ. 4:21"), η οποία αποτελεί το κύκνειο άσμα του, αφού η δεύτερη αυτή φυλάκιση κατέληξε στο μαρτυρικό του θάνατο. Η αγωνιώδης έκκληση του Παύλου προς τον Τιμόθεο, που βρισκόταν στην Έφεσο ("Β'Τιμ. 4:9-21"), ώστε να πάει στη Ρώμη και να τον συναντήσει, δείχνει πως ο Απόστολος δεν μαρτύρησε αμέσως μετά τη μεταφορά του στη Ρώμη, αλλά αφού πρώτα πέρασε μερικούς μήνες στη φυλακή, και μετά από κανονική δίκη ως Ρωμαίος πολίτης.
Σύμφωνα με την παράδοση, ο Παύλος αποκεφαλίσθηκε, χωρίς προηγουμένως να βασανισθεί, καθώς ο νόμος απαγόρευε τους βασανισμούς για τους Ρωμαίους πολίτες. Με τον τρόπο αυτό, έληξε η πολυτάραχη Αποστολική πορεία του Παύλου, μιας κατά γενική ομολογία, από τις μεγαλύτερες προσωπικότητες στην ιστορία της Εκκλησίας.
Η Θεολογία του Παύλου.
Ο Απόστολος Παύλος θεωρείται ως ο πρώτος Χριστιανός Θεολόγος: ο μόνος από την πρώτη γενιά του Χριστιανισμού που είχε αναπτύξει δική του συγκροτημένη αν και όχι ολοκληρωμένη Θεολογική άποψη πάνω σε θεωρητικά (Θεολογικά) και πρακτικά (ηθικά) θέματα. Γι΄αυτό και αποτέλεσαν για την μεταγενέστερη Εκκλησία αυθεντία οι Επιστολές του ώστε να θεωρείται ο «πρώτος» μετά τον «Ένα» (Χριστό).
Όλοι σχεδόν οι ερευνητές που ασχολήθηκαν με τον Παύλο, επιδίωξαν να βρουν τις πηγές της σκέψης του και να ανακαλύψουν την προέλευση των διατυπώσεων της διδασκαλίας του, ακολουθώντας τρεις ερμηνευτικούς δρόμους:
Τα συμπεράσματα στα οποία κατέληξαν οι έρευνες για τις επιρροές του Παύλου είναι τόσα όσα και τα φιλοσοφικά ή Θεολογικά ρεύματα με τα οποία ο Παύλος ήρθε σε επαφή:
Ένα πολύ σημαντικό ζήτημα είναι το εξής:
Οι όροι που επεσήμαναν οι μελετητές πως μοιάζουν Ελληνιστικοί, αναφέρονται είτε σε Θεολογικά θέματα:
είτε σε ανθρωπολογικά ζητήματα:
Έπρεπε έτσι να διερευνηθεί κατά πόσο οι όροι αυτοί διατήρησαν την σημασία που είχαν πριν τη χρήση τους από τον Παύλο ή αν προσέλαβαν κάποια νέα, "Παύλεια", έννοια.
Το γενικό πλαίσιο των επιχειρημάτων που διατυπώνουν οι υπέρμαχοι της Ελληνιστικής μορφής της διδασκαλίας του Παύλου είναι ότι οι όροι αυτοί διατήρησαν την προηγούμενη έννοιά τους καθώς:
Διατυπώνουν την υπόθεση μιας σημαντικής Ελληνιστικής επιρροής στο σχήμα Σαρξ-Πνεύμα, την οποία προσέλαβε ο Παύλος κατά την Περιοδεία του ως απαραίτητη για τη διάδοση του Χριστιανικού μηνύματος στα έθνη. Επίσης διαπιστώνουν την επιρροή του Ελληνιστικού μυστικισμού σε ιδέες που προβάλουν την αντίληψη της μεταμόρφωσης και της θεοποίησης του ανθρώπου, ως αποτέλεσμα της επελεύσεως του Θείου Πνεύματος, μια θεώρηση που απέχει πολύ από τις Ιουδαϊκές αντιλήψεις.
Στον αντίποδα αυτών των απόψεων, εκείνοι που θεωρούν δεδομένη είτε την Ιουδαϊκή επίδραση, είτε την πρωτοτυπία των διδασκαλιών του Παύλου, ισχυρίζονται ότι, τουλάχιστο τα Γνωστικά κείμενα, είναι μεταχριστιανικής προέλευσης και έχουν υποστεί την επίδραση Χριστιανικών πηγών. Ως αρχικό σημείο κατανόησης του Παύλου θέτουν την Εσχατολογία του και το περιβάλλον του, δηλ. τον Ιουδαϊσμό και την πρώτη Εκκλησία.
Ασφαλώς, η άποψη ότι ο Παύλος θεωρούσε τον Χριστιανισμό ως συνέχεια της Ιουδαϊκής θρησκείας δεν γίνεται εύκολα αποδεκτή. Ο Παύλος έδωσε μια παγκοσμιότητα στη Χριστιανική θρησκεία, άγνωστη στον Ιουδαϊσμό, και αρκετές θέσεις του μέσα στις Επιστολές έρχονται σε αντίθεση προς το πνεύμα του Νόμου και της Παλαιάς Διαθήκης, αλλά και των Ιουδαϊκών αποκαλύψεων. Στις Ιουδαϊκές αποκαλύψεις δεν υπάρχει διδασκαλία περί της συμμετοχής του Μεσσία στη Δημιουργία, μια ιδέα, που βρίσκουμε συχνά στον Παύλο ("Α' Κορ. 8:6", "Κολ. 1:16"), ούτε βρίσκονται ίχνη εξιλαστήριου και αντιπροσωπευτικού θανάτου Του Μεσσία.
Αυτό όμως δεν σημαίνει και πρόσληψη της Ελληνιστικής σκέψης. Αντίθετα, η πεποίθησή του ότι ο Χριστιανισμός είναι μια νέα θρησκεία, τον κράτησε μακριά από το γράμμα του "«Νόμου»" αλλά και από το μυθολογικό πλαίσιο των Ελληνιστικών θρησκειών.
Για το λόγο αυτό, η σωτηρία του Παύλου είναι πρακτικής μορφής, και απαιτεί πίστη. Στο θέμα αυτό η Ελληνική επίδραση δεν μπορεί παρά να είναι μόνο φραστική-επιφανειακή. Η Παύλεια "Σωτηρία" είναι απαλλαγή από την αμαρτία και επιτυγχάνεται με το βάπτισμα ("Τίτ. 3:5"), τη χάρη Του θεού ("Εφεσ. 2:5", και με την πίστη του ατόμου ("Εφεσ. 2:8").
Όσο για τους όρους πνεῦμα, ψυχή, σάρξ, ο Παύλος έδειχνε να εξαρτάται από την Μετάφραση των Εβδομήκοντα καθώς με τον όρο πνεύμα αποδίδει το εβραϊκό ruah, εμπλουτισμένο με τη Χριστιανική, προσωπική του πείρα. Ο Παύλος χρησιμοποιεί τον όρο "«πνεύμα»" για να δηλώσει το ανθρώπινο πνεύμα, αυτό που ο Έλληνας θα ονόμαζε "«ψυχή»".
Όμως στον Παύλο (πρβλ. "Α' Κορ. 15:44" εξ.) ο «ψυχικός» άνθρωπος είναι ο άνθρωπος χωρίς Το Πνεύμα Θεού, ο άνθρωπος της λογικής και της φυσικής θρησκείας, σε αντίθεση με τον «πνευματικό» άνθρωπο.
Αλλά και σε άλλα ζητήματα, όπως είναι το "«Υιός Θεού»", βλέπουμε πως οι ελληνιστικοί "«υιοί θεού»" δεν υψώθηκαν στη θεότητα μέσω της ευσέβειας και της πίστεως, ούτε από τη δύναμη της πίστης μιας κοινότητας, αλλά ανακηρύχθηκαν έτσι είτε από αυτοκρατορικά διατάγματα, είτε από δική τους αξίωση.
Επίσης, στις Ελληνιστικές θεότητες υπάρχει μια πλήρη μεταμόρφωση της ανθρώπινης φύσης μέσα στο Θείο ώστε τίποτε δεν απομένει από τον αρχικό άνθρωπο πέρα από την εξωτερική εμφάνιση. Στον Παύλο όμως η ανθρώπινη ύπαρξη του Χριστού τονίζεται ενάντια σε κάθε Δοκητική πεποίθηση ("Ρωμ. 1:3", "Α' Κορ. 15:3-4", "Γαλ. 4:4", "Ρωμ. 8:3-4", "Α'. Τιμ. 3:16", "Β' Κορ. 5:15", "Τίτ. 2:14").
Στον Παύλο, το υπερβατικό Χριστολογικό δόγμα σχετίζεται, σε κάθε σημείο του, όχι μόνο ουσιαστικά μ' αυτό που ήταν ο ιστορικός Ιησούς αλλά και με τη συγκεκριμένη ιστορική πραγματικότητα των χρόνων εκείνων.
Εχουν γραφεί πολλές μελέτες για διατυπωθούν απόψεις περί μιας επανίδρυσης του Χριστιανισμού από τον Παύλο επειδή η Μεσσιανική Εσχατολογία των Ευαγγελίων οδηγείται σε μια επεξεργασμένη και εξελιγμένη Χριστολογία. Ο Χριστιανισμός όμως δεν μπορούσε να μείνει αδιάφορος μπροστά στην πραγματικότητα της εποχής που ήταν η καταπίεση της Ρώμης, όπως εκφράζονταν ιδίως στην αυτοκρατορική λατρεία, και στη μάταιη προσπάθεια του Ιουδαϊκού επαναστατικού Μεσσιανικού κινήματος να βρει διέξοδο.
Το όλο ζήτημα φαίνεται να παραμένει Βιβλικό και Ιουδαϊκό μέχρι τέλους: στόχος είναι παντού ο νέος κόσμος Του Θεού, η καινή κτίση, η κυριαρχία Του Θεού πάνω στον κόσμο, η Βασιλεία Του Θεού. Απλώς, για την Εκκλησία, ήρθε η κατάλληλη στιγμή για να αποκαλυφθούν όσα ήταν αληθινά:
Η Εκκλησία δέχεται ότι δεν είναι δυνατόν να διαχωριστεί το υπερφυσικό από την ίδια την πορεία της. Ισχυρίζεται ότι ο Απόστολος Παύλος είπε για Τον Χριστό πράγματα, πέρα (και όχι αντίθετα) από τους λόγους, που ο ίδιος ο Χριστός είπε για τον εαυτό του και από όσα οι Ευαγγελιστές έγραψαν για Τον Χριστό. Επίσης πιστεύει ότι για να λεχθεί κάτι γνήσιο και ορθό πέρα από τους Ευαγγελικούς λόγους και πάνω από τις ανθρώπινες νοητικές δυνάμεις, είναι απαραίτητη η προσωπική μετοχή στον Χριστό. Οι διαβεβαιώσεις "«ζῶ δὲ οὐκέτι ἐγώ, ζῇ δὲ ἐν ἐμοὶ Χριστός»" και "«δοκῶ δὲ κἀγῶ πνεῦμα Θεοῦ ἔχειν»" δείχνουν την πεποίθηση της Εκκλησίας ότι μόνο βιώνοντας την αλήθεια μπορεί κανείς να μιλήσει γι αυτήν.
Σχετικά με τη γλώσσα του Παύλου, ο Χριστιανισμός αποδέχεται ασφαλώς τη χρήση της εποχικής γλώσσας, ισχυρίζεται όμως ότι γίνεται με σαφή συνείδηση ότι δεν υπάρχει αναλογία ή αντιστοιχία μεταξύ του εγγενούς περιεχομένου των παραπάνω φιλοσοφικών όρων και της αλήθειας, που επιθυμούσαν με αυτούς να δηλώσουν.
Για το λόγο αυτό έπρεπε να εξηγηθεί ότι η βασιλεία Του Θεού δεν είναι κοσμική βασιλεία, όπως την κατανοούσαν οι Εβραίοι και οι Ρωμαίοι, ότι η μακαριότητα είναι κάτι άλλο και δεν έχει σχέση με τρίτο ή πέμπτο όροφο του ουρανού, ότι ο κόσμος δημιουργήθηκε από το μηδέν και ο άνθρωπος κατ' εικόνα Θεού και δεν είναι ο άνθρωπος "«γένος»" Του Θεού, όπως το εννοούσαν οι στωικοί.
Παρά τη γνωριμία του με την Ελληνική παιδεία, οι ρίζες της ζωής και της σκέψεως του Παύλου παραμένουν πάντοτε εβραϊκές. Αν αντιπαραβάλλουμε τη σκέψη του με εκείνη ενός άλλου ελληνιστή Ιουδαίου, του Φίλωνα, θα δούμε πως ο τελευταίος, ενώ παραμένει ένας ευσεβής και πιστός Ιουδαίος, προβαίνει στην ερμηνεία της Παλαιάς Διαθήκης με σχήματα πλατωνικά και μετα-πλατωνικά, τα οποία αποδέχεται ως απόλυτη αλήθεια.
Ο Παύλος δεν ακολουθεί τον ίδιο δρόμο. Η όλη θρησκευτική του τοποθέτηση είναι βασικά εβραϊκή, αφού εκεί βρίσκονται πραγματικά οι ρίζες του. Από την άποψη αυτή ότι και αν γνωρίζει ή χρησιμοποιεί από τον μη Ιουδαϊκό κόσμο, δεν είναι ικανό να αλλοιώσει ουσιαστικά τη θρησκευτική νοοτροπία του.
Ένα γεγονός και μόνο είναι αυτό που φαίνεται να αλλοιώνει πραγματικά τη σκέψη του: η συνάντησή του με Τον Ιησού Χριστό, που δεν είναι μόνο "«μωρία»" για τους Έλληνες, αλλά και "«σκάνδαλο»" για τους Ιουδαίους. Ο Παύλος κατανοείται καλύτερα μόνον ως πρωτότυπος στοχαστής, που δίνει τόσο στις Εβραϊκές όσο και στις Ελληνικές κατηγορίες και λέξεις νέο περιεχόμενο και σημασία, εμπνευσμένα από το γεγονός Του Χριστού και την εμπειρία της Εκκλησίας. Η θεώρηση του κόσμου και της ιστορίας γίνεται πλέον από τη σκοπιά Του Αναστημένου Χριστού και τον οδηγεί σε μια αναθεώρηση της Ελληνικής "«σοφίας»".
Οι Επιστολές.
Οι Επιστολές του Αποστόλου Παύλου είναι τα πρώτα γραπτά μνημεία της Καινής Διαθήκης και αποτελούν έργα περιστασιακά, γράφτηκαν δηλαδή για να απαντήσουν σε διάφορα ερωτήματα που έθεταν οι νεοϊδρυθείσες Εκκλησίες στον Απόστολο. Κατά τη συγγραφή των Επιστολών του ακολουθεί ο Παύλος τους ισχύοντες κανόνες της Ελληνικής επιστολογραφίας (προοίμιο που περιέχει τον αποστολέα, παραλήπτη και χαιρετισμό - ανάπτυξη του θέματος - τελικοί χαιρετισμοί) και προσθέτει στο τέλος ιδιόχειρο χαιρετισμό προς δήλωση της γνησιότητας της Επιστολής ("Ρωμ. 16:22", "Α' Κορ. 16:21", "Γαλ. 6:11", "Κολ. 4:18", "Β' Θεσ. 3:17", "Φιλ. 19").
Η διάταξη των Επιστολών του Παύλου στον κανόνα της Καινής Διαθήκης έγινε ανάλογα με την έκταση τους. Πρώτη δηλ. τοποθετήθηκε η προς Ρωμαίους, που είναι η μεγαλύτερη (16 κεφάλαια) και τελευταία η προς Φιλήμονα (25 στίχοι):
Οι 14 Παύλειες Επιστολές, για τις οποίες οι Πράξεις των Αποστόλων δίνουν ένα πολύτιμο ιστορικό πλαίσιο, αποτελούν ένα μεγάλο τμήμα της Καινής Διαθήκης. Οι Επιστολές αυτές σημαδεύουν το Αποστολικό έργο του Παύλου στην «ειδωλολατρική» γη.
Η χρονολογική τοποθέτηση των Επιστολών του Παύλου στη διάρκεια της ζωής και της Ιεραποστολικής του δράσης είναι δυνατή από τις πληροφορίες των ίδιων των Επιστολών σε συνδυαομό προς αντίστοιχες πληροφορίες των Πράξεων ή από τη συσχέτιση τους με γεγονότα της ιστορίας:
Τα τρία τελευταία κείμενα, θέτουν και ένα φιλολογικό πρόβλημα: προϋποθέτουν τουλάχιστο τη χρήση ενός γραμματέα, που τους έδωσε τη σφραγίδα του δικού του ύφους παρ' όλη την εξάρτηση από τη σκέψη του Παύλου.
Η περίπτωση της προς Εβραίους Επιστολής είναι διαφορετική. Αν και η αρχαία παράδοση τη συνδέει πάντα με το παύλειο σύνολο, ο συντάκτης της έχει μια φιλολογική προσωπικότητα και μια πρωτοτυπία σκέψεως καθαρά διάφορες από τις αντίστοιχες του Παύλου. Ωστόσο το κείμενο πρέπει να είναι προγενέστερο του 70 μ.Χ., γιατί φαίνεται ότι αγνοεί την καταστροφή της Ιερουσαλήμ και το τέλος της λατρείας του Ναού και ίσως γράφτηκε στη Ρώμη.
Οι Επιστολές του Παύλου μπορούν να κατηγοριοποιηθούν ανάλογα με τους παραλήπτες τους ως εξής:
Η αυθεντικότητα των "Ποιμαντικών Επιστολών".
Σύμφωνα με την επιγραφή τους οι Ποιμαντικές Επιστολές συνεγράφησαν από τον ίδιο τον Παύλο και αυτό δέχεται και η αρχαία παράδοση. Παρόλ' αυτά, κατά τους νεώτερους χρόνους, σοβαροί ερευνητές αμφισβήτησαν τη γνησιότητά τους, είτε συνολικά είτε εν μέρη. Οι διάφορες απόψεις συνοψίζονται ως εξής:
Σήμερα, το σύνολο σχεδόν των Ορθοδόξων και Καθολικών ερευνητών υποστηρίζουν τη γνησιότητα των "Ποιμαντικών Επιστολών", κυρίως με τη μορφή της «θεωρίας του γραφέως».
Αυτό σημαίνει πως αν ληφθούν υπόψη:
είναι μάλλον απίθανο να έγραψε ο ίδιος τόσο μεγάλες επιστολές χωρίς τη βοήθεια κάποιου γραφέα ο οποίος ανέλαβε το καθήκον αυτό βάση οδηγιών που λάμβανε από τον ίδιο τον Παύλο.
Αυτό σημαίνει ότι, συνέτασσε λιγότερο ή περισσότερο ελεύθερα το κείμενο, με βάση τις οδηγίες του Αποστόλου, φέρνοντας εις πέρας ένα έργο επίπονο και μακροχρόνιο, το οποίο είναι φυσικό να απέκτησε εν μέρη το προσωπικό ύφος του γραφέα. Έτσι εξηγούνται οι παρεκκλίσεις γλώσσας και ύφους που συναντάμε στις Επιστολές. Τέλος, έγινε δεκτό ότι το κείμενο πρέπει να το ενέκρινε, να το διόρθωνε και να το υπέγραφε ο ίδιος ο Παύλος και με τον τρόπο αυτό ερμηνεύεται η ομοιότητα με το παύλειο ύφος.
Σίβυλλες.
Ο Κλήμης Αλεξανδρινός λέει ότι ο Απόστολος Παύλος πρότεινε τους πιστούς να μελετάνε τις Ελληνικές Βίβλους των Σιβυλλών.

</doc>
<doc id="69129" url="https://el.wikipedia.org/wiki?curid=69129" title="Πιερ-Ζιλ ντε Ζεν">
Πιερ-Ζιλ ντε Ζεν

Ο Πιερ-Ζιλ ντε Ζεν (Pierre-Gilles de Gennes, 24 Οκτωβρίου 1932 - 18 Μαΐου 2007) ήταν Γάλλος φυσικός, ο οποίος βραβεύτηκε με Νόμπελ Φυσικής το 1991. 
Γεννήθηκε στο Παρίσι στις 24 Οκτωβρίου 1932 και απεβίωσε στο Ορσέ ("Orsay") στις 18 Μαΐου 2007. Βραβεύτηκε το 1991 με Νόμπελ Φυσικής για την ανακάλυψη ότι οι μέθοδοι που αναπτύχθηκαν για τη μελέτη φαινομένων σε απλά συστήματα μπορούν να γενικευτούν για πιο πολύπλοκες μορφές της ύλης, ειδικότερα σε υγρούς κρυστάλλους και πολυμερή. Το 1990 τιμήθηκε με άλλα δύο βραβεία, το Βραβείο Λόρεντς και το Βραβείο Βολφ.

</doc>
<doc id="69130" url="https://el.wikipedia.org/wiki?curid=69130" title="Μπρούνο Ματέι">
Μπρούνο Ματέι

Ο Μπρούνο Ματέι ("Bruno Mattei", 30 Ιουλίου 1931 - 21 Μαΐου 2007) ήταν Ιταλός σκηνοθέτης και μοντέρ. Συχνά εργάστηκε με το ψευδώνυμο Vincent Dawn. Η πρώτη ταινία που σκηνοθέτησε ήταν η "Armida il dramma di una sposa".

</doc>
<doc id="69134" url="https://el.wikipedia.org/wiki?curid=69134" title="Μινούς">
Μινούς

To Minoes (αγγλ. τίτλος: Undercover Kitty) είναι μια ταινία Ολλανδικής παραγωγής, γυρισμένη το 2001 σε σκηνοθεσία Vincent Bal. Η ταινία είναι βασισμένη στο ομώνυμο παιδικό βιβλίο της Άνι Σμιντ (Annie M.G. Schmidt).
Περίληψη.
Μια γάτα (Μινούς) μεταμορφώνεται σε νεαρή γυναικά (Καρίς Βαν Χούτεν) και διατηρώντας κάποια από τα χαρακτηριστικά του αιλουροειδούς βοηθά τον δημοσιογράφο Τίμπε (Theo Maassen) να βρίσκει ειδήσεις για την τοπική εφημερίδα. Με τη βοήθεια της Μινούς η οποία μπορεί να μιλάει με τις γάτες της μικρής πόλης σύντομα ανακαλύπτει ότι ο δημοφιλής και αγαπητός από όλους πρόεδρος της "Φιλοζωικής Εταιρείας" και ιδιοκτήτης του τοπικού εργοστασίου έχει βάλει εμπρός ένα σατανικό σχέδιο.

</doc>
<doc id="69139" url="https://el.wikipedia.org/wiki?curid=69139" title="Πρωτάθλημα Ελλάδας χόκεϊ επί χόρτου">
Πρωτάθλημα Ελλάδας χόκεϊ επί χόρτου

Το πρώτο πανελλήνιο πρωτάθλημα στο χόκεϊ επί χόρτου διεξήχθη τη δεκαετία του 1930 και αναβίωσε το 1994. Την ευθύνη της διοργάνωσης έχει η Ελληνική Ομοσπονδία Χόκεϋ. Ο ΑΟΧ Υμηττός στους άνδρες και ο ΟΧ Αθηναίων στις γυναίκες είναι οι πολυνίκες.
Παίδες.
Η σχολή Ι.Μ.ΠΑΝΑΓΙΩΤΟΠΥΛΟΥ (ΑΣΣΧΟΠ) ΝΙΚΗΣΕ ΤΟ ΠΡΩΤΑΘΛΗΜΑ ΠΑΙΔΩΝ ΣΤΟ ΧΟΚΕΙ ΕΠΙ ΧΟΡΤΟΥ ΤΟ ΕΤΟΣ ΤΟΥ 2008.

</doc>
<doc id="69140" url="https://el.wikipedia.org/wiki?curid=69140" title="Νασρεντίν Χότζας">
Νασρεντίν Χότζας

Ο Νασρεντίν Χότζα, γνωστότερος στα Ελληνικά ως Ναστραντίν Χότζας (Αραβικά: جحا, "η δόξα της πίστης") ήταν δημοφιλής κεντρικός ήρωας μύθων, παροιμιών, ανεκδότων που κυκλοφορούσαν ευρύτατα σε όλες τις κοινωνικές τάξεις της Μέσης Ανατολής, συμπεριλαμβανόμενης και της Τουρκίας.
Ο Νασρεντίν.
Ο Νασρεντίν Χότζας παρουσιάζεται ως τύπος σούφι, φιλόσοφου ανατολίτη, οπλισμένος με φιλοσοφική εγκαρτέρηση στις αντιξοότητες της ζωής, πάντοτε ετοιμόλογος με ελευθερία εκφράσεων, πολλές φορές και με αισχρολογίες.
Υποστηρίζεται ότι γεννήθηκε τον 13ο αιώνα κάπου στο Μεγάλο Κορασάν και ότι διατηρούσε φιλία με τον Ταμερλάνο. Κατ΄ άλλους γεννήθηκε στο Σιβρή Χισάρ στη Μικρά Ασία περί τον 15ο με 16ο αιώνα. Το επάγγελμά του ήταν καδής (ιεροδίκης) και Μουλάς (ιεροδιδάσκαλος). Πέθανε και τάφηκε στο Ακ Σεχήρ κοντά στο Ικόνιο όπου υποστηρίζεται ότι υπήρχε ο τάφος του ένα μικρό «τουρμπέ», (=μαυσωλείο).
Η εκδοχή πάντως ότι όλοι οι σχετικοί μύθοι του Ναστραντίν πλάστηκαν από τον ίδιο είναι εσφαλμένη, γιατί απλούστατα πολλά αναφέρονται σε πολύ διαφορετικές περιόδους. Ακόμη πολλά ανέκδοτα μπορεί ν΄ αναφέρονται στο όνομά του, αλλά είναι βέβαιο ότι άλλοι είναι οι δημιουργοί τους που παρέμειναν αφανείς αφηγητές. Πάντως, σημειώνεται ότι από τις πλείστες εκδόσεις των ιστοριών του Ναστραντίν σε ξένες γλώσσες, η μετάφραση στην ελληνική ήταν το περισσότερο διαδεδομένο στην Ελλαδική χώρα από την εποχή της οθωμανικής περιόδου και συνεχίστηκε στην ελεύθερη Ελλάδα τουρκικό βιβλίο.
Πολλά έθνη της Μέσης Ανατολής θεωρούν τον Νασρεντίν δικό τους, όπως οι Αφγανοί, Άραβες, Πέρσες, Τούρκοι και Ουζμπέκοι). Το όνομά του γράφεται διαφορετικά σε κάθε γλώσσα και πριν ή μετά από αυτό αναφέρονται οι τίτλοι Χότζας, Μουλάς ή Εφέντι. Ο Νασρεντίν ήταν λαϊκός φιλόσοφος και έχει μείνει στη μνήμη και την παράδοση της Ανατολής για τις αστείες ιστορίες και τα ανέκδοτά του.
Οι ιστορίες του μπορεί να είναι παράδοξες, απλοϊκές αλλά έχουν βαθύτερα νοήματα, τα οποία γίνονται κατανοητά μέσα από τη διήγηση.
UNESCO.
Οι ιστορίες του Νασρεντίν Χότζα είναι δημοφιλείς σε όλο τον κόσμο και η UNESCO είχε θεσπίσει το 1996-1997 Διεθνές Έτος Νασρεντίν Χότζα.
Διαφορετικά ονόματα.
Το όνομα του Νασρεντίν γράφεται με τους εξής τρόπους: "Nasreddin" "Nasrudin", "Nasr ud-Din", "Nasredin", "Naseeruddin", "Nasruddin", "Nasr Eddin", "Nastradhin", "Nasreddine", "Nastratin", "Nusrettin", "Nasrettin" και "Nastradin".
Πριν ή μετά από το όνομα τίθεται ένας τίτλος σοφίας. Στην Ελλάδα είναι γνωστός με το χαρακτηριστικό Χότζας, αλλά ο τίτλος σε άλλες χώρες μπορεί να είναι: «Hoxha», «Khwaje», «Hodja», «Hojja», «Hodscha», «Hodža», «Hoca», «Hogea», «Hodza», «Djoha», «Djuha», «Dschuha», «Giufà», «Chotzas», «Mullah», «Mulla», «Molla», «Maulana», «Efendi», «Ependi».

</doc>
<doc id="69142" url="https://el.wikipedia.org/wiki?curid=69142" title="Ερειστικό σ.">
Ερειστικό σ.



</doc>
<doc id="69144" url="https://el.wikipedia.org/wiki?curid=69144" title="Πνευμοθώρακας υπό τάση">
Πνευμοθώρακας υπό τάση

Ο πνευμοθώρακας υπό τάση είναι μια απειλητική για τη ζωή κατάσταση κατά την οποία υπάρχει συσσώρευση αέρα υπό πίεση μέσα στην κοιλότητα του υπεζωκότα. Αυτή η κατάσταση προκύπτει όταν τραυματισμένος ιστός δημιουργεί βαλβιδικό μηχανισμό μίας κατευθύνσεως, επιτρέποντας στον αέρα να εισέρχεται στην κοιλότητα του υπεζωκότα και εμποδίζοντας τον να εξέλθει.
Η κατάσταση εξελίσσεται ταχύτατα προκαλώντας αναπνευστική ανεπάρκεια, καρδιοαγγειακή κατάρρευση και τελικά, αν δεν αντιμετωπιστεί εγκαίρως, θάνατο.
Αίτια.
Οι πιο συνηθισμένες αιτίες του πνευμοθώρακα υπό τάση είναι είτε ιατρογενείς είτε σχετίζονται με τραύμα.
Αντιμετώπιση.
Η αρχική αντιμετώπιση συνίσταται στην εισαγωγή μιας βελόνας μεγάλου εύρους στο δεύτερο μεσοπλεύριο διάστημα στη μεσοκλειδική γραμμή του πάσχοντος ημιθωρακίου. Με αυτόν τον τρόπο αποσυμπιέζεται η κοιλότητα του υπεζωκότα και μετατρέπεται ο πνευμοθώρακας υπό τάση σε απλό πνευμοθώρακα. Εν συνεχεία τοποθετείται ιατρικό εργαλείο το οποίο αποκαλείται bullau, δηλαδή ένας σωλήνας αναρρόφησης. Το bullau εισάγει τον αέρα, από τον πνεύμονα στον σωλήνα και τον οδηγεί σε μια συσκευή η οποία περιέχει ύδωρ, έτσι ώστε να διαλύεται ο αέρας δίχως να επανέρχεται στον πνεύμονα. Η παραμονή του bullau διαρκεί μέχρι να αποδειχτεί από ιατρικές εξετάσεις ότι ο αέρας έχει εξέλθει πλήρως από τον πνεύμονα. Η διάρκεια αυτής της διαδικασίας μπορεί να κρατήσει ημέρες. 
Ο πνευμοθώρακας υπό τάση είναι μια εξαιρετικά επείγουσα ιατρική κατάσταση η οποία δεν αφήνει τα χρονικά περιθώρια που χρειάζονται για την επιβεβαίωση με χρήση ακτινογραφιών. Ως εκ τούτου, η απόφαση για την αποσυμπίεση δια βελόνης πρέπει να λαμβάνεται επί τόπου με βάση την κλινική εικόνα του ατόμου και το σχετικό ιστορικό. Σε περίπτωση μάλιστα επαναληπτικού ή δευτεροπαθή πνευμοθώρακα, δηλαδή υποτροπής, συνίσταται χειρουργική επέμβαση καθότι οι πιθανότητες και νέας υποτροπής είναι αυξημένες.
Ωστόσο, υπάρχει συζήτηση για τη μέθοδο της αποσυμπίεσης δια βελόνης. Αυτή η μέθοδος εμπεριέχει κάποιους κινδύνους όπως τρώση του πνεύμονα, ειδικά αν δεν υπάρχει πνευμοθώρακας υπό τάση, καθώς και κίνδυνος να συγκεντρωθεί εκ νέου αέρας αν μετακινηθεί η βελόνα. Υπάρχει επίσης περίπτωση η βελόνα να μην καταφέρει να φτάσει στην κοιλότητα λόγω του μεγάλου πάχους του θώρακα ιδίως σε μεγαλόσωμα άτομα.

</doc>
<doc id="69145" url="https://el.wikipedia.org/wiki?curid=69145" title="Λάμπρος Βασιλόπουλος">
Λάμπρος Βασιλόπουλος

Ο Λάμπρος Βασιλόπουλος (25 Μαρτίου 1973) είναι Έλληνας πρωταθλητής και ολυμπιονίκης της ποδηλασίας πίστας.
Γεννήθηκε στις 25 Μαρτίου 1973 στην Πάτρα και είναι ανθυπολοχαγός αλλά και ιδιοκτήτης ΠΡΟΠΟ στην Πάτρα. Ξεκίνησε την ποδηλασία το 1986 και είναι αθλητής του Ποδηλατικού Ομίλου Πάτρας. Ήταν μέλος της Εθνικής Ομάδας, ως το 2004.

</doc>
<doc id="69148" url="https://el.wikipedia.org/wiki?curid=69148" title="Ναστραντίν Χότζας">
Ναστραντίν Χότζας



</doc>
<doc id="69149" url="https://el.wikipedia.org/wiki?curid=69149" title="Διονύσιος Φραγκόπουλος">
Διονύσιος Φραγκόπουλος

Ο Διονύσιος Φραγκόπουλος ήταν τραπεζίτης &amp; σταφιδέμπορος.
Βιογραφία.
Ήταν γιος του Ιωάννη Φραγκόπουλου και ήταν από τους πρώτους κατοίκους της κάτω πόλης της Πάτρας. Μαζί με τον αδερφό του Αναστάσιο διατηρούσε εμπορικό οίκο στην Αγγλία με παράρτημα στην Πάτρα ενώ ήταν και από τους ιδρυτές της ασφαλιστικής εταιρείας "«Ανατολή»". Θεωρείτο επίσης ως ένας από τους σημαντικότερους τραπεζίτες της εποχής εκείνης στην Πάτρα.
Ο εμπορικός του οίκος ήταν από τους αξιοπιστότερους και σημαντικότερους της εποχής, γι' αυτό και δεν επηρεάστηκε από την σταφιδική κρίση. Με τις ενέργειες του συνέβαλε αποφασιστικά στην ανάπτυξη της Πάτρας. Είχε σταλεί ως αντιπρόσωπος της λιμενικής επιτροπής στον υπουργό εσωτερικών Μεταξά, με σκοπό την μείωση του κόστους των λιμενικών έργων καταφέρνοντας να μειώσει την δαπάνη κατά 800.000 δραχμές. Και στην σταφιδική κρίση όμως ήταν από τους πρώτους που πρότεινε την παρακράτηση έτσι ώστε να αποφευχθεί μια επικείμενη οικονομική καταστροφή. Ήταν μέλος στην επιτροπή κατασκευής του Α΄ νεκροταφείου Πατρών καθώς και χρηματοδότης του δημοτικού θεάτρου Απόλλων. Βέβαια υπάρχουν και αντίθετες απόψεις όπως αυτές που δημοσιεύτηκαν την 3η Νοεμβρίου του 1897, έναν ακριβώς χρόνο μετά τη δολοφονία του, στην εφημερίδα Πελοπόννησο και οι οποίες περιέγραφαν τον Φραγκόπουλο ως έναν ευφυή μεν έμπορο και τραπεζίτη, ο οποίος όμως χρησιμοποιούσε τις ικανότητες του μόνο για τον εαυτόν και ποτέ για το κοινό συμφέρον.
Η οικία του, η οποία είχε κατασκευαστεί το 1830, ήταν από τις ωραιότερες της πόλης και βρισκόταν επί των οδών Αγίου Ανδρέου-Πατρέως-Όθωνος Αμαλίας. Το 1848 φιλοξενήθηκε ο αυτοκράτορας της Γαλλίας Ναπολέων για τρεις μέρες. Τελικά κατεδαφίστηκε το 1898.
Στις 3 Νοεμβρίου του 1896, καθώς περπάταγε με τον στενό του φίλο Ανδρέα Κόλλα στην πλατεία Γεωργίου Α΄ επί της Γεροκωστοπούλου, δέχθηκε επίθεση με μαχαίρι από τον σανδαλοποιό Δημήτριο Ματσάλη. Τραυμάτισε σοβαρά τον σταφιδέμπορα Ανδρέα Κόλλα και δολοφόνησε τον Φραγκόπουλο. Συνελήφθη αμέσως και κατόπιν ανάκρισης δήλωσε: "«ό,τι έκανα, το έκανα χάριν της ιδέας. Κανένας δεν μ΄ έβαλε. Μόνος μου ενήργησα. Φονεύσας δεν απέβλεψα εις τα πρόσωπα, αλλά κτύπησα το Κεφάλαιον. Είμαι αναρχικός και ως αναρχικός είμαι υπέρ της βίας»". Πράγματι ο Ματσάλης ήταν μέλος αναρχικής ομάδας και είχε επηρεαστεί σημαντικά από αυτή. Τελικά αυτοκτόνησε στις 7 Νοεμβρίου στη φυλακή της Ακροπόλεως στην Πάτρα.
Η δολοφονία του Φραγκόπουλου συγκλόνισε την πατραϊκή κοινωνία. Χαρακτηριστικό είναι ότι στην κηδεία του παρευρέθηκε πλήθος κόσμου και φυσικά αρκετοί έμποροι, πολιτικοί κ.α. Κηδεύτηκε στο Α΄ νεκροταφείο Πατρών, στο οικογενειακό τάφο της οικογένειας Φραγκόπουλου, που υπάρχει ακόμα και σήμερα.

</doc>
<doc id="69150" url="https://el.wikipedia.org/wiki?curid=69150" title="Το μινόρε της αυγής (σειρά)">
Το μινόρε της αυγής (σειρά)

Το μινόρε της Αυγής ήταν δραματική τηλεοπτική σειρά που έκανε πρεμιέρα στην ΕΡΤ στις 14 Ιανουαρίου 1983, φυσικά έγχρωμη, και ολοκληρώθηκε με δεύτερο κύκλο το 1984, φτάνοντας συνολικά 27 επεισόδια: 14 στον πρώτο κύκλο και 13 στο δεύτερο.
Η σειρά στην ουσία πραγματεύεται την ιστορία του ρεμπέτικου τραγουδιού μέσα από τη δημιουργία και δράση της θρυλικής ρεμπέτικης τετράδας του Πειραιά, η οποία ξεκίνησε το 1934 και την αποτελούσαν οι Μάρκος Βαμβακάρης, Γιώργος Μπάτης, Ανέστης Δελιάς και Στράτος Παγιουμτζής.
Υπόθεση.
Ο Αντώνης Ζάγκουρας (Αντώνης Καφετζόπουλος) είναι ένας νεαρός ρεμπέτης, που έρχεται από τη Σύρο στον Πειραιά αναζητώντας την τύχη του. Γίνεται μέλος μιας ρεμπέτικης κομπανίας και ακολουθεί συναρπαστική διαδρομή γεμάτη έρωτες, επιτυχίες, αλλά και πολλές απογοητεύσεις, μέχρι που κερδίζει την κοινωνική και καλλιτεχνική καταξίωσή του.
Στη σειρά ακούγονται δημοφιλή τραγούδια των Βαμβακάρη, Τσιτσάνη, Παπαϊωάννου, Χατζηχρήστου και άλλων, αποτυπώνοντας την ατμόσφαιρα της περιόδου 1930 - 1960.
Το σάουντρακ της σειράς έγινε τότε πλατινένιο, ξεπερνώντας τις 100.000 πωλήσεις.
Επαναπροβολές.
Η σειρά προβλήθηκε σε αρκετές επαναλήψεις από την ΕΡΤ, με πρώτη επαναπροβολή το 1986 και τελευταία το 2013. Επίσης, διασώζεται στο Αρχείο της ΕΡΤ και είναι διαθέσιμη για προβολή μέσω του site του Ψηφιακού Αρχείου της ΕΡΤ. 
Το 1985 και το 1987, η σειρά προβλήθηκε και στην Αυστραλία, από το Network 0-28/SBS, με Αγγλικούς υπότιτλους, υπό τον τίτλο «Pireaus Blues».

</doc>
<doc id="69151" url="https://el.wikipedia.org/wiki?curid=69151" title="Νασαμώνες">
Νασαμώνες

Οι Νασαμώνες ήταν αρχαίος λαός που κατοικούσε περί τη σημερινή Λιβύη και που ασκούσε κατά τον Ηρόδοτο την πολυγαμία και κοινογαμία. Ήταν λαός σκληρός και τραχύς κατά τα έθιμά τους και κατοικούσαν κυρίως στη ΝΑ. παραλία της μεγάλης Σύρτεως. Έκαναν επίσης χρήση μαντικών τεχνών, ορκίζονταν και έθαβαν τους νεκρούς τους καθήμενους.
Τον λαό αυτό εξεδίωξαν οι Έλληνες στο εσωτερικό της Χώρας τους, γεγονός που επανέλαβαν αργότερα και οι Ρωμαίοι, περιορίζοντάς τους στο εσωτερικό της "Μαρμαρικής" όπως αποκαλούνταν τότε η περιοχή.

</doc>
<doc id="69152" url="https://el.wikipedia.org/wiki?curid=69152" title="Σημαία του Μαρόκου">
Σημαία του Μαρόκου

Η σημαία του Μαρόκου έχει κόκκινο φόντο και στο μέσο ένα πεντάκτινο πράσινο αστέρι, με μαύρες άκρες (Σφραγίδα του Σολομώντα). Η σημαία καθιερώθηκε με την ανεξαρτησία της χώρας, το 1956. Η χώρα έχει Σύνταγμα από τις 10 Μαρτίου του 1972.

</doc>
<doc id="69154" url="https://el.wikipedia.org/wiki?curid=69154" title="Εθνόσημο του Μαρόκου">
Εθνόσημο του Μαρόκου

Το σύγχρονο εθνόσημο του Μαρόκου (επίσημα βασιλικό εθνόσημο) υιοθετήθηκε στις 14 Αυγούστου 1957 και δημιουργήθηκε από τους γραφίστες Γκωτιέ και Αινώ. Δείχνει ένα πράσινο πεντάγραμμο σε κόκκινο φόντο, δίπλα στα όρη του Άτλαντα και σε έναν ανατέλλοντα ήλιο. Στην κορυφή βρίσκεται το βασιλικό στέμμα. Δύο λιοντάρια είναι αυτά που κρατούν το θυρεό. Σε κορδέλα στο κάτω μέρος, βρίσκεται η αραβική επιγραφή από το Κοράνιο (στροφή 7, σούρα 47): Αν βοηθάς το Θεό, θα σε βοηθήσει και Αυτός" .

</doc>
<doc id="69156" url="https://el.wikipedia.org/wiki?curid=69156" title="Tien Quan Ca">
Tien Quan Ca

Ο εθνικός ύμνος του Βιετνάμ είναι το "Tien quan ca" («Προχωρήστε στο Μέτωπο») και έγινε επίσημα ύμνος το 1976, με την ενοποίηση της χώρας. Τη μουσική και στους στίχους του ύμνου έγραψε ο Nguyen Van Cao. Ως ύμνος υιοθετήθηκε για πρώτη φορά το 1946. Αποτελείται από δύο στροφές, αλλά η μία μόνο χρησιμοποιείται επίσημα ως ύμνος.

</doc>
<doc id="69157" url="https://el.wikipedia.org/wiki?curid=69157" title="Bolivianos, el hado propicio">
Bolivianos, el hado propicio

Το Bolivianos, el hado propicio ("Βολιβιανοί, ένα Ευνοϊκό Μέλλον") είναι ο εθνικός ύμνος της Βολιβίας και υιοθετήθηκε το 1851. Τον ύμνο έγραψε ο José Ignacio de Sanjinés, ενώ συνθέτης είναι ο Ιταλός Leopoldo Benedetto Vincenti.

</doc>
<doc id="69158" url="https://el.wikipedia.org/wiki?curid=69158" title="Μάρτιν Τορίχος">
Μάρτιν Τορίχος



</doc>
<doc id="69159" url="https://el.wikipedia.org/wiki?curid=69159" title="Αμπντουλάχ Αχμέτ Μπαντάουι">
Αμπντουλάχ Αχμέτ Μπαντάουι

Ο Αμπντουλάχ Αχμέτ Μπαντάουι (Abdullah bin Haji Ahmad Badawi, 1939-), ήταν ο 5ος πρωθυπουργός της Μαλαισίας από το 2003 ως το 2009. Είναι ανεπίσημα γνωστός και με το όνομα Pak La.h.
Καριέρα.
Γεννήθηκε στην Κεπάλα στις 26 Νοεμβρίου του 1939 και έγινε πρωθυπουργός στις 31 Οκτωβρίου του 2003 μετά την παραίτηση του βετεράνου Μαχατίρ Μοχάμετ..
Σπούδασε Καλές Τέχνες στο Πανεπιστήμιο της Μαλαίας το 1964. Στη συνέχεια υπηρέτησε (ως το 1978) στο διπλωματικό σώμα. Το 1999-2003 ήταν ο ίδιος αντιπρόεδρος στην κυβέρνηση Μαχατίρ. Παντρεύτηκε το 1965 την Έντον Μαχμούντ (1940 - 2005). Η σύζυγός του πέθανε από καρκίνο.
Ο ίδιος ανήκει στο κόμμα UMNO και είναι δημόσιος υπάλληλος. Στην κυβέρνησή του, αντιπρόεδρος ήταν ο Νατζίμπ Τουν Ραζάκ, από το 2003. Το κόμμα του Μπαντάουι (ο συνασπισμός Barisan Nasional) κατήγαγε μεγάλη νίκη στις γενικές εκλογές του 2004, με 198 από τις 220 έδρες στη Βουλή. Ο πρωθυπουργός επανεξελέγη μετά τη νίκη του και στις εκλογές του 2008.
Ήταν επίσης πρόεδρος του Κινήματος των Αδεσμεύτων και του Οργανισμού Ισλαμικής Διάσκεψης. Ο Μπαντάουι κήρυξε πόλεμο κατά της διαφθοράς στη χώρα του.

</doc>
<doc id="69160" url="https://el.wikipedia.org/wiki?curid=69160" title="Συνταγματικό Δίκαιο (Ελλάδα)">
Συνταγματικό Δίκαιο (Ελλάδα)

Το Σύνταγμα του Κράτους.
Διακρίσεις του Συντάγματος.
α) Μια εννοιολογική διάκριση του Συντάγματος είναι:
β) Οι δύο προσλήψεις του Συντάγματος είναι: 
Γνωρίσματα συνταγματικού κράτους
α) Τυπικό Σύνταγμα: Γραπτός θεμελιώδης νόμος που έχει αυξημένη τυπική δύναμη σε σχέση με τους άλλους νόμους του κράτους και που δεν μπορεί να τροποποιηθεί παρά με έναν ειδικό, δυσκολότερο απ’ ότι οι κοινοί νόμοι, τρόπο που το ίδιο έχει ορίσει μέσω των διατάξεων της αναθεώρησης του. 
Το τυπικό Σύνταγμα, είναι γραπτό ( οι κανόνες που περιέχει βρίσκονται αποτυπωμένοι σε ένα ή περισσότερα κείμενα) και κατά κανόνα αυστηρό [: δεν μπορεί να αναθεωρηθεί με τη συνήθη νομοθετική διαδικασία, οι διατάξεις του, δηλ. δεν είναι δυνατόν να τροποποιηθούν παρά μόνο από ειδικό όργανο ή (και) με ειδική διαδικασία].
Ανάλογα με το βαθμό αυστηρότητας διακρίνονται σε:
• απολύτως αυστηρά [: δεν προβλέπουν η και απαγορεύουν ρητά οποιαδήποτε αναθεώρηση] 
• σχετικώς αυστηρά [:δεν επιτρέπουν την αναθεώρηση πριν παρέλθει ορισμένος χρόνος από τη θέσπιση τους ή από την προηγούμενη αναθεώρησή τους ή απαγορεύουν την αναθεώρηση ορισμένων διατάξεών τους, που τις καθιστούν έτσι απολύτως άθικτες και απρόσβλητες(άρθρο 110§1 του ισχύοντος Συντάγματος) από νομοθετική εξουσία επειδή τις θεωρούν θεμελιώδεις.]
β) Μετά τις διευρύνσεις της ύλης του, ως ουσιαστικό Σύνταγμα θα μπορούσε να οριστεί το σύστημα των θεμελιωδών αρχών και κανόνων που, ανεξάρτητα από την τυπική τους δύναμη και την ενσωμάτωση τους ή μη στο τυπικό Σύνταγμα:
είτε καθορίζουν την οργάνωση, τις λειτουργίες ή τις πολιτικές ενός συγκεκριμένου κράτους ( ή μιας Πολιτείας)
είτε ορίζουν την καταστατική και αυτόνομη υποκειμενική θέση του προσώπου μέσα στην Πολιτεία κατοχυρώνοντας τα θεμελιώδη δικαιώματά του 
είτε διέπουν τη ρύθμιση των έννομων σχέσεων που προκύπτουν από την άσκηση των δικαιωμάτων και των ελευθεριών. 
- Ο Μάνεσης θεωρεί ως την πιο ολοκληρωμένη έννοια του Συντάγματος τη σύνθετη, την τυπική και ουσιαστική μαζί, και το ορίζει ως το κείμενο που έχει, ως θεμελιώδης νόμος, αυξημένη τυπική δύναμη και στο οποίο περιέχονται οι θεμελιώδεις αρχές και κανόνες που διέπουν κατά βάση τη συγκρότηση και την άσκηση της κρατικής εξουσίας και της εν γένει κοινωνικής συμβίωσης διασφαλίζοντας την πολιτική ενότητα μιας δεδομένης κοινωνίας. Πάντως η διάκριση ουσιαστικού και τυπικού Συντάγματος, δεν έχει χάσει ούτε τη σημασία της, ούτε την πρακτικής της αξία.
Σημασία και λειτουργίες του Συντάγματος.
Η πολιτική του σημασία.
Συμπυκνώνεται σε τρεις βασικές θεσμικές λειτουργίες:
Α. Η εγγυητική λειτουργία
Το Σύνταγμα συνιστά ένα κανονιστικό σύστημα εγγυήσεων κατά τις κρατικής αυθαιρεσίας και υπέρ της ατομικής και πολιτικής ελευθερίες. Η γραπτή διατύπωση του αποτελεί εγγύηση ορθολογικότητας και βεβαιότητας ή ασφάλειας, Ιδίως σήμερα εν όψει των πανοπτικών εξουσιαστικών μηχανισμών αναβιώνει η πρωταρχική αποστολή του Συντάγματος: μέσο άμυνας και προστασίας κατά της κρατικής εξουσίας και όργανο διασφάλισης της κοινωνικής αυτονομίας και της προσωπικής ασφάλειας. 
Β. Η νομιμοποιητική του λειτουργία
Το Σύνταγμα παγιώνει και σταθεροποιεί μια καθορισμένη μορφή οργάνωσης εξουσίας και καταγράφει τους κανόνες του πολιτικού ανταγωνισμού και της διεκδίκησης της εξουσίας από τις πολιτικές δυνάμεις ή τα κόμματα. Νομιμοποιεί έπειτα με τους θεσμούς που ιδρύει και τις διαδικασίες που καθιερώνει την εξουσία στη συνείδηση των εξουσιαζόμενων (διαδικαστική νομιμοποίηση). Ωστόσο η νομιμοποιητική του δύναμη οφείλεται περισσότερο στο περιεχόμενο που εγγυάται (ουσιαστική νομιμοποίηση). Στο συντ. κείμενο αποτυπώνονται οι θεμελιώδεις εκείνες πολιτικές αξίες στις οποίες στηρίζεται μια δημοκρατική πολιτεία και οι οποίες απολαμβάνουν τη συγκατάθεση και την αποδοχή ανταγωνιστικών πολιτικών ομάδων. 
Γ. Η συμβολική του λειτουργία
Το Σύνταγμα συνθέτει ένα σταθερό σημείο συμβολικής αναφοράς για την αξιολόγηση και τη δικαιολόγησης της συνταγματικής πρακτικής των κρατικών οργάνων, ένα συμβολικό πεδίο διεξαγωγής ιδεολογικών αντιπαραθέσεων και μια ιδεολογική δεξαμενή άντλησης πολιτικών επιχειρημάτων. Συμβολίζει την πολιτική ενότητα και ταυτότητα μιας δεδομένης πολιτικής κοινωνίας, αναπαριστά την εθνική και κρατική της υπόσταση, γι’ αυτό φορτίζεται με εντυπωσιακή συμβολική αποτελεσματικότητα προικίζεται με δύναμη υποβολής πριν εκδηλωθεί η δύναμη επιβολής του: η συμμόρφωση στους κανόνες του, είναι περισσότερο αποτέλεσμα του συμβολισμού που αποπνέουν και ακτινοβολούν ή της πίστης που εμπνέουν οι εξαγγελίες του παρά του εξαναγκασμού που επιβάλλουν οι επιταγές του. 
Η νομική του σημασία.
Λόγω της αυξημένης τυπικής ισχύος του, το Σύνταγμα καταλαμβάνει την ανώτατη βαθμίδα στην ιεραρχία των κανόνων δικαίου, στηρίζοντας και προσδίδοντας κύρος και ισχύ σε όλους τους κανόνες των κατώτερων βαθμίδων και κυρίως στους τυπικούς νόμους. Αποτελεί λοιπόν το θεμέλιο της έννομης τάξης, το ύπατο στήριγμα όλων των κανόνων δικαίου. Η αυστηρότητα του Συντάγματος το καθιστά τυπικά απρόσβλητο από την κοινή νομοθετική διαδικασία και πολιτικά άτρωτο από τη συγκυριακή πολιτική βούληση της εκάστοτε κοινοβουλευτικής πλειοψηφίας και από τις μεταβολές μιας αμφιρρέπουσας κοινής γνώμης. Επιβεβαίωση της τυπικής υπεροχής του έναντι των νόμων, προσφέρει ο δικαστικός έλεγχος της συνταγματικότητας τους μέσω του οποίου το Σύνταγμα αναγορεύτηκε σε θεμελιώδη παράμετρο της νομιμότητας όλων των κρατικών πράξεων. Παράλληλα, το Σύνταγμα διαθέτει δυναμικό κανονιστικό περιεχόμενο είναι προικισμένο με μια πρωτογενή διαπλαστική δύναμη που το μεταμορφώνει σε κανονιστική μήτρα στην οποία διαμορφώνονται ερμηνευτικά νέοι συνταγματικοί κανόνες και αποκρυσταλλώνονται θεμελιώδεις αρχές της κοινωνικής ρύθμισης. Με την έννοια αυτή αποτελεί μια σύνοψη θεμελιωδών κανόνων και δικ/των. 
Η ερμηνευτική του σημασία.
Το Σύνταγμα λειτουργεί ως δεξαμενή παροχής ερμηνευτικών κριτηρίων, τυπικών και ουσιαστικών, για την ερμηνεία των κανόνων δικαίου και όλων των έννομων σχέσεων, καθώς και ως διαρκής παρακαταθήκη επιχειρημάτων για τη θεμελίωση και τη δικαιολόγηση αποφάσεων ή πράξεων, κρατικών ή ιδιωτικών. Μεταλλαγμένες σε θεμελιώδεις αρχές οι συνταγματικές διατάξεις ενεργούν ως ύπατοι κανόνες αναφοράς ή ως θεμελιώδεις γνώμονες αξιολόγησης κρατικών πράξεων ή ιδιωτικών συμπεριφορών.
Ο έλεγχος της συνταγματικότητας των νόμων.
Οι δύο όψεις της συνταγματικότητας είναι:
Α) η τυπική συνταγματικότητα: τήρηση των διαδικαστικών διατάξεων που έχουν τεθεί από το Σύνταγμα για τη θέσπιση των υποδεέστερων κανόνων δικαίου, η οποία διακρίνεται σε:
i. εσωτερική τυπική συνταγματικότητα: τήρηση των συνταγματικών κανόνων που διέπουν την κοινοβουλευτική διαδικασία κατάθεσης, επεξεργασίας, συζήτησης και ψήφισης των νόμων (εντάσσεται στα interna corporis της Βουλής). Ο έλεγχος της τήρησης των σχετικών κανόνων ανήκει μόνο στη Βουλή.
ii. εξωτερική τυπική συνταγματικότητα: υπόσταση του νόμου η οποία ταυτίζεται με την έκδοση και τη δημοσίευσή του στην εφημερίδα της κυβερνήσεως. Ο έλεγχός της ανήκει στις κατά το άρθρο 42Σ. αρμοδιότητες του Προέδρου της Δημοκρατίας, αλλά είναι αυτονόητο ότι ελέγχεται (πριν από οτιδήποτε άλλο) και από το δικαστή.***
Β) Η ουσιαστική συνταγματικότητα: αναφέρεται στο ίδιο το κανονιστικό περιεχόμενο των διατάξεων του νόμου, το οποίο δεν πρέπει να είναι αντίθετο προς τις ουσιαστικές διατάξεις του Συντάγματος. Ελέγχεται από τη Βουλή και τα δικαστήρια.
- Ο έλεγχος της συνταγματικότητας οργανώνεται και ασκείται σε δύο μεγάλες φάσεις:
i. πριν από τη δημοσίευση και τη θέση σε ισχύ του νόμου, όποτε χαρακτηρίζεται προληπτικός ή πολιτικός και ασκείται από τη Βουλή και τον ΠτΔ. 
ii. μετά τη θέση σε ισχύ του νόμου, οπότε χαρακτηρίζεται κατασταλτικός και ταυτίζεται με το δικαστικό.
Το Κράτος του Συντάγματος.
Η έννοια του κράτους είναι τόσο άρρηκτα συνδεδεμένη σήμερα με το Σύνταγμα, ώστε, όπως δεν μπορεί σήμερα να υπάρξει κράτος χωρίς Σύνταγμα, έτσι δύσκολα μπορεί να νοηθεί Σύνταγμα χωρίς κράτος. 
Νομικές σημασίες του όρου «κράτος».
Α. Το κράτος- θεσμός συνώνυμο του κράτους έθνους.
Εκφράζει συνθετικά και συνολικά τη νεώτερη μορφή πολιτικής οργάνωσης όλων των κοινωνιών. Σχηματίστηκε θεσμικά σε αντιπαράθεση προς άλλες αντίστοιχες ομοειδείς μορφές κράτους. Συνώνυμο της θεσμικής του σημασίας ο όρος «Χώρα».
Β. Ο όρος κράτος συνώνυμος της κρατικής εξουσίας
Με τη μορφή αυτή αρθρώνεται και δρα εντός του κράτους ως κρατικός μηχανισμός ή ως κράτος –Κυβέρνηση σε αντιδιαστολή προς την κοινωνία ενίοτε και σε αντιπαράθεση προς αυτήν. Ως κράτος νοείται, άρα ο σκληρός πυρήνας του που περιλαμβάνει την κρατική μηχανή την απρόσωπη και ακαταγώνιστη εξουσία καταναγκασμού και όλους τους μηχανισμούς διακυβέρνησης, 
Γ. Το κράτος υποκείμενο δικαίου ή νομικό πρόσωπο
Στο κράτος προσκτάται, χάρη στη φυσιογνωμία του αυτή, αυτοτελής νομική υπόσταση, και έτσι αναγνωρίζεται ως αυθύπαρκτο υποκείμενο δικαιωμάτων και υποχρεώσεων. Με αυτή τη μορφή το κράτος ή το δημόσιο όπως αποκαλείται είναι υπόλογος των πράξεων και των αποφάσεών του και μπορεί να ενεργεί ως διάδικος.
Συνέπειες:
Δ. Το κράτος κεντρική εξουσία.
Σε αντιδιαστολή προς τους δήμους – νομαρχίες –τοπική αυτοδιοίκηση- αλλά νομικά πρόσωπα δημοσίου δικαίου.
Ε. Το κράτος πολιτική κοινωνία
Απαρτίζεται από το σύνολο των πολιτών του, που αναγνωρίζονται και δρουν ως ισότιμα μέλη ενός οργανωμένου πολιτικά κοινωνικού συνόλου. Ο όρος «πολιτική κοινωνία», εκφράζει και ένα ιδεώδες, την ιδανική πολιτική οργάνωση μιας κοινωνίας προς το οποίο οφείλει να τείνει το κράτος αποβάλλοντας την εξουσιαστική του υφή. 
Στ. Το κράτος ως έννομη τάξη
Το κράτος ταυτίζεται με το Δίκαιο και αποτελεί ένα συγκεντρωτικό κανονιστικό σύστημα που είναι συνολικά και αποτελεσματικά εξοπλισμένο με κυρώσεις. Ο Κέλσεν ορίζει ως κράτος την ιδεατή, εξαναγκαστική «τάξη» κανόνων δικαίου, η οποία ορίζει τον τρόπο ή τις διαδικασίες χρήσης του καταναγκασμού σε μια καθορισμένη κοινωνία καθώς και τους όρους παραγωγής των κανόνων που συνθέτουν την ύπαρξη του κράτους. Με την αναγωγή του κράτους στο Δίκαιο, όμως, ο Κέλσεν αγνοεί το υποκειμενικό στοιχείο του λαού και εξανεμίζει την έννοια της «κυριαρχίας», την οπία ενσωματώνει στην έννομη τάξη. 
Τα στοιχεία του Κράτους.
Το κράτος αποτελεί σύνθεση τριών στοιχείων, τα οποία συναρμολογούνται από το δίκαιο σε μια εξουσιαστική οργανωμένη νομικά, πολιτική ενότητα, που μορφοποιεί μια κοινή διαβίωση. 
α. Χώρα η επικράτεια
Ορισμός : Η εδαφική έκταση ή χώρος εντός του οποίου ασκείται η κρατική εξουσία επί των προσώπων που είναι εγκατεστημένα ή διαμένουν σε αυτήν ως πολίτες της ή αλλοδαποί. Η σχέση κράτους- επικράτειας δεν είναι εμπράγματη ή ιδιοκτησιακή, αλλά σχέση δημοσίου δικαίου, σχέση «εξουσίας» επί όλων των προσώπων που βρίσκονται που βρίσκονται στην επικράτεια: δεν ασκείται άρα, από την κρατική εξουσία dominium επί του πράγματος αλλά imperium επί προσώπων. 
β. Λαός
Ορισμός:(με την ευρεία έννοια) το σύνολο των ατόμων που είναι εγκατεστημένοι σε μια ορισμένη χώρα και έχουν την ίδια ιθαγένεια.
(με τη στενή έννοια) ταυτίζεται με το εκλογικό σώμα \, που αποτελείται από τους ενεργούς πολίτες, που έχουν συμπληρώσει τη νόμιμη εκλογική και έχουν τα προσόντα του εκλέγειν.
γ. Εξουσία
Ορισμός κατά το Μάνεση: η υπέρτατη ικανότης επιβολής ωρισμένης θελήσεως επί άλλων θελήσεων κατά τρόπο ακαταγώνιστο, δηλ. η υπέρτατη ικανότης του άρχειν, η οποία συνίσταται εις το επιτάσσειν και εξαναγκάζειν εις συμμόρφωσιν (Με αυτή την έννοια ταυτίζεται με την εσωτερική κυριαρχία).
Χαρακτηριστικά
Συντακτική Εξουσία και Αναθεωρητική Λειτουργία.
Η Συντακτική εξουσία είναι πρωτογενής και αυτοδύναμη, παντοδύναμη και νομικά αδέσμευτη, με αντικείμενο τη θέσπιση νέου Συντάγματος.
Η Αναθεωρητική λειτουργία είναι συντεταγμένη κρατική λειτουργία, δευτερογενής παράγωγη &amp; νομικά δεσμευμένη, αφού η άσκησή της ρυθμίζεται και περιορίζεται από το ήδη υπάρχον Σύνταγμα, εκδηλώνεται εν δυνάμει αυτού και προϋποθέτει την ισχύ του. Συμμετέχει στην άσκηση συντακτικής λειτουργίας με αντικείμενο την τροποποίηση του ήδη υπάρχοντος, μέσα στα όρια (ουσιαστικά &amp; διαδικαστικά) που αυτό προβλέπει. 
Συντακτική εξουσία.
Ορισμός
Χαρακτηριστικά
α. Δύναμη πραγματική: Πρόκειται για δύναμη πολιτικοκοινωνική, που αποτελεί ένα «πρωταρχικό θεσμικό δεδομένο» ή ένα «πραγματικό γεγονός», το οποίο όμως εμπεριέχει δυνατότητα δικαίου, μπορεί και μετασχηματίζεται σε έννομη τάξη, δημιουργεί δίκαιο.
β. Δύναμη πολιτική, διότι:
γ. Δύναμη συντάσσουσα πολίτευμα: Συνδέεται λογικά με το πολίτευμα και μάλιστα το δημοκρατικό.
Η συντακτική εξουσία είναι:
Διακρίσεις 
Η Συντακτική εξουσία είναι πρωτογενής, μία και αδιαίρετη με έκτακτο και ανεπανάληπτο χαρακτήρα και μοναδική αποστολή της έχει τη θέσπιση συντάγματος και την εγκαθίδρυση πολιτεύματος.
Συντεταγμένες εξουσίες είναι «θεσμισμένες»-συντεταγμένες, επειδή δρουν σύμφωνα με την τάξη των αρχών και των κανόνων, που εγκαθιδρύει το Σύνταγμα. Είναι πολλές, διαιρετές, διακεκριμένες (νομοθετική, εκτελεστική, δικαστική) και έχουν διαρκή και μόνιμο χαρακτήρα. 
Η συντακτική εξουσία εκδηλώνεται ως συνέπεια μιας νόμιμης τομής, που διασπά την ομαλή συνέχεια της υφιστάμενης έννομης τάξης. Πολιτειακές ενέργειες που έρχονται σε ρήξη με την υπάρχουσα νομιμότητα και επιζητούν τη νομιμοποίησή τους είναι το πραξικόπημα και η επανάσταση:
"Πραξικόπημα": Ενέργειες κρατικών οργάνων, ιδίως αυτών που συνδέονται με την εκτελεστή εξουσία και τους μηχανισμούς καταστολής, όπως είναι ο στρατός, τα οποία καταλαμβάνουν την πολιτική αρχή σφετεριζόμενα συνταγματικές εξουσίες και καταλύοντας με τη βία την ισχύουσα συνταγματικής νομιμότητα. Το πραξικόπημα προϋποθέτει συνωμοτικές ενέργειες και αποφάσεις από φορείς ή πρόσωπα που ασκούν εξουσία. 
"Επανάσταση": Βίαιη πολιτειακή μεταβολή, η οποία όμως διαφέρει ριζικά από το πραξικόπημα, διότι στηρίζεται στη λαϊκή κινητοποίηση και συμμετοχή και αποσκοπεί στην ανατροπή του ισχύοντος πολιτεύματος και στην εγκαθίδρυση ενός ριζικά νέου πολιτικού ή κοινωνικού καθεστώτος.
Στην ελληνική συνταγματική ιστορία, η συντακτική και αναθεωρητική εξουσία εκδήλωναν τη βούλησή τους με «συντακτικές πράξεις» και «ψηφίσματα»:
Ομοιότητες και Διαφορές
Διαφορά: Οι Συντακτικές πράξεις εκδίδονται από de facto όργανα της εκτελεστικής εξουσίας, ενώ τα Ψηφίσματα εκδίδονται από αντιπροσωπευτικά σώματα
Ομοιότητες:
Μετά την ψήφιση του νέου Συντάγματος
i. καταργούνται
ii. ενσωματώνονται στο οριστικό και ενιαίο συνταγματικό κείμενο
iii. εξακολουθούν να ισχύουν προσωρινά μέχρι την κατάργησή τους με νόμο (π.χ. 111§2Σ.) ή λόγω παρέλευσης του χρόνου ισχύος τους.
Αναθεωρητική λειτουργία.
Ορισμός
Η εξουσία που προβλέπεται και οργανώνεται από το ίδιο το Σύνταγμα που ασκείται σύμφωνα με τον τρόπο και τη διαδικασία που το ίδιο, ειδικά, ορίζει και που αποβλέπει στην τροποποίηση, την αντικατάσταση, την αυθεντική ερμηνεία, την κατάργηση ισχυουσών συνταγματικών διατάξεων ή στην προσθήκη νέων. 
Κατά το Μάνεση, η φύση της αναθεωρητικής λειτουργίας είναι υπό την ευρεία έννοια, νομοθετική. Διαφέρει όμως ουσιωδώς απ΄ αυτήν, διότι:
α. δε συμμετέχει στη νομο-παραγωγική διαδικασία,
β. ασκείται από διαφορετικό όργανο, την Αναθεωρητική Βουλή,
γ. εκδίδει πράξεις (ψηφίσματα) που λογικά προηγούνται και τυπικά υπερισχύουν των κοινών νόμων,
δ. ασκείται στο πλαίσιο ειδικής διαδικασίας,
ε. αποσκοπεί στην τροποποίηση ή την κατάργηση συνταγματικών διατάξεων.
Το ισχύον Σύνταγμα, είναι απολύτως αυστηρό ως προς τις θεμελιώδεις διατάξεις του (110§1Σ) και σχετικά αυστηρό ως προς τις υπόλοιπες με την έννοια, ότι η αναθεώρησή τους γίνεται από ειδικό όργανο και με ειδική διαδικασία (110§§2-5Σ.). Ως κανόνας καθιερώνεται το αναθεωρήσιμο των συνταγματικών διατάξεων και ως εξαίρεση η απαγόρευση αναθεώρησης. Πάντως η απαγόρευση αυτή δεν αναφέρεται στη γλωσσική διατύπωση, στο γράμμα των διατάξεων αλλά στο νόημα τους, στο κανονιστικό τους περιεχόμενο και στους συνταγματικούς κανόνες που συνάγονται από την ερμηνεία τους. 
Τα όρια της Αναθεώρησης διακρίνονται κατά πρώτον σε Ρητά και Σιωπηρά ή εγγενή, ενώ τα ρητά διακρίνονται σε Ουσιαστικά και Διαδικαστικά όρια.
Ρητά όρια.
α. Ουσιαστικά όρια
Το 110§1 Σύνταγμα, οροθετεί μια περιοχή του Συντάγματος, η οποία καθίσταται παντελώς απρόσβλητη από κάθε εξουσία, και την αναθεωρητική. Μορφοποιείται έτσι ένας πρωτογενής σκληρός πυρήνας (ο Μανιτάκης τον αποκαλεί «υπερσύνταγμα»), ο οποίος περιλαμβάνει δύο κατηγορίες διατάξεων:
1. Η πρώτη κατηγορία περιλαμβάνει τις διατάξεις που «καθορίζουν τη βάση και τη μορφή το πολιτεύματος ως Προεδρευόμενης Κοινοβουλευτικής Δημοκρατίας». Η βάση του πολιτεύματος ταυτίζεται με τη μορφή του κράτους (Συστηματικός τρόπος με τον οποίο συγκροτείται η κρατική εξουσία και καθορίζεται ο φορέας ή η έδρα της κυριαρχίας).
Περιλαμβάνει:
Ως μορφή του πολιτεύματος νοείται η μορφή διακυβέρνησης (συστηματικός τρόπος με τον οποίο κατανέμεται η κυριαρχία στα διάφορα κρατικά όργανα και ασκείται ως κρατική εξουσία από αυτά).
Περιλαμβάνει:
2. Η δεύτερη κατηγορία περιλαμβάνει 8 ρητά απαριθμούμενες διατάξεις οι οποίες συστηματικά ερμηνευόμενες καλύπτουν ουσιαστικά το περιεχόμενο όλων των ατομικών και κοινωνικών δικαιωμάτων, εφόσον:
i. Η αρχή του σεβασμού της αξίας του ανθρώπου αποτελεί τη μήτρα, την κανονιστική κοιτίδα όλων, παλαιών και νέων, δικαιωμάτων και ελευθεριών.
ii. Με την αναφορά στην «ελεύθερη ανάπτυξη της προσωπικότητας» όλα τα συνταγματικά κατοχυρωμένα δικαιώματα συμμετοχής καθώς και κοινωνικά δ/τα εντάσσονται με τη μορφή ιδίως του «κοινωνικού κεκτημένου» στην κατηγορία των συνταγματικών δικαιωμάτων, που ο νομοθέτης δε δικαιούται να καταργήσει η να υποβαθμίσει.
Επιπλέον η συνταγματική πραγματικότητα, η νομοθετική, νομολογιακή και διοικητική πρακτική έχουν διαμορφώσει ένα σύμπλεγμα κανόνων που έχει ενσωματωθεί στο πραγματικό Σύνταγμα ως «συνταγματικό κεκτημένο» προστασίας των συνταγματικών δικαιωμάτων. Αυτό το κεκτημένο ανάγεται σε θεμελιώδες αποκλείοντας κάθε εκμηδένιση ή υποβάθμισή του από τον αναθεωρητικό νομοθέτη, ο οποίος όμως διατηρεί τη δυνατότητα διαρρύθμισης του τρόπου απόλαυσης ή άσκησης ενός κοινωνικού ή ατομικού δικαιώματος. Τέλος όσα «νέα» δ/τα κατοχυρωθούν συνταγματικά δεν μπορούν να καταργηθούν ούτε να σχετικοποιηθεί η προστασία τους σε μεταγενέστερη αναθεώρηση του Συντάγματος.
Άρα: μη αναθεωρητέο είναι ολόκληρο το σύστημα συνταγματικής προστασίας των ατομικών δικαιωμάτων και τον καθένα ξεχωριστά ως προς το κύριο ή βασικό ή «αξιωματικό» περιεχόμενό τους.
β. διαδικαστικά όρια ή δεσμεύσεις 
Συνίστανται:
1. στην ύπαρξη ειδικού οργάνου,
2. στην καθιέρωση ειδικής διαδικασίας ,
3. στην πρόβλεψη ειδικής προθεσμίας,
4. στη θέσπιση ειδικού νόμιμου τύπου,
1) Αποκλειστικός φορέας της αναθεωρητικής λειτουργίας είναι η αναθεωρητική Βουλή που αποφασίζει, κυριαρχικά, μετά την ειδική εντολή του εκλογικού σώματος, για το περιεχόμενο της αναθεώρησης, με δική της αυτοτελή πράξη, χωρίς τη συμμετοχή καθ΄οιονδήποτε τρόπο της εκτελεστικής εξουσίας.
2) Η αναθεώρηση εξελίσσεται σε δύο στάδια (κατά τον Βενιζέλο σε τρία, αφού θεωρεί τη μεσολάβηση εκλογών αυτοτελές στάδιο):
Το 110§4 Σύνταγμα, προβλέπει για πρώτη φορά τη δυνατότητα της αντιστροφής των πλειοψηφιών μεταξύ της πρώτης και της δεύτερης Βουλής:
Με τις εναλλακτικές πλειοψηφίες διευκολύνεται η κατάληξη της αναθεωρητικής διαδικασίας και οι δύο Βουλές συμμετέχουν ισότιμα και ισοδύναμα σ΄αυτήν.
3) Κατά το 110§6 Σύνταγμα απαγορεύεται η κίνηση νέας διαδικασίας για την αναθεώρηση του Συντάγματος πριν παρέλθει πενταετία από την περάτωση της προηγούμενης (προθεσμία ώριμου χρόνου ή διασκέψεως).
4) Το τελικό κείμενο του αναθεωρημένου Συντάγματος δημοσιεύεται με εντολή του Προέδρου της Βουλής στην Εφημερίδα της Κυβέρνησης μέσα σε δέκα μέρες αφότου επιψηφιστεί σε ισχύ με ειδικό της ψήφισμα.
Σιωπηρά όρια.
Είναι τα λογικά αναγκαία εμπόδια της αναθεωρητικής λειτουργίας, που απορρέουν λογικά από την ταυτότητα του πολιτεύματος και από τη συνολική λογική του Συντάγματος και της αναθεώρησής του.
Περιλαμβάνει:
Ο δικαστικός έλεγχος της Αναθεώρησης.
Η τήρηση των διαδικαστικών ορίων ή κανόνων της αναθεώρησης ανήκει κατ' αποκλειστικότητα στην Αναθεωρητική Βουλή. Ως προς τα ουσιαστικά της όρια όμως την μη ευθύνη της μη παραβίασής τους την έχει και η δικαστική εξουσία. Η αναθεωρητική εξουσία ως εξουσία συντεταγμένη οφείλει να ενεργεί «καθ’ ον τρόπον ορίζει το Σύνταγμα». Έτσι ο δικαστής υποχρεούται, κατά τον έλεγχο της συνταγματικότητας της αναθεώρησης να εξετάζει την ενδεχόμενη προσβολή θεμελιώδους αρχής του Συντάγματος από την πράξη της αναθεωρητικής εξουσίας, δηλαδή από συνταγματική διάταξη. Η εξουσία του αυτή θεμελιώνεται στο 87§2 Σύνταγμα (στο 93§4 υποστηρίζει ο Βενιζέλος) και η νομιμοποίηση της εξαντλείται από τον αυστηρό χαρακτήρα του Συντάγματος, που απαγορεύει την αναθεώρηση των θεμελιωδών διατάξεων, καθώς και από την ίδια τη φύση της δικαιοδοτικής αποστολής του, που του επιτρέπει να εφαρμόζει ισχύοντες νόμους κατά την επίλυση δικαστικών διαφορών.
Οργανωτικές Βάσεις ή Θεμελιώδεις Αρχές του Πολιτεύματος.
Είναι τα βασικά χαρακτηριστικά που συνθέτουν τη φυσιογνωμία του πολιτεύματος και επιτρέπουν την ταξινόμησή του με ιστορικά και θεωρητικά κριτήρια. Οι γενικές αυτές αρχές είτε τυποποιούνται ρητά (π.χ. 1§ 1 Σύνταγμα) είτε συνάγονται ερμηνευτικά (π.χ. αντιπροσωπευτικό σύστημα). Η νομική τους σημασία συναρτάται στενά με την πολιτική: λειτουργούν ως νομικά δεσμευτικό πλαίσιο για τον αναθεωρητικό νομοθέτη, καθώς διαθέτουν αυξημένη τυπική δύναμη και μεγάλο ειδικό βάρος για τη συγκρότηση του πολιτεύματος και τη λειτουργία των θεσμών. Επίσης λειτουργούν ως συνεκτικός ιστός όλων των συνταγματικών διατάξεων και ερμηνευτικά κριτήρια για τον ερμηνευτή και εφαρμοστή του Συντάγματος.
Η δημοκρατική αρχή.
• Το 1§2 Σύνταγμα, διακηρύσσει ότι θεμέλιο του πολιτεύματος είναι η λαϊκή (όχι η εθνική) κυριαρχία. Η διάταξη αυτή διαθέτει επιτακτικό χαρακτήρα, καθώς απευθύνεται στα κρατικά όργανα και παρουσιάζει δύο εκφάνσεις:
- τα κρατικά όργανα πρέπει να προέρχονται από τη λαϊκή βούληση (δημοκρατική νομιμότητα).
- κατά την ενάσκηση των καθηκόντων τους πρέπει να ανάγονται στη λαϊκή βούληση και να επιδιώκουν την ευρύτερη δυνατή λαϊκή συναίνεση (δημοκρατική νομιμοποίηση). Ως λαϊκή κυριαρχία νοείται η αρχή της πλειοψηφίας στη διαλεκτική της σχέση με την προστασία της μειοψηφίας. Πρέπει επίσης να διασφαλίζεται το νομικό καθεστώς (ουσιαστικές και διαδικαστικές προϋποθέσεις) που δίνει στη μειοψηφία τη δυνατότητα να γίνει πλειοψηφία.
• Το 1§3 Σύνταγμα, εξειδικεύει τη λαϊκή κυριαρχία με τρεις νομικές επιταγές που καθορίζουν την πηγή, το σκοπό και τον τρόπο άσκησης της εξουσίας. Το ελάχιστο συνταγματικά τυποποιημένο περιεχόμενο της δημοκρατικής αρχής είναι:
1) η ανάδειξη της Βουλής μέσα από περιοδικές γενικές βουλευτικές εκλογές (51επ. Σύνταγμα)
2) το δημοψήφισμα (44§2 Σύνταγμα)
3) η συμμετοχή του εκλογικού σώματος (με την παρεμβολή γενικών βουλευτικών εκλογών) στη διαδικασία αναθεώρησης του Συντάγματος (110§2 Σύνταγμα)
4) η ελεύθερη ύπαρξη και λειτουργία των πολιτικών κομμάτων (29 Σύνταγμα), η αρχή του πολυκομματισμού (κατά τον Τσάτσο αποτελεί ξεχωριστή θεμελιώδη αρχή του πολιτεύματος).
5) η άσκηση και προστασία των συνταγματικών δικαιωμάτων ομαδικής δράσης
6) οι παράπλευροι μηχανισμοί έκφρασης της βούλησης του εκλογικού σώματος (ευρωεκλογές, εκλογές για την τοπική αυτοδιοίκηση)
Ουσιαστικές προϋποθέσεις για τη συνολική λειτουργία της δημοκρατικής αρχής:
α. αρχή της διαφάνειας, η οποία διασφαλίζεται μέσω της πλήρους και όχι κατευθυνόμενης πληροφόρησης των πολιτών από τα Μ.Μ.Ε. (14 και 15§2 Σύνταγμα)
β. αρχή της δημοσιότητας των συνεδριάσεων της Βουλής (66§1 Σύνταγμα) και των δικαστηρίων (93§2 Σύνταγμα)
Η αντιπροσωπευτική αρχή.
Ο θεωρεί θεμελιώδες χαρακτηριστικό του συνταγματικού κράτους την ιστορική και θεωρητική ταύτιση μεταξύ δημοκρατικής αρχής και αντιπροσωπευτικού συστήματος.
Συστατικά στοιχεία αντιπροσωπευτικού συστήματος:
α. ύπαρξη αντιπροσωπευτικού σώματος (Βουλή) που αναδεικνύεται περιοδικά με εκλογή και έχει αποφασιστικές αρμοδιότητες (νομοθετική λειτουργία)
β. κατά τα άρθρα 51§2 και 60§1 οι βουλευτές αντιπροσωπεύουν το έθνος και έχουν απεριόριστο δικαίωμα γνώμης και ψήφου κατά συνείδηση. Οι κανόνες αυτοί είναι ασυμβίβαστοι με το νόημα της επιτακτικής εντολής, αλλά προσεγγίζουν αυτό της ελεύθερης εντολής με την επισήμανση ότι η εκλογή δεν επιφέρει μόνο την ανάδειξη του βουλευτή, αλλά χαράσσει ένα πλαίσιο πολιτικής εντολής. [*Η απειλή διαγραφής από το κόμμα ενός βουλευτή σε περίπτωση που ψηφίσει αντίθετα από την κομματική γραμμή αποτελεί εσωκομματική-πειθαρχική ποινή, δεν επιφέρει αλλαγής της νομικής θέσης του βουλευτή. Δεν έχει δηλαδή νομική-θεσμική συνέπεια για το βουλευτή και επομένως δεν παραβιάζει το δικαίωμα ψήφου κατά συνείδηση*]
γ. η δημοσιότητα των συνεδριάσεων της Βουλής επιτρέπει τον έλεγχο του αν οι βουλευτές κινούνται μέσα στο πλαίσιο της πολιτικής τους εντολής.
δ. το ανεύθυνο του βουλευτή (61§1 Σ.)
ε. το ακαταδίωκτο του βουλευτή (62§1 Σ.)
στ. ο θεσμός του πολιτικού κόμματος (29 Σ.)
- Παράλληλα με το αντιπροσωπευτικό σύστημα αναπτύχθηκαν θεσμοί άμεσης δημοκρατίας με πιο χαρακτηριστικό, για την Ελλάδα, το δημοψήφισμα. Το 44 Σ. εισάγει δύο είδη δημοψηφισμάτων, τα οποία προκηρύσσονται με προεδρικό διάταγμα που προσυπογράφεται από τον Πρόεδρο της Βουλής (35§3 Σ.):
• το συμβουλευτικό (44§2 εδ.α’: για κρίσιμο εθνικό θέμα, με πρόταση του Υπουργικού Συμβουλίου και απόφαση 151 βουλευτών &gt; αποφασιστικό επί της αρχής, παράγει πολιτικές δεσμεύσεις)
• το νομοθετικό (44§2 εδ. β’: για ψηφισμένο νομοσχέδιο για σοβαρό κοινωνικό ζήτημα-όχι δημοσιονομικά, πρόταση 120 βουλευτών, απόφαση 180 βουλευτών)
Η κοινοβουλευτική αρχή.
Η αρχή αυτή εκδηλώνεται ως σύνθεση δύο επιμέρους αρχών που εκδηλώνονται σε δύο διαφορετικές χρονικές στιγμές:
α. Η πρώτη στιγμή είναι ο διορισμός του πρωθυπουργού. Το 37§2 Σ. κατοχυρώνει για πρώτη φορά ρητά (από το 1875 λειτουργούσε ως συνθήκη του πολιτεύματος) την αρχή της δεδηλωμένης, σύμφωνα με την οποία διορίζεται Πρωθυπουργός ο αρχηγός του κόμματος που έχει λάβει την απόλυτη πλειοψηφία των κοινοβουλευτικών εδρών στις εκλογές, καθώς υπάρχει το τεκμήριο ότι η Κυβέρνηση, την οποία θα υποδείξει, απολαμβάνει την εμπιστοσύνη της Βουλής. Στο 37 Σ, Ιδίως μετά την Αναθεώρηση του 1986, προβλέπονται με κάθε λεπτομέρεια και αυστηρότητα οι ρυθμιστικές αρμοδιότητες του ΠτΔ (διερευνητικές εντολές κατά τη σειρά της κοινοβουλευτικής δύναμης των κομμάτων &gt; προσπάθεια σχηματισμού Κυβέρνησης από δύο ή περισσότερα κόμματα &gt; σχηματισμός εκλογικής Κυβέρνησης)
β. Η δεύτερη στιγμή είναι η παροχή ψήφου εμπιστοσύνης της πλειοψηφίας των βουλευτών προς την Κυβέρνηση (κοινοβουλευτική αρχή). Σύμφωνα με το 84§1 Σ. μέσα σε 15 ημέρες από το διορισμό της η Κυβέρνηση υποχρεούται να εμφανιστεί ενώπιον της Βουλής και να ζητήσει ψήφο εμπιστοσύνης. Ο γενικός αυτός κανόνας ισχύει για κάθε περίπτωση διορισμού νέας Κυβέρνησης (υποχρεωτική μορφή της ψήφου εμπιστοσύνης) // Δεύτερη περίπτωση ψήφου εμπιστοσύνης αποτελεί η δυνητική θέση ζητήματος εμπιστοσύνης από την Κυβέρνηση καθ’ όλη τη διάρκεια της τετραετίας. Γίνεται αποδεκτή αν συγκεντρωθεί υπέρ αυτής η πλειοψηφία των παρόντων βουλευτών, η οποία δεν μπορεί να είναι μικρότερη από 120 βουλευτές (84§6 εδ. α’) &gt; ενδεχόμενο να αναπτυχθεί το φαινόμενο των Κυβερνήσεων μειοψηφίας/ανοχής, που αποκτούν την εμπιστοσύνη της Βουλής, επειδή ένας αριθμός βουλευτών απέχει από την κρίσιμη ψηφοφορία // Τρίτη περίπτωση είναι η θέση ζητήματος δυσπιστίας, πρακτικά από την Αντιπολίτευση. Η αποδοχή της προϋποθέτει έγκριση 151 βουλευτών.
- Η εξάρτηση της Κυβέρνησης από τη Βουλή διασφαλίζεται με την κοινοβουλευτική, καθώς και την ποινική και αστική ευθύνη, των Υπουργών και των Υφυπουργών (άρθρα 85 και, το αναθεωρημένο το 2001, 86 Σ.)
Η αρχή της «προεδρευόμενης» Δημοκρατίας.
Το Σ. του ’75 αναγνώριζε στον αρχηγό του κράτους σημαντικές ουσιαστικές αρμοδιότητες που υπερέβαιναν τις συνήθεις αρμοδιότητες του ΠτΔ σε ένα μονιστικό κοινοβουλευτικό σύστημα. Τις προεδρικές υπερεξουσίες που εισήγαγαν προεδρικά στοιχεία στο πολίτευμα κατήργησε η Αναθεώρηση του ’86. Η προεδρευόμενη Δημοκρατία οριοθετείται και διακρίνεται τόσο από τη βασιλευόμενη όσο και από την προεδρική Δημοκρατία και σημαίνει αιρετό ανώτατο άρχοντα (Republik) αλλά εκείνες τις μορφές του που δε θίγουν τον κοινοβουλευτικό χαρακτήρα του πολιτεύματος.
Η αρχή της διάκρισης των εξουσιών (σωστότερα: λειτουργιών).
Η μία και αδιαίρετη δημοκρατική εξουσία νομιμοποιεί και συγκεκριμενοποιείται σε τρεις ιδιαίτερες λειτουργίες που θεσπίζει ρητά το Σ. στο άρθρο 26:
• τη νομοθετική &gt; Βουλή και Πρόεδρος της Δημοκρατίας (§1)
• την εκτελεστική &gt; ΠτΔ και Κυβέρνηση (§2)
• τη δικαστική &gt; δικαστήρια (§3)
Η αρχή της διάκρισης των λειτουργιών εμφανίζεται υπό δύο εκδοχές:
• ουσιαστική (αντικειμενική ή ποιοτική): ενδιαφέρει το αντικείμενο κάθε κρατικής λειτουργίας (διάκριση λειτουργιών)
• οργανική (υποκειμενική ή τυπική): ύπαρξη διαφορετικών κρατικών οργάνων που είναι κατ’ αρχήν αρμόδια για την άσκηση κάθε μίας από τις τρεις βασικές εκδηλώσεις της κρατικής εξουσίας (διάκριση οργάνων)
- Η αρχή αυτή εξακολουθεί να διαθέτει φιλελεύθερο περιεχόμενο, καθώς εκφράζει τη νοοτροπία των «ανασχέσεων και εξισορροπήσεων» μεταξύ των κρατικών οργάνων. Το σύγχρονο νόημά της ωστόσο, μεταφέρεται από την αντιδιαστολή Βουλής και Κυβέρνησης στην αντιδιαστολή κυβερνώσας πλειοψηφίας (Κυβέρνηση και κυβερνητικοί βουλευτές) και αντιπολίτευσης. Τέλος, η αρχή σχετικοποιείται, καθώς είναι εκτεταμένο το φαινόμενο της διασταύρωσης των λειτουργιών.
- Ορισμοί
Λειτουργία: Δράση α)οργάνων της κρατικής εξουσίας, β)ρυθμιστική του κοινωνικού βίου, γ)με την οποία, κατά το Σ., παράγεται η πολιτική βούληση της εξουσίας και υλοποιούνται οι αποφάσεις της σύμφωνα με τις προβλεπόμενες συνταγματικές διαδικασίες.
Αρμοδιότητα: Η ικανότητα κάθε οργάνου –όπως αυτή καθορίζεται από το Σ. και τους συνάδοντες προς αυτό νόμους- να ενεργεί ορισμένες κρατικές πράξεις, δηλαδή να διαμορφώνει και να εκδηλώνει την κρατική βούληση (υποκειμενική όψη της λειτουργίας).
Όργανο: Οργανωτική μονάδα, μια ενότητα που είναι υποκείμενο λειτουργιών και αρμοδιοτήτων.
Φορέας του οργάνου: Το φυσικό πρόσωπο (ή τα περισσότερα φυσικά πρόσωπα) που κατά το δίκαιο ασκούν την κρατική εξουσία, δηλαδή τις συγκεκριμένες αρμοδιότητες.
Η αρχή του κοινωνικού κράτους δικαίου.
Για πρώτη φορά μετά την αναθεώρηση του 2001 το Σ. επιτάσσει ρητά στο κράτος την εγγύηση της αρχής του κοινωνικού κράτους δικαίου στο 25§1 Σ. Βέβαια η αρχή αυτή δε γεννήθηκε μέσα από τη συνταγματική της κατοχύρωση αλλά είναι προϊόν της επιστήμης και της νομολογίας.
- Το Σ. περιλαμβάνει κατ’ αρχήν όλες τις εγγυήσεις που υπάγονται στην έννοια του κράτους δικαίου. Έτσι θεσπίζεται:
α. Η αρχή της διάκρισης των λειτουργιών (26 Σ.)
β. Η αρχή της νομιμότητας της διοίκησης και ο δικαιοδοτικός έλεγχος της διοικητικής δράσης, ιδίως η συνταγματική κατοχύρωση της αίτησης ακυρώσεως ενώπιον του Συμβουλίου της Επικρατείας (95§1 Σ.)
γ. Το δικαίωμα παροχής δικαστικής προστασίας (20§1 Σ.)
δ. Το δικαίωμα ακροάσεως (20§2 Σ.)
ε. Η ύπαρξη ορίων και εγγυήσεων για την τήρηση τους κατά την εξουσιοδότηση της εκτελεστικής λειτουργίας για θέσπιση κανόνων δικαίου (43§§2 και 4 Σ.)
στ. Η ανεξαρτησία του δικαστή
ζ. Η μονιμότητα και οι λοιπές θεσμικές εγγυήσεις των δημοσίων υπαλλήλων (103 Σ.)
η. Ο έλεγχος της συνταγματικότητας των νόμων από τα δικαστήρια (87§2 και 93§4 Σ.) 
- Η ιστορική απάντηση στις δομές του κράτους δικαίου είναι το κοινωνικό κράτος (ή κράτος πρόνοιας και ευημερίας) ως «παρεμβαίνουσα δικαιοσύνη» που περιλαμβάνει:
α. Τα τυποποιημένα στα άρθρα 21-24 Σ. κοινωνικά δικαιώματα.
β. Την ύλη του λεγόμενου οικονομικού Συντάγματος, δηλαδή τη συνταγματική τυποποίηση των σχέσεων κράτους και οικονομίας και των οικονομικών λειτουργιών του κράτους (π.χ. άρθρα 106 και 107, αλλά και 17, 18, 24, καθώς και 79§8 Σ.)
- Σχέση κράτους δικαίου-κοινωνικού κράτους
Η ταυτόχρονη ισχύς και των δύο αρχών δεν αποτελεί εσωτερική αντινομία του Σ. Ο νοηματικός και συνακόλουθα κανονιστικός εμπλουτισμός του τυπικού κράτους δικαίου με στοιχεία ουσιαστικής δικαιοσύνης δημιουργεί τις προϋποθέσεις ένταξης σε αυτό και στοιχείων κοινωνικού κράτους, που το συμπληρώνουν και αποδίδουν την εξέλιξή του.
Τα άμεσα Όργανα του Κράτους.
Το εκλογικό σώμα.
Α. Σύνθεση.
Είναι το ανώτατο όργανο του κράτους και αποτελείται από τους πολίτες που έχουν το ενεργητικό εκλογικό δικαίωμα, όπως ο νόμος ορίζει (51§3 Σ.). Η επιφύλαξη αυτή υπέρ του εκλογικού νόμου είναι αυστηρά περιορισμένη ως προς τα θετικά και αρνητικά προσόντα του εκλέγειν, τα οποία προσδιορίζονται κατά τρόπο αποκλειστικό απευθείας από το Σύνταγμα.
Θετικά προσόντα:
Αρνητικά προσόντα:
• Η εγγραφή στους εκλογικούς καταλόγους αποτελεί απλώς διοικητική προϋπόθεση για την άσκηση του δικαιώματος της ψήφου.
• Για την άσκηση του δικαιώματος της ψήφου απαιτείται βέβαια και η πραγματική ικανότητα για την άσκησή του, που δε συντρέχει στην περίπτωση των πολιτών που βρίσκονται έξω από την Επικράτεια. Γι’ αυτούς το 51§4 εδ. β’ Σ. παρέχει στον κοινό νομοθέτη την ευχέρεια (ή υποχρέωση) να ορίσει τα σχετικά με την άσκηση του εκλογικού τους δικαιώματος. Ωστόσο, παρά τη νέα ώθηση που του δίνει η πρόσφατη αναθεώρηση της διάταξης, αυτός μέχρι στιγμής (με εξαίρεση τις ευρωεκλογές) παραλείπει να ψηφίσει το σχετικό οργανικό νόμο, θέτοντας ζήτημα συνταγματικότητας αυτής της παράλειψης.
Β. Αρμοδιότητες.
Το εκλογικό σώμα, ως ο κατ’ εξοχήν εκφραστής της λαϊκής κυριαρχίας, έχει τις εξής αρμοδιότητες:
Η πολιτική οργάνωση του εκλογικού σώματος γίνεται μέσω των κομμάτων (ενώσεις προσώπων, που έχουν διάρκεια, που οργανώνονται συνήθως σε επίπεδο επικράτειας, που έχουν έναν πολιτικό, ιδεολογικό ή προγραμματικό συνδετικό ιστό και τάσσουν ως σκοπό την κατάκτηση και την άσκηση της πολιτικής εξουσίας μέσα από τις συνταγματικά τυποποιημένες διαδικασίες).
Δ. Εκλογικό σύστημα.
Εκλογικός νόμος: ο οργανικός νόμος, ο οποίος –στο πλαίσιο των επιφυλάξεων υπέρ του νόμου– ρυθμίζει λεπτομερέστερα τα σχετικά με το εκλογικό σύστημα και τις εκλογικές περιφέρειες, τα σχετικά με την εκλογή των βουλευτών και συνεπώς τα σχετικά με τη συγκρότηση, τη λειτουργία και τον τρόπο άσκησης των αρμοδιοτήτων του εκλογικού σώματος και πάντως της αρμοδιότητάς του να αναδεικνύει τη Βουλή. 
Εκλογικό σύστημα (με τη στενή και τρέχουσα έννοια): ο τρόπος (η ροή των μαθηματικών υπολογισμών) με βάση τον οποίο οι διαθέσιμες κάθε φορά βουλευτικές έδρες κατανέμονται στα κόμματα και τους συνδυασμούς τους σε κάθε εκλογική περιφέρεια σε συνάρτηση προς τον αριθμό των ψήφων που αυτά έχουν λάβει, δηλαδή σε συνάρτηση προς την εκλογική τους δύναμη.
Διάκριση εκλογικών συστημάτων 
Περισσότερο σύμφωνη με την αρχή της λαϊκής κυριαρχίας και της ισοδυναμίας της ψήφου είναι η «απλή αναλογική». Αποκλίσεις από την αρχή αυτή είναι συνταγματικά θεμιτές μόνο όταν δεν υπερβαίνουν τα όρια που επιβάλλει ένας συνταγματικά προβλεπόμενος και θεμιτός σκοπός και μόνο στο μέτρο που αυτές είναι αναγκαίες.
Η Βουλή.
Η λέξη Βουλή κατα Τριαφυλλίδη σημαίνει θέληση και απόφαση μετά απο σκέψη. Με τον τρόπο αυτό καθορίζεται η θέληση του Λαού ώς ο νομοθέτης οπου εκφραζει την κυριαρχία του, με κάθε συντεταγμένο τρόπο όπως λ.χ. με τα δημοψηφίσματα. Με αυτό τον τρόπο η θέληση του Λαού, δεν είναι τμηματική ή περιοδική, όπως στις εκλογές των βουλευτών που ορίζονται τυπικά κάθε 4 χρόνια ώς εκπρόσωποι της Βουλής του Λαού. Ώς βουλή, σήμερα, προσδίνεται και ο ορισμός του κοινοβουλίου του συνόλου των βουλευτών ώς νομοθετών όμως η έννοια στην ουσία εκ παραφθοράς δεν ισχύει για το σύνολο του κοινοβουλίου. Αυτό διότι στην περίπτωση του αρ.26 δεν θα μπορούσε τυπικά σε κράτος δικαίου, το κοινοβούλιο να είναι στην πλειοψηφία του, και κυβέρνηση εκτελεστικής εξουσίας αλλα και νομοθέτης. Έτσι καθίσταται απο παράδοξο εώς ανεφάρμοστο το γεγονός το κοινοβούλιο να ορίζεται ώς νομοθέτης αφού στην πλειοψηφία του είναι και κυβέρνηση και τμήμα βουλής, στην μειοψηφία του ανίκανο νομοθέτησης.
Α. Σύγκληση και διάρκεια θητείας.
Η βουλή που εκλέγεται έχει, κατά το 53§1 Σ, διάρκεια τεσσάρων συνεχών ετών που αρχίζει από την ημέρα των βουλευτικών εκλογών. Το διάστημα αυτό ονομάζεται βουλευτική περίοδος. Τον κανόνα της τετραετούς διάρκειας κάθε βουλευτικής περιόδου διασπούν οι περιπτώσεις:
Α) Το ισχύον Σύνταγμα προβλέπει τρεις μορφές πρόωρης λήξης, δηλαδή διάλυσης της Βουλής: 
1. Υποχρεωτική για τον Πρόεδρο της Δημοκρατίας διάλυση, όταν: 
α. το Κοινοβούλιο αδυνατεί να εκλέξει στην 3η ψηφοφορία ΠτΔ (41§5 &gt; 32§4 Σ.) 
β. μετά την παρέλευση της διαδικασίας των διερευνητικών εντολών και παρά τις προσπάθειες του ΠτΔ επιβεβαιωθεί η αδυναμία σχηματισμού Κυβέρνησης που να έχει την εμπιστοσύνη της Βουλής (37§3 εδ. γ’ Σ.). 
2. Υποχρεωτική για τον ΠτΔ, μόνο εφόσον το ζητήσει η Κυβέρνηση:
α. για ανανέωση της λαϊκής εντολής προκειμένου να αντιμετωπιστεί εθνικό θέμα εξαιρετικής σημασίας **Τις εκλογές διεξάγει η ίδια η Κυβέρνηση που προτείνει τη διάλυση (41§2 Σ.)
β. όταν παραιτείται Κυβέρνηση που διαθέτει την απόλυτη πλειοψηφία της Βουλής και πρωθυπουργός είναι ο αρχηγός αυτής της πλειοψηφίας. **Η Κυβέρνηση διεξαγωγής των εκλογών είναι εκλογική κατά το 37 Σ. (38§1 εδ. γ’ Σ.) 
3. Διάλυση με απόφαση του ΠτΔ ο οποίος έχει αυτοτελή σχετική δυνατότητα (η μοναδική περίπτωση «προεδρικής»-αντιπλειοψηφικής διάλυσης μετά την Αναθεώρηση του 1986):αν έχουν παραιτηθεί ή και καταψηφιστεί από τη Βουλή δύο Κυβερνήσεις και η σύνθεσή της δεν εξασφαλίζει κυβερνητική σταθερότητα. **Οι εκλογές διενεργούνται από την Κυβέρνηση που έχει την εμπιστοσύνη της διαλυόμενης Βουλής (41§1 Σ.)
Β) Προβλέπεται στις εξαιρετικές περιπτώσεις των άρθρων 53§3, 48§2-4, 34§2 Σ.
Τα χρονικά διαστήματα κατά τα οποία η Βουλή συνέρχεται και λειτουργεί ονομάζονται σύνοδοι της Βουλής. Υπάρχουν τρία είδη βουλευτικών συνόδων: 
α. Τακτική σύνοδος: συγκαλείται με προεδρικό διάταγμα μια φορά το χρόνο κατά το 64§1 Σ. και διαρκεί τουλάχιστον 5 μήνες (64§2 Σ.) 
β. Έκτακτη σύνοδος: συγκαλείται από τον ΠτΔ Κάθε φορά που το κρίνει εύλογο (40§1 Σ.)
γ. Ειδική σύνοδος: συγκαλείται υποχρεωτικά με προεδρικό διάταγμα για την άσκηση συγκεκριμένης αρμοδιότητας (προβλέπεται στις διατάξεις 84§1, 48§§2και 3, 32§5 εδ γ’, 34§2 Σ.)
Β. Το παθητικό εκλογικό δικαίωμα – η νομική θέση του βουλευτή.
Για την άσκηση του δικαιώματος του εκλέγεσθαι πρέπει να συντρέχουν τα εξής θετικά προσόντα (55§1 Σ.): 
i. Η ιδιότητα του Έλληνα πολίτη (ελληνική ιθαγένεια) 
ii. Η νόμιμη ικανότητα του εκλέγειν (ενεργητικό εκλογικό δικαίωμα) 
iii. Η συμπλήρωση του 25ου έτους της ηλικίας κατά την ημέρα της εκλογής. Πρέπει επίσης να μη συντρέχει κάποιο από τα αρνητικά προσόντα εκλογιμότητας (ή κωλύματα εκλογιμότητας) όπως αυτά προσδιορίζονται κατά τρόπο αποκλειστικό στο, αναθεωρημένο το 2001, 56 Σ: η §1 αναφέρεται σε γενικά κωλύματα (εξαίρεση: οι καθηγητές Α.Ε.Ι.), η §3 σε τοπικά. Από τα κωλύματα (που αποκλείουν την ανακήρυξη ως υποψηφίου) διακρίνονται τα κοινοβουλευτικά ασυμβίβαστα του άρθρου 57 Σ. (ιδιότητες που δεν πρέπει να συντρέχουν στο πρόσωπο του βουλευτή μετά από την εκλογή του, διαφορετικά εκπίπτει αυτοδικαίως από το αξίωμά του).
Το νομικό καθεστώς του βουλευτή προσδιορίζεται επίσης από τις εξής θεσμικές εγγυήσεις και λειτουργικά προνόμια: 
i. Το ανεύθυνο του βουλευτή (61§§1 και 2 Σ.) 
ii. Το ακαταδίωκτο του βουλευτή (62§1 Σ.) 
iii. Το δικαίωμα άρνησης μαρτυρίας – βουλευτικό απόρρητο (61§3 Σ.) 
iv. Η βουλευτική αποζημίωση και βουλευτικές ατέλειες (63§§1 και 3 Σ.)
Γ. Αρμοδιότητες της Βουλής: 
1. Νομοθετικές:
α. Είναι η μόνη αρμόδια για την αναθεώρηση του Συντάγματος. (110 Σ.) 
β. Ψηφίζει τους νόμους (26§1 και 73-77 Σ.) 
γ. Ψηφίζει τον προϋπολογισμό, τον απολογισμό και το γενικό ισολογισμό (79 Σ.) 
δ. Είναι η μόνη αρμόδια για την ψήφιση του Κανονισμού της Βουλής (65§1 Σ.). 
ε. Θέτει σε εφαρμογή το νόμο για την κατάσταση πολιορκίας (48§1 Σ.) 
στ. Επικυρώνει τις διεθνείς συμβάσεις κατά το 28§1 Σ.
2.Ελεγκτικές (κοινοβουλευτικός έλεγχος): Αναφορές, ερωτήσεις, επερωτήσεις, εξεταστικές επιτροπές κτλ. 
3.Δικαστικές:
α. Παροχή άδειας για την ποινική δίωξη βουλευτών κατά τα 61§2 και 62 Σ. 
β. Κίνηση της διαδικασίας του 86 Σ. για την ποινική ευθύνη των υπουργών και υφυπουργών και η άσκηση της σχετικής ποινικής δίωξης. 
γ. Κίνηση της διαδικασίας του 49 Σ. για την ποινική ευθύνη του ΠτΔ. 
δ. Παροχή της κατά το 47§2 Σ. συγκατάθεσης προς τον ΠτΔ για την απονομή χάρης σε Υπουργό που καταδικάστηκε σύμφωνα με το 86 Σ.
4. Ποικίλης φύσης αρμοδιότητες: 
α. Εκλογή ΠτΔ (32 και 34 Σ.) 
β. Συγκατάθεση για την παράταση ή την επανάληψη της αναστολής των εργασιών της Βουλής (40§3 Σ.) 
γ. Απόφαση για τη διεξαγωγή δημοψηφίσματος (44§2 Σ: ο Ευ. Βενιζέλος εντάσσει το εδάφιο β΄ της διάταξης στις νομοθετικές αρμοδιότητες και το εδάφιο α΄ στις ρυθμιστικές). 
δ. Η λειτουργία της ως forum, στο οποίο διεξάγεται ο πολιτικός διάλογος.
Η Κυβέρνηση.
Η Κυβέρνηση ως επικεφαλής της εκτελεστικής λειτουργίας (από κοινού με τον ΠτΔ) πραγματώνει την πολιτική απόφαση του Εκλογικού Σώματος με την ανάπτυξη και εφαρμογή μιας συγκεκριμένης πολιτικής.
Α. Σύνθεση και οργάνωση της Κυβέρνησης.
Κατά το 81§1 Σ. την Κυβέρνηση αποτελεί το Υπουργικό Συμβούλιο που απαρτίζεται από τον Πρωθυπουργό και τους Υπουργούς (και τους αναπληρωτές και τους άνευ χαρτοφυλακίου). Οι Υφυπουργοί μπορεί να είναι και μέλη της Κυβέρνησης. Τα βασικά συστήματα οργάνωσης της Κυβέρνησης είναι δύο:
i. Συλλογικό ( οι Υπ. Εκτός από τις ατομικές αρμοδιότητές τους, ασκούν ουσιαστικά και τις αρμοδιότητες της Κυβ, ως συλλογικού οργάνου, ενώ η θέση του Πρωθυπ. Είναι περισσότερο συντονιστική παρά αποφασιστική. Είναι primus inter pares.)
ii. Πρωθυπουργοκεντρικό ( η θέση του Πρωθυπουργού είναι σαφώς ενισχυμένη. Ο Πρωθ. είναι φορέας της λαϊκής εντολής και διαμορφώνει την πολιτική βούληση της Κυβέρνησης. Είναι primus solus)
Το ισχύον Σ. διαφοροποιεί και ενισχύει αισθητά τη νομικοπολιτική θέση του Πρωθ. με ένα πλέγμα διατάξεων στο οποίο εντάσσονται: 
α. το 37§1 Σ. που τυποποιεί την απόλυτη αρμοδιότητα του Πρωθυπουργού να επιλέγει τους Υπ. και τους Υφυπ. του. 
β. το 84§1 Σ, κατά το οποίο φορέας της εμπιστοσύνης της Βουλής είναι ο Πρωθ. Η εμπιστοσύνη αυτή καλύπτει συνεκδοχικά και τους Υπ. και Υφυπ. που επιλέγει σε όλη τη διάρκεια της εντολής του. 
γ. το 81§1 Σ. που αναφέρεται διακεκριμένα στον Πρωθυπουργό. 
δ. το 82§2 Σ, κατά το οποίο ο Πρωθ, ως ατομικό όργανο, εξασφαλίζει την ενότητα της Κυβέρνησης (συντονισμός – άρση των δυσλειτουργιών), αλλά και κατευθύνει τις ενέργειές της καθώς και τις ενέργειες όλων των δημοσίων υπηρεσιών.
Β. Προϋποθέσεις νόμιμης λειτουργίας της Κυβέρνησης.
i. Η ανάδειξη του Πρωθ. και των μελών της Κυβ. πρέπει να συντελείται κατά τους όρους του άρθρου 37 Σ. [βλ. παραπάνω κεφ. Δ. γ) η κοινοβουλευτική αρχή] 
ii. Οι φορείς των κυβερνητικών λειτουργημάτων πρέπει να έχουν τα νόμιμα προσόντα για τα σχετικά αξιώματα και να υπόκεινται σε περιορισμούς: 
- Οι Υπουργοί και οι Υφυπουργοί πρέπει να συγκεντρώνουν τα προσόντα που ορίζει το άρθρο 55 Σ. για το βουλευτή (81§2 Σ.) 
- Κάθε επαγγελματική δραστηριότητα θεωρείται ασυμβίβαστη προς τη θέση του Υπουργού ή Υφυπουργού (81§3 Σ.). Η §4 επιτρέπει στον κοινό νομοθέτη την καθιέρωση πρόσθετων ασυμβίβαστων. Επίσης, κατά το 89§4 Σ. η ιδιότητα του δικαστικού λειτουργού είναι ασυμβίβαστη με τη συμμετοχή στην Κυβέρνηση. 
- Προϋπόθεση ανάληψης των καθηκόντων τους είναι η ορκωμοσία τους. 
iii. Η Κυβ. οφείλει να έχει την εμπιστοσύνη της Βουλής (κοινοβουλευτική αρχή)
Γ. Απαλλαγή της Κυβ. από τα καθήκοντά της (38§1 Σ..
Γίνεται με ρυθμιστικό προεδρικό διάταγμα:
i. αν η Κυβ. παραιτηθεί. Σε περίπτωση ατομικής παραίτησης ή θανάτου του Πρωθ. εφαρμόζεται το 38§2 Σ.
ii. Αν η Βουλή αποσύρει την εμπιστοσύνη της προς αυτή κατά το 84 Σ. (με την απόρριψη μιας πρότασης εμπιστοσύνης ή την αποδοχή τυχόν πρότασης δυσπιστίας)
iii. Αυτονόητα μετά από γενικές βουλευτικές εκλογές ανεξάρτητα από το αποτέλεσμα τους, γιατί η νέα Βουλή πρέπει να στηρίζει Κυβ. της δικής της εμπιστοσύνης.
Δ. Αρμοδιότητες της Κυβέρνησης.
• Ο Πρωθυπουργός ως ατομικό όργανο:
i. Προτείνει στον ΠτΔ το διορισμό και την παύση των Υπουργών (37§1 Σ.)
ii. Προσυπογράφει το προεδρικό διάταγμα για την απαλλαγή της Κυβέρνησης από τα καθήκοντά της (35§1 εδ. β’ Σ.)
iii. Προεδρεύει του Υπουργικού Συμβουλίου (81§1 Σ.)
iv. Εξασφαλίζει την ενότητα της Κυβέρνησης και κατευθύνει τις ενέργειές της (82§2 Σ.)
v. Προσυπογράφει το διάγγελμα που απευθύνει προς το λαό ο ΠτΔ (44§3 Σ.)
vi. Προσυπογράφει το διάταγμα για τη διάλυση της Βουλής στις περιπτώσεις των άρθρων 32§4 και 41§1 Σ. (35§2γ Σ.) 
• Πέρα από τις συγκεκριμένες αρμοδιότητες του Υπ. Οικονομικών (73§2 και 79§3 Σ.) και Δικαιοσύνης (47§1 Σ.), κάθε Υπουργός:
i. Προσυπογράφει – κατά την αρμοδιότητα του – τις πράξεις του ΠτΔ (35§1 Σ.)
ii. Ασκεί κανονιστική εξουσία, προτείνοντας και προσυπογράφοντας κανονιστικά διατάγματα, καθώς και εκδίδοντας υπουργικές αποφάσεις
iii. Προΐσταται του Υπουργείου του και ασκεί τις κατά νόμο αρμοδιότητες του (83§1 Σ.)
• Οι Υπουργοί άνευ χαρτοφυλακίου ασκούν όσες αρμοδιότητες τους αναθέτει ο Πρωθυπουργός (83§1 Σ.)
• Οι Υφυπουργοί ασκούν τις αρμοδιότητες που τους αναθέτουν με κοινή απόφαση ο Πρωθυπουργός και ο αρμόδιος Υπουργός (83§2 Σ.)
• Το Υπουργικό Συμβούλιο ως συλλογικό και άμεσο όργανο:
i. καθορίζει και κατευθύνει τη γενική πολιτική της χώρας (82§1 Σ.)
ii. αναπληρώνει τον ΠτΔ στις περιπτώσεις και υπό τις προϋποθέσεις του 34 Σ.
iii. προτείνει στον ΠτΔ την έκδοση πράξεων νομοθετικού περιεχομένου (44§1 Σ.)
iv. προτείνει στη Βουλή να θέσει σε εφαρμογή το νόμο για την κατάσταση πολιορκίας (48§1 Σ.)
v. να ασκεί τη διοίκηση των ενόπλων δυνάμεων (45§1Σ.)
vi. να έχει το δικαίωμα να προτείνει νόμους στη Βουλή (73§1 Σ.)
Ο Πρόεδρος της Δημοκρατίας.
Το 30§1 Σ. προσδιορίζει τον ανώτατο άρχοντα ως τον «ρυθμιστή του πολιτεύματος». Η διάταξη αυτή έχει διττή έννοια:
α. ως διάταξη περί αρμοδιότητας δηλώνει τη γενική μόνο αρχή που συγκεκριμενοποιείται και καθίσταται εφαρμόσιμη μόνο στις νομικά τυποποιημένες ρυθμιστικές αρμοδιότητες που προβλέπει το Σ.
β. ως διάταξη που χαρακτηρίζει τη θεσμική φυσιογνωμία του προεδρικού θεσμού εμπεριέχει κριτήριο για το δημόσιο λόγο και τη δημόσια συμπεριφορά του ΠτΔ. Ο γενικός αυτός χαρακτηρισμός έχει όμως και αρνητική διάσταση: ο ΠτΔ είναι ο ρυθμιστής και όχι ο εγγυητής ή ο διαμορφωτής του πολιτεύματος. Ο ρόλος του είναι συνεκτικός κράτους και κοινωνίας, είναι ρόλος ίσης απόστασης προς τις διάφορες πολιτικές και κοινωνικές δυνάμεις.
Α. Εκλογή και θητεία του ΠτΔ.
Τα προσόντα εκλογιμότητας στο αξίωμα αυτό προσδιορίζονται στο 31 Σ:
i. ελληνική ιθαγένεια (τουλάχιστον 5 χρόνια πριν από την εκλογή)
ii. ελληνική καταγωγή από τη μεριά του πατέρα ή της μητέρας (όπως αναθεωρήθηκε η διάταξη το 2001 για να συμβαδίζει με την αρχή της ισότητας των δύο φύλων)
iii. συμπλήρωση του 40ου έτους της ηλικίας
iv. νόμιμη ικανότητα του εκλέγειν.
Τα μοναδικά δύο κωλύματα εκλογιμότητας είναι:
i. απαγόρευση επανεκλογής για τρίτη φορά (30§5 Σ. &gt; αποφυγή της προσωποποίησης του θεσμού)
ii. απαγόρευση συμμετοχής του προέδρου που παραινείται στη διαδικασία εκλογής που ακολουθεί την παραίτησή του (ερμηνευτική δήλωση υπό το 32 Σ. &gt; η εκλογή να μη γίνεται αντικείμενο εκλογικής-πολιτικής αντιπαράθεσης) - Η θητεία του είναι πενταετής (30§1 Σ.) και παρατείνεται μόνο στις περιπτώσεις των άρθρων 30§4 Σ. και 32§6 Σ. - Η εκλογή του είναι έμμεση. Γίνεται σε ειδική συνεδρίαση της Βουλής ένα μήνα τουλάχιστον πριν λήξει η θητεία του εν ενεργεία ΠτΔ (32§1 Σ.). Η ψηφοφορία είναι ονομαστική (δηλ. φανερή) και κατά τη διάρκειά της αναζητείται η ευρύτερη δυνατή πλειοψηφία (και άρα συναίνεση) όπως φαίνεται από το 32§§3και 4 Σ: ΦΑΣΗ Α΄ Ψηφοφορία 1η &gt; 200 βουλευτές (2/3) Ψηφοφορία 2η &gt; (αν δε συγκεντρωθεί η πλειοψηφία μετά 5 ημέρες) 200 βουλευτές Ψηφοφορία 3η &gt; (μετά 5 ημέρες) 180 βουλευτές (3/5)
Διάλυση της Βουλής και μεσολάβηση βουλευτικών εκλογών
ΦΑΣΗ Β’ Ψηφοφορία 1η &gt; 180 βουλευτές (3/5) Ψηφοφορία 2η &gt; (μέσα σε 5 ημέρες) 151 βουλευτές Ψηφοφορία 3η &gt; (μετά 5 ημέρες) σχετική πλειοψηφία μεταξύ των δύο πρώτων
Β. Η νομική θέση του Προέδρου της Δημοκρατίας.
α. Εκλογή: Ο ΠτΔ, αν και είναι αιρετός, δεν έχει σχέση αντιπροσώπευσης με το εκλογικό σώμα. Εφόσον εκλέγεται έμμεσα, η πολιτική του νομιμοποίηση είναι θεσμικά αδύναμη (παρά την ενδεχόμενη παρεμβολή βουλευτικών εκλογών μεταξύ της Α΄ και Β΄ φάσης της εκλογής του) [32 Σ.] 
β. Ευθύνη: Το μέγεθος της ευθύνης του αρχηγού του κράτους προσδιορίζεται κατ’ αρχήν από την έκταση των αρμοδιοτήτων του. Κατά το 35§1 Σ. όλες οι πράξεις του ΠτΔ τελούν υπό την προϋπόθεση της προσυπογραφής του αρμόδιου Υπουργού, ο οποίος με μόνη την υπογραφή του καθίσταται υπεύθυνος. Η διάταξη αυτή καθιερώνει την αρχή του πολιτικά ανεύθυνου αρχηγού της πολιτείας, ο οποίος βέβαια θα κριθεί πολιτικά από τη Βουλή κατά τη διαδικασία εκλογής νέου ΠτΔ και έμμεσα από το εκλογικό σώμα. Οι εξαιρέσεις από τον κανόνα της προσυπογραφής είναι αυστηρά περιορισμένες και απαριθμούνται αποκλειστικά στο 35§2 Σ. Για τις πράξεις αυτές κατά την άσκηση των καθηκόντων του, ο Πρόεδρος ευθύνεται μόνο για έσχατη προδοσία και για εκ προθέσεως παραβίαση του Συντάγματος, σύμφωνα με τους όρους και τη διαδικασία του 49 Σ. 
γ. Ασυμβίβαστα: το 30§2 Σ. θεσπίζει το απόλυτο ασυμβίβαστο του αξιώματος του ΠτΔ με οποιοδήποτε άλλο αξίωμα , θέση ή έργο. 
δ. Χορηγία: κατά το 33§3 Σ. ορίζεται με νόμο (συνήθως ως πολλαπλάσιο της βουλευτικής αποζημίωσης)
Γ. Αρμοδιότητες του Προέδρου της Δημοκρατίας.
Το 50 Σ. εισάγει τεκμήριο αρμοδιότητας, κατά το οποίο ο ΠτΔ έχει μόνο όσες αρμοδιότητες του αναθέτει ρητά το Σ. και οι συνάδοντες προς αυτό νόμοι. Αυτός ο ερμηνευτικός κανόνας δηλώνει:
α. ότι η καταγραφή των προεδρικών αρμοδιοτήτων είναι αυστηρά περιοριστική 
β. ότι η ερμηνεία των νομικά τυποποιημένων αρμοδιοτήτων του ΠτΔ οφείλει να είναι συσταλτική. Οι αρμοδιότητες αυτές διακρίνονται σε:
1. Συμβολικές: Κατά το 36§1 Σ. ο ΠτΔ εκπροσωπεί διεθνώς το κράτος, κηρύσσει πόλεμο, συνομολογεί συνθήκες ειρήνης, συμμαχίας κτλ. Πάντα με κυβερνητική προσυπογραφή. [Κατά τον Τσάτσο οι αρμοδιότητες αυτές εντάσσονται στις ρυθμιστικές. Μια Τρίτη άποψη τις θεωρεί εκτελεστικές] 
2. Νομοθετικές:
α. Κατά το 42§1 Σ. εκδίδει και δημοσιεύει τους νόμους που ψηφίζει η Βουλή. Με την έκδοση ο ΠτΔ πιστοποιεί τη γνησιότητα του νόμου και την τήρηση της από το Σ. προβλεπόμενης διαδικασίας. Δημοσίευση είναι η καταχώριση του νόμου στην Εφημερίδα της Κυβέρνησης. Συνήθως οι δύο αυτές, διοικητικές ως προς τη φύση τους, αρμοδιότητες ασκούνται ταυτοχρόνως, uno acto.
β. Κορυφαία δυνατότητα παρέμβασης του ΠτΔ στην κοινοβουλευτική νομοθετική διαδικασία είναι το δικαίωμα αναπομπής του 42 Σ. Κατά την §1, ο ΠτΔ έχει την αυτοτελή αρμοδιότητα μέσα σε ένα μήνα από την ψήφιση του νομοσχεδίου να το αναπέμψει στη Βουλή εκθέτοντας τους λόγους της αναπομπής. Κατά την κρατούσα άποψη, οι λόγοι αυτοί σχετίζονται με τη συνταγματικά προβλεπόμενη διαδικασία παραγωγής των τυπικών νόμων, δηλ. με την εσωτερική τυπική συνταγματικότητα τους. Με την αναπομπή το σχέδιο ή η πρόταση νόμου εισάγεται στην Ολομέλεια της Βουλής κατά το 42§2 Σ. 
γ. Εκδίδει κανονιστικά προεδρικά διατάγματα κατά το 43 Σ. Η αρμοδιότητα αυτή είναι κατ’ ουσία νομοθετική αλλά ως προς τη νομική της φύση διοικητική.
δ. Εκδίδει πράξεις νομοθετικού περιεχομένου κατά το 44§1 Σ.
ε. Εκδίδει πράξεις νομοθετικού περιεχομένου κατά το 44§1 Σ. ή εκδίδει το διάταγμα που προβλέπει η §2 ύστερα από πρόταση του Υπουργικού Συμβουλίου. Επίσης, ύστερα από πρόταση της Κυβ. εκδίδει πράξεις νομοθετικού περιεχομένου, όπως ορίζει το 48§5 Σ.
στ. Προκηρύσσει – ύστερα από απόφαση της Βουλής – δημοψήφισμα κατά το 44§2 Σ. [Ο Βενιζέλος υποστηρίζει ότι η προκήρυξη του δημοψηφίσματος του εδ, β΄ είναι νομοθετική, ενώ του εδ. α΄ ρυθμιστική αρμοδιότητα]
3. Εκτελεστικές ή διοικητικές:
α. Εκδίδει ατομικά διοικητικά διατάγματα
β. Διορίζει και παύει τους δημοσίους υπαλλήλους (46§1 Σ.)
γ. Διορίζει, προάγει ή τοποθετεί με διάταγμα τους δικαστικούς λειτουργούς σύμφωνα με τις επιταγές και μέσα στα πλαίσια του Σ. και των νόμων (88§1 Σ.)
δ. Είναι (ονομαστικά) ο αρχηγός των Ενόπλων Δυνάμεων (45§1 Σ.). Στο πλαίσιο αυτό απονέμει τους βαθμούς σε όσους υπηρετούν σε αυτές, όπως ειδικότερος νόμος ορίζει.
ε. Απονέμει τα προβλεπόμενα από τη νομοθεσία παράσημα (46§2 Σ.)
4. Ρυθμιστικές: 
α. Οι αρμοδιότητες που αναφέρονται στη λειτουργία της Βουλής:
- σύγκληση της Βουλής κατά το 40§1 Σ. 
- κήρυξη της έναρξης και της λήξης κάθε βουλευτικής περιόδου (40§1 Σ.) 
- αναστολή των εργασιών της Βουλής κατά το 40§2 Σ. 
- διάλυση της Βουλής κατά το 41 Σ. 
- προκήρυξη εκλογών 
β. Ο διορισμός του Πρωθυπουργού και της Κυβέρνησης και η απαλλαγή από τα καθήκοντά τους κατά τα άρθρα 37 και 38 Σ. 
γ. Η αρμοδιότητα να απευθύνει προς το λαό διαγγέλματα σε εντελώς εξαιρετικές περιστάσεις και μετά από σύμφωνη γνώμη του Πρωθυπουργού (44§3 Σ.) 
5. Δικαστικές: 
α. Ο ΠτΔ έχει το δικαίωμα ύστερα από πρόταση του Υπουργού Δικαιοσύνης και γνώμη του Συμβουλίου Χαρίτων να απονέμει χάρη (47§1 Σ.) 
β. Ειδικότερη είναι η αρμοδιότητα του να απονέμει χάρη σε Υπουργό που καταδικάστηκε κατά το 86 Σ. μόνο με τα συγκατάθεση της Βουλής (47§2 Σ.)
Το Σύνταγμα και η δικαιοπαραγωγική διαδικασία.
Πηγές του Συνταγματικού Δικαίου: Είναι κατά κυριολεξία οι νομικοί τύποι υπό τους οποίους εκδηλώνονται όλοι οι υποδεέστεροι του Σ. κανόνες δικαίου(νόμοι, προεδρικά διατάγματα, διεθνείς συμβάσεις κτλ), μέσα στους οποίους μπορεί να εντοπίσει κανείς και κανόνες του ουσιαστικού Σ, που δεν ανήκουν όμως στο τυπικό Σ. το οποίο είναι προφανές η πρώτη πηγή του Συνταγματικού Δικαίου. Στη δικαιοπαραγωγική διαδικασία ανήκει:
Η νομοθετική λειτουργία.
- Τυπικός νόμος: Κάθε κανόνας δικαίου( ανεξάρτητα από το περιεχόμενό του) που ψηφίζεται από τη Βουλή σύμφωνα με τη διαδικασία των άρθρων 70-77 Σ. και στη συνέχεια εκδίδεται και δημοσιεύεται από τον ΠτΔ κατά το άρθρο 42 του Σ.
- Ουσιαστικός νόμος: Κάθε κανόνας δικαίου που έχει γενικό και αφηρημένο περιεχόμενο, ανεξάρτητα από το όργανο που τον θεσπίζει, τη διαδικασία μέσα από την οποία παράγεται και την τυπική του ισχύ.
- Ατομικοί νόμοι: Νόμοι στο πεδίο εφαρμογής των οποίων εμπίπτει ένα ή περισσότερα αλλά πάντως συγκεκριμένα πρόσωπα και, άρα, η ρύθμιση δε διαθέτει γενικό χαρακτήρα.
- Νόμοι-μέτρα: Νόμοι στο πεδίο εφαρμογής των οποίων εμπίπτει μία συγκεκριμένη, ως προς τα χαρακτηριστικά που συγκεντρώνει, κατάσταση (με κριτήριο π.χ. τη χρονική στιγμή ή την περιοχή) και, άρα, η ρύθμιση δεν διαθέτει αφηρημένο χαρακτήρα.
-Εφάπαξ νόμοι: τυπικοί νόμοι που εκδίδονται μόνο μια φορά μέσα σε τακτή προθεσμία από τη θέση σε ισχύ του Σ. (βλέπε άρθρο 107§2 Σ.) 
- Νόμοι αυξημένης τυπικής ισχύος (ή κατά την ορολογία του Σ. νομοθεσία με αυξημένη τυπική ισχύ): Νόμοι ως αντικείμενο την προστασία των κεφαλαίων που εισάγονται από το εξωτερικό για επένδυση στην Ελλάδα (άρθρο 107§1 Σ.). Αυτοί και οι εφάπαξ νόμοι δεν τροποποιούνται με μεταγενέστερο τυπικό νόμο, έχουν τυπική ισχύ ίση με την ισχύ του τυπικού Σ. 
- Εκτελεστικοί νόμοι: Νόμοι η έκδοση των οποίων προβλέπεται από τις συνταγματικές διατάξεις για την εξειδίκευση, τη συμπλήρωση ή την εφαρμογή του κανονιστικού τους περιεχομένου 
- Οργανωτικοί ή οργανικοί νόμοι: Ιδιαίτερη κατηγορία εκτελεστικών νόμων. Η έκδοσή τους προβλέπεται από συνταγματικές διατάξεις για τη ρύθμιση του τρόπου συγκρότησης και λειτουργίας των άμεσων οργάνων του κράτους 
Αναδρομική ισχύς των νόμων 
Το Σ. περιέχει σχετικά τρεις ειδικές διατάξεις:
α. Το αρ.7§1 Σ. απαγορεύει την αναδρομική ισχύ των ουσιαστικών ποινικών νόμων. 
β. Κατά το 78§2 Σ: Φόρος ή άλλο οποιοδήποτε οικονομικό βάρος δεν μπορεί να επιβληθεί με νόμο αναδρομικής ισχύος που εκτείνεται πέρα από το οικονομικό έτος το προηγούμενο εκείνου κατά το οποίο επιβλήθηκε. Κατά κυριολεξία δεν πρόκειται για απαγόρευση αλλά για οριοθέτηση της ενδεχόμενης αναδρομικής ισχύος του φορολογικού νόμου. 
γ. Το 77§2 Σ. απαγορεύει την αναδρομική ισχύ των «ψευδοερμηνευτικών» νόμων. 
- Στην αρχή της διάκρισης των λειτουργιών. 
- Στην αρχή της ισότητας (δηλ. οι διατάξεις πρέπει να έχουν γενικό χαρακτήρα). 
- Στο δικαίωμα της ιδιοκτησίας ή σε άλλο συνταγματικά κατοχυρωμένο δικαίωμα.
Η κανονιστική αρμοδιότητα της Διοίκησης.
α. Μπορεί να εκδηλωθεί ως αυτόνομη κανονιστική αρμοδιότητα της διοίκησης (υπάρχει όταν η εκτελεστική εξουσία έχει ευθέως εκ του Σ. την αρμοδιότητα να ρυθμίσει απευθείας- χωρίς τη μεσολάβηση του κοινού νομοθέτη- ορισμένα θέματα με κανονιστικές διοικητικές πράξεις) στις εξής περιπτώσεις:
- Εκτελεστικά κανονιστικά διατάγματα (43§1 Σ): Ο ΠτΔ εκδίδει διατάγματα που θεσπίζουν λεπτομερειακούς κανόνες αναγκαίους για την εκτέλεση των νόμων. Οι κανόνες αυτοί είναι μόνο δευτερεύοντες και συμπληρωματικοί και δεν μπορούν να αναστείλουν την εφαρμογή του νόμου ούτε να εξαιρέσουν κάποιον από την εκτέλεση του. Υπόκεινται στην προηγούμενη επεξεργασία του ΣτΕ. (95§1 περ.δ Σ.) 
- Πράξεις νομοθετικού περιεχομένου (44§1 Σ.): Είναι διοικητικές πράξεις κανονιστικού περιεχομένου που εκδίδονται από τον ΠτΔ, ύστερα από πρόταση του Υπουργικού Συμβουλίου σε έκτακτες περιπτώσεις εξαιρετικά επείγουσας και απρόβλεπτης ανάγκης. Πρέπει μέσα σε αποκλειστική προθεσμία 40 ημερών να υποβληθούν στη Βουλή για κύρωση. Αν δεν υποβληθούν έγκαιρα ή δεν εγκριθούν από τη Βουλή παύουν να ισχύουν στο εξής (ex nunc). Αν κυρωθούν νομοθετικά, οι ρυθμίσεις τους καθίστανται ρυθμίσεις τυπικού νόμου και μάλιστα αναδρομικά. 
β. Η κανονιστική αρμοδιότητα μπορεί να εκδηλώνεται και μέσα από το μηχανισμό της νομοθετικής εξουσιοδότησης (ανάθεση από τον κοινό νομοθέτη στην εκτελεστική εξουσία ή σε κατώτερα όργανα της Διοίκησης, της αρμοδιότητας να θεσπίσει κανόνες δικαίου μέσα στα όρια που τάσσει η σχετική διάταξη του κοινού νόμου- η εξουσιοδοτική διάταξη.) Το άρθρο 43 Σ. κλιμακώνει σε τρεις βαθμίδες το θεσμό της νομοθετικής εξουσιοδότησης: 
- Γενική εξουσιοδότηση (43§4 Σ.): Εξ/ση έκδοσης ρύθμιση θεμάτων που καθορίζονται σε αυτόν σε γενικό πλαίσιο. Επειδή παρέχεται γενική (δηλαδή ευρύτατη) εξ/ση προς την εκτελεστική εξουσία, το Σ τάσσει ορισμένες πρόσθετες προϋποθέσεις, τυπικές και ουσιαστικές: 
i. Ο νόμος-πλαίσιο πρέπει να ψηφιστεί από την ολομέλεια της Βουλής 
ii. Ο νόμος-πλαίσιο δεν μπορεί να αναφέρεται στα θέματα εκείνα για τα οποία είναι αποκλειστικά αρμόδια η ολομέλεια της Βουλής κατά το άρθρο 72§1 Σ. (43§5 Σ.) 
iii. Η παροχή γενικής εξουσιοδότησης συνοδεύεται πάντοτε και υποχρεωτικά από χρονικό περιορισμό. 
- Ειδική εξουσιοδότηση (43§2 εδ.α Σ): Είναι η συνηθέστερη μορφή εξουσιοδότησης για την έκδοση κανονιστικού διατάγματος μετά από πρόταση του αρμόδιου Υπουργού. Η εξουσιοδότηση πρέπει να είναι ειδική δηλ. να αναφέρεται σε συγκεκριμένα θέματα που προσδιορίζονται ρητά από την εξουσιοδοτική διάταξη. 
- Ειδικότερη εξουσιοδότηση (43§2 εδ.β Σ): Είναι η εξουσιοδότηση προς υποδεέστερο όργανο της Διοίκησης για τη ρύθμιση μόνο ειδικότερων θεμάτων ή θεμάτων τοπικού ενδιαφέροντος ή τεχνικού ή λεπτομερειακού χαρακτήρα. Οι πράξεις αυτές (συνήθως ονομάζονται αποφάσεις) δεν υποβάλλονται στο ΣτΕ για προηγούμενη επεξεργασία.
- στην αρχή της διάκρισης των λειτουργιών (26§1 Σ) 
- στη συνταγματική ρύθμιση του θεσμού των π.ν.π (44§1 Σ) 
- στη συνταγματική ρύθμιση του θεσμού της νομοθετικής εξουσιοδότησης (43§§2-5 Σ.) 
- στην αρχή της νομιμότητας που πρέπει να διέπει τη δράση της δημόσιας διοίκησης (75§1 Σ.)
Διεθνές Δίκαιο και Κοινοτικό Δίκαιο.
Το ισχύον Σ. δίνει στο 28§1 ευθεία και πλήρη απάντηση στο πρόβλημα των σχέσεων μεταξύ του εθνικού και του διεθνούς δικαίου: Οι κανόνες τόσο του συμβατικού όσο και του γενικού διεθνούς δικαίου («γενικώς παραδεδεγμένοι», κατά την ορολογία του Σ) ισχύουν στην ελληνική έννομη τάξη και μάλιστα με σχετικά αυξημένη τυπική ισχύ, δηλ με τυπική ισχύ υπέρτερη της ισχύος των τυπικών νόμων, αλλά υποδεέστερη του τυπικού Σ, από το οποίο και προσδιορίζεται η θέση τους στην ιεραρχία των κανόνων του δικαίου. Σχετικά με τη διάσταση της δυαδικής και της μονιστικής θεωρίας για τη σχέση μεταξύ της διεθνούς και της εσωτερικής έννομης τάξης, η λύση που επιλέγει το ελληνικό Σ. τέμνει την κλασσική θεωρητική συζήτηση είναι όμως η πλησιέστερη προς το βασικό συστατικό της δυαδικής προσέγγισης: το Εθνικό Σ. ρυθμίζει τη θέση του Διεθνούς δικαίου• το διεθνές δίκαιο δεν αποβάλλει τον ιδιαίτερο χαρακτήρα του, αλλά εντάσσεται στην ιεραρχία των εθνικών κανόνων δικαίου. 
- Η ερμηνευτική δήλωση που προστέθηκε κατά την αναθεώρηση του 2001 υπό το 28Σ διακηρύσσει ότι συνταγματικό θεμέλιο για τη συμμετοχή της χώρας στις διαδικασίες της ευρωπαϊκής ολοκλήρωσης είναι το 28Σ (ιδίως η δέσμη των παραγράφων 2 και 3). Η Ελλάδα είναι μέλος και παραμένει στην Ε.Ε εφόσον τηρούνται οι ουσιαστικές προϋποθέσεις της παραγράφου 3, δεν θίγονται τα ανθρώπινα δικαιώματα και οι βάσεις του δημοκρατικού πολιτεύματος. Ως προς το πρόβλημα των σχέσεων μεταξύ του κοινοτικού και του εθνικού δικαίου(κυρίως δε του εθνικού Σ) επισημαίνεται ότι δεν είναι πρόβλημα «υπεροχής» και, άρα, ιεράρχησης αλλά πρόβλημα οριοθέτησης των εκατέρωθεν αρμοδιοτήτων και άρα οριοθέτησης του πεδίου εφαρμογής της κοινοτικής και εθνικής έννομης τάξης.
Πηγές.
http://www.greek-language.gr/greekLang/modern_greek/tools/lexica/triantafyllides/search.html?lq=%22%CE%B2%CE%BF%CF%85%CE%BB%CE%AE%22&amp;dq=

</doc>
<doc id="69161" url="https://el.wikipedia.org/wiki?curid=69161" title="Μουσική σκηνή του Καντέρμπερι">
Μουσική σκηνή του Καντέρμπερι

&lt;br&gt;
Η μουσική σκηνή του Canterbury ήταν μουσικό είδος που εμφανίστηκε γύρω από την πόλη Κάντερμπερυ του Κεντ της Αγγλίας στα τέλη του 1960 και στις αρχές του 1970. Οι μπάντες της σκηνής αυτής χρησιμοποιούσαν τζαζ αυτοσχεδιασμούς, ροκ ρυθμούς και ψυχεδελική στιχογραφία. Πολύ συχνά ο όρος εμφανίζεται σαν υποκατηγορία του ευρύτερου είδους της προοδευτικής ροκ.
Γνωστές μπάντες του είδους ηταν οι : Caravan, The Soft Machine, Hatfield &amp; The North, Egg και National Health.

</doc>
<doc id="69167" url="https://el.wikipedia.org/wiki?curid=69167" title="Νέα Σκηνή">
Νέα Σκηνή

«Νέα Σκηνή» ονομάστηκε ο θεατρικός οργανισμός που ίδρυσε ο συγγραφέας και ποιητής Κωνσταντίνος Χρηστομάνος μαζί με μερικούς διανοούμενους της εποχής του, και που σκοπό είχε την αναγέννηση του ελληνικού θεάτρου και τον εκσυγχρονισμό του. 
Ιδρυτική ημερομηνία της «Νέας Σκηνής» θεωρείται η 27η Φεβρουαρίου του 1901, όταν ο Χρηστομάνος στο Θέατρο του Διονύσου διάβασε στους παριστάμενους που είχαν ανταποκριθεί στο κάλεσμά του, μεταξύ των οποίων ήταν και ο Κωστής Παλαμάς, ο Γρηγόριος Ξενόπουλος, ο Παύλος Νιρβάνας, το κείμενο που έμεινε γνωστό ως "Εισήγηση", το οποίο εξηγούσε τη φιλοσοφία του εμπνευστή της, για το θέατρο στην Ελλάδα. Οι συμμετέχοντες υπέγραψαν το πρακτικό και κήρυξαν τη «Νέα Σκηνή» ιδρυθείσα. 
Η πρώτη παράσταση δόθηκε τον Νοέμβρη του 1901 με την Άλκηστις του Ευρυπίδη και η τελευταία με τον Άμλετ του Σαίξπηρ,τον Οκτώβρη του 1905. Εβδομήντα (70) διαφορετικά έργα θα ανεβάσει η «Νέα Σκηνή» σε αμέτρητες παραστάσεις, τα περισσότερα των οποίων παίζονταν για πρώτη φορά στην Ελλάδα. 
Οι παραστάσεις δίνονταν στο ομώνυμο θέατρο της «Νέας Σκηνής», στο πρώην θέατρο Ομονοίας, στην πλατεία Ομονοίας, το οποίο είχε μακροχρόνια μισθώσει ο Χρηστομάνος. 
Ο Χρηστομάνος, απογοητευμένος που δεν είχε την ανταπόκριση που ήλπιζε και εξαιτίας και των χρόνιων οικονομικών προβλημάτων, παραιτήθηκε από το σχήμα, και ασχολήθηκε με τη συγγραφή. 
Κατά τη διάρκεια των λίγων αυτών των χρόνων, η Νέα Σκηνή παρουσίασε σημαντικά έργα του παγκόσμιου δραματολογίου σε γλώσσα δημοτική, -γεγονός πρωτοποριακό για την εποχή, - έφερε τον νατουραλισμό στη θεατρική παράσταση, ανέδειξε σημαντικούς ηθοποιούς, -σημαντικότεροι των οποίων ήταν η Κυβέλη και ο Μήτσος Μυράτ- έδωσε έμφαση στα σκηνικά και στα κουστούμια ως απαραίτητα στοιχεία του έργου, και καθιέρωσε τη θέση του σκηνοθέτη ως αρχιτέκτονα στην οικοδόμηση μιας παράστασης συνόλου.
Η ίδρυση.
Στις 27 Φλεβάρη του 1901, ύστερα από πρόσκληση του Χρηστομάνου μαζεύτηκαν στο θέατρο του Διονύσου, λόγιοι της Αθήνας για να συνιδρύσουν την νέα σκηνή. Συγκεκριμένα στο κάλεσμα, ανταποκρίθηκαν οι Κωστής Παλαμάς, Δημήτριος Κακλαμάνος, Γεώργιος Στρατήγης, Δημήτριος Καμπούρογλους, Γρηγόριος Ξενόπουλος, Παύλος Νιρβάνας, Λάμπρος Πορφύρας, και Γιάννης Βλαχογιάννης. 
Ο Χρηστομάνος τους διάβασε το κείμενο που είχε ετοιμάσει και το οποίο έθετε τους σκοπούς αυτής της καλλιτεχνικής κίνησης, οι οποίοι ήταν: "...Η αναγέννησις της δραματικής ποιήσεως και της σκηνικής τέχνης εν Ελλάδι.Σεις οι επίλεκτοι μεταξύ των Ελλήνων δημιουργών θα ποθήσετε και θα συντελεσέτε την παραγωγήν έργων υπερόχου ποιητικής συλλήψεως. Θα επιδιώξωμεν από κοινού όλοι την μόρφωσιν προσώπων ικανών να διερμηνεύσουν τα τοιαύτα έργα κατά τας απαιτήσεις ανωτέρας σκηνικής τέχνης." 
"Θα υψώσωμεν δια δημοσιευμάτων και διαλέξεων το πολύ πλήθος μέχρι του αναβάθρου του θρόνου της Καλλονής και της Αληθείας, μέχρι του σημείου όπου φθάνουν τα κράσπεδα της πορφύρας των. Θα αποβλέψωμεν τέλος προς την πρότυπον επί σκηνής αναβίβασις των έργων του παρ' ημών μέλλοντος να καταρτισθή δραματολογίου."
Το τι πίστευε για τα θεατρικά πράγματα στην Ελλάδα και πως φανταζόταν τη Νέα Σκηνή, φαίνεται ολοκάθαρα στο περίφημο άρθρο του, «Χάος», που δημοσιεύτηκε στην εφημερίδα «Άστυ» της 2ας Ιουλίου 1901, "...ημείς, ως προς το Θέατρον τουλάχιστον, ευρισκόμεθα..εις το πυκνότερον σκότος. Ναι, αι πρώται ακτίνες τώρα μόλις πρόκειται να ξεπροβάλλουν. Όλοι τας προαισθάνονται και τας περιμένουν και αυτοί ακόμη οι οποίοι προσπαθούν να τας αρνηθούν και να τας διώξουν." 
"Αυτή η προαγγελομένη αυγή εις έναν ουρανόν ο οποίο ωχριά και του οποίου τα άστρα όλα έχουν σβήσει, υπερτάτη προς το φως ορμή, είναι η «Νέα Σκηνή». Και θα είναι μια γενική Αυγή ήτις θα προπορευθή μιας γενικής Ημέρας..."
'Οσοι συμμερίζονταν τις απόψεις του ξεκίνησαν μαζί του.
Οι λογοτέχνες υπέγραψαν το πρακτικό της ιδρύσεως της «Νέας Σκηνής» και στις 5 Μάρτη 1901 δημοσιεύτηκε η απόφαση για την διοικητική επιτροπή του σωματείου, «Εφορεία» όπως την ονόμασαν. Η τριμελής επιτροπή απαρτιζόταν απο τους Κωνσταντίνο Χρηστομάνο, Δημήτριο Κακλαμάνο και Κωστή Παλαμά, ενώ την ίδια μέρα εκλέχτηκε «Γραμματέας» της, ο Γρηγόριος Ξενόπουλος. 
Στις 25 Ιούνη 1901, στο χώρο του Ζαππείου, ο Χρηστομάνος διάβασε το καταστατικό της «Νέας Σκηνής». Η «Νέα Σκηνή» σχηματίστηκε σαν ετερόρυθμος εταιρεία, με διαχειριστή τον Χρηστομάνο και κεφάλαιο 100.000 δρχ., που προήλθε από την αγορά 4000 ανώνυμων μετοχών. Οι εγγραφές για τις μετοχές ήδη άρχισαν. Ο Χρηστομάνος αγόρασε 400. 
Σύντομα και ο θίασός του, «Οι μύστες» όπως ονόμαζε τους ηθοποιούς του ήταν έτοιμος και αποτελούνταν κυρίως απο τους ηθοποιούς της δραματικής σχολής του Βασιλικού θεάτρου που πρόσφατα είχε κλείσει. 
Συγκεκριμένα τον θίασο στελέχωναν οι:
Νίκος Παπαγεωργίου, Μήτσος Μυράτ, Τηλέμαχος Λεπενιώτης, Άγγελος Χρυσομάλης, Σωτήρης Σκίπης, Δήμος Βρατσάνος, Πέτρος Λέων, Διονύσιος Δεβάρης, Αριστείδης Ζήνων, Σπύρος Σάββας, Πάνος Καλογερίκος, Νίκος Ραυτόπουλος και 
Κυβέλη Αδριανού, Ειμαρμένη Ξανθάκη, Ελένη Σικελιανού-Πασαγιάννη(αδερφή του ποιητή Άγγελου Σικελιανού), Ελβίρα Γοϋίδα, Σάσσα Βρατσάνου, Στέλλα Γαλάτη, Θεώνη Δρακοπούλου. 
Αργότερα θα προστεθούν και άλλοι ηθοποιοί, όπως ο ποιητής Άγγελος Σικελιανός, ο Σπήλιος Πασαγιάννης, κ.α. και οι παλαίμαχοι Ευαγγελία Παρασκευοπούλου και Νικόλαος Λεκατσάς (θα συνεργαστεί στην τελευταία παράσταση, στον Άμλετ, παίζοντας τον ομώνυμο ρόλο).
Γρήγορα όμως, αποδείχθηκε ότι η προσωπικότητα του Χρηστομάνου δεν ήταν η κατάλληλη για συνεργασίες. Διοικώντας απολυταρχικά, χωρίς να δέχεται τις απόψεις των άλλων μελών, προκάλεσε πολλές συγκρούσεις, που οδήγησαν τελικά, στην αποχώρηση των περισσοτέρων μελών. 
Σε γράμμα που έστειλαν στην εφημερίδα «Άστυ» της 24ης Σεπτεμβρίου 1901, οι Περικλής Γιαννόπουλος, Παύλος Νιρβάνας, Λάμπρος Πορφύρας, Γεώργιος Λαμπελέτ και άλλοι λιγότεροι γνωστοί, ανακοίνωσαν την αποχώρησή τους από το εγχείρημα.
Ο Χρηστομάνος, αφού τους αποζημίωσε για τις μετοχές που είχαν αγοράσει, συνέχισε με τρεις - τέσσερεις προσωπικούς φίλους για να πραγματοποιήσει το ιδανικό του.
Η πρώτη εμφάνιση.
Η πρώτη εμφάνιση της «Νέας Σκηνής» έγινε στις 5 Σεπτέμβρη του 1901, στο Δημοτικό θέατρο Αθηνών, επ' ευκαιρία της επίσκεψης Ρουμάνων φοιτητών του Πανεπιστημίου στην Ελλάδα.
Το πρόγραμμα περιελάμβανε:
Η πρώτη παράσταση.
Η πρώτη παράσταση και ταυτόχρονα επίσημη έναρξη της «Νέας Σκηνής» έγινε στις 22 Νοεμβρίου του 1901, στο θέατρο Βαριετέ (μεταγενέστερα Θέατρο Κυβέλης) με την Άλκηστη του Ευριπίδη, σε μετάφραση στη δημοτική του ίδιου του Χρηστομάνου και με πρωταγωνίστρια την Ειμαρμένη Ξανθάκη στο ομώνυμο ρόλο.
Οι υπόλοιποι ηθοποιοί ήταν ο Νίκος Παπαγεωργίου στο ρόλο του «Άδμητου» , ο Σωτήρης Σκίπης στο ρόλο του «Απόλλωνα», ο Πέτρος Λέων στο ρόλο του «Ηρακλή», ο Μάριος Ρωμανός στο ρόλο του «Θανάτου», ο Αριστείδης Ζήνων στο ρόλο του «Φέρη», η Ελένη Πασαγιάννη στο ρόλο της «Θεραπαινίδας», ο Μήτσος Μυράτ στο ρόλο του «Θεράποντα» και «Εύμηλος» ο μικρός Βίκτωρας Ζήνων. Διευθυντής της ορχήστρας που έπαιζε μουσική του Γκλουκ, ήταν ο Ιωσήφ Γουίδας.
Η «Νέα Σκηνή» ξεχώρισε επίσης και για δυο καινοτομίες της: το μοίρασμα προγραμμάτων πριν την παράσταση, με φωτογραφία της πρωταγωνίστριας και με την υπόθεση του έργου και τα ονόματα των συντελεστών της παράστασης, εντελώς καλλιτεχνικά, κομψότατα και σε πολύ μικρό μέγεθος. Η δεύτερη καινοτομία ήταν η κυκλοφορία εισιτηρίων διαρκείας, εξίσου κομψά και καλλιτεχνικά, που αρκετά από αυτά μοιράστηκαν δωρεάν στους δημοσιογράφους. 
Η εφημερίδα «Εμπρός» της επομένης γράφει για την παράσταση: "...Ολίγαι θέσεις έμειναν κεναί χθες εις το Βαριετέ, κατά την πρώτην της Νέας Σκηνής και οι θεαταί της πρώτης ταύτης παράστασης δεν απήλθον απογοητευμένοι. Ο κ. Χρηστομάνος μας παρουσίασε μίαν μετάφρασιν της Αλκήστιδος του Ευρυπίδη, μετάφρασιν ιδικήν του, εισάγουσα την ομιλουμένην γλώσσαν, δηλαδή την μη αποκλείουσα αρχαϊσμούς τινας, εισελθόντας και ζήσαντας εις την νεωτέραν ημών γλώσσαν, αλλά συγκειμένην προ πάντων εκ νέων στοιχείων και έχουσαν τον στήμοναν νέον...η παράστασις διηξήχθη αρκετά καλά. Δύο εκ των γυναικών, η δνις Ειμαρμένη Ξανθάκη ως Άλκηστις και η κ. Πασαγιάννη ως θεράπαινα, έπαιξαν με εντέλειαν σχεδόν. Εκ δε των ανδρών ο κ. Λέων υπήρξεν ο θριαμβευτής της εσπέρας με την φυσικότητα την οποίαν υπεδύθη τον μεθυσμένον Ηρακλή..." 
Το περιοδικό «Παναθήναια», τονίζει: ...η παράστασις της Αλκήστιδος αποτελεί σταθμόν προόδου. Το ορόσημον της τέχνης μετακινήθη αρκετά προς τα εμπρός!
οι επόμενοι μήνες.
Τους επόμενους μήνες θα δώσει μια σειρά αξιόλογων θεατρικών έργων του παγκόσμιου ρεπερτορίου. 
Θα παρουσιάσει:
Την «Αγριόπαπια» του Ίψεν,- η πρώτη φορά που παίχτηκε στην Ελλάδα 
Την «Λοκαντιέρα» του Κάρλο Γκολντόνι. Στη «Λοκαντιέρα», ο Ξενόπουλος άγρυπνος παρατηρητής του καινούριου αυτού εγχειρήματος, θα ενθουσιαστεί: "...η σκηνοθεσία επιμελέστατη. Με πλούτον, με καλαισθησία και με ακρίβειαν. Όλα, από της διακοσμήσεως των τοίχων μέχρι των ενδυμασιών, και από των επίπλων μέχρι του παραμικρού σκεύους, σύμφωνα με την εποχήν και τον τόπον. Αρκεί να είπωμεν, ότι και αυτό το χρυσούν φιαλίδιον του Νερολίθαρου το οποίο παίζει τόσο ρόλον... ήτο μια αρχαιότης φλωρεντιανή." Και προχωράει σε παρατηρήσεις για σημαντικότερα θέματα:"...αλλ' η υπόκρισις, όπως την προήγαγεν η Νέα Σκηνή μεθ'όλας ακόμα τας ελλείψεις της- αποτελεί κάτι πρωτοφανές για την Ελλάδα. Φαίνεται, ότι η Νέα Σκηνή, αντιθέτως προς κάθε ελληνικόν θέατρον, επιδιώκει προ παντός την αρμονίαν και την τελειότηταν του συνόλου, και διά τούτο βλέπομεν πρόσωπα όλως δευτερεύοντα, υπηρετών παραδείγματος χάριν, να τα υποδύωνται οι άριστοι εκ των καλλιτεχνών του θιάσου..." 
«Το κράτος του ζόφου», του Λέοντος Τολστόι, στο Δημοτικό θέατρο Αθηνών, - παράσταση που θα μείνει ιστορική στα θεατρικά χρονικά, για τον νατουραλισμό της. Τόσο πιστός στην ακριβή μεταφορά του περιβάλλοντος πάνω στη σκηνή ήταν ο Χρηστομάνος, που δεν δίστασε να τοποθετήσει φρέσκια κοπριά για να μπορέσουν οι ηθοποιοί αλλά και το κοινό να «νοιώσουν» καλύτερα την ατμόσφαιρα του έργου. Ο Ξενόπουλος, υπερθεματίζοντας γράφει: "...το κατ' εμέ, τόσην συγκίνησιν, τόσην γνησίως καλλιτεχνικήν απόλαυσιν, δεν εδοκίμασα άλλοτε εις το θέατρον. Όλα συνέτειναν εις τούτο. Η αλήθεια και η ακρίβεια του σκηνικού της «Νέας Σκηνής». Η απαράμμιλος, η μοναδική μετάφρασις του κ. Αγαθοκλέους Κωνσταντινίδου, ο οποίος τόσον πιστώς και τόσον καλλιτεχνικώς απέδωκε την γλώσσαν του χωρικού. Η ανατέλλουσα τέχνης της δεσποινίδος Κυβέλης Αδριανού – Ανιούτκας και του κ. Πέτρου Λέοντος – Μήτριτς ηθοποιών σπανίας αξίας και φωτεινού μέλλοντος...και οι άλλοι ηθοποιοί υπό την φωτισμένην διδασκαλίαν της “Νέας Σκηνής”, είχον κατανοήση και ερμηνεύση σωστά τους ρόλους τους... ούτω διήλθον ολίγας στιγμάς ευτυχείς, τας οποίας δυσκόλως θα λησμονήσω..." 
Ο εχθρός του λαού, του Ίψεν
 Έντα Γκάμπλερ, του Ίψεν 
Το Τέρας (Η Αρκούδα) του Άντον Τσέχωφ 
Οι Ερωτευμένοι του Γκολντόνι 
Το ξένο ψωμί του Ιβάν Τουργκένιεφ 
Το Ημέρωμα της Στρίγγλας του Σαίξπηρ 
και άλλα.
Το θέατρο.
Η θερινή περίοδος του 1902 τους βρίσκει οριστικά εγκατεστημένους στο δικό τους θέατρο. 
Το περιοδικό Παναθήναια, που παρακολουθεί από πολύ κοντά τη δραστηριότητα του Χρηστομάνου το περιγράφει ως εξής: "...το θερινόν θεάτρον της «Νέας Σκηνής», τον οποίον ιδρύθη εκεί, όπου μέχρι τινός ήτο η απαίσια παράγκα, η ονομαζομένη Θέατρον Ομονοίας δεν ομοιάζει με κανέν θερινόν θέατρον. Είνε κάτι το ευπρεπές και κομψόν, και καλαίσθητον και σχεδόν πλούσιον. Τον καλό κόσμο, ο οποίος το συχνάζει, τον ελκύει η βελουδίνη βυσσινόχρους αυλαία με τα κίτρινα σειρήτια, η οποία διχάζεται αντί να ανυψούται κατά νεώτερον σύστημα. Αι κεφαλαί αι ανάγλυφοι, αι οποίαι στολίζουν το λευκόν πλαίσιον της σκηνής με τα ωχροπράσινα φυλλώματα. Art nouveau. Το ευρύ αμφιθέατρον των λευκών καθισμάτων, των σχετικώς ανέτων. Ο ηλεκτροφώτιστος αστήρ, ο οποίος λάμπει επί της στέγης της σκηνής και το επίσης φωτεινόν μονόγραμμα Ν.Σ άνωθεν της θύρας της εισόδου...όλα ωραία εκεί μέσα, και νέα και κομψά. Και η σκηνή πάντοτε βαλμένη με γούστο και με πολυτέλειαν και αι ενδυμασίαι των ηθοποιών άψογοι και πλούσιαι και η τάξις δ' αθηναϊκόν θέατρον παραδειγματική." 
Οικονομικά προβλήματα - αλλαγή ρεπερτορίου.
Τα οικονομικά προβλήματα άρχισαν να γονατίζουν τον Χρηστομάνο από την αρχή σχεδόν. Οι καλλιτεχνικές του παραστάσεις, μπορεί να έτερπαν το μικρό -ούτως ή άλλως- μορφωμένο κοινό, αλλά δεν έφερναν στο θέατρο τις μεγάλες μάζες του κόσμου. Έτσι, γύρω στο 1903, έχοντας να διαλέξει ανάμεσα στο να υποχωρήσει στα γουστά του κοινού ή να κλείσει τη Νέα Σκηνή, αποφάσισε να υποχωρήσει. Έτσι, στο δραματολόγιο άρχισαν να εισχωρούν χονδροειδέστατες γαλλικές κυρίως φάρσες, που όμως γέμιζαν το θέατρο και διπλασίαζαν τις εισπράξεις του. Για παράδειγμα, όταν τον Αύγουστο του 1903 παρουσιάστηκε η φάρσα «Η τελευταία από όλαις», ένα έργο που οι κριτικοί αρνήθηκαν καν να σχολιάσουν, οι εισπράξεις από 300 και 400 δραχμές τη βραδυά, ανέβηκαν στις 1000. 
Ακόμα και ο Ξενόπουλος, ο διαρκής συμπαραστάτης θα αναρωτηθεί:..."Α, δια μίαν «Αρλεζιάναν» λοιπόν ήσαν όλα τα ωραία εκείνα λόγια και η σεμνή συνάθροισις εις τον ιερόν τόπον, η οποία είχε χαρακτήρα ιεροτελεστίας;..." 
Ο εκδότης του περιοδικού «Παναθήναια», Κίμων Μιχαηλίδης σχολιάζοντας γράφει: "... ο κόσμος λοιπόν εχειροκροτούσε, εσπούσε στα γέλια, ενθουσιάζετο, εκαλούσε τους μύστας επί της σκηνής να τους ανευφημήση. Είναι θλιβερόν. Όταν την επομένην έλεγα το παράπον, τον πόνον μου, εις ένα εκ των μυστών ξεύρετε τι μου απήντησε με μια γραμμή πικρίας ζωγραφισμένης εις το πρόσωπόν του; “Αχ, να μπορούσα εκείνη τη στιγμή που μ' εχειροκροτούσαν, να του πω πόσο εσυχαινόμουν τον εαυτό μου και τον ρόλο που έπαιζα..." 
Από την άλλη, το περιοδικό Νουμάς, έχει διαφορετική γνώμη. 
Δεν ρίχνει τα βάρη στο κοινό, αλλά στις επιλογές του ίδιου του Χρηστομάνου. Τον επιπλήττει γιατί δεν συνεργάστηκε με τους συντρόφους του – που ο ίδιος κάλεσε στο θέατρο του Διονύσου-, τον κατηγορεί ότι έδειξε αλαζονεία και περιφρόνηση στους Έλληνες λόγιους του καιρού του, και ότι ουσιαστικά ενδιαφέρθηκε μόνο για τη σκηνική παρουσίαση των έργων και όχι για την ουσία τους: "... “ο κ. Χρηστομάνος δεν έκαμε τίποτε άλλο παρά να θελήσει να κουβεντιάσει απ'ευθείας με έναν κόσμο που δεν ήταν δυνατό με τη μόρφωση τη ρωμέικη πουείχε και στην κατάσταση πουείταν να τον ακούσει...Τίποτ' άλλο παρά ικανοποιώντας άκριτα και τιποτένια ιδανικά σκηνικού πλούτου, να ιδή στο βιβλίο του εισπράξεις...κι έτσι ολάκερος ο αγώνας του κ. Χρηστομάνου κλείεται μέσα στη δημιουργία μιας σκηνής γεμάτης από κομψά φορέματα, από μεταξοντυμένες γλάστρες, αληθινούς καθρέφτες, καινούρια καπέλα, γάντια – όλ' αυτά εύκολα γιατί τ' αγοράζει, μακριά όμως πολύ από την ψυχή, από την ψυχολογία της Σανίδας, δύσκολης γιατί αυτό το πουλάει όποιος τωχει μέσα του." 
Το ελληνικό δραματολόγιο.
Τον Οκτώβρη του 1902 ανεβάζει η «Νέα Σκηνή» το πρώτο της ελληνικό έργο, το δράμα του Χρήστου Δαραλέξη, «Φαία και Νυμφαία».
Το έργο ανέβηκε για δυο μόνο παραστάσεις αφού εσημείωσεν μίαν από τις μεγαλητέρας αποτυχίας του ελληνικού θεάτρου!, σύμφωνα με τον Γρηγόριο Ξενόπουλο, που κάνει και την κριτική του έργου στο περιοδικό «Παναθήναια». 
Οι λόγοι της αποτυχίας κατά τον κριτικό Ξενόπουλο, οφείλονται στην κακή δραματοποίηση του έργου από τον Χρηστομάνο. Συγκεκριμένα γράφει ότι υπήρχαν "...σκηναί ασύνδεται, επαναλήψεις αφόρητοι, διάλογοι ανούσιοι...ηθοποιοί ανεπαρκώς γυμνασμένοι στο ν' απαγγέλουν τας ονειρώδεις του φράσεις με άλλο ύφος και με άλλη φωνήν από της κοινής απαγγελίας. Ακόμα περισσότερο, οι αργές αλλαγές των σκηνικών κούρασαν και εκνεύρισαν τους θεατές της πρώτης παράστασης. ...Αι μεταλλαγαί αύται της σκηνογραφίας εγίνοντο τόσον βραδέως με τα ατελή μέσα, τα οποία διαθέτει το θέατρον της Ομονοίας, ώστε μόνον δια την πρώτην [αλλαγή σκηνικού] εχρειάσθη διάλειμμα μίας και ημισείας ώρας !...Τέλος, ...η εχθρική στάσις του ακροατηρίου, διαρκώς ειρωνευομένου και καγχάζοντος, επήυξανε την ταραχήν των..."
Ακολουθούν:
«Ο Τρίτος» του Γρηγόριου Ξενόπουλου τον Αύγουστο του 1903
«Η κυρία Βεράντη», του Δ. Κορομηλά, Αύγουστος 1903
«Ο μίτος της Αριάδνης», Δ. Κορομηλά, Αύγουστος 1903
«Οι Κούρδοι», του Γιάννη Καμπύση, τον Σεπτέμβρη του 1903. 
«Η νίκη του Λεωνίδα«» του Χ. Άννινου, Ιούλιος 1904
«Το μυστικό της κοντέσας Βαλέραινας», του Γρηγορίου Ξενόπουλου, Ιούλιος 1904
«Φόλα» του Δ.Κόκκου, Σεπτέμβριος 1904
«Μπροστά στους ανθρώπους», Μάρκος Αυγέρης, Οκτώβρης 1904 
«Οι Πρασινόπουλοι» του Κωνσταντίνου Ξένου, Οκτώβρης 1904
«Η Ξένη», του Τ. Φραγκαντώνη, Ιούλης 1905
Το τέλος.
Την Άνοιξη του 1906 ο Κωνσταντίνος Χρηστομάνος αποχώρησε από τη διεύθυνση της «Νέας Σκηνής». Κράτησε μόνο και νοίκιαζε στον καινούριο θίασο που δημιουργήθηκε το πολύτιμο βεστιάριό του και τις επιμελημένες σκηνογραφίες του.
Τα εναπομείναντα μέλη σχημάτισαν δυο ξεχωριστές κινήσεις. Κάποιοι ηθοποιοί όπως οι Τηλέμαχος Λεπενιώτης και ο Πέτρος Λέων μαζί με άλλα μέλη του θιάσου, σχημάτισαν καινούριο δικό τους θίασο που εγκαταστάθηκε για το καλοκαίρι του 1906 στο θέατρο Βαριετέ και ονομάστηκε «Νέο Θέατρο», ενώ οι υπόλοιποι -με προεξάρχοντες τον Μυράτ και την Κυβέλη και με νέα προσθήκη τον Κώστα Σαγιώρ- συνέχισαν τις παραστάσεις τους στην έδρα της Νέας Σκηνής στο θέατρο στην Ομόνοια.
Η συμβολή της «Νέας Σκηνής» στο ελληνικό θέατρο: 
Για πρώτη φορά, η «Νέα Σκηνή» δημιούργησε και καθιέρωσε το ρόλο του σκηνοθέτη σαν συνεκτικού κρίκου της παράστασης. Δίδαξε στους ηθοποιούς τον σύγχρονο τρόπο παιξίματος, τον χωρίς στόμφο, τον απλό και φυσικό τρόπο, και τους πειθάρχησε ώστε να όλοι μαζί να δημιουργούν μια παράσταση συνόλου, και όχι να φροντίζει ο καθένας πως θα φανεί, όπως γινόταν στις παραστάσεις μέχρι τότε. 
Δόθηκε σημασία στα σκηνικά και στα ενδύματα σαν απαραίτητα συστατικά μιας ολοκληρωμένης παράστασης. 
Και το πιο σημαντικό: ενίσχυσαν τον αγώνα για την καθιέρωση της δημοτικής γλώσσας που τότε ξεκινούσε, παίζοντας τα έργα στην απλή δημοτική του λαού και όχι πια στην αρχαιοπρεπή υπερ-καθαρεύουσα που δεν καταλάβαινε σχεδόν κανένας. 
Η ψυχή της «Νέας Σκηνής», ο Κωνσταντίνος Χρηστομάνος ήταν άνθρωπος που και επαινέθηκε και κατηγορήθηκε πολύ, στον καιρό του. Ο αγώνας του να ισορροπήσει ανάμεσα στην ποιότητα και στο οικονομικό κέρδος του στοίχισε πολύ, σε όλα τα επίπεδα. 
Ωστόσο, όπως γράφει και ο Θ. Αθανασιάδης-Νόβας στη μελέτη του για τον Κωνσταντίνο Χρηστομάνο:
Κύριες πηγές.
http://www.ekebi.gr/magazines/flipbook/showissue.asp?file=68710&amp;code=4455
http://www.ekebi.gr/magazines/flipbook/showissue.asp?file=68776&amp;code=4722
τεύχος 30: http://www-old.lit.auth.gr/panathinaia/panathin_issue30_31DEC1901.pdf
τεύχος 32: http://www-old.lit.auth.gr/panathinaia/panathin_issue32_31IAN1902.pdf
τεύχος 44-45: http://www-old.lit.auth.gr/panathinaia/panathin_issue44-45_31IOYL-15AUG1902.pdf
τεύχος 49: http://www-old.lit.auth.gr/panathinaia/panathin_issue49_15OCT1902.pdf
τεύχος 69-70: http://www-old.lit.auth.gr/panathinaia/panathin_issue69-70_15-31AUG1903.pdf

</doc>
<doc id="69168" url="https://el.wikipedia.org/wiki?curid=69168" title="Θερβάντες">
Θερβάντες



</doc>
<doc id="69169" url="https://el.wikipedia.org/wiki?curid=69169" title="Έξαρχος Φθιώτιδας">
Έξαρχος Φθιώτιδας

Ο Έξαρχος είναι χωριό του Νομού Φθιώτιδας. Βρίσκεται κτισμένο σε υψόμετρο 300 μ. και σύμφωνα με την απογραφή του 2011 έχει 699 κατοίκους οι οποίοι στην πλειονότητά τους είναι γεωργοί, ασχολούμενοι κυρίως με την καλλιέργεια δημητριακών και βαμβακιού.
Δημοτικό Διαμέρισμα Εξάρχου.
Ο οικισμός απέχει 18 χλμ από την Αταλάντη. Με την εφαρμογή του Νόμου συνένωσης Δήμων και Κοινοτήτων «Καποδίστριας» (2539/97) αποτέλεσε Δημοτικό Διαμέρισμα του Δήμου Αταλάντης. Από την 1η Ιανουαρίου του 2011 υπάγεται διοικητικά, ως Τοπική Κοινότητα, στον Δήμο Λοκρών. 
Έχει εξελιχθεί σ' ένα σύγχρονο χωριό, χτισμένο στις παρυφές του όρους Χλωμό. Έχει δημοτικό σχολείο, νηπιαγωγείο, ταχυδρομείο, αγροτικό συνεταιρισμό, αθλητικούς συλλόγους (Ολυμπιακός Εξάρχου), γήπεδα, αγροτικό ιατρείο και Κ.Α.Π.Η. 
Βρίσκεται σε απόσταση 18 χλμ. νοτιοδυτικά της Αταλάντης. Ο δρόμος που συνδέει τον Έξαρχο με την Αταλάντη είναι ο πρωτεύον επαρχιακός δρόμος προς Καλαπόδι, με τη διαφορά ότι λίγο πριν από το Καλαπόδι υπάρχει διακλάδωση προς νότο που καταλήγει στον Έξαρχο. Το χωριό βρίσκεται σε οροπέδιο ύψους 360 περίπου μέτρων και περιβάλλεται από το όρος Χλωμό προς βορρά και από τις κορυφές Κάστρο δυτικά (431 μ), Μακρυορράχη νότια (507 μ) και Μισοβούνι ανατολικά (512 μ). Ο Έξαρχος μπορεί να χαρακτηριστεί ως ημιορεινός οικισμός. Το ανάγλυφο του εδάφους έχει προσδώσει στον οικισμό ακανόνιστο σχήμα που ακολουθεί το ανάγλυφο. Το κέντρο του οικισμού αποτελείται από μία πλατεία σε επίπεδα όπου βλέπει κανείς και την μεγάλη εκκλησία του χωριού. 
Η ευρύτερη περιοχή του χωριού αποτελείται κυρίως από γεωργικές εκτάσεις. Ένα ρέμα διασχίζει το χωριό από βορειοανατολικά προς νοτιοδυτικά. Μορφολογικά, οι κατοικίες είναι χαρακτηριστικές των περισσότερων ορεινών ελληνικών χωριών. Με εξαίρεση μερικά λιθόκτιστα σπίτια με αυθεντικά κατασκευαστικά στοιχεία, αποτελούν ομοιογενές παραδοσιακό σύνολο.
Τα περισσότερα καταστήματα του Εξάρχου βρίσκονται στην κεντρική πλατεία και στους δρόμους που καταλήγουν σ’ αυτή. Είναι κυνηγότοπος πέρδικας, λαγού, μπεκάτσας, φάσσας στα ορεινά και αναγνωρισμένο πέρασμα αποδημητικών πουλιών, ορτυκιού, πάπιας, τρυγονιού και τσίχλας στα πεδινά και τις εκβολές των ποταμών. 
Ιστορικό διοικητικών μεταβολών Έξαρχου.
Ο Έξαρχος είχε, όπως και πολλές άλλες περιοχές της Ελλάδας, αξιόλογες διοικητικές μεταβολές, κατά τον 19ο, 20ό και 21ο αιώνα, που σε γενικές γραμμές έχουν ως εξής:
Δ. Αταλάντης Ν. Φωκίδος και Λοκρίδος.
Σύσταση του δήμου με έδρα τον οικισμό Αταλάντη. Ο οικισμός Έξαρχος προσαρτάται στον δήμο Αταλάντης
Κ. Εξάρχου Ν. Φθιώτιδος και Φωκίδος.
Σύσταση της κοινότητας με την απόσπαση του οικισμού Έξαρχος από τον δήμο Αταλάντης και ορισμός του ως έδρα της κοινότητας
Κ. Εξάρχου Ν. Φθιώτιδος.
Ο οικισμός Έξαρχος αποσπάται από την κοινότητα και προσαρτάται στον δήμο Αταλάντης. Η κοινότητα καταργείται.
Τοπικά έθιμα και εκδηλώσεις.
Καρναβαλικές εκδηλώσεις λαμβάνουν χώρα τις απόκριες με λαϊκά δρώμενα που βασίζονται σε επίκαιρα κυρίως θέματα. Επίσης, τους καλοκαιρινούς μήνες διοργανώνονται από τον πολιτιστικό σύλλογο Εξάρχου «Υάμπολις» θεατρικές παραστάσεις καθώς και χορευτικές βραδιές με ζωντανή μουσική και χορευτικούς συλλόγους απ’ όλη την Ελλάδα. Το πανηγύρι του χωριού γίνεται στις 10 Μαΐου. Την ημέρα αυτή γιορτάζει και το Μοναστήρι του Αγίου Νικολάου στα Καμπιά.
Στην περιοχή του Εξάρχου υπάρχουν 9 ιεροί ναοί και εξωκλήσια: Άγιος Νικόλαος (περίφημος ναός με εξαιρετικές τοιχογραφίες του 12ου αιώνα έξω από τον οικισμό που λειτουργεί την Κυριακή του Θωμά), Άγιος Γεώργιος στην κεντρική πλατεία του χωριού, Άγιος Ιωάννης βόρεια του οικισμού, Παναγία βόρεια της κεντρικής πλατείας, Παναγία η μνήμη της οποίας γιορτάζεται την Παρασκευή μετά το Πάσχα (Ζωοδόχου Πηγής), Μεταμόρφωση του Σωτήρος, Άγιοι Ταξιάρχες, Άγιος Γεώργιος και Άγιος Αθανάσιος.
Ιστορικά στοιχεία.
Το χωριό διαθέτει πλούσια αρχαία ιστορία και έχει διαρκή παρουσία από την προϊστορική εποχή έως σήμερα. Στην αρχαιότητα η περιοχή υπαγόταν στη Φωκίδα. Βορειοδυτικά του σημερινού χωριού τοποθετείται μία από τις αρχαιότερες και σημαντικότερες πόλεις της Φωκίδας, οι Άβαι (Άβα, Άβη, Άβαι), στην κοιλάδα του ποταμού Άσσου (σημερινό Μπογδανόρεμα), ο οποίος έρεε μεταξύ του Ηδυλίου όρους (ανατολικός Παρνασσός) και της αρχαίας Υάμπολης, δυτικά του Υφαντίου όρους. 
Η πόλη, ιδρύθηκε κατά τη παράδοση, από αποίκους που ήρθαν από το Άργος με τον Άβαντα, γιο του Λυγκέα και της Υπερμνήστρας της Δαναού. Η πόλη διέθετε ναούς, θέατρο, αγορά, χάλκινα αγάλματα του Απόλλωνα, της Λητούς, της Αρτέμιδος και τον πανάρχαιο ναό του Απόλλωνα με πλούσιο μαντείο σε θησαυρούς και αναθήματα. 
Το μαντείο των Αβών ήταν τόσο γνωστό που, σε αυτό εκτός από τους Έλληνες προσέφυγαν ο βασιλιάς της Λυδίας Κροίσος το 542 π.Χ., ο Μαρδόνιος το 479 π.Χ. και άλλοι. Τον ναό του Απόλλωνα κατάστρεψε μαζί με την πόλη ο Ξέρξης (480 μ.Χ.) και, αργότερα οι Θηβαίοι κατά τον Φωκικό Πόλεμο παρέδωσαν τον ναό στις φλόγες με τους νικηθέντες Φωκείς που κατέφυγαν εκεί ως ικέτες. Ο Παυσανίας στη συνέχεια βρήκε ερειπωμένο τον ναό από τις φλόγες. Η πόλη απέφυγε την ολοκληρωτική καταστροφή στο τέλος του Β΄ Ιερού Πολέμου (366π.Χ.) γιατί μόνον αυτή από τις φωκικές πόλεις δεν είχε λάβει μέρος στις επιθέσεις κατά του Δελφικού Ιερού.
Σημαντικός ο αρχαιολογικός χώρος της Υάμπολης και των Αβών. Το πλήθος των αρχαιολογικών ευρημάτων φανερώνει την ακμή των αρχαίων αυτών πόλεων.
Οι Ρωμαίοι προσέφεραν στη πόλη αυτονομία και ο αυτοκράτορας Πόμπλιος Αίλιος Αδριανός ξανάχτισε τον ναό του Απόλλωνα, χωρίς το μαντείο (117 - 138 μ.Χ.).
Σήμερα στην περιοχή σώζονται ερείπια από τα θεμέλια του ναού και από τα τείχη του κάστρου που ήταν από πολυγωνικά λιθάρια, με προμαχώνες και μεγαλοπρεπείς πύλες.
Αρχαιολογικά ευρήματα.
Από ανασκαφές που πραγματοποιήθηκαν στην περιοχή του Εξάρχου επιβεβαιώνεται το γεγονός ότι εκεί βρισκόταν η αρχαία πόλη Άβαι.
Τα σημαντικότερα αρχαιολογικά ευρήματα προέρχονται από τάφους αυτής της περιοχής και φυλάσσονται στο Αρχαιολογικό Μουσείο Αταλάντης.
Εξίσου σημαντική θεωρείται και η εύρεση μιας επιτύμβιας στήλης ρωμαϊκών χρόνων, που αναπαριστά ανδρόγυνο σε μετωπική στάση και ισόρροπη διάταξη με δυο παιδιά. Η επιτύμβια αυτή στήλη στεγάζεται σήμερα στο μουσείο των Θηβών.
Η ακρόπολη των Αβών, σύμφωνα με τις ανασκαφές, βρίσκεται στη τοποθεσία Σμίξη, νοτιοδυτικά του Εξάρχου. Επιπλέον εκεί βρέθηκαν λείψανα Μεσοελλαδικών κτισμάτων καθώς και πλήθος λίθινων εργαλείων, πήλινα σφονδύλια, ένα χάλκινο έλασμα και ένα κανθαρόσχημο αγγείο από τεφρό πηλό.
Μνημεία - Πολιτισμός.
Ένα εξαιρετικό μνημείο, του οποίου την αρχική μορφή δεν αλλοίωσαν οι μεταγενέστερες ακαλαίσθητες προσθήκες, είναι ο ναός του Αγίου Νικολάου στον Έξαρχο. Είναι ένας μικρών διαστάσεων σταυροειδής εγγεγραμμένος ναός (δίστηλος ελλαδικής σχολής) με ψηλό τρούλο και τοίχους χτισμένους από πωρόλιθους που προέρχονται πιθανόν από τα αρχαία κτίσματα της περιοχής. Υπάρχουν διάσπαρτα ίχνη μεταγενέστερων επισκευών, προφανώς της περιόδου της Τουρκοκρατίας. Η ανέγερση του ναού από τα μορφολογικά στοιχεία της τοιχοδομίας του τοποθετείται στον 12ο αιώνα. Το εσωτερικό του κοσμούν τοιχογραφίες στους ανατολικούς πεσσούς και στο τέμπλο του 18ου αιώνα. Κάποιες τοιχογραφίες εξαιρετικής ποιότητας και μεγάλης καλλιτεχνικής αξίας, ανήκουν πιθανότατα στην αρχική φάση του μνημείου .
Ο Πολιτιστικός σύλλογος γυναικών Εξάρχου «Υάμπολις» ιδρύθηκε με σκοπό την ενασχόληση και την ανάδειξη θεμάτων πολιτισμού στην περιοχή του Έξαρχου. Στα πλαίσια αυτά αναλαμβάνει για την πνευματική ανάταση των κατοίκων τη διοργάνωση των κοινωνικών και πολιτιστικών εκδηλώσεων, που περιλαμβάνουν παραδοσιακούς χορούς και μουσική.
Αθλητισμός.
Ο «Αθλητικός Σύλλογος Ολυμπιακός Εξάρχου» εκπροσωπεί τον Έξαρχο στο τοπικό ποδόσφαιρο και έχει πολυετή παρουσία στις ερασιτεχνικές ποδοσφαιρικές διοργανώσεις της Ε.Π.Σ. Φθιώτιδας.

</doc>
<doc id="69170" url="https://el.wikipedia.org/wiki?curid=69170" title="Κυπαρίσσι Φθιώτιδας">
Κυπαρίσσι Φθιώτιδας

Το Κυπαρίσσι βρίσκεται στο 140ο χλμ της Εθνικής Οδού Αθηνών-Λαμίας. Απέχει 9 χλμ από την Αταλάντη. Με την εφαρμογή του Νόμου συνένωσης Δήμων και Κοινοτήτων «Καποδίστριας» (2539/97), αποτέλεσε Δημοτικό Διαμέρισμα του Δήμου Αταλάντης. Από το 2011 ανήκει στο Δήμο Λοκρών.
Το χωριό, σύμφωνα με την απογραφή του 2011, έχει 184 κατοίκους, οι οποίοι στην πλειονότητά τους είναι γεωργοί και εργάτες. 
Μαζί με τον οικισμό Ευκάλυπτος, ο οποίος έχει πληθυσμό 10 κατοίκους, συναποτελούν την Τοπική Κοινότητα Κυπαρισσίου. 
Ιστορία.
Τα πρώτα δείγματα ανάπτυξης της περιοχής του Κυπαρισσίου απαντώνται κατά την Αρχαϊκή Εποχή (700 - 480 π.Χ.). Στην περιοχή Γαρδενίτσα (ή Γαρδινίτσα ή λόφος Καστράκι) υπάρχουν οχυρωματικά έργα της περιόδου, όπως επίσης στους βόρειους πρόποδες του λόφου είναι χτισμένη και αρχαϊκή στοά, με πλούσιο διάκοσμο (πιθανόν κατασκευάστηκε περί τα μέσα του 6ου π.Χ. αιώνα). Τα έργα αυτά υπέστησαν ζημιές από το μεγάλο σεισμό του 425 π.Χ. που συγκλόνισε όλη την ευρύτερη περιοχή της Λοκρίδας. Στην περιοχή πιθανότητα λειτουργούσε και ιερό (δεν είναι γνωστό ποιου/ποιας θεού/θεάς), και σε αυτό συνηγορούν και τα ευρήματα της στοάς. Οι κάτοικοι ασχολούνταν -όπως και στην ευρύτερη περιοχή- με την γεωργία, την αλιεία, την αμπελουργία, την κτηνοτροφία και την κεραμοποιία.
Στη Ρωμαϊκή περίοδο (30 π.Χ. – 324 π.Χ.), η περιοχή του Κυπαρισσίου δεν εγκαταλείφθηκε, όπως οι περισσότερες στη Λοκρίδα μετά τις επιδρομές του Σύλλα το 87/86 π.Χ., αλλά αντιθέτως αποτέλεσε αγροτική περιοχή, με αγροικίες και μεγάλες ιδιόκτητες εκτάσεις, όπως συνηθιζόταν στο ρωμαϊκό κόσμο τότε.
Οι επιδρομές κατά τους επόμενους αιώνες (έως και το 10ο αιώνα μ.Χ.), έφεραν οπισθοδρόμηση και έπληξαν την οικονομία της περιοχής.
Από το 1204, και μέχρι την υποδούλωση της περιοχής από τους Οθωμανούς το 1458, η περιοχή του Κυπαρισσίου αποτέλεσε τμήμα του Δουκάτου των Αθηνών, και πιο συγκεκριμένα ήταν ενταγμένη στη διοίκηση της Βαρονίας Αταλάντης. 
Στην διάρκεια της Τουρκοκρατίας, το Κυπαρίσσι δεν αναφέρεται. Η περιοχή υπαγόταν στον καζά Ταλαντίου. Αναφέρεται όμως ο οικισμός της Γαρδενίτσας, ο οποίος είχε 77 κατοίκους το 1466, και 105 σπίτια (νοικοκυριά, με την έννοια της φορολογικής μονάδας) το 1506. Το 1521 υπήρχαν 126 σπίτια και η συνολική φορολογία που πλήρωναν οι κάτοικοι της ανερχόταν στα 8.503 άσπρα (ασημένια νομίσματα της εποχής), το 1540 είχε 96 σπίτια και οι φόροι που κατέβαλε ήταν 7.030 άσπρα, ενώ το 1571 παρατηρήθηκε εκ νέου μείωση των κατοικιών σε 66 και φυσικά της φορολογίας σε 3.000 άσπρα. 
Η Γαρδενίτσα δημιουργήθηκε τον 15ο αιώνα, πιθανώς από τους εποικισμούς των Σλάβων στην περιοχή. Την ίδια περίοδο επίσης, πιθανότερα το 1519, γεννήθηκε στην Γαρδενίτσα Κυπαρισσίου ο Όσιος Δαυίδ. 
Το 1815, σύμφωνα με τον περιηγητή Αργύρη Φιλιππίδη, η Γαρδενίτσα, όπως επίσης και το Κυπαρίσσι, είχαν 15 σπίτια, όπου σε όλα διέμεναν χριστιανοί. Οι κάτοικοι ασχολούνταν με τη γεωργία (σιτάρι, κριθάρι, βαμβάκι, κρασί) και την κτηνοτροφία (αιγοπρόβατα).
Το 1836, κατά τα πρώτα χρόνια του νεοσύστατου ελληνικού κράτους, το Κυπαρίσσι ανήκε διοικητικά στον Δήμο Αταλάντης. Το 1838 στο χωριό κατοικούσαν 13 οικογένειες, ενώ το 1879 οι κάτοικοί του έφταναν τους 153.
Κατά το μεγάλο σεισμό της Λοκρίδας το 1894, έχασαν τη ζωή τους 4 κάτοικοι του Κυπαρισσίου από τους συνολικά 183 που είχε εκείνη την εποχή το χωριό. Ο πληθυσμός μειώθηκε κατά τα επόμενα χρόνια και το 1896 οι κάτοικοι του ήταν μόλις 80. Αντίθετα οι κάτοικοι του Κυπαρισσίου το 1907 ήταν 91.
Η Κοινότητα Κυπαρισσίου αναγνωρίστηκε το 1932, προερχόμενη από την απόσπασή της από την Κοινότητα Τραγάνας.
Το 1940 η κοινότητα είχε 187 κατοίκους, το 1961 242 και το 1991 302. 
Από το 1998, η κοινότητα Κυπαρισσίου εντάσσεται εκ νέου στο Δήμο Αταλάντης.
Με τη νέα διοικητική διαίρεση της χώρας, που προέβλεπε το «σχέδιο Καλλικράτης», το Κυπαρίσσι ανήκει στο Δήμο Λοκρών.
Αρχαιολογικά ευρήματα.
Στους πρόποδες του λόφου Καστράκι Κυπαρισσίου βρέθηκε στοά αρχαϊκής εποχής, τα οικοδομήματα αυτού του είδους κατά την αρχαϊκή εποχή άνηκαν σε ιερά και μια από τις χρήσεις τους ήταν η φύλαξη των αφιερωμάτων.
Η στοά οικοδομήθηκε στα μέσα του 6ου αιώνα π.Χ. και καταστράφηκε από σεισμό όπως αυτό φαίνεται από τις αλλοιώσεις της θεμελίωσής της. Τα διάφορα ευρήματα και κυρίως η κεραμική δείχνουν ότι το κτίριο ήταν σε χρήση έως το 480 π.Χ. Στις ανοιχτές πλευρές της είχε κιονοστοιχία από πώρινους δωρικούς κίονες και δωρικό επιστήλιο, είχε δίρριχτη στέγη και πώρινα αετώματα στις ανοικτές πλευρές της. Το κτίριο διέθετε πλούσιο αρχιτεκτονικό διάκοσμο και το καλύτερα σωζόμενο τμήμα αυτού είναι η στέγη η οποία ήταν καλυμμένη με κεραμίδες κορινθιακού τύπου με πλούσια διακόσμηση.
Η θεότητα στην οποία ήταν αφιερωμένο το ιερό δεν μας είναι γνωστό όμως από τα ευρήματα που ήταν κυρίως χάλκινα και σιδερένια αντικείμενα όπως κοσμήματα και εξαρτήματα ενδυμασίας παρόμοια των οποίων έχουν βρεθεί και στους ναούς της Ελαφηβόλου Αρτέμιδος στο Καλαπόδι και στο ιερό της Αθηνάς στις Αλές στον Θεολόγο οδηγούν στην απόδοση της στοάς και του ιερού σε κάποια θηλυκή θεότητα.
Τουρισμός.
Στην περιοχή του Κυπαρισσίου υπάρχουν πολλά μικρά ξωκλήσια. Ο επισκέπτης μπορεί να επιδοθεί στην ποδηλασία και στο περπάτημα. Το χωριό αυτό μοιράζεται την παραλία Αρμυρά και Παλιομάγαζα μαζί με την Αταλάντη. Είναι μια αβαθής και αμμώδης παραλία η οποία προσφέρεται για μπάνιο, κατασκήνωση και ψάρεμα.
Απέναντι από τη παραλία αυτή βρίσκεται λιμνοθάλασσα μ'ένα πλούσιο υδροβιότοπο όπου φιλοξενεί διάφορα είδη πουλιών κατά τους χειμερινούς μήνες.

</doc>
<doc id="69171" url="https://el.wikipedia.org/wiki?curid=69171" title="Κυρτώνη Φθιώτιδας">
Κυρτώνη Φθιώτιδας

Η Κυρτώνη Φθιώτιδας είναι χωριό επί του δρόμου που οδηγεί από την Αταλάντη, από την οποία απέχει 12 χλμ, προς τον Ορχομενό. Βρίσκεται κτισμένο σε υψόμετρο 480 μέτρων. Με την εφαρμογή του Νόμου συνένωσης Δήμων και Κοινοτήτων «Καποδίστριας» (2539/97) απετέλεσε Δημοτικό Διαμέρισμα του Δήμου Αταλάντης και από το 2011 αποτελεί Τοπική Κοινότητα του Δήμου Λοκρών.
Το χωριό σύμφωνα με την απογραφή του 2011 έχει 445 κατοίκους οι οποίοι στην πλειονότητά τους είναι γεωργοί και κτηνοτρόφοι. Η προηγούμενη ονομασία του χωριού ήταν Κολάκα.
Το Δημοτικό Διαμέρισμα Κυρτώνης πήρε το όνομα του από την αρχαία πόλη Κυρτώνη, η οποία ανήκε στους Οπούντιους Λοκρούς, όπως αναφέρεται από τον Παυσανία. Εικάζεται ότι βρίσκονταν σε θέση ανατολικότερη του σημερινού χωριού. Μέχρι και σήμερα σώζεται στη περιοχή το Κάστρο της Κυρτώνης στη θέση Πύργος. Πρόκειται για αρχαία οχύρωση, με τετράγωνο πύργο, κτισμένη με λιθόπλινθους, πάχους 1,5 μέτρου.
Στην Κυρτώνη βρίσκεται η πανάρχαια βρύση «Καμίνι». Στην τοποθεσία «Καμινάκι» υπάρχει βράχος με εικονοστάσι που κοντά του αναβλύζει παγωμένο νερό με ιαματικές ιδιότητες.
Ιστορία.
Η περιοχή της Κυρτώνης πρωτοκατοικήθηκε τη Νεολιθική εποχή (7000 π.Χ. – 3200/3100 π.Χ.). Ο οικισμός αυτός παρουσίασε όλα τα γνωρίσματα και χαρακτηριστικά του Νεολιθικού οικισμού, αλλά δεν είναι γνωστή η ονομασία του. Αυτό που τον έκανε ξεχωριστό ήταν το γεγονός, ότι ήταν ο μόνος ορεινός οικισμός της περιόδου στην ευρύτερη περιοχή.
Κατά την Αρχαϊκή εποχή (700 - 480 π.Χ.), επίσης υπήρξε δραστηριότητα στην περιοχή της αρχαίας Κυρτώνης. Κύριες ασχολίες των κατοίκων ήταν η γεωργία, η κτηνοτροφία και η κεραμοποιία.
Λέγεται ότι υπήρχε άλσος με μικρό ναό του Απόλλωνα, με αγάλματα του ίδιου και της Αρτέμιδος, όπως επίσης και ναό των Νυμφών σε παρακείμενο άλσος, χτισμένος πάνω από μία πηγή.
Κατά τους πρώτους χρόνους της Τουρκοκρατίας (1466), στην Κολάκα υπήρχαν 47 νοικοκυριά. Το 1506 υπήρχαν 50 νοικοκυριά μόνο Χριστιανικά και το 1521, 52. Το 1540 ο αριθμός αυτός αυξήθηκε σε 61 νοικοκυριά και το 1571 σε 76.
Το 1815, ο περιηγητής Αργύρης Φιλιππίδης έγραψε για την Κολάκα: «"Έχει και αυτό περί τα είκοσι σπίτια Χριστιανών. Κάνουν σιτάρι, κριθάρι και άλλα γεννήματα, κρασί όσο πίνουν…έχουν εδώ και πρόβατα και γίδια, τα επιμελούνται και ζουν καλά"».
Η Κολάκα ανέδειξε τρεις αγωνιστές της Επανάστασης του 1821. Τους Αθανασίου Μιχάλη (υπαξιωματικό), Ανέστη Αργύρη και Δήμου Ιωάννη.
Ο πληθυσμός του χωριού το 1879 ήταν 168 κάτοικοι, το 1889 232, το 1896 243 και το 1907 303. η κοινότητα το 1907 είχε ενταχθεί στο Δήμο Αταλάντης. Μετέπειτα συνέχισε την πορεία της ως ανεξάρτητη κοινότητα.
Το 1997 εντάχθηκε εκ νέου στο διευρυμένο Δήμο Αταλάντης.
Με τη νέα διοικητική διαίρεση της χώρας, που προβλέπει το «σχέδιο Καλλικράτης», η Κυρτώνη ανήκει στον Δήμο Λοκρών.
Αρχαιολογικά ευρήματα.
Στην Κυρτώνη υπήρξε νεολιθικός οικισμός, παρόλο που στην περιοχή δεν έχουν διενεργηθεί ανασκαφές.
Στη θέση Νιχώρι της κτηματικής περιφέρειας της τέως κοινότητας Κολάκας, στην περιοχή της αρχαίας ακροπόλεως από ανασκαφές που πραγματοποιήθηκαν, έχουν βρεθεί νεκροταφεία αρχαϊκής περιόδου, ακόμη στη θέση αυτή διατηρείται οχύρωση σε μεγάλη έκταση και ένας από τους πύργους της σώζεται σε μεγάλο ύψος, για το λόγο αυτό η περιοχή ονομάζεται από τους ντόπιους Πύργος.
Η αρχαία πόλη που εκτείνονταν εδώ είναι σύμφωνα με την επικρατέστερη άποψη η Κυρτώνη.
Ήθη - Έθιμα - Παραδόσεις.
Σπορά.
Κατά την πρώτη ημέρα της σποράς σπάνε μέσα στο σάκο με το σιτάρι ένα ρόδι και ρίχνουν άλλο ένα στο χωράφι κάνοντας την ευχή «"όσα σπόρια έχει το ρόδι τόσα σπόρια να έχει και το κάθε στάχυ"'».
Χριστούγεννα.
Παραμονή των Χριστουγέννων τα παραδοσιακά κάλαντα τραγούδιουνται σε όλο το χωριό :
&lt;poem&gt;"Χριστούγεννα – Πρωτοχρονιά πρώτη γιορτή του χρόνου"
"για βγείτε, δείτε, μάθετε, πως ο Χριστός γεννιέται και ανατρέφεται"
"με γάλα και με μέλι"…».&lt;/poem&gt;
Οι νοικοκυρές του χωριού ένα πέταλο κρεμούν στο τζάκι τους για να αποτρέψουν την είσοδο των καλικαντζάρων στο σπιτικό τους ενώ τη μέρα της Πρωτοχρονιάς έχει ιδιαίτερη σημασία για εκείνες ένας καλότυχος και γούρικος πρώτος επισκέπτης. Την ημέρα των Θεοφανείων τα μικρότερα παιδιά τραγουδούσαν:
&lt;poem&gt;"Σήμερα είναι τα φώτα που γεννάει η κότα πίσω από την πόρτα"
"πάρτο το αυγό και φεύγα να μη σε πιάσει η βέργα".&lt;/poem&gt;
και μεγαλύτεροι άνδρες που μπορούσαν να απομνημονεύσουν πιο σύνθετους στίχους:
&lt;poem&gt;"Σήμερα είναι τα φώτα και ο φωτισμός και χαρές μεγάλες του αφέντη μας"
"και στον Ιορδάνη ποταμό κάθεται η Παναγιά …."
"τον αφέντη Άι Γιάννη παρακαλεί"
"Συ αφέντη Άι Γιάννη Πρόδρομε"
"δύνασαι βαφτίζεις θεού παιδί"..&lt;/poem&gt;
Πάσχα.
Μετά τη λειτουργία της Αναστάσεως όλοι μαζί τραγουδούσαν:
&lt;poem&gt;"Σήμερα Χρίστος Ανέστη, να έρθει ο ουρανός να πέσει"
"σήμερα και οι παπάδες, κάθονται σα δεσποτάδες."
"σήμερα τα παλικάρια κάθονται σα λιοντάρια"
"σήμερα τα κορίτσια στέκονται σαν κυπαρίσσια"
"σήμερα και οι παντρεμένες κάθονται καμαρωμένες"&lt;/poem&gt;

</doc>
<doc id="69172" url="https://el.wikipedia.org/wiki?curid=69172" title="Τραγάνα Φθιώτιδας">
Τραγάνα Φθιώτιδας

 
Η Τραγάνα είναι παραθαλάσσιο χωριό του Δήμου Λοκρών δίπλα στην εθνική οδό Αθήνας-Λαμίας. Βρίσκεται 135 χλμ. βόρεια της Αθήνας και περίπου 77 χλμ. νότια της Λαμίας. Απέχει 12 χλμ. από την πρωτεύουσα του Δήμου Λοκρών, Αταλάντη. Τους καλοκαιρινούς μήνες μάλιστα ο πληθυσμός της διπλασιάζεται καθώς υπάρχουν πολλές εξοχικές κατοικίες. 
Η Τραγάνα σήμερα έχει εξελιχθεί σ’ ένα σύγχρονο χωριό, χτισμένο βάσει σχεδίου πόλεως με ευθείς δρόμους, που διασχίζουν το χωριό από τη μια, μέχρι την άλλη άκρη του. Μεταξύ της εθνικής οδού και της παραλίας του χωριού έχει δημιουργηθεί παραθεριστικός οικισμός. Το χωριό, σύμφωνα με την απογραφή του 2011, έχει 864 κατοίκους.
Μπροστά στην παραλία απλώνεται ο Οπούντιος κόλπος, που το όνομα του το οφείλει στην αρχαία πρωτεύουσα της Λοκρίδας, την Οπούντα. Στα δυτικά της παραλίας υπάρχει το μικρό νησάκι Μήτρος, (από το Μητρόπολις, στο οποίο έχει παρατηρηθεί από 5 χρόνια αρχαιολογικών ανασκαφών, δραστηριότητα χιλιάδων ετών, και κυρίως της Μυκηναϊκής περιόδου) που ενώνεται με τη στεριά με μια στενή λωρίδα γης, όταν με την παλίρροια αποσυρθούν τα νερά της θάλασσας. 
Η Τραγάνα διαθέτει την ποδοσφαιρική ομάδα με το όνομα «Α.Ο. Αγρότης Τραγάνας» η οποία αγωνίζεται στις τοπικές κατηγορίες της Φθιώτιδας. 
Ιστορία.
Ανθρώπινη δραστηριότητα, στην περιοχή της σημερινής Τραγάνας, αναπτύχθηκε πρώτη φορά κατά την Πρωτοελλαδική περίοδο (3200 – 2100 π.Χ.). Στην περιοχή της νησίδας «Μήτρος» υπήρξε παραθαλάσσιος οικισμός, του οποίου οι κάτοικοι ασχολούνταν εκτός από τη γεωργία και την αλιεία, την κεραμική τέχνη και με το εμπόριο και τη ναυτιλία. 
Ο οικισμός συνέχισε την πορεία του τη Μεσοελλαδική (2100 – 1600 π.Χ.) και κατά την Υστεροελλαδική περίοδο (1600 – 1100 π.Χ. περίπου). Μια πληθυσμιακή αλλά πολιτιστική απομόνωση παρατηρήθηκε στην ευρύτερη περιοχή της Λοκρίδας, λόγω πιθανής εισβολής ελληνικών φύλων από τον βορρά. Κύριες ασχολίες αποτελούσαν η γεωργία (καλλιέργεια σιταριού, δημητριακών, οσπρίων, σταφυλιού), η αλιεία και η κεραμική.
Την Πρωτογεωμετρική περίοδο (10ος – 8ος αιώνας π.Χ.) παρατηρήθηκε μία ανάκαμψη, οπότε και ο οικισμός, ακολουθώντας τους ρυθμούς της περιόδου αυτής, δέχτηκε επιρροές στην τέχνη, στα ταφικά έθιμα, τη μεταλλουργεία (κοσμήματα και όπλα), αλλά επίσης και άνθιση του εμπορίου, της ναυτιλίας, γεγονός που συναινεί στην ύπαρξη ενός εύπορου λαού.
Ευρήματα και ενδείξεις δεν υπάρχουν για κατοίκηση της περιοχής της Τραγάνας για τους αιώνες που ακολούθησαν. Ωστόσο, υπάρχουν αναφορές για την ύπαρξη οικισμού με την ονομασία «Υηττός», νότια της θέσης του σημερινού χωριού της Τραγάνας, κατά την Παλαιοχριστιανική, Βυζαντινή και Μεταβυζαντινή εποχή. 
Η Τραγάνα συστάθηκε σύμφωνα με το Διάταγμα της 29 Ιουλίου 1894 από κατοίκους του Προσκυνά και του Κυπαρισσίου ύστερα από τους καταστρεπτικούς σεισμούς στις 8 και 15 Απρίλη του 1894. Στην περιοχή της Τραγάνας η χερσόνησος που προϋπήρχε, σκεπάστηκε από τα νερά της θάλασσας και σχηματίστηκε το Γαϊδουρονήσι.
Το 1907 οι κάτοικοι του χωριού ήταν 419.
Στις αρχές της δεκαετίας του 1950, ο πληθυσμός της Τραγάνας ήταν 571 κάτοικοι. Ενώ ήδη είχε σταματήσει η λειτουργία των μεταλλείων στην περιοχή «Αλμυρά».
Με την εφαρμογή του σχεδίου Καλλικράτης, αποτελεί δημοτικό διαμέρισμα του δήμου Λοκρών. Το χωριό σύμφωνα με την απογραφή του 2011 έχει 864 κατοίκους.
Αρχαιολογικά ευρήματα.
Στην περιοχή της Τραγάνας οι ανασκαφές που πραγματοποιήθηκαν σε τρεις τάφους της Υστεροελλαδικής περιόδου, έφεραν στο φως τρία πήλινα ειδώλια, ένα πτηνό, ένα τμήμα τετραπόδου ζώου πιθανότατα σκύλου και ένα ακέραιο που αναπαριστά έναν ίππο με αναβάτη. Επίσης βρέθηκαν μικρά ορεία από κρύσταλλο, γεγονός που φανερώνει ότι χρησιμοποιούνταν ως χάνδρες περιδέραιου. 
Σημαντική θεωρείται και η εύρεση ενός σφραγιδόλιθου, φακόσχημου, κατασκευασμένου από αχάτη, στον οποίο απεικονίζεται όρθια γυναικεία μορφή που κρατά κλάδους. Το συγκεκριμένο εύρημα αποτελεί μοναδικό δείγμα υψηλής ποιότητας μικρογλυπτικής αυτής της περιόδου.
Άλλο ένα σπάνιο εύρημα είναι και η χάλκινη φιάλη η οποία βρέθηκε σε τάφο πρωτογεωμετρικής περιόδου με εγχάρακτη διακόσμηση γύρω από τον ομφαλό, ενώ στο κάτω χείλος φέρει εγχάρακτο το όνομα του κατόχου της.
Θρησκευτική παράδοση.
Στο βουνό πάνω από τη Τραγάνα βρίσκεται το παλιό Μοναστήρι της Αγίας Τριάδας. Τα κελιά είναι ανακαινισμένα, ενώ υπάρχει και βρύση με συνεχή ροή νερού. Το πανηγύρι του χωριού γίνεται του Αγίου Πνεύματος (50 ημέρες μετά το Πάσχα). Την ημέρα αυτή γιορτάζει και το Μοναστήρι της Αγίας Τριάδας. Βορειοανατολικά της Τραγάνας στο ύψος των διοδίων βρίσκεται η εκκλησία της Αγίας Αικατερίνης που ανήκει στο Ίδρυμα της Ιεράς Μονής του όρους Σινά.
Τουρισμός-Αξιοθέατα.
Υπάρχουν τρεις παραλίες, από τις οποίες οι δύο είναι αμμώδεις και άλλη βραχώδης. Η θάλασσα της περιοχής ενδείκνυται για ψάρεμα. 
Ψηλά στο βουνό βρίσκεται το μοναστήρι της Αγίας Τριάδας. Στο χωρίο αυτό βρίσκεται και η μονή της Αγίας Αικατερίνης Σινά.
Στην παραλία βρίσκεται το νησί «Μητρος» το οποίο έχει αρχαιολογικά ευρήματα
Πρόεδροι της Κοινότητας Τραγάνας.
Αιρετοί πρόεδροι διετέλεσαν μεταπολιτευτικά οι εξής: 

</doc>
<doc id="69173" url="https://el.wikipedia.org/wiki?curid=69173" title="Δήμος Αταλάντης">
Δήμος Αταλάντης

Ο Δήμος Αταλάντης συγκροτήθηκε επίσημα σύμφωνα με το Νόμο της 10ης Ιανουαρίου 1834 αναφορικά με τη σύσταση των Δήμων στο ελεύθερο ελληνικό κράτος. Αρχικά, ο Δήμος Αταλάντης περιλάμβανε την Αταλάντη, τη Σκάλα, τη Σκεντέραγα, το Κυπαρίσσι, τη Κολάκα και τον Έξαρχο (ΦΕΚ 80, 1836), ενώ στη συνέχεια επεκτάθηκε με τη προσθήκη των χωριών Ζέλι και Καλαπόδι (ΦΕΚ 17, 1861). 
Το 1848 με βασιλικό διάταγμα ιδρύθηκε ανεξάρτητος Δήμος από τους Μακεδόνες, που εγκαταστάθηκαν στην Αταλάντη μετά το 1833, με την ονομασία Νέα Πέλλη. Το 1912 καταργήθηκαν οι Δήμοι Αταλάντης και Νέας Πέλλης και έγιναν Κοινότητες, ενώ το 1925 ενώθηκαν δημιουργώντας τη Κοινότητα Αταλάντης (ΦΕΚ 262, 1925). Το 1946 η Κοινότητα Αταλάντης αναγνωρίζεται σε Δήμο (ΦΕΚ 290, 1946). 
Ο Δήμος Αταλάντης επανασυστάθηκε με το Νόμο Καποδίστρια (2539/97), με τον οποίο έγινε συνένωση κοινοτήτων σε μεγαλύτερους δήμους με σκοπό τη βελτιστοποίηση της δημόσιας διοίκησης στο επίπεδο της τοπικής αυτοδιοίκησης. Καταργήθηκε την 1η Ιανουαρίου 2011 και εντάχθηκε στον νέο δήμο Λοκρών. Ο Δήμος Αταλάντης την περίοδο λειτουργίας του, ήταν ο τρίτος σε πληθυσμό δήμος της Φθιώτιδας και προέκυψε από τη συνένωση του Δήμου Αταλάντης με τις Κοινότητες Εξάρχου, Καλαποδίου, Κυπαρισσίου, Κυρτώνης, Μεγαπλατάνου και Τραγάνας. Έδρα του Δήμου είναι η Αταλάντη.
Δημοτικά Διαμερίσματα.
Ο δήμος είχε (πραγματικό) πληθυσμό 10.367 κατοίκους (2001). Στον δήμο περιλαμβάνονταν:

</doc>
<doc id="69174" url="https://el.wikipedia.org/wiki?curid=69174" title="Μυρτίλος">
Μυρτίλος

Το όνομα Μυρτίλος, μπορεί να αναφέρεται:

</doc>
<doc id="69176" url="https://el.wikipedia.org/wiki?curid=69176" title="Μυρτίλος (μυθολογία)">
Μυρτίλος (μυθολογία)

Ο Μυρτίλος, πρόσωπο της αρχαίας ελληνικής μυθολογίας, ήταν ο ηνίοχος του Οινομάου, του βασιλιά της Πίσας στην Ήλιδα. Ο Μυρτίλος πρόδωσε το αφεντικό του εξαιτίας του Πέλοπα.
Ο μύθος.
Ο Μυρτίλος ήταν γιος του θεού Ερμή και της Φαέθουσας, κόρης του Δαναού, ή της Κλυμένης. Ως υπεύθυνος για το τέθριππο άρμα του Οινομάου, που το προετοίμαζε για τις αρματοδρομίες στις οποίες ο βασιλιάς κέρδιζε τους επίδοξους μνηστήρες της κόρης του Ιπποδάμειας (βλ. λ.) δέχθηκε την επίσκεψη ενός από αυτούς, του Πέλοπα. Ο Πέλοπας υποσχέθηκε στον Μυρτίλο ότι θα του έδινε το μισό βασίλειο ή την Ιπποδάμεια για μια νύχτα, αν τον βοηθούσε να νικήσει στην αρματοδρομία. Τότε ο Μυρτίλος, που κατά μία εκδοχή ήταν κρυφά ερωτευμένος με την Ιπποδάμεια, αντικατέστησε τα ορειχάλκινα καρφιά στον άξονα του εμπρόσθιου τροχού του άρματος του βασιλιά με κέρινα, ή δεν έβαλε καθόλου καρφιά. Μόλις λοιπόν ξεκίνησε ο αγώνας Οινομάου-Πέλοπος, το τέθριππο του βασιλιά αναποδογύρισε και ο Οινόμαος σκοτώθηκε. (Σύμφωνα όμως με άλλη εκδοχή του μύθου, ο Πέλοπας νίκησε τον Οινόμαο χάρη στα άλογα που του είχε χαρίσει ο Ποσειδών και μετά σκότωσε ο ίδιος τον Οινόμαο.) Μετά τη νίκη του, ο Πέλοπας διέφυγε προς την πατρίδα του με την Ιπποδάμεια και τον Μυρτίλο.
Στη διαδρομή, ο Πέλοπας αρνήθηκε να εκπληρώσει την υπόσχεσή του προς τον Μυρτίλο, οπότε ο τελευταίος προσπάθησε με τη βία να του αποσπάσει την Ιπποδάμεια. Τότε ο Πέλοπας τον σκότωσε γκρεμίζοντάς τον από ψηλά στη θάλασσα στην ανατολική πλευρά της Πελοποννήσου, η οποία ονομάσθηκε από τότε Μυρτώο Πέλαγος. Σύμφωνα με άλλη εκδοχή πάντως, το συμβάν έλαβε χώρα σε ακρωτήριο της Εύβοιας. Πέφτοντας όμως ο Μυρτίλος πρόλαβε και καταράστηκε τον Πέλοπα και τους απογόνους του. Αυτή η κατάρα πιστευόταν ότι έφερε δυστυχίες στα παιδιά και τα εγγόνια του Πέλοπα και της Ιπποδαμείας, ιδίως στους Ατρείδες.
Μετά τον θάνατο του Μυρτίλου, ο πατέρας του, ο θεός Ερμής, τον τίμησε υψώνοντάς τον στον ουρανό, όπου τον βλέπουμε ακόμα και σήμερα: είναι ο αστερισμός Ηνίοχος. Κατ' άλλους, το σώμα του βρέθηκε και τοποθετήθηκε στον ναό του Ερμή, όπου και το τιμούσαν με ετήσιες θυσίες. Το σημείο ταφής του στην Ολυμπία ήταν γνωστό ως ταράξιππος, δηλαδή ένα μέρος όπου τα άλογα πανικοβάλλονταν, όταν περνούσαν από εκεί.

</doc>
<doc id="69178" url="https://el.wikipedia.org/wiki?curid=69178" title="Intel 8051">
Intel 8051

Ο επεξεργαστής της Intel 8051 είναι στην ουσία ένας μικροελεγκτής (µC) ο οποίος δημιουργήθηκε από την Ιntel το 1980 για τη χρήση του σε ενσωµατωµένα συστήµατα. Ήταν πολύ δημοφιλής από το 1980 μέχρι τις αρχές του 1990, αλλά σήμερα έχει κατά πολύ ξεπεραστεί εξαιτίας της μεγάλης ανάπτυξης καινούργιων επεξεργαστών από εταιρίες όπως η Atmel, Infineon Technologies, Maxim IC (από τη θυγαττρική της Dallas Semiconductor subsidiary), NXP (πρώην Philips Semiconductor), Winbond, ST Microelectronics, Silicon Laboratories (παλιότερα Cygnal), Texas Instruments και Cypress Semiconductor, οι οποίοι έχουν παρόμοιες αλλά και περισσότερες δυνατότητες από τον 8051.
Η οικογένεια της Intel 8051 σχεδιάστηκε αρχικά χρησιμοποιώντας την τεχνολογία NMOS, αργότερα πέρασε στη τεχνολογία CMOS, η οποία αναγνωρίζεται στα τσιπάκια με το γράμμα "C" στο όνομά τους π.χ. 80C51. Η CMOS χρησιμοποιεί λιγότερη ενέργεια από την NMOS - κάτι που έκανε τους επεξεργαστές αυτούς να είναι συμβατοί με συσκευές που χρησιμοποιούν μπαταρία.

</doc>
<doc id="69179" url="https://el.wikipedia.org/wiki?curid=69179" title="Αίας ο Λοκρός">
Αίας ο Λοκρός

Ο Αίας ο Λοκρός ("Αἴας" &lt; "αἰάζω" (αναστενάζω, θρηνώ), "αυτός που θρηνεί") υπήρξε εθνικός ήρωας των Λοκρών, γιος του Οϊλέα, ο ένας από τους δύο γνωστούς ήρωες με αυτό το όνομα (ο άλλος ήταν ο Αίας ο Τελαμώνιος από τη Σαλαμίνα) που έλαβαν μέρος στον Τρωικό πόλεμο. 
Ο μύθος.
Κατά τη μυθολογία ο Αίας περιγράφεται ως τρομερός μαχητής, άψογος ακοντιστής και τοξότης και απίστευτα ταχύς αν και μικρόσωμος. Τα φυσικά του αυτά γνωρίσματα οδήγησαν σε πράξεις ξακουστές και έγραψαν τελικά το όνομα του στην ιστορία. 
Οι Λοκροί, πήραν μέρος στον Τρωικό πόλεμο υπέρ των Αχαιών με 40 ολόμαυρα πλοία και με 4.800 άνδρες αφού η χωρητικότητα του κάθε πλοίου ήταν 120 άτομα. 
Ο αρχηγός τους Αίας πάντα με ελαφριά πανοπλία και οπλισμό αναδείχθηκε σε έναν από τους σπουδαιότερους ήρωες σε μάχες σώμα με σώμα. Η ιστορία θέλει και το στρατό των Λοκρών να είναι ελαφρά οπλισμένος με τόξα και σφεντόνες που όμως δεν τον ακολουθεί όταν πολεμά ως πρόμαχος αφού χρησιμοποιούν τα προορισμένα για μάχη από απόσταση όπλα τους.
Αν και πολύ διαφορετικός έως και εντελώς αντίθετος από τον συνώνυμο του, Αίαντα τον Τελαμώνιο από τη Σαλαμίνα, συνενώνει το στράτευμα του μαζί του και κατατροπώνει Τρώες εχθρούς οι οποίοι οπισθοχωρούν τρομαγμένοι αλλά εκείνος τους προφταίνει και τους σκοτώνει.
Ο Αίας ξεχώρισε επίσης και στους επιτάφιους αγώνες του Πάτροκλου όπου κατατάσσεται δεύτερος μετά τον Οδυσσέα ύστερα από παρέμβαση της θεάς Αθηνάς που του στερεί τη νίκη. 
Εκτός όμως από τα θετικά χαρακτηριστικά του, ο Αίας διακρίνεται για την αλαζονεία και υπεροψία του. 
Διέπρεψε στον πόλεμο εναντίον των Τρώων και μετά την άλωση της Τροίας και καθώς οι Αχαιοί ορμούν στο εσωτερικό της πόλης, ο Αίας μπαίνει στο ναό της Αθηνάς. Εκεί η Κασσάνδρα η κόρη του Πριάμου και της Εκάβης που περιγράφεται από τον Όμηρο ως η «"καλλίστη πασών"» ζητά προστασία από τη θεά, όμως παρόλα αυτά ο Αίας ατίμασε την ιέρεια μέσα στον ναό της θεάς Αθηνάς.
Το ατίμασμα της μάντισσας Κασσάνδρας κάνει το ξόανο της θεάς Αθηνάς να ζωντανεύσει και να στυλώσει τα μάτια της στον ουρανό. Οι Αχαιοί για να την εξευμενίσουν αποφασίζουν να προχωρήσουν στον λιθοβολισμό και τον θάνατο του Αίαντα αφού δεν πρέπει σε καμία περίπτωση να χάσουν την προστασία της θεάς.
Εκείνος όμως καταφέρνει προσωρινά να γλυτώσει με ικεσίες στον βωμό της Αθηνάς.
Μετά το τέλος του τρωικού πολέμου οι Λοκροί ξεκινούν το ταξίδι της επιστροφής στην πατρίδα. Η ακόλαστη όμως πράξη του Αίαντα δεν έχει ξεχαστεί από τη θεά Αθηνά, η οποία με κεραυνούς καταστρέφει το πλοίο όταν κατά την επιστροφή στη Λοκρίδα προκάλεσε καταιγίδα κοντά στην Εύβοια. Ωστόσο, ο Αίας σώθηκε πάνω σε έναν βράχο, λέγοντας προς τους θεούς ότι θα επιβιώσει παρά τη θέλησή τους. Τότε ο Ποσειδώνας προσβεβλημένος από την αλαζονεία του, διέλυσε τον βράχο με την τρίαινα του και ο Αίας χάθηκε. 
Πιστεύεται ότι το σώμα του έχει θαφτεί είτε στη Μύκονο ή στη Δήλο σύμφωνα με μια ταφική επιγραφή που αναφέρει: «"Αἴαντος τοῦ Οϊλέως κειμένου ἐν Μυκόνῳ τῇ νήσῳ"».
Η θεά Αθηνά, εξαιτίας της ασέβειας του Αίαντα, προκάλεσε τα δεινά της φυλής των Λοκρών για χίλια χρόνια και τους υποχρέωσε να στέλνουν κάθε χρόνο παρθένους καλών οικογενειών στον ναό της Αθηνάς στο Ίλιον, για να υπηρετούν ως δούλες στον ναό της. 
Οι Λοκροί πολεμώντας με τη φάλαγγά τους, άφηναν πάντα μια θέση κενή γιατί πίστευαν ότι ο Αίας πολεμούσε πάντα μαζί τους και μετά τον θάνατό του. Η γιορτή των Λοκρών προς τιμήν του ήρωά τους ήταν τα "Αιάντεια" και επίσης κάθε χρόνο φόρτωναν ένα ολόκληρο καράβι με προσφορές και αφού του έβαζαν φωτιά το άφηναν να πλέει ακυβέρνητο ώσπου να καταστραφεί ολοσχερώς τιμώντας τον ήρωά τους.
Πολλά νομίσματά τους τον απεικόνιζαν ως αγέρωχο και περήφανο πολεμιστή. Στην πρόσθια όψη αναγνωρίζεται η μορφή της Περσεφόνης και στην οπίσθια αναπαριστάται ο μαχητής Αίας, γυμνός και σε επιθετική στάση μόνο με μια περικεφαλαία. Στο δεξί του χέρι κρατά ένα ξίφος, ενώ στο αριστερό μια ασπίδα την οποία κοσμεί ένας δράκος. Το σώμα του, αποδίδεται ως γυμνασμένο και στιβαρό όπως θα φανταζόμασταν κάθε γενναίο πολεμιστή έτοιμο για μάχη. 
Αξίζει επίσης να αναφερθεί ότι ο αρχαίος τραγικός ποιητής Σοφοκλής έγραψε και σχετική τραγωδία, «Αίας ο Λοκρός» η οποία δυστυχώς δεν διασώθηκε.
Στη Λοκρίδα τιμάται ακόμα και σήμερα. Η αγέρωχη μορφή του, αναδεικνύεται σε επίσημο έμβλημα του δήμου Λοκρών.

</doc>
<doc id="69180" url="https://el.wikipedia.org/wiki?curid=69180" title="Ρουέν">
Ρουέν

Η Ρουέν (γαλλ. Rouen) θεωρείται η παραδοσιακή ιστορική πρωτεύουσα της Νορμανδίας, μια από τις μεγαλύτερες πόλεις της Γαλλίας και ολόκληρης της μεσαιωνικής Ευρώπης. Βρίσκεται στη βορειοδυτική Γαλλία στις όχθες του ποταμού Σηκουάνα και είναι η πρωτεύουσα της περιφέρειας Άνω Νορμανδίας και του νομού Σεν-Μαριτίμ. Αποτελούσε την έδρα του Νορμανδικού δουκάτου που ίδρυσε ο Ρόλλο και μια από τις πρωτεύουσες την Αγγλο-Νορμανδικής δυναστείας, όταν αυτή βασίλευε στην Αγγλία. Στη Ρουέν κάηκε η Ιωάννα της Λωρραίνης ως μάγισσα (1431). Ο πληθυσμός της πόλης εκτιμάται σε 109.000 κατοίκους (1997), ενώ το ευρύτερο πολεοδομικό συγκρότημα σύμφωνα με την απογραφή του 1999 ήταν 393.621 κάτοικοι.
Ιστορία.
Ιδρύθηκε από τους Γαλάτες. Τον 5ο αιώνα έγινε έδρα επισκοπής και αργότερα έγινε πρωτεύουσα της Νευστρίας. Τον 9ο αιώνα καταλήφθηκε από τους Νορμανδούς Βίκινγκ και από το 912 αποτελούσε την πρωτεύουσα του δουκάτου της Νορμανδίας. Περί τον 11ο αιώνα αποτελούσε μία από τις κυριότερες εβραϊκές εστίες στην Ευρώπη: σύμφωνα με την απογραφή του 1100, ο ιουδαϊκός πληθυσμός ήταν 6.000 κάτοικοι, περίπου το 20% του τότε πληθυσμού. Αργότερα οι Ιουδαίοι της Ρουέν διασκορπίστηκαν σε όλες τις πόλεις της Νορμανδίας. Ο βασιλιάς της Γαλλίας Φίλιππος Β' "Αύγουστος" (1204) κατέλαβε την πόλη από τους Άγγλους, προσαρτώντας την στο Γαλλικό βασίλειο μαζί με ολόκληρη την υπόλοιπη Νορμανδία. Κατά τη διάρκεια του Εκατονταετούς Πολέμου καταλήφθηκε από τον Άγγλο βασιλιά Ερρίκο Ε' (1419) μαζί με την υπόλοιπη Νορμανδία, προσαρτώντας την στο Αγγλικό στέμμα. Στη Ρουέν κάηκε και η Ιωάννα της Λωρραίνης δήθεν σαν μάγισσα στις 30 Μαΐου 1431, ενώ ανακαταλήφθηκε οριστικά από τους Γάλλους το 1449.
Στη διάρκεια του Β' Παγκοσμίου Πολέμου έγινε από τους Ναζί η έδρα του γερμανικού ναυτικού, που το εγκατέστησαν στο εμπορικό Πανεπιστήμιο της πόλης. Όταν έγινε η απόβαση και η μάχη της Νορμανδίας, υπέστη σοβαρές καταστροφές ολόκληρη η πόλη από τους συμμαχικούς βομβαρδισμούς, ενώ καταστράφηκε και ο Καθεδρικός ναός της πόλης.
Μουσεία, αξιοθέατα.
Το σπουδαιότερο κτίσμα που συναντάται στην Ρουέν είναι ο Καθεδρικός ναός της πόλης, Γοτθικού ρυθμού, έδρα αρχιεπισκοπής, όπου βρίσκεται και ένας από τους τάφους του βασιλιά της Αγγλίας Ριχάρδου Α΄ του "Λεοντόκαρδου", όπου φυλάσσεται η καρδιά του. Είναι διακοσμημένος με τοιχογραφίες του διάσημου ζωγράφου Κλοντ Μονέ (1840 - 1926), ενώ την περίοδο (1876 - 1880) ήταν το υψηλότερο κτίριο του κόσμου, συνολικού ύψους 151 μέτρων. Υπέστη σοβαρές καταστροφές με τους βομβαρδισμούς των Συμμάχων στη μάχη της Νορμανδίας (1944).
Υπάρχει επίσης η εκκλησία της Ιωάννας της Λωρραίνης, με τοιχογραφίες που δείχνουν τη σκηνή του μαρτυρικού της θανάτου, όπως και η Γοτθική εκκλησία του αγίου Μακλού (15ος αι.).
Το μουσείο Καλών Τεχνών της πόλης έχει πλήθος πινάκων ζωγραφικής του διάσημου ζωγράφου Κλοντ Μονέ.
Το Ναυτικό Μουσείο είναι το μουσείο ιστορίας της ναυσιπλοΐας και του λιμανιού της Ρουέν.

</doc>
<doc id="69182" url="https://el.wikipedia.org/wiki?curid=69182" title="Κρουστά μουσικά όργανα">
Κρουστά μουσικά όργανα

Τα κρουστά είναι μεγάλη οικογένεια μουσικών οργάνων. Ονομάζονται καθ' αυτόν τον τρόπο επειδή η μέθοδος διέγερσης αυτών των οργάνων είναι η κρούση: ο παραγόμενος ήχος προκαλείται χτυπώντας το όργανο (ή μέρος αυτού) με κάποιο ειδικό εξάρτημα (λ.χ., μπαγκέτα) ή με τα χέρια. Τα κρουστά όργανα ταξινομούνται σε δύο κύριες υποκατηγορίες, τα "μεμβρανόφωνα" και τα "ιδιόφωνα": τα μεν αποτελούνται από ένα συνήθως κυλινδρικό σώμα που φέρει τεντωμένη μεμβράνη στα ανοίγματά του· τα δε κρούονται καθ' ολοκληρίαν (δηλαδή, κτυπώντας οποιοδήποτε σημείο του σώματός τους). Στα μεμβρανόφωνα περιλαμβάνονται τα τυμπάνια, το νταούλι, το ταμπούρο και άλλα· στα ιδιόφωνα κρουστά εντάσσονται τα κύμβαλα (ή πιατίνια), το ξυλόφωνο, οι καστανιέτες, το ντέφι και άλλα. Αξίζει να σημειωθεί πως ένα σύνολο τυμπάνων (γνωστό στην ελληνική ως τύμπανα ή και ντραμς) αποτελείται από μεμβρανόφωνα και ιδιόφωνα κρουστά.
Στη μουσική εκπαίδευση, τα κρουστά συνηθίζεται επίσης να κατηγοριοποιούνται με βάση την παραγωγή (ή όχι) ήχων με καθορισμένο τονικό ύψος. 
Ήχος και χαρακτηριστικά.
Η οικογένεια των κρουστών περιλαμβάνει μουσικά όργανα με μεγάλο εύρος ηχητικών χαρακτηριστικών. Ως προς το τονικό ύψος, ορισμένα όργανα (όπως τα τυμπάνια, η μαρίμπα, το βιμπράφωνο, οι καμπάνες κ.ά.) προσεγγίζουν σε μεγάλο βαθμό την αρμονική σειρά, παράγοντας έτσι ξεκάθαρες νότες· αντιθέτως, άλλα κρουστά όργανα (όπως οι καστανιέτες, η ξύστρα και τα κύμβαλα) δονούνται με τρόπο χαοτικό, παράγοντας έτσι τραχείς ήχους με ασαφές τονικό ύψος. Αξίζει να σημειωθεί ότι, ειδικά το μεταλλόφωνο είναι όργανο που προσεγγίζει με μεγάλη ακρίβεια ένα αμιγώς ημιτονοειδές σήμα.

</doc>
<doc id="69184" url="https://el.wikipedia.org/wiki?curid=69184" title="Α.Π.Ο. Θερμαϊκός Θέρμης">
Α.Π.Ο. Θερμαϊκός Θέρμης

Ο Αθλητικός Πολιτιστικός Όμιλος Θερμαϊκός Θέρμης είναι ελληνικό αθλητικό σωματείο που δραστηριοποιείται στην πόλη της Θέρμης του νομού Θεσσαλονίκης, όπου και βρίσκονται οι έδρες των τμημάτων του. Επίσημο έτος ίδρυσης του είναι το 1949, με αρχικά χρώματα του ομίλου το κίτρινο και το μαύρο, ενώ από το 1951 και μετά αγωνίζεται με χρώματα το πράσινο και το λευκό και σήμα το τετράφυλλο τριφύλλι. Διαθέτει ενεργά τμήματα ποδοσφαίρου, καλαθοσφαίρισης και σκακιού, ενώ στο παρελθόν διατηρούσε και τμήμα χειροσφαίρισης. Από το 2015 άρχισε να λειτουργεί και τμήμα δυναμικών αθλημάτων με ακαδημία κίκ μπόξινγκ και πυγμαχίας.
Τμήμα ποδοσφαίρου ανδρών.
Με την ίδρυσή του το 1949 ο Α.Π.Ο Θερμαϊκός Θέρμης διαθέτει ποδοσφαιρικό τμήμα ανδρών που πρωταγωνιστεί πάντα στα πρωταθλήματα όπου αγωνίζεται. Έδρα του είναι το δημοτικό γήπεδο Θέρμης που έχει φυσικό χλοοτάπητα και είναι χωρητικότητας 600 θέσεων. Την αγωνιστική περίοδο 2015-2016 αγωνίζεται στο πρωτάθλημα της Α1 κατηγορίας της Ε.Π.Σ. Μακεδονίας.
Από τις πιο σημαντικές στιγμές στην ιστορία του Θερμαϊκού ήταν η άνοδος του στη Δ΄ Εθνική κατηγορία, όπου αγωνίστηκε για 3 χρόνια. Την περίοδο 2003-2004 κατέκτησε τον τίτλο του Πρωταθλητή Δ΄ Εθνικής στο 2ο όμιλο, ακολούθησε η άνοδος στην Γ΄ Εθνική κατηγορία, όπου αγωνίστηκε για 7 χρόνια. Κατέκτησε το κύπελλο της Ε.Π.Σ. Μακεδονίας την περίοδο 2013-2014 νικώντας στον τελικό τον Γ.Σ. Ηλιούπολης με 3-0 και το 2018-2019 τον Ποσειδών Μηχανιώνας με 1-3 ,ενώ την περίοδο 2015-2016 ήταν φιναλίστ στον τελικό του κυπέλλου με τον Μακεδονικό από τον οποίο έχασε με σκορ 2-1. Αρκετές φορές έχει κατακτήσει τον τίτλο του πρωταθλητή στις κατηγορίες της Ε.Π.Σ. Μακεδονίας όπου αγωνίζονταν.
Την αγωνιστική περίοδο 2019-2020 Ο Θερμαϊκός Θέρμης θα επιστρέψει στις μεγάλες κατηγορίες, και πιο συγκεκριμένα σε αυτή της Γ' Εθνικής, έπειτα απουσία 10 χρόνων.
Πρώην Προπονητές.
ΥΠΟΣΤΗΡΙΚΤΕΣ:
Ο σύνδεσμος των οργανωμένων οπαδών του Θερμαϊκου Θερμης ονομαζονται Green Hell 2
Τμήμα καλαθοσφαίρισης ανδρών.
Έδρα του τμήματος καλαθοσφαίρισης ανδρών είναι το Κλειστό Γυμναστήριο Θέρμης που βρίσκεται στην οδό Θέρμης - Τριαδίου. Το γυμναστήριο είναι χωρικότητας 500 θέσεων, έχει δάπεδο με παρκέ και η πρόσβαση σε αυτό γίνεται με λεωφορείο της γραμμή 67 Α.Σ. ΙΚΕΑ - Τριάδι.
Ιστορικό.
Κατά την αγωνιστική περίοδο 2001-02 ο Θερμαϊκός έλαβε μέρος στο Πρωτάθλημα της Γ' Εθνικής Κατηγορίας, καταλαμβάνοντας την 4η θέση στην τελική βαθμολογία του 2ου Ομίλου Βορρά. Την επόμενη χρονιά, 2002-03, κατεκτησε την κορυφή του τελικού βαθμολογικού πίνακα του ίδιου Ομίλου, λαμβάνοντας το προνόμιο της ανόδου στην επόμενη κατηγορία.
Την περίοδο 2003-04, συμμετέχοντας στο Πρωτάθλημα της Β' Εθνικής, η ομάδα της Θεσσαλονίκης ολοκλήρωσε τις αγωνιστικές της υποχρεώσεις στη 10η θέση της βαθμολογίας, αποφεύγοντας τον υποβιβασμό. Δεν είχε την ίδια τύχη την επόμενη χρονιά, 2004-05, οπότε και η κατάληψη της 11ης θέσης την οδήγησε στη Γ' Εθνική.
Η καθοδική πορεία συνεχίστηκε και την επόμενη χρονιά, 2005-06, εφόσον η ομάδα απέσυρε τη συμμετοχή της και μηδενίστηκε σε όλους τους προγραμματισμένους της αγώνες. Κατά συνέπεια υποβιβάστηκε και στα πρωταθλήματα της τοπικής της Ένωσης.
Κατά την αγωνιστική περίοδο 2008-09, οπότε και διαγωνίστηκε στο Πρωτάθλημα της B' Κατηγορίας Ανδρών που διοργανώνει η Ε.ΚΑ.Σ.Θ., η ομάδα της Θέρμης τερμάτισε στην 8η θέση της βαθμολογίας του 3ου Ομίλου.
Αγωνιστική περίοδος 2012-2013.
Κατά την αγωνιστική περίοδο 2012-13, ο Α.Π.Ο. Θερμαϊκός Θέρμης έλαβε μέρος στο Πρωτάθλημα της Γ' Κατηγορίας Ανδρών που διοργανώνει η Ε.ΚΑ.Σ.Θ., ολοκληρώνοντας τις αγωνιστικές του υποχρεώσεις στην 5η θέση της βαθμολογικής κατάταξης του 3ου Ομίλου.
Πρόεδρος του διοικητικού συμβουλίου είναι ο Χαράλαμπος Αμπατζίδης. Καθήκοντα πρώτης προπονήτριας διατηρεί η Μαρία Βαχαροπούλου.
Τμήμα καλαθοσφαίρισης γυναικών.
Η γυναικεία ομάδα καλαθοσφαίρισης αποτελεί νομικά ένα από τα ερασιτεχνικά τμήματα του συλλόγου. Έδρα του τμήματος είναι το Κλειστό Γυμναστήριο Θέρμης, χωρητικότητας 500 θεατών.
Η ομάδα έχει μέχρι σήμερα αγωνιστεί σε δύο διαφορετικές περιστάσεις στην Α1 Εθνική Κατηγορία, ενώ την περίοδο 2003-04 αγωνίστηκε στο Final-4 του Κυπέλλου Ελλάδος.
Τμήμα σκακιού.
Το σκακιστικό τμήμα του Θερμαϊκού δραστηριοποιείται από τουλάχιστον το 2002, αγωνιζόμενο στα τοπικά σκακιστικά πρωταθλήματα, διοργανωμένα από την Ε.Σ.Σ.Θ.-Χ.. Τις περισσότερες χρονιές ο Θερμαϊκός αγωνιζόταν στις χαμηλότερες κατηγορίες, την Γ' Εθνική και την Τοπική, χτυπώντας πάτο το 2004 και το 2005 όπου και τις δύο χρονιές τερμάτισε τελευταίος με 0 βαθμούς στην Τοπική κατηγορία της Ε.Σ.Σ.Θ.-Χ. Το 2009 ήταν σημαντική χρονιά μιας και ο Θερμαϊκός κατέλαβε την 1η θέση στο πρωτάθλημα της Γ' Εθνικής Κατηγορίας και εξασφάλισε την άνοδο του στην Β' Εθνική, όπου παρέμεινε μέχρι και το 2011, όταν τερμάτισε 8ος ανάμεσα σε 9 ομάδες και υποβιβάστηκε.
Το 2013 ο Θερμαϊκός κατέλαβε την 7η θέση στην Α' Τοπική Κατηγορία της Ε.Σ.Σ.Θ.-Χ. και ως συνέπεια υποβιβάστηκε στην Β' Τοπική Κατηγορία, όπου και αναμένεται να αγωνιστεί το 2014.
Υπεύθυνος της ομάδας είναι ο Πέτρος Ζωνίδης. Οι αγώνες και προπονήσεις της ομάδας πραγματοποιούνται στο Γήπεδο Ποδοσφαίρου Θέρμης.
Παραπομπές.
&lt;br&gt;

</doc>
