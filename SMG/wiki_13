<doc id="47880" url="https://el.wikipedia.org/wiki?curid=47880" title="Σπέτσες">
Σπέτσες

Οι Σπέτσες είναι ιστορικό νησί του Αργοσαρωνικού κοντά στην Αργολική χερσόνησο, δεξιά της εισόδου του Αργολικού κόλπου. Το νησί πήρε το σημερινό του όνομα από τους Ενετούς αφού το ονόμασαν "Ίζόλα ντι Σπέτζια" που σημαίνει "Νησί των αρωμάτων" λόγω των πολλών λουλουδιών που υπήρχαν. Βρίσκεται σε απόσταση 1,5 μιλίου από την Ερμιονίδα και 50 μιλίων από τον Πειραιά. Από το Πόρτο Χέλι αναχωρούν καθημερινά ιπτάμενα δελφίνια και πλοιάρια για τις Σπέτσες. Το νησιωτικό σύμπλεγμα των Σπετσών απαρτίζουν πέντε ακόμη νησίδες: η Σπετσοπούλα, ο Άγιος Ιωάννης και οι δύο γειτονικές νησίδες του, καθώς και το Μικρό Μπούρμπουλο (Πετροκάραβο), λίγο πάνω από το βόρειο ακρωτήρι των Σπετσών.
Ιστορία.
Στην αρχαιότητα ονομάζονταν "Πιτυόνησος" και "Πιτυούσα". Το σημερινό όνομά της πήρε από τους ναυτικούς του Μεσαίωνα Καταλανούς, Γενουάτες και Ενετούς. Οι Φράγκοι την αποκαλούσαν ""Ιζόλα ντι Σπέσια" ή "Ιζόλα ντι Σπέσια"" (=αρωματοφόρος νήσος). Κατ΄ άλλη εκδοχή το όνομα προήλθε από το "Πέτσα" (Πετσιώτες) που φέρεται ως αρβανίτικος γλωσσικός αναγραμματισμός του αρχαίου ονόματος Πιτυούσα.
Στην εποχή της Φραγκοκρατίας οι Σπέτσες περιήλθαν στους Ενετούς (1220-1460) και εξ αυτών στους Τούρκους. Τον 17ο αιώνα ο πληθυσμός της ήταν κυρίως Αρβανίτες Χριστιανοί που είχαν εγκατασταθεί από τον 15ο αιώνα που αυξήθηκε στη συνέχεια με αποίκους από τις ακτές της Λακωνίας και της Τσακωνιάς Τυρό και Λεωνίδιο της Αργολίδας και την Ερμιονίδα που ακολούθησαν νεότερες εποικίσεις τον 18ο αιώνα. Ο αρχικός μεσαιωνικός οικισμός ήταν βορειοδυτικά της σημερινής πόλης, σημερινή θέση "Καστέλι" όπου υπήρχε ακρόπολη επί λόφου (σημερινή θέση ο ναός του Αγίου Βασιλείου).
Οι κάτοικοι των Σπετσών έλαβαν μέρος στον Ρωσοτουρκικό πόλεμο (1770) και υπέστησαν μεγάλη καταστροφή από τους Τούρκους. Μετά όμως 5 έτη (1774-1775) αμνηστεύθηκαν από τους Τούρκους. Τότε οι κάτοικοι κατέβηκαν στην παραλία και έκτισαν την σημερινή πόλη. Την φιλοπατρία τους όμως οι Σπετσιώτες την έδειξαν και το 1790 όταν έσπευσαν να βοηθήσουν τον Λάμπρο Κατσώνη που για την πράξη του αυτή υπέστησαν πάλι νέα καταστροφή από τους Τούρκους.
Επί Οθωμανικής Αυτοκρατορίας τα Σπετσιώτικα πληρώματα αποκαλούνταν "Τζαμουτζαλήδες" έναντι των Υδραίικων που αποκαλούνταν "Σουλουτζαλήδες" που όμως ήταν λίαν περιζήτητα ακόμη και από τους Οθωμανούς στόλαρχους όπως και από τον Καρά-Αλή.
Επανάσταση του 1821.
Την περίοδο 1821-1832, οι Σπέτσες έπαιξαν πρωταγωνιστικό ρόλο στην Ελληνική Επανάσταση. Οι Σπετσιώτες πρώτοι ύψωσαν τη σημαία της Επανάστασης την 2η και 3η (Κυριακή του Λαζάρου) Απριλίου του 1821, με μεγάλη τελετή και κανονιοβολισμούς. Κατά τον σύγχρονο της Επανάστασης Ομηρίδη Σκυλίτση, αυτό έγινε στις 26 Μαρτίου. Ο σπετσιωτικός στόλος, αποτελούμενος από εμπορικά πλοία σπετσιωτών, πήρε μέρος σε μεγάλο αριθμό ναυμαχιών, όπως της Αρμάτας, καθώς και σε αποκλεισμούς οχυρών, συγκεκριμένα του Ναυπλίου και της Μονεμβασιάς. 
Την περίοδο αυτή κάνουν την εμφάνισή τους ηρωικά ονόματα όπως Λασκαρίνα Μπουμπουλίνα, Ανδρέας Μιαούλης, Χατζηγιάννης Μέξης και Κοσμάς Μπαρμπάτσης, ονόματα τα οποία σήμερα κατέχουν υψηλή θέση στην Ελληνική Ιστορία.
Αναπαράσταση της Ναυμαχίας της Αρμάτα.
Το 1822 ο Τουρκικός στόλος κατευθύνεται προς τον Αργολικό κόλπο, με τελικό προορισμό το Ναύπλιο, σε μια ύστατη προσπάθεια ανεφοδιασμού του οχυρού. Στις 8 Σεπτεμβρίου ο στόλος εμφανίζεται ανατολικά των Σπετσών, μεταξύ Σπετσοπούλας και Τρικερίου και ο τρινήσιος στόλος των Σπετσών, της Ύδρας και των Ψαρών, υπό τον ναύαρχο Ανδρέα Μιαούλη, κινείται προς αντιμετώπιση των Τούρκων. Σύμφωνα με τον ιστορικό Χατζηανάργυρο, στην ναυμαχία που ακολούθησε μεταξύ των δυο στόλων, πήραν μέρος «140 και πλέον» πλοία. Σε αυτήν την κρίσιμη στιγμή εμφανίζεται ο Σπετσιώτης πυρπολητής Κοσμάς Μπαρμπάτσης, ο οποίος καταφέρνει να εισέλθει στο κέντρο του τουρκικού σχηματισμού. Η ηρωική αυτή πράξη του Σπετσιώτη ναυτικού είχε ως αποτέλεσμα την υποχώρηση του τουρκικού στόλου από τον Αργολικό κόλπο. Σε ανάμνηση αυτού του ιστορικού γεγονότος οι Σπετσιώτες έκτισαν την εκκλησία της Παναγίας της Αρμάτας στην περιοχή του φάρου των Σπετσών.
Σήμερα το νησί των Σπετσών, γιορτάζει το ιστορικό αυτό γεγονός με το φεστιβάλ της Αρμάτας, το οποίο λαμβάνει χώρα κάθε χρόνο την δεύτερη εβδομάδα του Σεπτεμβρίου. Το μεγάλο αυτό φεστιβάλ, συμπεριλαμβάνει θεατρικές παραστάσεις, πολιτιστικές εκθέσεις καθώς και μουσικές παραστάσεις και κλιμακώνεται με την αναπαράσταση της Ναυμαχίας των Σπετσών, μπροστά στο νέο λιμάνι του νησιού. Επίσης στο νησί γιορτάζει και η Παναγιά η Αρμάτα.
Νεότερη Ιστορία.
Μετά το τέλος της Επανάστασης και τη δημιουργία του Ελληνικού κράτους οι Σπέτσες επισκιάζονται από την οικονομική ανάπτυξη των Αθηνών και τη σταδιακή ανάδειξη του Πειραιά ως τον πυρήνα της Ελληνικής ναυτιλίας. Αρχίζουν να παρακμάζουν ως εμπορικό και ναυτιλιακό κέντρο και παράλληλα μειώνεται ο πληθυσμός τους. Για να αντιμετωπιστεί αυτό το πρόβλημα, στις αρχές του 20ού αιώνα αρχίζει ο εκσυγχρονισμός του νησιού και η μεταμόρφωσή του σε θέρετρο της αφρόκρεμας της αθηναϊκής κοινωνίας, κυρίως με πρωτοβουλία του εθνικού ευεργέτη Σωτήριου Αναργύρου, γόνου πλούσιας Σπετσιώτικης οικογένειας εφοπλιστών. Αυτός είχε μεταναστεύσει παλιότερα σε μικρή ηλικία, το 1868 στην Αμερική λόγω οικονομικής δυσχέρειας αλλά το 1899 επιστρέφει πλέον ως ισχυρός μεγαλέμπορος καπνού και αρχίζει το έργο της αναβάθμισης και εκσυγχρονισμού του αγαπημένου του νησιού.
Εκτός άλλων, πευκοφυτεύει το μεγαλύτερο μέρος του νησιού, που μέχρι τότε δεν είχε σημαντική βλάστηση, χτίζει το πρώτο υδραγωγείο του νησιού και το διάσημο ξενοδοχείο Ποσειδώνιο, που εγκαινιάζεται το 1914 και έχει ως πρότυπα πολυτελή ξενοδοχεία της Γαλλίας. Το 1927 γίνεται η έναρξη της λειτουργίας της Αναργυρείου και Κοργιαλένειου Σχολής Σπετσών, η οποία πραγματικά ανεβάζει το πολιτιστικό επίπεδο του νησιού. Η "Σχολή" υπήρξε ένα από τα καλύτερα πρότυπα κολέγια των Βαλκανίων και υπήρξε έμπνευση του Ελ. Βενιζέλου, προσωπικού του φίλου και δημιούργημα του Ανάργυρου. Λειτούργησε μέχρι το 1983 με Έλληνες και αλλοδαπούς μαθητές. Από το 1983 σε ένα από τα κτίρια της Σχολής λειτουργεί το Λύκειο του νησιού ενώ σε άλλα κτίρια φιλοξενήθηκε το Κέντρο Περιβαλλοντικής Εκπαίδευσης Σπετσών και το Τμήμα Τουριστικών Επιχειρήσεων (Παράρτημα του Τ.Ε.Ι Πειραιά).
Οι προσπάθειες αυτές της αναβάθμισης των Σπετσών από τον Σωτήριο Ανάργυρο απέδωσαν, αλλά οι καρποί των έργων του αρχίζουν πραγματικά να φαίνονται από τη δεκαετία του 60' και του 70' όταν Έλληνες και ξένοι αναγνωρίζοντας τις Σπέτσες ως ιδανικό παραθεριστικό προορισμό, συρρέουν στο νησί αυξάνοντας έτσι με τη πάροδο του χρόνου τη κίνηση και τη τουριστική αξία του. Παράλληλα, εύποροι αγοράζουν και ανακαινίζουν πολλά από τα εγκαταλελειμένα αρχοντικά του νησιού. Τα έσοδα από το τουρισμό σταδιακά μεταμορφώνουν τις Σπέτσες από ένα ήσυχο νησί σε έναν από τους πλέον δημοφιλής τουριστικούς προορισμούς όπου καλοδιατηρημένα αρχοντικά και παραδοσιακή αρχιτεκτονική συνυπάρχουν με την ζωντάνια των τουριστών και της πλούσιας νυχτερινής ζωής.
Έκταση - Ακρωτήρια.
Οι Σπέτσες έχουν σχήμα ωοειδές, περίμετρο ακτογραμμής 11 μιλίων, έκταση 22,5 τ.χλμ. με μέγιστο μήκος 4 μίλια και μέγιστο πλάτος 2,5 μίλια. Διασχίζεται από βουνοσειρές με υψηλότερη κορυφή τον Προφήτη Ηλία (245μ.). Τα ακρωτήρια της νήσου είναι: Το Σουρμπούτι (ΒΑ.), το Κάβο - Φανάρι (Α.), ο Μαυρόκαβος (ΝΑ.), το Ζάστανο (Ν.) και το Μπουρμπούθι (ΒΔ.).
Παραγωγή - Κλίμα.
Το έδαφος των Σπετσών είναι κυρίως πευκόφυτο, ενώ μεγάλο μέρος του είναι καλλιεργήσιμο. Κύρια προϊόντα που παράγονται είναι ελιές, λάδι, δημητριακά, σταφύλια, αμύγδαλα, σύκα και λίγα κτηνοτροφικά προϊόντα. Το κλίμα είναι δροσερό και υγιεινό και προσφέρεται ως τόπος παραθερισμού. Η εγχώρια παραγωγή του νησιού είναι επικεντρωμένη κυρίως στον τουρισμό/παρατουρισμό, ναυτιλία και αλιεία.
Δήμος Σπετσών.
Ο Δήμος Σπετσών περιλαμβάνει το νησί των Σπετσών και τις κοντινές του νησίδες, καθώς και τη νήσο Βελοπούλα που βρίσκεται 21,5 ν.μ. νοτιοανατολικά του ακρωτηρίου Άκρα Μπρακίτσι της Σπετσοπούλας. Στο Δήμο Σπετσών ανήκει και η νήσος Φαλκονέρα. Συστάθηκε το 1934 και προήλθε από την αναγνώριση σε Δήμο της Κοινότητας Σπετσών. Παρέμεινε αμετάβλητος στην συνέχεια και με την εφαρμογή του σχεδίου Καποδίστριας το 1997 αλλά και του σχεδίου Καλλικράτης το 2010.
Δήμαρχοι Σπετσών.
Δήμαρχοι Σπετσών διετέλεσαν τα ακόλουθα πρόσωπα:
Πρωτεύουσα - Συνοικισμοί.
Πρωτεύουσα του Δήμου είναι η ομώνυμη πόλη της νήσου ενώ αναγνωρισμένοι συνοικισμοί είναι η Αγία Παρασκευή, Άγιοι Ανάργυροι, Άγιοι Απόστολοι, Πίτερ Μίλερ, Βρέλος, Έλωνας, Ζωγερία, Λιγονέρι-Μπλούμπερι, Παραπόλα, Τζήλα, η γυναικεία Μονή Αγίων Πάντων και η νησίδα Σπετσοπούλα ιδιοκτησίας της Οικογένειας Νιάρχου.
Με την εφαρμογή της νέας διοικητικής διαίρεσης της χώρας κατά το Πρόγραμμα Καλλικράτης το 2011 ουδεμία μεταβολή επήλθε στο Δήμο, σύμφωνα με το άρθρο 1,§ 5.2.Γ αυτού.
Περιορισμοί οχημάτων.
Το 1967 ο νομάρχης Πειραιά με απόφασή του επέβαλλε αυστηρούς περιορισμούς σχετικά με τη κυκλοφορία οχημάτων στο νησί, την ισχύ της οποίας επιβεβαίωσε και το Συμβούλιο της Επικρατείας με την υπ'αριθμ. 4433/1976 απόφασή του. Οι περιορισμοί αυτοί κρίθηκαν αναγκαίοι καθώς η παραδοσιακή πολεοδομία του νησιού δεν ήταν κατάλληλη για τη μαζική χρήση οχημάτων και εκτός άλλων θα προστάτευαν τον χαρακτήρα του νησιού. Συγκεκριμένα όλα τα αυτοκίνητα και τα οχήματα βαρέως τύπου απαγορεύτηκαν και η χρήση τους γίνεται μόνο με ειδική άδεια (ταξί, λεωφορεία κτελ) και σε περιορισμένους δρόμους. Κύριο μέσο μετακίνησης είναι δίτροχα μικρού κυβισμού και τετράτροχες μοτοσικλέτες (γουρούνες) ενώ για τους τουρίστες υπάρχει διαθέσιμη και η χρήση παραδοσιακής άμαξας. Στο ιστορικό κέντρο των Σπετσών οι περιορισμοί είναι ακόμα αυστηρότεροι και απαγορεύεται η χρήση οποιουδήποτε οχήματος. Λόγω των πολλών περιορισμών στη χρήση οχημάτων η θαλάσσια μετακίνηση είναι αρκετά διαδεδομένη ιδίως για τις μεγάλες αποστάσεις, τόσο με τη χρήση θαλάσσιων ταξί και καϊκιών όσο και με ιδιωτικά και ενοικιαζόμενα σκάφη.
Πλοήγηση.
Λεπτομερείς ναυτιλιακές πληροφορίες για τις Σπέτσες παρέχει ο Ελληνικός Πλοηγός 2ος τόμος και ιδιαίτερα ο χάρτης ελληνικής έκδοσης: ΧΕΕ-135, που αποτελεί τον λιμενοδείκτη του λιμένα της, καθώς και ο ΧΕΕ-130 που καλύπτει όλες τις ΒΑ. ακτές της Πελοποννήσου και τον Αργολικό Κόλπο.

</doc>
<doc id="47881" url="https://el.wikipedia.org/wiki?curid=47881" title="Βραβεία Νόμπελ στη Χημεία">
Βραβεία Νόμπελ στη Χημεία



</doc>
<doc id="47884" url="https://el.wikipedia.org/wiki?curid=47884" title="Μότορσιπ">
Μότορσιπ

Το μότορσιπ (αγγλικά: motorship· σε συνντομογραφία: M/S) είναι ένα μηχανοκίνητο φορτηγό ή επιβατηγού πλοίο, το οποίο για την πρόωσή του χρησιμοποιεί μηχανές εσωτερικής καύσης (ΜΕΚ), οι οποίες είναι συνήθως ντίζελ. Ο όρος μότορσιπ δεν αφορά τύπο πλοίου, αλλά μόνο χαρακτηρισμό. Συνώνυμος είναι ο επίσης αγγλικός όρος μότορ βέσελ (αγγλικά: motor vessel· σε συντομογραφία M/V).
Στην ελληνική ναυτική γλώσσα με τον όρο «μότορσιπ» έχει καθιερωθεί να χαρακτηρίζονται μικρά συνήθως φορτηγά πλοία που διακινούν περιορισμένα φορτία μεταξύ των ελληνικών λιμένων. Παλαιότερα με τον ίδιο όρο χαρακτηρίζονταν και τα επιβατηγά πλοία της ακτοπλοΐας.

</doc>
<doc id="47886" url="https://el.wikipedia.org/wiki?curid=47886" title="Μποϊκοτάζ">
Μποϊκοτάζ

Ο όρος µποϊκοτάζ ή µποϋκοτάζ είναι ένας διεθνής όρος (γαλλικά boycottage, αγγλικά boycott) που συνήθως αποδίδεται ως εμπορική απομόνωση, άρνηση εμπορικής σχέσης και αντίστοιχων οικονομικών επαφών.
Ο όρος αυτός προήλθε από το όνομα του Άγγλου γαιοκτήμονα Τσαρλς Μπόικοτ ("Charles Boycott") στον οποίο αρνήθηκαν οι καλλιεργητές του κάθε υπηρεσία.
Στη ναυτιλία το μποϊκοτάζ εκδηλώνεται κυρίως ως "εργατικό μποϊκοτάρισμα" όπως για παράδειγμα η άρνηση λιμενεργατών να εκφορτώσουν πλοίο κάποιας χώρας κατά της οποίας έχει εκδηλωθεί εμπορική απαγόρευση.

</doc>
<doc id="47889" url="https://el.wikipedia.org/wiki?curid=47889" title="Γιάννης Βαϊνάς">
Γιάννης Βαϊνάς

Ο Γιάννης Βαϊνάς (1944) είναι Έλληνας πολιτικός.
Βιογραφικά στοιχεία.
Γεννήθηκε στο χωριό Ελαιόφυτο το 1944 και σπούδασε στο τμήμα Αγρονόμων - Τοπογράφων μηχανικών της Πολυτεχνικής Σχολής Θεσσαλονίκης.
Ήταν δήμαρχος Αγρινίου για οκτώ συνεχή έτη το διάστημα 1986 έως 1994. Στη συνέχεια εκλέχτηκε νομάρχης Αιτωλοακαρνανίας για μια θητεία και βουλευτής Αιτωλοακαρνανίας, εκλεγμένος με το ΠΑΣΟΚ, την περίοδο 2000 έως 2004.

</doc>
<doc id="47892" url="https://el.wikipedia.org/wiki?curid=47892" title="Ιωάννης Βαϊνάς">
Ιωάννης Βαϊνάς



</doc>
<doc id="47893" url="https://el.wikipedia.org/wiki?curid=47893" title="Ουτρέχτη (επαρχία)">
Ουτρέχτη (επαρχία)

Η Ουτρέχτη ("Utrecht") είναι η μικρότερη επαρχία της Ολλανδίας και βρίσκεται στο κέντρο της χώρας. Στα βόρειά της βρίσκεται η λίμνη Έε ("Eemmeer"), στα ανατολικά της η επαρχία Χέλντερλαντ, ο ποταμός Ρήνος στα νότιά της και στα βορειοδυτικά της η επαρχία της Βόρειας Ολλανδίας.
Πρωτεύουσα της επαρχίας είναι η Ουτρέχτη. Σημαντικές πόλεις εντός της επαρχίας είναι επίσης το Αμερσφόρτ και το Ζάιστ.

</doc>
<doc id="47894" url="https://el.wikipedia.org/wiki?curid=47894" title="Λέων Δ'">
Λέων Δ'



</doc>
<doc id="47895" url="https://el.wikipedia.org/wiki?curid=47895" title="Λέων Δ΄ (αποσαφήνιση)">
Λέων Δ΄ (αποσαφήνιση)

Λέων Δ΄ είναι όνομα των:

</doc>
<doc id="47896" url="https://el.wikipedia.org/wiki?curid=47896" title="Κωνσταντίνος Ε΄ (αποσαφήνιση)">
Κωνσταντίνος Ε΄ (αποσαφήνιση)

Κωνσταντίνος Ε΄ είναι το όνομα των:

</doc>
<doc id="47908" url="https://el.wikipedia.org/wiki?curid=47908" title="Βέσσα Χίου">
Βέσσα Χίου

Η Βέσσα είναι ημιορεινό χωριό της Χίου και ανήκει στο Δήμο Μαστιχοχωρίων.
Η Βέσσα βρίσκεται 19 χιλιόμετρα νοτιοδυτικά της πόλης της Χίου (οδική απόσταση), σε μία κοιλάδα, από όπου μία πιθανή ετυμολογία του ονόματος του χωριού (από το ομηρικό βήσσα = κοιλάδα), και σε μεσοσταθμικό υψόμετρο 180 μέτρα. Η έκταση του ομώνυμου δημοτικού διαμερίσματος είναι 21 τετραγωνικά χιλιόμετρα. 
Το 1346, κατακτήθηκε από τους Γενοβέζους, που ενδιαφέρονταν για τα μαστιχόδεντρά της.
Έχει παραδοσιακή αρχιτεκτονική με στενούς δρόμους. Είναι παλαιός, μεσαιωνικός οικισμός του 10ου αιώνα, χαρακτηριστικό χωριό-κάστρο («καστροχώρι»). Ενδιαφέρων είναι και ο Ναός του Αγίου Δημητρίου. Ο ενοριακός ναός ωστόσο τιμάται στο όνομα της Κοιμήσεως της Θεοτόκου και εορτάζει στις 15 Αυγούστου.
Η Βέσσα είναι η γενέτειρα του Κωνσταντίνου Βαλιάδη (Κωνσταντίνου Ε΄), Οικουμενικού Πατριάρχη μεταξύ των ετών 1897 και 1901, προτομή του οποίου ανεγέρθηκε το 2015 στο χωριό.
Πληθυσμός.
Η εξέλιξη του πληθυσμού της Βέσσας στις επίσημες απογραφές έχει ως εξής:

</doc>
<doc id="47910" url="https://el.wikipedia.org/wiki?curid=47910" title="Βασιλικό Ιωαννίνων">
Βασιλικό Ιωαννίνων

Το Βασιλικό είναι ορεινό χωριό της Ηπείρου εντός των ορίων της Περιφερειακής Ενότητας Ιωαννίνων (πρώην Νομού Ιωαννίνων). Βρίσκεται κτισμένο βορειοδυτικά των Ιωαννίνων, στις πλαγιές του όρους Δούσκου σε υψόμετρο 784 μέτρα. Έως το 1928 είχε την ονομασία "Τσαραπλανά".
Ιστορικά στοιχεία.
Η ιστορία του χωριού χάνεται στα βάθη των αιώνων, όπως μαρτυρούν τα αρχαιολογικά ευρήματα: Στις θέσεις "Δράνια", "Μεγάλες" και "Τσαβάλου Αλώνι", βρέθηκαν τάφοι που χρονολογούνται προ του 9ου αιώνα π.Χ.. Στη θέση "Παλαιόκαστρο" (ίσως "Πυρρόκαστρο"), βρέθηκαν νομίσματα της εποχής του Πύρρου.
Συνεχίζεται κατά την Ρωμαϊκή και Βυζαντινή εποχή, όπως μαρτυρείται από την ύπαρξη Βυζαντινών - Μεταβυζαντινών εκκλησιών (Άγιος Αθανάσιος - που χρονολογείται το 1300, Άγιος Γεώργιος - με μια σπάνιου τύπου αγιογραφία του Παντοκράτορα). Ακολουθεί η Ενετική κατάκτηση, που σύμφωνα με την παράδοση έφερε στο χωριό και την καλλιέργεια της καστανιάς. Στην πρώτη απογραφή που γίνεται από τους Τούρκους, μετά την υποδούλωση του Πωγωνίου, το 1431, το χωριό αναφέρεται ως "Girapnana" (Τσαραπλανά) και έχει 15 σπίτια.
Κατά την διάρκεια της Τουρκοκρατίας, λόγω του τουρκικού ζυγού, της βαρύτατης φορολογίας άλλα και των ληστρικών συμμοριών που λυμαίνονταν την περιοχή, οι περισσότεροι άνδρες αναγκάζονταν να ξενιτευτούν. Με την πάροδο των χρόνων οι ταξιδεμένοι έφεραν πίσω πλούτο και πρόοδο. Άνοιγαν δρόμους, έφτιαχναν πηγάδια και βρύσες, έχτιζαν εκκλησίες, πλήρωναν παπάδες και δασκάλους. Την περίοδο αυτή το χωριό είχε, σύμφωνα με τον Ιωάννη Λαμπρίδη (1886), 4 συνοικίες: "Γκράτσιτα, Άγιον Μηνά, Μεσαίαν, ένθα και τα δημόσια κτίρια και Μαυρίκη" (διατηρήθηκε η ορθογραφία του συγγραφέα).
Το 1777, μετά το πρώτο πέρασμα του Αγίου Κοσμά του Αιτωλού (το 1776), εγκαθίσταται στο χωριό για να διδάξει στο νάρθηκα της εκκλησίας (μάλλον του Άη-Γιώργη) ο Ιερομόναχος Καραλής. Γύρω στο 1860 υπάρχει ήδη Ελληνικό Σχολείο. Λίγο αργότερα ιδρύεται και Παρθεναγωγείο. Το 1778 ο Ιερομόναχος Ν. Ματσικάτης ανήγειρε τον Ναό της Υπαπαντής, δαπανώντας 11.520 άσπρα (μέχρι τότε, ενοριακός ναός ήταν ο Ναός του Αγίου Γεωργίου). Ο ίδιος, ίδρυσε την ίδια χρονιά και την Μονή του Αγίου Κωνσταντίνου στον "Πύργο".
Ο Άγγλος περιηγητής Ουίλιαμ Ληκ ("William Leake)", λοχαγός του Αγγλικού στρατού, που περνά από το Βασιλικό το 1809 γράφει:
Το 1886, γεννήθηκε στο Βασιλικό ο κατά κόσμον Αριστοκλής Σπύρου και μετέπειτα Οικουμενικός Πατριάρχης Αθηναγόρας.
Στο χωριό βρίσκεται το πατρικό του σπίτι και το οποίο έχει διαμορφωθεί σε μουσείο. Στους χώρους του μπορεί κανείς να δει τα άμφια, τα πετραχήλια, την Πατριαρχική μίτρα και την Πατριαρχική ράβδο, καθώς και άλλα προσωπικά είδη του Πατριάρχη.
Κατά τη διάρκεια του Ελληνοϊταλικού πολέμου το Βασιλικό βομβαρδίστηκε από το Ιταλικό πυροβολικό με αποτέλεσμα να καταστραφούν επτά οικίες. Τον Ιούλιο του 1943, ο οικισμός λεηλατήθηκε από τα Γερμανικά στρατεύματα Κατοχής, ενώ καταστράφηκαν άλλα τέσσερα σπίτια και εκτελέστηκαν δύο κάτοικοί του.
Διοικητικά.
Ως οικισμός αναφέρεται επίσημα μετά την απελευθέρωση 1919 στο ΦΕΚ 184Α - 19/08/1919 με την παλιά του ονομασία "Τσαραπλανά" να ορίζεται έδρα της τότε ομώνυμης νεοϊδρυθείσας κοινότητας. Το 1928 με το ΦΕΚ 81Α - 14/05/1928 μετονομάστηκε σε Βασιλικόν. Σύμφωνα με το σχέδιο Καλλικράτης, αποτελεί την τοπική κοινότητα Βασιλικού που ανήκει στη δημοτική ενότητα Άνω Πωγωνίου του Δήμου Πωγωνίου και σύμφωνα με την απογραφή 2011 έχει 228 κατοίκους.

</doc>
<doc id="47913" url="https://el.wikipedia.org/wiki?curid=47913" title="Αρίστιππος ο Κυρηναίος">
Αρίστιππος ο Κυρηναίος

Ο Αρίστιππος ο πρεσβύτερος ήταν φιλόσοφος, μαθητής του Σωκράτη και ιδρυτής της Κυρηναϊκής Σχολής ή Ηδονιστικής Σχολής (435 – 355 π.Χ.). 
Βιογραφία.
Σε νεαρή ηλικία γνώρισε τη διδασκαλία του Πρωταγόρα. Αργότερα γοητεύτηκε από τη διδασκαλία του Σωκράτη, ήλθε στην Αθήνα και συνδέθηκε στενά μαζί του, χωρίς όμως να εγκαταλείψει τις συνήθειες της ζωής του και τις αντιλήψεις του. Ο Ξενοφών (Απομνημονεύματα Α,1 και Γ,8) τον παρουσιάζει να συνομιλεί με τον Σωκράτη και να αναπτύσσει τις ηδονιστικές του θεωρίες. Η φιλοσοφία όμως του Σωκράτη δεν είχε αποφασιστική σημασία για τη ζωή του. Είναι ο πρώτος μαθητής του Σωκράτη ο οποίος μετά τον θάνατο του δασκάλου εμφανίστηκε ως σοφιστής, δηλαδή επαγγελματίας και αμειβόμενος δάσκαλος, αρχικά στην Αθήνα και αργότερα σε άλλες πόλεις, όπου φιλοξενήθηκε από τυράννους, όπως ο Διονύσιος των Συρακουσών, τους οποίους κολάκευε και ζούσε με πολυτέλεια στις αυλές τους. Δίδαξε ως σοφιστής και έπαιρνε υψηλά δίδακτρα. Χαρακτηριστικό σχετικά είναι και το γνωστό ανέκδοτο, σύμφωνα με το οποίο: ένας επαρχιώτης οδήγησε σ` αυτόν τον γιο του για να μαθητεύσει, αλλά, επειδή ο φιλόσοφος ζητούσε δίδακτρα πολύ ακριβά, ο άνθρωπος του είπε πως με το ποσό αυτό θα ήταν δυνατόν να αγοράσει ένα βόδι. Οπότε ο Αρίστιππος του απάντησε: «Αγόρασε το, λοιπόν, κι έτσι θα έχεις δύο μαζί βόδια στο σπίτι σου».
Ίδρυση φιλοσοφικής σχολής.
Επιστρέφοντας στην πατρίδα του ίδρυσε τη φιλοσοφική του σχολή, όπου δίδασκε ότι η γνώση έχει αξία, όταν αυτή συνοδεύεται με πρακτική χρησιμότητα. Περιφρονούσε τα μαθηματικά, διότι δεν εξετάζουν τι είναι ωφέλιμο και τι βλαβερό. Τις φυσιογνωστικές έρευνες τις θεωρούσε άσκοπες και ανωφελείς. Ακολουθώντας τον Πρωταγόρα, υποστήριζε ότι μπορούμε να γνωρίζουμε μόνο τα δικά μας αισθήματα και όχι το ποιόν των όντων και τα αισθήματα των άλλων, επειδή αυτά είναι δημιουργήματα της στιγμής. Τα αισθήματα τα διέκρινε σε εκείνα που προκαλούν ηδονή και σε εκείνα που προκαλούν πόνο. Η ηδονή από τη φύση της είναι ευάρεστη και αποτελεί αγαθό, ενώ ο πόνος, ως δυσάρεστος από τη φύση του επίσης , αποτελεί κακό. Ύψιστος λοιπόν σκοπός του ανθρώπου είναι η ηδονή και προς αυτόν το σκοπό πρέπει να κατατείνουν όλες οι πράξεις του. Αυτός ο σκοπός εξάλλου κατά τον Αρίστιππο, αποτελεί την έκφραση της ανώτατης ηθικής. Γι' αυτό είναι εντελώς αδιάφορη η πηγή προέλευσης των ηδονών. Υπάρχει όμως διαφορά βαθμού μεταξύ των απολαύσεων. Τα σωματικά αισθήματα ηδονής κατέχουν την πρώτη θέση, ως τα πιο πηγαία και ισχυρότερα. Δε στερούνται όμως τελείως σημασίας και οι ψυχικές και πνευματικές ηδονές. Έργο της φρόνησης είναι να κρίνει, ανάλογα με την αξία τους, τα διάφορα αγαθά και τις αντίστοιχες απολαύσεις. Οποιαδήποτε και αν είναι η επιλογή, απαράβατος πρέπει να θεωρείται ένας όρος, η εγκράτεια. Δεν πρέπει δηλαδή κατά την πραγματοποίηση του μοναδικού σκοπού, που είναι η απόλαυση της ζωής κατά τον καλύτερο δυνατόν τρόπο, να υποταχθεί κανείς στις ηδονές , αλλά να παραμένει κύριος του εαυτού του και των περιστάσεων. Στον διάλογό του "Περί του Λαΐδος κατόπτρου" (είναι ένας από τους 6 και κατ' άλλους 25 διαλόγους που έγραψε) τον κανόνα αυτό ζωής τον περιγράφει ως εξής: «Έχω Λαΐδα, ουκ έχομαι. επεί το κρατείν και μη ηττάσθαι ηδονών άριστον».
Κοσμοθεωρία.
Η αντίληψη αυτή περί αυτοκυριαρχίας και ο έρωτας της ανεξαρτησίας τον οδηγούν μακρύτερα, στο αγαθό της ελευθερίας του ατόμου, προς το οποίο τρέφει ιδιαίτερη εκτίμηση. Ο ίδιος προσωπικά, για να μη θυσιάσει την ελευθερία του, όχι μόνο μακριά από την πολιτική κρατήθηκε, αλλά και δεν δέχθηκε να ανήκει ως πολίτης σε κάποιο συγκεκριμένο κράτος, γι' αυτό και ζούσε παντού ως μέτοικος. Η φιλοσοφική του σχολή στην Κυρήνη άνθησε και άκμασε ως την εποχή των Πτολεμαίων. Η φιλοσοφία του είναι αισθησιοκρατική. Η μόνη πραγματική γνώση μας, λέει, που αποτελεί και κριτήριο για τις πράξεις μας, είναι η ηδονή και ο πόνος που νιώθουμε. Ο σκοπός της ζωής μας επομένως είναι η ηδονή. Αγαθό είναι το ευάρεστο, κακό το δυσάρεστο. Ύψιστο αγαθό είναι η ηδονή που τη διευθύνει η σύνεση και την εξευγενίζει η παιδεία. «Ν’ αρπάζεις την κάθε στιγμή και να τη χαίρεσαι, γιατί μόνο η στιγμή μας ανήκει». Αυτή είναι η ουσία της φιλοσοφίας του. Η ηθική που διακηρύσσει ο Αρίστιππος είναι καθαρά ατομική, εγωιστική και χρησιμοθηρική. Διάδοχοί του είναι ο Ηγησίας,ο Αννίκερις, ο Θεόδωρος ο άθεος, η κόρη του Αρήτη, που δίδαξε τη φιλοσοφία του πατέρα της στο γιο της Αρίστιππο το Μητροδίδακτο, ο οποίος προήγαγε την Κυρηναϊκή φιλοσοφία.

</doc>
<doc id="47915" url="https://el.wikipedia.org/wiki?curid=47915" title="Σάκης Καράγιωργας">
Σάκης Καράγιωργας

Ο Σάκης (Διονύσης) Καράγιωργας (Πύργος Ηλείας, 1930 — 17 Αυγούστου 1985) ήταν πρύτανης του Παντείου Πανεπιστημίου, ενώ στην περίοδο της Χούντας είχε αναπτύξει έντονη αντιδικτατορική δράση.
Βίος.
Γεννήθηκε το 1930 στον Πύργο Ηλείας. Εισήχθη στην Ανωτάτη Βιομηχανική Σχολή Πειραιά και αργότερα και στην Ανωτάτη Σχολή Οικονομικών και Εμπορικών Επιστημών Αθήνας Η πρώτη του επαφή με την ελληνική δημόσια οικονομική διοίκηση ήταν αρχικά στη Διεύθυνση Προγράμματος του υπουργείου Συντονισμού (1955-1956) και μετά στη Διεύθυνση Μελετών της Τράπεζας της Ελλάδος. Παράλληλα εμπλουτίζει τις εμπειρίες του ερευνώντας επίκαιρα προβλήματα της οικονομικής πολιτικής και συνεργάστηκε στη συγγραφή λημμάτων της Οικονομικής και Λογιστικής Εγκυκλοπαίδειας.
Ακολουθώντας άλλους συναδέλφους του, αποφασίζει να μεταβεί για μεταπτυχιακές σπουδές στο εξωτερικό. Επιλέγει ως γνωστικό αντικείμενο τα Δημόσια Οικονομικά και ως πανεπιστήμιο το London School of Economics. Το 1962 γίνεται διδάκτορας και επιστρέφει στη Ελλάδα στην Τράπεζα της Ελλάδος όπου συνεχίζει την ερευνητική του δραστηριότητα. Το 1963 γίνεται επιμελητής στην έδρα της Εφαρμοσμένης Οικονομικής στην Ανωτάτη Βιομηχανική ενώ, επί κυβέρνησης Ένωσης Κέντρου και υφυπουργού Συντονισμού του Ανδρέα Παπανδρέου, ορίζεται γενικός γραμματέας της οικονομικής εξ υπουργών επιτροπής. Το 1964 αποσπάστηκε στο "Κέντρο Προγραμματισμού και Οικονομικών Ερευνών" και ενώ ήταν ήδη υφηγητής της Δημόσιας Οικονομικής, συνεργάστηκε στην κατάρτιση του πρώτου πενταετούς προγράμματος οικονομικής ανάπτυξης της χώρας (1966-1970), συμμετέχοντας ενεργά στη διαδικασία σύνταξής του.
Το 1965 συμμετέχει μαζί με άλλους διανοούμενους στην ίδρυση του πολιτικού ομίλου «Αλέξανδρος Παπαναστασίου» και αναλαμβάνει ενεργό ρόλο στη συντακτική επιτροπή του περιοδικού «Νέα Οικονομία», που καθιερώνεται την εποχή εκείνη ως το κατεξοχήν βήμα τεκμηρίωσης και υποστήριξης κοινωνικών μεταρρυθμίσεων στην Ελλάδα. Το 1966 εκλέγεται έκτακτος καθηγητής της Δημόσιας Οικονομίας στο Πάντειο Πανεπιστήμιο και σύντομα κυκλοφορούν και τα πρώτα πανεπιστημιακά του εγχειρίδια.
Πρωτοπορεί κατά τη διάρκεια της δικτατορίας στη συγκρότηση της "Δημοκρατικής Άμυνας" και τον Ιούλιο του 1969 συλλαμβάνεται καθώς εκρήγνυται στα χέρια του εκρηκτικός μηχανισμός, ο οποίος προοριζόταν για αντιστασιακή δράση κατά του καθεστώτος. Ο Καράγιωργας βασανίστηκε απάνθρωπα όντας βαριά τραυματισμένος. Ακολουθεί η δίκη της "Δημοκρατικής Άμυνας" και η καταδίκη του από το Έκτακτο Στρατοδικείο τον Απρίλιο του 1970 σε ισόβια, ποινή που θα εκτίσει έως την αμνηστία του 1973.
Μετά την πτώση της δικτατορίας επιστρέφει στο Πάντειο Πανεπιστήμιο και παράλληλα συμμετέχει στην ιδρυτική διακήρυξη του ΠΑΣΟΚ υπό τον Ανδρέα Παπανδρέου το 1974. Σύντομα και λόγω διαφωνιών θα διαγραφεί μαζί και με άλλα στελέχη από το ΠΑΣΟΚ χωρίς όμως να πάψει να συμμετέχει και να παρεμβαίνει στην καθημερινή πολιτική, δίνοντας μεγάλη έμφαση στην εκπαιδευτική, ερευνητική και θεσμική παρέμβαση στο χώρο της ανώτατης παιδείας.Το 1975 θα πρωταγωνιστήσει στην ίδρυση του πολιτικού σχηματισμού Σοσιαλιστική Πορεία μαζί με τον Νίκο Κωνσταντόπουλο, δεν κατάφερε όμως να εκλεγεί βουλευτής. Ενθαρρύνει διεπιστημονικές έρευνες και αφιερώνει μεγάλο μέρος της ενεργητικότητάς του στο θέμα της αναβάθμισης της ανώτατης παιδείας γενικότερα και της Παντείου σε σύγχρονο πανεπιστήμιο κοινωνικών επιστημών ειδικότερα. Ανώτατη τιμή υπήρξε η εκλογή του σε πρύτανη του ιδίου ιδρύματος.
Απεβίωσε στις 17 Αυγούστου 1985 μετά από μετεμφραγματική επιπλοκή. Ο δήμος Πύργου τον τίμησε ως γνήσιο τέκνο του δίνοντας το όνομα του στη Κεντρική Πλατεία της πόλης (Επαρχείο).

</doc>
<doc id="47916" url="https://el.wikipedia.org/wiki?curid=47916" title="Μπιλτχόβεν">
Μπιλτχόβεν

Το Μπιλτχόβεν είναι δημοτικό διαμέρισμα του δήμου Ντε Μπιλτ στην επαρχία της Ουτρέχτης, στην Ολλανδία. Εδώ εδρεύει το Βασιλικό Ινστιτούτο για τη Δημόσια Υγεία και το Περιβάλλον (Ολλανδικά: "RIVM").

</doc>
<doc id="47918" url="https://el.wikipedia.org/wiki?curid=47918" title="Βασιλικό Ινστιτούτο για τη Δημόσια Υγεία και το Περιβάλλον">
Βασιλικό Ινστιτούτο για τη Δημόσια Υγεία και το Περιβάλλον

Το Ολλανδικό Βασιλικό Ινστιτούτο για τη Δημόσια Υγεία και το Περιβάλλον (ολλανδικά: "Rijksinstituut voor Volksgezondheid en Milieu" ή "RIVM") είναι ένα ολλανδικό ινστιτούτο που δραστηριοποιείται στο χώρο της Δημόσιας Υγείας, του περιβάλλοντος και της φύσης. Είναι αυτόνομο τμήμα του ολλανδικού υπουργείου Δημόσιας Υγείας, Ευ Ζην και Αθλητισμού.

</doc>
<doc id="47920" url="https://el.wikipedia.org/wiki?curid=47920" title="Δήμος Νικηφόρου Φωκά">
Δήμος Νικηφόρου Φωκά

Ο Δήμος του Νικηφόρου Φωκά ήταν δήμος του νομού Ρεθύμνου που συστάθηκε με το πρόγραμμα Καποδίστριας από τη συνένωση παλαιότερων κοινοτήτων της περιοχής, που αποτέλεσαν στη συνέχεια τα δημοτικά διαμερίσματα του δήμου. Λειτούργησε την περίοδο 1999 -2010 οπότε και καταργήθηκε με την εφαρμογή του προγράμματος Καλλικράτης και εντάχθηκε στον νέο δήμο Ρεθύμνης. Βρισκόταν στα βόρεια και ανατολικά του Νομού Ρεθύμνου και είχε σαν έδρα τη Γωνιά. Ονομάστηκε από τον αυτοκράτορα του 10ου αιώνα, Νικηφόρο Φωκά, ο οποίος απελευθέρωσε την περιοχή το 961 μ.Χ. ιδρύοντας και το χωριό Καλονύκτης Ρεθύμνου. Το 2011, αριθμούσε πληθυσμό της τάξεως των κατοίκων, ενώ η έκτασή του ήταν της τάξεως των 95,641 τ.χλμ..
Ο δήμος περιλάμβανε 14 δημοτικά διαμερίσματα:
Δήμαρχοι.
Από τη σύσταση του δήμου το 1999 ως την κατάργησή του, το 2010, δήμαρχος υπηρέτησε ο Αντώνιος Πατεράκης. Για τρίτη φορά εξελέγη το 2006 με ποσοστό 100%.

</doc>
<doc id="47921" url="https://el.wikipedia.org/wiki?curid=47921" title="Στύψη Λέσβου">
Στύψη Λέσβου

Η Στύψη είναι χωριό του Δήμου Δυτικής Λέσβου του Νομού Λέσβου.
Είναι χωριό ημιορεινό (υψόμετρο 400μ.) και απέχει εφτά περίπου χιλιόμετρα από την Πέτρα. Το όνομα του χωριού οφείλεται στην «στυπτηρία», το διπλό θειϊκό άλας αργιλίου και καλίου που αφθονεί στο υπέδαφός της και χρησιμεύει στην επεξεργασία δερμάτων και στις βαφές.
Οι κάτοικοι ασχολούνται κυρίως με την κτηνοτροφία, την καλλιέργεια ελιάς και την παραγωγή ελαιολάδου. Το χωριό κοσμούν δύο ωραιότατες εκκλησίες, η Κοίμηση της Θεοτόκου (1805) και η Αγία Τριάδα (1924).
Στη Στύψη γεννήθηκε, το 1866, ο Μακεδονομάχος ήρωας Μητροπολίτης Γερμανός Καραβαγγέλης και το 1871 ο Βενιαμίν Ψωμάς ή Κυριακού, Οικουμενικός Πατριάρχης τα έτη 1936 έως 1946.

</doc>
<doc id="47922" url="https://el.wikipedia.org/wiki?curid=47922" title="Λιβυκό Πέλαγος">
Λιβυκό Πέλαγος

Λιβυκό Πέλαγος ονομάζεται το τμήμα της Μεσογείου θάλασσας που βρίσκεται μεταξύ των νότιων ακτών της Κρήτης και των ακτών της βόρειας Αφρικής. Αναφορές με το όνομα αυτό, βρίσκουμε από την αρχαιότητα σε συγγραφείς όπως ο Πολύβιος (3ος αι. π.Χ.), ο Στράβων (1ος αι. π.Χ.) και ο Πλούταρχος (1ος αι. μ.Χ.).
Στη θαλάσσια αυτή περιοχή και κοντά στην Κρήτη, βρίσκονται αρκετές ελληνικές νησίδες όπως η Γαύδος, η Γαυδοπούλα (ή "Γαυδόπουλο" ή "Γκοτζόπουλο"), το Κουφονήσι (αρχαία "Λεύκη"), η Χρυσή, το Λουτρό Χανίων, η Κονίδα, το Μικρονήσι τα Παξιμάδια κ.ά. και ασκείται αλιεία με χαμηλή όμως απόδοση. Επίσης υπάρχουν ορισμένες νησίδες κοντά στα ανατολικά παράλια της Λιβύης, όπως η Μπαρντά (Πλατέα), η Ουλμπά και η Γουατιά.
Το Λιβυκό Πέλαγος ονομάζεται και "Νότιο Κρητικό Πέλαγος" από την Υδρογραφική Υπηρεσία του Πολεμικού Ναυτικού, ενώ και οι δύο ονομασίες είναι αποδεκτές από το ΥΠΕΘΑ.

</doc>
<doc id="47924" url="https://el.wikipedia.org/wiki?curid=47924" title="Τσαρλάπανα">
Τσαρλάπανα



</doc>
<doc id="47925" url="https://el.wikipedia.org/wiki?curid=47925" title="Μεταξοχώρι Λασιθίου">
Μεταξοχώρι Λασιθίου

Το Μεταξοχώρι (μέχρι το 1955 Παρσάς) είναι χωριό και έδρα ομώνυμης Κοινότητος του Δήμου Ιεράπετρας στην Περιφεριακή Ενότητα Λασιθίου. Είναι κτισμένο στις ανατολικές πλαγιές της Δίκτης, σε υψόμετρο 560 μέτρων και απέχει 30 χιλιόμετρα από την Ιεράπετρα.
Κοινότητα Μεταξοχωρίου.
Περιλαμβάνωντας μόνον την έδρα της, η Κοινότητα Μεταξοχωρίου έχει 12 κατοίκους, σύμφωνα με την απογραφή του 2011.
Η Κοινότητα εκπροσωπείται από τον Πρόεδρο κ. Κωνσταντίνο Λαμπράκη.
Κοινοτάρχες Μεταξοχωρίου.
Οι κάτωθι εκλέχθηκαν και υπηρέτησαν (ή υπηρετούν) ως Πρόεδροι της Κοινότητος Μεταξοχωρίου.
Ιστορικά στοιχεία.
Το χωριό αναφέρεται στην απογραφή του Καστροφύλακα (Κ97) ως Parissea με 138 κατοίκους στην επαρχία Ρίζου ή Μπελβεντέρε. Ο Φραντσέσκο Μπαζιλικάτα το 1630 το αναφέρει ως Parissea, ενώ στην τουρκική απογραφή του 1671 αναφέρεται ως Parsa, με 13 χαράτσια. Στην αιγυπτιακή απογραφή του 1834 είχε 29 χριστιανών οικογένειες. Στην απογραφή του 1881 είχε 210 χριστιανούς κατοίκους και ανήκε στο δήμο Μουρνιών, της επαρχίας Βιάννου. Το 1920 ορίστηκε έδρα ομώνυμου δήμου στην επαρχεία Ιεράπετρας. Το 1928 εντάχθηκε στην κοινότητα Χριστού, αλλά μετά το 1951 έγινε έδρα ομώνυμης κοινότητας. 
Ονομαζόταν παλαιότερα "Παρσάς", μετονομάστηκε όμως σε Μεταξοχώρι το 1955 προς τιμήν του γεννημένου στο χωριό ιεράρχη Μελέτιου Μεταξάκη, ο οποίος διετέλεσε Αρχιεπίσκοπος Αθηνών και Πάσης Ελλάδος, Πατριάρχης Αλεξανδρείας και Οικουμενικός Πατριάρχης.
Απογραφές πληθυσμού.
Πορεία πληθυσμού σύμφωνα με τις απογραφές:

</doc>
<doc id="47926" url="https://el.wikipedia.org/wiki?curid=47926" title="Παρσάς">
Παρσάς



</doc>
<doc id="47928" url="https://el.wikipedia.org/wiki?curid=47928" title="Καλλίμαχος">
Καλλίμαχος

Ο Καλλίμαχος ο Κυρηναίος ήταν αρχαίος ποιητής, επιγραμματοποιός και εκπρόσωπος της Αλεξανδρινής ποίησης, ο οποίος άκμασε την εποχή των Πτολεμαίων Φιλάδελφου και Ευεργέτη (η γέννησή του επισφαλώς τοποθετείται περί το 300π.Χ.). Καταγόταν από μεγάλη οικογένεια της Κυρήνης, η οποία ανήγε την καταγωγή της στον μυθικό οικιστή της πόλης Βάττο. Ο παππούς του, επίσης Καλλίμαχος, είχε αναγορευθεί στο παρελθόν στρατηγός. Ο πατέρας του ονομαζόταν Ἑρμοκράτης και η μητέρα του Μεσάτμα. Ομώνυμος επικός ποιητής υπήρξε και ο ανεψιός του, υιός της αδελφής του Μεγατίμας.
Μεγάλωσε και σπούδασε στην Αθήνα δίπλα στον Άρατο με δάσκαλό τους τον περιπατητικό Παξιφάνη αλλά πέρασε μεγάλο μέρος της ζωής του στην Αλεξάνδρεια εργαζόμενος στην αλεξανδρινή βιβλιοθήκη. Η φιλολογική έρευνα έχει δείξει ότι αυτό οφείλεται στην δεινή οικονομική του θέση, καθώς η οικογένειά του επλήγη οικονομικώς, ίσως λόγω των συγκρούσεων μεταξύ των διαδόχων τού Μ. Αλεξάνδρου. Στην Αλεξάνδρεια εγκατεστάθη περί το 285π.Χ., όπου και διεκρίθη λόγω της ευρυμάθειάς του στα φιλολογικά. Τότε τιμιτικώς οδηγήθηκε στην αυλή του Πτολεμαίου Β´ του Φιλαδέλφου και εν συνεχεία κέρδισε και την εύνοια της βασίλισσας Αρσινόης Β´, όπως και της διαδόχου της, Βερενίκης Β´. Εκείνη ακριβώς την εποχή του ανατέθη το γιγαντιαίο έργο της καταγραφής όλων των βιβλίων της βιβλιοθήκης (κατά τον Τζέτζην ανήρχοντο εις 532.800 πονήματα/τόμους). Στην Αλεξάνδρεια ίδρυσε γραμματική σχολή με μαθητές του, φημισμένους σοφούς όπως ο Αριστοφάνης ο Βυζάντιος, Απολλώνιος ο Ρόδιος, ο Ερατοσθένης κ.ά. Ο Απολλώνιος ο Ρόδιος, εκτός από μαθητής του, υπήρξε και ισχυρός αντίζηλος και εχθρός του. Ο λόγος φαίνεται να ήταν η αγάπη του τελευταίου για την σύνθεση μεγάλων ποιητικών επών (βλέπε τα Ἀργοναυτικά), κάτι το οποίο απετέλεσε πιθανότητα την αιτία να μετοικίσει ο Απολλώνιος στην Ρόδο (εξ ού και η επωνυμία Ῥόδιος). Ο δε Καλλίμαχος προτιμούσε να γράφει σύντομες ποιητικές συνθέσεις, κάτι το οποίο ξεκίνησε ένα μεγάλο φιλολογικό πόλεμο ο οποίος άρχισε όταν ο Καλλίμαχος επετέθη σε μια θαυμαστή για την αρχαιότητα ερωτική ελεγεία εν ονόματι "Λύδη" του Ἀντιμάχου του Κολοφωνίου. Ο Ἀθήναιος μάλιστα (Γ´1) αναφέρει «"ὁτι Καλλίμαχος ὁ γραμματικὸς το μέγα βιβλίον ἴσον ἔλεγεν εἶναι τῷ μεγάλῳ κακῷ"». Όπως ήταν φυσικό, οι αντίπαλοί του υπεστήριξαν ότι αυτή του η περιέργεια οφείλεται στο ότι δεν εδύνατο ο ίδιος να γράφει μακροσκελή κείμενα, χωρίς να χάσει το μέτρο. Αυτό τον οδήγησε για πρώτη και τελευταία φορά να κάνει αυτό το οποίο κατηγορούσε και να γράψει το γνωστό επύλλιο «Ἑκάλη», στο οποίο εξιστορείτο η φιλοξενεία της γερόντισσας Εκάλης στον γνωστό ήρωα Θησέα. Ο Καλλίμαχος θεωρείται ο πρώτος καταλογογράφος στην ιστορία της Βιβλιοθηκονομίας και το πρώτο σύστημα ταξινόμησης ανά κατηγορίες αποδίδεται στους δικούς του "Πίνακες".
Το λεξικό "Σούδα" ή "Σουίδα", το οποίο γράφτηκε το δέκατο αιώνα, αναφέρει πως έγραψε 800 τόμους έργων. Το σπουδαιότερο πεζό του έργο ήταν οι "Πίνακες τῶν ἐν πάσῃ παιδείᾳ διαλαμψάντων καὶ ὧν συνέγραψαν", ένας κατάλογος σε 120 βιβλία που περιλάμβανε όλα τα έργα όλων των συγγραφέων, σύμφωνα με το είδος των έργων τους κατά αλφαβητική σειρά. Δυστυχώς όμως κανένα από τα πεζά του κείμενα δεν εσώθησαν. Από το ποιητικό του έργο σώθηκαν οι Ὕ"μνοι" (το μοναδικό ολόκληρο πόνημα), 64 επιγράμματα στην "Παλατινή Ανθολογία" από τον "Στέφανο" του Μελεάγρου και μερικά αποσπάσματα από άλλα έργα του. Τα σπουδαιότερα από τα έργα του ήταν ένα επύλλιο, η "Ἑκάλη" και τα "Αἴτια", που ήταν ποιήματα πάνω σε διάφορα θέματα και κατέληγαν στον περίφημο "Βόστρυχο της Βερενίκης", γνωστό κυρίως από την μετάφραση του Λατίνου ποιητή Κάτουλλου. Εκεί με ποιητικό τρόπο ο Καλλίμαχος δίκην Ἡσιόδου ομιλούσε με τις Μούσες και αφού ρωτούσε περί κάποιον περιέργων εθίμων ανά την Ελλάδα, εκείνες του απαντούσαν. Δυστυχώς σώζεται μόνον αποσπασματικά.
Ο Καλλίμαχος υπήρξε από τους αντιπροσωπευτικούς ποιητές της ελληνιστικής εποχής. Βασικό του γνώρισμα ήταν η υπέρμετρη λογιότητα και γρήγορα έγινε σύμβολο για όλους τους περί της γλώσσης ασχολουμένους. Στα συγγράματά του μπορεί κάποιος να συναντήσει εξαιρετικά απαρχαιωμένες λέξεις και ποιητικές εν όλω εκφράσεις. Δεν ασχολήθηκε με τα μεγάλα θέματα της κλασσικής ποίησης αλλά με την καθημερινότητα και τους λαϊκούς μύθους. Μεγάλη ήταν η επίδρασή του στον ελληνιστικό χώρο καθώς επίσης και στην Ρώμη. Πηγές μάλιστα αναφέρουν ότι ήταν δημοφιλέστερος ακόμη και από τον Ευριπίδη, καθώς οι πάπυροι με θέμα τον Καλλίμαχο ήταν περισσότεροι. Το ιδιότυπο, σύντομο μα περιεκτικό ύφος του το μιμήθηκε ύστερα από αιώνες ένας άλλος Αλεξανδρινός ποιητής.

</doc>
<doc id="47929" url="https://el.wikipedia.org/wiki?curid=47929" title="Harry Potter">
Harry Potter



</doc>
<doc id="47930" url="https://el.wikipedia.org/wiki?curid=47930" title="Κακοκαιρία">
Κακοκαιρία

Ως κακοκαιρία ορίζεται ένα διάστημα με «κακές» καιρικές συνθήκες. Αυτό το διάστημα μπορεί να συμπεριλαμβάνει ισχυρές βροχοπτώσεις, χιονοπτώσεις, καταιγίδες με ή χωρίς χαλάζι. Πρόκειται για μία γενικά αφηρημένη έννοια. Λόγω του πλούσιου γεωγραφικού διαμελισμού αλλά και της σχετικά μεγάλης έκτασης της Ελλάδας, είναι σχεδόν απίθανο μία κακοκαιρία να επηρεάζει όλες τις περιοχές "ταυτόχρονα".
Στην Ελλάδα, οι κακοκαιρίες συμβαίνουν συνήθως το φθινόπωρο, το χειμώνα και στις αρχές της άνοιξης. Πιο συγκεκριμένα:
Άνοιξη.
Τους εαρινούς μήνες, οι κακοκαιρίες σχετίζονται συνήθως με καταιγίδες που εστιάζονται στις παραθαλάσσιες περιοχές και, προϊούσης της εποχής, σε ηπειρωτικές περιοχές. Χιονοπτώσεις μπορούν να λάβουν χώρα στις αρχές της άνοιξης σε εκτεταμένες εκτάσεις, αλλά τον Απρίλιο και το Μάιο επηρεάζουν συνηθέστατα τις ηπειρωτικές και δη τις ορεινές περιοχές της Ελλάδας. Στις αρχές της εποχής αυτής, παρατηρείται μερικές φορές παγετός, συνηθέστατα δε στις ηπειρωτικές περιοχές.
Καλοκαίρι.
Τους θερινούς μήνες, οι κακοκαιρίες σχετίζονται συνηθέστατα με καταιγίδες και χαλαζοπτώσεις που μπορεί να επιφέρουν καταστροφές στις καλλιέργειες. Το χιόνι είναι εξαιρετικά σπάνιο και επισκέπτεται αποκλειστικά τις υψηλότερες ορεινές περιοχές.
Φθινόπωρο.
Τους φθινοπωρινούς μήνες συμβαίνουν συχνά κακοκαιρίες με παρατεταμένες βροχοπτώσεις και, συνήθως στα ορεινά, χιονοπτώσεις. Καταιγίδες πλήττουν αρχικά βασικά τις ηπειρωτικές περιοχές και, προϊούσης της εποχής, τις παραθαλάσσιες περιοχές.
Χειμώνας.
Τους χειμερινούς μήνες μπορεί να παρατηρηθεί οποιοδήποτε είδος κακοκαιρίας που μπορεί να επηρεάσει μία περιοχή, είτε με ισχυρές βροχοπτώσεις, είτε με χαλαζοπτώσεις (αποκλειστικά στις παραθαλάσσιες περιοχές όμως), είτε με χιονοπτώσεις και παγετό. Στα ορεινά ο καιρός είναι άστατος, δηλαδή την μια μέρα μπορει να βρέχει και την άλλη να χιονίζει. Ειδικότερα στην Αττική, οι βροχοπτώσεις ειναι πιο συχνές, αλλά κάποιες φορές τον χειμώνα χιονίζει ξαφνικά, και συχνά με άνεμο, προκαλώντας πολλα προβλήματα.
Συνοπτικές συνθήκες σχετιζόμενες με κακοκαιρίες.
Σχετίζονται συνηθέστατα με την ύπαρξη βαρομετρικού χαμηλού που έχει το κέντρο του, σε γενικές γραμμές, νότια από την περιοχή ενδιαφέροντος. Όσο πιο αργή η κίνηση του χαμηλού και όσο καλύτερη η «υποστήριξη» στην μέση και ανώτερη τροπόσφαιρα από τον αεροχείμαρρο, τόσο πιο παρατεταμένα τα φαινόμενα. Όταν χιονίζει στην Αθήνα, το κέντρο του βαρομετρικού χαμηλού είναι συνηθέστατα μεταξύ των Κυκλάδων, του νομού Σάμου και των Δωδεκανήσων, ενώ στα Βαλκάνια υπάρχει ισχυρός ή καταρρέων αντικυκλώνας. Μερικές φορές, αντί του ευρωπαϊκού αντικυκλώνα, υπάρχει ο Σιβηρικός αντικυκλώνας που δίνει έξαρση νοτιοανατολικά, προς την Ανατολική Ευρώπη. Σε γενικές γραμμές, οι άνεμοι βόρειας-βορειοανατολικής συνιστώσας «φέρνουν» το περισσότερο χιόνι στην Αττική. Άνεμοι με περισσότερο ανατολική συνιστώσα «φέρνουν» περισσότερο χιόνι στη Φθιώτιδα, ή την ΝΑ Θεσσαλία και την Χαλκιδική, εφόσον το κέντρο του χαμηλού βρίσκεται αρκετά Νότια (π.χ. Πελοπόννησος) για να επηρεαστεί η Βόρεια χώρα. Όταν όμως το χαμηλό βρίσκεται στο Βόρειο Αιγαίο ή στο Κεντρικό (Κυκλάδες), τότε πολλές φορές σημειώνονται ισχυρές χιονοπτώσεις στα πεδινά της Βόρειας Ελλάδας ή και της Κεντρικής Ελλάδας ανάλογα, σε συνδυασμό με σφήνα αντικυκλώνα στα Βαλκάνια - τότε η Θεσσαλονίκη βλέπει χιόνι. Βόρειοι ή βορειοδυτικοί άνεμοι μπορούν να φέρουν χιόνι στις βόρειες Σποράδες και τα νησιά του Αιγαίου.

</doc>
<doc id="47933" url="https://el.wikipedia.org/wiki?curid=47933" title="Μπέτυ Μοσχονά">
Μπέτυ Μοσχονά

Η Μπέτυ Μοσχονά (Πάτρα 7 Μαρτίου 1927 - Αθήνα, 6 Δεκεμβρίου 2006) ήταν ηθοποιός.
Βιογραφία.
Πρωτοεμφανίστηκε το 1952 με τον θίασο Μίμη Κοκκίνη και καθιερώθηκε σε επιθεωρήσεις, σε διάφορους κωμικούς ρόλους (Βλάχος, Κρητικός, Νευρικιά, Γριά, Μεθυσμένη). Συνεργάστηκε, ανάμεσα σε άλλους, με τις αδελφές Καλουτά, τον Ορέστη Μακρή, τη Σοφία Βέμπο, τη Ρένα Ντορ, τον Αλ. Λειβαδίτη, τον Κούλη Στολίγκα και τον σύζυγό της Τάκη Μηλιάδη. Το 1966 και το 1967 έγινε θιασάρχης με τη Ρένα Βλαχοπούλου και τον Βασίλη Αυλωνίτη σε ρεπερτόριο πάντα εμπορικό στο χώρο της κωμωδίας. Την περίοδο 1968-1969 υπήρξε καλλιτεχνική διευθύντρια του θιάσου «Ασοι του γέλιου» στο θέατρο «Βέμπο».
Από το 1970 και μετά η Μοσχονά συνεργάστηκε με τους Λάμπρο Κωνσταντάρα, Κώστα Καρρά, Μαίρη Χρονοπούλου, Νίκο Ρίζο, Ρένα Βλαχοπούλου, Αλίκη Βουγιουκλάκη (στην «Εύθυμη χήρα»). Για αρκετά χρόνια παρέμεινε στο θίασο Κώστα Βουτσά. Το κύκνειο άσμα της στο θέατρο ήταν το 1998-[999, στην κωμωδία του Χαλ Σάλγουιν «Αναμείνατε στο ακουστικό σας» (στο θέατρο «Αποθήκη»).
Στον κινηματογράφο έπαιξε στην «Περιπτερού» και στην τηλεόραση, μεταξύ πολλών άλλων, στα «Επτά κακά της μοίρας μου», με το Γιώργο Κωνσταντίνου, στους «Αξιότιμους κυρίους» και στη «Μαντάμ Σουσού».
Το 2000 τιμήθηκε με το θεατρικό βραβείο "Τα Παναθήναια" για την συνολική προσφορά της στο θέατρο. Ήταν σύζυγος του ηθοποιού Τάκη Μηλιάδη.

</doc>
<doc id="47936" url="https://el.wikipedia.org/wiki?curid=47936" title="Διονύσιος Καράγιωργας">
Διονύσιος Καράγιωργας



</doc>
<doc id="47937" url="https://el.wikipedia.org/wiki?curid=47937" title="Βαρομετρικό χαμηλό">
Βαρομετρικό χαμηλό



</doc>
<doc id="47939" url="https://el.wikipedia.org/wiki?curid=47939" title="Πεδίο χαμηλού βαρομετρικού">
Πεδίο χαμηλού βαρομετρικού

Το πεδίο χαμηλού βαρομετρικού (ή χαμηλό βαρομετρικό) ορίζεται ως μια περιοχή όπου επικρατούν χαμηλότερες τιμές ατμοσφαιρικής πίεσης από τις γειτονικές περιοχές. Λόγω του ορισμού του, ένα χαμηλό βαρομετρικό σε μία περιοχή της γης μπορεί να έχει κέντρο 1010 hPa, ενώ ένα υψηλό βαρομετρικό σε κάποια μακρινή περιοχή μπορεί να έχει πίεση 1015 hPa στο κέντρο του.
Ονοματολογία.
Ένα χαμηλό βαρομετρικό ονομάζεται επίσης ύφεση ή κυκλώνας ή, απλά, χαμηλό. Σε μετεωρολογικούς χάρτες επιφανείας, το κέντρο ενός χαμηλού μπορεί να εμφανίζεται στα ελληνικά ως Χ, στα αγγλικά ως L, στα γερμανικά ως Τ, κ.ο.κ.
Άνεμοι γύρω από τα χαμηλά βαρομετρικά.
Λόγω του ότι ένα χαμηλό βαρομετρικό έχει χαμηλότερη ατμοσφαιρική πίεση από τις γειτονικές περιοχές (βαροβαθμίδα), ο αέρας κινείται από την περιφέρεια προς το κέντρο του χαμηλού. Όμως, η διεύθυνση των ανέμων γύρω από ένα βαρομετρικό χαμηλό δεν είναι κάθετη προς τις ισοβαρείς καμπύλες. Ο άνεμος, αντίθετα, κινείται "στο βόρειο ημισφαίριο" αντίθετα με τους δείκτες του ρολογιού, σταδιακά προς το κέντρο του χαμηλού. Έτσι, στα ανατολικά του χαμηλού επικρατούν νότιοι άνεμοι, στα δυτικά του χαμηλού επικρατούν βόρειοι άνεμοι, στα νότιά του επικρατούν δυτικοί άνεμοι και, στα βόρειά του, επικρατούν ανατολικοί άνεμοι. Στο νότιο ημισφαίριο, η διεύθυνση των ανέμων είναι αντίθετη, αλλά πάντα σταδιακά προς το κέντρο του χαμηλού. Η αιτία για αυτή τη σκέδαση στη διεύθυνση του ανέμου είναι η Δύναμη Κοριόλις.
Καιρός που σχετίζεται με τα χαμηλά βαρομετρικά.
Στη συνείδηση της κοινής γνώμης, τα χαμηλά βαρομετρικά σχετίζονται εξ ορισμού με κακοκαιρία. Αυτό, όμως, δεν είναι πάντοτε αλήθεια, καθώς η κακοκαιρία είναι συνήθως το αποτέλεσμα πολλών παραγόντων όπως:
Είναι αλήθεια, πάντως, ότι αρκετές φορές κάποιες "ζώνες καιρού" εστιάζονται σε μετεωρολογικές οντότητες (ψυχρό μέτωπο, θερμό μέτωπο, συνεσφιγμένο μέτωπο) που απαντώνται σχεδόν αποκλειστικά στα χαμηλά βαρομετρικά.

</doc>
<doc id="47940" url="https://el.wikipedia.org/wiki?curid=47940" title="Ρυθμιστική αρχή ανταγωνισμού">
Ρυθμιστική αρχή ανταγωνισμού



</doc>
<doc id="47942" url="https://el.wikipedia.org/wiki?curid=47942" title="Αντικυκλώνας">
Αντικυκλώνας



</doc>
<doc id="47943" url="https://el.wikipedia.org/wiki?curid=47943" title="Βαρομετρικό υψηλό">
Βαρομετρικό υψηλό



</doc>
<doc id="47945" url="https://el.wikipedia.org/wiki?curid=47945" title="Γελάνθη Καρδίτσας">
Γελάνθη Καρδίτσας

Η Γελάνθη είναι χωριό του νομού Καρδίτσας. Διοικητικά υπάγεται στον δήμο Μουζακίου. Βρίσκεται 23 χιλιόμετρα βορειοδυτικά της Καρδίτσας και 3 χιλιόμετρα ανατολικά του Μουζακίου. Στην τελευταία απογραφή ο πληθυσμός του χωριού ανέρχεται σε 542 κατοίκους, οι οποίοι ασχολούνται με τη γεωργία και την κτηνοτροφία.
Ιστορικά στοιχεία από το 1810 έως και τις μέρες μας.
Η αρχαιότερη αναφορά του χωριού συναντάται στις 7 Ιανουαρίου 1810, όταν πέρασε από την περιοχή ο Άγγλος περιηγητής Ουίλιαμ Ληκ, πηγαίνοντας προς την κοντινή Επισκοπή. Αυτός βρήκε τη Γελάνθη να έχει 30 σπίτια. Την ίδια εποχή, το 1810, ήταν τσιφλίκι του Βελή Πασά, γιου του Αλή Πασά.
Σύμφωνα με την παράδοση, το χωριό μετά τον Αλή και Βελή πέρασε στα χέρια κάποιου Λιακά. Στην πραγματικότητα όμως αγνοούνται οι κατέχοντες το χωριό από το 1822 ως την απελευθέρωση της Θεσσαλίας το 1881, εποχή κατά την οποία πέρασε στα χέρια του γαιοκτήμονα Χρηστάκη Νικ. Ζωγράφου. Η οικογένεια αυτή κατείχε το χωριό για 40 χρόνια, από το 1881 έως τις 8 Αυγούστου 1921, ημερομηνία κατά την οποία οι κάτοικοι αγόρασαν το χωριό τους για 4991 δραχμές και 70 λεπτά το κάθε μερίδιο, με υποχρέωση να το πληρώσουν με ετήσιες δόσεις, με τόκο σε κάθε δόση 6% από την Ελένη, χήρα του Σόλωνα Χρ. Ζωγράφου, και την ανήλικη τότε θυγατέρα της Δομνίκη.
Την ίδια εποχή μοιράσθηκε σε 75 1/8 ιδιωτικές «οικογενειακές» μερίδες και το 1985-86 έγινε ο πρώτος αναδασμός του. Η πληροφορία του Ληκ (30 σπίτια) μας οδηγεί στο συμπέρασμα ότι το σημερινό χωριό είναι κτισμένο σ' αυτή τη θέση πριν από το 1810 και ότι είχε μια συνοικία.
Σύμφωνα με την παράδοση, ο Αλή Πασάς θέλοντας να ανασυγκροτήσει την επικράτειά του και να δημιουργήσει κεφαλοxώρια, συγκεντρώνοντας τα μικρά διάσπαρτα χωριά σε ένα, κάλεσε και τους Γελανθιώτες να συσπειρωθούν στο Μαυρομμάτι, αλλά οι κάτοικοι δε δέχθηκαν την πρότασή του. Χαρακτηριστικό για την ιστορία είναι το ακόλουθο ποίημα:
Το γεγονός ότι δεν υπάρχει πληροφορία αν ο Αλή Πασάς οργίστηκε με την απάντηση των χωρικών, αλλά αντίθετα τους έδωσε και μία κεραμίδα νερό (ένα κανάλι από κεραμίδα με νερό) από την πηγή του Αγίου Γεωργίου του Μαυρομματίου, μας οδηγεί στο συμπέρασμα ότι κάποια ιδιαίτερη συμπάθεια έτρεφε ο ίδιος προς αυτούς ή η ερωμένη του, Βασιλική, η οποία τον επηρέαζε σε μεγάλο βαθμό, αφού όπως λένε, αυτή έκτισε την παλαιά εκκλησία του χωριού. Η παραχώρηση, όμως, ενός καναλιού νερού από τον Αλή στους Γελανθιώτες προκάλεσε διαμάχη στα χωριά Μαυρομμάτι και Γελάνθη, που κράτησε έως το 1930.

</doc>
<doc id="47946" url="https://el.wikipedia.org/wiki?curid=47946" title="Πεδίο υψηλού βαρομετρικού">
Πεδίο υψηλού βαρομετρικού

Το πεδίο υψηλού βαρομετρικού (ή υψηλό βαρομετρικό) ορίζεται ως μια περιοχή όπου επικρατούν υψηλότερες τιμές ατμοσφαιρικής πίεσης από τις γειτονικές περιοχές. Λόγω του ορισμού του, ένα υψηλό βαρομετρικό σε μία περιοχή της γης μπορεί να έχει κέντρο 1015 hPa, ενώ ένα χαμηλό βαρομετρικό σε κάποια μακρινή περιοχή μπορεί να έχει πίεση 1010 hPa στο κέντρο του.
Ονοματολογία.
Ένα υψηλό βαρομετρικό ονομάζεται επίσης αντικυκλώνας ή, απλά, υψηλό. Σε μετεωρολογικούς χάρτες επιφανείας, το κέντρο ενός αντικυκλώνα μπορεί να εμφανίζεται στα ελληνικά ως "Υ", στα αγγλικά και τα γερμανικά ως "Η", κ.ο.κ.
Άνεμοι γύρω από τα υψηλά βαρομετρικά.
Λόγω του ότι ένα υψηλό βαρομετρικό έχει υψηλότερη ατμοσφαιρική πίεση από τις γειτονικές περιοχές (βαροβαθμίδα), ο αέρας κινείται από το κέντρο προς την περιφέρειά του. Όμως, η διεύθυνση των ανέμων γύρω από ένα βαρομετρικό υψηλό δεν είναι κάθετη προς τις ισοβαρείς καμπύλες. Ο άνεμος, αντίθετα, κινείται "στο βόρειο ημισφαίριο" παράλληλα με τους δείκτες του ρολογιού, σταδιακά προς την περιφέρεια του υψηλού. Έτσι, στα ανατολικά του υψηλού επικρατούν βόρειοι άνεμοι, στα δυτικά του επικρατούν νότιοι άνεμοι, στα νότιά του επικρατούν ανατολικοί άνεμοι και, στα βόρειά του, δυτικοί άνεμοι. Στο νότιο ημισφαίριο, η διεύθυνση των ανέμων είναι αντίθετη, αλλά πάντα σταδιακά προς την περιφέρεια του αντικυκλώνα. Η αιτία για αυτή τη σκέδαση στη διεύθυνση του ανέμου είναι η Δύναμη Κοριόλις.
Καιρός που σχετίζεται με τα υψηλά βαρομετρικά.
Στη συνείδηση της κοινής γνώμης, τα υψηλά βαρομετρικά σχετίζονται εξ ορισμού με καλοκαιρία. Αυτό, όμως, δεν είναι πάντοτε αλήθεια, καθώς υπάρχουν περιπτώσεις που η ύπαρξη ενός αντικυκλώνα μπορεί να σχετίζεται με:

</doc>
<doc id="47953" url="https://el.wikipedia.org/wiki?curid=47953" title="Αγωγή">
Αγωγή

Αγωγή είναι το κύριο ένδικο βοήθημα με το οποίο ζητεί κάποιος να υπαχθεί μια διαφορά προς επίλυση στα πολιτικά δικαστήρια. Προβλέπεται και ρυθμίζεται στον Κώδικα Πολιτικής Δικονομίας και αφορά κυρίως διαφορές Αστικού και Εμπορικού Δικαίου, δηλαδή ως επί το πλείστον περιουσιακές διαφορές μεταξύ ιδιωτών.
Τρόπος άσκησης.
Η αγωγή ασκείται με κατάθεσή της στο δικαστήριο προς το οποίο απευθύνεται και με επίδοση σε αυτόν κατά του οποίου στρέφεται. Απλή κατάθεσή της χωρίς επίδοση στον αντίδικο δεν αρκεί για να θεωρηθεί η αγωγή ως ασκηθείσα. Αυτός που την ασκεί ονομάζεται ενάγων και αυτός κατά του οποίου στρέφεται ονομάζεται εναγόμενος (ή καθ’ ου).
Η επίδοση της αγωγής στον εναγόμενο γίνεται κατά την Πολιτική Δικονομία με μέριμνα του ενάγοντος: ο τελευταίος, αφού καταθέσει την αγωγή στη Γραμματεία του Δικαστηρίου προς το οποίο απευθύνεται και προσδιοριστεί δικάσιμος (ημερομηνία της δίκης), οφείλει να αναθέσει σε δικαστικό επιμελητή της επιλογής του να την επιδώσει στον εναγόμενο μέσα σε ορισμένη προθεσμία πριν τη δικάσιμο.
Είδη αγωγής.
Διακρίνεται σε τρεις κύριες κατηγορίες, ανάλογα με το είδος του αιτήματος που περιέχει:
Συνέπειες από την άσκηση.
Η άσκηση της αγωγής έχει ορισμένες έννομες συνέπειες. Οι κυριότερες είναι:
Περιεχόμενο της αγωγής.
Ο ενάγων στην αγωγή του οφείλει να κατονομάζει το δικαστήριο προς το οποίο απευθύνεται και τον εναγόμενο. Επίσης οφείλει να εκθέτει με σαφήνεια τα πραγματικά περιστατικά, στα οποία στηρίζεται η αξίωσή του "(ιστορική βάση)" και το αίτημά του "(αιτητικό)". Δεν οφείλει να αναφέρει τις διατάξεις νόμου στις οποίες στηρίζεται η αξίωσή του "(νομική βάση)"· με βάση την αρχή "iura novit curia" (=ο δικαστής γνωρίζει τους νόμους) το δικαστήριο θα υπαγάγει μόνο του τα πραγματικά περιστατικά στον ορθό κανόνα δικαίου. Στην πράξη πάντως συνήθως αναφέρεται και η νομική διάταξη που θεμελιώνει το δικαίωμα του ενάγοντος. Η αγωγή είναι υποχρεωτικά έγγραφη και υπογράφεται από τον πληρεξούσιο δικηγόρο του ενάγοντος, εκτός από τις περιπτώσεις όπου δεν είναι υποχρεωτική η παράσταση με δικηγόρο στο δικαστήριο (ουσιαστικώς μόνον στις Μικροδιαφορές). Πλέον, με τον Ν. 4335/2015, καταργήθηκε η δυνατότητα προφορικής ασκήσεως αγωγής σε μικρά και απομακρυσμένα ειρηνοδικεία.
Διοικητική Δικονομία.
Η αγωγή προβλέπεται ως ένδικο βοήθημα και στο Διοικητικό Δίκαιο ενώπιον των Διοικητικών Δικαστηρίων, για τις περιπτώσεις που ο διοικούμενος (ο πολίτης) ζητά από το δικαστήριο να καταδικαστεί το κράτος να του καταβάλει ορισμένο ποσό.

</doc>
<doc id="47955" url="https://el.wikipedia.org/wiki?curid=47955" title="Πολιτικά δικαστήρια">
Πολιτικά δικαστήρια

Πολιτικά Δικαστήρια ονομάζονται τα Δικαστήρια, τα οποία είναι αρμόδια να εκδικάζουν διαφορές Ιδιωτικού Δικαίου, διαφορές δηλαδή μεταξύ ιδιωτών. Ως επί το πλείστον οι διαφορές αυτές είναι Αστικού και Εμπορικού Δικαίου. Αντιδιαστέλλονται έτσι με τα ποινικά δικαστήρια και τα διοικητικά δικαστήρια. Στην Ελλάδα τα πολιτικά Δικαστήρια είναι:

</doc>
<doc id="47958" url="https://el.wikipedia.org/wiki?curid=47958" title="Ψυχοακουστική">
Ψυχοακουστική

Η ψυχοακουστική ("Psychoacoustics") αποτελεί τον κλάδο της ακουστικής και της ψυχοφυσικής, ο οποίος μελετά τον υποκειμενικό τρόπο με τον οποίο το ανθρώπινο σύστημα ακοής αντιλαμβάνεται τους διάφορους ήχους, συμπεριλαμβανόμενης της ομιλίας και της μουσικής (συνειδητοποίηση της ηχητικής πληροφορίας σε γνωστικό επίπεδο). Με την ψυχοακουστική εμπλέκονται και άλλες επιστήμες όπως η ψυχολογία, οι νευροεπιστήμες και η γλωσσολογία ως μέσο έρευνας της ανθρώπινης συμπεριφοράς.
Ιστορία.
Πρώτος ο Ernst Heinrich Weber (1795-1878) προσπάθησε να απαντήσει σε ερωτήματα σχετικά με την αντίληψη, διατυπώνοντας τον ομώνυμο νόμο: η ελάχιστη αντιληπτή μεταβολή στην ένταση του φυσικού ερεθίσματος είναι ανάλογη της αρχικής έντασής του. Υπάρχει δηλαδή μια σχέση της αρχικής έντασης με τη διαφορά (μεταβολή) η οποία είναι μια σταθερά (ΔΙ/Ι=k). Το πρώτο σχετικό βιβλίο γράφτηκε από τον Γκούσταβ Φέχνερ (1801-1887), το 1860. Ο Fechner διατύπωσε τη δική του θεωρία, σύμφωνα με την οποία όταν η ένταση του φυσικού ερεθίσματος αυξάνει, η ευαισθησία μας σε αυτό μειώνεται (S=klog(I)). Τη δεκαετία του 1950, ο Stanley Smith Stevens (1906-1973) επαναδιατύπωσε ακριβέστερα το νόμο του Fechner.

</doc>
<doc id="47962" url="https://el.wikipedia.org/wiki?curid=47962" title="Φυσιολογική ακουστική">
Φυσιολογική ακουστική

&lt;br&gt;
Η φυσιολογική ακουστική (physiological acoustics) αποτελεί κλάδο της ακουστικής και της ιατρικής που μελετά τη φυσιολογία (μηχανισμούς και λειτουργίες) της ανθρώπινης ακοής και ομιλίας.
Ειδικότερα, ασχολείται με το σύνολο των υποκειμενικών φυσικοακουστικών μετρήσεων, που εκτελούνται πειραματικά σε ανθρώπους με κανονική ακοή (αντίθετα από την παθολογική ακουστική, που ασχολείται με ασθενείς), με σκοπό να καθοριστούν τα διάφορα χαρακτηριστικά των ακουστικών αισθημάτων (ύψος, αίσθηση έντασης, διαφορικά κατώφλια) και τα διάφορα επακόλουθά τους (προσδιορισμός θέσης στο χώρο κ.ά.). 
Ασχολείται επίσης με τη μελέτη της φωνής, δίνοντας ιδιαίτερη βαρύτητα στα χαρακτηριστικά της ανθρώπινης φωνής από οργανική άποψη, δηλαδή στο στενότερα πειραματικό μέρος της φωνητικής (αποκαλούμενο και πειραματική φωνητική), και των σχετικών συσκευών και μεθόδων ανάλυσης και σύνθεσης.  
Οι φυσιολογικοί ήχοι της ομιλίας παράγονται με τη ρύθμιση της ροής του εκπνεόμενου αέρα. Για την παραγωγή των περισσοτέρων από τους ήχους οι πνεύμονες παρέχουν ρεύμα αέρα, το οποίο περνά μέσω των φωνητικών χορδών (πτυχών), από τη σχισμή της γλωττίδας, προκαλώντας την ταλάντωσή τους, με αποτέλεσμα τη ρύθμιση της ροής του αέρα. Ο αέρας στη συνέχεια διέρχεται από κοιλότητες των φωνητικών οργάνων, πριν βγει από το σώμα, από το στόμα και σε μικρό βαθμό από τη μύτη. Οι ήχοι που παράγονται με αυτόν τον τρόπο είναι τα φωνήεντα (φωνήεις ήχος, φωνήεντες ήχοι), ενώ οι ήχοι που παράγονται στη στοματική κοιλότητα, χωρίς τη χρήση των φωνητικών χορδών, ονομάζονται άφωνοι ήχοι και αντιστοιχούν στα σύμφωνα.

</doc>
<doc id="47963" url="https://el.wikipedia.org/wiki?curid=47963" title="Βιοακουστική">
Βιοακουστική

Η βιοακουστική (bioacoustics) αποτελεί ένα διεπιστημονικό κλάδο που συνδυάζει τη βιολογία με την ακουστική, με σκοπό τη μελέτη της παραγωγής ήχου, της διάδοσής του μέσω ελαστικών μέσων και στη λήψη του από τα ζώα. Η λειτουργία των μηχανισμών παραγωγής και λήψης των ήχων από τον άνθρωπο αποτελεί αντικείμενο ενός άλλου διεπιστημονικού κλάδου, της φυσιολογικής ακουστικής. Τα αποτελέσματα των σχετικών ερευνών μας παρέχουν στοιχεία αναφορικά με την εξέλιξη των μηχανισμών της ακοής, και δια μέσω αυτού, της γενικότερης εξέλιξης των ζώων που τους αξιοποιούν.
Η βιοακουστική ασχολείται επίσης με τις αντικειμενικές ηλεκτροφυσιολογικές μετρήσεις, οι οποίες εκτελούνται σε ζώα, με σκοπό τη μελέτη του οργάνου της ακοής και ιδιαίτερα των βιοηλεκτρικών δυναμικών. 
Οι παραγόμενοι από ζώα ήχοι που εμπίπτουν στο πεδίο μελέτης της βιοακουστικής περιλαμβάνουν ευρεία κλίμακα συχνοτήτων και μέσων, και δεν είναι πάντα ήχος με την αυστηρή έννοια του όρου, δηλαδή κύματα που διαδίδονται δια μέσου του αέρα και γίνονται αντιληπτά από το ανθρώπινο αυτί.
Στην υδροακουστική και στην αλιεία, ο όρος χρησιμοποιείται επίσης για τη μελέτη της επίδρασης του υποβρύχιου ήχου στα φυτά και στα ζώα, τυπικά για τον προσδιορισμό της θαλάσσιας βιομάζας με τεχνολογία sonar.
Εξωτερικοί σύνδεσμοι.
ITE - OCEAN BIOACOUSTICS

</doc>
<doc id="47965" url="https://el.wikipedia.org/wiki?curid=47965" title="Υδροακουστική">
Υδροακουστική

Η υδροακουστική ή υποβρύχια ακουστική (underwater acoustics) αποτελεί τον κλάδο της ακουστικής που ασχολείται με τη μελέτη της διάδοσης του ήχου μέσα σε υδάτινο περιβάλλον (θαλάσσιο, ποτάμιο και λιμναίο).
Εφαρμογές.
Οι εφαρμογές της υδροακουστικής είναι πολλές. Ενδεικτικά αναφέρονται οι ακόλουθες:
Σημείωση.
Στο θαλάσσιο περιβάλλον η ταχύτητα διάδοσης του ήχου είναι μεγαλύτερη και ανάλογη της περιεκτικότητας σε αλάτι.
Εξωτερικοί Δεσμοί.
Βιβλιογραφία.
Σάγος Γεώργιος, "Εισαγωγή στην υδροακουστική και στην τεχνολογία Sonar" , Εκδόσεις Παπασωτηρίου, Αθήνα 2019, ISBN 978-960-491-133-2
Σάγος, Μαλαχίας, "Αρχές υδροακουστικής και συστημάτων Sonar" Εκδόσεις Παπασωτηρίου, Αθήνα 2003

</doc>
<doc id="47969" url="https://el.wikipedia.org/wiki?curid=47969" title="Κυπριακή Ερασιτεχνική Ποδοσφαιρική Ομοσπονδία">
Κυπριακή Ερασιτεχνική Ποδοσφαιρική Ομοσπονδία

Η Κυπριακή Ερασιτεχνική Ποδοσφαιρική Ομοσπονδία (Κ.Ε.Π.Ο.) ιδρύθηκε το 1948 από αριστερούς παράγοντες και αθλητές. Η ίδρυση της ήταν αποτέλεσμα της διάσπασης του κυπριακού ποδοσφαίρου. Η Κ.Ε.Π.Ο. διοργάνωνε δικό της πρωτάθλημα και κύπελλο.
Γεγονότα που οδήγησαν στην ίδρυση.
Την εποχή της ίδρυσης της ΚΕΠΟ, στην Ελλάδα υπήρχαν πολιτικές αναταραχές λόγω της διαμάχης μεταξύ δεξιών και αριστερών στον ελληνικό εμφύλιο. Η κατάσταση στην Ελλάδα μεταφέρθηκε και στην Κύπρο και διείσδυσε τόσο στην πολιτική ζωή του τόπου, όσο και στον αθλητισμό. Οι περισσότεροι αθλητικοί παράγοντες ασχολούνταν και με την πολιτική.
Στην Αμμόχωστο, ο ΓΣΕ (Γυμναστικός Σύλλογος Ευαγόρας) και η Ανόρθωση ήταν οι μόνοι σύλλογοι που ασχολούνταν με τον αθλητισμό. Μέσα στις τάξεις του ο ΓΣΕ είχε προοδευτικούς (αριστερούς) αθλητές στίβου που ήταν οι κορυφαίοι στην Κύπρο, ενώ στην Ανόρθωση έπαιζαν και ποδοσφαιριστές με προοδευτικές (αριστερές) αντιλήψεις. Ωστόσο, μέσα στο πνεύμα της εποχής εκείνης, τόσο ο ΓΣΕ όσο και η Ανόρθωση, άρχισαν να επιβάλλουν περιορισμούς διαφόρων μορφών. Επειδή τα άτομα με προοδευτικές αντικήψεις στις τάξεις της Ανόρθωσης άρχισαν να αυξάνονται, τα μέλη της Ανόρθωσης που ήθελαν να επικρατεί το εθνικόφρονο κλίμα στο σωματείο, αποφάσισαν να θέσουν περιορισμούς στην εισδοχή μελών και συγκεκριμένα περιόρισαν τα άτομα με προοδευτικές αντιλήψεις. Επίσης, ποδοσφαιριστές που θεωρούνταν άτομα με προοδευτικές αντιλήψεις, δεν προωθούνταν. Από τις αρχές του 1947 μια μερίδα προοδευτικών ανθρώπων της Αμμοχώστου που βρίσκονταν εντός και εκτός του ΓΣΕ και της Ανόρθωσης, θεωρούσαν ότι υπήρχε χώρος για τη δημιουργία και δεύτερου σωματείου στην πόλη. Μπροστά στους περιορισμούς που επιβάλλοντο, οραματίστηκαν ένα σωματείο το οποίο θα ήταν μακρυά από την πολιτική και θα "αγκάλιαζε" όλα τα λαϊκά στρώματα της Αμμοχώστου, με στόχο την εξάπλωση του αθλητισμού. Έτσι, στις 7 Μαρτίου 1948 ιδρύεται το πρώτο προοδευτικό σωματείο, η Νέα Σαλαμίνα. Παρόμοια ατμόσφαιρα έναντι των προοδευτικών αθλητών επικρατούσε και σε άλλες πόλεις της Κύπρου. Στη Λάρνακα ιδρύεται στις 10 Απριλίου η Αλκή.
Ένα μήνα αργότερα, πριν από τους παγκύπριους αγώνες στίβου το Μάιο του 1948, ο ΣΕΓΑΣ, Σύνδεσμος Ελληνικών Γυμναστικών Αθλητικών Σωματείων, ζήτησε από όλους τους Γυμναστικούς Συλλόγους της Κύπρου, τα μέλη και τους αθλητές τους, να υπογράψουν δημόσια διακήρυξη όπου θα εξεφράζουν την υποστήριξη τους προς τη Δεξιά παράταξη στον ελληνικό εμφύλιο, θα δήλωναν «εθνικοφρόνων φρονημάτων» και θα καταδίκαζαν τη δράση της Αριστεράς. Οι Γυμναστικοί Σύλλογοι και οι δεξιοί αθλητές υπέγραψαν τις δηλώσεις αυτές. Ο μόνος σύλλογος που αρνήθηκε να υπογράψει τη δήλωση αυτή ήταν ο Γυμναστικός Σύλλογος "Κινύρας" Πάφου και για αυτό τον απέκλεισαν από τους αγώνες. Οι προοδευτικοί αθλητές ήταν αντίθετοι με τη δήλωση που έκαναν οι σύλλογοι τους, αρνήθηκαν να υπογράψουν τις δηλώσεις και να αποκηρύξουν τα ιδεολογικά τους πιστεύω, με τους πρώτους που αντέδρασαν να είναι οι πρωταθλητές του ΓΣΕ, Αντώνη Τότση και Νική Γεωργίου. Επιπρόσθετα, οι προοδευτικοί αθλητές αποφάσισαν να στηρίξουν το Γυμναστικό Σύλλογο "Κινύρα" Πάφου, αν τελικά δεν του επέτρεπαν να λάβει μέρος στους Παγκύπριους Αγώνες. Οι προοδευτικοί αθλητές του ΓΣΕ, που είχαν σίγουρες τις πρώτες θέσεις, τις θυσίασαν για να συμπαρασταθούν στον Κινύρα. Ο ΓΣΕ είχε μια πολύ δυνατή ομάδα και ήταν σίγουρος για την πρώτη θέση στους αγώνες. Μετά, όμως από την εξέλιξη αυτή τερμάτισε τρίτος. Ο ΓΣΕ, δρώντας εκδικητικά για το γεγονός ότι οι αθλητές της Νέας Σαλαμίνας δεν έλαβαν μέρος στους Παγκύπριους Αγώνες, έστειλε επιστολή στο σωματείο που το πληροφορούσε ότι απαγορευόταν η είσοδος του στο στάδιο ΓΣΕ, επιστολή υπογεγραμμένη από τον πρόεδρο του ΓΣΕ. Αντίστοιχα, Γυμναστικός Σύλλογος Ζήνωνας (ΓΣΖ) σε γενική συνέλευση, απαγόρευσε από την Αλκή να χρησιμοποιεί το στάδιο της Λάρνακας. Αντίστοιχη πρόταση για αποκλεισμό Τούρκων και καθολικών απορρίφθηκε. Στη Λευκωσία είχε ιδρυθεί μέσα στο Μάϊο ο Ορφέας.
Επιπρόσθετα, τον ίδιο μήνα, ο ΑΠΟΕΛ απέστειλε τηλεγράφημα στο ΣΕΓΑΣ, «εγκάρδιο αδελφικό χαιρετισμό σε ολόκληρη την ελληνική αθλούμενη νεολαία» κι ευχόταν, «όπως τερματισθεί η εθνοκτόνος ανταρσία» στην Ελλάδα. Η διοίκηση του σωματείου κάλεσε όλους τους αθλητές και ποδοσφαιριστές του σωματείου να προσυπογράψουν σχετική δήλωση, με την οποία θα συνηγορούσαν με το περιεχόμενο του τηλεγραφήματος. Οι αριστεροί παράγοντες και αθλητές του ΑΠOEΛ θεώρησαν το χαρακτηρισμό «εθνοκτόνος ανταρσία», πρόκληση και κομματική τοποθέτηση του σωματείου τους. Οι ποδοσφαιριστές Κώστας Λυμπουρής, Αγησίλαος Τσιαλής, Γωγάκης Καραγιάννης, Τάκης Σκαλιώτης, Ανδρέας Καριόλου κ.α. διαχώρισαν τη θέση τους και αρνήθηκαν να υπογράψουν τις δηλώσεις. Από εκεί και πέρα, ανέλαβε δράση ο Τύπος, ο οποίος με συνεχή ρεπορτάζ και σχόλιά του, έριχνε λάδι στη φωτιά, πυροδοτώντας την τελική έκρηξη. Ακολούθησε η επ΄ αόριστον τιμωρία πέντε αθλητών του AΠOEΛ από το σωματείο τους. Έτσι, οι ποδοσφαιριστές αυτοί αποσκίρτησαν από τον AΠOEΛ και μαζί με αρκετούς άλλους ίδρυσαν στις 4 Ιουνίου 1948 νέο σωματείο στη Λευκωσία, τον Αθλητικό Σύλλογο Ομόνοια Λευκωσίας. Ακολούθως ιδρύθηκε και ο Αθλητικός Σύλλογος Κερύνειας (ΑΣΚ).
Ίδρυση της ΚΕΠΟ.
Ο εκδιωγμός των προοδευτικών αθλητών και ποδοσφαιριστών ήταν γεγονός. Τα προοδευτικά σωματεία προχώρησαν προς την ίδρυση μιας νέας ποδοσφαιρικής ομοσπονδίας (προϋπήρχε η ΚΟΠ), της Κυπριακής Ερασιτεχνικής Ποδοσφαιρικής Ομοσπονδίας (ΚΕΠΟ), το Δεκέμβριο του 1948. Στις 12 Δεκεμβρίου 1948 σε σύσκεψη που γίνεται στη Λάρνακα στο οίκημα της Αλκής, εγκρίνεται το καταστατικό της νέας ομοσπονδίας και γίνονται εκλογές γι' ανάδειξη του πρώτου διοικητικού της συμβουλίου. Η νέα ομοσπονδία, που διοργάνωνε πρωταθλήματα και κύπελλα, έγινε αφορμή για να τρέξουν στα γήπεδα χιλιάδες νέοι φίλαθλοι. Οι αγώνες του πρωταθλήματος της ΚΕΠΟ προσέλκυαν πολύ περισσότερους φιλάθλους από αυτούς της ΚΟΠ. Στην ΚΕΠΟ συμμετείχαν έξι ομάδες: η Νέα Σαλαμίνα στην Αμμόχωστο, η Ομόνοια και ο Ορφέας στη Λευκωσία, η Αλκή στη Λάρνακα, ο ΑΜΟΛ στη Λεμεσό (που το 1951 μετονομάστηκε σε Ανταίο) και ο Νέος Αστέρας στη Μόρφου (σήμερα ονομάζεται ΑΕΜ Μόρφου).
Διοικητικό Συμβούλιο.
Το πρώτο διοικητικό συμβούλιο της ΚΕΠΟ αποτέλεσαν οι:
Ενοποίηση Κυπριακού Ποδοσφαίρου.
Τα σωματεία μέλη της ΚΕΠΟ ήταν υπέρ της ενοποίησης. Δύο ποδοσφαιρικές ομοσπονδίες και η διεξαγωγή δύο πρωταθλημάτων σε μια μικρή χώρα, όπως η Κύπρος, ήταν κάτι το πρωτοφανές. Δημιουργούνταν προβλήματα οικονομικά και γηπεδικά. Ο διαχωρισμός αποτελούσε τροχοπέδη στις προοπτικές για πρόοδο και ανάπτυξη του κυπριακού ποδοσφαίρου. Επιπρόσθετα, θεωρούσαν ότι το πνεύμα του αθλητισμού σημαίνει συναδέλφωση και φιλία και όχι διαχωρισμός και διακρίσεις. Οι βάσεις για την ενοποίηση του Κυπριακού Ποδοσφαίρου άρχισαν να μπαίνουν με την πρώτη έκδοση της αθλητικής εφημερίδας "ΑΘΛΗΤΙΚΗ", η οποία άρχισε σταυροφορία υπές της ενοποίησης, το Δεκέμβριο του 1952. Μέσω της ίδιας εφημερίδας ακούστηκαν για πρώτη φορά φωνές για ενοποίηση, πέρα από το χώρο της ΚΟΠ (ξένοι προπονητές ομάδων ΚΟΠ). Η ΚΟΠ καταδίκασε τις δηλώσεις των προπονητών των δικών της σωματείων γιατί, σύμφωνα με αυτήν, "ήταν αντίθετες με το πνεύμα της Ομοσπονδίας". Οι παράγοντες της ΚΟΠ αρχικά κράτησαν εχθρική στάση και καταδίκαζαν όσους ενεργούσαν υπέρ της ενοποίησης. Το καλοκαίρι του 1953, όλοι σχεδόν οι κορυφαίοι αθλητικοί παράγοντες της εποχής τάσσονταν υπέρ της ενοποίησης του κυπριακού ποδοσφαίρου. Τον Αύγουστο του 1953 η Νέα Σαλαμίνα, η Ομόνοια, η Αλκή και ο Ανταίος υπέβαλλαν κοινή αίτηση στην ΚΟΠ για εγγραφή στη δύναμη της ως σωματεία Α΄ κατηγορίας. Τον επόμενο μήνα, στις 19 Σεπτεμβρίου 1953, η ΚΟΠ έκανε δεκτή την αίτηση της Νέας Σαλαμίνας, της Ομόνοιας και του Ανταίου για ένταξη τους στην ΚΟΠ. Η ενοποίηση του ποδοσφαίρου ήταν γεγονός. Η πολεμική όμως της ΚΟΠ προς τα σωματεία αυτά συνεχίστηκε. Απέρριψε την αίτηση της Αλκής, του Ορφέα και του Νέου Αστέρα Μόρφου (τα δύο πρώτα εντάχθηκαν ένα χρόνο αργότερα). Επιπρόσθετα, επικαλούμενοι κάποιο καταστατικό σημείο, υποστήριξαν ότι μια ομάδα έπρεπε να συμμετάσχει στο πρωτάθλημα Α΄ κατηγορίας και οι άλλες δύο στην Β΄ κατηγορία. Οι ομάδες της ΚΕΠΟ για να επιτευχθεί η ενοποίηση, αποδέχτηκαν το γεγονός αυτό. Αποφασίσθηκε σε ειδική συνεδρία της ΚΕΠΟ, όπως στην Α΄ κατηγορία ενταχθεί η Ομόνοια και στη Β΄ κατηγορία η Νέα Σαλαμίνα και ο Ανταίος. Η ΚΕΠΟ αυτοδιαλύθηκε.
Τα σωματεία της Κ.Ε.Π.Ο..
Νέα Σαλαμίνα Αμμοχώστου.
Η Νέα Σαλαμίνα ήταν το πρώτο σωματείο που ιδρύθηκε το 1948 (7 Μαρτίου) και συνεχίζει και σήμερα στο Κυπριακό ποδόσφαιρο με επιτυχία. Μετά την διάλυση της Κ.Ε.Π.Ο. εντάχτηκε στη ΚΟΠ και στην Β΄ κατηγορία. Δύο χρόνια αργότερα ανέβηκε στην Α΄ κατηγορία και αποτελεί ένα από τα ιστορικότερα κυπριακά σωματεία.
Αλκή Λάρνακας.
Η Αλκή ήταν η δεύτερη ομάδα που ιδρύθηκε το 1948 (10 Απριλίου). Ήταν από τις ομάδες που κατατάσσονταν στην μέση της βαθμολογίας του πρωταθλήματος της Κ.Ε.Π.Ο. Στην ΚΟΠ έγινε δεκτή το 1954 στη Β΄ κατηγορία. Ανέστειλε τη λειτουργία του ποδοσφαιρικού τμήματος στις 6 Μαΐου 2014 λόγω οικονομικών προβλημάτων.
Ορφέας Λευκωσίας.
Ο Ορφέας ιδρύθηκε το Μάιο του 1948 και εντάχτηκε κι αυτός στην ΚΟΠ μετά την διάλυση της Κ.Ε.Π.Ο. Μετά την διάλυση της Κ.Ε.Π.O. εντάχτηκε στην ΚΟΠ και στην Β 'κατηγορία. Συνεχίζει και σήμερα στις μικρές κατηγορίες του κυπριακού πρωταθλήματος.
Ομόνοια Λευκωσίας.
Η Ομόνοια ιδρύθηκε το 1948 (4 Ιουνίου). Προήλθε από τον ΑΠΟΕΛ. Κατέκτησε τα περισσότερα πρωταθλήματα και κύπελλα της Κ.Ε.Π.Ο. Το 1953 εντάχτηκε στην ΚΟΠ και είναι η μοναδική που μπήκε στην Α΄ κατηγορία. Σήμερα είναι από τους μεγαλύτερους κυπριακούς συλλόγους.
Α.Μ.Ο.Λ. Λεμεσού (Ανταίος Λεμεσού).
Ο Αθλητικός Μουσικός Όμιλος Λεμεσού ιδρύθηκε το 1944. Το 1951 μετονομάστηκε σε Ανταίο Λεμεσού. Ήταν ο μοναδικός σύλλογος που κατέκτησε κάποιο τίτλο, πρωτάθλημα το 1953, μετά την Ομόνοια. Είχε παρουσία κι σε έναν τελικό κυπέλλου, σήμερα το σωματείο δεν υπάρχει. Το 1953 ήταν από τα πρώτα σωματεία που εντάχθηκαν στην ΚΟΠ και στη Β΄ κατηγορία.
Νέος Αστέρας Μόρφου.
Ο Νέος Αστέρας ιδρύθηκε το 1944 και ήταν μαζί με τον ΑΜΟΛ οι μοναδικοί σύλλογοι της ομοσπονδίας που προϋπήρχαν. Μετά την διάλυση της Κ.Ε.Π.Ο. η ΚΟΠ τον ενέταξε στη δύναμή της και στα αγροτικά πρωταθλήματα . Συνεχίζει και υπάρχει και σήμερα με την ονομασία ΑΕΜ Μόρφου.
Α.Σ. Κερύνειας.
Ο Αθλητικός Σύλλογος Κερύνειας ιδρύθηκε το 1948 από τον Ανδρέα Καριόλου , ήταν από τα ιδρυτικά μέλη της Κ.Ε.Π.Ο. και από τους πρωτεργάτες της ίδρυσης της . Παρόλα αυτά δεν συμμετείχε στις αντίστοιχες διοργανώσεις της κι ο λόγος ήταν ότι πολλά μέλη του αποχώρησαν μη μπορώντας να δεχτούν την πολιτικοποίηση του σωματείου και το 1950 μετά από δύο χρόνια παρουσίας είχε διαλυθεί το ποδοσφαιρικό του τμήμα.
Τα πρωταθλήματα.
1948-49.
Δεν ανεβρέθηκαν στοιχεία. Πρωταθλήτρια ήταν η Ομόνοια.
1952-53.
Α= Αγώνες, Ν= Νίκες, Ι= Ισοπαλίες, Η= Ήττες, ΓΥ= Γκολ υπέρ, ΓΚ= Γκολ κατά, ΔΤ= Διαφορά τερμάτων, Β= Βαθμοί&lt;/small&gt;

</doc>
<doc id="47973" url="https://el.wikipedia.org/wiki?curid=47973" title="Scary Movie">
Scary Movie

Το Scary Movie είναι μια Αμερικάνικη ταινία που διακωμωδεί διάφορες πρόσφατες αναγεννήσεις του θέματος slasher στον κινηματογράφο, όπως το "Scream" και "Ξέρω τι έκανες πέρσι το καλοκαίρι". Ο σκηνοθέτης της ταινίας είναι ο Κίνεν Άιβορι Γουέιανς, και οι συγγραφείς της ταινίας είναι οι: Σον και Μάρλον Γουέιανς, Μπάντι Τζόνσον, Φιλ Μπόμαν, Τζέισον Φράιντμεργκ και Άαρον Σέλτζερ (κανονικά το σενάριο της ταινίας αποτελούταν από δύο σενάρια, των Φράιντμπεργκ-Σέλτζερ και Γουέιανς-Τζόνσον-Μπόμαν). 
Εκτός από τα θέματα slasher, το Scary Movie παρωδεί άλλα άσχετα κινηματογραφικά θέματα, όπως The Matrix, Οι Συνηθείς Ύποπτοι κτλ. Ακολούθησαν εξίσου επιτυχημένες συνέχιες που παρωδούσαν άλλες διάφορες ταινίες τρόμου (Scary Movie 2, Scary Movie 3, Scary Movie 4, Scary Movie 5). Η ομάδα Ζάκερ-Άμπραχαμ-Ζάκερ ανέλαβε τη σκηνοθεσία και το σενάριο από το 3 και πέρα.
Πλοκή.
6 έφηβοι προσπαθούν να λύσουν το μυστήριο ενός ψυχοπαθούς δολοφόνου που παίρνει τηλέφωνο τα θύματά τους πριν τα σκοτώσει και τους ρωτά πληροφορίες σχετικά με αγαπημένα τους θρίλερ. Φαίνεται πως ο δολοφόνος (που πρόσπατα στις 31 Οκτωβρίου επιτέθηκε και σκότωσε ένα από τα δημοφιλή κορίτσια του γυμνασίου) ξέρει το μυστικό των φίλων αυτών: πριν από ακριβώς ένα χρόνο πριν σκότωσαν κατά λάθος έναν περαστικό στο δρόμο και πέταξαν το πτώμα του σε ένα λιμάνι. Μια δημοσιογράφος βρίσκεται στα χνάρια του.

</doc>
<doc id="47977" url="https://el.wikipedia.org/wiki?curid=47977" title="Διοικητικό Πρωτοδικείο">
Διοικητικό Πρωτοδικείο

Το Διοικητικό Πρωτοδικείο είναι πρωτοβάθμιο τακτικό Διοικητικό Δικαστήριο που εκδικάζει διοικητικές διαφορές ουσίας. Διακρίνεται σε Μονομελές και Τριμελές. Συγκροτείται το Μονομελές από Πρόεδρο Πρωτοδικών Διοικητικών Δικαστηρίων ή Πρωτοδίκη Δ.Δ. ενώ το Τριμελές από έναν Πρόεδρο Πρωτοδικών Δ.Δ. και δύο Πρωτοδίκες Δ.Δ. Οι εφέσεις κατά των αποφάσεων του Μονομελούς και του Τριμελούς Πρωτοδικείου εκδικάζονται από το Διοικητικό Εφετείο. Τα κύρια ένδικα βοηθήματα για την εισαγωγή μιας υπόθεσης ενώπιον του Διοικητικού Πρωτοδικείου είναι η προσφυγή (κατά μιας διοικητικής πράξης), η ανακοπή και η αγωγή (αποζημίωσης κατά του Δημοσίου ή κατά Νομικού Προσώπου Δημοσίου Δικαίου.
Κατάλογος Διοικητικών Πρωτοδικείων.
Στην Ελλάδα υπάρχουν 30 Διοικητικά Πρωτοδικεία και είναι κατανεμημένα ως εξής:

</doc>
<doc id="47978" url="https://el.wikipedia.org/wiki?curid=47978" title="Χρήστος ζώτος">
Χρήστος ζώτος



</doc>
<doc id="47983" url="https://el.wikipedia.org/wiki?curid=47983" title="Ανθούσα Αττικής">
Ανθούσα Αττικής

Η Ανθούσα είναι δημοτική κοινότητα του Δήμου Παλλήνης στην Περιφερειακή Ενότητα Ανατολικής Αττικής, μαζί με το Γέρακα και την Παλλήνη.
Απέχει περίπου 15 χιλιόμετρα από το κέντρο της Αθήνας και 2 από την Παλλήνη. Εντάσσεται γεωγραφικά στα Βόρεια Μεσόγεια, τα τελευταία χρόνια έχει επέλθει ένωση του αστικού ιστού του λεκανοπεδίου των Αθηνών με την πεδιάδα των Μεσογείων. Ανήκει στο πολεοδομικό συγκρότημα της Αθήνας. Η έκταση της κοινότητας ανέρχεται σε 3,9 χμ2 και εκτείνεται από τους αγρούς της Παλλήνης μέχρι και τη ράχη του Ντραφίου και την ορεινή πεδιάδα των Καλλισίων.
Ο πληθυσμός της κοινότητος κατά την απογραφή του 2001 ανερχόταν σε 3.024 κατοίκους ενώ αποτελεί και την τοπική διοικητική οντότητα με τη μεγαλύτερη πληθυσμιακή έκρηξη της δεκαετίας του '80, οπότε και τετραπλασιάζεται ο πληθυσμός, καθώς τότε αρχίζει ουσιαστικά ο εποικισμός της. Σε κάθε χμ2 κατοικούν 761 κάτοικοι.
Ερμηνευτικά.
Το όνομά της είναι προσωνύμιο της Αγίας Ανθούσης (κόρης του Κωνσταντίνου του Κοπρόνυμου) η εικόνα της οποίας βρέθηκε κάπου εκεί στο χώρο της εκκλησίαςκαι το κέντρο του χωριού αναπτύσσεται πέριξ του κεντρικού Ναού Κοιμήσεως της Θεοτόκου. Είναι περιοχή αμιγούς κατοικίας και με αυστηρούς κανονισμούς ήπιας δόμησης καθότι βρίσκεται σε μεγάλο υψόμετρο λίγο πριν τις πεντελικές πλαγιές.
Η περιοχή έως και το 2004 είναι αρκετά απομονωμένη και αποτελεί τόπο κατοικίας αγροτών, κτηνοτρόφων, εργαζομένων στη ζώνη του Τριγώνου και στους αγρούς του Αγίου Αθανασίου, μικροαστών αλλά και παραθεριστών. Μετά τα σημαντικά έργα που πραγματοποιούνται στην ευρύτερη περιοχή συνδέεται με τα δύο αστικά κέντρα μέσα των διαπεπλατυσμένων λεωφόρων Ανθούσας και Μαραθώνος, του Μετρό και του Προαστιακού Σιδηροδρόμου, της Αττικής Οδού και της Περιφερειακής Υμηττού. Έκτοτε προσελκύει και το οικιστικό ενδιαφέρον των μεσαίων και των υψηλών αστικών στρωμάτων. Κάθε οικισμός αναπτύσσει το δικό της πολιτιστικό σύλλογο, όπως "Ατλαντίς", "Άνοιξη", "ΟΣΑΜ" κ.α. συμβάλλοντας στην ανάπλαση και πολιτιστική ανάδειξη της κάθε γειτονιάς.
Στα χαρακτηριστικά γνωρίσματα της περιοχής συγκαταλέγονται το φυσικό κάλλος και η γαλήνη του πεντελικού τοπίου. Η Ανθούσα είναι γνωστή για την πληθώρα θρησκευτικών χώρων και αθλητικών συγκροτημάτων. Μεγάλες εκτάσεις στις νότιες προσβάσεις καταλαμβάνουν οι αίθουσες των εκθέσεων που την κατέστησαν γνωστή στην Αττική, καθώς και η πίστα κάρτ επί της κεντρικής λεωφόρου. Η Ανθούσα εξυπηρετεί και τον εφοδιασμό των αστικών λεωφορείων μέσω του σταθμού φυσικού αερίου και του αμαξοστασίου της. Στα μειονεκτήματα της περιοχής συγκαταλέγεται η στασιμότητα στην κατασκευή σχολικών συγκροτημάτων και η κακή συντήρηση των δημόσιων κτιριακών εγκαταστάσεων.
Ορόσημο στη νεότερη ιστορία της περιοχής αποτελεί η συμμετοχή της στο εγχείρημα του ΣΠΑΠ των 23 πλέον μελών, ενώ πρόεδρος της κοινότητος διατελλεί επί σειρά ετών ο κ. Κουτσικούρης Τριαντάφυλλος.
Η ονομασία της περιοχής πηγάζει από το έντονο θρησκευτικό στοιχείο που είναι κοινό στις πρώην ασκητικές πλαγιές του πεντελικού όρους από την εποχή της ίδρυσης της Ιεράς Μονής Πεντέλης. Προέρχεται από τον κεντρικό Ναό της κοινότητος που έχει τιμηθεί στο όνομα της Παναγίας (Ιερός Ναός Κοιμήσεως της Θεοτόκου). Στην κυριολεξία η ονομασία "Ανθούσα" ανταποκρίνεται σε εκείνη που ευφορεί, ανθεί, δηλαδή βρίσκεται σε κατάσταση ανάπτυξης και ευφορίας. Στο έμβλημα της κοινότητος διακρίνεται το κοινοτικό πάρκο Ατλαντίδος.
Κατά τους παλαιοντολογικούς χρόνους διαβιούν στους πρόποδες του Πεντελικού Όρους φυτοφάγα και σαρκοφάγα ζώα. Ανάμεσα σε αυτά συγκαταλέγονται μαστόδοντες, χαλικοθήρια, ρινόκεροι, χοίροι, ελάφια, καμηλοπαρδάλεις, αντιλόπες και γκαζέλλες, καθώς και ένα σπάνιο είδος γιγαντιαίας χελώνας και γερακιών, μαχαιρόδοντες και ύαινες.
Με την έλευση των χρόνων η άγρια πανίδα της Αττικής αφανίζεται, ενώ το όρος αποτελεί καταφύγειο για τις μεσογειακές αρκούδες, αλεπούδες, ελάφια και άλλα μικρότερα μέλη της μεσογειακής πανίδας.
Την εποχή της τουρκοκρατίας μεγάλες εκτάσεις του πεντελικού ανήκουν σε Τούρκους μεγαλογαιοκτήμονες, ενώ με την ίδρυση της Ιεράς Μονής Πεντέλης ολόκληρη η έκταση "γεροτσακούλι" από τη Ραφήνα μέχρι τα Βριλήσσια τίθεται στην ιδιοκτησία της.
Τον 10ο αιώνα μ.Χ. αρχίζει η οικοδόμηση πληθώρας χριστιανικών ναών στις πλαγιές του Πεντελικού Όρους, κάτι που σηματοδοτεί την ταύτιση της Πεντέλης με το χριστιανισμό. Με την απελευθέρωση του τουρκικού ζυγού και τη συγκρότηση του νεοελληνικού έθνους η Ιερά Μονή εξακολουθεί να είναι ο κύριος ιδιοκτήτης του βουνού, το οποίο προσφέρεται για τις ασκητικές ανάγκες των μοναχών.
Στα χρόνια της γερμανικής κατοχής οι κάτοικοι της Πεντέλης προσφέρουν καταφύγιο στους Αθηναίους αντάρτες και υφίστανται τα αντίποινα από τους Γερμανούς, με πιο χαρακτηριστική τη σύλληψη των ανδρών του χωριού Νταού και την εκτέλεσή τους την ημέρα της Αγίας Μαρίνας στο λόφο Λεφίδη στην Παλλήνη ως αντίποινο για την εκτέλεση του Γερμανού Φρουράρχου στη Ραφήνα. Στις πλαγιές του βουνού δρουν αντάρτες, Σαρακατσαναίοι βοσκοί, που τρέφονται με την παραγωγή τους και προσφέρουν ένα κομμάτι ψωμί στους Αθηναίους κατά την περίοδο της πείνας.
Οι εκτάσεις της περιοχής μέχρι και τα πρόσφατα χρόνια χρησιμοποιούνται από τους Παλληνείς για τις γωργικές, κτηνοτροφικές και λοιπές δραστηριότητές τους. Με τη σταδιακή αστικοποίηση της γειτονικής πόλης και την καθιέρωσή της ως σημαντικό οικονομικό κέντρο της Ανατολικής Αττικής, όταν κοντινοί δήμοι του πεντελικού όρους εντάσσονταν στο αθηναϊκό συγκρότημα,εμφανίζεται και μια σχετικά χαμηλής όχλησης βιομηχανική ανάπτυξη στον κόμβο της Παλλήνης και συγκεκριμένα στο Τρίγωνο Ανθούσας. Μέχρι και τη δεκαετία του '80 η περιοχή είναι αραιοκατοικημένη και ο πληθυσμός αποτελείται από απογόνους των Σαρακατσαναίων της Πεντέλης και των βοσκών του Μαραθώνα. Στο δυτικό κομμάτι του χωριού ιδρύεται ο Οργανισμός Στέγασης Άστεγων Μικροαστών (ΟΣΑΜ), προκειμένου να καλύψει τις οικιστικές ανάγκες των "απόκληρων" της μεσοαστικής τάξης των Αθηνών. Όταν πλέον το λεκανοπέδιο καλύπτεται πλήρως από κατοικίες Αθηναίων, πολλοί αστοί προσανατολίζονται σε πιο απομακρυσμένες περιοχές για την κάλυψη των στεγαστικών τους αναγκών. Το κέντρο της κοινότητος πέριξ του Ιερού Ναού Κοιμήσεως της Θεοτόκου αναπτύσσεται σταδιακά και εντάσσεται στο σχέδιο πόλεως.
Κατά τις δεκαετίες του '80, '90 (ιδιαίτερα τα έτη 1995 και 1998) αλλά και της πρώτης δεκαετίας του 21ου αιώνα η περιοχή απειλείται από τις πυρκαγιές που κατακλύζουν το πεντελικό τοπίο και αφανίζουν ένα μεγάλο μέρος της ομορφιάς του και αρκετές κατοικίες. Στο χωριό, οι διάσπαρτοι οικισμοί ιδρύουν τους τοπικούς εξωραϊστικούς συλλόγους, που αναλαμβάνουν, μαζί με τα κονδύλια της Ευρωπαϊκής Ένωσης και του Ελληνικού Κράτους εκ μέρους της κοινότητας, την ανάπλαση κεντρικών σημείων της περιοχής. Στο βορειοανατολικό άκρο της πόλης αναγνωρίζεται η ζώνη προστασίας της πεντελικής πανίδας που αποτελείται από αλεπούδες, λαγούς και άλλα μικρότερα ζώα. Παράλληλα, χαράσσεται το ρυμοτομικό σχέδιο της πόλεως, ενώ οι Θερινοί Ολυμπιακοί Αγώνες του 2004 αφήνουν το στίγμα τους για την ανάπτυξη της περιοχής. Επιπλέον, την ίδια περίοδο η Ανθούσα καθίσταται γνωστή για τις εκθέσεις που πραγματοποιούνται στο εκθεσιακό κέντρο της Helexpo.
Δημιουργούνται πολλά μικρά συγκροτήματα που σφύζουν από επισκέπτες κάθε φορά που διενεργείται μια έκθεση ποικίλλου ενδιαφέροντος. Στο τρίγωνο εγκαθίσταται επίσης αμαξοστάσιο του ΟΑΣΑ, ενώ με τις υποδομές που αφήνει η "μεταολυμπιακή περίοδος" στην Αττική καθίσταται εύκολη η πρόσβαση, μέσω των διαπεπλατυσμένων λεωφόρων Μαραθώνος και Ανθούσας και των γειτονικών σταθμών Μετρό και Προαστιακού "Δουκίσσης Πλακεντίας" και "Παλλήνη". Στις 7 Ιανουαρίου του 2006 ο πρωθυπουργός εγκαινιάζει το δεύτερο μεγαλύτερο σταθμό εφοδιασμού φυσικού αερίου στην Αθήνα.
Πληθυσμιακή Εξέλιξη.
Ο εποικισμός της Ανθούσας αρχίζει ουσιαστικά στη δεκαετία του '80, οπότε και παρατηρείται το μεγαλύτερο ποσοστό αύξησης του πληθυσμού στην Αττική, ήτοι 383% (σχεδόν τετραπλασιασμός του πληθυσμού). Κατά τη δεκαετία του '90 παρατηρείται μικρός ρυθμός αύξησης, ενώ από τον 21ο αιώνα αρχίζει σταδιακά ξανά η αύξηση του πληθυσμού. Ακολουθεί πίνακας με στοιχεία των απογραφών του 1981, 1991, 2001:
Δημογραφική Ανάλυση
Ο αρχικός πληθυσμός αποτελείται από μερικές αγροτικές οικογένειες που είναι είτε απόγονοι των ορεσίβιων Σαρακατσαναίων από το Μαραθώνα, που βοσκούσαν μέχρι πρόσφατα στις πεντελικές πλαγιές, είτε προέρχονται από μικροαστικές οικογένειες της τέως "αγροτικής" Παλλήνης. Στα τέλη της δεκαετίας του '90 αρχίζει η περιοχή να προσελκύει το ενδιαφέρον της μεσαίας αστικής τάξης που απομακρύνεται από τα βορειοανατολικά άκρα του λεκανοπεδίου που αποκτούν απρόσιτες αξίες.
Χαρακτηριστικά.
Το αρχικό σχέδιο πόλεως είναι πολύ μικρό και αποτελείται από πέντε μικρά τετράγωνα. Μετά το οικιστικό ενδιαφέρον που απέκτησαν τα Μεσόγεια ως τόπος μόνιμης κατοικίας, άρχισε και η επέκταση του σχεδίου πόλεως της Ανθούσας, που προβλέπεται να έχει ολοκληρωθεί το 2010. Χαρακτηριστικό είναι το γεγονός πως τα οικόπεδα στην Ανθούσα είναι μικρά και κατακερματισμένα. Σε καμία περίπτωση δεν επιτρέπεται η δόμηση πολυόροφων κτιρίων, καθώς στα μικρά γήπεδα της ημιορεινής κοινότητος οικοδομούνται μονοκατοικίες. Το τελευταίο διάστημα έχουν κάνει την εμφάνισή τους πιο επιβαρείς οικοδομικά κατοικίες και εναπόκειται στην τοπική αρχή να θεσπίσει αυστηρούς κανονισμούς δόμησης και εμπορικότητος, ώστε να υπάρξει μια ανάπτυξη πιο ήπια από της Νέας Πεντέλης και σε καμία περίπτωση να μην μιμηθεί το παράδειγμα του Ντραφίου.
Συγκοινωνιακή Σύνδεση &amp; Προσβασιμότητα.
Η περιοχή μέχρι το 2004 επικοινωνούσε με την Παλλήνη με τη λεωφόρο Ανθούσας και με το κέντρο της Αθήνας μέσω της λεωφόρου Μαραθώνος. Με τους Ολυμπιακούς Αγώνες του 2004 πραγματοποιούνται σημαντικά έργα στην ευρύτερη περιοχή που ευνοούν και τη συγκεκριμένη κοινότητα. Γίνεται διαπλάτυνση και ανάπλαση των δύο κομβικών λεωφόρων, διέρχεται η Αττική Οδός κατά μήκος των συνόρων με το Γέρακα και ολοκληρώνεται η περιφερειακή Υμηττού. Το πρόσφατα χαραγμένο ρυμοτομικό σχέδιο είναι πολύ προσεγμένο καθώς αποτελείται από φαρδείς και σε μεγάλη απόσταση μεταξύ τους οδούς, ενώ η κεντρική λεωφόρος κινείται κατά μήκος της ρεματιάς μέχρι να εισέλθει στο κέντρο της πόλης.
Υποδομές.
Στην Κοινότητα λειτουργεί ένα Νηπιαγωγείο και Δημοτικό Σχολείο στο καινούργιο κτιριακό συγκρότημα, που βρίσκεται στη συνοικία της Λάκας, ενώ από το Σεπτέμβριο του 2008 ξεκίνησε τη λειτουργία του και το Γυμνάσιο Ανθούσας, το οποίο στεγάζεται, προσωρινά στο παλιό κτίριο του Δημοτικού, στο κέντρο, ενώ υπάρχει πληθώρα θρησκευτικών χώρων, όπως ο Ιερός Ναός Κοιμήσεως της Θεοτόκου, Άξιον Εστί, Άγιος Μηνάς κ.α. Πλούσιες είναι και οι αθλητικές υποδομές, ενώ γνωστός είναι και ο Αθλητικός Όμιλος "Ατλαντίς" Ανθούσας. Η Φιλαρμονική έχει θερμή συμμετοχή, ενώ αρκετά είναι τα κέντρα νεότητος και οι ελεύθεροι χώροι. Οι κτιριακές εγκαταστάσεις πάντως παρουσιάζουν εικόνα εγκατάλειψης. 
Πολιτιστικά Δρώμενα
Υπάρχει πληθώρα εξωραϊστικών και πολιτιστικών συλλόγων τα τελευταία χρόνια, όπως της Γαλήνης, των Πηγαδιών, ΟΣΑΜ κ.α. Ο κάθε σύλλογος δραστηριοποιείται έντονα τελευταία με σημαντικά έργα ανάπλασης και αισθητικής, ενώ στην πόλη δραστηριοποιείται ο Σύλλογος Γυναικών "Άνοιξη".

</doc>
<doc id="47985" url="https://el.wikipedia.org/wiki?curid=47985" title="Γουίλιαμ Μπλέικ">
Γουίλιαμ Μπλέικ



</doc>
<doc id="47987" url="https://el.wikipedia.org/wiki?curid=47987" title="Νεώριο">
Νεώριο

Το Νεώριο (αρχαία ελληνική "νεώριον"), που παράγεται από το "νεωρός", σημαίνει πολεμικός λιμένας, ναύσταθμος. Ο όρος αυτός διαστέλλεται από το Νεωλκείο που είναι το ναυπηγείο και από τον αρχαίο Νεώσοικο, που ήταν στεγασμένος χώρος ανέλκυσης, συντήρησης και φύλαξης των ανελκυσθέντων αρχαίων πλοίων. Εντός των Νεωρίων ως επι το πλείστον υπήρχαν και νεώλκεια και νεόσοικοι και ίσως εξ αυτού να δημιουργείται κάποια σύγχυση.
Φημισμένα νεώρια στην αρχαιότητα ήταν της Σάμου, της Κορίνθου της Κέρκυρας, των Συρακουσών και βεβαίως τα περίφημα της αρχαίας Αθήνας των οποίων η ακμή συμπίπτει με την εποχή του Περικλή στη μεγάλη ακμή του Αθηναϊκού στόλου. Υπήρχε τότε, στον αρχαίο Πειραιά, το μέγιστο νεώριο της Ζέας (Πασαλιμάνι), το μικρότερο της Μουνιχίας (Τουρκολίμανο, Μικρολίμανο) και του Κανθάρου (ο ορμίσκος έναντι του σταθμου μετρό Πειραιώς) στους οποίους υπήρχαν νεώσοικοι για την φύλαξη 500 πλοίων.
Σήμερα το Νεώριο είναι το όνομα των ναυπηγείων που λειτουργούν στη Σύρο (Νεώριο Σύρου).

</doc>
<doc id="47988" url="https://el.wikipedia.org/wiki?curid=47988" title="Διοικητικό Εφετείο">
Διοικητικό Εφετείο

Το Διοικητικό Εφετείο είναι τακτικό Διοικητικό Δικαστήριο. Λειτουργεί τόσο ως πρωτοβάθμιο όσο και ως δευτεροβάθμιο δικαστήριο, ανάλογα με το είδος της υπόθεσης. Συγκροτείται από έναν Πρόεδρο Εφετών Διοικητικών Δικαστηρίων και δύο Εφέτες Δ.Δ.. Ως δευτεροβάθμιο δικαστήριο εκδικάζει εφέσεις κατά αποφάσεων του Τριμελούς Διοικητικού Πρωτοδικείου, εκδικάζει δηλαδή σε δεύτερο βαθμό διοικητικές διαφορές ουσίας. Ως πρωτοβάθμιο δικαστήριο εκδικάζει αιτήσεις ακύρωσης κατά διοικητικών πράξεων, όπου το προβλέπει ο νόμος, εκδικάζει δηλαδή σε πρώτο βαθμό ακυρωτικές διαφορές. Οι αποφάσεις του προσβάλλονται με ένδικα μέσα ενώπιον του Συμβουλίου της Επικρατείας ανάλογα με το είδος της διαφοράς. Απόφαση σε δεύτερο βαθμό σε διοικητική διαφορά ουσίας (δηλαδή απόφαση επί έφεσης κατά απόφασης Τριμελούς Διοικητικού Πρωτοδικείου) προσβάλλεται με αίτηση αναίρεσης, ενώ απόφαση σε ακυρωτική διαφορά (πρώτος βαθμός δικαιοδοσίας) προσβάλλεται με έφεση. Η αρμοδιότητά τους ρυθμίζεται από τον Κώδικα Διοικητικής Δικονομίας και από τον ν. 702/1977.
Κατά το άρθρο 1 του ν. 702/1977, στην αρμοδιότητα του Διοικητικού Εφετείου ως πρωτοβάθμιου ακυρωτικού δικαστηρίου υπάγονται οι ακυρωτικές διαφορές που ανακύπτουν από τις ακόλουθες διοικητικές πράξεις:
Κατά την εκδίκαση των ανωτέρω αιτήσεων ακύρωσης δεν εφαρμόζεται ο Κώδικας Διοικητικής Δικονομίας, αλλά έχει εφαρμογή η διαδικασία που ακολουθείται ενώπιον του Συμβουλίου της Επικρατείας (Προεδρικό Διάταγμα 18/1989).
Κατάλογος Διοικητικών Εφετείων.
Στην Ελλάδα υπάρχουν 9 Διοικητικά Εφετεία και είναι κατανεμημένα ως εξής:

</doc>
<doc id="47991" url="https://el.wikipedia.org/wiki?curid=47991" title="Γλυκά Νερά (αποσαφήνιση)">
Γλυκά Νερά (αποσαφήνιση)

Με το τοπωνύμιο Γλυκά Νερά αναφέρονται τρεις περιοχές:

</doc>
<doc id="47992" url="https://el.wikipedia.org/wiki?curid=47992" title="Βασιλίσκος (αστέρας)">
Βασιλίσκος (αστέρας)

Ο Βασιλίσκος, γνωστός διεθνώς με τη λατινική ονομασία Regulus, είναι ο φωτεινότερος αστέρας
(δηλαδή με το μικρότερο φαινόμενο μέγεθος) στον αστερισμό Λέοντα, ο άλφα (α) Λέοντος, και ένας από τους φωτεινότερους στο βόρειο ημισφαίριο του ουρανού.
Ονομασίες και ιστορία.
Το όνομα Βασιλίσκος σημαίνει «μικρός βασιλιάς» και προέκυψε από την πίστη ότι ο συγκεκριμένος αστέρας κυβερνούσε τις ουράνιες υποθέσεις, μία πίστη που μάλλον προέρχεται από την Περσία — ένας από τους 4 «βασιλικούς αστέρες» και «φρουρούς των ουρανών» των Περσών περί το 3000 π.Χ. — ή τη Βαβυλωνία, όπου ήδη πριν το 1000 π.Χ. όριζε ως Sharru (= ο Βασιλέας) τον δέκατο πέμπτο ζωδιακό τους αστερισμό. Στην Ινδία ο Βασιλίσκος ήταν γνωστός ως Magha (= ο Ισχυρός), στη Σογδιανή ως Magh (= ο Μέγας), στην Περσία ως Miyan (= το Κέντρο) και μεταξύ των Τουρανικών φύλων ως Masu (ο ήρωας). Στην Ακκαδία ταυτιζόταν με τον πέμπτο προκατακλυσμιαίο Βασιλέα της Ουράνιας Σφαίρας, τον Amil-gal-ur (εξελληνισμένα: Αμεγάλαρος). Μία πινακίδα της Νινευή γράφει: "«Αν το άστρο του μεγάλου λιονταριού είναι θαμπό, τότε η καρδιά του λαού δεν θα χαρεί»". Στην αρχαία Ελλάδα απαντάται και το όνομα ως επίθετο: «βασιλισκός αστήρ», όρο που επίσης μετέγραψαν οι Ρωμαίοι ως Basilica Stella για να ακολουθήσουν τα Regia (Πλίνιος), Rex (στην Αναγέννηση) και Basiliscus (Τύχων). Επίσης, μία άλλη ελληνική ονομασία, η «Καρδία Λέοντος», αντιστοιχεί στη Ρωμαϊκή Cor Leonis και στις αραβικές ονομασίες για τον αστέρα Kalbelasit, Kalbeleced, Kalbeleceid, Kalbol asadi, Calb-elez-id, Calbelesit, Calbalezet, Kale-Alased, όλες διαφορετικές μεταγραφές του Al Qalb al Asad (= η καρδιά του λιονταριού). Στην Αραβία επίσης, μαζί με τους αστέρες γ, ζ και η Λέοντος απάρτιζε τον όγδοο σεληνιακό οίκο, τον Al Jabhah (= Το Μέτωπο). Στην Κίνα ο Βασιλίσκος ήταν ο Μέγας ή 14ος Αστέρας του Heen Yuen ή Xuanyuan, ενός αστερισμού που έφερε το όνομα του Κίτρινου Αυτοκράτορα, ενώ ο ίδιος ο αστέρας έφερε και το όνομα Niau, το Πουλί.
Εύλογα δανειζόμενος τον «ηλιακό» χαρακτήρα του αστερισμού του, ο Βασιλίσκος ονομαζόταν στην αρχαία Μεσοποταμία και Gus-ba-ra, η φλόγα ή η κόκκινη φωτιά του ανατολικού Οίκου, ενώ σε όλη τη διάρκεια της κλασικής αρχαιότητας τον συνόδευε η φήμη του αίτιου της καλοκαιρινής ζέστης, όπως και τον Σείριο. Λέγεται ότι ο Βασιλίσκος μαζί με τον Στάχυ απεκάλυψαν στον Ίππαρχο, με τη μεταβολή της εποχής κατά την οποία παρατηρούνταν σε σχέση με πανάρχαιες παρατηρήσεις (περίπου 20 αιώνες νωρίτερα), τη μετάπτωση των ισημεριών, δηλαδή την αργή μεταβολή της διευθύνσεως του γήινου άξονα.
Αστρονομικά δεδομένα.
Ο Βασιλίσκος θεωρείται ο λιγότερο φωτεινός αστέρας πρώτου μεγέθους στον ουρανό, 13,4 φορές λιγότερο φωτεινός από τον Σείριο, και είναι ελαφρώς μεταβλητός αστέρας. Βρίσκεται πολύ κοντά στην εκλειπτική, αν και ο Ήλιος μόλις δεν τον καλύπτει όπως φαίνεται από τη Γη, κάθε χρόνο γύρω στις 23 Αυγούστου. Αλλά και η Σελήνη μπαίνει μπροστά από τον Βασιλίσκο τακτικά (επιπρόσθηση).
Ο Βασιλίσκος είναι τριπλός αστέρας, με αμυδρούς συνοδούς που σχηματίζουν διπλό σύστημα (B και C). Η απόσταση
μεταξύ του B και του C είναι 15 δισεκατομμύρια χιλιόμετρα και περιφέρονται περί το κοινό τους κέντρο μάζας μία φορά κάθε 2.000 γήινα έτη. Η απόσταση μεταξύ του συστήματος αυτού και του κυρίως Βασιλίσκου
(Regulus A) ανέρχεται σε 630 δισεκατομμύρια χιλιόμετρα ή 4.200 AU ή 3 λεπτά του τόξου όπως φαίνονται από τη Γη, και το σύστημα BC περιφέρεται περί τον A μία φορά κάθε 130.000 και πλέον γήινα έτη.
Ο Βασιλίσκος έχει μάζα 3,5 ως 4 φορές μεγαλύτερη της ηλιακής, αλλά είναι και πολύ νεότερος από τον Ήλιο: έχει 
ηλικία μικρότερη από 400 εκατομμύρια χρόνια και πιθανότατα μόλις 50 εκατομμύρια. Περιστρέφεται γύρω από τον άξονά του μία φορά κάθε 15,9 ώρες, μία ταχύτατη για αστέρα περιστροφή, που του δίνει ένα πολύ πεπλατυσμένο σχήμα: υπολογίζεται ότι αν περιστρεφόταν μόλις 16% ταχύτερα, η φυγόκεντρη δύναμη στον ισημερινό του θα υπερέβαινε τη βαρυτική και το υλικό του θα εκτοξευόταν στον διαστρικό χώρο. Το πεπλατυσμένο σχήμα προκαλεί, εξαιτίας των νόμων της Φυσικής, ένα αστροφυσικό φαινόμενο που ονομάζεται βαρυτική αμαύρωση και έχει ως αποτέλεσμα οι πολικές περιοχές του να έχουν επιφανειακή θερμοκρασία αρκετά μεγαλύτερη από τις περιοχές του ισημερινού του (15.400 έναντι 10.300 βαθμούς K), και άρα να είναι 5 φορές λαμπρότερες. Η ολική πραγματική λαμπρότητα του Βασιλίσκου είναι 350 φορές μεγαλύτερη από εκείνη του Ήλιου μας (απόλυτο μέγεθος M = -0,52).
Ο Βασιλίσκος έχει ιδία κίνηση 0,249 arcsec/έτος και απομακρύνεται από το Ηλιακό Σύστημα με ταχύτητα 5,9 χιλιόμετρα ανά δευτερόλεπτο (21.000 χιλιόμετρα την ώρα).

</doc>
<doc id="47998" url="https://el.wikipedia.org/wiki?curid=47998" title="Ανεμόσκαλα">
Ανεμόσκαλα

Ανεμόσκαλα χαρακτηρίζεται γενικά η ξύλινη και φορητή κλίμακα (σκάλα). Ειδικότερα στα πλοία η ανεμόσκαλα (ladder) φέρεται είτε στους ιστούς (κυρίως σε ιστιοφόρα πλοία) σε μόνιμη βάση, είτε σε ανέμη οπότε και είναι φορητή.
Η φορητή ανεμόσκαλα είναι από σχοινί με ξύλινες βαθμίδες ενδιάμεσα των οποίων φέρονται μεγαλύτερου μήκους βαθμίδες για την αποφυγή δίπλωσης όταν αυτή κρεμιέται στα πλευρά του πλοίου. Το μήκος της πρέπει να είναι όσο το ύψος εξάλων, δηλαδή περίπου το ύψος του κυρίου καταστρώματος από την επιφάνεια της θάλασσας, όταν το πλοίο είναι άφορτο και χωρίς πρόσθετο έρμα.
Οι ανεμόσκαλες χρησιμοποιούνται κυρίως στα εμπορικά πλοία για την μέτρηση του βυθίσματος στη πλώρη, στο μέσον, και στη πρύμνη όταν αυτό είναι αδύνατον από προβλήτα (π.χ. σε αγκυροβόλιο ή σε ναύδετο), στη πρόσδεση του πλοίου σε ναύδετο, σε εργασίες συντήρησης κ.α.
Είδη ανεμόσκαλας.
Από το αντικείμενο χρήσης της, η ανεμόσκαλα διακρίνεται κυρίως σε μόνιμη και φορητή και ειδικότερα σε:

</doc>
<doc id="48003" url="https://el.wikipedia.org/wiki?curid=48003" title="Επιθεωρητής Κλουζώ">
Επιθεωρητής Κλουζώ

Ο Επιθεωρητής Ζακ Κλουζώ (Inspector Jacques Clouseau) είναι ένας φανταστικός χαρακτήρας και πρωταγωνιστής της σειράς ταινιών του "Ροζ Πάνθηρα". Τον ρόλο έχουν υποδυθεί οι ηθοποιοί Πίτερ Σέλερς, Άλαν Άρκιν, Ρότζερ Μουρ και Στιβ Μάρτιν. Στις ταινίες είναι ένας γκαφατζής επιθεωρητής (αργότερα αρχιεπιθεωρητής) της Γαλλικής Ασφαλείας (Sûreté) του Παρισιού, που είναι σε αναζήτηση του πολύτιμου διαμαντιού «Ροζ Πάνθηρας».

</doc>
<doc id="48005" url="https://el.wikipedia.org/wiki?curid=48005" title="Νομικό Πρόσωπο Δημοσίου Δικαίου">
Νομικό Πρόσωπο Δημοσίου Δικαίου

Νομικό Πρόσωπο Δημοσίου Δικαίου (Ν.Π.Δ.Δ.) ονομάζεται κάθε αυτοδιοικούμενος, δημόσιος οργανισμός, που διαθέτει ίδια νομική προσωπικότητα, άλλη από αυτήν του Κράτους, και ασκεί δημόσια εξουσία με σκοπό την επίτευξη συγκεκριμένου δημοσίου συμφέροντος. Τα Ν.Π.Δ.Δ. διαφέρουν τόσο από τους κρατικούς φορείς, που ανήκουν στο νομικό πρόσωπο του Κράτους, όσο και από τα Νομικά Πρόσωπα Ιδιωτικού Δικαίου (Ν.Π.Ι.Δ.), που έχουν ως σκοπό την προαγωγή ιδιωτικών συμφερόντων.
Χαρακτηριστικά, τα Ν.Π.Δ.Δ. ιδρύονται και καταργούνται με νόμο τυπικό ή ουσιαστικό (κανονιστικό προεδρικό διάταγμα) και ασκούν όσες αρμοδιότητες τους εκχωρεί το κράτος, μαζί με τους ανάλογους οικονομικούς πόρους, καθώς και ορισμένα φορολογικά προνόμια. Έτσι, απολαμβάνουν δημοσιονομική αλλά και διοικητική αυτοτέλεια, αφού αυτοδιοικούνται -συνήθως- από πολυμελή διοικητικά συμβούλια, ενώ σε ορισμένες περιπτώσεις προβλέπεται να υπάρχει και ένα δεύτερο συλλογικό όργανο με εκτελεστικό χαρακτήρα (π.χ. εκτελεστική ή διοικούσα επιτροπή). Γι' αυτό, οι πράξεις, που εκδίδουν κατόπιν ειδική νομοθετικής εξουσιοδότησης, υπόκειται μόνο σε έλεγχο νομιμότητας -εκφεύγοντας του ιεραρχικού έλεγχου (σκοπιμότητας)- από το εποπτεύον υπουργείο. Επιπλέον, μπορούν να ιδρύσουν νέα Ν.Π.Δ. ή Ι.Δ. υπό την εποπτεία τους.
Σύμφωνα με το Διοικητικό δίκαιο, τα Ν.Π.Δ.Δ. του Κράτους αποτελούν τη διοικητική αυτοδιοίκηση, η οποία διακρίνεται στην τοπική (ή κατά τόπον) και την λειτουργική (ή καθ' ύλην) αυτοδιοίκηση. Στην πρώτη κατηγορία ανήκουν οι Ο.Τ.Α., που συνίστανται με σκοπό τη διοίκηση των τοπικών ζητημάτων μιας συγκεκριμένης εδαφικής περιφέρειας, εποπτεύονται από το Υπουργείο Εσωτερικών, τα δε όργανά τους εκλέγονται με καθολική ψηφοφορία από τους δημότες αυτής της περιφέρειας (Κοινότητα, Δήμος, Νομαρχία ή Περιφέρεια). Στη δεύτερη κατηγορία ανήκουν επαγγελματικοί (Εμπορικά και Τεχνικά Επιμελητήρια, Δικηγορικοί, Ιατρικοί και Φαρμακευτικοί Σύλλογοι, επαγγελματικά σωματεία), εκπαιδευτικοί και ερευνητικοί οργανισμοί (ΑΕΙ, ΑΤΕΙ, Ερευνητικά Κέντρα, Ανώτερες και Ανώτατες Σχολές δημόσιου χαρακτήρα, Δημόσιες Βιβλιοθήκες) και γενικά δημόσιοι φορείς, που ασκούν δημόσια υπηρεσία (Δημόσια Νοσοκομεία, Ασφαλιστικά Ταμεία) ή εξυπηρετούν ειδικότερο σκοπό δημοσίου χαρακτήρα (Εκκλησία της Ελλάδος) και μια σειρά άλλων, που υπάγονται σε όλο το εύρος της Δημόσιας Διοίκησης, εποπτεύονται από το αρμόδιο ή τα συναρμόδια υπουργεία ή επιμέρους Γενικές Γραμματείες αυτών (π.χ. ΝΠΔΔ των Υπουργείων Γεωργίας, Βιομηχανίας, Ναυτιλίας, Μεταφορών, Οικονομίας, Παιδείας, Πολιτισμού, Τουρισμού κ.ά.), ενώ τα διοικητικά τους όργανα, είτε εκλέγονται μεταξύ των μελών τους, είτε επιλέγονται από την κεντρική διοίκηση, σύμφωνα με τους ισχύοντες νόμους.
Αποκεντρωμένη διοίκηση και Τοπική αυτοδιοίκηση.
Σύμφωνα με το άρθρο 101 του Συντάγματος της Ελλάδος "η διοίκηση του Κράτους οργανώνεται κατά το αποκεντρωτικό σύστημα" κι επομένως η οργάνωση του Κράτους περιλαμβάνει τόσο κεντρικά όσο και αποκεντρωτικά όργανα. Ως κεντρικά όργανα μπορούμε να αναφέρουμε την Κυβέρνηση, τον Πρωθυπουργό ως μονομελές όργανο του Κράτους, τα Υπουργεία με τους υπουργούς τους και τέλος τα μεγάλα σώματα της Διοίκησης όπως το Συμβούλιο της Επικρατείας, το Ελεγκτικό Συνέδριο και το Νομικό Συμβούλιο του Κράτους, καθώς και οι Ανεξάρτητες Διοικητικές Αρχές. Αντίστοιχα ως αποκεντρωτικά όργανα σήμερα μπορούμε να θεωρήσουμε τις Αποκεντρωμένες Διοικήσεις (και κατά το παρελθόν τις μη αιρετές Περιφέρειες και Νομαρχίες καθώς και τις επιμέρους Επαρχίες του κράτους), οι οποίες ανήκουν στο Νομικό Πρόσωπο του Κράτους, διοικούνται από διοικητές διορισμένους από την εκάστοτε κυβέρνηση, που ασκούν κρατική εξουσία και υπόκεινται σε ιεραρχικό έλεγχο, σε αντιδιαστολή με τις αιρετές Περιφέρειες (ή παλιότερα Νομαρχίες), τους Δήμους (ή παλιότερα τις Κοινότητες), οι οποίες αναγνωρίζονται με διάταγμα, που εκδίδεται με πρόταση του Υπουργού Εσωτερικών Δημόσιας Διοίκησης και Αποκέντρωσης, διοικούνται πάντα από αιρετά όργανα, που ασκούν δημόσια εξουσία και υπόκεινται απλώς σε εποπτεία).
Σύμφωνα με το άρθρο 103 του Συντάγματος "Η διοίκηση των τοπικών υποθέσεων ανήκει στους οργανισμούς τοπικής αυτοδιοίκησης πρώτου και δεύτερου βαθμού" κι επομένως προβλέπονται -εκτός της αποκεντρωμένης, κρατικής διοίκησης- δύο επίπεδα τοπικής αυτοδιοίκησης για κάθε τμήμα της επικράτειας: α' βαθμού το Δήμο (ή παλιότερα τη Κοινότητα)) και β' βαθμού την Περιφέρεια (ή παλιότερα τη Νομαρχία).
Με την ευρεία έννοια οι οργανισμοί που έχουν εκλεγμένες διοικήσεις από τον λαό μπορούν να θεωρηθούν ΝΠΔΔ, καθώς αν κι αυτές είναι κατοχυρωμένες από το Σύνταγμα, δεν προβλέπεται η αυτονομία των Οργανισμών Τοπικής Αυτοδιοίκησης, δηλαδή η νομοθετική εξουσία των οργάνων τους (να θεσπίζουν δηλαδή αυτοτελείς κανόνες δικαίου). Με την σειρά τους οι νέοι ΟΤΑ, σύμφωνα και με τις προβλέψεις την πρόσφατης διοικητικής μεταρρύθμισης του προγράμματος "Καλλικράτης", διατηρούν το δικαίωμα να έχουν δικά τους ΝΠΔΔ και Επιχειρήσεις (ΝΠΙΔ) με αρκετούς, όμως, περιορισμούς σε σχέση με το παρελθόν, καθώς ένας από τους στόχους του προγράμματος "Καλλικράτης" ήταν η μείωσή τους από 6000 σε 2000 από τις αρχές του 2011.

</doc>
<doc id="48006" url="https://el.wikipedia.org/wiki?curid=48006" title="Πολύβιος">
Πολύβιος

Ο Πολύβιος (202 π.Χ. - 120 π.Χ.) ήταν Έλληνας ιστορικός, διάσημος για το βιβλίο του "Οι Ιστορίες" ή "Η Άνοδος της Ρωμαϊκής Αυτοκρατορίας", το οποίο καλύπτει λεπτομερώς την περίοδο από το 220 ως 146 π.Χ. Είναι επίσης γνωστός για τις πολιτικές του απόψεις σχετικά με την εξισορρόπηση των εξουσιών, απόψεις οι οποίες, πολύ αργότερα, χρησιμοποιήθηκαν κατά τη σύνταξη του Συντάγματος των Ηνωμένων Πολιτειών.
Προσωπικά βιώματα.
Ως προσωπικός διδάσκαλος του Σκιπίωνα Αιμιλιανού του Αφρικανού, διάσημου θετού εγγονού του στρατηγού Σκιπίωνα του Αφρικανού, διατηρούσε μαζί του σχέσεις στενής προσωπικής φιλίας και παρέμεινε σύμβουλος του ηγέτη που κατανίκησε τους Καρχηδονίους κατά τον Γ' Καρχηδονιακό Πόλεμο. Τελικά, ο νεότερος Σκιπίων ήταν αυτός που άλωσε και κατέστρεψε την Καρχηδόνα το 146 π.Χ.
Ο Πολύβιος γεννήθηκε και ανετράφη στην αχαϊκή πόλη της Μεγαλοπόλεως. Ήταν μέλος της ελληνικής άρχουσας τάξης, και λόγω της ιδιότητός του αυτής είχε την ευκαιρία να αποκτήσει άμεσα βαθειά γνώση των πολιτικών και στρατιωτικών ζητημάτων. Η πολιτική του σταδιοδρομία αφιερώθηκε, κατά ένα μεγάλο μέρος της, στη διατήρηση της ανεξαρτησίας της Αχαϊκής Συμπολιτείας. Ο πατέρας του, Λυκόρτας, ήταν βασικός υπέρμαχος της πολιτικής ουδετερότητας κατά τον πόλεμο των Ρωμαίων ενάντια στον Περσέα της Μακεδονίας. Επειδή, όμως, θεωρήθηκε ύποπτος από τους Ρωμαίους, ο γιος του Πολύβιος ήταν μεταξύ των 1.000 Αχαιών ευγενών οι οποίοι μεταφέρθηκαν στη Ρώμη το 168 π.Χ. ως όμηροι, και παρέμειναν εκεί επί δεκαεπτά έτη. Κατά τη διάρκεια της παραμονής του στη Ρώμη, και λόγω της υψηλής του μορφώσεως και παιδείας, ο Πολύβιος ήταν ευπρόσδεκτος στα σπίτια των πλέον διακεκριμένων οικογενειών της Ρώμης, ιδιαίτερα δε στου Αιμιλίου Παύλου, του κατακτητή του Τρίτου Μακεδονικού Πολέμου, ο οποίος και του εμπιστεύθηκε τη διαπαιδαγώγηση των γιων του: του Φάβιου και του νεωτέρου Σκιπίωνος. Μετά την απελευθέρωση των Αχαιών ομήρων το 150 π.Χ., επετράπη στον Πολύβιο να επιστρέψει στην πόλη του, αλλά την αμέσως επόμενη χρονιά συνόδευσε το φίλο του Σκιπίωνα στην Αφρική και ήταν παρών κατά την πτώση της Καρχηδόνας, την οποία και περιέγραψε. Πιθανολογείται πως, μετά την καταστροφή της Καρχηδόνας, περιόδευσε προς τις Δυτικές ακτές της Αφρικής καθώς και την Ισπανία.
Μετά την καταστροφή της Κορίνθου το ίδιο έτος, ο Πολύβιος επέστρεψε στην Ελλάδα και χρησιμοποίησε τις διασυνδέσεις του με σημαίνοντες Ρωμαίους για να αποφορτίσει την πολιτική κατάσταση. Επιφορτίσθηκε με το δύσκολο έργο της οργανώσεως μίας νέας μορφής διακυβερνήσεως για τις ελληνικές πόλεις, και στη θέση αυτή έχαιρε υψηλοτάτης αναγνωρίσεως.
Φαίνεται πως τα επόμενα χρόνια τα περνά στη Ρώμη, όπου ασχολείται κυρίως με την ολοκλήρωση της ιστοριογραφίας του, κάνοντας περιστασιακά μακρινά ταξίδια σε διάφορες χώρες της Μεσογείου, για να βελτιώσει το ιστορικό του έργο, με ειδικότερο σκοπό τη αποκόμιση γνώσεων από «πρώτο χέρι» γύρω από τις ιστορικές τοποθεσίες. Επίσης, φαίνεται πως επεδίωξε και κατάφερε να πάρει συνεντεύξεις από παλαιμάχους, προκειμένου να διευκρινισθούν οι λεπτομέρειες των γεγονότων τα οποία περιέγραφε, ενώ, για τον ίδιο σκοπό, του δόθηκε και πρόσβαση σε αρχειακό υλικό. 
Αναφορικά με τα μετέπειτα χρόνια του Πολυβίου, ελάχιστα μας είναι γνωστά. Το πιθανότερο είναι πως συνόδευσε το Σκιπίωνα στην Ισπανία με την ιδιότητα του στρατιωτικού συμβούλου κατά τη διάρκεια του Νομαντίνου Πολέμου, έναν πόλεμο τον οποίο αργότερα περιέγραψε σε μια μονογραφία που όμως σήμερα δε σώζεται. Επειδή διασώζονται στην Ελλάδα πολλές επιγραφές και αγάλματά του, πιθανολογείται ότι αργότερα ο Πολύβιος επέστρεψε εκ νέου στην Ελλάδα. Αναφέρεται πως πέθανε το 118 π.Χ. πέφτοντας από το άλογό του, αν και το περιστατικό αυτό αναφέρεται μόνο σε μία πηγή και μάλιστα αμφισβητούμενης αξιοπιστίας.
Ως Ιστορικός.
Ο Πολύβιος συνέγραψε πολλά έργα, τα οποία στην πλειονότητά τους δεν διασώζονται σήμερα. Το πρώτο του έργο ήταν η βιογραφία του Έλληνα πολιτικού Φιλοποίμενος, το οποίο ερανίσθηκε ως πηγή ο Πλούταρχος. Η βιογραφία αυτή δεν έχει διασωθεί. Επιπρόσθετα, έγραψε μια πιθανότατα εκτεταμένη πραγματεία "Περί Τακτικής", στην οποία περιγράφονταν λεπτομερώς οι στρατιωτικές τακτικές Ρωμαίων και Ελλήνων. Μικρά τμήματα αυτού του έργου διασώζονται στο εκτενέστερο έργο του «Ιστορίες», αλλά το καθεαυτό κείμενο της "Τακτικής" έχει χαθεί. Επίσης, έχει χαθεί και μια ιστορική μονογραφία σχετικά με τα γεγονότα του Νομαντίνου πολέμου. Το εκτενέστερο έργο του, είναι οι "Ιστορίες" ή "Άνοδος της Ρωμαϊκής Αυτοκρατορίας", το οποίο διασώζεται σχεδόν ολόκληρο, με μερικά μόνο βιβλία και αποσπάσματα να λείπουν.
Ο Τίτος Λίβιος αναφέρεται στον Πολύβιο και τον χρησιμοποιεί ως πηγή στο αφήγημά του. Ο Πολύβιος είναι ένας από τους πρώτους ιστορικούς οι οποίοι παρουσίασαν την Ιστορία ως μία αλληλουχία αιτιών και αποτελεσμάτων, βασιζόμενη σε μια προσεκτική εξέταση της παραδόσεως και υποκείμενη σε έντονη κριτική. Διηγήθηκε την Ιστορία βάσει των όσων είχε ο ίδιος δει και είχε αποκομίσει από την επικοινωνία του με αυτόπτες μάρτυρες και συμμετέχοντες στα δρώμενα. Σε μια κλασική ιστορία ανθρώπινης συμπεριφοράς, ο Πολύβιος τα συλλαμβάνει όλα: τον εθνικισμό, τη διπροσωπία της πολιτικής, τις μάχες, τη βιαιότητα κ.ά., μαζί όμως με την πίστη, τον ηρωισμό, την ανδρεία, τη νοημοσύνη, την λογική και την ευφυΐα. Με το μάτι του στραμμένο στη λεπτομέρεια και με χαρακτηριστικό, αυστηρά αιτιολογημένο ύφος, ο Πολύβιος παρείχε μια συνολική θεώρηση της ιστορίας παρά μια απλή χρονολογική καταγραφή περιστατικών.
Ο Πολύβιος θεωρείται από ορισμένους ερευνητές ως διάδοχος του Θουκυδίδη από άποψη αντικειμενικότητας και κριτικής σκέψης στο έργο του, και προπάτορας της αυστηρής ακαδημαϊκής ιστορικής έρευνας, υπό τη σύγχρονη επιστημονική της έννοια. Σύμφωνα με την άποψη αυτή, το έργο του παρουσιάζει την πορεία των περιστατικών με καθαρότητα, οξυδέρκεια και υγιή κρίση, τις περιστάσεις εκείνες οι οποίες επηρεάζουν το τελικό αποτέλεσμα, φωτίζοντας ιδιαίτερα τις διαφορετικές γεωγραφικές παραμέτρους. Δικαίως, επομένως, μπορεί να συγκαταλεγεί ανάμεσα στα μεγαλύτερα έργα της ιστοριογραφίας κατά την αρχαιότητα. Ο συγγραφέας του λογοτεχνικού εγχειριδίου "Oxford Companion to Classical Literature" (1937) τον επαινεί για «τη σοβαρή του αφοσίωση στην αλήθεια» και τη συστηματική του αναζήτηση για την αιτία των γεγονότων.
Πρόσφατα έγινε μια πιο κριτική αξιολόγηση του έργου του Πολυβίου. Κατά την άποψη του Πίτερ Γκριν (Peter Green) στο βιβλίο του "Alexander to Actium", ο Πολύβιος συχνά γίνεται μεροληπτικός προκειμένου να δικαιολογήσει τις επιλογές του πατέρα του, αλλά και τις δικές του. Παρεκκλίνει του δρόμου του, παρουσιάζοντας με μελανά χρώματα τον Αχαιό πολιτικό Καλλικράτη, αφήνοντας έτσι τον αναγνώστη να εννοήσει ότι ο Καλλικράτης κρύβεται πίσω από την ομηρία του στη Ρώμη. Πιο σημαντικό είναι ότι στην αρχή – ως όμηρος στη Ρώμη, στη συνέχεια υπό την προστασία του Σκιπίωνα και τελικά ως συνεργάτης των Ρωμαϊκών αρχών το 146 π.Χ. – δεν είναι ελεύθερος να εκφράσει τις αληθινές του απόψεις. Ο Γκριν εισηγείται ότι θα πρέπει πάντα να λαμβάνουμε υπόψη μας το γεγονός ότι προσπαθούσε να εξηγήσει τη Ρώμη στο ελληνικό κοινό, ώστε να τους πείσει για την ανάγκη αποδοχής των Ρωμαϊκών αρχών, κάτι που ο ίδιος εκτιμούσε ως αναπόφευκτο. Εντούτοις, για τον Γκριν οι Ιστορίες του Πολυβίου παραμένουν ανεκτίμητες και αποτελούν την καλύτερη ιστορική πηγή της εποχής που καλύπτει. Ο Ρον Μέλορ (Ron Mellor), επίσης, συμφωνεί με την άποψη ότι ο Πολύβιος μεροληπτεί, όταν από πίστη στο Σκιπίωνα, κατασπίλωσε τους αντιπάλους του Σκιπίωνα (τους ιστορικούς της αρχαίας Ρώμης).
Στο έργο του "Οι Ιστορίες", ο Πολύβιος εισήγαγε μερικές θεωρίες. Σε αυτό, μεταξύ άλλων, εξηγεί τη θεωρία της "ανακύκλωσης" ή αλλιώς τον κύκλο της κυβέρνησης, μια ιδέα που είχε προηγουμένως εξετάσει ο Πλάτωνας.
Κρυπτογραφία.
Στον Πολύβιο αποδίδεται ένα χρήσιμο στην τηλεγραφία εργαλείο, το οποίο επιτρέπει την κωδικοποιημένη αποστολή γραμμάτων με τη χρήση ενός αριθμητικού συστήματος. Στην ιδέα αυτή επίσης στηρίζονται η κρυπτογραφία και η στενογραφία. Το εργαλείο αυτό είναι γνωστό ως το «Τετράγωνο του Πολυβίου». Πρόκειται για ένα τετράγωνο 5Χ5, διαιρεμένο σε 25 μικρότερα ίσα τετραγωνάκια, όπου τοποθετούνται με τη σειρά οι χαρακτήρες της αλφαβήτου, από αριστερά προς τα δεξιά και από τα πάνω προς τα κάτω (στο σύγχρονο λατινικό αλφάβητο των 26 χαρακτήρων, τα γράμματα «Ι» και «J» συνδυάζονται). Στη συνέχεια, οι σειρές και οι στήλες αριθμούνται οριζοντίως και καθέτως, συνήθως με τους αριθμούς από 1 έως 5. Έτσι, οι κάθε ζεύγος 2 αριθμών (συντεταγμένες) αντιστοιχεί σε ένα συγκεκριμένο γράμμα και με τον τρόπο αυτό μπορεί να συνταχθεί, κρυπτογραφικά, ολόκληρη επιστολή.
Επιρροή.
Ο Πολύβιος δεν εκτιμήθηκε ιδιαίτερα από τους συγχρόνους του, για τους οποίους η έλλειψη υψηλού Αττικού ύφους αποτελούσε ελάττωμα. Οι Ρωμαίοι συγγραφείς της ιδίας περιόδου, ειδικά ο Τίτος Λίβιος αλλά και ο Έλληνας Διόδωρος ο Σικελιώτης, υιοθέτησαν μεγάλο μέρος του υλικού του Πολυβίου για δική τους χρήση και συνέχισαν, σε μεγάλο βαθμό, το έργο του. Καθώς όμως παγιωνόταν η ρωμαϊκή κατοχή στην Ευρώπη, η δημοτικότητα του Πολυβίου άρχισε να μειώνεται. Ο Τάκιτος Πόπλιος Κορνήλιος (50 -120 μ.Χ.) κάγχασε με τις απόψεις του Πολυβίου περί ενός ιδανικού μικτού Συντάγματος, ενώ οι τότε αυτοκρατορικοί συγγραφείς τον αγνοούσαν. Το έργο του διατηρήθηκε στην Κωνσταντινούπολη, αν και παραμορφωμένο, μέσα σε αποσπάσματα πολιτικής θεωρίας και διοίκησης.
Ωστόσο, χρειάσθηκε να έλθει η Αναγέννηση για να επανέλθει το έργο του Πολυβίου στην επιφάνεια και μάλιστα σε αποσπασματική μορφή. Το έργο του πρώτα έκανε την επανεμφάνισή του στη Φλωρεντία. Ο Πολύβιος απέκτησε «ρεύμα» στην Ιταλία, και αν και οι πτωχές λατινικές μεταφράσεις εμπόδισαν την ανάπτυξη λογίων κειμένων πάνω στο έργο του, συνέβαλε στην εκεί ιστορική και πολιτική συζήτηση. Όταν ο Μακιαβέλι έγραψε τις «Ομιλίες» του, φαίνεται πως ήδη γνώριζε το έργο του Πολυβίου. Οι μεταφράσεις σε γλώσσα καθομιλουμένη, στα γαλλικά, γερμανικά, ιταλικά και αγγλικά, εμφανίσθηκαν αρχικά το 14ο αιώνα. Παρομοίως, προς τα τέλη του 16ου αιώνα, ο Πολύβιος βρίσκει ακόμα μεγαλύτερο αναγνωστικό κοινό ανάμεσα στα μέλη του μορφωμένου κόσμου της εποχής. Η μελέτη της αλληλογραφίας ατόμων όπως ο Κασωμπόν, ο Ζακ Ογκύστ ντε Του, ο Ουΐλιαμ Κάμντεν και ο Σαρπι φανερώνουν το συνεχώς αυξανόμενο ενδιαφέρον, κατά τη διάρκεια αυτής της περιόδου, για το έργο και τις ιδέες του Πολυβίου. Παρά την ύπαρξη τυπωμένων εκδόσεων στην καθομιλουμένη και το αυξανόμενο ακαδημαϊκό ενδιαφέρον, ο Πολύβιος δεν παρέμεινε «ιστορικός για τους ιστορικούς», εφ όσον δε διαβάσθηκε ιδιαίτερα από το ευρύ κοινό. Από τις εκδόσεις του έργου του σε καθομιλουμένη γλώσσα σώζονται κάποιες ελάχιστες – 7 στα γαλλικά, 5 στα αγγλικά και 5 στα ιταλικά.
Οι πολιτικές πεποιθήσεις του Πολυβίου αποτέλεσαν διαρκή πηγή έλξης των δημοκρατικών φιλοσόφων, από τον Κικέρωνα και τον Μοντεσκιέ έως τους ιδρυτές πατέρες των Ηνωμένων Πολιτειών. Από την εποχή του Διαφωτισμού και μετά, ο Πολύβιος είλκυε περισσότερο τους ενδιαφερόμενους για θέματα της Ελλάδας της Ελληνιστικής εποχής και της πρώιμης Δημοκρατικής Ρώμης, ενώ τα πολιτικά και στρατιωτικά του συγγράμματα έχασαν την επιρροή τους στον ακαδημαϊκό κόσμο. Πιο πρόσφατα, μετά από συστηματική μελέτη των ελληνικών κειμένων του Πολυβίου, αλλά και της διαχρονικής τεχνικής του, έχει αυξηθεί η ακαδημαϊκή κατανόηση και η εκτίμηση για το έργο του ως ιστορικού. 
Σύμφωνα με τον Έντουαρντ Ταφτ, ο Πολύβιος αποτέλεσε σημαντική πηγή για τον Τσαρλς Τζόζεφ Μάιναρντ (Charles Joseph Minard) όταν αποτύπωνε σε μορφή γραφήματος τη χερσαία πορεία του Αννίβα στην Ιταλία κατά τη διάρκεια του Δευτέρου Καρχηδονιακού Πολέμου.

</doc>
<doc id="48009" url="https://el.wikipedia.org/wiki?curid=48009" title="Γρηγόρης Φαράκος">
Γρηγόρης Φαράκος

Ο Γρηγόρης Φαράκος του Κωνσταντίνου (Ναύπλιο, 11 Ιανουαρίου 1923 – Αθήνα, 23 Μαρτίου 2007) ήταν Έλληνας πολιτικός και συγγραφέας. Υπήρξε Γενικός Γραμματέας της Κεντρικής Επιτροπής του ΚΚΕ, (Ιούλιος 1989 - Φεβρουάριος 1991) και βουλευτής του ΚΚΕ και, αργότερα, του Συνασπισμού. Επίσης διετέλεσε διευθυντής της εφημερίδας «Ριζοσπάστης».
Βιογραφία.
Ο Γρηγόρης Φαράκος γεννήθηκε στο Ναύπλιο το 1923 και αργότερα εγκαταστάθηκε στην Αθήνα. Το 1941 εισέρχεται στη σχολή Μηχανολόγων Ηλεκτρολόγων του Ε.Μ.Π, απ' όπου αποφοίτησε το 1946. Σπούδασε επίσης κοινωνικές και οικονομικές επιστήμες και ειδικεύτηκε σε θέματα ενεργειακής οικονομίας.
Στην Κατοχή πήρε μέρος στην Εθνική Αντίσταση ως μέλος της ΟΚΝΕ, της ΕΠΟΝ (σπουδάζουσας), ως καπετάνιος λόχου του ΕΛΑΣ (σπουδαστών) και ως «καπετάνιος» του λόχου «Λόρδος Μπάυρον» (των φοιτητών). Είχε γίνει μέλος του ΚΚΕ το 1941.
Κατά τα Δεκεμβριανά τραυματίσθηκε στην Αθήνα. Το 1947 εξορίστηκε στην Ικαρία, αλλά διέφυγε και πήρε μέρος στον Εμφύλιο στις τάξεις του Δημοκρατικού Στρατού Ελλάδας όπου και τραυματίσθηκε για δεύτερη φορά.
Μετά την ήττα του ΔΣΕ τον Αύγουστο του 1949 εγκαταστάθηκε σαν πολιτικός πρόσφυγας στις χώρες της Ανατολικής Ευρώπης.Έγινε μέλος της Κεντρικής Επιτροπής του ΚΚΕ από το 1961 και από το 1968 ήταν μέλος του Πολιτικού Γραφείου του κόμματος. Στη διάρκεια της δικτατορίας ήλθε παράνομα στην Ελλάδα ως υπεύθυνος του κλιμακίου της Κ.Ε του ΚΚΕ, συνελήφθη το 1968 και καταδικάστηκε σε ισόβια κάθειρξη. Απελευθερώθηκε τον Ιούλιο του 1974.
Μετά τη Μεταπολίτευση εκλέγονταν βουλευτής Αθηνών του ΚΚΕ από το 1974 μέχρι το 1989 και από το 1989 έως το 1993 με το Συνασπισμό. Το Μάιο του 1991, παραιτήθηκε και από την Κεντρική Επιτροπή του ΚΚΕ και ασχολήθηκε με την ιστορική μελέτη και συγγραφή. Έκτοτε κατοικούσε μόνιμα στην Αθήνα.
Έργα.
Δημοσίευσε επίσης και πολλές άλλες μελέτες και άρθρα σε διάφορα περιοδικά έντυπα και εφημερίδες.

</doc>
<doc id="48011" url="https://el.wikipedia.org/wiki?curid=48011" title="Συνασπισμός της Αριστεράς και της Προόδου">
Συνασπισμός της Αριστεράς και της Προόδου



</doc>
<doc id="48018" url="https://el.wikipedia.org/wiki?curid=48018" title="Λήτη">
Λήτη



</doc>
<doc id="48023" url="https://el.wikipedia.org/wiki?curid=48023" title="Μονομελές Πλημμελειοδικείο">
Μονομελές Πλημμελειοδικείο

Το Μονομελές Πλημμελειοδικείο είναι Ποινικό Δικαστήριο. Συγκροτείται από έναν Πρόεδρο Πρωτοδικών ή Πρωτοδίκη και είναι αρμόδιο να εκδικάζει σε πρώτο βαθμό πλημμελήματα, για τα οποία η κατώτερη ποινή είναι κάτω του ενός έτους, καθώς και πλημμελήματα, τα οποία για λόγους επιτάχυνσης της διαδικασίας ο νόμος (άρθρο 114 Κώδικα Ποινικής Δικονομίας) υπάγει κατ'εξαίρεση σε αυτό. Οι αποφάσεις του προσβάλλονται με έφεση, η οποία εκδικάζεται από το Τριμελές Πλημμελειοδικείο.

</doc>
<doc id="48026" url="https://el.wikipedia.org/wiki?curid=48026" title="Τριμελές Πλημμελειοδικείο">
Τριμελές Πλημμελειοδικείο

Το Τριμελές Πλημμελειοδικείο είναι Ποινικό Δικαστήριο που λειτουργεί άλλοτε ως πρωτοβάθμιο και άλλοτε ως δευτεροβάθμιο. Συγκροτείται από έναν Πρόεδρο Πρωτοδικών ως πρόεδρο, και σε περίπτωση κωλύματός του από τον αρχαιότερο Πρωτοδίκη, και δύο Πρωτοδίκες ως μέλη ή έναν πρωτοδίκη και έναν ειρηνοδίκη ή πάρεδρο πρωτοδικείου, σε περίπτωση κωλύματος ενός από τους πρωτοδίκες. 
Στην έδρα του ακροατηρίου κάθεται στο κέντρο αυτής ο Πρόεδρος, δεξιά αυτού ο αρχαιότερος Πρωτοδίκης και αριστερά του ο νεότερος. Όταν συμμετέχει, ως άνω, Ειρηνοδίκης ή Πάρεδρος Πρωτοδικείου, αυτοί κάθονται πάντα αριστερά του. Ο νεότερος της σύνθεσης Δικαστής ψηφίζει πάντα πρώτος για τη λήψη της απόφασης και τελευταίος ο Πρόεδρος. Η διάσκεψη για τη λήψη της απόφασης είναι μυστική, χωρίς τη συμμετοχή του Εισαγγελέα της έδρας. 
Σε πρώτο βαθμό δικάζει πλημμελήματα, για τα οποία ο νόμος προβλέπει κατώτατη ποινή τουλάχιστον ενός έτους και άλλα πλημμελήματα, τα οποία λόγω σπουδαιότητας ο νόμος (άρθρα 112 και 114 Κώδικα Ποινικής Δικονομίας) υπάγει κατ' εξαίρεσιν στην αρμοδιότητά του, καθώς και τα πταίσματα που τέλεσαν Δικαστές και Δικηγόροι. Σε δεύτερο βαθμό δικάζει εφέσεις κατά αποφάσεων του Μονομελούς Πλημμελειοδικείου. Οι αποφάσεις του προσβάλλονται με ένδικα μέσα ανάλογα με το αν δικάζει πρωτοδίκως ή κατ' έφεσιν. Οι αποφάσεις που εκδίδει ως πρωτοβάθμιο δικαστήριο προσβάλλονται με έφεση ενώπιον του Τριμελούς Εφετείου (πλημμελημάτων), ενώ οι αποφάσεις που εκδίδει κατ' έφεσιν προσβάλλονται με αίτηση αναίρεσης ενώπιον του Αρείου Πάγου.

</doc>
<doc id="48029" url="https://el.wikipedia.org/wiki?curid=48029" title="Δήμος Μυγδονίας">
Δήμος Μυγδονίας

Ο Δήμος Μυγδονίας ήταν δήμος του νομού Θεσσαλονίκης που συστάθηκε με το πρόγραμμα Καποδίστριας από τη συνένωση παλαιότερων κοινοτήτων της περιοχής, που αποτέλεσαν στη συνέχεια τα δημοτικά διαμερίσματα του δήμου. Λειτούργησε την περίοδο 1999 -2010 οπότε και καταργήθηκε με την εφαρμογή του προγράμματος Καλλικράτης και εντάχθηκε στον νέο δήμο Ωραιοκάστρου. Βρισκόταν στον Νομό Θεσσαλονίκης πολύ κοντά στο πολεοδομικό συγκρότημα της Θεσσαλονίκης. Είχε πληθυσμό 7.239 κατοίκους. Η έδρα του δήμου βρισκόταν στη Λητή.
Στον δήμο περιλαμβάνονταν οι οικισμοί :
Η ιστοσελίδα του Δήμου είναι https://web.archive.org/web/20100124034000/http://www.dimos-mygdonias.gr/

</doc>
<doc id="48030" url="https://el.wikipedia.org/wiki?curid=48030" title="Διακυβερνητική Επιτροπή για την Αλλαγή του Κλίματος">
Διακυβερνητική Επιτροπή για την Αλλαγή του Κλίματος

Η Διακυβερνητική Επιτροπή για την Αλλαγή του Κλίματος ("Intergovernmental Panel on Climate Change" - IPCC) είναι επιστημονική διακυβερνητική επιτροπή υπό την αιγίδα του Οργανισμού Ηνωμένων Εθνών. Ιδρύθηκε το 1988 από τον Παγκόσμιο Μετεωρολογικό Οργανισμό και το Πρόγραμμα Περιβάλλοντος των Ηνωμένων Εθνών. Ο σκοπός της επιτροπής είναι η αξιολόγηση της επιστημονικής γνωστικής βάσης και των ερευνών που διεξάγονται για τη μελέτη των κλιματικών αλλαγών. Η επιτροπή αξιολογεί επίσης τις συνέπειες των κλιματικών μεταβολών που προέρχονται από ανθρώπινη δραστηριότητα, μελετώντας πιθανές πολιτικές και δράσεις για την αντιμετώπιση των ενδεχόμενων κινδύνων. Συντονίζει επιστήμονες από ολόκληρο τον κόσμο και μέχρι το 2017 είχε δημοσιεύσει πέντε εκθέσεις (1990, 1995, 2001, 2007 και 2014) σχετικά με τις κλιματικές αλλαγές που παρατηρούνται και τις πιθανές επιπτώσεις τους. Οι εκθέσεις της IPCC αποτελούν σημείο αναφοράς για τα ζητήματα που άπτονται της παγκόσμιας θέρμανσης και βασίζονται σε επιστημονικές δημοσιεύσεις ειδικών ερευνητών. 
Η επιτροπή είναι ένα διακυβερνητικό σώμα, ανοιχτό σε όλες τις χώρες μέλη της Παγκόσμιας Μετεωρολογικής Οργάνωσης και του Προγράμματος για το Περιβάλλον του ΟΗΕ. Συνέρχεται μία φορά ετησίως, προκειμένου να καθοριστούν η εσωτερική λειτουργία, οι αρχές και το πρόγραμμα εργασίας της ή να εγκριθούν οι εκθέσεις της. Περιλαμβάνει τρεις ομάδες εργασίας για την αξιολόγηση των επιστημονικών παραμέτρων των κλιματικών μεταβολών, των κοινωνικών και οικονομικών επιπτώσεών τους και των πιθανών πολιτικών που μπορούν να εφαρμοστούν για την αντιμετώπισή τους αντίστοιχα. Οι δραστηριότητες της επιτροπής χρηματοδοτούνται από εθελοντικές συνεισφορές των κυβερνήσεων, ενώ πρόσθετη οικονομική στήριξη παρέχουν η Παγκόσμια Μετεωρολογική Οργάνωση και το Πρόγραμμα Περιβάλλοντος του ΟΗΕ.
Η επιτροπή μοιράστηκε με τον Αλ Γκορ το Νόμπελ Ειρήνης 2007.
Εκθέσεις.
Οι εκθέσεις της επιτροπής γράφονται από ομάδες ανθρώπων, προερχόμενων από πανεπιστήμια, ερευνητικά κέντρα ή άλλους περιβαλλοντικούς και οικονομικούς οργανισμούς, η συμμετοχή των οποίων γίνεται στον ειδικό τομέα εξειδίκευσής τους. Για τη διασφάλιση της εγκυρότητας και της αξιοπιστίας τους, οι εκθέσεις περνούν από πολλαπλό επιστημονικό και κυβερνητικό έλεγχο. Η επιτροπή έχει δημοσιεύσει μέχρι σήμερα τέσσερις εκθέσεις, το 1990, 1995, 2001 και 2007 αντίστοιχα. Η επιτροπή δεν πραγματοποιεί έρευνα, ούτε συλλέγει παρατηρησιακά δεδομένα, αλλά συνθέτει και αξιολογεί την ήδη υπάρχουσα επιστημονική γνώση για τα ζητήματα των κλιματικών αλλαγών.
Η έκθεση του 2001, κατέληγε στα εξής βασικά συμπεράσματα, όπως αυτά προέκυψαν από την εξέταση των πιο πρόσφατων ερευνών σχετικά με τις κλιματικές μεταβολές:
Η τέταρτη έκθεση αξιολόγησης της IPCC εκδόθηκε το 2007 και επιβεβαίωσε τις κυριότερες διαπιστώσεις της τρίτης έκθεσης του 2001, στις οποίες προστέθηκαν νέες γνώσεις που προήλθαν από νέες παρατηρήσεις και βελτιωµένα κλιματικά µοντέλα. Μία μειοψηφία των εμπλεκόμενων επιστημόνων έχει διαφωνήσει με ορισμένες πτυχές των πορισμάτων της επιτροπής, κυρίως σε ό,τι αφορά τις μελλοντικές προβλέψεις για την εξέλιξη των κλιματικών μεταβολών.

</doc>
<doc id="48031" url="https://el.wikipedia.org/wiki?curid=48031" title="Λητή">
Λητή

Η Λητή είναι ημιορεινό χωριό του νομού Θεσσαλονίκης που ήταν έδρα του άλλοτε καποδιστριακού δήμου Μυγδονίας. Με το σχέδιο όμως Καλλικράτης υπάχθηκε διοικητικά στο Δήμο Ωραιοκάστρου.
Τοποθεσία.
Το χωριό χτίστηκε πάνω στα ερείπια της ομώνυμης πόλης της αρχαιότητας και βρίσκεται στο κεντρικό τμήμα του νομού Θεσσαλονίκης, 14 χλμ. ΒΑ της πόλης της Θεσσαλονίκης. Η άποψη, ότι η αρχαία πόλη θα πρέπει να ήταν ΒΑ της Θεσσαλονίκης ενισχύεται και από τη λεγόμενη Ληταία πύλη του δυτικού σκέλους των τειχών της Θεσσαλονίκης, στο σημείο όπου περνά σήμερα η οδός Αγίου Δημητρίου.
Γεωγραφία-Κλίμα.
Το χωριό έχει μέσο σταθμικό υψόμετρο 175 μέτρα και είναι κτισμένο στις πλαγιές του Γούργουρα που αποτελεί φυσική επέκταση του όρους Χορτιάτη. Η ταξινόμηση του χωριού ως "ημιορεινό" οφείλεται στην έντονη κλίση που έχουν οι δρόμοι του.
Εκπαίδευση.
Η Λητή διαθέτει Δημοτικό Σχολείο, Νηπιαγωγείο και βρεφονηπιακό σταθμό. Από το 1978 δραστηριοποιείται στο χωριό ο Μορφωτικός και Πολιτιστικός Σύλλογος Λήτης.
Αρχαιολογία.
Την εποχή της εξάπλωσης του Μακεδονικού κράτους η Λητή αποτελεί σημαντική και ακμάζουσα πόλη. Μετά την αποχώρηση των Περσών το 480 π. Χ. και την εξάπλωση των Μακεδόνων, η Λητή, όπως και άλλες μακεδονικές πόλεις, χάνει την αυτονομία της. Ως πόλη όμως παραμένει ισχυρή αρκετούς αιώνες ακόμη.
Στα χρόνια του Φιλίππου του Β' και του Μ. Αλεξάνδρου η Λητή ήταν ένα από τα μεγάλα στρατολογικά κέντρα. Ο Μ. Αλέξανδρος στην εκστρατεία του προς την Ανατολή είχε επτά ίλες ιππικού από τις πέραν του Αξιού πόλεις της Μακεδονίας και της Χαλκιδικής. Μία από τις ίλες αυτές, κατά τους ιστορικούς, ήταν από τη Λητή.
Αξίζει εδώ να αναφέρουμε ένα θέμα που υπάρχει στις ιστορικές γραφές με την εθνικότητα του ναυάρχου του Μ. Αλεξάνδρου, του Νέαρχου. Ο Νέαρχος, όπως γνωρίζουμε από την ιστορία, ήταν Κρητικός. Ο παππούς του, Ανδρότιμος, μετανάστευσε από την Κρήτη στην Αμφίπολη της Μακεδονίας και έγινε αυλικός του Φιλίππου του Β'. Ο νεαρός Νέαρχος ήταν φίλος του Μ. Αλεξάνδρου και εξορίστηκε από το Φίλιππο το Β'. Όταν ανέλαβε την εξουσία της αυτοκρατορίας ο Μ. Αλέξανδρος επανέφερε στην αυλή του το Νέαρχο. Αυτός υπήρξε στρατηγός και ναύαρχος του Μ. Αλεξάνδρου στην εκστρατεία του, πιστός σύντροφος και φίλος του. Το θέμα του Νέαρχου απασχόλησε τους ιστορικούς εξ' αιτίας μιας γραφής στον Αρριανό την οποία και παραθέτω αυτούσια:
"Ούτω γαρ ιστορείται υπό Αρριανού ότι Κρης μεν το γένος το δ' Εθνικόν Ληταίος"
Τα ερείπια της αρχαίας Λητής απλώνονται σε μεγάλη έκταση ανάμεσα στους οικισμούς Λαγυνά και Νέα Ευκαρπία και στη θέση Δερβένι, περίπου 6-8 χλμ. ΒΑ της Θεσσαλονίκης. Ο Στέφανος Βυζάντιος (6oς αι. μ.Χ.) βασίστηκε στα "Μακεδονικά" του Θεαγένη (3ος -4ος αι. μ.Χ.) και αναφέρει ότι η Λητή πήρε την ονομασία της από ένα ιερό της Λητούς εκεί κοντά, ενώ το εθνικό επίθετο ήταν Ληταίος.
Η Λητή είναι ιστορικός τόπος με πολλά αρχαιολογικά ευρήματα. Υπήρξε μια από τις μεγάλες πόλεις της Μακεδονίας.
Τα αρχαιολογικά ευρήματα του Δερβενίου, όλα όσα βρέθηκαν στη γύρω περιοχή και μέσα στον σημερινό οικισμό της Λητής, μαρτυρούν την ύπαρξη μιας σπουδαίας πόλης. Δερβένι (Derbent) , τούρκικη λέξη που σημαίνει πέρασμα, είναι μόνον ο δρόμος στο 10ο χλμ. της Εθνικής Οδού Θεσσαλονίκης-Σερρών. Ένθεν κι ένθεν του δρόμου οι περιοχές έχουν άλλα τοπωνύμια. Ωστόσο, τα αρχαιολογικά ευρήματα αναφέρονται ως ευρήματα Δερβενίου άδικα και ανιστόρητα.
Αρχαιολόγοι και ιστορικοί έχουν αποφανθεί πως η σπουδαία αυτή πόλη, στην οποία ανήκουν τα αρχαιολογικά ευρήματα, είναι η αρχαία Λητή και η θέση της πρέπει να ανεβρεθεί στην περιοχή των υψωμάτων του Δερβενίου.
Η Λητή ήταν σημαντική πόλη της αρχαίας Μυγδονίας με δικό της νόμισμα, το " ΛΕΤΑΙΟΝ " που κυκλοφόρησε σε όλον τον γνωστό κόσμο της αρχαιότητας, από τον Τάραντα της Ιταλίας μέχρι την Αίγυπτο και τις Ινδίες.
Περίοδος Τουρκοκρατίας.
Μετά από μια μακρά και μεγάλη αναγεννητική κίνηση που υπήρξε στη Θεσσαλονίκη για δύο σχεδόν αιώνες έρχεται η κατάρρευση. Οι κατακτητικές εξορμήσεις που ξεκίνησε ο Μουράτ Β' το 1423 οδηγούν στην πλήρη κυριαρχίατων Τούρκων. Οι άγριες σφαγές και λεηλασίες που έγιναν από τους Τούρκους το 1430 είχαν σαν αποτέλεσμα την ερήμωση της Θεσσαλονίκης από τον ελληνικό πληθυσμό. Τότε χάνεται και η Λητή. Δεν την συναντούμε με την ονομασία αυτή ούτεσαν πόλη αλλά ούτε και σαν χωριό. Στην περιοχή όπου αυτή υπήρχε συναντούμε επί Τουρκοκρατίας το χωριό Αειβάτι.
Έχουν διατυπωθεί πολλές απόψεις γύρω από την ονομασία του χωριού. Ο Στίλπων Κυριακίδης θεωρεί ότι το όνομα του χωριού προέρχεται από το όνομα του Τούρκου γαιοκτήμονα Aiwat (Αειβάτ) επειδή ο τόπος ήταν κτήμα του (τσιφλίκι). Αντίθετα, ο Γεώργιος Χατζηκυριάκου στο έργο του "Σκέψεις και εντυπώσεις εκ περιοδείας ανά την Μακεδονία" (1905-1906) αναφέρει πως η ονομασία αυτή αποτελεί σύνθεση των ελληνικών λέξεων αεί και βαίνω, δηλαδή πάντα περνώ, εξ αιτίας του γεγονότος ότι ο τόπος αποτελούσε διαβατικό σταθμό των εμπόρων και των ταξιδιωτών από τη βόρεια και ανατολική Μακεδονία προς τη Θεσσαλονίκη.
Η ύπαρξη πολλών πανδοχείων την εποχή εκείνη καταδεικνύει τη σημασία που είχε το Αειβάτι ως συγκοινωνιακός κόμβος. Τα πανδοχεία ή χάνια ήταν πολλά. Ο Εμμανουήλ Νίκας- αείμνηστος δάσκαλος της Λητής- στο βιβλίο του "Ιστορία της Λητής" αναφέρει πως τα χάνια ήταν περισσότερα από 70. Ο ίδιος θυμάται 21 με τα ονόματά τους: Χάνι Γραμματικού, Χαριζάνη, Χίμα, Τόλκη, Σωτήρη Χατζηαντωνίου, Αναστασίου Μάτη, Αναστασίου Βλάχου, Παπαδημητρίου, Παπαευθυμίου, Νικολάου Τουμπέλη, Νικολάου και Δημητρίου Παπαδόπουλου, Νικολάου Καμάρη, Δημητρίου Καλούδη, Χατζηδιογένους Καμάρη, Δημητρίου Αρχοντόπουλου, Αθανασίου Μπιτάρη, Χρήστου Καμάρη, Ηρακλή Ρόντση, Χρήστου Βαλιάνη, Ντούη, Γεωργίου Ιωάννου.Το Αειβάτι είναι ένα ανεπτυγμένο χωριό με καλή κοινωνική, οικονομική και χριστιανική ζωή. Οι κάτοικοί τουδιατηρούν τις παραδόσεις και έχουν έντονη ελληνική συνείδηση. Ένα χαρακτηριστικό στοιχείο το οποίο πρέπει να επισημανθεί είναι ότι οι κάτοικοι του Αειβατίου διατηρούν προφορικές αφηγήσεις και θρύλους που αφορούν στην Αρχαία Λητή, γεγονός που δε συναντάται στα γύρω χωριά. Στην ευρύτερη περιοχή, όπως και μέσα στο ίδιο το χωριό, την περίοδο της Τουρκοκρατίας και μετέπειτα, είχαν βρεθεί πολλά αρχαία αντικείμενα, αρχαιολογικά ευρήματα της Αρχαίας Λητής:
μαρμάρινες πλάκες και τύμβοι που κοσμούσαν τις υπαίθριες βρύσες του Αειβατίου ή χρησιμοποιούνταν ως πάγκοι στην πλατεία της. Πολλά από αυτά τα αντικείμενα μεταφέρθηκαν στο Μουσείο της Θεσσαλονίκης.
Υπάρχουν αρκετές ιστορικές μαρτυρίες γύρω από τον τρόπο ζωής στο Αειβάτι την περίοδο της Τουρκοκρατίας. Ο Ν. Σχινάς αναφέρει στο βιβλίο του "Οδοιπορικές σημειώσεις" πως το 1886 το Αειβάτι αποτελεί αμιγή ορθόδοξη κοινότητα αποτελούμενη από διακόσιες οικογένειες. Το σχολείο λειτουργεί με διακόσιους πενήντα δύο μαθητές και τέσσερις δασκάλους, όπως αναφέρει ο Δ. Σάρρου σε μία έκθεση του. Σύμφωνα με την ίδια έκθεση στο Αειβάτι εργάζεται καλά και η Φιλόπτωχος Αδελφότης η οποία έχει περισσότερα από ενενήντα μέλη και συντελεί και αυτή μαζί με το σχολείο στη διάσωση της ελληνικής γλώσσας. Η Φιλόπτωχος Αδελφότης όπως και ο Φιλεκπαιδευτικός Σύλλογος είναι δύο από τα σωματεία τα οποία ανέπτυξαν μορφωτική και εθνική δράση με ακτινοβολία σε ολόκληρη τη Μακεδονία. Στα αρχεία της Μητρόπολης Θεσσαλονίκης διασώζεται κείμενο από ομάδα κατοίκων της Λητής πρός τον Μητροπολίτη Θεσσαλονίκης, οι οποίοι ζητούν άδεια για την ίδρυση σωματείου υπό την επωνυμίαν Αγαθοεργός Αδελφότις εν Αειβατίω "Ζωοδόχος Πηγή".
Από το Δ. Σάρρου μαθαίνουμε, επίσης, πως το 1906 το χωριό είχε διακόσια πενήντα επτά σπίτια, τριακόσιες οικογένειες και χίλιους ενενήντα πέντε κατοίκους. Στο μεγάλο πλάτανο της εκκλησίας της Ζωοδόχου Πηγής γίνονταν οι συγκεντρώσεις των κατοίκων για να πληροφορηθούν για τον αγώνα για την ελευθερία. Εκεί έρχονταν και οι πρόξενοι της Ελλάδας μυστικά για να δώσουν πληροφορίες για την πορεία του αγώνα και για να εμψυχώσουν τους Ληταίους.
Φόρο αίματος έδωσε και το Αειβάτι, όπως και όλη η Μακεδονία, στον αγώνα για την απελευθέρωση από τους Τούρκους. Το 1702 το Αειβάτι αποφασίζει, σαν μια ενέργεια αντίστασης, να μην πληρώσει τον κεφαλικό φόρο στους Τούρκους. Οι Τούρκοι απαντούν σκοτώνοντας τους Αειβατιανούς Αθανάσιο Σωτηρίου του Λαζάρου, τον Ηλία Ηλία του Αναστασίου και λιθοβολώντας τον Αθανάσιο Γραμμένο του Χρ.
Νεότερη ιστορία.
Οι ντόπιοι κάτοικοι της Λητής είναι σλαβόφωνοι Έλληνες Μακεδόνες, δηλαδή παράλληλα με την Ελληνική γλώσσα η οποία είναι και η μητρική τους, ομιλούν και το γνωστό σλαβόμεικτο ιδίωμα της Μακεδονίας πράγμα το οποίο συμβαίνει και σε άλλες περιοχές όπως Νεοχωρούδα, Σοχός, Γουμένισσα, Φλώρινα, Νάουσα, Σέρρες, Κιλκίς, Αριδαία. Το συγκεκριμένο ιδίωμα έχει καταγραφεί ως "Nashta" από το . 
Σύμφωνα με την απογραφή του 1928, μόλις 14 πρόσφυγες εγκαταστάθηκαν στο χωριό, αριθμός που αντιστοιχούσε στο 0,9% του τότε πληθυσμού 
Σημειώσεις.
&lt;br&gt;

</doc>
<doc id="48039" url="https://el.wikipedia.org/wiki?curid=48039" title="Πανταζής Πλάκας">
Πανταζής Πλάκας

 --&gt;
Ο Πανταζής Πλάκας (Τύρναβος, 18 Νοεμβρίου 1891 - 26 Νοεμβρίου 1957) ήταν δήμαρχος Τυρνάβου. Σπούδασε ιατρική, την οποία δεν άσκησε ποτέ, αφού επέλεξε να απασχοληθεί με τα κτήματα της πατρικής του περιουσίας. 
Ενστερνίστηκε την ιδέα του προσκοπισμού, στον οποίο αφιέρωσε μεγάλο κομμάτι της ζωής του. Μάλιστα, δώρισε μέρος της ακινήτου περιουσίας του για τους σκοπούς του προσκοπισμού. Δώρισε επίσης το κτήμα στο οποίο λειτούργησε το γεωργικό σχολείο του Εθνικού Ιδρύματος. Οι συνεχείς δραστηριότητές του με τα κοινά, συνετέλεσαν ώστε να μην αποκτήσει δική του οικογένεια. Τα αδέλφια του ήταν οι Γεώργιος, Άγγελος, Άννα, Μαρίκα Φλώρα, Κούλα και Αθηνά. Η αδελφή του Μαρίκα, ήταν σύζυγος του τέως Δημάρχου Λάρισας Χατζηγιάννη. 
Κατά τη διάρκεια της θητείας του ως δήμαρχος Τυρνάβου αντιμετώπισε σημαντικά προβλήματα με συμμορίες Βούλγαρων κομιτατζήδων. 
Ο Πανταζής Πλάκας εκλέχθηκε για πρώτη φόρα Πρόεδρος της τότε Κοινότητας Τυρνάβου, τα έτη 1943-44. Επανεκλέχθηκε ως Πρόεδρος τα έτη 1950–52. Εκλέχθηκε ως Πρώτος Δήμαρχος του Δήμου Τυρνάβου και ανέλαβε τα καθήκοντά του στις 19 Ιανουαρίου του 1955 έως την ημέρα του θανάτου του.

</doc>
<doc id="48040" url="https://el.wikipedia.org/wiki?curid=48040" title="Εμμανουήλ Αρίδας">
Εμμανουήλ Αρίδας

Ο Εμμανουήλ Αρίδας γεννήθηκε στον Τύρναβο το έτος 1892 από εύπορη οικογένεια (οικογένεια Αθανασίου και Ελισάβετ Αρίδα).
Το 1913 υπηρέτησε την στρατιωτική του θητεία στον Ελληνικό Στρατό και αφού απολύθηκε, μετανάστευσε στην Αμερική, αναζητώντας τις ευκαιρίες του Νέου Κόσμου.
Στην Αμερική εργάσθηκε σε εργοστάσιο υποδημάτων επί σειρά ετών, ενώ αργότερα δημιούργησε δική του επιχείρηση στην Αμερική (μπυραρία).
Επιστρέφοντας στην Ελλάδα ανέπτυξε επιχειρηματική δραστηριότητα ασχολούμενος με τα αυτοκίνητα και τα τότε καταστήματα οινομαγειρείων στη Λάρισα μέχρι το 1944.
Κατά τη διάρκεια του πολέμου και της κατοχής ο Εμμ. Αρίδας έχασε όλη την περιουσία του. Το 1928, παντρεύτηκε στον Τύρναβο την Θεοφανώ κόρη του Αστερίου Κυριάκου, με την οποία απέκτησε δύο παιδιά, τον Θανάση και Ελισάβετ Αρίδα.
Το έτος 1955, εκλέχτηκε Δημοτικός Σύμβουλος με επικεφαλής τον υποψήφιο Δήμαρχο Αθανάσιο Αντ. Φιλανδριανό ή Δημητριάδη, και ανέλαβε Δήμαρχος Τυρνάβου την 1η Δεκεμβρίου 1957, ύστερα από τον θάνατο του Δημάρχου Πλάκα, και ασκεί τα καθήκοντα του Δημάρχου μέχρι τις 24 Μαΐου 1959.
Ο Εμμανουήλ Αρίδας απεβίωσε στις 18 Απριλίου 1982.

</doc>
<doc id="48041" url="https://el.wikipedia.org/wiki?curid=48041" title="Δημήτριος Νασίκας">
Δημήτριος Νασίκας

Ο Δημήτριος Νασίκας (23 Οκτωβρίου 1920 - 17 Οκτωβρίου 2015) υπήρξε Δήμαρχος Τυρνάβου.
Βιογραφία.
Γεννήθηκε στη ορεινή Σμίξη Γρεβενών στις 23 Οκτωβρίου 1920 και ορφάνεψε σε πολύ μικρή ηλικία, 6 ετών. Απεφοίτησε από το Γυμνάσιο Γρεβενών το 1938 και εισήχθηκε αμέσως στην Οδοντιατρική Σχολή Αθηνών, λαμβάνοντας την 12η θέση μεταξύ τετρακοσίων διαγωνισθέντων.
Στο 3ο έτος των σπουδών του, κηρύχθηκε ο ελληνοϊταλικός πόλεμος. Λόγω υπολειτουργίας της οδοντιατρικής σχολής, αλλά και των σοβαροτάτων οικονομικών προβλημάτων, ύστερα από την επιστράτευση των τριών αδελφών του και της μη ύπαρξης πατέρα, αναγκάσθηκε να εργαστεί στην Αγροτική Τράπεζα της Λαμίας.
Ο Δημήτριος Νασίκας, ως καταγόμενος από την Δυτική Μακεδονία, επιστρατεύθηκε και κατατάχθηκε στο κέντρο εκπαίδευσης Καλαμάτας.
Με την κατάρρευση του μετώπου που είχε φυσικό επακόλουθο την παύση της λειτουργίας του στρατοπέδου, αναχώρησε πεζός, χωρίς τροφή και μέσω των χιονισμένων βουνοκορφών του Ταΰγετου, ύστερα από πορεία πολλών ημερών, έφθασε στον Τύρναβο, όπου ζούσε η χήρα μητέρα του και ο δικηγόρος αδελφός του.
Το 1945, λόγω οικονομικών δυσκολιών και μη λειτουργίας του πανεπιστημίου, επιδόθηκε στο τυρεμπόριο, ιδρύοντας μάλιστα τον Σύλλογο Τυρέμπορων Τυρνάβου, εκλεγόμενος επί σειρά ετών παμψηφεί Πρόεδρος.
Το 1947 παντρεύτηκε την Αντωνία Ιωάν. Κόντου – σημερινή σύζυγό του και απέκτησαν 3 θυγατέρες &amp; 4 εγγόνια. Κατά την διάρκεια του γαμήλιου ταξιδιού, επιστρατεύτηκε ξανά και απελύθη το 1950, ύστερα από τέσσερα έτη θητείας στο 404 Στρατιωτικό Νοσοκομείο Λάρισας. Αμέσως, άνοιξε το πρώτο κατάστημα ηλεκτρικών ειδών στον Τύρναβο.
Το 1959 εκλέγεται Δήμαρχος Τυρνάβου, ως πλειοψηφών Σύμβουλος με 607 σταυρούς. Το 1963 εκλέχθηκε για δεύτερη φορά Δήμαρχος λαμβάνοντας το 53 % των ψήφων. Στις 11 Ιουνίου 1967, παύτηκε από το αξίωμα του Δημάρχου από την τότε κυβέρνηση των Συνταγματαρχών, ενώ με την αποκατάσταση της Δημοκρατίας, επανέρχεται ως αντιδήμαρχος Τυρνάβου, διορισθέντος δικαστικού ως Δημάρχου. Από το 1975 μέχρι το 1978, ο Δημήτριος Νασίκας υπηρέτησε την πόλη του από τη θέση του Δημοτικού Συμβούλου.
Ίδρυσε τον αθλητικό σύλλογο «Ηρακλής» του οποίου διετέλεσε Πρόεδρος επί σειρά ετών. Το 1964, ως επιτυχών Δήμαρχος, παρασημοφορείται με το χρυσό σταυρό του Φοίνικα, από τον τότε Βασιλέα Παύλο.
Η θητεία του ως Δημάρχου Τυρνάβου, συνοδεύεται με ποικιλόμορφη κοινωνική προσφορά προς τους συμπολίτες του.
Ανεγέρθηκε το Εμμανουήλειο Πνευματικό Κέντρο με την δωρεά του Νικολάου Εμμανουήλ, στο οποίο λειτουργεί για πρώτη φορά Δημοτική Βιβλιοθήκη.
Ανεγείρεται το νέο Δημαρχείο της πόλης με την δωρεά του Σταύρου Καράσσου. Σε επιστολή του δωρητή προς τον τότε Υπουργό Εσωτερικών και Νομάρχη Λάρισας, αναφέρει «… Είχα την τύχη στην προσπάθειά μου αυτή να έχω συμπαραστάτη τον ακούραστο και φιλόπονο Δήμαρχο κ. Δημ. Νασίκα, ο οποίος πάντα πρόθυμος έτρεχε κοντά μου να με βοηθήσει εις το υπέροχο αυτό έργο και ο οποίος ήτο ο πρώτος που μου συνέστησε την ανέγερση τούτου…».
Επίσης στη διάρκεια της θητείας του έγινε η έναρξη του έργου της ύδρευσης του Τυρνάβου και της ευρύτερης περιοχής από τις πηγές Αγίας Άννας, με την κατασκευή του εξωτερικού δικτύου. Ιδρύθηκε η Φιλαρμονική του Δήμου Τυρνάβου, κατασκευάστηκαν κρασπεδόρειθρα και ασφαλτοστρώθηκαν πολλοί δρόμοι του Τυρνάβου. Διαμορφώθηκαν και κατασκευάστηκαν πλατείες, πάρκα και δενδροστοιχίες, ενώ εκτελέστηκαν και έργα στο Δημοτικό Γυμναστήριο Τυρνάβου.
Πέθανε σε ηλικία 94 ετών, έπειτα από σύντομη νοσηλεία σε νοσοκομείο της Θεσσαλονίκης και κηδεύτηκε στις 18 Οκτωβρίου 2015.

</doc>
<doc id="48042" url="https://el.wikipedia.org/wiki?curid=48042" title="Ιάσων Χατζηκρανιώτης">
Ιάσων Χατζηκρανιώτης

Ο Ιάσων Χατζηκρανιώτης (1932 - 4 Ιανουαρίου 1997) ήταν Έλληνας πολιτικός και επιχειρηματίας.
Γεννήθηκε στον Τύρναβο το 1932. Ο πατέρας του ήταν ο αλευροβιομήχανος "Ευριπίδης Χατζηκρανιώτης". Τελείωσε το δημοτικό καθώς και το εξατάξιο γυμνάσιο Τυρνάβου.
Παντρεύτηκε την "Ιωάννα Τσιπότη" με την οποία απέκτησαν δύο γιους, τον "Κωνσταντίνο" και τον "Ευριπίδη" και μια κόρη την "Αντωνέλλα".
Ασχολήθηκε με την αλευροβιομηχανία για πολλά χρόνια, δίνοντας δουλειά και τροφή σε αρκετές οικογένειες του Τυρνάβου. Το 1987, κατασκεύασε νέο υπερσύγχρονο κυλινδρόμυλο πλησίον του Οινοποιείου Τυρνάβου.
Ο Ιάσων Χατζηκρανιώτης ασχολήθηκε με τα κοινά του Τυρνάβου μετά την μεταπολίτευση και το 1975 εκλέγεται Δήμαρχος της πόλης για μια τετραετία, ασκώντας τα καθήκοντά του για το χρονικό διάστημα 1 Ιουνίου 1975 μέχρι 31 Δεκεμβρίου 1978.
Επί της θητείας του, ολοκληρώνεται η κατασκευή του "'εξοχικού κέντρου Τούμπα". Διανοίγεται ο σημερινός πεζόδρομος της Αγίας Παρασκευής, ενώ κατασκευάζονται έργα οδοποιίας και ασφαλτοστρώσεων.
Διαρκές μέλημά του, όπως εμφαίνεται από τα διάφορα υπομνήματα προς τις αρμόδιες αρχές, είναι το δίκτυο αποχέτευσης της πόλης, η εφαρμογή του σχεδίου πόλης με κατεδαφίσεις και διανοίξεις οδών, η ανέγερση διδακτηρίων, η ανακατασκευή των σφαγείων, η επέκταση του ρυμοτομικού σχεδίου πόλης Τυρνάβου, η βελτίωση των επαρχιακών οδών κ.λ.π.
Το 1994 εκλέγεται Δημοτικός Σύμβουλος και το Δημοτικό Συμβούλιο τον εκλέγει στη θέση του Προέδρου του Δ.Σ. για το χρονικό διάστημα 1 Ιανουαρίου 1995 μέχρι και την ημέρα του θανάτου του, την 4 Ιανουαρίου 1997 από καρκίνο.

</doc>
<doc id="48043" url="https://el.wikipedia.org/wiki?curid=48043" title="Δημήτριος Κουγιώνης">
Δημήτριος Κουγιώνης

Ο Δημήτριος Κουγιώνης (29 Ιουλίου 1952) είναι Έλληνας πολιτικός, πρώην δήμαρχος Τυρνάβου. 
Γεννήθηκε στις 29 Ιουλίου 1952 στον Τύρναβο. Σπούδασε φυσική στο Αριστοτέλειο Πανεπιστήμιο Θεσσαλονίκης. Κατά την διάρκεια των σπουδών του συμμετείχε ενεργά στο φοιτητικό κίνημα καθώς και τον σύλλογο αδιόριστων καθηγητών. 
Στις δημοτικές εκλογές του 1978 ήταν για πρώτη φορά υποψήφιος δήμαρχος Τυρνάβου και εκλέχτηκε. Έκτοτε επανεκλέχτηκε το 1982, το 1986 και 1990, παραμένοντας δήμαρχος για 16 συνεχόμενα χρόνια (1 Ιανουαρίου 1979 - 31 Δεκεμβρίου 1994).
Το 1998, συμμετέχει στις Νομαρχιακές εκλογές ως υποψήφιος νομάρχης, επικεφαλής ανεξάρτητης νομαρχιακής κίνησης και εκλέγεται Νομαρχιακός Σύμβουλος (1999-2002). Επανεκλέγεται Νομαρχιακός Σύμβουλος (2003-2008), συνεργαζόμενος με τον Βασίλη Έξαρχο, επικεφαλής του συνδυασμού που υποστηρίχθηκε από το ΠΑΣΟΚ. Διετέλεσε μέλος της Νομαρχιακής Επιτροπής.
Στα δεκαέξι χρόνια της θητείας του, στον Δήμο Τυρνάβου επιτελούνται έργα ανάπτυξης που αφορούν βασικές υποδομές (αποχέτευση, βιολογικός καθαρισμός, λαϊκή αγορά, δημοτικό θέατρο, σχολικά κτίρια, κέντρο υγείας, δημοτικό αμαξοστάσιο, χώροι αναψυχής, πάρκα – πλατείες κ.λ.π.), τον πολιτισμό και αθλητισμό (πολιτιστικά κέντρα, εκδηλώσεις, εκδόσεις, κλειστό γυμναστήριο, αθλητικοί χώροι κ.λ.π.), τη σύσταση και λειτουργία σημαντικών οργανισμών (Πολιτιστικός, Αθλητικός, Μουσική Σχολή, επανίδρυση της Φιλαρμονικής, ΚΑΠΗ κ.λ.π.) και την εκπόνηση σημαντικών μελετών (Επιχείρηση Πολεοδομικής Ανασυγκρότησης, Τοπικό Αναπτυξιακό Πρόγραμμα κ.λ.π.).
Υπήρξε ιδρυτικό μέλος της Ένωσης Δημοτικών Επιχειρήσεων Ύδρευσης Αποχέτευσης (ΕΔΕΥΑ) και στα 16 χρόνια της θητείας του, υπήρξε μέλος της Διοικούσας Επιτροπής της ΤΕΔΚ Ν. Λάρισας. Συμμετείχε στα συνέδρια της ΚΕΔΚΕ και σε όλα τα συνέδρια της ΤΕΔΚ Ν. Λάρισας, ως βασικός εισηγητής σε θεσμικά και οικονομικά θέματα της Τοπικής Αυτοδιοίκησης, αλλά και σε ζητήματα ανάπτυξης του Ν. Λάρισας. Συμμετείχε σε πολλές επιτροπές φορέων και Οργανισμών του Νομού Λάρισας και της Περιφέρειας Θεσσαλίας. 
Εκπροσώπησε την ΤΕΔΚ Ν. Λάρισας σε συναντήσεις στην Ελλάδα και το εξωτερικό (Βρυξέλλες, Δανία, Στρασβούργο).
Ανέλαβε πολλές πρωτοβουλίες που αφορούσαν μεταξύ των άλλων:
Διετέλεσε αντιπρόεδρος της Αναπτυξιακής Εταιρείας Νομαρχιακής Αυτοδιοίκησης Λάρισας (ΑΕΝΑΛ Α.Ε.), αντιπρόεδρος του Λιμενικού Ταμείου και μέλος του Δ.Σ. της Αναπτυξιακής μη κερδοσκοπικού χαρακτήρα εταιρείας Καρυάς Ολύμπου (ΑΝΕΚ ΟΛΥΜΠΟΥ).
Ο Δημήτρης Κουγιώνης είναι παντρεμένος με την φιλόλογο Βάσω Πολυμέρου και έχει δύο γιους, τον Αναστάσιο και τον Αλκιβιάδη.

</doc>
<doc id="48044" url="https://el.wikipedia.org/wiki?curid=48044" title="Νικόλαος Χελιδόνης">
Νικόλαος Χελιδόνης

Ο Νικόλαος Χελιδόνης (1941 - 17 Αυγούστου 1996) ήταν Έλληνας πολιτικός.
Γεννήθηκε στα Δελέρια Τυρνάβου το 1941. Σε πολύ μικρή ηλικία εγκαταστάθηκε στον Τύρναβο για σπουδές στο Δημοτικό και στο Γυμνάσιο. Αποφοίτησε με άριστα από την Παιδαγωγική Ακαδημία Θεσσαλονίκης. Παντρεύτηκε την Κατίνα Κόκρα και απέκτησε δύο γιους και μια κόρη.
Δάσκαλος υπηρέτησε σε σχολεία του Τυρνάβου εκπαιδεύοντας και γαλουχώντας γενιές νέων. Ασχολήθηκε με τα κοινά αναπτύσσοντας μεγάλη συνδικαλιστική δράση, βοηθώντας έτσι στην επίλυση των προβλημάτων του κλάδου των εκπαιδευτικών. Ήταν επί σειρά ετών σύμβουλος στο σύλλογο δασκάλων και νηπιαγωγών του Ν. Λάρισας και διετέλεσε και Πρόεδρος αυτού. Η μακρόχρονη προσφορά του στα συνδικαλιστικά επιβραβεύτηκε τέλος με την εκλογή του ως μέλος, στην Διδασκαλική Ομοσπονδία Ελλάδος (ΔΟΕ).
Η προσωπικότητά του και η θέλησή του ως ενεργός πολίτης τον ώθησαν να ασχοληθεί με την συμμετοχή του στη διοίκηση της πόλης στην οποία μεγάλωσε. Οι εκλογείς του Τυρνάβου τον εξέλεξαν για πρώτη φορά ως δημοτικό σύμβουλο την τετραετία 1990 – 1994 και ως Δήμαρχο την επόμενη τετραετία 1995 – 1998.
Στη σύντομη θητεία του ως Δήμαρχος Τυρνάβου, από τον Ιανουάριο του 1995 μέχρι την ημέρα του θανάτου του, στις 17 Αυγούστου 1996, έθεσε τα θεμέλια για τη δημιουργία μιας νέας πόλης, όπου κυρίαρχο στοιχείο ήταν η ισοβαρής ανάπτυξη του κέντρου και της περιφέρειας.
Με συνεχείς παραστάσεις κατόρθωσε να κατασκευαστεί σε οικόπεδο που παραχώρησε ο Δήμος Τυρνάβου, ο Β’ οικισμός των εργατικών κατοικιών. Οριστικοποίησε την ένταξη του έργου της αποχέτευσης του Τυρνάβου στο Ταμείο Συνοχής. Εκτέλεσε πολλά έργα οδοποιίας και κατασκευής πλατειών. Με τις επιλογές του, συνετέλεσε γενικότερα στην ανάπτυξη του πνευματικού, μορφωτικού, κοινωνικού, βιοτικού και οικονομικού επιπέδου της πόλης, αλλά και της ευρύτερης περιοχής.
Το Δημοτικό Συμβούλιο για την μεγάλη προσφορά του στη σύντομη θητεία του, τίμησε τον Νικόλαο Χελιδόνη, ονομάζοντας πλατεία της πόλης σε «πλατεία Δημάρχου Νίκου Χελιδόνη».

</doc>
<doc id="48051" url="https://el.wikipedia.org/wiki?curid=48051" title="Διάσπαση βήτα">
Διάσπαση βήτα

Διάσπαση βήτα είναι μία πυρηνική αντίδραση η οποία γίνεται με την ασθενή αλληλεπίδραση και κατά την οποία ένας ατομικός πυρήνας formula_1 μεταστοιχειώνεται σε έναν άλλο ή με αυξημένο κατά ένα τον ατομικό αριθμό (formula_2) και εκπέμποντας ένα σωμάτιο β-, δηλαδή ένα ηλεκτρόνιο (e-), οπότε και η διάσπαση παίρνει το ειδικότερο όνομα "διάσπαση β-" ή με μειωμένο κατά ένα τον ατομικό αριθμό (formula_3) και εμπέμποντας ένα σωμάτιο β+, δηλαδή ένα ποζιτρόνιο (e+), οπότε και η διάσπαση παίρνει το ειδικότερο όνομα "διάσπαση β+".
Εκτός από αυτές τις βασικές διασπάσεις υπάρχουν και αυτές της "διάσπασης ββ" στην οποία γίνεται εκπομπή δύο σωματίων β ταυτόχρονα και της "σύλληψης e-" στην οποία γίνεται σύλληψη ενός τροχιακού ηλεκτρονίου.
Σε όλες αυτές τις αντιδράσεις ο μαζικός αριθμός του πυρήνα παραμένει σταθερός.
Διάσπαση β±.
Νετρίνο και β± διάσπαση.
Η ύπαρξη του νετρίνο προτάθηκε το 1930 από τον Pauli πριν αυτό ανιχνευθεί με σκοπό να εξηγήσει την μη διατήρηση της ορμής και της ενέργειας που παρατηρούνταν στις διασπάσεις β±. Συγκεκριμένα, ενώ περιμέναμε το σωμάτιο β να έχει ορισμένη ενέργεια και ορμή εκπεμπόμενο από τον πυρήνα, αυτό παρουσίαζε ένας συνεχές φάσμα ενεργειών και ορμών όπως φαίνεται στις εικόνες δεξιά. Τελικά πράγματι το νετρίνο υπάρχει και ανακαλύφθηκε το 1956. Σήμερα, μάλιστα γνωρίζουμε ότι υπάρχουν τρία νετρίνα και τρία αντινετρίνα των οικογενειών του ηλεκτρονίου, του μιονίου και του ταυ.
Διάσπαση β-.
Κατά την β- διάσπαση ο μητρικός πυρήνας formula_1 μεταστοιχειώνεται στον θυγατρικό formula_2 εκπέμποντας ένα e- και ένα αντινετρίνο του ηλεκτρονίου. Μία χαρακτηριστική περίπτωση διάσπασης β- είναι η διάσπαση του πυρήνα του formula_6 ως εξής:
Το γεγονός ότι κατά τη διάσπαση β- εκπέμπεται από τον πυρήνα ένα e- και ένα formula_8 δε σημαίνει ότι αυτά τα δύο στοιχειώδη σωμάτια υπήρχαν μέσα στον πυρήνα. Αυτό γίνεται προφανές όταν κοιτάξουμε την πραγματική φύση της διάσπασης β- η οποία στην ουσία είναι η διάσπαση ενός νετρονίου σε ένα πρωτόνιο, ένα ηλεκτρόνιο (e-) και ένα αντινετρίνο του ηλεκτρονίου (formula_8) ή συμβολικά:
Αυτή η αντίδραση, η οποία γίνεται με ασθενή αλληλεπίδραση, σε επίπεδο quarks έχει να κάνει με την μετατροπή του ενός d (down) quark του νετρονίου (n) σε u (up) με την εκπομπή ενός δυνητικού μποζονίου W- (που είναι φορέας της ασθενούς αλληλεπίδρασης, βλ. άρθρο: Θεμελιώδης αλληλεπίδραση).
Συνηθίζεται τις αλληλεπιδράσεις σε επίπεδο στοιχειωδών σωματιδίων να τις συμβολίζουμε με ένα διάγραμμα Feynman. Για την β- διάσπαση το διάγραμμα Feynman απεικονίζεται δίπλα.
Διάσπαση β+.
Κατά την β+ διάσπαση ο μητρικός πυρήνας formula_1 μεταστοιχειώνεται στον θυγατρικό formula_3 εκπέμποντας ένα e+ και ένα νετρίνο του ηλεκτρονίου. Μία χαρακτηριστική περίπτωση διάσπασης β+ είναι η διάσπαση του πυρήνα του formula_13 ως εξής:
Όμοια με την διάσπαση β-, το γεγονός ότι κατά τη διάσπαση β+ εκπέμπεται από τον πυρήνα ένα e+ και ένα formula_15 δε σημαίνει ότι αυτά τα δύο στοιχειώδη σωμάτια υπήρχαν μέσα στον πυρήνα. Αυτό και σε αυτήν την περίπτωση γίνεται προφανές όταν κοιτάξουμε την πραγματική φύση της διάσπασης β+ η οποία στην ουσία είναι η διάσπαση ενός πρωτονίου σε ένα νετρόνιο, ένα ποζιτρόνιο (e+) και ένα νετρίνο του ηλεκτρονίου (formula_15) ή συμβολικά:
Η αντίδραση αυτή δεν μπορεί να γίνει αυθόρμητα λόγω του ότι το νετρόνιο έχει μεγαλύτερη μάζα από το πρωτόνιο. Για να μπορεί να γίνει πρέπει να δώσουμε ενέργεια στο πρωτόνιο.
Σε επίπεδο quarks η αντίδραση έχει να κάνει με την μετατροπή ενός u quark του πρωτονίου σε d με την εκπομπή ενός δυνητικού μποζονίου W+.
Για την β+ διάσπαση το διάγραμμα Feynman απεικονίζεται δίπλα.
Σύλληψη ηλεκτρονίου.
Σε αυτήν την περίπτωση η κυματική φύση της κίνησης των ηλεκτρονίων σε ένα άτομο με τη βοήθεια της εξίσωσης Schrodinger με την οποία αξιωματικά θεμελιώνεται η κβαντική μηχανική μας οδηγεί στο συμπέρασμα ότι κάποια τροχιακά ηλεκτρόνια του ατόμου είναι πιθανό (με μία μικρή, αλλά σε καμία περίπτωση μηδενική πιθανότητα) να βρεθούν μέσα στον πυρήνα. Όταν αυτό συμβεί, τότε τα πρωτόνια τα δεσμεύουν και γίνονται νετρόνια εκπέμποντας ένα νετρίνο του ηλεκτρονίου. Συμβολικά η αντίδραση γράφεται ως εξής:
Δίπλα φαίνεται η τομή με ένα επίπεδο της πυκνότητας της πιθανότητας, δηλαδή του μέτρου της κυματοσυνάρτησης στο τετράγωνο, του ηλεκτρονίου στη βασική στάθμη του ατόμου του υδρογόνου. Φυσικά η "σύλληψη ηλεκτρονίου" δεν γίνεται στο άτομο του υδρογόνου για ενεργειακούς λόγους, όπως εξηγήθηκε παραπάνω και επί πλέον η "σύλληψη ηλεκτρονίου" γίνεται συνήθως σε βαρείς πυρήνες, οπότε και η πιθανότητα να βρεθεί το ηλεκτρόνιο μέσα στον πυρήνα είναι πολύ μεγαλύτερη.
Το διάγραμμα Feynman της αντίδρασης αυτής φαίνεται παρακάτω.

</doc>
<doc id="48054" url="https://el.wikipedia.org/wiki?curid=48054" title="Νεοελληνική λογοτεχνία">
Νεοελληνική λογοτεχνία

Με τον όρο Νεοελληνική λογοτεχνία αναφερόμαστε στην λογοτεχνία του νέου ελληνισμού. Οι περισσότεροι μελετητές ανάγουν τις αρχές της νεοελληνικής λογοτεχνίας ήδη στα βυζαντινά χρόνια, στα πρώτα γραπτά κείμενα σε δημώδη γλώσσα που εμφανίζονται κατά τον 11ο αι. περίπου. Κριτήριο της διάκρισης αυτής δεν είναι μόνο η γλώσσα των κειμένων, αλλά και το γεγονός ότι σε αρκετά από αυτά τα λογοτεχνικά έργα εμφανίζονται στοιχεία που επιβιώνουν και παίζουν σημαντικό ρόλο στην διαμόρφωση της λογοτεχνικής παραγωγής μετά την Άλωση της Κωνσταντινούπολης το 1453. Γι' αυτόν τον λόγο, και παρά τις ποικίλες απόψεις σχετικά με το θέμα των αρχών της νεοελληνικής λογοτεχνίας, τα σχετικά εγχειρίδια ξεκινούν την εξέταση της νεοελληνικής λογοτεχνίας από τα δημώδη κείμενα των τελευταίων αιώνων της Βυζαντινής αυτοκρατορίας. 
Η νεοελληνική λογοτεχνία μπορεί να διακριθεί σχηματικά σε τρεις μεγάλες περιόδους:
Οι αρχές της νεοελληνικής λογοτεχνίας.
Η χρονολογία 1453, έτος κατάλυσης της Βυζαντινής Αυτοκρατορίας, φαίνεται προβληματική ως αφετηρία της νεοελληνικής λογοτεχνίας επειδή δημιουργεί μια τομή στην λογοτεχνική παραγωγή η οποία δεν ανταποκρίνεται στην πραγματικότητα, αφού ανάμεσα στα κείμενα σε δημώδη γλώσσα της Βυζαντινής περιόδου και στα αντίστοιχα των πρώτων αιώνων μετά την άλωση υπάρχουν πολλές ομοιότητες, γλωσσικές και θεματικές. Επιπλέον, το γεγονός ότι στα τέλη του 19ου αιώνα και στις αρχές του 20ου οι ιστορικοί (για παράδειγμα ο Κωνσταντίνος Παπαρρηγόπουλος) αναζητούσαν τις αρχές του Νέου Ελληνισμού στο ύστερο Βυζάντιο, σε συνδυασμό με το έντονο επιστημονικό ενδιαφέρον εκείνης της εποχής για πολλά δημώδη κείμενα που τότε ανακαλύφθηκαν και εκδόθηκαν για πρώτη φορά, είχε δημιουργήσει ήδη μια παράδοση σύμφωνα με την οποία στα δημώδη κείμενα των τελευταίων αιώνων του Βυζαντίου διαφαίνονταν οι ρίζες της νεοελληνικής εθνικής συνείδησης και εντοπίζονταν οι απαρχές της νεοελληνικής λογοτεχνίας. Για παράδειγμα ο Νικόλαος Πολίτης χαρακτήριζε τον "Διγενή Ακρίτα"«εθνικό έπος των νεωτέρων Ελλήνων» και διατύπωνε την άποψη ότι «». 
Έτσι, ήδη σε κάποιες από τις πρώτες "Ιστορίες της νεοελληνικής λογοτεχνίας" του 20ου αι. (για παράδειγμα Άριστου Καμπάνη, "Ιστορία της νεοελληνικής λογοτεχνίας (1000 μ.Χ.-1900)" (1925), Ηλία Βουτιερίδη, " Σύντομη ιστορία της νεοελληνικής λογοτεχνίας (1000-1930)" (1933), η εξέταση άρχιζε από τα βυζαντινά χρόνια, σχήμα που καθιερώθηκε και στις επόμενες Ιστορίες. Ο Λίνος Πολίτης στο πρώτο κεφάλαιο της "Ιστορίας της Νεοελληνικής λογοτεχνίας" (1978) του έγραφε σχετικά: «Στους τελευταίους αιώνες του Βυζαντίου παρουσιάζονται ορισμένα στοιχεία με έκδηλο χαρακτήρα, μπορούμε να πούμε, νεοελληνικό.[...] Από τον "Διγενή" έως τον "Ερωτόκριτο" υπάρχει ενότητα και εξέλιξη οργανική, αδιάσπαστη, ώστε μια τομή στα 1453 [...] θα ήταν αυθαίρετη.[..] Φυσικότερο είναι να παραδεχτούμε πως το νεοελληνικό στοιχείο φανερώνεται[...] από τα βυζαντινά ακόμη χρόνια, και να θεωρήσουμε πως η "δημώδης γραμματεία" της βυζαντινής εποχής [...] αποτελεί την αρχή της καθαυτό νέας ελληνικής λογοτεχνίας». 
Αντιθέτως, άλλοι μελετητές επέμεναν ιδιαιτέρως στα μεσαιωνικά χαρακτηριστικά της δημώδους παραγωγής των υστεροβυζαντινών και πρώτων μεταβυζαντινών χρόνων και πρότειναν άλλου είδους διακρίσεις: ο Εμμανουήλ Κριαράς χαρακτήριζε την περίοδο από το 1204 έως περίπου τα τέλη του 17ου αι. ως «υστεροβυζαντινή» ή «υστερομεσαιωνική» αλλά ταυτόχρονα και «πρωτονεοελληνική», αναγνωρίζοντας σε αυτήν την περίοδο της λογοτεχνίας διττό χαρακτήρα, με στοιχεία μεσαιωνικά και νεοελληνικά. Ο Γ.Π. Σαββίδης πρότεινε ως συμβολική χρονολογία αρχής της νεοελληνικής λογοτεχνίας το έτος της πρώτης έκδοσης του "Απόκοπου", του πρώτου, απ' όσο γνωρίζουμε, νεοελληνικού λογοτεχνικού κειμένου που τυπώθηκε, δηλαδή το 1519 ή 1509 (όπως διορθώθηκε αργότερα με την εύρεση μιας προγενέστερης έκδοσης), ενώ ο Στυλιανός Αλεξίου τοποθέτησε τις αρχές της νεοελληνικής λογοτεχνίας στα πρώτα έργα που έχουν τα χαρακτηριστικά της Αναγέννησης, δηλαδή τα κυπριακά ερωτικά ποιήματα και την περίοδο της ακμής της κρητικής λογοτεχνίας, προτείνοντας για τα προγενέστερα κείμενα τον όρο «βυζαντινή λογοτεχνία σε δημώδη γλώσσα»
Η «νεοελληνική λογοτεχνία» ως το 1453.
Το πρώτο γραπτό μνημείο σε δημώδη γλώσσα, το οποίο θεωρείται παραδοσιακά ότι σηματοδοτεί την αρχή της νεοελληνικής λογοτεχνίας, είναι το έμμετρο επικό-μυθιστορηματικό αφήγημα γνωστό ως "«Έπος του Διγενή Ακρίτη»", του 11ου-12ου αι. Από τα μέσα του 12ου αιώνα έχουμε μια σειρά σατιρικών και ηθικοδιδακτικών ποιημάτων. Τα λεγόμενα Πτωχοπροδρομικά ποιήματα, που απευθύνονται στους αυτοκράτορες Ιωάννη Β' Κομνηνό και Μανουήλ Κομνηνό, εξιστορούν με σατιρικό τρόπο τα βάσανα του ποιητή από την ανυπόφορη γυναίκα του και την φτώχεια που ταλαιπωρεί τους ανθρώπους των γραμμάτων και σατιρίζουν τον κλήρο. Αντίθετα, ηθικοδιδακτικό στόχο έχουν τα ποιήματα "Στίχοι γραμματικοί" του Μιχαήλ Γλυκά και "Ο Σπανέας". 
Μετά την άλωση της Κωνσταντινούπολης από τους Λατίνους (1204) η χρήση της δημώδους επεκτάθηκε. Η πολυπληθέστερη ομάδα κειμένων σε δημώδη γλώσσα είναι έμμετρες μυθοπλαστικές αφηγήσεις που γενικά κατατάσσονται στο λογοτεχνικό είδος του μυθιστορήματος (ή ακριβέστερα της μυθιστορίας) και έχουν θεματολογία ερωτική ή μυθολογική. Τα έργα αυτά είναι είτε μεταφράσεις δυτικών έργων -λιγότερο ή περισσότερο πιστές- είτε πρωτότυπες συνθέσεις στις οποίες διασταυρώνεται η παράδοση των ελληνιστικών και λόγιων βυζαντινών μυθιστορημάτων με δυτικά πρότυπα. Τα πρωτότυπα έργα είναι τα: "Αχιλληίς", "Καλλίμαχος και Χρυσορρόη", "Βέλθανδρος και Χρυσάντζα", "Λίβιστρος και Ροδάμνη", "Διήγησις γεναμένη εν Τροία", με ερωτικό περιεχόμενο, καθώς και τα περισσότερο ηρωικού χαρακτήρα έργα "Διήγησις του Αλεξάνδρου" και "Ιστορία του Βελισσάριου". Τα μεταφρασμένα είναι τα: "Ο Πόλεμος της Τρωάδος", "Φλώριος και Πλάτζια-Φλώρα", "Ιμπέριος και Μαργαρώνα", "Απολλώνιος ο Τύριος", "Θησηίδα" (μετάφραση από τον Βοκκάκιο. 
Μια άλλη ομάδα έργων σε δημώδη γλώσσα είναι οι αλληγορικές διηγήσεις με πρωταγωνιστές ζώα ή φυτά, όπως τα ἐμμετρα "Ο Φυσιολόγος", "Ο Πουλολόγος", το "Συναξάριον του τετιμημένου γαϊδάρου" και το πεζό "Ο Πωρικολόγος". Ακόμη, δημώδης γλώσσα χρησιμοποιήθηκε και σε χρονικά (τα έμμετρα "Χρονικόν του Μορέως", 14ος αι., το "Χρονικό των Τόκκων", 15ος αι., και τα πεζά κυπριακά χρονικά του Λεοντίου Μαχαιρά, 14ος αι. και του Γεωργίου Βουστρωνίου, 15ος αι.). Τέλος, τον 14ο αι. εμφανίζονται και τα πρώτα λογοτεχνικά έργα της κρητικής λογοτεχνίας: τα ποιήματα του Στέφανου Σαχλίκη,του Μαρίνου Φαλιέρου και του Λεονάρδου Ντελλαπόρτα που έζησαν και έγραψαν στο δεύτερο μισό του 14ου αι.
Η λογοτεχνία ως την απελευθέρωση (1453-1821).
Λογοτεχνία και πνευματική κίνηση έως και τον 17ο αιώνα.
Το σημαντικό γεγονός της κατάλυσης της Βυζαντινής αυτοκρατορίας μετά το 1453 δεν άφησε ανεπηρέαστη την λογοτεχνία: κάποια από τα πρώτα κείμενα που εμφανίστηκαν ήταν ανώνυμα ή επώνυμα στιχουργικά κείμενα αναφερόμενα στην άλωση, τα οποία είναι γνωστά ως Θρήνοι. Το πιο γνωστό από αυτά τα κείμενα είναι το "Ανακάλημα της Κωνσταντινόπολης". Άλλα παρόμοια κείμενα είναι τα "Άλωσις Κωνσταντινουπόλεως", "Θρήνος των τεσσάρων Πατριαρχείων", "Θρήνος της Κωνσταντινουπόλεως". Η μεγαλύτερη λογοτεχνική άνθηση της περιόδου όμως προήλθε από τις περιοχές που τελούσαν υπό φράγκικη κυριαρχία και ώς ένα βαθμό οφείλεται στην αλληλεπίδραση μεταξύ της ελληνικής και της δυτικής κουλτούρας. Τα αξιολογότερα λογοτεχνικά δείγματα της περιόδου προέρχονται από την Κύπρο, την Ρόδο, την Κρήτη και τα Επτάνησα. 
Οι Φραγκοκρατούμενες περιοχές: Ρόδος, Επτάνησα, Κύπρος, Κρήτη και νησιά του Αιγαίου.
Από την Ρόδο προέρχεται μια συλλογή ερωτικών ποιημάτων του 15ου αιώνα που είναι γνωστή με τον τίτλο Καταλόγια ή "Ερωτοπαίγνια" και ένα έμμετρο χρονικό με τίτλο "Το θανατικό της Ρόδου", του Εμμανουήλ Λιμενίτη, που αναφέρεται στην επιδημία πανούκλας που έπληξε την Ρόδο το 1498-1499. Από τα Επτάνησα σώζονται τα στιχουργήματα του Κερκυραίου Ιάκωβου Τριβώλη "Ιστορία του Ταγιαπιέρα" (τυπώθηκε το 1528) και "Ιστορία του ρε της Σκότζιας με την ρήγισσα της Εγγλιτέρας" (τυπώθηκε το 1543) και του Ζακυνθηνού Μάρκου Δεφαράνα "Λόγοι διδακτικοί του πατρός προς τον υιόν" (1543) και "Ιστορία της Σωσάννης" (1569). Στην Κύπρο είχε αναπτυχθεί αξιόλογη πνευματική κίνηση μέχρι την άλωση από τους Τούρκους το 1571. Από τα μέσα του 16ου αι. προέρχεται μία συλλογή ερωτικών ποιημάτων, γνωστή με τον τίτλο "Κυπριακά ερωτικά ποιήματα". Περιέχει 156 ποιήματα στην κυπριακή διάλεκτο, επηρεασμένα από την ιταλική ποίηση της Αναγέννησης και κυρίως από τον Πετράρχη. Σε αυτήν την συλλογή βρίσκονται τα πρώτα ελληνικά σονέτα.
Η λογοτεχνική παραγωγή στην βενετοκρατούμενη Κρήτη διακρίνεται σε δύο περιόδους: την περίοδο της προετοιμασίας (ώς το 1590 περίπου) και την περίοδο της ακμής (1590-1669). Τα ποιήματα της πρώτης περιόδου έχουν περιεχόμενο σατιρικό, ηθικοδιδακτικό, ιστορικό και σπανιότερα ερωτικό. Από την περίοδο αυτή περισσότερο γνωστά είναι τα ποιήματα "Απόκοπος" του Μπεργαδή, η "Κοσμογέννησις" του Γεώργιου Χούμνου, τα ανώνυμα "Γαδάρου, λύκου και αλεπούς διήγησις ωραία", "Ο κάτης και οι ποντικοί", το "Ερωτικόν ενύπνιον" του Μαρίνου Φαλιέρου, το ανώνυμο "Ριμάδα κόρης και νιου", η "Συμφορά της Κρήτης" του Μανόλη Σκλάβου". 
Κατά την δεύτερη περίοδο σημειώνεται η μεγάλη άνθηση κυρίως του θεάτρου και η καλλιέργεια του κρητικού ιδιώματος που εξυψώνεται σε άρτια επεξεργασμένη λογοτεχνική γλώσσα. Ο σημαντικότερος συγγραφέας θεατρικών έργων είναι ο Γεώργιος Χορτάτσης, συγγραφέας του πιο διαδεδομένου θεατρικού έργου της εποχής, της "Ερωφίλης", αλλά και της κωμωδίας "Κατσούρμπος" (ενδεχομένως και του "Στάθη") και του ποιμενικού δράματος "Πανώρια". Άλλα θεατρικά έργα είναι η "Θυσία του Αβραάμ" (ενδεχομένως του Κορνάρου), ο "Φορτουνάτος" και ο "Ζήνων". Από την ίδια περίοδο προέρχεται και η έμμετρη μυθιστορία "Ερωτόκριτος" του Κορνάρου καθώς και το ειδύλλιο .
Παράλληλα με το κρητικό θέατρο, στα νησιά του Αιγαίου παρουσιάζεται ανάπτυξη της θεατρικής παραγωγής με έργα θρησκευτικού περιεχομένου. Αυτή η τάση σχετίζεται με την προσηλυτιστική δράση των ιησουιτών μοναχών στα κολέγια που είχαν ιδρύσει σε διάφορα νησιά του Αιγαίου, όπου οι θεατρικές παραστάσεις αποτελούσαν μέρος του εκπαιδευτικού προγράμματος. Αποτέλεσμα αυτού ήταν και η «απάντηση» ορθοδόξων ιερέων με άλλα θεατρικά έργα. Τα σωζόμενα κείμενα είναι 10 και παραδίδονται πλήρη ή αποσπασματικά. Σε αυτά εντοπίζονται επιδράσεις του κρητικού θεάτρου και ίχνη των τεχνοτροπιών του Μπαρόκ και του Ροκοκό. Από τη Χίο προέρχονται πέντε επώνυμα έργα του 17ου αι.: τρία γράφτηκαν από τον Μιχαήλ Βεστάρχη ("Διάλογος της Υπεραγίας Θεοτόκου", "Στίχοι... εις την Ανάστασιν του Κυρίου ημών Ιησού Χριστού", "Στίχοι... εις τον Ελεάζαρον και τους επτά παίδας τους Μακκαβαίους...") και τα άλλα δύο από τους ορθόδοξους ιερείς Γρηγόριο Κονταράτο ("Στίχοι... εις τους τρεις παίδας παρά Ναβουχοδονόσωρ βασιλέον βαλθείσιν εις την κάμινον...") και Γαβριήλ Προσοψά ("Δράμα περί του γεννηθέντος τυφλού"). Μεταγενέστερο, επίσης από την Χίο, είναι το έργο Δαβίδ. Από τις Κυκλάδες προέρχεται η Τραγέδια του Αγίου Δημητρίου, που παραστάθηκε στη Νάξο το 1723, και ένα άτιτλο πεζό δράμα για τον Ηρώδη και τη σφαγή των νηπίων (είναι μάλιστα το πρώτο νεοελληνικό θεατρικό σε πεζό λόγο). Σώζονται ακόμη αποσπάσματα από έργα για τον Άγιο Ισίδωρο και τον Άγιο Γεώργιο, καθώς και ένα τμήμα από έργο με μη θρησκευτικό περιεχόμενο, το ποιμενικό δράμα "Καλλίμαχος και Ροδάμνια".
Τουρκοκρατούμενη Ελλάδα και Διασπορά.
Εκτός από τις φραγκοκρατούμενες περιοχές, καθαρά λογοτεχνική παραγωγή δεν εμφανίστηκε στην υπόλοιπη Ελλάδα. Όμως στις ελληνικές κοινότητες της διασποράς (κυρίως της Βενετίας και στους κύκλους του Πατριαρχείου της Κωνσταντινούπολης) άρχισε σταδιακά να αναπτύσσεται πνευματική κίνηση και να γίνονται προσπάθειες καλλιέργειας της ομιλουμένης γλώσσας, με στόχο την επικοινωνία με τον λαό. Αξιομνημόνευτος από αυτήν την άποψη είναι ο Νικόλαος Σοφιανός, Κερκυραίος λόγιος που έζησε τον 16αι. στην Βενετία και έγραψε γραμματική της νέας ελληνικής γλώσσας, η οποία όμως δεν δημοσιεύτηκε τότε. Η λαϊκή γλώσσα χρησιμοποιήθηκε κυρίως σε κείμενα θρησκευτικά, ομιλίες ή διασκευές θρησκευτικών κειμένων, όπως "Η Παλαιά τε και Νέα Διαθήκη" του Ιωαννίκιου Καρτάνου (1536), ο "Θησαυρός" του Δαμασκηνού Στουδίτη (1561 περίπου), ένα από τα αγαπημένα λαϊκά αναγνώσματα που είχε πολλές επανεκδόσεις κατά την διάρκεια της Τουρκοκρατίας, οι "Διδαχές" του Αλέξιου Ραρτούρου (1560), ομιλίες και μεταφράσεις κειμένων του Μελέτιου Πηγά, Πατριάρχη Αλεξανδρείας (1549-1601) και του Μάξιμου Μαργούνιου (1530-1602).
Κατά την διάρκεια του 17ου αι. συνεχίστηκε η συγγραφή θρησκευτικών κειμένων σε λαϊκή γλώσσα, όπως η "Αμαρτωλών σωτηρία" του Αγάπιου Λάνδου και αφηγήσεις θαυμάτων και Βίων Αγίων από τους Ιωάννη Μορεζήνο και του Νεόφυτο Ροδινό. Τα πιο αξιόλογα όμως δείγματα καλλιέργειας της λαϊκής γλώσσας προέρχονται από τον Φραγκίσκο Σκούφο (1644-1697), συγγραφέα εγχειριδίου ρητορικής με εξαιρετικά παραδείγματα σε απλή γλώσσα και τον Ηλία Μηνιάτη (1669-1714), τον μεγαλύτερο ρήτορα της περιόδου. Οι "Διδαχές" του Μηνιάτη είναι κείμενα σε δημοτική γλώσσα με περίτεχνα επεξεργασμένο ύφος σύμφωνα με τους κανόνες του λογοτεχνικού μπαρόκ.
Η λογοτεχνία μέχρι την εποχή του Διαφωτισμού.
Μετά την άλωση της Κρήτης το 1669 οι μόνες πνευματικές εστίες που απέμειναν ήταν τα Επτάνησα, ο ελληνισμός της Διασποράς και το Φανάρι, αλλά παράλληλα υπήρξε σταδιακή οικονομική και πνευματική άνθηση και στις τουρκοκρατούμενες περιοχές της ηπειρωτικής Ελλάδας. Ο 18ος αι. συχνά χαρακτηρίζεται ως «αντιποιητικός», επειδή τα λογοτεχνικά έργα της εποχής δεν φτάνουν στο ύψος της κρητικής λογοτεχνίας. Αυτό δεν σημαίνει όμως ότι δεν υπάρχουν αρκετά ενδιαφέροντα λογοτεχνικά δείγματα. 
Στα Επτάνησα παρατηρείται πνευματική κίνηση και μικρή άνθηση του θεάτρου, στην οποία συνετέλεσε και το γεγονός ότι πολλοί Κρήτες κατέφυγαν εκεί μετά την πτώση της Κρήτης στους Οθωμανούς. Βέβαια θεατρικά δείγματα υπήρχαν στα επτάνησα και πριν από το 1669, για παράδειγμα η "Ευγένα" του ζακυνθινού Θεόδωρου Μοντσελέζε που τυπώθηκε το 1646 και η μετάφραση του "Pastor Fido" ("Ο Πιστός Βοσκός") από τον επίσης Ζακυνθινό Μιχαήλ Σουμμάκη, το 1658. Στις αρχές του 18ου αι. ο σημαντικότερος επτανήσιος ποιητής ήταν ο Κεφαλλονίτης Πέτρος Κατσαΐτης που έγραψε δύο θεατρικά έργα, την "Ιφιγένεια" (1720) και τον "Θυέστη" (1721) καθώς και το ποίημα "Κλαυθμός Πελοποννήσου", ενώ πιθανολογείται επίσης ότι δικό του έργο είναι και το στιχούργημα "Νέα ιστορία Αθέσθη Κυθηραίου" που τυπώθηκε ανώνυμα το 1749 στην Βενετία. Η κρητική επίδραση είναι φανερή σε όλα αυτά τα έργα· εξάλλου το κρητικό θέατρο επιβίωνε και σε παραστάσεις έργων, γνωστές ως "Ομιλίες". 
Ένα από τα πιο σημαντικά λογοτεχνικά γεγονότα των αρχών του 18ου αι. είναι η έκδοση της ποιητικής συλλογής "Άνθη Ευλαβείας", από Έλληνες σπουδαστές του Φλαγγινιανού εκπαιδευτηρίου της Βενετίας, το 1708. Πνευματική και λογοτεχνική κίνηση αναπτύχθηκε επίσης στην Κωνσταντινούπολη, στους κύκλους του Πατριαρχείου και των Φαναριωτών, όπου έγιναν απόπειρες διαμόρφωσης μιας ποιητικής που χρησιμοποιούσε το ιδίωμα των ελλήνων της Κωνσταντινούπολης. Ενδιαφέρον παρουσιάζουν δύο στιχουργήματα των μέσων του 18ου αι., η "Στοιχειομαχία" του Ιωάννη Ρίζου Μανέ (1746), που περιγράφει την πάλη των φυσικών στοιχείων και η "Βοσπορομαχία" (1752) του Momars, υπηκόου της Αυστρίας που ζούσε στην Κωνσταντινούπολη, η οποία περιγράφει τον ανταγωνισμό μεταξύ των δύο ακτών του Βοσπόρου. Στο αστικό περιβάλλον του Φαναρίου και των Ελλήνων της διασποράς (κυρίως παραδουνάβιες ηγεμονίες) διαμορφώθηκε και η συνήθεια σύνταξης στιχουργημάτων ερωτικού περιεχομένου κυρίως που κυκλοφορούσαν σε ανώνυμες συλλογές, γνωστές ως «μισμαγιές». Από τον κύκλο των Φαναριωτών προέρχεται και ένα πεζό έργο που χαρακτηρίζεται συχνά ως η πρώτη απόπειρα σύνταξης μυθιστορήματος: είναι το "Φιλοθέου Πάρεργα" που γράφτηκε το 1718 από τον Νικόλαο Μαυροκορδάτο, αλλά τυπώθηκε το 1800. 
Στην ηπειρωτική Ελλάδα κυριαρχεί τον 18ο αι. η μορφή του Καισάριου Δαπόντε, πολυγραφότατου ποιητή και μοναχού που έγραψε πολλές χιλιάδες στίχους με περιεχόμενο αυτοβιογραφικό, ηθικοδιδακτικό και θρησκευτικό.
Η ποίηση στην εποχή του Διαφωτισμού: Φαναριώτες, «πρόδρομοι» και Επτανήσιοι.
Το τελευταίο τέταρτο του 18ου αι. χαρακτηρίζεται από την εμφάνιση του νεοελληνικού διαφωτισμού. Οι κυριότερες πνευματικές κατευθύνσεις της περιόδου είναι η συζήτηση για το γλωσσικό ζήτημα, το οποίο σχετίζεται άμεσα με το ζήτημα της παιδείας του έθνους, καθώς και η προετοιμασία της επανάστασης και της επακόλουθης πολιτικής και πνευματικής αναγέννησης. 
Στα χρόνια εκείνα παρατηρείται και μια μερική άνθηση του ποιητικού λόγου με δύο πόλους: από τη μία ποιητές που ανήκουν στο κλίμα των φαναριωτών και από την άλλη οι επτανήσιοι ποιητές που χαρακτηρίζονται ως προσολωμικοί. Κεντρικές προσωπικότητες όμως είναι οι λεγόμενοι «πρόδρομοι», ο Αθανάσιος Χριστόπουλος, ο Ρήγας Φεραίος και ο Ιωάννης Βηλαράς. 
Στο κλίμα των Φαναριωτών κινούνται ποιητές όπως ο Διονύσιος Φωτεινός (1777-1821), με γνωστότερο έργο του μία μεταγραφή του Ερωτόκριτου σύμφωνα με τις γλωσσικές και αισθητικές αντιλήψεις των φαναριωτών, ο Μιχαήλ Περδικάρης (1766-1828), που έγραψε την σκληρή σάτιρα "Ερμήλος ή Διμοκριθηράκλειτος" (1817), στην οποία ελέγχει αυστηρά τόσο τους κληρικούς όσο και τους αστούς υποστηρικτές των νέων ιδεών, και ο Γεώργιος Σακελλάριος (1765 -1838), που αξίζει να μνημονεύεται γιατί είναι από τους εισηγητές του προρομαντισμού στην Ελλάδα. 
Ως «πρόδρομοι» χαρακτηρίζονται οι Αθανάσιος Χριστόπουλος, Ρήγας Φεραίος και Ιωάννης Βηλαράς για τον προδρομικό ρόλο τους στην διάδοση της παιδείας, την καλλιέργεια της δημοτικής γλώσσας και την επίδρασή τους σε μεταγενέστερους λογοτέχνες. Εμπνευσμένοι από τις ιδέες του διαφωτισμού είχαν στόχο τον φωτισμό του γένους και με πλούσιο πρωτότυπο και μεταφραστικό έργο στην δημοτική γλώσσα επιδιώξαν την πνευματική αναγέννηση του ελληνισμού. Ο Ρήγας μετέφρασε λογοτεχνικά και επιστημονικά έργα και μετέφρασε ελεύθερα κάποια διηγήματα του Γάλλου Rétif de la Bretonne στο έργο του "Σχολείον των ντελικάτων εραστών", στο οποίο ενσωμάτωσε πολλά φαναριώτικά ποιήματα. Ο Αθανάσιος Χριστόπουλος εξέδωσε το 1811 την συλλογή ποιημάτων "Λυρικά", με ερωτικό, αρκαδικό και βακχικό περιεχόμενο, για τα οποία χαρακτηρίστηκε «ο νέος Ανακρέων». Λυρικά ποιήματα πιο κοντά στην δημοτική γλώσσα καθώς και σατιρικά έγραψε και ο Ιωάννης Βηλαράς, τα οποία εκδόθηκαν μετά τον θάνατό του. Ο Βηλαράς αξίζει βέβαια να μνημονεύεται και για την μαχητική υπεράσπιση της δημοτικής και για τις πρωτοποριακές ιδέες του, όπως αυτή της καθιέρωσης της φωνητικής ορθογραφίας, τις οποίες υποστήριξε στο βιβλίο του "Ρομέηκη γλόσα" (1815).
Στα τέλη του 18ου αι. παρατηρείται ακμή της ποίησης στην Ζάκυνθο και οι ποιητές της περιόδου χαρακτηρίζονται προσολωμικοί επειδή θεωρείται ότι με το έργο τους διαμόρφωσαν τις κατάλληλες συνθήκες για την πνευματική ανάπτυξη και την μελλοντική εμφάνιση και διαμόρφωση της επτανησιακής σχολής. Η ποίηση αυτή είναι κυρίως πατριωτική και σατιρική. Τα σημαντικότερα έργα είναι οι "Θούριοι" του Αντώνιου Μαρτελάου και του Νικόλαου Κούρτσολα και οι σάτιρες του Αντώνιου Κατήφορου και του Νικόλαου Κουτούζη.
Η νεότερη ελληνική λογοτεχνία (1821 έως σήμερα).
Ρομαντικά χρόνια (1820-1880).
Το μεγάλο γεγονός της Επανάστασης του 1821 επηρέασε σημαντικά τη λογοτεχνία των πρώτων χρόνων του νεοσύστατου ελληνικού κράτους. Μέσα στην δεκαετία του 1820 γράφτηκαν τα πρώτα ποιήματα με θέμα την Επανάσταση από δύο Επτανήσιους ποιητές, τον Σολωμό ("Ύμνος εις την Ελευθερίαν", 1823) και τον Κάλβο ("Λύρα", 1824, "Λυρικά", 1826). Η Επανάσταση αποτελούσε βασικό θέμα και στα ποιήματα των Αθηναίων ποιητών καθώς και σε αρκετά πεζογραφικά έργα των πρώτων χρόνων της περιόδου, ενώ το ρεύμα που καθόρισε την φυσιογνωμία της νεοελληνικής λογοτεχνίας ώς το 1880 ήταν ο ρομαντισμός, που επηρέασε το έργο τόσο των Αθηναίων όσο και των Επτανησίων ποιητών, αν και εμφανίστηκε με διαφορετικές μορφές στην Αθήνα και τα Επτάνησα. Ο ρομαντικός χαρακτήρας της Επτανησιακής σχολής άρχισε να αναγνωρίζεται τα τελευταία χρόνια, επειδή η παλαιότερη κριτική αντιμετώπιζε αρνητικά τον ελληνικό ρομαντισμό, καθώς τον ταύτιζε με την καθαρεύουσα και τους εκφραστικούς τρόπους της Α' Αθηναϊκής Σχολής.
Η ποίηση σε Αθήνα και Επτάνησα.
 και 
Τις πρώτες δεκαετίες μετά την Επανάσταση η ποίηση αναπτύχθηκε σε δύο πόλους, τα Επτάνησα και την Αθήνα. Η βασική διαφορά μεταξύ των δύο ποιητικών «σχολών» ήταν η χρήση της γλώσσας: οι σπουδαιότεροι Επτανήσιοι ποιητές έγραψαν στην δημοτική (χωρίς αυτό να σημαίνει ότι δεν υπήρχε μεγάλος αριθμός ποιητών που έγραφαν σε καθαρεύουσα γλώσσα), ενώ στην Αθήνα η γλώσσα της ποίησης γινόταν όλο και πιο αρχαΐζουσα, υπό την επίδραση των μεγαλοϊδεατικών τάσεων και της επιθυμίας να αναδειχθεί η ιστορική συνέχεια μεταξύ αρχαίων και νέων Ελλήνων· η καθαρεύουσα επιβαλλόταν εξάλλου και από τους Ποιητικούς διαγωνισμούς. 
Ορόσημο για την εμφάνιση του ρομαντισμού της Α' Αθηναϊκής Σχολής είναι το 1831, έτος δημοσίευσης των ποιημάτων "Οδοιπόρος" του Παναγιώτη Σούτσου και "Δήμος και Ελένη" του Αλέξανδρου Ρίζου Ραγκαβή. Η εξέλιξη της αθηναϊκής ρομαντικής ποίησης έχει διακριθεί σε τρεις φάσεις: «τα χρόνια της εξόρμησης» (1830-1850, που είναι περίοδος διαμόρφωσης της φυσιογνωμίας, «τα χρόνια της ακμής» (1850-1870), όταν οι κυριότεροι εκπρόσωποι (Αλέξανδρος Σούτσος, Π. Σούτσος, Ραγκαβής) έχουν φτάσει στην ωριμότητα, ενώ εμφανίζονται και νεότεροι (Δημήτριος Παπαρρηγόπουλος, Σπυρίδων Βασιλειάδης). Τα χρόνια αυτά σηματοδοτούνται από την κυριαρχία των Ποιητικών διαγωνισμών του Πανεπιστημίου Αθηνών και την στροφή προς τον αρχαϊσμό. Η τελευταία δεκαετία ονομάζεται περίοδος της «παρακμής», γιατί τότε, και ενώ οι κυριότεροι εκπρόσωποι έχουν πεθάνει και οι Ποιητικοί διαγωνισμοί, φτάνουν σε ακραίες μορφές τα αρνητικά χαρακτηριστικά του ρεύματος (ατημέλητη έκφραση, υπερβολική μελαγχολία που έφτανε στην θανατολαγνεία). Κυρίαρχη ποιητική μορφή είναι ο Αχιλλέας Παράσχος, όμως μέσα στην δεκαετία αυτή εμφανίζονται και κάποιοι ποιητές που προαναγγέλλουν την εμφάνιση της Νέας Αθηναϊκής Σχολής, όπως ο Γεώργιος Βιζυηνός, ο Αριστομένης Προβελλέγγιος και ο Ιωάννης Παπαδιαμαντόπουλος. 
Στα Επτάνησα η ποίηση ακολουθεί διαφορετικές κατευθύνσεις υπό την επίδραση κυρίως της μακρόχρονης επαφής με την ιταλική παιδεία. Οι Επτανήσιοι ποιητές μπορούν, σχηματικά, να διακριθούν σε δύο ομάδες: τους «σολωμικούς ποιητές», που προσπάθησαν να ακολουθήσουν τον δρόμο του Διονύσιου Σολωμού, γράφοντας ποιήματα σε δημοτική γλώσσα με τον 15σύλλαβο του δημοτικού τραγουδιού ή σύντομες φόρμες της ιταλικής στιχουργίας, και τους ποιητές που ακολούθησαν προσωπικές επιλογές, όπως ο Ανδρέας Κάλβος, με την ιδιότυπη και μοναδικές στιχουργικές και γλωσσικές επιλογές του, ο Ανδρέας Λασκαράτος που συνέχισε την μακρά σατιρική παράδοση των Επτανήσων και ο Αριστοτέλης Βαλαωρίτης που έχει κοινά στοιχεία τόσο με τους Επτανήσιους ποιητές (δημοτική γλώσσα) όσο και με τους αθηναίους ρομαντικούς (ρητορεία και στόμφος).
Η πεζογραφία.
Η πεζογραφία μέχρι το 1880 καλλιεργήθηκε κυρίως στην Αθήνα και σε άλλα πνευματικά κέντρα όπως η Σύρος ή η Κωνσταντινούπολη, όχι όμως και στα Επτάνησα (με ελάχιστες εξαιρέσεις όπως "Τα μυστήρια της Κεφαλλονιάς" του Λασκαράτου και η "Αυτοβιογραφία" της Ελισάβετ Μουτζάν-Μαρτινέγκου). Τα χρόνια αυτά είναι τα χρόνια της διαμόρφωσης του νεοελληνικού μυθιστορήματος και τα έργα παρουσιάζουν ποικιλία στην μορφή και το περιεχόμενο. Τα κυρίαρχα θέματα είναι περιπετειώδεις ερωτικές ιστορίες ή ιστορικά γεγονότα από την Επανάσταση ή παλιότερες περιόδους της ελληνικής ιστορίας, αλλά είναι εμφανής κάποιες φορές και η σατιρική ή η κριτική διάθεση. Η γλώσσα των κειμένων είναι η καθαρεύουσα με αρκετές διαβαθμίσεις από απλούστερες μορφές έως ακραία αρχαΐζουσα γλώσσα, ενώ παρατηρείται κάποιες φορές και προσπάθεια απόδοσης του προφορικού λόγου και των ιδιωματισμών. Το πιο διάσημο σήμερα έργο της περιόδου είναι η "Πάπισσα Ιωάννα" του Ροΐδη· άλλα έργα που ξεχώρισαν είναι ο "Αυθέντης του Μορέως" του Ραγκαβή, ο "Θάνος Βλέκας" του Παύλου Καλλιγά, η "Στρατιωτική Ζωή εν Ελλάδι" του Χαρίλαου Δημόπουλου και ο "Λουκής Λάρας" του Δημήτριου Βικέλα, ενώ μυθιστορήματα που ήταν δημοφιλή τότε, όπως η "Ορφανή της Χίου" και η "Ηρωίς της Ελληνικής Επαναστάσεως" ξεχάστηκαν μετά το 1880.
1880-1930.
Η χρονολογία 1880 σηματοδοτεί μία σημαντική στροφή τόσο στην ποίηση όσο και στην πεζογραφία. Νέα ευρωπαϊκά ρεύματα, όπως ο παρνασσισμός, ο συμβολισμός ο ρεαλισμός και ο νατουραλισμός, είναι πλέον πηγές έμπνευσης των λογοτεχνών, ενώ η ανάπτυξη της επιστήμης της Λαογραφίας οδηγεί σε θεματική ανανέωση των λογοτεχνικών έργων. Παράλληλα η δημοτική καθιερώνεται στην ποίηση πρώτα και αργότερα και στην πεζογραφία. Η χρονιά 1930 είναι επίσης οριακή, αφού τότε εμφανίζονται τα πρώτα δείγματα του μοντερνισμού στην ποίηση και την πεζογραφία. Το χρονικό διάστημα μεταξύ των ετών 1880-1930 χαρακτηρίζεται από πλούσια παραγωγή ποιητικών και πεζών έργων, την εμφάνιση πολλών και σημαντικών λογοτεχνών και την κυριαρχία ποικίλων τάσεων.
Η ποίηση.
Το 1880 εκδίδονται δύο ποιητικές συλλογές που σηματοδοτούν την εμφάνιση της Νέας Αθηναϊκής Σχολής: οι "Στίχοι" του Νίκου Καμπά και οι "Ιστοί Αράχνης" του Γεώργιου Δροσίνη. Η τεχνοτροπική αλλαγή και η απομάκρυνση από τον αθηναϊκό ρομαντισμό είναι εμφανής: η γλώσσα των ποιημάτων είναι δημοτική, τα θέματα είναι οικεία, καθημερινά, και οι τόνοι χαμηλοί. Ο κυριότερος εκπρόσωπος της γενιάς αυτής όμως είναι ο Κωστής Παλαμάς, που κυριάρχησε στην νεοελληνική πνευματική ζωή για τις επόμενες δεκαετίες. Το ποιητικό του έργο είναι πλούσιο και ποικίλο: εμπνέεται από θέματα καθημερινά, από την εσωτερική ζωή, από ιστορικά γεγονότα ή από την επικαιρότητα, γράφει είτε σύντομα ποιήματα είτε μεγαλύτερες, επικολυρικές συνθέσεις ("Ο Δωδεκάλογος του Γύφτου", "Η Φλογέρα του Βασιλιά"), φροντίζοντας πάντα για την μορφική αρτιότητα του στίχου και εμπνεόμενος από την νεοελληνική ποιητική παράδοση αλλά και από τα σύγχρονα ευρωπαϊκά ρεύματα. Από τους πρώτους ποιητές της Γενιά του 1880, μόνο ο Παλαμάς παρουσίασε σημαντική εξέλιξη στην ποιητική του, ενώ σύντομα εμφανίστηκαν νεότεροι ποιητές που συνέχισαν την ανανέωση ακολουθώντας τα ρεύματα του παρνασσισμού (τα σονέτα του Κωνσταντίνου Θεοτόκη, του Λορέντζου Μαβίλη και του Ιωάννη Γρυπάρη) και του συμβολισμού (Κωνσταντίνος Χατζόπουλος, Λάμπρος Πορφύρας) ή δικούς τους εκφραστικούς δρόμους (Μιλτιάδης Μαλακάσης, Κώστας Κρυστάλλης).
Τα χρόνια γύρω στα 1910, όταν ο Κωστής Παλαμάς έγραφε τις κεντρικές ποιητικές συνθέσεις του, τον "Δωδεκάλογο του Γύφτου" και την "Φλογέρα του Βασιλιά", στην Αλεξάνδρεια της Αιγύπτου έφτανε στην ωριμότητά του ο Κ.Π.Καβάφης, ο οποίος όμως έγινε ευρύτερα γνωστός στην Αθήνα μετά το 1920, κυρίως εξαιτίας της ιδιότυπης, για την ποιητική παράδοση της εποχής, γραφής του, με την καθαρεύουσα γλώσσα και τον σχεδόν πεζολογικό τόνο. Τα ίδια χρόνια όμως εμφανίστηκαν και νεότεροι ποιητές που ακολούθησαν προσωπικούς δρόμους και διαφοροποιήθηκαν από την ποίηση του Παλαμά. Ο πρώτος από αυτούς ήταν ο Άγγελος Σικελιανός με το εκτενές ποίημα «Αλαφροΐσκιωτος» το 1909, το οποίο ακολούθησαν πολλά εκτενή ή συντομότερα ποιήματα με χαρακτηριστικό τους τον πληθωρικό λυρισμό αλλά και την μερική αποδέσμευση από τον παραδοσιακό στίχο. Συνομήλικος του Σικελιανού ήταν ο Κώστας Βάρναλης ο οποίος έδωσε τα χαρακτηριστικότερα έργα του, στα οποία εκφράζονται οι αριστερές ιδεολογικές του πεποιθήσεις, μετά το 1920. 
Γενιά του ’20.
Παράλληλα όμως, τα χρόνια του μεσοπολέμου έκανε την εμφάνισή της και μια ομάδα ποιητών που είχαν γεννηθεί περίπου στα 1890, οι οποίοι εξέφρασαν την απογοήτευση από την Μικρασιατική καταστροφή και την αποτυχία της «Μεγάλης Ιδέας» με μία ποίηση η οποία χαρακτηρίστηκε νεορομαντική ή νεοσυμβολιστική, με κύριο χαρακτηριστικό την απογοήτευση και την έλλειψη ιδανικών. Ο σημαντικότερος εκφραστής αυτών των αναζητήσεων ήταν ο Κώστας Καρυωτάκης.
Η πεζογραφία.
Μετά το 1880 σημειώνεται αλλαγή στην θεματολογία και στον τρόπο πραγμάτευσης του υλικού από τους πεζογράφους. Ενώ κατά τα προηγούμενα χρόνια επικρατούσαν τα ρομαντικά-ερωτικά ή τα ιστορικά μυθιστορήματα, οι συγγραφείς μετά το 1880 καλλιέργησαν κυρίως το διήγημα και στράφηκαν σε θέματα από την καθημερινή ζωή της επαρχίας αρχικά και αργότερα των μεγαλουπόλεων. Η πεζογραφική παραγωγή της περιόδου χαρακτηρίζεται συνήθως με τον όρο ηθογραφία, που αναφέρεται στην πιστή αναπαράσταση των ηθών και του τρόπου ζωής μιας κοινότητας. 
Χρονολογία-σταθμός θεωρείται το έτος 1883, όταν δημοσιεύτηκε στο περιοδικό "Εστία" το πρώτο διήγημα του Γεώργιου Βιζυηνού, "Το αμάρτημα της μητρός μου", ενώ ένα μήνα αργότερα προκηρύχθηκε από το ίδιο περιοδικό διαγωνισμός για συγγραφή διηγήματος. Η προκήρυξη παρότρυνε τους συγγραφείς να αξιοποιήσουν θέματα από την παραδοσιακή ζωή του λαού ή την ελληνική ιστορία και, παρόλο που τα διηγήματα που γράφτηκαν με αφορμή των διαγωνισμό δεν ήταν όλα επιτυχημένα, ή αρκετά από αυτά δεν ήταν τόσο διηγήματα όσο συλλογή λαογραφικού υλικού, η συγκεκριμένη θεματολογία επικράτησε κατά τις επόμενες δεκαετίες, με δύο γενικές κατευθύνσεις στον τρόπο αντιμετώπισης του θέματος: αφ’ ενός την ωραιοποιημένη και ειδυλλιακή απεικόνιση του αγροτικού τρόπου ζωής, με συχνή την πληθώρα λαογραφικών στοιχείων (όπως τα έργα των Γ. Δροσίνη, Κ. Κρυστάλλη κ.α.) και αφ’ ετέρου τις ποικιλότερες προοπτικές, όπως η ψυχογραφία (Γ. Βιζυηνός) ή ο ρεαλισμός και ο νατουραλισμός (Αλέξανδρος Παπαδιαμάντης, Ανδρέας Καρκαβίτσας). Αυτοί οι τρεις συγγραφείς θεωρούνται οι κορυφαίοι αυτής της κατεύθυνσης. Από αυτούς, οι δύο πρώτοι έμειναν πιστοί στην καθαρεύουσα, ενώ ο Καρκαβίτσας στράφηκε γρήγορα προς την δημοτική, για την χρήση της οποίας στην πεζογραφία άνοιγαν νέοι ορίζοντες με "Το Ταξίδι μου" του Ψυχάρη και την σημαντικότερη απόπειρα του Παλαμά να γράψει πεζό κείμενο, το διήγημά του "Θάνατος Παλληκαριού". 
Γύρω στα 1900 παρουσιάζεται μία νέα στροφή στην θεματική, αυτήν την φορά προς αστικά περιβάλλοντα. Ένας από τους πρωτεργάτες της «αστικής πεζογραφίας» είναι ο Γρηγόριος Ξενόπουλος που αναπαριστά στα μυθιστορήματά του το αστικό περιβάλλον της Αθήνας και της Ζακύνθου. Παράλληλα αρχίζουν να γράφονται έργα με εντονότερες κοινωνικές προοπτικές και νατουραλιστικές επιδράσεις που τοποθετούνται σε αστικά περιβάλλοντα όχι μόνο της Αθήνας αλλά και άλλων πόλεων, όπως τα έργα των Κωνσταντίνου Χρηστομάνου, Κώστα Χατζόπουλου, Κων/νου Θεοτόκη (βλ. για παράδειγμα "Πίστομα"), Δημοσθένη Βουτυρά και Πέτρου Πικρού. Τη δεκαετία του 1920, ενώ οι σημαντικότεροι εκπρόσωποι της προηγούμενης γενιάς (Παπαδιαμάντης, Καρκαβίτσας, Θεοτόκης κ.α.) έχουν πεθάνει, εμφανίζονται κάποιοι πεζογράφοι που αργότερα έπαιξαν σημαντικό ρόλο ως εκπρόσωποι της γενιάς του '30, οι οποίοι είτε εμπνέονται από τις πρόσφατες εμπειρίες του Α' Παγκοσμίου πολέμου και της μικρασιατικής καταστροφής (Στράτης Μυριβήλης, Ηλίας Βενέζης), είτε ακολουθούν άλλους δρόμους, όπως ο Φώτης Κόντογλου με την«εξωτική» ιστορία "Pedro Cazaz" και ο Θράσος Καστανάκης με τον κοσμοπολίτικο χαρακτήρα των μυθιστορημάτων του.
Η Γενιά του ’30 και η λογοτεχνία μέχρι το τέλος του εμφυλίου.
Τα χρόνια γύρω στο 1930 είναι τα χρόνια εμφάνισης μοντερνιστικών τάσεων στην ποίηση και την πεζογραφία, γι’ αυτό και οι συγγραφείς που πρωτοδημοσίευσαν έργα με ανανεωτική διάθεση εκείνη την περίοδο ή και λίγο νωρίτερα, εντάσσονται στην λεγόμενη «Γενιά του ’30». Το βασικό χαρακτηριστικό της ποιητικής ανανέωσης είναι η καθιέρωση του ελεύθερου στίχου και η εισαγωγή του υπερρεαλισμού, ενώ στην πεζογραφία καλλιεργείται ιδιαιτέρως το αστικό μυθιστόρημα και εμφανίζονται κάποιες μοντερνιστικές τάσεις όπως ο εσωτερικός μονόλογος.
Η ποίηση της Γενιάς του '30.
Η ποιητική γενιά του ’30 συνδέεται με την πλήρη αποδέσμευση από τον παραδοσιακό στίχο. Δείγματα ελεύθερου στίχου πρωτοεμφανίστηκαν μέσα στην δεκαετία του ’20, με τα ποιήματα του Τ.Κ. Παπατσώνη, ενώ γύρω στα τέλη της δεκαετίας και στις αρχές της δεκαετίας του ’30 πύκνωσαν οι εκδόσεις ποιημάτων με ελεύθερο στίχο: το 1929 εκδόθηκαν ποιήματα του Αναστάσιου Δρίβα, το 1930 η συλλογή "Στου γλυτωμού του χάζι" του Θεόδορου Ντόρρου, το 1933 τα ποιήματα του Νικήτα Ράντου και το 1933 του Γιώργου Σαραντάρη. Αντίθετα ποιητές που πρωταγωνίστησαν αργότερα στην «γενιά του ’30» με ποιήματα σε ελεύθερο στίχο ξεκίνησαν με παραδοσιακό, όπως ο Γιώργος Σεφέρης στις δύο πρώτες συλλογές του, "Στροφή" (1931) και "Στέρνα" (1932) και ο Γιάννης Ρίτσος στην συλλογή "Τρακτέρ" (1934) και τον "Επιτάφιο" (1936).
Ο πιο σημαντικός σταθμός στην ποίηση της «γενιάς του ’30» είναι το έτος 1935. Εκείνη την χρονιά, που κατά σύμπτωση δημοσιεύεται και η τελευταία συλλογή του Παλαμά, ιδρύεται το περιοδικό "Νέα Γράμματα", με το οποίο συνεργάζονται οι κυριότεροι εκπρόσωποι της γενιάς, εκδίδεται το "Μυθιστόρημα" του Σεφέρη, δημοσιεύονται τα πρώτα ποιήματα του Ελύτη και εισάγεται στην Ελλάδα ο υπερρεαλισμός με την "Υψικάμινο" του Εμπειρίκου. Βέβαια οι ποιητές εξακολουθούν να υπηρετούν το συμβολισμό, που κυριάρχησε κυρίως κατά την προηγούμενη ποιητική γενιά. Μέσα στην ίδια δεκαετία δημοσίευσαν τα πρώτα ποιήματα σε ελεύθερο στίχο ο Ρίτσος και ο Βρεττάκος και πρωτοεμφανίστηκε και ο δεύτερος σημαντικός εκπρόσωπος του υπερρεαλισμού, ο Νίκος Εγγονόπουλος.
Η πεζογραφία της γενιάς του '30.
Οι πεζογράφοι που εντάσσονται στην «Γενιά του '30» είναι σύνολο συγγραφέων με συχνά διαφορετικά χαρακτηριστικά, αλλά με κοινό στόχο την ανανέωση της πεζογραφίας. Οι γενικές τάσεις που επικράτησαν μπορούν να διακριθούν σε τρεις ομάδες: πεζογράφους με καταγωγή από την Μικρά Ασία,που εμφανίστηκαν ήδη από την δεκαετία του '20 και έμειναν πιο κοντά στην παράδοση, εμπνεόμενοι κυρίως από τον τόπο καταγωγής τους και οι οποίοι συχνά αποκαλούνται «Αιολική Σχολή» (Στράτης Μυριβήλης, Ηλίας Βενέζης, Φώτης Κόντογλου και Στρατής Δούκας), τους πεζογράφους που ακολούθησαν κυρίως την τάση του αστικού ρεαλιστικού μυθιστορήματος (Γιώργος Θεοτοκάς, Άγγελος Τερζάκης, Μ. Καραγάτσης κ.α.) και τέλος πεζογράφους που εισήγαγαν μοντερνιστικές τάσεις όπως η παραβίαση των ρεαλιστικών συμβάσεων και νέες αφηγηματικές τεχνικές όπως ο εσωτερικός μονόλογος. Αυτή η ομάδα συχνά ονομάζεται «Σχολή της Θεσσαλονίκης», επειδή οι κύριοι εκπρόσωποι (Στέλιος Ξεφλούδας, Νίκος Γαβριήλ Πεντζίκης κ.α.) έζησαν και έδρασαν στην Θεσσαλονίκη.
Μία αξιοσημείωτη τάση που παρατηρείται στην πεζογραφία της γενιάς του '30 μετά την δικτατορία του Μεταξά το 1936 είναι η στροφή πολλών συγγραφέων στο άμεσο ή απώτερο παρελθόν, δηλαδή σε αναμνήσεις από την παιδική τους ηλικία (για παράδειγμα ο "Λεωνής" του Θεοτοκά) ή ιστορικά μυθιστορήματα (όπως η "Πριγκηπέσσα Ιζαμπώ" του Τερζάκη). Αυτή η στροφή ερμηνεύεται ως εθελοντική «λογοκρισία» των συγγραφέων απέναντι στο καθεστώς αλλά σχετίζεται και με την αναζήτηση της εθνικής ταυτότητας και την αξιοποίηση της παράδοσης.
Η λογοτεχνία κατά την διάρκεια της Κατοχής και του εμφυλίου.
Οι εμπειρίες του πολέμου επέδρασαν άμεσα στην λογοτεχνία της εποχής, και κυρίως στην ποίηση: σε πολλά ποιήματα που γράφτηκαν κατά την διάρκεια της δεκετίας 1940 γίνονται αναφορές στο ιστορικό παρόν, είτε ευθέως, όπως στο "Άσμα ηρωικό και πένθιμο για τον χαμένο ανθυπολοχαγό της Αλβανίας" του Ελύτη, είτε μεταφορικά, με αξιοποίηση της παράδοσης και του ιστορικού παρελθόντος ("Ρωμιοσύνη" του Ρίτσου) ή άλλων υπαινιγμών ("Μπολιβάρ" του Εγγονόπουλου). 
Στην πεζογραφία, αντιθέτως, η στροφή στο παρελθόν των συγγραφέων της γενιάς του '30 ερμηνεύτηκε αρνητικά ως απόπειρα φυγής. Δεν έλειψαν βέβαια και πεζά έργα εμπνευσμένα από τις εμπειρίες του πολέμου, όπως το "Πλατύ ποτάμι" του Γιάννη Μπεράτη ή το "Μνήμα της γριάς" του Άγγελου Βλάχου, η αξιοποίηση όμως των εμπειριών του πολέμου στην πεζογραφία έγινε εντονότερη στην επόμενη δεκαετία. Παράλληλα, μέσα στην δεκαετία του 1940 δημοσιεύθηκε το μυθιστόρημα του Καζαντζάκη "Βίος και πολιτεία του Αλέξη Ζορμπά" αλλά και δύο έργα που θεωρούνται ότι άνοιξαν τον δρόμο σε τάσεις που επικράτησαν τις επόμενες δεκαετίες, τα "Ψάθινα καπέλα" της Μαργαρίτας Λυμπεράκη (1946) και το "Contre-temps" της Μιμίκας Κρανάκη (1947).
Η μεταπολεμική λογοτεχνία.
Μεταπολεμική ποίηση.
Για τον χαρακτηρισμό της ποίησης της πρώτης μεταπολεμικής γενιάς (αυτής δηλαδή που εμφανίστηκε κατά την δεκαετία του 1950 αλλά και νωρίτερα) έχουν προταθεί διάφορες κατηγοριοποιήσεις. Αναμφισβήτητα η πιο ευδιάκριτη ομάδα ποιητών είναι αυτή που γράφει ποίηση που χαρακτηρίζεται ως «κοινωνική» ή «πολιτική», στην οποία ανήκουν ποιητές με αριστερές πεποιθήσεις, οι οποίοι υπέστησαν διώξεις για τις ιδέες τους, όπως οι Μανόλης Αναγνωστάκης, Τάσος Λειβαδίτης, Τίτος Πατρίκιος. Άλλοι ποιητές που ξεχώρισαν, χωρίς να είναι εύκολο να ενταχθούν σε κάποια συγκεκριμένη τάση, είναι οι Μίλτος Σαχτούρης, Τάκης Σινόπουλος, Νίκος Καρούζος. Η ποίηση των δύο πρώτων, που παρουσιάζει το κοινό στοιχείο των εφιαλτικών εικόνων, της δυσφορίας και της οδύνης, έχει κατά καιρούς συνδεθεί με εφαρμογή κάποιων αρχών του υπερρεαλισμού, η οποία αποδίδεται και στα έργα άλλων ποιητών, όπως ο Γιάννης Δάλλας, ο Δημήτρης Παπαδίτσας ή η Ελένη Βακαλό, ενώ ο Καρούζος συχνά χαρακτηρίζεται ως «θρησκευτικός» ή «φιλοσοφικός» ποιητής εξαιτίας της στενής σχέσης του έργου του με την ορθόδοξη θρησκευτική παράδοση.
Στη "σύγχρονη ελληνική ποίηση" επίσης συγκαταλέγονται οι Κική Δημουλά, Τάκης Βαρβιτσιώτης, Κατερίνα Αγγελάκη-Ρουκ,Γιάννης Βαρβέρης, Γιάννης Κακουλίδης, Δημήτρης Καλοκύρης, Πάνος Καπώνης, Γιάννης Κοντός, Νάσος Βαγενάς, Γιώργος Βέης, Χάρης Βλαβιανός, Αθηνά Παπαδάκη, Λευτέρης Πούλιος, Γιώργος Μαρκόπουλος, Τζένη Μαστοράκη, Κώστας Μαυρουδής, Αντώνης Φωστιέρης, Νατάσα Χατζηδάκι, Τηλέμαχος Χυτήρης. Οι περισσότεροι από αυτούς ανήκουν στην λεγόμενη Γενιά του '70 ή την «ποίηση της αμφισβήτησης» κατά τον ορισμό του Βάσου Βαρίκα.
Μεταπολεμική πεζογραφία.
Οι πρώτοι μεταπολεμικοί πεζογράφοι αξιοποίησαν τις εμπειρίες του πολέμου του '40, της Κατοχής και του εμφυλίου πολέμου, σε έργα όπως η "Πολιορκία" του Αλέξανδρου Κοτζιά, η "Πυραμίδα 67" του Ρένου Αποστολίδη και οι "Ακυβέρνητες πολιτείες", του Στρατή Τσίρκα, έργο που ξεχωρίζει για την χρήση πολλών μοντέρνων αφηγηματικών τεχνικών. Ο άλλος σημαντικός θεματικός κύκλος από τον οποίον αντλούν οι πεζογράφοι είναι η καθημερινότητα και η ζωή στις πόλεις, με πιο γνωστούς εκπροσώπους τους Κώστα Ταχτσή, Γιώργο Ιωάννου, Μένη Κουμανταρέα, ενώ κάποιοι συγγραφείς αντιμετωπίζουν με κριτική ματιά και σκεπτικισμό την σύγχρονη οικονομική, κοινωνική και πολιτική πραγματικότητα, όπως ο Σπύρος Πλασκοβίτης στο "Φράγμα", ο Βασίλης Βασιλικός στην "Τριλογία" ή ο Αντώνης Σαμαράκης στο "Λάθος". Πιο πρωτοποριακές τάσεις, με αξιοποίηση μοντερνιστικών τεχνικών και αμφισβήτηση των ρεαλιστικών συμβάσεων εμφανίζονται σε έργα του Νίκου Καχτίτση και του Γιώργου Χειμωνά.
Στη "σύγχρονη ελληνική πεζογραφία" επίσης ξεχωρίζουν οι Μάρω Δούκα, Διδώ Σωτηρίου, Νίκος Θέμελης, Ιωάννα Καρυστιάνη, Ευγενία Φακίνου, Ρέα Γαλανάκη, Θανάσης Βαλτινός, Σώτη Τριανταφύλλου, Γιάννης Ξανθούλης, Μάνος Κοντολέων, Παύλος Μάτεσις, Βαγγέλης Ραπτόπουλος.

</doc>
<doc id="48056" url="https://el.wikipedia.org/wiki?curid=48056" title="Κατάλογος Πρωθυπουργών της Τσεχοσλοβακίας">
Κατάλογος Πρωθυπουργών της Τσεχοσλοβακίας



</doc>
<doc id="48057" url="https://el.wikipedia.org/wiki?curid=48057" title="Μικτό Ορκωτό Δικαστήριο">
Μικτό Ορκωτό Δικαστήριο

Το Μικτό Ορκωτό Δικαστήριο είναι Ποινικό Δικαστήριο, το οποίο εκδικάζει κακουργήματα σε πρώτο βαθμό. Συγκροτείται από τρεις τακτικούς δικαστές (έναν Πρόεδρο Πρωτοδικών ως πρόεδρο και δύο Πρωτοδίκες) και τέσσερις ενόρκους (λαϊκούς δικαστές). Κατά το Σύνταγμα είναι το κατ’ εξοχήν αρμόδιο δικαστήριο να δικάζει κακουργήματα. Κατά το άρθρο 97 παράγραφος 1:
Διάφορα κακουργήματα όμως κυρίως κατά της περιουσίας και της ιδιοκτησίας είχαν ήδη υπαχθεί στη δικαιοδοσία των Τριμελών Εφετείων, με το σκεπτικό ότι οι λαϊκοί δικαστές δεν είναι πάντα σε θέση να εκφέρουν κρίση σε δύσκολα νομικά ζητήματα. Το Σύνταγμα (άρ. 97 παρ. 2) επιτρέπει αυτήν την υπαγωγή, καθώς και την υπαγωγή και νέων κακουργημάτων στη δικαιοδοσία του Εφετείου:
Κατά την κρατούσα άποψη στη θεωρία όμως υπάρχει μια σαφής σχέση κανόνα-εξαίρεσης: μόνο σε εξαιρετικές περιπτώσεις επιτρέπεται ο νομοθέτης να υπαγάγει κακούργημα στη δικαιοδοσία του Εφετείου. Στην αρμοδιότητα του Μικτού Ορκωτού Δικαστηρίου υπάγονται σήμερα κυρίως κακουργήματα κατά της ζωής (ανθρωποκτονία) και της σωματικής ακεραιότητας (σωματική βλάβη σε βαθμό κακουργήματος κλπ.).
Το Μικτό Ορκωτό Δικαστήριο είναι αρμόδιο επίσης και για την εκδίκαση σε πρώτο βαθμό πολιτικών εγκλημάτων (πλημμελημάτων και κακουργημάτων).
Οι ένορκοι κληρώνονται από κατάλογο που καταρτίζεται κάθε χρόνο από το Συμβούλιο Πλημμελειοδικών του κάθε Πρωτοδικείου μετά από πρόταση του οικείου Εισαγγελέα. Ικανοί να είναι ένορκοι στο ΜΟΔ είναι οι Έλληνες πολίτες και των δύο φύλων που κατοικούν ή διαμένουν μόνιμα στην έδρα του πρωτοδικείου όπου συγκροτείται το ΜΟΔ, είναι μεταξύ 30 και 70 ετών, έχουν τουλάχιστον απολυτήριο από τη στοιχειώδη εκπαίδευση και δεν έχουν στερηθεί τα πολιτικά τους δικαιώματα. Η απόφαση για την αθωότητα ή την ενοχή του κατηγορουμένου λαμβάνεται κατά πλειοψηφία και η κάθε ψήφος λαϊκού και τακτικού δικαστή έχει ίση βαρύτητα. Για ορισμένα ζητήματα όμως αποφασίζουν, κατ’ εξαίρεσιν, μόνο οι τρεις τακτικοί δικαστές. Όπως: 
Οι αποφάσεις του προσβάλλονται με το ένδικο μέσο της έφεσης ενώπιον του Μικτού Ορκωτού Εφετείου.
Το Μικτό Ορκωτό Δικαστήριο αντικατέστησε το 1967 το παλαιότερο Κακουργοδικείο, το οποίο ήταν αμιγές λαϊκό δικαστήριο.

</doc>
<doc id="48058" url="https://el.wikipedia.org/wiki?curid=48058" title="Συμβούλιο Πλημμελειοδικών">
Συμβούλιο Πλημμελειοδικών



</doc>
<doc id="48059" url="https://el.wikipedia.org/wiki?curid=48059" title="Μεικτό Ορκωτό Δικαστήριο">
Μεικτό Ορκωτό Δικαστήριο



</doc>
<doc id="48060" url="https://el.wikipedia.org/wiki?curid=48060" title="Κακουργοδικείο">
Κακουργοδικείο



</doc>
<doc id="48061" url="https://el.wikipedia.org/wiki?curid=48061" title="Κακουργιοδικείο">
Κακουργιοδικείο



</doc>
<doc id="48063" url="https://el.wikipedia.org/wiki?curid=48063" title="Μεσημβρινός ύπνος">
Μεσημβρινός ύπνος

Ένας μεσημβρινός ύπνος (Ισπανικά: Siesta) είναι ένας σύντομος ύπνος που λαμβάνεται στις αρχές του απογεύματος ή μετά το μεσημεριανό γεύμα. Ο ύπνος στη χρονική αυτή περίοδο της ημέρας είναι μια κοινή παράδοση στις θερμές χώρες. Ασκείται συνήθως στις χώρες όπως Κίνα, Ινδία, Ισπανία, Ελλάδα, Φιλιππίνες, Λατινική Αμερική, Μέση Ανατολή και βόρεια Αφρική. 
Οι υψηλές θερμοκρασίες και το βαρύ μεσημεριανό φαγητό φαίνεται πως είναι οι παράγοντες που καθορίζουν γεωγραφικά τον μεσημεριανό ύπνο. Παρόλα αυτά εμφανίζεται και σε ψυχρές περιοχές όπως η Παταγονία, πράγμα που υποδηλώνει πως ο μεσημβρινός ύπνος ενδεχομένως συνδέεται στενά και με πολιτισμικές παραδόσεις.
Οφέλη.
Πέρα από την προστασία από τις μεγάλες θερμοκρασίες και τη βλαβερότητα των ηλιακών ακτίνων τις μεσημεριανές ώρες, φαίνεται πως υπάρχουν και οφέλη στο καρδιαγγειακό σύστημα από τον μεσημεριανό ύπνο, μείωση του άγχους και της αρτηριακής πίεσης.

</doc>
<doc id="48064" url="https://el.wikipedia.org/wiki?curid=48064" title="Αγία Αικατερίνη (Σουηδίας)">
Αγία Αικατερίνη (Σουηδίας)

Η Αγία Αικατερίνη η Σουηδή ("Katarina av Vadstena", 1331 - 24 Μαρτίου 1381) ήταν κόρη της επίσης Αγίας μητρός της Σουηδίας Βριγίτης ή Βριγίτας (Μπριτζίτα) η οποία ίδρυσε το ομώνυμο θρησκευτικό και ηγεμονικό τάγμα του Ηγεμόνα της σουηδικής Νερικίας. Ανατράφηκε σε Μοναστήρι και κατ' απαίτηση των γονιών της παντρεύτηκε σε ηλικία δεκατριών ετών με λευκό γάμο έναν Γερμανό ευγενούς καταγωγής, με τον οποίον και έζησε μόλις δύο χρόνια.
Κατά την διάρκεια ταξιδιού στη Ρώμη το 1346 όπου συνόδευε την μητέρα της Βριγίτη έμαθε για τον θάνατο του συζύγου της που είχε παραμείνει στη Σουηδία, οπότε και αφιερώθηκε στη συνεργασία με την μητέρα της ακολουθώντας την στα ταξίδια της στη Κύπρο και στα Ιεροσόλυμα. Όταν όμως επανήλθε στη Ρώμη πέθανε η μητέρα της και η Αικατερίνη μετέφερε την σορό της στη Σουηδία (1375). Στη συνέχεια επανήλθε στη Ρώμη, προκειμένου να φροντίσει να κηρυχθεί η μητέρα της Αγία και για ζητήματα της Μονής που είχε ιδρύσει η μητέρα της στη Βαντστένα στην οποία ήταν Ηγουμένη μέχρι τον θάνατό της. Σ' αυτό το Μοναστήρι πέθανε και η Αικατερίνη το 1381. Μετά 90 χρόνια, το 1472, ανακηρύχθηκε Αγία της Καθολικής Εκκλησίας.
Η μνήμη της εορτάζεται στις 22 Μαρτίου. Τα έργα τα οποία φέρεται να έγραψε με τον τίτλο "Ψυχής παραμυθία" (όπου περιλαμβάνονταν οι δέκα εντολές, 7 ευφρόσυνες ημέρες της Παναγίας, 7 χαρίσματα του Αγίου Πνεύματος, 7 θανάσιμα αμαρτήματα και οι μακαρισμοί) δεν διασώθηκαν.

</doc>
<doc id="48065" url="https://el.wikipedia.org/wiki?curid=48065" title="Θαλάσσιος αποκλεισμός">
Θαλάσσιος αποκλεισμός



</doc>
<doc id="48068" url="https://el.wikipedia.org/wiki?curid=48068" title="Σαράι του Βελή Πασά">
Σαράι του Βελή Πασά

Ο Αλή Πασάς Τεπελενλής (1744-1822) και οι γιοί του Μουχτάρ πασάς (1768-1822) και Βελή πασάς (1772-1822) παρουσίασαν μεγάλη οικοδομική δραστηριότητα στις περιοχές που διοικούσαν, ιδιαίτερα στην Ήπειρο, στην Αλβανία και Θεσσαλία, και χτίσανε πολλά παλάτια, πιο γνωστά με την τουρκική λέξη σαράγια. Ο Βελή πασάς, ως διοικητής Θεσσαλίας (1804-1807 και 1812-1819) έχτισε εκεί, εκτός των άλλων, δυο αξιόλογα σαράγια: ένα στο χωριό Δέσιανη (σήμερα Αετολόφος, κοντά στην Αγιά, στους νοτιοδυτικοκούς προβούνους του Όρους Όσσα) και ένα δεύτερο στον Τύρναβο, 14 χιλιόμετρα βόρεια της Λάρισας.
Το σαράι του Τυρνάβου πρέπει να κατασκευάστηκε στην περίοδο 1814-1816, καταστράφηκε από εμπρησμό το έτος 1822, μάλλον στις αρχές του καλοκαιριού, χωρίς να σώζονται σήμερα αρχιτεκτονικά λείψανα του.
Πηγές μας για το σαράι αυτό είναι κυρίως τέσσερις βραχείες σύγχρονες του μαρτυρίες: α) Ελάχιστες σημειώσεις του Άγγλου T.R. Jolliffe του 1817, β) Ευρύτερες παρατηρήσεις του Γάλλου ζωγράφου Louis Everett (1794-1865) του 1819, και δ) κυρίως η κάπως λεπτομερέστερη περιγραφή του Θεσσαλού λόγιου, σπουδαγμένου στην Αυστρία, Ιωάννη Λεονάρδου από τα 1822.
Το σαράι βρισκόταν στη νότια άκρη του Τυρνάβου, στην αριστερή όχθη του ποταμού «Ξεράης» (του αρχαίου Τιταρήσιου), κοντά στην εκεί γέφυρα. Απαρτίζοταν από δυο ξεχωριστά μέρη: α) ένα περιφερειακό, χαμηλό με 1 ή 2 ορόφους μόνο, χαλαρής σύνθεσης και β) ένα κεντρικό ενιαίο και τριώροφο, το κυρίως ανάκτορο. Τα κτίσματα της ακραίας πτέρυγας ήταν οθωμανικής αρχιτεκτονικής και, όπως γράφει ο Ι. Λεονάρδος, "στολισμένα κατά κάλλιστον Ασιατικό Στύλον". Ενώ αντίθετα το κεντρικό τμήμα του σαραγιού ήταν χτισμένο "κατά τον ωραίον Ευρωπαϊκό τρόπον της νέας Τεκτονικής", σύμφωνα με μαρτυρία του ίδιου του Ι. Λεονάρδου.
Τώρα ιδιαίτερα με το λεπτομερέστερο θέμα της τυχόν σχεδίασης και του τυχόν αρχιτέκτονα του σαραγιού: Μετά το πρόσφατο εύρημα από τον αρχιτέκτονα Μιλτιάδη Δ. Πολυβίου ενός «ξύλινου σχεδίου», δηλαδή ενός σχεδιασμένου και υπό κλίμακα 1:50 κατασκευασμένου τρισδιάστατου μοντέλου (χρονολογημένου ακριβώς την 13 Απριλίου 1762) του Κωνσταντινουπολίτη πρωτομάστορα Κωνσταντίνου Καραμανλή για την ανέγερση του «Καθολικού» (Κεντρικής Εκκλησίας) της Μονής Ξηροποτάμου του Αγίου Όρους, αποδεικνύεται ότι «ο οργανωμένος αρχιτεκτονικός σχεδιασμός δεν ήταν άγνωστος στον Τουρκοκρατούμενο χώρο της Ελλάδας, ήδη από τον 18ο αιώνα και την εποχή του διαφωτισμού».
Μετά απ' αυτά έγινε και η προσπάθεια να ανιχνευτεί άμεση παρουσία ή επίδραση Ευρωπαίου αρχιτέκτονα. Βρέθηκε ότι γενικότερα στον περίγυρο του Αλή Πασά στα Γιάννενα εργάστηκαν πολλοί σπουδαγμένοι μηχανικοί ή αρχιτέκτονες (όπως o Guillaume de Vaudoncourt, 1772-1845, ή ο Freywald), καθώς και ευρωπαίοι τεχνίτες. Ανιχνεύτηκε ακόμα μια περίπτωση επαγγελματικής σχέσης αυτήν την περίοδο του Βελή Πασά με τον γνωστό αρχιτέκτονα Carl Haller von Hallerstein (1774-1817).
Τέλος, ας υπογραμμιστεί, ότι ενώ υπάρχουν κάποιες μαρτυρίες για το σαράι, δεν είναι γνωστές απεικονίσεις που θα διευκόλυναν στην άρση κάθε αμφιβολίας σχετικά με την μορφή του. Μια πιθανότητα είναι να υπάρχει κάποιο σχέδιο στα αρχεία του Λουί Ντυπρέ, που έμεινε έξι μέρες στον Τύρναβο (1-6 Απριλίου 1819) και πολλά εκεί σχεδίασε.

</doc>
<doc id="48069" url="https://el.wikipedia.org/wiki?curid=48069" title="Σκαραβαίος">
Σκαραβαίος

Η λέξη σκαραβαίος χρησιμοποιείται για:

</doc>
<doc id="48070" url="https://el.wikipedia.org/wiki?curid=48070" title="Ερρίκος Μπριόλας">
Ερρίκος Μπριόλας

Ο Ερρίκος Μπριόλας (19 Οκτωβρίου 1933 - 20 Ιουνίου 2018) ήταν Έλληνας ηθοποιός του θεάτρου, του κινηματογράφου και της τηλεόρασης.
Βιογραφία.
Η οικογένειά του ήταν αυτοκινητιστές και ο Ερρίκος αρχικά ακολούθησε το ίδιο επάγγελμα και έγινε οδηγός ταξί, μέχρι που η δεύτερη γυναίκα του (που ήταν πελάτισσά του στο ταξί) τον παρότρυνε να γίνει ηθοποιός. Έπαιξε σε πολλές ελληνικές ταινίες ρόλους «ζεν πρεμιέ» και λόγω της εμφάνισης και του ταλέντου του έγινε πολύ δημοφιλής, ιδίως μεταξύ των νεαρών κοριτσιών.
Αργότερα εμφανίστηκε σε πολλές παραστάσεις στο θέατρο. Στην τηλεόραση συμμετείχε στις σειρές "10 Λεπτά Κήρυγμα" (2000) και "Η Ώρα η Καλή" (2004). Στα χρόνια της βιντεοταινίας (1985 - 1990) συμμετείχε σε 19 παραγωγές.
Πέθανε στις 20 Ιουνίου 2018 σε ηλικία 84 ετών, μετά από σύντομη νοσηλεία στο νοσοκομείο, κατά την οποία ήταν ιδιαίτερα καταπονημένος.

</doc>
<doc id="48072" url="https://el.wikipedia.org/wiki?curid=48072" title="Ποινικά Δικαστήρια">
Ποινικά Δικαστήρια

Τα Ποινικά Δικαστήρια είναι τα δικαστήρια εκείνα τα οποία δικάζουν εγκλήματα (ποινικά αδικήματα) επιβάλλοντας στους δράστες τους τις προβλεπόμενες από το νόμο ποινές. Αποτελούν τα αρμόδια όργανα της Πολιτείας για την τιμωρία των δραστών για πράξεις οι οποίες από τον νόμο έχουν χαρακτηριστεί ως άδικες και τιμωρητέες. Κατά το Σύνταγμα, άρθρο 96 παράγραφος 1:
Η ύπαρξη ποινικών δικαστηρίων αποτελεί δημοκρατική κατάκτηση των τελευταίων αιώνων και θεμελιώδες δικαίωμα του κάθε κατηγορουμένου. Παλαιότερα οι ποινές επιβάλλονταν από τον απόλυτο μονάρχη χωρίς δίκη, κατά βούλησιν. Σήμερα ισχύει η αρχή "nulla poena sine processu", δεν μπορεί να επιβληθεί δηλαδή καμία ποινή χωρίς να προηγηθεί δίκαιη δίκη από ανεξάρτητο δικαστήριο, στο οποίο ο κατηγορούμενος θα έχει τη δυνατότητα να υπερασπιστεί τον εαυτό του.
Σύμφωνα με την αρχή της "ενιαίας δικαιοδοσίας", η οποία ισχύει σε πολλά κράτη, όπως και στην Ελλάδα, τα ποινικά δικαστήρια δε συγκροτούνται από ειδικούς ποινικούς δικαστές, αλλά από τους ίδιους δικαστές που συγκροτούν και τα Πολιτικά Δικαστήρια, προκειμένου να αποφευχθεί η σκλήρυνση και η επαγγελματική διαστροφή των δικαστών. Υπάρχει ο φόβος ότι, αν ένας δικαστής δικάζει εγκλήματα επί πολλά χρόνια καθημερινά, στο τέλος θα αντιμετωπίζει κάθε υπόθεση σαν ρουτίνα και θα ρέπει προς γενικεύσεις, ενώ ο νόμος απαιτεί η κάθε υπόθεση να δικάζεται ως ξεχωριστό γεγονός και η τιμωρία του δράστη να είναι ανάλογη με την προσωπικότητά του.
Τα λιγότερο σημαντικά εγκλήματα (ελαφρά πλημμελήματα) δικάζονται από μονομελή δικαστήρια, ώστε να επιτυγχάνεται ταχεία απόδοση δικαιοσύνης. Τα βαρύτερα όμως (βαρύτερα πλημμελήματα και κακουργήματα) δικάζονται από πολυμελή δικαστήρια, ώστε να εξασφαλίζεται σε βάθος διαλεύκανση της υπόθεσης και ορθότερη απονομή δικαιοσύνης. Τα ποινικά δικαστήρια συγκροτούνται στην πλειοψηφία τους αποκλειστικά από τακτικούς δικαστές, εκτός από αυτά που δικάζουν τα σοβαρότερα εγκλήματα, τα κακουργήματα, τα οποία συγκροτούνται από τακτικούς δικαστές και ενόρκους (Μικτά Ορκωτά Δικαστήρια).Οι ένορκοι παρουσιάζουν το πλεονέκτημα ότι γι' αυτούς η συγκεκριμένη δίκη είναι ένα μοναδικό και ανεπανάληπτο γεγονός, οπότε την αντιμετωπίζουν ενδεχομένως με μεγαλύτερη προσοχή και περίσκεψη από τους τακτικούς δικαστές. Επίσης η καταδίκη του κατηγορουμένου από ενόρκους (λαϊκούς δικαστές) τού δείχνει ότι η πράξη του δεν αποδοκιμάζεται μόνο από τακτικούς δικαστές, από ανθρώπους δηλαδή που "έχουν ως επάγγελμά τους την αποδοκιμασία και την τιμώρηση", αλλά και από απλούς καθημερινούς συνανθρώπους του σαν κι αυτόν.
Ειδικά για την ποινική δίκη το άρθρο 2 του 7ου Πρόσθετου Πρωτοκόλλου στην Ευρωπαϊκή Σύμβαση για τα Δικαιώματα του Ανθρώπου κατοχυρώνει το δικαίωμα του κατηγορουμένου σε ένδικα μέσα, το δικαίωμά του δηλαδή να ζητήσει επανάκριση της υπόθεσής του από ανώτερο δικαστήριο. Όλες οι αποφάσεις των ελληνικών ποινικών δικαστηρίων προσβάλλονται με ένδικα μέσα.
Ανώτατο δικαστήριο στην ποινική δικαιοσύνη, όπως και στην πολιτική δικαιοσύνη, είναι ο Άρειος Πάγος. Ο Άρειος Πάγος δεν εξετάζει τα πραγματικά περιστατικά μιας υπόθεσης, παρά μόνο αν τα κατώτερα δικαστήρια (δικαστήρια ουσίας) εφάρμοσαν σωστά το νόμο ή αν υπέπεσαν σε νομικό σφάλμα. Αν συμβαίνει το τελευταίο, ο Άρειος Πάγος αναιρεί την απόφαση και αναπέμπει την υπόθεση στο αρμόδιο δικαστήριο για να επανεκδικαστεί.
Εκτός από τα τακτικά ποινικά δικαστήρια υπάρχουν και ειδικά ποινικά δικαστήρια για πρόσωπα ειδικής δωσιδικίας. Τέτοια είναι τα Στρατιωτικά Ποινικά Δικαστήρια (Στρατοδικείο, Ναυτοδικείο, Αεροδικείο, Αναθεωρητικό δικαστήριο), τα οποία δικάζουν κατά κανόνα όλα τα εγκλήματα που τελέστηκαν από στρατιωτικούς, και το Ειδικό Δικαστήριο του άρθρου 86 του Συντάγματος, που δικάζει εγκλήματα του Προέδρου της Δημοκρατίας και των μελών της Κυβέρνησης, κατά την εκτέλεση των καθηκόντων τους.

</doc>
<doc id="48073" url="https://el.wikipedia.org/wiki?curid=48073" title="Πολιτικά Δικαστήρια">
Πολιτικά Δικαστήρια

Τα Πολιτικά Δικαστήρια είναι τα δικαστήρια τα οποία είναι αρμόδια για την επίλυση ιδιωτικών διαφορών, για την εκδίκαση δηλαδή διαφορών μεταξύ ιδιωτών. Το δικαίωμα προσφυγής σε δικαστήριο για την επίλυση μιας ιδιωτικής διαφοράς ή για την ικανοποίηση ενός δικαιώματος ή μιας απαίτησης κατά άλλου ιδιώτη αποτελεί ατομικό δικαίωμα και αναγκαία συνέπεια της απαγόρευσης της αυτοδικίας, της απαγόρευσης δηλαδή να επιβάλλει κανείς τα δικαιώματά του σε βάρος τρίτων χωρίς τη μεσολάβηση οργάνων της πολιτείας.
Το Σύνταγμα στο άρθρο 20 παρ. 1 ορίζει ότι:
Περαιτέρω, στο άρθρο 94 παρ. 2 ορίζεται ότι:
Σύμφωνα με το άρθρο 6 της Ευρωπαϊκής Σύμβασης για τα Δικαιώματα του Ανθρώπου, η οποία κυρώθηκε από την Ελλάδα με το νομοθετικό διάταγμα 53/1974
Από τις ανωτέρω διατάξεις προκύπτει ότι η θέσπιση πολιτικών δικαστηρίων για την επίλυση των ιδιωτικών διαφορών είναι υποχρέωση της πολιτείας απέναντι στους πολίτες.
Στην Ελλάδα τα πολιτικά δικαστήρια συγκροτούνται από τακτικούς δικαστές. Σε χώρες όμως του αγγλοσαξωνικού δικαίου (παλαιότερα στην Αγγλία και σήμερα ακόμα στις ΗΠΑ) τα πολιτικά δικαστήρια συγκροτούνται (όπως και τα ποινικά) από ενόρκους, δηλαδή πολίτες που λειτουργούν ως δικαστές. Το αμερικανικό Σύνταγμα κατοχυρώνει μάλιστα στην 7η τροποποίηση "(7th Amendment)" το δικαίωμα ιδιωτικές διαφορές σε ομοσπονδιακό επίπεδο να εκδικάζονται από δικαστήρια ενόρκων:
Στο ελληνικό δίκαιο η αρμοδιότητα των Πολιτικών Δικαστηρίων καθορίζεται κατά κανόνα από την αξία του αντικειμένου της διαφοράς, το ύψος της απαίτησης δηλαδή του ενάγοντος, και σε ορισμένες περιπτώσεις από τη φύση της διαφοράς. Διαφορές μικρότερης αξίας δικάζονται από μονομελή δικαστήρια, ενώ μεγαλύτερης αξίας από πολυμελή. Όλες οι δικαστικές αποφάσεις υπόκεινται κατά κανόνα σε ένδικα μέσα. Οι περισσότερες αποφάσεις εκτός από υποθέσεις πολύ μικρής αξίας υπόκεινται σε έφεση ενώπιον ανωτέρου δικαστηρίου, ενώ όλες ανεξαιρέτως οι αποφάσεις υπόκεινται σε αίτηση αναίρεσης ενώπιον του Αρείου Πάγου.
Η διαδικασία που ακολουθείται ενώπιον των πολιτικών δικαστηρίων καθορίζεται από την Πολιτική Δικονομία.
Στις ιδιωτικές περιουσιακές υποθέσεις υπάρχει η δυνατότητα εξωδικαστικής επίλυσης της διαφοράς με την υπαγωγή της σε διαιτησία. Τα μέρη μπορούν να αναθέσουν την εκδίκαση της υπόθεσης σε κάποιον τρίτο (όχι απαραίτητα τακτικό δικαστή), ο οποίος εκδίδει δεσμευτική για τα μέρη διαιτητική απόφαση. Ακόμα όμως κι αυτές οι αποφάσεις υπόκεινται σε κάποιας μορφής δικαστικό έλεγχο για την τήρηση στοιχειωδών κανόνων δίκαιης δίκης (αμεροληψία του διαιτητή, ακρόαση όλων των μερών κλπ.).

</doc>
<doc id="48074" url="https://el.wikipedia.org/wiki?curid=48074" title="Διοικητικά Δικαστήρια">
Διοικητικά Δικαστήρια

Τα Διοικητικά Δικαστήρια αποτελούν τον κλάδο της δικαιοσύνης που είναι επιφορτισμένος με τον δικαστικό έλεγχο των πράξεων και παραλείψεων της διοίκησης. Ιστορικά είναι νεώτερος δικαστικός κλάδος σε σχέση με τα ποινικά και τα πολιτικά δικαστήρια και η ίδρυσή τους ανάγεται στον 19ο αι. στην ηπειρωτική Ευρώπη. Στην Ελλάδα διακρίνονται σε τακτικά διοικητικά δικαστήρια, που εκδικάζουν κυρίως διοικητικές διαφορές ουσίας και στο Συμβούλιο της Επικρατείας, που εκδικάζει κυρίως ακυρωτικές διαφορές. Το Συμβούλιο της Επικρατείας απέκτησε δικαστικές αρμοδιότητες ως διοικητικό δικαστήριο το 1929. Στη συνέχεια δημιουργήθηκαν ειδικά διοικητικά δικαστήρια, όπως τα φορολογικά δικαστήρια το 1958, με δικαιοδοσία σε συγκεκριμένες διοικητικές διαφορές. Το 1977 θεσπίστηκαν τα τακτικά διοικητικά δικαστήρια με ευρείες αρμοδιότητες στις διοικητικές διαφορές ουσίας.
Στα Διοικητικά Δικαστήρια ανήκει και το Ελεγκτικό Συνέδριο, αρμοδιότητες του οποίου είναι ο έλεγχος των δημοσίων δαπανών και ο καταλογισμός των δημοσίων υπολόγων.

</doc>
<doc id="48079" url="https://el.wikipedia.org/wiki?curid=48079" title="Μαριάννα Χατζοπούλου">
Μαριάννα Χατζοπούλου

Η Μαριάννα Χατζοπούλου (1933 - 8 Μαΐου 2002), υπήρξε ιδιαίτερα δημοφιλής στη δεκαετία 1955-1965, όταν τα ελαφρά και λαϊκά τραγούδια που ερμήνευσε, έγιναν μεγάλες επιτυχίες.
Βιογραφία.
Γεννήθηκε στην Αθήνα και έζησε όλη της τη ζωή στον Άγιο Νικόλαο Αχαρνών. Ήταν το τελευταίο παιδί πολύτεκνης οικογένειας και καταγόταν από την Κωμιακή της Νάξου. Ήταν παντρεμένη με τον επιχειρηματία Ανδρέα Λαμπρόπουλο και δεν είχε αποκτήσει παιδιά.
Ήταν γνωστή ως «η τυφλή τραγουδίστρια», λόγω προβλήματος στην όρασή της, που όπως είχε δηλώσει η ίδια σε συνέντευξή της στην εκπομπή «Νυχτερινός Επισκέπτης», το πρόβλημα στην όρασή της δημιουργήθηκε κατά την γέννησή της. Ως ενήλικη υποβλήθηκε σε οφθαλμολογική εγχείριση στον «Ευαγγελισμό» με αποτέλεσμα να βελτιωθεί αρκετά η όρασή της.
Ο Μίμης Πλέσσας ενθουσιάστηκε από την φωνή της και την παρότρυνε να υποβάλει αίτηση στον τότε «Ραδιοφωνικό Σταθμό Ενόπλων Δυνάμεων», όπου και της πρότειναν ημίωρη ραδιοφωνική εκπομπή.
Ένας άλλος που πίστεψε στη φωνή της ήταν ο στιχουργός Χαράλαμπος Βασιλειάδης. Αυτός την παρουσίασε στην δισκογραφική εταιρεία «Κολούμπια», η οποία όμως την απέρριψε. Έγινε δεκτή από την εταιρεία «Οντεόν - Παρλοφόν», την οποία η Μαριάννα ποτέ δεν εγκατέλειψε. Το 1955, ο Χ. Βασιλειάδης της εμπιστεύεται το τραγούδι του «Ζαφείρα», η επιτυχία του οποίου την κάνει δημοφιλή. Ακολούθησαν πολλοί γνωστοί λαϊκοί στιχουργοί που της εμπιστεύονται τραγούδια τους. Τραγουδά σε θέατρα και κέντρα, όπου το όνομά της παρουσιάζεται δίπλα σε αυτά των Καζαντζίδη, Περπινιάδη και Διονυσίου. Το 1957, τραγουδά στην ελληνική ταινία «Λατέρνα, Φτώχεια Και Γαρύφαλλο» και το 1985, στην ελληνική ταινία «Αδέκαροι ερωτευμένοι». Στο εξωτερικό τραγουδά σε ΗΠΑ, Καναδά, Αυστραλία, Σουηδία, Γερμανία, όπου υπήρχε πλούσιο το ελληνικό στοιχείο αλλά και Λίβανο και Αίγυπτο.
Τη διετία 1958-1960 είχε ξεπεράσει σε διαγωνισμούς των περιοδικών εκείνης της εποχής τραγουδίστριες όπως τη Νάνα Μούσχουρη και τη Γιοβάννα.
Απεβίωσε σε ηλικία 69 ετών, στις 8 Μαΐου του 2002, ύστερα από δίμηνη νοσηλεία στο ΚΑΤ, αποτέλεσμα τροχαίου ατυχήματος στην οδό Αχαρνών και κηδεύτηκε στο Α΄ Νεκροταφείο. Τα τελευταία χρόνια δεν ήταν τόσο δημοφιλής, αν και συνέχιζε να τραγουδά σε διάφορες συνεστιάσεις και εκδηλώσεις.
Δισκογραφία.
Μερικά από τα τραγούδια που ερμήνευσε ήταν:

</doc>
<doc id="48080" url="https://el.wikipedia.org/wiki?curid=48080" title="Κρητική Λογοτεχνία (1453-1669)">
Κρητική Λογοτεχνία (1453-1669)



</doc>
<doc id="48081" url="https://el.wikipedia.org/wiki?curid=48081" title="Ο Εξολοθρευτής">
Ο Εξολοθρευτής

Ο Εξολοθρευτής (πρωτότυπος τίτλος: The Terminator) είναι αμερικανική ταινία δράσης - επιστημονικής φαντασίας του 1984, σε σκηνοθεσία Τζέιμς Κάμερον. Το σενάριο γράφτηκε από τον σκηνοθέτη, σε συνεργασία με την Γκέιλ Αν Χαρντ, η οποία ανέλαβε και την παραγωγή. Πρωταγωνιστούν οι Άρνολντ Σβαρτσενέγκερ, Λίντα Χάμιλτον και Μάικλ Μπιν. Η πλοκή της ταινίας επικεντρώνεται σε έναν σάιμποργκ εκτελεστή, ο οποίος έχει σταλθεί από το μέλλον (2029), στο παρόν (1984), ώστε να σκοτώσει τη Sarah Connor, η οποία μελλοντικά θα γεννήσει τον αρχηγό της επανάστασης κατά των μηχανών.
Η ταινία έκανε πρεμιέρα στις 26 Οκτωβρίου του 1984. Από τη στιγμή της κυκλοφορίας της, έλαβε πολύ θετικές κριτικές, οι οποίες μεταξύ άλλων εκθείαζαν τις σκηνές δράσης, την αφήγηση και την ερμηνεία του Σβαρτσενέγκερ. Εκτός από τις θετικές κριτικές, είχε και υψηλές εισπράξεις, φτάνοντας σχεδόν τα 79 εκατομμύρια δολάρια παγκοσμίως. Η ταινία, επίσης, συνείσφερε τα μάλα, στην αναγνωριστιμότητα του Κάμερον, καθώς και στη σταθεροποίηση του Σβαρτσενέγκερ, στον κινηματογράφο. Το 2008 η ταινία χαρακτηρίστηκε από την Βιβλιοθήκη του Κογκρέσου ως «πολιτιστικά, αισθητικά και ιστορικά σημαντική» και επιλέχθηκε να ενταχθεί στο Εθνικό Μητρώο Κινηματογράφου των Ηνωμένων Πολιτειών. 
Η μεγάλη επιτυχία της ταινίας οδήγησε στη δημιουργία franchise. Το 1991, κυκλοφόρησε το σίκουελ, ', σκηνοθετημένο κι αυτό από τον Κάμερον. Κατόπιν, κυκλοφόρησαν άλλες τρεις ταινίες, καμία πλέον σκηνοθετημένη από τον Κάμερον, με τον Σβαρτσενέγκερ, να πρωταγωνιστεί σε όλες εκτός από την τέταρτη. Οι υπόλοιπες τρεις ταινίες της σειράς είναι: "Εξολοθρευτής 3: Η Εξέγερση των Μηχανών" (2003), ' (2009) και "" (2015). Η επιτυχία του franchise που ξεκίνησε από την πρώτη ταινία συμπεριλαμβάνει την τηλεοπτική σειρά "Terminator: The Sarah Connor Chronicles", κόμικς, μυθιστορήματα και βιντεοπαιχνίδια.
Πλοκή.
Στο κοντινό μέλλον, μετά από επανάσταση στο χώρο της τεχνολογίας, ο υπερ-υπολογιστής Skynet αναπτύσσει ταχύτατα τη νοημοσύνη του. Σύντομα προκαλεί πυρηνικό πόλεμο με σκοπό την εξόντωση του δημιουργού του, του ανθρώπου. Η μόνη ελπίδα των ανθρώπων είναι μια ομάδα επαναστατών με ηγέτη τον Τζων Κόνορ. Όταν το 2029 είναι πλέον φανερό ότι Κόνορ θα οδηγήσει τους ανθρώπους στη νίκη, ο Skynet στέλνει πίσω στον χρόνο (στις 12 Μαΐου 1984) έναν σάιμποργκ εξολοθρευτή, τύπου Τ-800 (Άρνολντ Σβαρτσενέγκερ), με σκοπό να δολοφονήσει τη μητέρα του Κόνορ (Λίντα Χάμιλτον), πριν καν φέρει στον κόσμο τον Τζων. Συγχρόνως και η πλευρά των ανθρώπων στέλνει πίσω στο χρόνο έναν στρατιώτη (Μάικλ Μπιν) για να την προστατεύσει.
Η ταινία ξεκινάει με τους δύο απεσταλμένους από το μέλλον άνδρες, τη μηχανή/εξολοθρευτή Τ-800 και τον στρατιώτη Κάιλ Ρις. Ο Εξολοθρευτής αρχίζει και σκοτώνει μία - μία τις συνώνυμες Sarah Conor που ζουν στην πόλη του Λος Άντζελες, χωρίς να βρίσκει τη μητέρα του Τζον Κόνορ. Παράλληλα, ο Ρις συναντά την Σάρα, η οποία είναι δύσπιστη στην αρχή, για την ιστορία του, αλλά αργότερα πείθεται. Σε ένα ανθρωποκυνηγητό, με τον Εξολοθρευτή, οι αστυνόμοι συλλαμβάνουν τον Ρις και τη Σάρα, με τον πρώτο να κρίνεται τρελός, λόγω των ισχυρισμών του ότι ήρθε από το μέλλον. Τότε ο Εξολοθρευτής εισβάλλει στο αστυνομικό τμήμα, σκοτώνοντας όλο το προσωπικό. Ο Ρις, καταφέρνει να αποφυλακιστεί, και σώζει τη Σαρά, η οποία βρισκόταν εκεί.
Στην πορεία οι δύο τους φυγαδεύονται και προετοιμάζονται για την επερχόμενη μάχη με τον Εξολοθρευτή. Παράλληλα, οι δύο τους αναπτύσσουν ερωτικούς δεσμούς, οι οποίοι θα οδηγήσουν στη γέννηση του αυριανού ηγέτη των επαναστατών Τζον Κόνορ. Ο Εξολοθρευτής σκοτώνοντας τη μητέρα της Σάρα, μιμείται τη φωνή της και καταφέρνει να τη ξεγελάσει τηλεφωνικώς για την τοποθεσία της, όμως και πάλι οι δύο τους καταφέρνουν και δραπετεύουν, αρχίζοντας το τελευταίο κυνηγητό στην ταινία.
Το τελευταίο μέρος της ταινίας διαδραματίζεται σε ένα εργοστάσιο, στο οποίο ο Ρις δίνει μεγάλη μάχη με τον Εξολοθρευτή, με τον τελευταίο να τοποθετεί έναν εκρηκτικό μηχανισμό στα πλευρά του πρώτου και να τον ανατινάσσει. Μοιραία στιγμή για τον Ρις, καθώς έχασε τη ζωή του στην έκρηξη. Ο Εξολοθρευτής, κομμένος στα δύο, σέρνοντας κυνηγά τη Σαρά μέσα στα μηχανήματα του εργοστασίου. Σε ένα από αυτά, τον εγκλωβίζει η Σαρά και τον συνθλίβει, εξολοθρεύοντάς τον. Η ταινία τελειώνει με τη Σάρα να έχει περάσει τα σύνορα και να έχει φυγαδευτεί στο Μεξικό.
Διανομή.
Εκτός από τους παραπάνω ηθοποιούς, εμφανίζονται: η Σον Σεπς ως Νάνσι, μία συνάδελφος της Σάρα, στο μαγαζί, που εργαζόταν ως σερβιτόρα. Ο Ντικ Μίλερ, ως καταστηματάρχης σε μαγαζί όπλων, στο οποίο ο Εξολοθρευτής πάει να προμηθευτεί. Ο Φράνκο Κολόμπου, ως ένας Εξολοθρευτής μπροστά στο 2029 (ο Κολόμπου, ήταν μπόντι μπίλντερ και φίλος του Σβαρτσενέγκερ). Επίσης, μεταξύ άλλων, εμφανίζοντας ο Μπιλ Πάξτον και ο Μπράιαν Τόμσον, ως κάτι punk τύποι, από τους οποίους ο Εξολοθρευτής προμηθεύεται ρουχισμό.
Βραβεύσεις.
Η ταινία βραβεύτηκε το 1984 με το Saturn Award στην κατηγορία "Καλύτερη ταινία επιστημονικής φαντασίας".
Συνέχειες.
Οι επόμενες ταινίες και επίσημες κυκλοφορίες μεγάλου μήκους του Εξολοθρευτή, ', ', ' και ', αναπτύσσουν την πλοκή της ιστορίας και παράλληλα αναλύουν την ηθική πλευρά της τεχνητής νοημοσύνης και ό,τι αυτή συνεπάγεται με τις επιπτώσεις της.
Τηλεοπτική σειρά.
Το 2007 ξεκίνησε στην Αμερική η τηλεοπτική σειρά .

</doc>
<doc id="48082" url="https://el.wikipedia.org/wiki?curid=48082" title="Ο Αόρατος Άνθρωπος">
Ο Αόρατος Άνθρωπος

Ο Αόρατος Άνθρωπος (πρωτότυπος τίτλος: "The Invisible Man") είναι ο τίτλος της Αγγλικής νουβέλας τρόμου και επιστημονικής φαντασίας του Χ. Τζ. Γουέλς. Δημοσιεύθηκε στην Αγγλία το 1897.
Υπόθεση.
Η νουβέλα αφηγείται την ιστορία του Γκρίφιν, ενός επιστήμονα της Χημείας, που ανακαλύπτει τη μυστική συνταγή που θα τον κάνει αόρατο. Ο Γκρίφιν δοκιμάζει τη συνταγή με επιτυχία και για λίγο κυκλοφορεί πότε αόρατος και πότε μεταμφιεσμένος με επιδέσμους, γυαλιά και γάντια ανάμεσα στους συνανθρώπους του. Κάποια στιγμή όμως ανακαλύπτει ότι δεν μπορεί να γίνει ξανά ορατός, κάτι που τον οδηγεί στην τρέλα και τελικά στο θάνατο.

</doc>
<doc id="48085" url="https://el.wikipedia.org/wiki?curid=48085" title="Νότιος πολικός αστέρας">
Νότιος πολικός αστέρας

Ο Νότιος πολικός αστέρας είναι ο σ Οκτάντος, ένας αστέρας στον Οκτάντα.
Η θέση του κοντά στο νότιο ουράνιο πόλο τον καθιστά τον «πολικό αστέρα» του νότιου ημισφαιρίου και τον νότιο αντίστοιχο του βόρειου πολικού αστέρα (Polaris), του αστέρα που βρίσκεται κοντά στον Βόρειο Ουράνιο Πόλο, στον αστερισμό της Μικρής Άρκτου. Στον παρατηρητή στο νότιο ημισφαίριο, ο σ Οκτάντος φαίνεται σχεδόν ακίνητος και όλοι οι άλλοι αστέρες του νότιου ουρανού δίνουν την εντύπωση ότι περιστρέφονται γύρω από αυτόν. Αποτελεί τμήμα ενός μικρού ημιεξαγώνιου σχήματος. Απέχει σήμερα από τον πραγματικό νότιο πόλο περισσότερο από μία μοίρα (63΄), και ο νότιος πόλος απομακρύνεται από αυτόν λόγω της μετάπτωσης των ισημεριών. Ο νότιος πολικός αστέρας αποκαλείται στην αγγλική γλώσσα Polaris Australis. Είναι ωστόσο ένας αμυδρός αστέρας – με μέγεθος 5,5 είναι μετά βίας ορατός με γυμνό μάτι – γεγονός που τον καθιστά έναν πολικό αστέρα κάπως φτωχό, κυρίως συγκριτικά με τον πολύ πιο λαμπρό και εύκολα ορατό Πολικό Αστέρα του Βορρά.
Ο σ Οκτάντος είναι ελαφρώς μεταβλητός αστέρας, που ανήκει στην κατηγορία των παλλόμενων μεταβλητών του τύπου «δ Ασπίδος» (delta Scuti), και απομακρύνεται από τη Γη και γενικότερα το Ηλιακό Σύστημα με ταχύτητα 11,9 χιλιόμετρα το δευτερόλεπτο (42.800 χιλιόμετρα την ώρα).
Αναπαράσταση σε σημαία.
Ο σ Οκτάντος είναι ο αμυδρότερος αστέρας που αναπαριστάνεται σε σημαία κράτους: Εμφανίζεται στη σημαία της Βραζιλίας, συμβολίζοντας την πρωτεύουσά της, την Μπραζίλια.

</doc>
<doc id="48086" url="https://el.wikipedia.org/wiki?curid=48086" title="Ambient">
Ambient

Το Ambient είναι είναι ένα μουσικό είδος με διάφορα επιμέρους είδη, που σε γενικές γραμμές δίνει έμφαση στην τονικότητα και την ατμόσφαιρα περισσότερο από ό,τι στην παραδοσιακή φόρμα της μουσικής και το ρυθμό. Είναι μια συνήθως αργή σε ταχύτητα μουσική η οποία γενικά δεν χρησιμοποιεί φωνητικά και στίχο, ενώ γίνεται πολύ συχνά χρήση από επαναλαμβανόμενα μοτίβα.
Οι ρίζες του εντοπίζονται στις αρχές του εικοστού αιώνα, στη δουλειά του Γάλλου συνθέτη Erik Satie. Εξελίχθηκε περαιτέρω τη δεκαετία του 1970 χάρη στην τότε πειραματική σκηνή που αξιοποίησε πολύ τα synthesizers. Από τους πιο γνωστούς μουσικούς εκείνης της περιόδου ήταν ο King Tubby, ο Ιάπωνας συνθέτης Isao Tomita και το γερμανικό συγκρότημα Tangerine Dream. Στις μέρες μας πρόκειται πλέον για ένα μουσικό είδος με μεγάλη εξέλιξη και πολλές υποκατηγορίες.
Ένας από τους συνθέτες που προώθησαν την ambient μουσική με τη δουλειά τους ήταν ο Άγγλος συνθέτης Brian Eno. Ο συνθέτης αυτός θεωρείται από ορισμένους ότι ήταν αυτός που έδωσε το όνομα στο συγκεκριμένο είδος στα μέσα της δεκαετίας του 1970. Ο ίδιος χαρακτήρισε την ambient μουσική ως ένα είδος που έχει τo χαρακτηριστικό ότι μπορεί είτε να ακούγεται με προσοχή είτε να βρίσκεται στο παρασκήνιο, ανάλογα με τον ακροατή.
Ενδεικτικά, κάποια είδη ambient είναι τα εξής:

</doc>
<doc id="48088" url="https://el.wikipedia.org/wiki?curid=48088" title="Ελαιοχώρι Αρκαδίας">
Ελαιοχώρι Αρκαδίας

Το Ελαιοχώριο ή κοινότερα Ελαιοχώρι είναι ορεινό χωριό της Αρκαδίας, χτισμένο στις πλαγιές του όρους Παρθένιο σε υψόμετρο 530 μ. Βρίσκεται στα όρια με το νομό Αργολίδας. 
Η παλαιότερη ονομασία του μέχρι το 1927 ήταν Μάσκλινα, σλαβικό όνομα που σημαίνει "Ελαία". Τον Αύγουστο του 1912 συστάθηκε η κοινότητα Μάσκλινα με έδρα τον ομώνυμο οικισμό. Με το πρόγραμμα Καποδίστριας ανήκε στο Δήμο Κορυθίου, ενώ με το Πρόγραμμα Καλλικράτης από την 1η Ιανουαρίου 2011 ενσωματώνεται στο Δήμο Τριπόλεως. 
Το χωριό έχει σιδηροδρομικό σταθμό από τον οποίο περνά η σιδηροδρομική γραμμή Κορίνθου-Καλαμάτας. Στο χώρο αυτό πρόκειται να γίνει κέντρο προβολής της σιδηροδρομικής και ελαιοκομικής ιστορίας του Ελευθεροχωρίου. Έχει 394 κατοίκους (απογραφή 2011) και αποτελεί δημοτικό διαμέρισμα του Δήμου Κορυθίου. Έχει σημαντική παραγωγή ελιάς και ελαιόλαδου, απ' όπου πήρε και το όνομά του.

</doc>
<doc id="48089" url="https://el.wikipedia.org/wiki?curid=48089" title="Παιχνίδια χωρίς σύνορα">
Παιχνίδια χωρίς σύνορα

Τα Παιχνίδια Χωρίς Σύνορα "(Jeux Sans Frontières - JSF)" ήταν ένα τηλεοπτικό πρόγραμμα της Ευρωπαϊκής Ένωσης Ραδιοτηλεόρασης (EBU), το οποίο ξεκίνησε το 1965 ως η διεθνής εκδοχή του γαλλικού προγράμματος "Intervilles". Η ιδέα ανήκε στον Στρατηγό Σαρλ ντε Γκωλ και είχε ως στόχο τη συμφιλίωση των νέων της μεταπολεμικής Ευρώπης, μέσα από ευρηματικά παιχνίδια στα οποία διαγωνίζονταν δήμοι και κοινότητες από διαφορετικές χώρες. 
Η Ιστορία των Παιχνιδιών Χωρίς Σύνορα.
Το 1965 τα "Παιχνίδια Χωρίς Σύνορα" ξεκίνησαν με τη συμμετοχή τεσσάρων χωρών (Βέλγιο, Γαλλία, Γερμανία, Ιταλία). Η τεράστια επιτυχία του προγράμματος κίνησε το ενδιαφέρον συμμετοχής πολλών ακόμα χωρών, με αποτέλεσμα το 1979 να λάβουν μέρος για πρώτη φορά οκτώ χώρες συνολικά. Το ρεκόρ αυτό καταρρίφθηκε το 1994, με τη συμμετοχή εννέα χωρών.
Μετά από 18 έτη, τα "Παιχνίδια Χωρίς Σύνορα" σταμάτησαν το 1983, αλλά επανήλθαν στις τηλεοπτικές οθόνες το 1988. Η Επιστροφή των Παιχνιδιών Χωρίς Σύνορα οφείλεται στον παρουσιαστή της ιταλικής τηλεόρασης Ετόρε Αντέννα. Η EBU δήλωνε πως θα χρειαζόταν η συμμετοχή δύο «μεγάλων» χωρών στη νέα διοργάνωση, η Ιταλία ήταν μέσα, το θέμα ήταν η Γαλλία. Σε συνάντηση που είχε ο Ετόρε Αντένα με την πρόεδρο του ευρωκοινοβουλίου κα Σιμόν Βέιλ, το πρόβλημα λύθηκε σε δύο ώρες. Έως και το 1982 οι εκπομπές μεταδίδονταν ζωντανά μέσω του δικτύου της EBU στις χώρες που συμμετείχαν ενώ από το 1988 η εκπομπή προβαλλόταν μαγνητοσκοπημένη.
Το 1996 αποτελεί μία κρίσιμη χρονιά για τα "Παιχνίδια Χωρίς Σύνορα", καθώς συνέβησαν ριζικές αλλαγές στον τρόπο διεξαγωγής του προγράμματος. Προκειμένου να μετριαστεί το υψηλό κόστος της παραγωγής, ανατέθηκε η διοργάνωση όλων των εκπομπών κάθε χρονιάς σε μία και μόνο χώρα, την Ιταλία, με εξαίρεση το 1997 (όπου 9 εκπομπές διοργανώθηκαν στην Ουγγαρία και ο τελικός της χρονιάς στην Πορτογαλία).
Φαίνεται όμως ότι αυτή η αλλαγή δεν συνέβαλε θετικά στην εξέλιξη του προγράμματος, καθώς το 2000 αποφασίστηκε αρχικά η αναβολή και στη συνέχεια η οριστική διακοπή του. Το 2007 η EBU ακύρωσε την προγραμματισμένη επαναφορά του προγράμματος λόγω του υψηλού κόστους παραγωγής. Τα Παιχνίδια Χωρίς Σύνορα είναι μία από τις πιο ακριβές τηλεοπτικές παραγωγές, για παράδειγμα η ΕΡΤ (Ελληνική Τηλεόραση) δαπανούσε κάθε χρόνο για την σειρά περίπου 100 εκατομμύρια δραχμές ή 283.203 ευρώ.
Αναβίωση των Παιχνιδιών Χωρίς Σύνορα.
2019: Σύμφωνα με ανακοίνωση που έκανε η Γαλλική Τηλεόραση France 2 τα Παιχνίδια Χωρίς Σύνορα επιστρέφουν μετά από 20 χρόνια! Τα νέα Παιχνίδια Χωρίς Σύνορα έχουν ενταχθεί στο πρόγραμμα της Γαλλικής Τηλεόρασης για την περίοδο 2019-2020 και η ανακοίνωση έγινε την Τρίτη (18-06-2019) στο θέατρο Μαρινί από τον Τακίς Καντιλίς γενικό διευθυντή της Γαλλικής Τηλεόρασης. Παρουσιαστής για την γαλλική τηλεόραση είναι ο Ναγκί που ενδεχομένως μπορεί να κάνει και την παραγωγή.
Σύμφωνα με δημοσιεύματα που δεν μπορούμε να επιβεβαιώσουμε η παραγωγή θα γίνει ίσως στην Ρουμανία και θα συμμετέχουν 5 χώρες. Δεν γίνεται καμία αναφορά στις χώρες που θα συμμετέχουν (εκτός της Γαλλίας) ενώ υπήρξαν και δημοσιεύματα για την συμμετοχή στα ΠΧΣ της Ιταλίας με το Canale 5 και όχι της RAI. 
Σύμφωνα με πληροφορίες την παραγωγή των νέων Παιχνιδιών Χωρίς Σύνορα δεν θα την έχει η EBU αλλά η εταιρεία Banijay η οποία είναι γνωστή για τις εκπομπές Popstars, Fort Boyard και 71 Degrees North. Τα δικαιώματα των εκπομπών δεν τα είχε η EBU αλλά ήταν ο συντονιστής της διοργάνωσης. Τα δικαιώματα της εκπομπής (ονόματος- τίτλου) τα είχαν οι τηλεοπτικοί σταθμοί που συμμετείχαν. Συνεπώς το πρόβλημα που θα υπάρχει θα είναι ως προς τον τίτλο που θα μπορεί να έχει για τα ΠΧΣ ένας ιδιωτικός Σταθμός που θα συμμετέχει, για παράδειγμα το Canale5 από την Ιταλία.
Στις 20 Δεκεμβρίου προβλήθηκε το πρώτο επεισόδιο του τηλεπαιχνιδιού Eurogames, αναβίωση του τηλεπαιχνιδιού με τη συμμετοχή της Ιταλίας, της Ελλάδας, της Πολωνίας, της Γερμανίας, της Ρωσίας και της Ισπανίας. Τα γυρίσματα γίνονται στο στούντιο Τσινετσιτά της Ρώμης. Στην Ελλάδα προβάλλεται από τον τηλεοπτικό σταθμό ΣΚΑΪ με παρουσιαστή τον Θέμη Γεωργαντά, τρεις μήνες μετά την αρχική προβολή του στην Ιταλία. 
Τα Eurogames βασίζονται στα παιχνίδια των Guy Lux &amp; Claude Savarit όπως αναγράφεται στους τίτλους τέλους (δείτε τις εκπομπές από Canale 5) και δεν αναφέρει ότι βασίζονται στα Παιχνίδια Χωρίς Σύνορα. Τα δικαιώματα αυτά τα είχε η εταιρεία Mistral που διοργάνωνε τα γαλλικά Intervilles και την διεθνή τους έκδοση , πλέον ανήκουν στην Banijay. 
Τελικά η Γαλλική Τηλεόραση ανακοίνωσε ότι δεν θα διοργανώσει τα Παιχνίδια Χωρίς Σύνορα αλλά τα Intervilles, ωστόσο λόγω του Covid19 ακυρώθηκαν! 
2007: η ΕΒU κάλεσε τα μέλη της να συμμετέχουν στα Παιχνίδια Χωρίς Σύνορα ενώ στη παραγωγή θα συμμετείχε η εταιρεία Mistral. Αν και ανεπίσημα ενδιαφέρον υπήρξε από 13 χώρες , οι χώρες που τελικά (;) θα συμμετείχαν ήταν
Υπάρχουν άρθρα στο διαδίκτυο που αναφέρουν ότι υπήρξε ενδιαφέρον από την Βοσνία Ερζεγοβίνη, ωστόσο δεν υπάρχουν επίσημες ανακοινώσεις. Ωστόσο η αναβίωση των ΠΧΣ δεν πραγματοποιήθηκε λόγω κόστους καθώς και του γεγονότος ότι δεν συμμετείχε μία "μεγάλη" χώρα όπως η Γαλλία ή Γερμανία
Ωστόσο από την ιστοσελίδα της Ρουμάνικης Τηλεόρασης , στην σύνοδο της EBU που έγινε τον Νοέμβριο - Δεκέμβριο 2006 στην Ρουμανία, οι χώρες που είχαν δείξει ενδιαφέρον ήταν Ισπανία, Ολλανδία, Βέλγιο, Πορτογαλία, Κροατία, Σλοβενία και Βοσνία Ερζεγοβίνη 
Στις 4 Ιουνίου 2007 ξεκίνησε συλλογή υπογραφών μέσω του διαδικτύου με αίτημα την επιστροφή των ΠΧΣ. Το αίτημα θα παραδοθεί στους υπευθύνους της EBU καθώς επίσης και σε εθνικούς τηλεοπτικούς φορείς.
Συμμετέχουσες Χώρες.
Μεταξύ 1965 και 1999, 20 χώρες συμμετείχαν συνολικά στις 30 διοργανώσεις των ΠΧΣ (αν θεωρήσουμε ως ξεχωριστές τις συμμετοχές της Ουαλίας και της Τσεχοσλοβακίας)
Τρόπος διεξαγωγής.
Κατά τα έτη 1965 - 1967, τα παιχνίδια διεξάγονταν ταυτόχρονα και στις δύο χώρες. Ο τρόπος με τον οποίο γίνονταν η διεξαγωγή των παιχνιδιών ήταν ο ακόλουθος: Κάθε ομάδα έστελνε ορισμένα μέλη της στην χώρα με την οποία ανταγωνίζονταν ενώ τα υπόλοιπα μέλη παρέμειναν στην χώρα τους για να αντιμετωπίσουν τους αντιπάλους τους που είχαν έρθει από την άλλη πόλη (χώρα).
Η σειρά αλλάζει πλήρως το 1967 με την είσοδο στην διοργάνωση δύο επιπλέον χωρών, της Ελβετίας και της Μεγάλης Βρετανίας. Έκτοτε, σε κάθε εκπομπή πλέον, παίρνουν μέρος ομάδες από όλες τις συμμετέχουσες χώρες, κάτι το οποίο αποτέλεσε την τελική μορφή των Παιχνιδιών Χωρίς Σύνορα.
Ο αριθμός των παιχνιδιών σε κάθε εκπομπή ήταν από οκτώ έως δέκα (ανάλογα τη κάθε χρονιά). Ανάλογα με την πολυπλοκότητα κάθε παιχνιδιού (το διαθέσιμο πεδίο δράσης και το διαθέσιμο εξοπλισμό) και τον αριθμό των συμμετεχουσών ομάδων, τα παιχνίδια παιζόταν σε έναν, δύο ή τρεις γύρους, ώστε να διαγωνιστούν όλες οι ομάδες, εκτός αν προβλεπόταν ο "εκ περιτροπής αποκλεισμός" μιας ομάδας σε κάθε παιχνίδι (χάριν εξοικονόμησης χώρου, χρόνου και τελικά χρήματος). Σε εξαιρετικές περιπτώσεις, όταν οι ομάδες αντιμετώπιζαν πρόβλημα, που οφείλονταν σε κατασκευαστική αστοχία του εξοπλισμού τους και είχε φανερά αντίκτυπο στην απόδοσή τους, τότε κατόπιν γνωμοδότησης των κριτών, διεξαγόταν ένας επαναληπτικός γύρος, για όσες ομάδες είχαν τέτοιου είδους προβλήματα.
Κάθε εκπομπή διεξαγόταν σε διαφορετική χώρα και η θεματολογία των παιχνιδιών αντλούνταν συνήθως από την ιστορία και τον πολιτισμό της φιλοξενούσας χώρας. Η τελευταία εκπομπή κάθε χρονιάς αποτελούσε τον "Τελικό", στον οποίο διαγωνίζονταν οι ομάδες που είχαν συγκεντρώσει την υψηλότερη βαθμολογία από κάθε χώρα, στις προηγούμενες εκπομπές της χρονιάς.
Κάθε εκπομπή αναδείκνυε τόσο τη χώρα και τον τόπο, στον οποίο διεξαγόταν, όσο και των (κωμο-)πόλεων, οι οποίες συμμετείχαν σε αυτή. Αυτό γινόταν με ειδικά βίντεο από κάθε τόπο (card postal), που προβάλλονταν μεταξύ των παιχνιδιών. Έτσι, οι τηλεθεατές μπορούσαν να θαυμάσουν ευρωπαϊκούς τουριστικούς προορισμούς, δημοφιλή μνημεία, παραδοσιακά κτίρια, μαγευτικά τοπία, δραστήριους πολίτες κ.α. από κάθε συμμετέχουσα πόλη και από την άλλη κάθε δήμος ή κοινότητα είχε τη δυνατότητα να προβληθεί σε ένα ευρύ ευρωπαϊκό κοινό.
Ειδικές κατηγορίες παιχνιδιών.
Παιχνίδια με προκριματικούς γύρους.
Ορισμένα παιχνίδια σχεδιάστηκαν έτσι, ώστε σε κάθε γύρο να αποκλείεται η ομάδα με τη χειρότερη επίδοση, ενώ οι υπόλοιπες προκρίνονταν στον επόμενο προκριματικό γύρο, μέχρι τον τελικό, ο οποίος αναδεικνύει και το νικητή.
Παιχνίδια με ημιτελικούς και τελικούς γύρους.
Παιχνίδια κατάταξης με "αθλητική" λογική. Σε σπάνιες περιπτώσεις, όπως το τέταρτο παιχνίδι της εκπομπής του 1989 από τις Βρυξέλλες, που διεξήχθη από τέσσερις συμμετέχουσες χώρες ανά δύο σε τέσσερις γύρους. Αρχικά, έγιναν δύο ημιτελικοί και έπειτα οι δύο τελικοί, ένας μικρός (για τους ηττημένους των ημιτελικών) για τις θέσεις 3 και 4 και ο μεγάλος (για τους νικητές των ημιτελικών) για τις θέσεις 1 και 2. Βάση αυτής της κατάταξης αποδόθηκαν οι προβλεπόμενοι βαθμοί του γύρου.
Παιχνίδια με συμμετοχή αντιπάλων.
Σε πολλές περιπτώσεις, η αποστολή μιας ομάδας δυσχεραίνονταν από παίκτη αντίπαλης ομάδας (ή παίκτες αντίπαλων ομάδων). Έτσι, κάθε ομάδα συμμετείχε με δύο τρόπους στο παιχνίδι: μια φορά, εκτελώντας την αποστολή της (από την οποία βαθμολογούνταν), και άλλη μια δυσκολεύοντας το παιχνίδι των αντιπάλων της (ώστε να χάσουν όσους περισσότερους βαθμούς μπορούσαν).
Παιχνίδια συνεργασίας.
Αντίθετα, με την προηγούμενη περίπτωση, παίκτες διαφορετικών ομάδων λαμβάνουν μέρος στην ίδια αποστολή ως σύμμαχοι. Αυτά τα παιχνίδια, διεξάγονται κλασικά σε δύο γύρους, σε κάθε έναν από τους οποίους συμμετέχουν οι ίδιες ομάδες. Κατόπιν κλήρωσης, ορίζονταν τα ζευγάρια του πρώτου και του δεύτερου γύρου, έτσι ώστε κάθε ομάδα να συνεργαστεί με διαφορετική ομάδα σε κάθε γύρο. Ανάλογα με τη κατάταξη κάθε γύρου, κάθε ζευγάρι ομάδων λάμβανε μια φθίνουσα βαθμολογία. Κατόπιν, κάθε ομάδα άθροιζε τις επιμέρους βαθμολογίες της (ως αποτέλεσμα των συνεργασιών της) και προέκυπτε η συνολική βαθμολογία του παιχνιδιού, βάση της οποίας γινόταν η κατάταξη και η τελική βαθμολόγηση του παιχνιδιού.
Παιχνίδια Συγκομιδής βαθμών.
Ένας σχετικά μικρός αριθμός παιχνιδιών βασιζόταν στη συγκομιδή όσο το δυνατόν περισσότερων βαθμών, όπως αυτοί προέκυπταν ύστερα από μαθηματικές πράξεις. Σε αυτή τη κατηγορία, θα μπορούσαν να συγκαταλέγονται και τα παιχνίδια συνεργασίας, που αναφέρθηκαν παραπάνω.
Άλλο ένα παράδειγμα τέτοιων παιχνιδιών είναι το παιχνίδι των ερωτήσεων, με το οποίο ολοκληρώθηκε η εκπομπή των ΠΧΣ, στις Βρυξέλλες το 1989. Το παιχνίδι αυτό διεξήχθη σε 5 γύρους, όπου συμμετείχαν όλες οι διαγωνιζόμενες ομάδες. Κάθε γύρος, ξεκίναγε με την ανάκρουση ενός γνωστού τραγουδιού. Μετά τη πάροδο λίγων δευτερολέπτων και το σφύριγμα των κριτών, ένας παίκτης από κάθε ομάδα ολοκλήρωνε μια σύντομη αποστολή. Κατόπιν, βάση των χρονικών επιδόσεών τους, οι ομάδες βαθμολογούνταν κατά το γνωστό τρόπο, αλλά στη συνέχεια ο παρουσιαστής ρωτούσε κάθε παίκτη (με τη σειρά ολοκλήρωσης της αποστολής) τον τίτλο ή το όνομα του τραγουδιστή του κομματιού, που ακουγόταν. Και τότε:
Η προαναφερθείσα διαδικασία επαναλήφθηκε τέσσερις φορές με διαφορετικά σύνολα παικτών και κάθε επιμέρους βαθμολογία προστίθετο με την προηγούμενη ή τις προηγούμενες. Το τελικό άθροισμα μετά και τον πέμπτο γύρο, καθόριζε την τελική κατάταξη και βαθμολογία του παιχνιδιού.
Άλλο ένα παιχνίδι, που επαναλήφθηκε σε πολλές εκπομπές, ήταν εκείνο με τις σημαίες των μαθηματικών συμβόλων. Χρησιμοποιόντας μια γεννήτρια τυχαίων αριθμών, ο υπολογιστής καταχωρούσε έναν ακέραιο, διψήφιο αριθμό σε κάθε ομάδα. Επιπλέον, επέλεγε ένα ακόμη φυσικό αριθμό το οποίο ήταν κοινό για όλες τις ομάδες. Στη συνέχεια, παίκτες από κάθε ομάδα εκτελούσαν μια κολυμβητική αποστολή προς μια εξέδρα, πάνω στην οποία στηρίζονταν και κρέμονταν τόσες σημαίες, όσος και ο αριθμός των ομάδων. Σε κάθε σημαία απεικονίζονταν ένα από τα τέσσερα μαθηματικά σύμβολα (+ , - , × , ÷). Κάθε ομάδα κατακτούσε ένα σύμβολο το οποίο χρησιμοποιούνταν ως τελεστής μεταξύ του τυχαίου αριθμού της ομάδας με τον τυχαίο, κοινό αριθμό. Προφανώς, τα σύμβολα "×" και "+" ήταν προτιμητέα και γι' αυτό γίνονταν μάχη για την κατάκτησή τους, με τους ηττημένους να συμβιβάζονται με κάποιο από τα "-" και "÷". Το αποτέλεσμα της πράξης καταχωρούνταν ως ο νέος αριθμός της κάθε ομάδας (στην περίπτωση του "÷", γινόταν στρογγυλοποίηση στην ακέραιη μονάδα, ενώ αν ο κοινός αριθμός υπερείχε του αυτού της ομάδας, τότε το αποτέλεσμα ήταν 0. Αντίστοιχα, στο σύμβολο "-", το αποτέλεσμα θα μπορούσε να λάβει αρνητική τιμή). Στη συνέχεια, ο υπολογιστής ανανέωνε τον τυχαίο αριθμό και επαναλαμβανόταν η προηγούμενη διαδικασία ακόμη δυο φορές. Το τελικό αποτέλεσμα από τις πράξεις και των τριών γύρων, καθόριζε την τελική κατάταξη και βαθμολογία του παιχνιδιού. Γι' αυτό, η επιλογή του χρησιμότερου συμβόλου σε κάθε γύρο ήταν κρίσιμη και στρατηγική. Αν και η κατάκτηση του συμβόλου "×" φαντάζει ως προφανής στόχος κάθε ομάδας σε κάθε γύρο του συγκεκριμένου παιχνιδιού, μπορεί να μην είναι πάντα. Αν για παράδειγμα, μια ομάδα, που πήρε ένα "÷" σε προηγούμενο γύρο και το αποτέλεσμα της έγινε 0 ή ένα "-" και το αποτέλεσμά της έγινε αρνητικό, δε θα ήταν ιδιαίτερα χαρούμενη εάν στον επόμενο γύρο ευνοηθεί να κερδίσει το "×", διότι τότε το νέο αποτέλεσμα θα παρέμενε μηδενικό ή αρνητικό (και μάλιστα αρνητικότερο) αντίστοιχα. Οπότε, το ενδιαφέρον θα έπρεπε να στραφεί στη σημαία με το σύμβολο "+", το οποίο σε κάθε περίπτωση θα αύξανε (λιγότερο ή περισσότερο) τη συγκομιδή των βαθμών των ομάδων.
Φιλ ρουζ (Fil rouge).
Το "Φιλ ρουζ" (Fil rouge), ήταν ένα παιχνίδι που διεξαγόταν από όλες τις ομάδες καθ' όλη τη διάρκεια της εκπομπής με μία ή δύο ομάδες σε κάθε γύρο. Έτσι, οι γύροι του φιλ ρουζ παρεμβάλλονταν του παιχνιδιού εναλλάσσονταν με τα υπόλοιπα παιχνίδια. Συχνά, οι ομάδες, που συμμετείχαν σε κάθε γύρο φιλ ρουζ απουσίαζαν από το παιχνίδι, που προηγούνταν, ώστε αφ' ενός να προετοιμαστούν για το φιλ ρουζ και αφ' ετέρου να εξοικονομηθεί μια θέση στο πεδίο των παιχνιδιών (βλέπε παραπάνω: "εκ περιτροπής αποκλεισμός"). Η βαθμολογία από το φιλ ρουζ προστίθετο στη συνολική βαθμολογία, αφού και η τελευταία ομάδα έπαιζε στο φιλ ρουζ, πριν το μεγάλο παιχνίδι του τελικού.
Τζόκερ (Joker).
Μια πρωτότυπη ιδιομορφία των Παιχνιδιών Χωρίς Σύνορα, ήταν το "τζόκερ" μια κίνηση εξόχως στρατηγική. Κάθε ομάδα μπορούσε να χρησιμοποιήσει πριν από ένα παιχνίδι το "τζόκερ", ώστε να διπλασιάσει τους βαθμούς της στο τέλος του συγκεκριμένου παιχνιδιού. Όλες οι ομάδες έπρεπε να έχουν κάνει τζόκερ υποχρεωτικά μέχρι και το προτελευταίο παιχνίδι της βραδιάς. Τζόκερ στο φιλ ρουζ και στο παιχνίδι του τελικού απαγορεύονταν.
Χαρακτηριστικό σύμβολο του τζόκερ ήταν το κόκκινο καπέλο του μεσαιωνικού γελωτοποιού, το οποίο πέρασε σταδιακά στο λογότυπο των Παιχνιδιών Χωρίς Σύνορα. Τέτοια καπέλα, βαμμένα στα χρώματα κάθε ομάδας, στερεώνονταν σε κοντάρια, τα οποία κρατούσαν είτε ο αρχηγός είτε κάποιος άλλος εκπρόσωπος της ομάδας, που στεκόταν κοντά στον παρουσιαστή της εκπομπής, για να δηλώσει, ότι η ομάδα του θα "παίξει τζόκερ" στο επόμενο παιχνίδι.
Στοίχημα.
Το 1994 μπήκε και το στοίχημα. Ο αρχηγός της κάθε ομάδας, σε ένα παιχνίδι στο οποίο η ομάδα του μετά από κλήρωση δεν έπαιζε, στοιχημάτιζε σε μια άλλη χώρα και έπαιρνε όσους βαθμούς έπαιρνε και εκείνη. Το 1995 δεν ίσχυσε το "στοίχημα", αλλά πάλι κάθε ομάδα δεν έπαιζε σε ένα παιχνίδι μετά από κλήρωση πάλι.
Παιχνίδι του τελικού.
Από το 1988 και έπειτα, στο τελευταίο παιχνίδι, όπου συμμετείχαν πάντα όλες οι ομάδες και κατά κανόνα διεξαγόταν όλο σε έναν γύρο, όλες οι ομάδες διπλασίαζαν τους βαθμούς τους.
Παιχνίδι των παρουσιαστών.
Ορισμένες εκπομπές, περιελάμβαναν ένα παιχνίδι, στο οποίο συμμετείχαν μόνο οι παρουσιαστές-εκπρόσωποι των κρατικών τηλεοπτικών σταθμών, που μετέδιδαν το πρόγραμμα. Οι επιδόσεις στο συγκεκριμένο παιχνίδι δεν προσμετρούνταν στη γενική βαθμολογία. Αποτελούσαν όμως πηγή σαρκαστικών σχολίων και φιλοφρονήσεων μεταξύ των παρουσιαστών.
Σε άλλες περιπτώσεις όμως (π.χ. το 1993) ήταν υποχρεωτικό ο παρουσιαστής κάθε χώρας να συμμετάσχει σαν παίκτης σε ένα παιχνίδι, μαζί με τους κανονικούς παίκτες της ομάδας που εκπροσωπούσε την χώρα του.
Κατάταξη και βαθμολογία.
Ανεξάρτητα, από τον αριθμό των γύρων κάθε παιχνιδιού, η κατάταξη των ομάδων γίνονταν βάσει των κριτηρίων επίδοσής τους, τα οποία ήταν συνήθως:
α) η σειρά τερματισμού σε μια κούρσα ενός γύρου, 
β) η σειρά αποκλεισμού σε κούρσες προκριματικών γύρων, 
γ) ο χρόνος ολοκλήρωσης μιας αποστολής, 
δ) η τιμή ενός φυσικού μεγέθους (μήκος, όγκος, μάζα, ανάλογα με τη φύση του παιχνιδιού)
ε) ο αριθμός των αντικειμένων, που συλλέχθηκαν, προστέθηκαν, αφαιρέθηκαν ή καταστράφηκαν (ανάλογα με το σκοπό του παιχνιδιού) και σε περίπτωση ισοπαλίας, εξετάζεται ο χρόνος, στον οποίο ολοκληρώθηκαν.
στ) ο αριθμός των ολοκληρωμένων επιπέδων ενός παιχνιδιού και σε περίπτωση ισοπαλίας, εξετάζεται ο χρόνος, στον οποίο ολοκληρώθηκαν.
ζ) η βαθμολογία, όπως προκύπτει από μαθηματικές πράξεις μεταξύ των επιμέρους βαθμολογιών ανά γύρο του ίδιου παιχνιδιού.
Η βαθμολογία κάθε παιχνιδιού ήταν η σειρά κατάταξης ανάστροφα (δηλ. η τελευταία ομάδα έπαιρνε 1 βαθμό, η προτελευταία ομάδα 2 βαθμούς κ.ο.κ με την πρώτη ομάδα να παίρνει τόσους βαθμούς όσες και οι ομάδες, που συμμετείχαν στο εν λόγω παιχνίδι. Οι σχετικές διαφορές στις επιδόσεις των ομάδων δεν αντικατοπτρίζονταν στην τελική βαθμολογία του παιχνιδιού.
Σε περίπτωση ισοπαλίας δύο ή περισσότερων ομάδων σε ένα συγκεκριμένο παιχνίδι (και εφόσον δεν υπήρχαν μετρήσεις μεγαλύτερης ακριβείας ή σχετικοί κανονισμοί, ώστε να σπάσουν οι ισοπαλίες), τότε στις ισόπαλες ομάδες απονέμονταν όλοι οι βαθμοί, που προβλέπονταν για τη θέση στην οποία συνέβη ισοπαλία. Αν για παράδειγμα τρεις ομάδες ισοβαθμούσαν στη 2η θέση της κατάταξης, τότε η ομάδα με την 3η επίδοση κατατασσόταν 5η και λάμβανε τους βαθμούς της 5ης θέσης.
Χρωματικός κώδικας συμμετεχουσών ομάδων.
Κάθε χώρα είχε το δικό της χρώμα στις στολές και στον εξοπλισμό της, για να ξεχωρίζουν μεταξύ τους.
Παρουσιαστές - Κριτές.
Σε κάθε εκπομπή, διορίζονταν παρουσιαστές-εκπρόσωποι από κάθε κρατική τηλεόραση χώρας, η οποία συμμετείχε. Επιπλέον, υπήρχαν και κεντρικοί παρουσιαστές, από την κρατική τηλεόραση της χώρας, που φιλοξενούσε την διοργάνωση. Ρόλος τους ήταν η εξήγηση και η περιγραφή κάθε παιχνιδιού στη γλώσσα ή τις γλώσσες κάθε χώρας. 
Κάθε χώρα, επίσης, έστελνε και έναν κριτή, ο οποίος επέβλεπε σε κάθε εκπομπή μια ομάδα, φυσικά όχι της δικής του χώρας αλλά πάντα την ίδια ομάδα από την αρχή έως το τέλος του επεισοδίου. Εκτός από τους κριτές της κάθε χώρας, υπήρχε και ο επικεφαλής των κριτών. Τα τελευταία χρόνια επικεφαλής ήταν ο ακροβάτης Denis Pettiaux από το Βέλγιο, το οποίο δεν συμμετείχε τότε στα ΠΧΣ.
Η Ελλάδα στα Παιχνίδια χωρίς σύνορα.
Ελληνικές πόλεις που συμμετείχαν.
Η Ελλάδα έλαβε για πρώτη φορά μέρος στα Παιχνίδια Χωρίς Σύνορα το 1993, ενώ ήταν παρούσα στις επτά τελευταίες διοργανώσεις (μέχρι το 1999) με τις ακόλουθες ομάδες. 
1996
Ζάκυνθος, Κιλκίς, Κέρκυρα, Τήνος, Κάλυμνος, Αθήνα, Περιστέρι , Καλαμάτα, Νέο Ψυχικό
1997 
Τήνος, Ζάκυνθος, Σκιάθος, Χανιά, Αγρίνιο, Λέρος, Πάτρα, Ξάνθη, Έδεσσα
1998 
Ύδρα, Ιωάννινα, Νέα Φιλαδέλφεια, Λίμνη Ευβοίας, Ελευσίνα, Κομοτηνή, Ζάκυνθος, Χίος, Τρίπολη
1999
Κατερίνη, Ορεστιάδα, Άνδρος, Σάπες, Ξάνθη, Πάτρα, Έδεσσα
2019
Σπάρτη, Θεσσαλονίκη, Κυκλάδες, Αθήνα, Κρήτη
Ελληνικές νίκες.
Συνολικά, η Ελλάδα σημείωσε τρεις νίκες, αλλά καμία σε τελικό:
Το 1995 με τη Ρόδο στο Μιλάνο, με 62 βαθμούς, και τη Πάτρα, πάλι το 1995 στη Μάλτα, με 59 βαθμούς. Η τρίτη νίκη ήταν από την Κομοτηνή στο Τρέντο το 1998 με 83 βαθμούς.
Διοργανώσεις Παιχνιδιών Χωρίς Σύνορα επί ελληνικού εδάφους.
Εκτός από τις νίκες όμως, η Ελλάδα φιλοξένησε αρκετές φορές τα Παιχνίδια Χωρίς Σύνορα. Η αρχή έγινε το 1993 στην Αθήνα και συγκεκριμένα στο "Μαρούσι". Το θέμα της εκπομπής, "Οι 12 άθλοι του Ηρακλή".
Το 1994 τα Παιχνίδια έγιναν στον "Πόρο" με θέμα, "Τις περιπέτειες του Οδυσσέα".
Το 1995 πραγματοποιήθηκαν δύο εκπομπές και οι δύο στην "Πανεπιστημιούπολη Ζωγράφου". Η πρώτη με θέμα "Μύθοι του Αισώπου" και η δεύτερη "Οι περιπέτειες του Θησέα".
Έλληνες παρουσιαστές.
Οι παρουσιαστές της Έλλάδας στα "Παιχνίδια Χωρίς Σύνορα" ήταν οι εξής:
Έλληνες κριτές.
Οι Έλληνες κριτές ήταν:
Special εκπομπές.
Το 1990 στο Μακάο της Κίνας (πορτογαλική αποικία μέχρι το 1999), έγινε η μοναδική εκπομπή των "Παιχνιδιών Χωρίς Σύνορα" εκτός Ευρώπης! Ήταν μια ειδική εκπομπή για τα Χριστούγεννα.Έξι χώρες πήραν μέρος: Η Ιταλία με το Bergamo, η Ισπανία με τη Jaca, η Γιουγκοσλαβία με το Trogir, η Πορτογαλία με το Guimaraes, ο Άγιος Μαρίνος με την πόλη του Αγίου Μαρίνου και το Μακάο με την ομώνυμη ομάδα. Νικήτριες αναδείχθηκαν με 49 βαθμούς η Γιουγκοσλαβία με την Ιταλία.
Ειδική Χριστουγεννιάτικη εκπομπή έγινε και το 1994, στο Cardiff της Ουαλίας, που είχε φιλοξενήσει και τον τελικό εκείνης της χρονιάς. Συμμετείχε με παίκτες η οικοδέσποινα και άλλες 4 χώρες από τις 9 που είχαν λάβει μέρος εκείνη την χρονιά στην κανονική σαιζόν, αλλά και οι 9 χώρες είχαν στείλει τους παρουσιαστές τους στην Χριστουγεννιάτικη εκπομπή.
Η Ελληνική Τηλεόραση έκανε τις παρακάτω Ειδικές Εκπομπές για τα Παιχνίδια Χωρίς Σύνορα:
Το 1994 η ΕΤ1 μία ημέρα πριν την προβολή των Παιχνιδιών Χωρίς Σύνορα μετέδιδε την εκπομπή "Παιχνίδια Χωρίς Σύνορα μια ημέρα πριν..." ενώ το 1995 με το τέλος της σειράς προβλήθηκε η ειδική εκπομπή του πάρτυ που διοργάνωσε η ΕΤ1 για τις ομάδες που συμμετείχαν. Το 1996 πριν την προβολή των Παιχνιδιών Χωρίς Σύνορα, προβλήθηκε η ειδική εκπομπή της ΕΤ1 όπου παρουσιάστηκαν οι ελληνικές ομάδες ενώ το 1997 με το τέλος της σειράς προβλήθηκε η ειδική εκπομπή της ΕΤ1 με την συμμετοχή των καλύτερων παικτών από τις ελληνικές ομάδες.

</doc>
<doc id="48091" url="https://el.wikipedia.org/wiki?curid=48091" title="Λειβαδειά">
Λειβαδειά



</doc>
<doc id="48092" url="https://el.wikipedia.org/wiki?curid=48092" title="Λεβαδειά">
Λεβαδειά



</doc>
<doc id="48093" url="https://el.wikipedia.org/wiki?curid=48093" title="Λειβαδιά">
Λειβαδιά



</doc>
<doc id="48097" url="https://el.wikipedia.org/wiki?curid=48097" title="Ρότζερ Ουώτερς">
Ρότζερ Ουώτερς



</doc>
<doc id="48098" url="https://el.wikipedia.org/wiki?curid=48098" title="Τζωρτζ Ρότζερ Γουώτερς">
Τζωρτζ Ρότζερ Γουώτερς



</doc>
<doc id="48099" url="https://el.wikipedia.org/wiki?curid=48099" title="Μοσκόβιο">
Μοσκόβιο

Το Μοσκόβιο (Ουνουνπέντιο ή Ununpentium) είναι το όνομα του τεχνητού υπερβαρέoς στοιχείου του περιοδικού πίνακα με σύμβολο Mc και με ατομικό αριθμό 115.
Πυρηνοσύνθεση.
Συνδυασμοί στόχου-βλήματος που οδηγούν στη Z=115 πυρηνική ένωση:
Ο κατωτέρω πίνακας περιέχει διάφορους συνδυασμούς των στόχων και των βλημάτων που θα μπορούσαν να χρησιμοποιηθούν για να σχηματίσουν πυρηνική ένωση με Ζ=115. Επίσης, περιέχει διάφορους στόχου-βλήματος συνδυασμούς για τους οποίους στους υπολογισμούς έχουν δοθεί εκτιμήσεις για τις διασυνοριακές αποδόσεις τμήμα από διάφορα μέσα εξάτμισης νετρονίων. Το μέσο με την υψηλότερη αναμενόμενη απόδοση είναι δοσμένο.
Ισότοπα και πυρηνικές ιδιότητες.
Θεωρητικοί υπολογισμοί χρησιμοποιώντας ένα κβαντικής διάνοιξης μοντέλο υποστηρίζουν τα πειραματικά σωματιδίων άλφα ημίσειας ζωής.

</doc>
<doc id="48100" url="https://el.wikipedia.org/wiki?curid=48100" title="Terry Pratchett">
Terry Pratchett



</doc>
<doc id="48102" url="https://el.wikipedia.org/wiki?curid=48102" title="Τριμελές Εφετείο">
Τριμελές Εφετείο

Το Τριμελές Εφετείο είναι Ποινικό Δικαστήριο. Συγκροτείται από έναν Πρόεδρο Εφετών ως πρόεδρο και δύο Εφέτες. Ως δευτεροβάθμιο δικαστήριο εκδικάζει εφέσεις κατά αποφάσεων του Τριμελούς Πλημμελειοδικείου. Ως πρωτοβάθμιο δικαστήριο εκδικάζει κυρίως κακουργήματα, αλλά και πλημμελήματα, όταν ο κατηγορούμενος είναι πρόσωπο με ειδική δωσιδικία (αρχιερέας, νομάρχης, δικηγόρος κ.ά.). Στην πράξη, ανάλογα με το αν δικάζει πλημμελήματα ή κακουργήματα, ονομάζεται Τριμελές Εφετείο Πλημμελημάτων ή Τριμελές Εφετείο Κακουργημάτων αντίστοιχα.
Κατά το Σύνταγμα αρμόδιο για την εκδίκαση των κακουργημάτων είναι το Μικτό Ορκωτό Δικαστήριο, επιτρέπεται όμως η υπαγωγή κάποιων κακουργημάτων στο Εφετείο. Ο νόμος υπάγει στη δικαιοδοσία του Τριμελούς Εφετείου τα κακουργήματα, για τα οποία θεωρεί ακατάλληλους τους ενόρκους (κυρίως εγκλήματα κατά της ιδιοκτησίας και της περιουσίας καθώς και υποθέσεις εμπορίας ναρκωτικών) και προτιμά να εκδικασθούν αποκλειστικά από τακτικούς δικαστές. Η υπερβολική διεύρυνση όμως της δικαιοδοσίας του Τριμελούς Εφετείου σε βάρος του Μικτού Ορκωτού Δικαστηρίου θεωρείται ότι αντιβαίνει στο Σύνταγμα (βλ. σχετικά Μικτό Ορκωτό Δικαστήριο).
Οι αποφάσεις του προσβάλλονται με ένδικα μέσα ανάλογα με το αν δικάζει πρωτοδίκως ή κατ' έφεσιν. Οι αποφάσεις που εκδίδει ως πρωτοβάθμιο δικαστήριο προσβάλλονται με έφεση ενώπιον του Πενταμελούς Εφετείου, ενώ οι αποφάσεις που εκδίδει κατ' έφεσιν προσβάλλονται με αίτηση αναίρεσης ενώπιον του Αρείου Πάγου.

</doc>
<doc id="48103" url="https://el.wikipedia.org/wiki?curid=48103" title="Δήμος Φερών">
Δήμος Φερών

Με την ονομασία Δήμος Φερών υπάρχουν δύο δήμοι της Ελλάδας:

</doc>
<doc id="48104" url="https://el.wikipedia.org/wiki?curid=48104" title="Terminator">
Terminator



</doc>
<doc id="48106" url="https://el.wikipedia.org/wiki?curid=48106" title="The Terminator">
The Terminator



</doc>
<doc id="48107" url="https://el.wikipedia.org/wiki?curid=48107" title="ΕΛΑΙΟΧΩΡΙΟ">
ΕΛΑΙΟΧΩΡΙΟ



</doc>
<doc id="48108" url="https://el.wikipedia.org/wiki?curid=48108" title="Κουρμπανμπέκ Μπακίγεφ">
Κουρμπανμπέκ Μπακίγεφ



</doc>
<doc id="48111" url="https://el.wikipedia.org/wiki?curid=48111" title="Πενταμελές Εφετείο">
Πενταμελές Εφετείο

Το Πενταμελές Εφετείο είναι δευτεροβάθμιο Ποινικό Δικαστήριο. Συγκροτείται από έναν Πρόεδρο Εφετών ως πρόεδρο και τέσσερις Εφέτες. Εκδικάζει εφέσεις κατά αποφάσεων του Τριμελούς Εφετείου. Οι αποφάσεις του υπόκεινται μόνο στο ένδικο μέσο της αναίρεσης ενώπιον του Αρείου Πάγου.

</doc>
<doc id="48112" url="https://el.wikipedia.org/wiki?curid=48112" title="Ποινικό Δικαστήριο">
Ποινικό Δικαστήριο



</doc>
<doc id="48113" url="https://el.wikipedia.org/wiki?curid=48113" title="Μικτό Ορκωτό Εφετείο">
Μικτό Ορκωτό Εφετείο

Το Μικτό Ορκωτό Εφετείο (ΜΟΕ) είναι δευτεροβάθμιο Ποινικό Δικαστήριο. Συγκροτείται από έναν Πρόεδρο Εφετών ως πρόεδρο, δύο Εφέτες και τέσσερις ενόρκους. Εκδικάζει εφέσεις κατά αποφάσεων του Μικτού Ορκωτού Δικαστηρίου (ΜΟΔ).
Οι ένορκοι κληρώνονται από κατάλογο που καταρτίζεται κάθε χρόνο από το Συμβούλιο Εφετών του κάθε Εφετείου μετά από πρόταση του οικείου Εισαγγελέα. Ικανοί να είναι ένορκοι στο ΜΟΕ είναι, όπως και στο Μικτό Ορκωτό Δικαστήριο, οι Έλληνες πολίτες και των δύο φύλων που κατοικούν ή διαμένουν μόνιμα στην έδρα του Εφετείου όπου συγκροτείται το ΜΟΕ και δεν έχουν στερηθεί τα πολιτικά τους δικαιώματα. Επιπλέον, όμως πρέπει να είναι μεταξύ 40 και 70 ετών (αντί 30 στο ΜΟΔ) και να έχουν τουλάχιστον απολυτήριο λυκείου (αντί από τη βασική εκπαίδευση στο ΜΟΔ). Κατά τα άλλα για τη λήψη αποφάσεων ισχύει ότι και στο ΜΟΔ.
Οι αποφάσεις του υπόκεινται μόνο στο ένδικο μέσο της αναίρεσης ενώπιον του Αρείου Πάγου.
Η θέσπιση δεύτερου βαθμού δικαιοδοσίας στα κακουργήματα (δυνατότητα έφεσης) έγινε δυνατή μετά την κατάργηση του αμιγούς ορκωτού Κακουργιοδικείου το 1967, με την εισαγωγή του Μικτού Ορκωτού Δικαστηρίου και τη συμμετοχή τακτικών δικαστών. Πλέον είναι δυνατό να συσταθεί ένα ανώτερο δικαστήριο συμμετέχοντας ένορκοι, αφού υπάρχουν ανώτεροι δικαστές.

</doc>
<doc id="48114" url="https://el.wikipedia.org/wiki?curid=48114" title="Συμβούλιο Εφετών">
Συμβούλιο Εφετών



</doc>
<doc id="48115" url="https://el.wikipedia.org/wiki?curid=48115" title="Αράχοβα">
Αράχοβα



</doc>
<doc id="48118" url="https://el.wikipedia.org/wiki?curid=48118" title="Δαμαλάς Νικόλαος">
Δαμαλάς Νικόλαος



</doc>
<doc id="48119" url="https://el.wikipedia.org/wiki?curid=48119" title="Κοτέας Ηλίας">
Κοτέας Ηλίας



</doc>
<doc id="48120" url="https://el.wikipedia.org/wiki?curid=48120" title="Μεντής Κώστας">
Μεντής Κώστας



</doc>
<doc id="48121" url="https://el.wikipedia.org/wiki?curid=48121" title="Εμιρλής Μιχάλης">
Εμιρλής Μιχάλης



</doc>
<doc id="48122" url="https://el.wikipedia.org/wiki?curid=48122" title="Ποινική Δικαιοσύνη">
Ποινική Δικαιοσύνη



</doc>
<doc id="48123" url="https://el.wikipedia.org/wiki?curid=48123" title="Επισφάλεια">
Επισφάλεια

Η επισφάλεια (precarity στην αγγλική ορολογία) είναι η υλική συνθήκη ζωής που συνδέεται με την άτυπη, ευέλικτη, προσωρινή εργασία-ανεργία και χαρακτηρίζεται από ελλιπή οικονομική, κοινωνική και συναισθηματική ασφάλεια, από προσωρινότητα και αβεβαιότητα σε κάθε στιγμή της ζωής (στη διαμονή, στις σχέσεις, στη δουλειά κτλ).
Η επισφάλεια είναι η κατάσταση που χαρακτηρίζει τις ζωές ενός ολοένα αυξανόμενου μέρους της ευρωπαϊκής κοινωνίας και σχετίζεται με τις δομικές μεταμορφώσεις στον παγκόσμιο τρόπο της καπιταλιστικής παραγωγής.

</doc>
<doc id="48124" url="https://el.wikipedia.org/wiki?curid=48124" title="Πολιτική Δικονομία">
Πολιτική Δικονομία

Η Πολιτική Δικονομία ή Αστικό Δικονομικό Δίκαιο είναι το σύνολο των κανόνων που ρυθμίζουν τη διαδικασία ενώπιον των Πολιτικών Δικαστηρίων ή αλλιώς η διαδικασία δικαστικής επίλυσης ιδιωτικών διαφορών.
Η Πολιτική Δικονομία ορίζει ποιο δικαστήριο είναι αρμόδιο για ποια διαφορά, ποιο ένδικο βοήθημα μπορεί να ασκήσει κάποιος πολίτης κατά άλλου για να επιδιώξει την ικανοποίηση ενός δικαιώματός του, ποια διαδικασία ακολουθείται ενώπιον του δικαστηρίου, τη διαδικασία της απόδειξης (επιτρεπτά αποδεικτικά μέσα), την ισχύ των δικαστικών αποφάσεων (δεδικασμένο), ποια ένδικα μέσα μπορούν να ασκηθούν κατά της απόφασης του δικαστηρίου που επιλύει τη διαφορά και τέλος πώς εφαρμόζεται μια δικαστική απόφαση σε βάρος του ηττηθέντος διαδίκου που αρνείται να συμμορφωθεί (αναγκαστική εκτέλεση).
Βασικό χαρακτηριστικό της Πολιτικής Δικονομίας είναι ότι ενώπιον των πολιτικών δικαστηρίων εφαρμόζεται το συζητητικό σύστημα ή "αρχή της ελεύθερης διάθεσης του αντικειμένου της δίκης". Κατ’ αυτό το σύστημα, το δικαστήριο δεν ερευνά αυτεπαγγέλτως να βρει την αλήθεια, αλλά δεσμεύεται από τους ισχυρισμούς που εγείρουν και τα αποδεικτικά μέσα που προσκομίζουν οι διάδικοι. Δεν μπορεί για παράδειγμα να επιδικάσει περισσότερα απ’ όσα ζητά ο ενάγων με την αγωγή του, ακόμη κι αν είναι πεπεισμένο ότι ο εναγόμενος οφείλει περισσότερα, ούτε μπορεί για παράδειγμα να απορρίψει την αγωγή λόγω παραγραφής, αν δεν προβάλει τη σχετική ένσταση ο εναγόμενος. Επίσης δεν μπορεί να στηρίξει την απόφασή του σε περιστατικά που δεν επικαλέστηκαν και απέδειξαν οι διάδικοι, ακόμη κι αν τα γνωρίζει με βεβαιότητα από άλλη πηγή "(Judex debet judicare secundum allegata et probata = ο δικαστής οφείλει να δικάζει σύμφωνα με τους ισχυρισμούς και τις αποδείξεις)". Η απόφαση του πολιτικού δικαστηρίου στηρίζεται στην τυπική αλήθεια. Αντίθετο από το συζητητικό σύστημα είναι το ανακριτικό σύστημα, το οποίο εφαρμόζεται και στην Πολιτική Δικονομία (εκούσια δικαιοδοσία και εν μέρει στις διαδικασίες των ασφαλιστικών μέτρων) αλλά και την Ποινική Δικονομία, όπου το δικαστήριο αναζητά την ουσιαστική αλήθεια και εξετάζει και αυτεπαγγέλτως μάρτυρες και στοιχεία. Έτσι κεντρική έννοια στην Πολιτική Δικονομία είναι το βάρος απόδειξης: ποιος οφείλει να αποδείξει τι ή, η άλλη όψη, ποιος θα ζημιωθεί αν δεν αποδειχθεί (αν αμφιβάλλει το δικαστήριο για την αλήθεια του) ένας ισχυρισμός ή ένα γεγονός. Κατά κανόνα κάθε διάδικος οφείλει να αποδείξει τα γεγονότα που επικαλείται, σε πολλές περιπτώσεις όμως ο νόμος διευκολύνει την απόδειξη κάποιων γεγονότων με τη θέσπιση (μαχητών) τεκμηρίων, επιφέροντας έτσι "αντιστροφή του βάρους απόδειξης".
Ο πρώτος νόμος για την Πολιτική Δικονομία ήταν επί Όθωνα η Πολιτική Δικονομία του αντιβασιλέα Μάουρερ, η οποία διατηρήθηκε σε ισχύ ως το 1968. Τότε τέθηκε σε ισχύ ο νέος Κώδικας Πολιτικής Δικονομίας, ο οποίος ισχύει με τροποποιήσεις ως σήμερα.

</doc>
<doc id="48125" url="https://el.wikipedia.org/wiki?curid=48125" title="Διοικητική διαφορά">
Διοικητική διαφορά

Διοικητική διαφορά είναι η διαφορά (διατάραξη έννομης σχέσης) μεταξύ πολίτη και κράτους, η οποία προκαλείται από πράξη ή παράλειψη του κράτους ως φορέα εξουσίας. Η δικαστική επίλυση των διοικητικών διαφορών υπάγεται στα Διοικητικά Δικαστήρια.
Οι διοικητικές διαφορές διακρίνονται σε διοικητικές διαφορές ουσίας και σε ακυρωτικές διαφορές. Η διάκριση έχει συνέπειες για το δικαστήριο που είναι αρμόδιο να εκδικάσει μια διοικητική διαφορά σε πρώτο και δεύτερο βαθμό, για το ένδικο βοήθημα με το οποίο ο πολίτης μπορεί να επιδιώξει δικαστική προστασία και επίλυση της διαφοράς καθώς και για την έκταση του δικαστικού ελέγχου.
Η διάκριση δε γίνεται με βάση κάποιο αφηρημένο κριτήριο: ο νόμος ορίζει ποιες διαφορές είναι ουσίας, οι υπόλοιπες είναι ακυρωτικές.
Για την εκδίκαση μιας ακυρωτικής διαφοράς το κατάλληλο ένδικο βοήθημα είναι η αίτηση ακύρωσης ενώπιον του Συμβουλίου της Επικρατείας ή του πλέον αρμόδιου Διοικητικού Εφετείου, ως πρωτοβάθμιου ακυρωτικού δικαστηρίου. Στις ακυρωτικές διαφορές το δικαστήριο προβαίνει μόνο σε έλεγχο νομιμότητας της διοικητικής πράξης, η οποία είναι η αιτία της διοικητικής διαφοράς και, εάν το κρίνει, μπορεί μόνο να την ακυρώσει. Αποφάσεις Διοικητικού Εφετείου (πρώτος βαθμός δικαιοδοσίας) προσβάλλονται με το ένδικο μέσο της έφεσης ενώπιον του Συμβουλίου της Επικρατείας, το οποίο λειτουργεί ως δεύτερος βαθμός δικαιοδοσίας.
Για την εκδίκαση μιας διοικητικής διαφοράς ουσίας το κατάλληλο ένδικο βοήθημα είναι η προσφυγή (και η ανακοπή) ενώπιον του Διοικητικού Πρωτοδικείου. Στις διοικητικές διαφορές ουσίας το δικαστήριο προβαίνει και σε έλεγχο σκοπιμότητας και μπορεί επιπλέον να την τροποποιήσει. Αποφάσεις Διοικητικού Πρωτοδικείου (πρώτος βαθμός δικαιοδοσίας) προσβάλλονται με το ένδικο μέσο της έφεσης ενώπιον του Διοικητικού Εφετείου (δεύτερος βαθμός δικαιοδοσίας), ενώ οι αποφάσεις επί έφεσης κατά απόφασης Διοικητικού Πρωτοδικείου προσβάλλονται με αίτηση αναίρεσης ενώπιον του Συμβουλίου της Επικρατείας.

</doc>
<doc id="48126" url="https://el.wikipedia.org/wiki?curid=48126" title="Διοικητική διαφορά ουσίας">
Διοικητική διαφορά ουσίας



</doc>
<doc id="48127" url="https://el.wikipedia.org/wiki?curid=48127" title="Ακυρωτική διαφορά">
Ακυρωτική διαφορά



</doc>
<doc id="48128" url="https://el.wikipedia.org/wiki?curid=48128" title="Δυτικός Κόσμος">
Δυτικός Κόσμος

Ο Δυτικός Κόσμος ή αλλιώς και Δύση (αγγλ.: West) είναι όρος που αναφέρεται στα κράτη από τα οποία αποτελείται, τα λεγόμενα "δυτικά κράτη". Σήμερα, τμήμα του δυτικού κόσμου αποτελούν οι ΗΠΑ,οι χώρες-μελη που αποτελούν την Ευρωπαϊκή Ένωση,το Ηνωμένο Βασίλειο, η Αυστραλία, η Νέα Ζηλανδία και Καναδάς ως χώρα με μεγάλη τεχνολογική, οικονομική και πολιτιστική ανάπτυξη.
Κατ' αναλογία, ο πολιτισμός που ανέπτυξε ο δυτικός κόσμος, ονομάζεται δυτικός πολιτισμός. Ο δυτικός πολιτισμός είναι κυρίως ο πολιτισμός της Ευρώπης, της Βορείου Αμερικής και παλαιών αγγλοσαξονικών αποικιών όπως η Αυστραλία (ο λεγόμενος δυτικός κόσμος, ή Δύση και, παλαιότερα, Εσπερία). Ιστορικά, βάση του δυτικού πολιτισμού υπήρξε η σύνθεση και συμπόρευση του ελληνορωμαϊκού πολιτισμού της Αρχαιότητας με τον χριστιανισμό. Από την χρονική περίοδο της Αναγέννησης κι έπειτα, η ευρωπαϊκή αποικιοκρατία αρχικά και η παγκοσμιοποίηση σήμερα έχουν εξαπλώσει τον δυτικό πολιτισμό σε όλη την επικράτεια της Γης. Στην Ασία, η διάδοση της δυτικής πολιτισμικής επιρροής ήρθε σε αντιπαράθεση με τις τοπικές πολιτισμικές παραδόσεις του Ισλάμ και της Άπω Ανατολής. Πολιτισμικές ανταλλαγές όμως φαίνεται να είχαν υπάρξει και νωρίτερα, όπως π.χ. η επιρροή του ινδουισμού σε ορισμένες σχολές της ελληνιστικής φιλοσοφίας, ή η αλληλεπίδραση ισλαμικής Μέσης Ανατολής και χριστιανικής Ευρώπης κατά τον Μεσαίωνα.

</doc>
<doc id="48131" url="https://el.wikipedia.org/wiki?curid=48131" title="Νότιος Πολικός Αστέρας (Polaris Australis)">
Νότιος Πολικός Αστέρας (Polaris Australis)



</doc>
<doc id="48132" url="https://el.wikipedia.org/wiki?curid=48132" title="Polaris Australis">
Polaris Australis



</doc>
<doc id="48133" url="https://el.wikipedia.org/wiki?curid=48133" title="Παγκόσμιος Μετεωρολογικός Οργανισμός">
Παγκόσμιος Μετεωρολογικός Οργανισμός

Ο Παγκόσμιος Μετεωρολογικός Οργανισμός (World Meteorological Organization", WMO"), ελληνικά Π.Μ.Ο. (πι-μι-ό), ιδρύθηκε το 1950 και αποτελεί σήμερα ένα από τους πλέον εξειδικευμένους οργανισμούς του ΟΗΕ. Εδρεύει στη Γενεύη και έχει μέλη όλες σχεδόν τις χώρες του κόσμου. 
Κύριος σκοπός του Οργανισμού αυτού είναι η μεταξύ των χωρών συνεργασία για καλλίτερες και πληρέστερες πληροφορίες στους ενδιαφερομένους και κυρίως στη Ναυτιλία και την Αεροπορία με την ανάπτυξη δικτύων Μετεωρολογικών Σταθμών και την κατά τακτά διαστήματα αναφορά παρατηρήσεων και σταθεροποίηση αυτών, επ΄ ωφελεία στη ναυσιπλοΐα, την αεροπλοΐα, τη γεωργία κ.λπ. Επίσης, προάγει και διατηρεί συστήματα ταχείας ανταλλαγής στοιχείων των σχετικών παρατηρήσεων, ενώ ενθαρρύνει την έρευνα και εκπαίδευση επί του αντικειμένου του.
Όργανα ΠΜΟ.
Όργανα του Π.Μ.Ο. είναι:
Προς διευκόλυνση του έργου, των σκοπών και στόχων του ΠΜΟ, πέραν των παραπάνω, υφίστανται και έξι ακόλουθες επιμέρους "Περιφερειακές Μετεωρολογικές Ενώσεις" (Αφρικής, Ασίας, Ν. Αμερικής, Β. και Κ. Αμερικής, Ευρώπης και ΝΔ. Ειρηνικού).
Ιδιαίτερο τμήμα του W.M.O. είναι η «Επιτροπή Ναυτιλιακής Μετεωρολογίας» ("Commission for Maritime Meteorology") γνωστή και ως M.M. (=Εμ Εμ). Μαζί με το Πρόγραμμα Περιβάλλοντος του ΟΗΕ (UNEP) οδήγησε στη δημιουργία της Διακυβερνητικής Επιτροπής για την Αλλαγή του Κλίματος.

</doc>
<doc id="48134" url="https://el.wikipedia.org/wiki?curid=48134" title="Παγκόσμιος μετεωρολογικός οργανισμός">
Παγκόσμιος μετεωρολογικός οργανισμός



</doc>
<doc id="48135" url="https://el.wikipedia.org/wiki?curid=48135" title="Ε.Μ.Υ.">
Ε.Μ.Υ.



</doc>
<doc id="48138" url="https://el.wikipedia.org/wiki?curid=48138" title="Παράλλαξη (ναυτιλία)">
Παράλλαξη (ναυτιλία)

Με τον όρο Παράλλαξη κυρίως στην ακτοπλοΐα χαρακτηρίζεται η θέση ενός αντικειμένου όπου η διόπτευση αυτού είναι 90 μοίρες (δεξιά ή αριστερά). Δηλαδή το αντικείμενο βρίσκεται προς το εγκάρσιο του πλοίου, (π.χ. παράλλαξη Φάρου).
Η απόσταση του αντικειμένου από το πλοίο κατά την παράλλαξη λέγεται «"απόσταση παράλλαξης"», που είναι και η μικρότερη απόσταση που μπορεί να βρεθεί το πλοίο εφόσον διατηρεί σταθερή πορεία.

</doc>
<doc id="48139" url="https://el.wikipedia.org/wiki?curid=48139" title="Οπτικοηλεκτρονική">
Οπτικοηλεκτρονική



</doc>
<doc id="48140" url="https://el.wikipedia.org/wiki?curid=48140" title="Υποβρύχια ακουστική">
Υποβρύχια ακουστική



</doc>
<doc id="48141" url="https://el.wikipedia.org/wiki?curid=48141" title="Laser">
Laser



</doc>
<doc id="48143" url="https://el.wikipedia.org/wiki?curid=48143" title="Μετεωρολογικός Παγκόσμιος Οργανισμός">
Μετεωρολογικός Παγκόσμιος Οργανισμός



</doc>
<doc id="48145" url="https://el.wikipedia.org/wiki?curid=48145" title="Διοικητικές διαφορές ουσίας">
Διοικητικές διαφορές ουσίας



</doc>
<doc id="48146" url="https://el.wikipedia.org/wiki?curid=48146" title="Αντισωματίδιο">
Αντισωματίδιο

Σε κάθε σωματίδιο της ύλης αντιστοιχεί και ένα αντισωματίδιο, που έχει ίδια μάζα, αλλά αντίθετο ηλεκτρικό φορτίο ή ενδεχομένως άλλους κβαντικούς αριθμούς. Για παράδειγμα, το ηλεκτρόνιο έχει αρνητικό ηλεκτρικό φορτίο, ενώ το αντισωματίδιό του, το ποζιτρόνιο, έχει θετικό.Όταν ένα σωματίδιο συγκρούεται με το αντισωματίδιο του εξαϋλώνονται, αφήνοντας πίσω τους μόνο ενέργεια υπό μορφή ακτινοβολίας γ (ηλεκτρομαγνητική ακτινοβολία). Τα αντισωματίδια αποτελούν αντικείμενο μελέτης της σωματιδιακής φυσικής, και το δε σύνολο αυτών συγκροτούν τη λεγόμενη αντιύλη. Αν αντισωματίδια ενωθούν με κανονικά σωματίδια, τότε το σύνολο των μαζών τους μετατρέπεται σε ενέργεια σύμφωνα με τη σχέση formula_1. Η αντιύλη δεν έχει παρατηρηθεί πουθενά στο σύμπαν μέχρι σήμερα, αλλά είναι δυνατό να παραχθεί τεχνητά σε επιταχυντές σωματιδίων.

</doc>
<doc id="48148" url="https://el.wikipedia.org/wiki?curid=48148" title="Ακουστική σεισμικών εφαρμογών">
Ακουστική σεισμικών εφαρμογών

Η ακουστική σεισμικών εφαρμογών ή σεισμο-ακουστική (seismo-acoustics) ασχολείται με την έρευνα και μελέτη του υπεδάφους στην ξηρά και στο βυθό της θάλασσας μέσω της χρήσης ηχητικών (σεισμικών) κυμάτων, για την εξερεύνηση ορυκτών, μελέτη σεισμικών ρηγμάτων του γήινου φλοιού, κτλ. Για το σκοπό αυτό χρησιμοποιούνται ελεγχόμενες πηγές σεισμικών κυμάτων, όπως π.χ. δυναμίτης/Tovex, αεροπίστολα (air guns), σεισμικοί δονητές (Vibroseis), κτλ. Η αρχή λειτουργίας είναι ίδια με των συστημάτων ηχοεντοπισμού sonar.
Εξωτερικοί σύνδεσμοι.
ΙΑCM - ΑΝΑΠΤΥΞΗ ΣΕΙΣΜΟΛΟΓΙΚΟΥ ΣΤΑΘΜΟΥ

</doc>
<doc id="48149" url="https://el.wikipedia.org/wiki?curid=48149" title="Σεισμο-ακουστική">
Σεισμο-ακουστική



</doc>
<doc id="48150" url="https://el.wikipedia.org/wiki?curid=48150" title="Ατμοσφαιρική ακουστική">
Ατμοσφαιρική ακουστική



</doc>
<doc id="48151" url="https://el.wikipedia.org/wiki?curid=48151" title="Περιβαλλοντική ακουστική">
Περιβαλλοντική ακουστική

Η περιβαλλοντική ακουστική ("environmental acoustics") αποτελεί κλάδο της ακουστικής, του οποίου το αντικείμενο μελέτης είναι οι επιπτώσεις του ήχου και των διαφόρων θορύβων στον άνθρωπο, καθώς επίσης και η αντιμετώπιση των επιπτώσεων αυτών στους χώρους εργασίας και διαμονής (σε πόλεις, δημόσιους δρόμους, εργοτάξια, βιομηχανίες, αεροδρόμια, κτλ).
Ο περιβαλλοντικός θόρυβος προκαλείται από οικιακές, μεταφορικές (κυκλοφοριακό), βιομηχανικές και κατασκευαστικές δραστηριότητες και αποτελεί ένα από τα βασικά περιβαλλοντικά προβλήματα και πηγή αυξανόμενων παραπόνων από το ευρύ κοινό.

</doc>
<doc id="48152" url="https://el.wikipedia.org/wiki?curid=48152" title="Πολιτικό Δικαστήριο">
Πολιτικό Δικαστήριο



</doc>
<doc id="48153" url="https://el.wikipedia.org/wiki?curid=48153" title="Αστικά Δικαστήρια">
Αστικά Δικαστήρια



</doc>
<doc id="48154" url="https://el.wikipedia.org/wiki?curid=48154" title="Αστικό Δικαστήριο">
Αστικό Δικαστήριο



</doc>
<doc id="48156" url="https://el.wikipedia.org/wiki?curid=48156" title="Α΄ κατηγορία ποδοσφαίρου ανδρών Κύπρου">
Α΄ κατηγορία ποδοσφαίρου ανδρών Κύπρου

Το Παγκύπριο Πρωτάθλημα Α΄ Κατηγορίας, γνωστό και ως Πρωτάθλημα Cyta λόγω της υφιστάμενης χορηγίας του από τη Cyta, είναι το κορυφαίο πρωτάθλημα στο σύστημα ποδοσφαιρικών πρωταθλημάτων ανδρών Κύπρου. Διοργανώνεται από την Κυπριακή Ομοσπονδία Ποδοσφαίρου (Κ.Ο.Π.). Από το πρωτάθλημα αυτό ανακηρύσσεται ο πρωταθλητής Κύπρου και καθορίζονται οι ομάδες που θα συμμετάσχουν στις ευρωπαϊκές διασυλλογικές διοργανώσεις ποδοσφαίρου της UEFA (Τσάμπιονς Λιγκ, Γιουρόπα Κόνφερενς Λιγκ).
Πολυνίκης της διοργάνωσης είναι ο ΑΠΟΕΛ με 28 κατακτήσεις.
Ιστορικά στοιχεία.
Το πρωτάθλημα Α΄ κατηγορίας ξεκίνησε το 1934, παράλληλα με την ίδρυση της Κυπριακής Ομοσπονδίας Ποδοσφαίρου. Είχε προηγηθεί η διεξαγωγή τριών ανεπίσημων πρωταθλημάτων, γνωστά ως πρωταθλήματα πόλεων, με διοργανωτές μια από τις συμμετέχουσες ομάδες. Από το 1934 το πρωτάθλημα διεξάγεται συνεχώς με μοναδικές εξαιρέσεις: 
Επιπλέον, την περίοδο 1963-64 το πρωτάθλημα διακόπηκε λόγω των δικοινοτικών διαταραχών και την περίοδο 2019-20 το πρωτάθλημα διακόπηκε λόγω της πανδημίας του κορονοϊού στην Κύπρο.
Οι ομάδες της Α΄ κατηγορίας συμμετέχουν ανελλιπώς στη διοργάνωση του Κυπέλλου Κύπρου, έχοντας κατακτήσει όλα τα τρόπαια.
Από το 1963 έως και σήμερα η πρωταθλήτρια ομάδα συμμετέχει στο Κύπελλο Πρωταθλητριών ομάδων Ευρώπης/ΟΥΕΦΑ Τσάμπιονς Λιγκ της επόμενης περιόδου (με εξαίρεση την περίοδο 1974-75 λόγω της τουρκικής εισβολής και τις περιόδους 1994-95 και 1996-97 λόγω χαμηλής βαθμολογίας της Κύπρου). Από το 1971 έως το 2020 η ομάδα ή οι ομάδες που κατατάσσονταν μετά την πρωταθλήτρια ομάδα συμμετείχαν στο Κύπελλο ΟΥΕΦΑ/ΟΥΕΦΑ Γιουρόπα Λιγκ (με εξαίρεση την περίοδο 1974-75 λόγω της τουρκικής εισβολής). Από το 2021 οι ομάδες αυτές συμμετέχουν στο Γιουρόπα Κόνφερενς Λιγκ. Επιπλέον, από το 1995 έως το 2008 (με εξαίρεση το 1999) μία ή δύο ομάδες του πρωταθλήματος συμμετείχαν στο Κύπελλο Ιντερτότο ΟΥΕΦΑ.
Το 1967 ξεκίνησε ο θεσμός της συμμετοχής κυπριακών ομάδων στο ελληνικό πρωτάθλημα, μέσα από τον οποίο ο εκάστοτε πρωταθλητής Κύπρου εξασφάλιζε τη συμμετοχή του στην Α΄ Εθνική Ελλάδας για την επόμενη περίοδο, εκτός και αν πρωταθλήτρια της περασμένης περιόδου εξασφάλιζε την παραμονή της. Ο θεσμός τερματίστηκε το 1974 μετά την τουρκική εισβολή στην Κύπρο.
Δομή.
Η δομή του πρωταθλήματος έχει διαφοροποιηθεί στην πορεία των ετών.
Σύστημα βαθμολογίας.
Το σύστημα βαθμολογίας του πρωταθλήματος άλλαξε τρεις φορές:
Κριτήρια κατάταξης.
Τα κριτήρια κατάταξης σε περίπτωση ισοβαθμίας δύο ή περισσότερων ομάδων διαφοροποιήθηκαν στην πορεία του χρόνου. Στα πρώτα χρόνια ύπαρξης του θεσμού σε περίπτωση ισοβαθμίας ίσχυε η διαφορά τερμάτων (η διαφορά των γκολ που επιτυγχάνει μια ομάδα με τα γκολ που δέχεται). Η ομάδα με την υψηλότερη διαφορά τερμάτων υπερίσχυε. Το πρωτάθλημα της περιόδου 1936-37 κρίθηκε με βάση το κριτήριο της διαφοράς τερμάτων.
Ακολούθως, αν δύο ομάδες ισοβαθμούσαν στην πρώτη θέση έδιναν αγώνες μπαράζ για την ανάδειξη του πρωταθλητή. Αυτό συνέβη τις περιόδους 1940-41 και 1944-45.
Από την περίοδο 1955-56 το κριτήριο σε περίπτωση ισοβαθμίας αποτελούσε η αναλογία τερμάτων. Η αναλογία τερμάτων προέκυπτε από το γινόμενο των γκολ κατά επί 100, διαιρεμένου με τον αριθμό των γκολ υπέρ. Η ομάδα με το μικρότερο αποτέλεσμα είχε την καλύτερη αναλογία τερμάτων. Με βάση το κριτήριο αυτό κρίθηκε το πρωτάθλημα τις περιόδους 1966-67, 1968-69 και 1969-70.
Στη συνέχεια το κριτήριο σε περίπτωση ισοβαθμίας ήταν η διαφορά τερμάτων. Σε περίπτωση που δύο ομάδες είχαν την ίδια διαφορά τερμάτων, υπερίσχυε η ομάδα με την καλύτερη επίθεση. Το κριτήριο αυτό ίσχυε μέχρι και την περίοδο 2005-06.
Από την περίοδο 2006-07 τα κριτήρια σε περίπτωση ισοβαθμίας λαμβάνουν υπόψη πρώτιστα τους μεταξύ των ισόβαθμων ομάδων αγώνες. Πρώτο κριτήριο αποτελούν οι βαθμοί από τα μεταξύ των ισόβαθμων ομάδων παιχνίδια. Υπερισχύει η ομάδα με τους περισσότερους βαθμούς. Αν οι δύο ομάδες έχουν κερδίσει τους ίδιους βαθμούς στα μεταξύ τους παιχνίδια υπερισχύει η ομάδα με τη μεγαλύτερη διαφορά τερμάτων στα μεταξύ των ισόβαθμων ομάδων παιχνίδια. Αν η διαφορά τερμάτων στα μεταξύ τους παιχνίδια είναι η ίδια, υπερισχύει η ομάδα με την καλύτερη επίθεση στα μεταξύ των ισόβαθμων ομάδων παιχνίδια (αυτή που πέτυχε τα περισσότερα γκολ). Αν και οι δύο ομάδες έχουν πετύχει τον ίδιο αριθμό γκολ, υπερισχύει η ομάδα με την καλύτερη εκτός έδρας επίθεση στα μεταξύ των ισόβαθμων ομάδων παιχνίδια. Αν εξακολουθεί να υπάρχει ισοβαθμία υπερισχύει η ομάδα με την μεγαλύτερη διαφορά τερμάτων στο πρωτάθλημα και αν εξακολουθεί να υπάρχει ισοβαθμία υπερισχύει η ομάδα με την καλύτερη επίθεση.
Τηλεοπτική μετάδοση.
Μέχρι το 1991 ο μοναδικός τηλεοπτικός σταθμός στην Κύπρο ήταν το ΡΙΚ, το οποίο μπορούσε να λαμβάνει πλάνα από αγώνες για να μεταδίδει στα δελτία ειδήσεων και στις αθλητικές εκπομπές του. Η πρακτική αυτή συνεχίστηκε και μετά το 1991 και από τα υπόλοιπα τηλεοπτικά κανάλια που εμφανίστηκαν στην Κύπρο, τα οποία μπορούσαν ελεύθερα να λαμβάνουν πλάνα από τους ποδοσφαιρικούς αγώνες. Ωστόσο, το 1995 η ΚΟΠ αποφάσισε την πώληση των πακέτων στιγμιοτύπων. Οι ελεύθεροι τηλεοπτικοί σταθμοί αρνήθηκαν να υποβάλουν προσφορά καθώς θεωρούσαν ότι ήταν δικαίωμά τους να μεταδίδουν στιγμιότυπα δωρεάν.
Μετά την εξέλιξη αυτή η ΚΟΠ πώλησε τα τηλεοπτικά δικαιώματα του κυπριακού ποδοσφαίρου στη Lumiere η οποία μετέδιδε τα στιγμιότυπα μέσω του συνδρομητικού καναλιού της LTV. Παράλληλα μεταπωλούσε τα στιγμιότυπα στα ελεύθερα τηλεοπτικά κανάλια. Σύντομα, η Lumiere συμφώνησε με την ΚΟΠ για τη ζωντανή μετάδοση ποδοσφαιρικών παιχνιδιών μέσω της LTV. Τα έσοδα της συμφωνίας ΚΟΠ-Lumiere διαμοιράζονταν στις ομάδες της Α΄ κατηγορίας. Αρχικά μεταδιδόταν μόνο ένας αγώνας κάθε αγωνιστική, αυτός που θεωρείτο ο σημαντικότερος. Η διεξαγωγή του αγώνα ήταν Σάββατο βράδυ.
Στα επόμενα χρόνια οι ομάδες κατοχύρωσαν τα τηλεοπτικά τους δικαιώματα και ακολούθως απεμπλάκησαν από την κεντρική διαχείριση, πουλώντας ξεχωριστά τα τηλεοπτικά τους δικαιώματα. Πλέον όλοι οι αγώνες είναι τηλεοπτικοί. Η LTV αποτελούσε ένα από τους σημαντικότερους μεταδότες των ποδοσφαιρικών αγώνων έως το 2014 που έκλεισε λόγω οικονομικών προβλημάτων. Λίγο πιο πριν συμφωνίες με τις ομάδες για μετάδοση των τηλεοπτικών τους αγώνων έκαναν οι συνδρομητικές πλατφόρμες CytaVision και Primetel, οι οποίες παραμένουν οι μοναδικοί μεταδότες των παιχνιδιών του κυπριακού ποδοσφαίρου. Από την περίοδο 2019-20 μεταδίδει αγώνες και η Cablenet.
Το 2020 οι τρεις τηλεοπτικές πλατφόρμες (CytaVision, Primetel και Cablenet) συμφώνησαν όπως μεταδίδουν όλες τους αγώνες των ομάδων της Α΄ κατηγορίας.
Τρέχον πρωτάθλημα (2021-22).
Δομή.
Στο πρωτάθλημα Α΄ κατηγορίας 2021-22 συμμετέχουν 12 ομάδες. Θα διεξαχθεί σε δύο φάσεις. Στην πρώτη φάση, όλες οι ομάδες θα αναμετρηθούν αναμεταξύ τους από δύο φορές, μία εντός και μία εκτός έδρας. Μετά την ολοκλήρωση των 22 αγωνιστικών (Α΄ φάση), οι ομάδες θα χωριστούν σε 2 ομίλους (ανάλογα με τη θέση τους) και θα δώσουν αγώνες κατάταξης (Β΄ φάση). Στους αγώνες θα μεταφερθούν τα αποτελέσματα, οι βαθμοί και τα τέρματα της Α΄ φάσης. Οι ομάδες στις θέσεις 1-6 θα διαγωνιστούν για την κατάκτηση του πρωταθλήματος και τις θέσεις που οδηγούν στα πρωταθλήματα Ευρώπης. Οι ομάδες θα αναμετρηθούν αναμεταξύ τους από δύο φορές, μία εντός και μία εκτός έδρας. Πρωταθλήτρια θα ανακηρυχθεί η ομάδα που θα συγκεντρώσει τους περισσότερους βαθμούς. Η πρωταθλήτρια ομάδα και η ομάδα που θα τερματίσει στη δεύτερη θέση εξασφαλίζει τη συμμετοχή της στο ΟΥΕΦΑ Τσάμπιονς Λιγκ 2022–23. Επιπλέον, οι ομάδες που τερματίζουν στην τρίτη και τέταρτη θέση εξασφαλίζουν τη συμμετοχή τους στο ΟΥΕΦΑ Κόνφερενς Λιγκ 2022-23. Η νικήτρια ομάδα του Κυπέλλου Κύπρου εξασφαλίζει θέση στο ΟΥΕΦΑ Γιουρόπα Λιγκ 2022-23. Σε περίπτωση που η κυπελλούχος ομάδα έχει εξασφαλίσει ήδη συμμετοχή σε ευρωπαϊκή διοργάνωση μέσω του πρωταθλήματος, στο ΟΥΕΦΑ Γιουρόπα Λιγκ συμμετέχει και η πέμπτη ομάδα του βαθμολογικού πίνακα.
Οι ομάδες στις θέσεις 7 έως 12 θα αναμετρηθούν αναμεταξύ τους από δύο φορές, μία εντός και μία εκτός έδρας. Οι δύο τελευταίες ομάδες θα υποβιβαστούν στη Β΄ κατηγορία 2022-23.
Ομάδες.
Οι ομάδες που συμμετέχουν στο πρωτάθλημα Α΄ κατηγορίας 2021-22 είναι:
Οι πρωταθλήτριες ομάδες.
Στον πίνακα που ακολουθεί παρουσιάζονται οι πρωταθλήτριες ομάδες κάθε περιόδου.
Κατακτήσεις ανά ομάδα.
Ο πίνακας που ακολουθεί παρουσιάζει τις συνολικές κατακτήσεις πρωταθλήματος A΄ κατηγορίας ανά ομάδα.
Αριθμός ομάδων, συμμετοχή στις διοργανώσεις της UEFA και υποβιβασμός ανά περίοδο.
Ο αριθμός των ομάδων που συμμετείχαν στο πρωτάθλημα δεν ήταν σταθερός. Επιπλέον, διαφοροποιούταν και ο αριθμός των ομάδων που υποβιβάζονταν κάθε περίοδο. Ο πρώτος υποβιβασμός πραγματοποιήθηκε την περίοδο 1954-55.
Το 1962 η ΚΟΠ γίνεται μέλος της UEFA και έτσι οι ομάδες της μπορούσαν να συμμετάσχουν στις διοργανώσεις της ευρωπαϊκής ομοσπονδίας. Ο αριθμός των ομάδων που κέρδιζαν συμμετοχή στις ευρωπαϊκές διοργανώσεις (Κύπελλο Πρωταθλητριών ομάδων Ευρώπης/ΟΥΕΦΑ Τσάμπιονς Λιγκ, Κύπελλο ΟΥΕΦΑ/ΟΥΕΦΑ Γιουρόπα Λιγκ, Γιουρόπα Κόνφερενς Λιγκ, Κύπελλο Ιντερτότο ΟΥΕΦΑ) άλλαζε στην πορεία των ετών.
Συμμετοχές ανά ομάδα.
Στην Α΄ κατηγορία έχουν συμμετάσχει 43 διαφορετικές ομάδες. Καμία ομάδα δεν συμμετείχε σε όλα τα πρωταθλήματα (83 συνολικά, συμπεριλαμβανομένου της περιόδου 2021-22) για διάφορους λόγους (συμμετοχή στο ελληνικό πρωτάθλημα, υποβιβασμός στη Β΄ κατηγορία, διάλυση και ενοποίηση ομάδων, αποχώρηση από την ΚΟΠ).
Ο πίνακας που ακολουθεί παρουσιάζει τον αριθμό συμμετοχών κάθε ομάδας. Σύμφωνα με την Κυπριακή Ομοσπονδία Ποδοσφαίρου, η περίοδος 1963-64 όπου το πρωτάθλημα που διακόπηκε στα αρχικά στάδια δεν καταμετράται στα επίσημα πρωτάθλημα ενώ η περίοδος 2020-21, στην οποία το πρωτάθλημα διακόπηκε στα τελικά στάδια, καταμετράται στα επίσημα πρωταθλήματα. Ως εκ τούτου, στον πίνακα περιλαμβάνονται οι συμμετοχές της περιόδου 2020-21 και δεν περιλαμβάνονται οι συμμετοχές της περιόδου 1963-64).
Πρωτάθλημα ή κατάσταση για την περίοδο 2021–22:
Συνολικές κατακτήσεις τροπαίων ανά ομάδα.
Ο πίνακας που ακολουθεί παρουσιάζει τις συνολικές κατακτήσεις των σημαντικότερων τροπαίων (πρωτάθλημα Α΄ κατηγορίας, Κύπελλο Κύπρου, Super Cup) στο κυπριακό ποδόσφαιρο. 
Νταμπλούχοι.
Μέχρι στιγμής 5 ομάδες έχουν καταφέρει νταμπλ στο κυπριακό ποδόσφαιρο, δηλαδή να κατακτήσουν στην ίδια ποδοσφαιρική περίοδο πρωτάθλημα και κύπελλο. Αυτό συνέβη σε 16 περιόδους. Το ρεκόρ κατέχει ο ΑΠΟΕΛ με 6 νταμπλ.
Κατάκτηση πρωταθλήματος, κυπέλλου και super cup.
Μόνο σε τέσσερις ποδοσφαιρικές περιόδους μια ομάδα κατάφερε να κατακτήσει την ίδια ποδοσφαιρική περίοδο το πρωτάθλημα, το κύπελλο και το Super Cup. Στις τρεις περιπτώσεις η ομάδα αυτή ήταν η Ομόνοια και ήταν συνεχόμενες. Μία φορά κατάφερε το επίτευγμα αυτό και ο ΑΠΟΕΛ.
Γενική βαθμολογία Α΄ κατηγορίας.
Στον πιο κάτω πίνακα παρουσιάζονται τα στατιστικά των ομάδων που συμμετείχαν στο πρωτάθλημα από την ίδρυση του έως και την περίοδο 2019-20. Οι βαθμοί υπολογίζονται από το άθροισμα των βαθμών κάθε ομάδας κάθε αγωνιστική περίοδο, όπως και τα υπόλοιπα στοιχεία (οι βαθμοί που αφαιρούνται λόγω ποινών δεν λαμβάνονται υπόψιν). Τα στατιστικά της περιόδου 1963-64 και της περιόδου 2019-20, όπου τα πρωταθλήματα διακόπηκαν, συμπεριλαμβάνονται στον πίνακα καθώς οι αγώνες που δόθηκαν ήταν επίσημοι αγώνες.
Τελικές θέσεις.
Στον πιο κάτω πίνακα παρουσιάζονται οι συχνότητες των θέσεων που κατέλαβε κάθε ομάδα στο πρωτάθλημα (1934/35 - 2018/19).
Χορηγίες.
Από την περίοδο 2007-2008 έως και την περίοδο 2011-2012, κύριος χορηγός της διοργάνωσης ήταν η Marfin Laiki Bank, δίνοντας την επωνυμία «Πρωτάθλημα Marfin Laiki Α΄ Κατηγορίας», η οποία άλλαξε την περίοδο 2011-2012 σε «Πρωτάθλημα Λαϊκής Τράπεζας». Από το 2016 κύριος χορηγός της διοργάνωσης είναι η Cyta και έτσι η διοργάνωση ονομάζεται «Πρωτάθλημα Cyta».

</doc>
<doc id="48158" url="https://el.wikipedia.org/wiki?curid=48158" title="Φέρμας Νίκος">
Φέρμας Νίκος



</doc>
<doc id="48159" url="https://el.wikipedia.org/wiki?curid=48159" title="Παπαδόπουλος Λευτέρης">
Παπαδόπουλος Λευτέρης



</doc>
<doc id="48160" url="https://el.wikipedia.org/wiki?curid=48160" title="Παππάς Εμμανουήλ">
Παππάς Εμμανουήλ



</doc>
<doc id="48161" url="https://el.wikipedia.org/wiki?curid=48161" title="Σταύρου Γιάννης">
Σταύρου Γιάννης



</doc>
<doc id="48163" url="https://el.wikipedia.org/wiki?curid=48163" title="Βιδάκη Ελευθερία">
Βιδάκη Ελευθερία



</doc>
<doc id="48164" url="https://el.wikipedia.org/wiki?curid=48164" title="Ματσιγιάουσκας Άρβυντας">
Ματσιγιάουσκας Άρβυντας



</doc>
<doc id="48165" url="https://el.wikipedia.org/wiki?curid=48165" title="Ελυάρ Πωλ">
Ελυάρ Πωλ



</doc>
<doc id="48166" url="https://el.wikipedia.org/wiki?curid=48166" title="Τι-Μπόουν Γουόκερ">
Τι-Μπόουν Γουόκερ

Ο Τι-Μπόουν Γουόκερ ("T-Bone Walker") ήταν αμερικανός μουσικός της μπλουζ. Το πραγματικό του όνομα ήταν Aaron Thibeaux Walker και γεννήθηκε στις 28 Μαΐου του 1910 στο Λίντεν του Τέξας. Άρχισε από μικρός να μαθαίνει μπάντζο και κατά το 1920 έπαιζε σαν "lead boy" για τον Μπλάιντ Λέμον Τζέφερσον ("Blind Lemon Jefferson") στο Ντάλας, ενώ παράλληλα άρχισε να ασχολείται και με την κιθάρα. Το 1929 κυκλοφόρησε ο πρώτος του δίσκος, ενώ τον επόμενο χρόνο άρχισε να παίζει με την μπάντα του Καμπ Κάλογουεϊ ("Cub Calloway").
Το 1935 μετακόμισε στην Καλιφόρνια, ενώ άρχισε να χρησιμοποιεί στις εμφανίσεις του μια καινούργια εφεύρεση της εποχής, την ηλεκτρική κιθάρα. Το 1940 σχημάτισε τη δικιά του μπάντα. Μετά το Δεύτερο Παγκόσμιο, και μέχρι το 1954, γνώρισε την πιο δημιουργική του περίοδο, που του χάρισε επιτυχίες όπως "Hypin Lonesome Woman Blues", "Vacation Blues", "Travelling Blues" και το κλασικό "Call It Stormy Monday".
Το 1955 άρχισε ηχογραφήσεις στο Σικάγο με τον Τζούνιορ Γουέλς ("Junior Welsh"), όμως σύντομα σταμάτησε λόγω προβλημάτων που του προκαλούσε το έλκος του. Ξανάρχισε να παίζει γύρω στα 1960, κάνοντας και περιοδείες στην Ευρώπη. Το 1972 εμφανίστηκε στο Φεστιβάλ του Μοντρέ. Αυτή η νέα περίοδος επιτυχίας σταμάτησε και πάλι λόγω προβλημάτων υγείας, αυτή τη φορά στους πνεύμονες. Η υγεία του συνέχισε να χειροτερεύει, και τελικά πέθανε από πνευμονία στις 16 Μαρτίου 1975 στο Λος Άντζελες.
Ο Τι-Μπόουν Γουόκερ έπαιξε βασικό ρόλο στη συγκρότηση της σύγχρονης μπλουζ. Ήταν ο πρώτος που χρησιμοποίησε ηλεκτρική κιθάρα, την οποία χρησιμοποίησε με δεξιοτεχνία, εκτελώντας συνθέσεις γεμάτες λυρισμό. Επίσης συνδύασε τον ήχο των μπλουζ με αυτόν των Big bands των δεκαετιών '30-'40.

</doc>
<doc id="48168" url="https://el.wikipedia.org/wiki?curid=48168" title="Δήμος Αλίμου">
Δήμος Αλίμου



</doc>
<doc id="48171" url="https://el.wikipedia.org/wiki?curid=48171" title="Ένωσις Νέων Τραστ">
Ένωσις Νέων Τραστ

Η Ένωσις Νέων Τραστ (ή ο Τραστ) ήταν ποδοσφαιρική ομάδα της Λευκωσίας. Ιδρύθηκε το 1924 και διαλύθηκε το 1938. Ο Τραστ υπήρξε ο πρώτος πρωταθλητής και ο πρώτος κυπελλούχος Κύπρου. Συμμετείχε σε τέσσερα πρωταθλήματα Α΄ κατηγορίας και σε τέσσερις διοργανώσεις κυπέλλου Κύπρου, φτάνοντας και τις τέσσερις φορές στον τελικό, κατακτώντας το τρόπαιο τις τρεις από αυτές. Χρώματα της ομάδας ήταν το κίτρινο και το πράσινο. Έδρα της ομάδας ήταν το παλιό ΓΣΠ. Το σωματείο εξακολουθεί να υπάρχει ως λέσχη.
Ίδρυση.
Ο Τραστ Ιδρύθηκε στις 19 Σεπτεμβρίου 1924 από μια ομάδα διαπρεπών μελών της κοινωνίας της Λευκωσίας. Η ίδρυση του Τραστ έφερε μια νέα πνοή στα κοινωνικοπολιτιστικά δρώμενα της πόλης. Το σωματείο πρωτοστάτησε στη διοργάνωση πνευματικών και καλλιτεχνικών εκδηλώσεων, ενώ ανέπτυξε και εθνική δράση. Οι ιδρυτές του Τραστ, ενώ τάσσονταν σθεναρά υπέρ των εθνικών διεκδικήσεων των Ελλήνων της Κύπρου, επέλεξαν ταυτόχρονα για το σωματείο έναν κοσμοπολίτικο χαρακτήρα, εντάσσοντας σ΄ αυτό Αρμένιους, Μαρωνίτες και Λατίνους και ένα ξενικό (αγγλικό) όνομα, το «Trust» (εμπιστοσύνη).
Το Μάρτιο του 1924 ο Ποδοσφαιρικός Όμιλος Παγκύπρια (ΠΟΠ), η πρώτη αμιγώς ποδοσφαιρική ομάδα της Κύπρου, διαλύθηκε. Την τότε εποχή οι ομάδες δεν είχαν προπονητή. Την ενδεκάδα επέλεγε ο αρχαιότερος ή ο καλύτερος παίχτης της ομάδας. Μια διαμάχη ξέσπασε μεταξύ δύο παιχτών του ΠΟΠ για τη θέση του δεξιού κυνηγού. Μια ομάδα ποδοσφαιριστών αποχώρησε από τον ΠΟΠ και εντάχθηκε στον «Πανεργατικό Όμιλο», ο οποίος είχε ιδρυθεί το 1921 στη Λευκωσία. Μετά την εξέλιξη αυτή μετονομάστηκε σε «Ποδοσφαιρικός Σύνδεσμος Πανεργατικός». Ένας άλλος όμιλος ποδοσφαιριστών του ΠΟΠ προσχώρησε στο νεοσύστατο σωματείο Ένωσις Νέων Τραστ. Το Τραστ και ο Πανεργατικός ασχολήθηκαν συστηματικά και οργανωμένα με το ποδόσφαιρο συγκροτώντας ισχυρές ομάδες. Τα μεταξύ τους παιχνίδια ήταν ντέρμπι με μεγάλο φανατισμό. Τα δύο σωματεία εκπροσωπούσαν διαφορετικές κοινωνικές τάξεις. Στο Τραστ συγκεντρώθηκε η κοινωνική ελίτ της Λευκωσίας (γιατροί, δικηγόροι, δικαστικοί, έμποροι κ.α.) ενώ τα μέλη και οπαδοί του Πανεργατικού άνηκαν κυρίως στην εργατική τάξη.
Διάσπαση και ίδρυση του ΑΠΟΕΛ.
Το 1922 έφτασε στην Κύπρο ο εξ Αλεξάνδρειας ελληνικής καταγωγής Γεώργιος Πούλιας, ο οποίος ήταν ένας ισχυρός και δραστήριος οικονομικός παράγοντας της εποχής, με εμπλοκή και στην πολιτική.  Ο Πούλιας πήγε στη Κύπρο προκειμένου να αναλάβει τη διαχείριση της επιχείρησης «Καπνοβιομηχανίας Διανέλλου και Βεργόπουλου» αντικαθιστώντας τον αποθανόντα Βεργόπουλο. Ο Γεώργιος Πούλιας ήταν λάτρης του αθλητισμού και ειδικά του ποδοσφαίρου. Ασχολήθηκε αμέσως με τα αθλητικά δρώμενα της Κύπρου. Ανέπτυξε εξωδιοικητική ανάμιξη στην ποδοσφαιρική ομάδα του Τραστ. Αίτημα του να εγγραφεί ως μέλος της ομάδας απορρίφθηκε, μάλλον από φόβο να μην περιέλθει το σωματείο στην κυριαρχία του λόγω της οικονομικής του δύναμης. Επιπλέον, υπήρξε διαφωνία από μέλη του Τραστ ως προς την επιλογή των μελών του συλλόγου. Μερίδα από αυτούς υποστήριζε ότι μόνο Έλληνες Ορθόδοξοι θα έπρεπε να είχαν το δικαίωμα να γραφτούν μέλη του Τραστ. Άλλη μερίδα μελών υποστήριζε ότι το σωματείο έπρεπε να συνεχίσει να αποδέχεται ως μη τακτικά μέλη Αρμένιους, Λατίνους και Μαρωνίτες, όπως ίσχυε από την ίδρυση του.
Μέλη και ποδοσφαιριστές του Τραστ επιδίωξαν τη δημιουργία ενός καθαρά ελληνικού ποδοσφαιρικού σωματείου στη Λευκωσία, στο οποίο μέλη θα εγγράφονταν μόνο Έλληνες της Κύπρου. Εμπνευστής της ίδρυσης του νέου σωματείου ήταν ο ποδοσφαιριστής του Τραστ Διομήδης Συμεωνίδης. Ο 18χρόνος Συμεωνίδης, ενώ ήταν ποδοσφαιριστής του Τραστ, είχε δημιουργήσει μαζί με μερικούς φίλους του μια συνοικιακή ποδοσφαιρική ομάδα, τον Αετό, στον οποίο αγωνίζονταν μόνο Έλληνες Κύπριοι. Σε μια φιλική συνάντηση μεταξύ Αετού και μιας ομάδας της Λάρνακας, ο Γεώργιος Πούλιας θαύμασε το ποδοσφαιρικό ταλέντο του Συμεωνίδη, του κορυφαίου Κύπριου ποδοσφαιριστή της εποχής και θέλησε να τον γνωρίσει από κοντά. Οι δύο τους ανάπτυξαν μια φιλική σχέση. Την ιδέα του Διομήδη Συμεωνίδη για ίδρυση νέου σωματείου στο οποίο θα εγγράφονταν μόνο Έλληνες της Κύπρου ενστερνίστηκε και υλοποίησε ο Γεώργιος Πούλιας, δρομολογώντας ενέργειες ώστε να πραγματοποιηθεί ευρεία σύσκεψη μεταξύ ατόμων που συμφωνούσαν μαζί τους. Η σύσκεψη οδήγησε στην ιδρυτική συνέλευση της 8ης Νοεμβρίου 1926, στο ζαχαροπλαστείο του Χαράλαμπου Χατζηιωάννου, στην οδό Λήδρας. Το νέο σωματείο ονομάστηκε Ποδοσφαιρικός Όμιλος Ελλήνων Λευκωσίας (Π.Ο.Ε.Λ.).  Το 1928 το σωματείο μετονομάστηκε σε Αθλητικός Ποδοσφαιρικός Όμιλος Ελλήνων Λευκωσίας (Α.Π.Ο.Ε.Λ.). Το νέο σωματείο αγκαλιάστηκε από όλα τα κοινωνικά στρώματα της Λευκωσίας, ενώ ο Τραστ συνέχισε να εκπροσωπεί την κοινωνική ελίτ της πόλης. 
Πρωταθλήματα πόλεων.
Όταν ιδρύθηκε ο Τραστ η Κυπριακή Ομοσπονδία Ποδοσφαίρου δεν είχε ακόμα δημιουργηθεί και έτσι δεν διεξαγόταν παγκύπριο πρωτάθλημα. Είχαν, όμως, ήδη δημιουργηθεί αρκετά σωματεία. Το 1932, με πρωτοβουλία του Πεζοπορικού Λάρνακας, διεξήχθη, με σύστημα νοκ-άουτ, το πρώτο παγκύπριο πρωτάθλημα, το «πρωτάθλημα πόλεων». Ο Τραστ συμμετείχε στο πρωτάθλημα.
Το δεύτερο παγκύπριο πρωτάθλημα διοργάνωσε ο ΑΠΟΕΛ (1933). Στο πρωτάθλημα αυτό συμμετείχαν 8 ομάδες. Είχε συμφωνηθεί όπως οι 8 ομάδες αγωνιστούν μεταξύ τους σε ένα γύρο και οι πρώτες πέντε στη βαθμολογία να αγωνιστούν μεταξύ τους, πάλι σε ένα γύρο. Ο Τραστ συμμετείχε στη δεύτερη φάση και τερμάτισε στην τέταρτη θέση.
Τον Ιούλιο του 1933 ο Τραστ γίνεται η πρώτη κυπριακή ομάδα που μεταβαίνει στην Ελλάδα. Σε φιλικό αγώνα αντιμετώπισε τον Παναθηναικό. Ο αγώνας διεξήχθη στις 23 Ιουλίου 1933 με τον Τραστ να χάνει με 2-1.
Το τρίτο ανεπίσημο πρωτάθλημα διοργάνωσε η ΑΕΛ την περίοδο 1933-34. Ίσχυαν οι ίδιο κανονισμοί όπως και στο δεύτερο πρωτάθλημα. Ο Τραστ τερμάτισε στη δεύτερη θέση. Το τέταρτο πρωτάθλημα πόλεων θα το διοργάνωνε η Ανόρθωση. Ωστόσο, λόγω προκήρυξης πρωταθλήματος από τον Τραστ στη Λευκωσία  (με την ευκαιρία των εορτασμών της δεκαετηρίδας από την ίδρυση του) και διαμάχης μεταξύ των δύο ομάδων, αλλά και άλλων θεμάτων για τα οποία υπήρχαν διαφωνίες (ο Ολυμπιακός Λευκωσίας και ο Άρης Λεμεσού έθεσαν θέμα ελεύθερης συμμετοχής ποδοσφαιριστών από ένα σωματείο σε άλλο), τα σωματεία αποφάσισαν τη δημιουργία μιας αρχής η οποία θα είχε την ευθύνη διοργάνωσης των πρωταθλημάτων. Έτσι, στις 23 Σεπτεμβρίου 1934 ιδρύεται η Κυπριακή Ομοσπονδία Ποδοσφαίρου (ΚΟΠ), με τον Τραστ να αποτελεί ένα από τα ιδρυτικά της μέλη.
Διοργανώσεις ΚΟΠ.
Η πρώτη διοργάνωση που διεξήγαγε η ΚΟΠ ήταν το κύπελλο Κύπρου 1934-35. Ο Τραστ έφτασε στον τελικό. Αντίπαλος ήταν ο ΑΠΟΕΛ. Ο αγώνας έληξε ισόπαλος 0-0 και για αυτό πραγματοποιήθηκε επαναληπτικός με τον Τραστ να κερδίζει 1-0 και να κατακτά το τρόπαιο. Ακολούθως η ΚΟΠ διεξήγαγε το πρωτάθλημα 1934-35. Ο Τραστ κατέκτησε την πρώτη θέση. Έτσι, ο Τραστ ήταν ο πρώτος πρωταθλητής Κύπρου και ο πρώτος κυπελλούχος Κύπρου. Επίσης, ήταν η πρώτη ομάδα που πέτυχε το νταμπλ στο κυπριακό ποδόσφαιρο. Προπονητής της ομάδας την περίοδο αυτή ήταν ο Μάλλιος Γκάλιτς.‎
Την περίοδο 1935-36 ο Τραστ περιορίστηκε στη δεύτερη θέση. Για δεύτερη χρονιά έφτασε στον τελικό του κυπέλλου Κύπρου όπου νίκησε την Τσετίν Καγιά με 4-1 και κατέκτησε το δεύτερο κύπελλο του. Την περίοδο 1936-37 ο Τραστ ισοβάθμησε με τον πρώτο ΑΠΟΕΛ αλλά υστερούσε στη διαφορά τερμάτων και έτσι κατετάγη δεύτερος. Οι δύο ομάδες συναντήθηκαν στον τελικό του κυπέλλου Κύπρου όπου έχασε με 2-1.
Την περίοδο 1937-38 ο Τραστ έφτασε για τέταρτη φορά στον τελικό. Αντίπαλος ήταν η ΑΕΛ την οποία κέρδισε με 2-1 και κατέκτησε το τρίτο κύπελλο του. Ο αγώνας έγινε στις 27 Μαρτίου 1938.
Διάλυση.
Οι σχέσεις μεταξύ Τραστ και ΑΠΟΕΛ, των πρωταγωνιστών των πρώτων περιόδων των διοργανώσεων τις ΚΟΠ, ήταν εχθρικές. Η διαμάχη τους έφτασε στο απόγειο της το 1938. Στις 17 Απριλίου 1938, σε ένα αγώνα μεταξύ Τραστ και ΑΠΟΕΛ υπήρξε διακοπή. Η ΚΟΠ επέρριψε την ευθύνη στον Τραστ. Ο κυπελλούχος Τραστ θεωρώντας πως τύγχανε άδικης αντιμετώπισης και άνισης μεταχείρισης από την ΚΟΠ και πως αποτελούσε θύμα μιας μεθοδευμένης και χρόνιας πολεμικής που εξαπέλυαν εναντίον του η ΚΟΠ και ο ΑΠΟΕΛ με στόχο να το πλήξουν και να το καθηλώσουν, αποφάσισε στις 23 Απριλίου 1938 τη διάλυση της ποδοσφαιρικής του ομάδας. Οι υπόλοιπες τρεις ομάδες που συμμετείχαν στο πρωτάθλημα της περιόδου 1937-38 (ΑΕΛ, Άρης, Τουρκική Λέσχη) συμφώνησαν να αποχωρήσουν και να μην δώσουν τις υπόλοιπες συναντήσεις τους. Τελικά οι αγώνες τους έγιναν τον Οκτώβριο.
Πορεία στις διοργανώσεις της ΚΟΠ.
Ο πίνακας που ακολουθεί παρουσιάζει την πορεία του Τραστ στις διοργανώσεις της Κυπριακής Ομοσπονδίας Ποδοσφαίρου.

</doc>
<doc id="48172" url="https://el.wikipedia.org/wiki?curid=48172" title="Έλμορ Τζέιμς">
Έλμορ Τζέιμς

Ο Έλμορ Τζέιμς ("Elmore James", 27 Ιανουαρίου 1918 - 24 Μαΐου 1963) ήταν Αμερικανός μουσικός της μπλουζ, συνθέτης και κιθαρίστας.
Γεννήθηκε στο Λίντεν του Μισσισσιπή στις 27 Γενάρη του 1918, σαν Ελμορ Μπρουκς, νόθος γιος της Λιόλα Μπρουκς. Από μικρός άρχισε να μαθαίνει κιθάρα, παίζοντας σε χορούς και πανηγύρια της περιοχής. Το 1937 πήγε στο Μπελζόνι του Μισσισσιπή, όπου γνώρισε τον Σόνι Μπόι Γουίλιαμσον ("Sonny Boy Williamson") και τον Ρόμπερτ Τζόνσον ("Robert Johnson"), με τους οποίους σχημάτισε μπλουζ μπάντα. Το 1947, μετά τη θητεία τους στο Ναυτικό κατά τον Δεύτερο Παγκόσμιο Πόλεμο, συνέχισε να εμφανίζεται με τον Σόνι Μπόι, τόσο ζωντανά όσο και στη ραδιοφωνική εκπομπή που είχε ο δεύτερος.
Το 1951 κυκλοφόρησε το κομμάτι "Dust my Broom", που έφτασε στο νούμερο 9 του μαύρου Billboard και τον καθιέρωσε σαν κυρίαρχη μορφή του αστικού μπλουζ. Το 1954 μετακόμισε στο Σικάγο, τότε πρωτεύουσα του ηλεκτρικού μπλουζ, όπου έφτιαξε δική του μπάντα και έγραψε τα πιο γνωστά τραγούδια του, που θα γίνονταν κλασικά στο είδος, όπως "Blues Before Sunrise", "The Sky Is Crying" και το "Standing At The Crossroads".
Το 1962 εμφανίστηκε για λίγο στο Τζάκσον, ενώ τον επόμενο χρόνο γύρισε στο Σικάγο, όπου συνέχισε να εμφανίζεται, για μικρό όμως διάστημα καθώς στις 24 Μαΐου 1963 πέθανε από καρδιακή προσβολή.
Ο Έλμορ Τζέιμς θεωρείται ένας από τους μεγαλύτερους δεξιοτέχνες της slide κιθάρας. Αρκετοί γνωστοί κιθαρίστες τον έχουν αναφέρει ως κύρια επιρροή τους, τόσο όσον αφορά την τεχνική όσο και τη σύνθεση, ενώ τα τραγούδια του διασκευάζονται ακόμα και σήμερα. Στις συνθέσεις του συνδύασε τα αγροτικά μπλουζ με τη μετέπειτα αστική εκδοχή του είδους, καθώς και με την αισθηματικότητα της κάντρι μουσικής.

</doc>
<doc id="48173" url="https://el.wikipedia.org/wiki?curid=48173" title="Τσετίνκαγια ΤΣΚ">
Τσετίνκαγια ΤΣΚ

Η Τσετίνκαγια ΤΣΚ (τουρκικά: "Çetinkaya TSK") είναι τουρκοκυπριακός αθλητικός και ποδοσφαιρικός σύλλογος με έδρα τη Λευκωσία. Χρώματα της ομάδας είναι το κόκκινο και το κίτρινο.
Η ομάδα ιδρύθηκε το 1930 (ως Τουρκικός Αθλητικός Σύλλογος Λευκωσίας) και αποτελεί ένα από τα ιδρυτικά μέλη της Κυπριακής Ομοσπονδίας Ποδοσφαίρου (ΚΟΠ). Μέχρι το 1955 συμμετείχε στις διοργανώσεις της ΚΟΠ έχοντας κατακτήσει ένα πρωτάθλημα, δύο κύπελλα και τρεις ασπίδες Πάκκου. Το 1955, μαζί με όλες τις τουρκοκυπριακές ομάδες αποχώρησε από τη δύναμη της ΚΟΠ και εντάχθηκαν στην Τουρκοκυπριακή Ομοσπονδία Ποδοσφαίρου, στις διοργανώσεις της οποίας συμμετέχει από τότε.
Ίδρυση και πρώτα χρόνια.
Τουρκικός Αθλητικός Σύλλογος Λευκωσίας.
Η ομάδα ιδρύθηκε στις 3 Ιανουαρίου 1930 ως Τουρκικός Αθλητικός Σύλλογος Λευκωσίας. Αποτελούσε συνέχεια της «Τουρκικής Αθλητικής Λέσχης», η οποία είχε δημιουργηθεί το 1910. Ο Τουρκικός Αθλητικός Σύλλογος Λευκωσίας παρέμεινε γνωστός στο φίλαθλο κόσμο με την ονομασία «Τουρκική Λέσχη Λευκωσίας». Χρώματα της ομάδας ήταν το κόκκινο και το λευκό.
Πρωταθλήματα πόλεων.
Όταν ιδρύθηκε ο Τουρκικός Αθλητικός Σύλλογος Λευκωσίας η Κυπριακή Ομοσπονδία Ποδοσφαίρου δεν είχε ακόμα δημιουργηθεί και έτσι δεν διεξαγόταν παγκύπριο πρωτάθλημα. Είχαν, όμως, ήδη δημιουργηθεί αρκετά σωματεία. Το 1932, με πρωτοβουλία του Πεζοπορικού Λάρνακας, διεξήχθη, με σύστημα νοκ-άουτ, το πρώτο παγκύπριο πρωτάθλημα, το «πρωτάθλημα πόλεων». Ο Τουρκικός Αθλητικός Σύλλογος Λευκωσίας δεν συμμετείχε στο πρωτάθλημα αυτό. Το δεύτερο παγκύπριο πρωτάθλημα διοργάνωσε ο ΑΠΟΕΛ (1933). Ούτε σε αυτό το πρωτάθλημα συμμετείχε.
Το τρίτο ανεπίσημο πρωτάθλημα διοργάνωσε η ΑΕΛ την περίοδο 1933-34. Στο πρωτάθλημα αυτό συμμετείχαν 9 ομάδες με τον Τουρκικό Αθλητικό Σύλλογο Λευκωσίας να είναι μια από αυτές. Είχε συμφωνηθεί όπως οι 9 ομάδες αγωνιστούν μεταξύ τους σε ένα γύρο και οι πρώτες έξι στη βαθμολογία να αγωνιστούν μεταξύ τους, πάλι σε ένα γύρο. Ο Τουρκικός Αθλητικός Σύλλογος Λευκωσίας δεν πέρασε στη δεύτερη φάση.
Το τέταρτο πρωτάθλημα πόλεων θα το διοργάνωνε η Ανόρθωση. Ωστόσο, λόγω προκήρυξης πρωταθλήματος από τον Τραστ στη Λευκωσία  (με την ευκαιρία των εορτασμών της δεκαετηρίδας από την ίδρυση του) και διαμάχης μεταξύ των δύο ομάδων, αλλά και άλλων θεμάτων για τα οποία υπήρχαν διαφωνίες (ο Ολυμπιακός Λευκωσίας και ο Άρης Λεμεσού έθεσαν θέμα ελεύθερης συμμετοχής ποδοσφαιριστών από ένα σωματείο σε άλλο), τα σωματεία αποφάσισαν τη δημιουργία μιας αρχής η οποία θα είχε την ευθύνη διοργάνωσης των πρωταθλημάτων. Έτσι, στις 23 Σεπτεμβρίου 1934 ιδρύεται η Κυπριακή Ομοσπονδία Ποδοσφαίρου (ΚΟΠ), με τον Τουρκικό Αθλητικό Σύλλογο Λευκωσίας να αποτελεί ένα από τα ιδρυτικά της μέλη.
Περίοδος 1934-1939.
Στο πρώτο επίσημο πρωτάθλημα, την περίοδο 1934-35, τερμάτισε στη δεύτερη θέση. Ως έδρα χρησιμοποιούσε το παλιό ΓΣΠ. Την περίοδο 1935-36 τερμάτισε στην τρίτη θέση. Επιπρόσθετα, έφτασε στον τελικό του κυπέλλου Κύπρου όπου έχασε το τρόπαιο από τον Τραστ με 4-1. Ο τελικός έγινε στις 3 Νοεμβρίου 1935 στο παλιό ΓΣΠ.
Την περίοδο 1936-37 τερμάτισε στην τρίτη θέση και την περίοδο 1937-38 στην δεύτερη. Την περίοδο 1938-39 τερμάτισε στην πέμπτη θέση.
Δεκαετία 1940-1949.
Τη δεκαετία του 1940 ο Τουρκικός Αθλητικός Σύλλογος Λευκωσίας τερμάτιζε στις χαμηλές θέσεις τις βαθμολογίας. Την περίοδο 1940-41 η ομάδα αποχώρησε στη λήξη του πρώτου γύρου. Από το 1941 έως το 1944 δεν διεξήχθη παγκύπριο πρωτάθλημα λόγω του δευτέρου παγκοσμίου πολέμου, επειδή πολλοί Κύπριοι εντάχθηκαν στις αντικατοχικές ομάδες που δημιουργήθηκαν στην Ελλάδα. Την περίοδο 1944-45 το πρωτάθλημα επανήλθε.
Τουρκική Αθλητική Ένωση Τσετίν Καγιά.
Τουρκική Αθλητική Εστία Τσετίν Καγιά.
Στις 25 Απριλίου 1943 είχε δημιουργηθεί στη Λευκωσία η Τουρκική Αθλητική Εστία Τσετίν Καγιά. "Τσετίν Καγιά" στα ελληνικά σημαίνει «σκληρή πέτρα». Η ομάδα αγωνιζόταν σε τοπικά πρωταθλήματα.
Το καλοκαίρι του 1947 σημειώθηκαν οι πρώτοι σοβαροί τριγμοί στο οικοδόμημα του κυπριακού ποδοσφαίρου, οι οποίοι έφεραν και τη διάσπαση του. Κύρια αιτία οι τοπικιστικές διαφορές. Η Ανόρθωση Αμμοχώστου μαζί με τον Πεζοπορικό Λάρνακας και την Ε.Π.Α. Λάρνακας αποχώρησαν από την ΚΟΠ, ύστερα από έντονη αντιπαράθεση που είχαν με την τότε ηγεσία της. Τα τρία σωματεία είχαν προτείνει σειρά καταστατικών αλλαγών με κυριότερη την εκ περιτροπής έδρα της ΚΟΠ σε όλες τις πόλεις, αίτημα το οποίο απερρίφθη. Ζητούσαν ισότιμη μεταχείριση, θεωρώντας πως τα σωματεία της Λευκωσίας και κυρίως ο ΑΠΟΕΛ τύγχαναν την εύνοια της ΚΟΠ. Η ΕΠΑ, ο Πεζοπορικός και η Ανόρθωση δημιούργησαν στις 14 Σεπτεμβρίου 1947 δική του χωριστή Ομοσπονδία, την ΠΑΟΚ (Ποδοσφαιρική Αθλητική Ομοσπονδία Κύπρου) με έδρα τη Λάρνακα. Σ' αυτήν εντάχθηκαν επίσης άλλα πέντε σωματεία, μεταξύ των οποίων η Τουρκική Αθλητική Εστία Τσετίν Καγιά. Τα άλλα ήταν οι ΑΜΟΛ Λεμεσού, η Τουρκική Λέσχη Λάρνακος, η Τουρκική Λέσχη Αμμοχώστου και η Τιουρκ Ουτζού επίσης της Αμμόχωστου. Μεταξύ των δύο ομοσπονδιών επικράτησε κλίμα συγκρουσιακό. Η διαμάχη τερματίστηκε με την πάροδο ενός χρόνου όταν η ΠΑΟΚ διαλύθηκε και τα τρία σωματεία (ΕΠΑ, Πεζοπορικός, Ανόρθωση) επανεντάχθηκαν το φθινόπωρο του 1948 στην ΚΟΠ.
Τουρκική Αθλητική Ένωση Τσετίν Καγιά.
Το 1949 η Τουρκική Αθλητική Εστία Τσετίν Καγιά υπέβαλε αίτημα για ένταξη στην Α΄ κατηγορία. Η ΚΟΠ απέρριψε το αίτημα με το επιχείρημα ότι το καταστατικό της επέτρεπε συμμετοχή μόνο οκτώ ομάδων στο πρωτάθλημα. Ακολούθως η ομάδα αιτήθηκε ένταξη στη Β΄ κατηγορία, αλλά και αυτή απορρίφθηκε.
Το γεγονός αυτό προκάλεσε την αντίδραση των Τουρκοκυπρίων. Με υπόδειξη του ηγέτη τους, μετέπειτα αντιπροέδρου της Κυπριακής Δημοκρατίας, Δρ. Φαζίλ Κιουτσούκ (που ήταν και υποστηρικτής της Τουρκικής Αθλητικής Εστίας Τσετίν Καγιά) ο Τουρκικός Αθλητικός Σύλλογος Λευκωσίας και η Τουρκική Αθλητική Εστία Τσετίν Καγιά ενοποιήθηκαν στις 11 Οκτωβρίου 1949, με στόχο να δημιουργηθεί μια ισχυρή ομάδα που θα πρωταγωνιστούσε και θα τόνωνε το εθνικό αίσθημα των Τουρκοκυπρίων. Η ομάδα θα αποτελούσε συνέχεια τους Τουρκικού Αθλητικού Σύλλογου Λευκωσίας και θα συμμετείχε στην Α΄ κατηγορία. Στη νέα ομάδα δόθηκε το όνομα Τουρκική Αθλητική Ένωση Τσετίν Καγιά.
Η ομάδα αρχικά είχε ως χρώματα της το κόκκινο και το λευκό ενώ στη συνέχεια καθιέρωσε το κόκκινο και το κίτρινο στα πρότυπα της τουρκικής Γαλατασαράι.
Περίοδος 1950-1955.
Η Τσετίν Καγιά ήταν αρκετά δυνατή ομάδα. Την περίοδο 1950-51 κατέκτησε για πρώτη και μοναδική φορά το πρωτάθλημα. Ως πρωταθλήτρια συμμετείχε στον πρώτο αγώνα για την ασπίδα Πάκκου το 1951. Αντίπαλος ήταν ο ΑΠΟΕΛ τον οποίο κέρδισε με 5-2. Ο αγώνας έγινε στις 11 Νοεμβρίου 1951 στο παλιό ΓΣΠ.
Την επόμενη περίοδο έφτασε στον τελικό του κυπέλλου Κύπρου. Αντίπαλος ήταν ο Πεζοπορικός τον οποίο κέρδισε με 4-1 και κατέκτησε το τρόπαιο. Ο αγώνας έγινε στις 6 Απριλίου 1952 στο παλιό ΓΣΠ. Ως κυπελλούχος συμμετείχε στο αγώνα για κατάκτηση της Ασπίδα Πάκκου, το 1952. Αντίπαλος ήταν και πάλι ο ΑΠΟΕΛ τον οποίο κέρδισε με 4-1. Ο αγώνας έγινε στις 12 Οκτωβρίου 1952 στο παλιό ΓΣΠ.
Η ομάδα έφτασε στον τελικό του κυπέλλου και την περίοδο 1952-53. Αντίπαλος ήταν η ΕΠΑ από την οποία έχασε με 2-1. Ο τελικός έγινε στις 19 Απριλίου 1953 στο παλιό ΓΣΠ. Την περίοδο 1953-54 φτάνει για τρίτη συνεχόμενη χρονιά στον τελικό του κυπέλλου. Αντίπαλος ήταν και πάλι ο Πεζοπορικός τον οποίο κέρδισε με 2-1 κατακτώντας το δεύτερο της κύπελλο. Ο τελικός έγινε στις 27 Ιουνίου 1954 στο παλιό ΓΣΠ. Ως κυπελλούχος συμμετείχε στον αγώνα για την κατάκτηση της ασπίδας Πάκκου. Αντίπαλος ήταν ο Πεζοπορικός τον οποίο κέρδισε με 6-2. Ο αγώνας έγινε στις 10 Οκτωβρίου 1954 στο παλιό ΓΣΠ.
Το 1955 ο θεσμός της ασπίδας Πάκκου διακόπηκε και συνεχίστηκε τα επόμενα χρόνια. Η δέκατη διεξαγωγή της έγινε το 1968. Η Τσετίν Καγιά ήταν η ομάδα με τις περισσότερες κατακτήσεις (3) στις 10 διοργανώσεις. Σύμφωνα με την προκήρυξη η Ασπίδα περιήλθε στην κατοχή της ομάδας, αφού ήταν αυτή που την είχε κατακτήσει τις περισσότερες φορές. Η ΚΟΠ επέδωσε την Ασπίδα στην Τσετίν Καγιά στις 24 Ιουλίου 1969 σε ειδική τελετή στη Λευκωσία.
Προπονητής της ομάδας την περίοδο 1949-1953 ήταν ο Φαΐκ Μουφτιζατέ.
Αποχώρηση από την ΚΟΠ.
Κατά τη διάρκεια του αγώνα της ΕΟΚΑ, οι σχέσεις μεταξύ Ελληνοκυπρίων και Τουρκοκυπρίων ήταν τεταμένες. Στις 30 Οκτωβρίου 1955 η ΚΟΠ αποφάσισε την προσωρινή αναστολή της συμμετοχής τουρκοκυπριακών ομάδων στα πρωταθλήματα της ώστε να αποτραπεί κίνδυνος επεισοδίων στα ποδοσφαιρικά στάδια μεταξύ Ελληνοκυπρίων και Τουρκοκυπρίων. Η απόφαση αυτή ακολούθησε την απόφαση της Τοπικής Επιτροπής ΣΕΓΑΣ Κύπρου (ΤΕΣΚ), η οποία καλούσε τους Γυμναστικούς Συλλόγους να μην παραχωρούν τα στάδια τους σε τουρκικές ομάδες για ποδοσφαιρικούς αγώνες.
Μετά την απόφαση της ΚΟΠ, την ίδια ημέρα, οι Τουρκοκύπριοι δημιούργησαν δική τους ποδοσφαιρική ομοσπονδία για τη διοργάνωση πρωταθλημάτων, με τη συμμετοχή των τουρκοκυπριακών ομάδων από όλη την Κύπρο. Οι τουρκοκυπριακές ομάδες δεν ξαναέδωσαν επίσημους αγώνες με ελληνοκυπριακές. Ο τελευταίος επίσημος αγώνας που έδωσε τουρκοκυπριακή με ελληνοκυπριακή ομάδα ήταν ο αγώνας Πεζοπορικού-Τσετίν Καγιά για την ημιτελική φάση του κυπέλλου Κύπρου 1954-55 (4-1).
Από τότε η ομάδα χρησιμοποίησε ως έδρα το γήπεδο της τάφρου, το οποίο μετονόμασαν σε «Ταξίμ».

</doc>
<doc id="48175" url="https://el.wikipedia.org/wiki?curid=48175" title="Λίμπκνεχτ Καρλ">
Λίμπκνεχτ Καρλ



</doc>
<doc id="48176" url="https://el.wikipedia.org/wiki?curid=48176" title="Τράστ Λευκωσίας">
Τράστ Λευκωσίας



</doc>
<doc id="48180" url="https://el.wikipedia.org/wiki?curid=48180" title="Αντισωματίδια">
Αντισωματίδια



</doc>
<doc id="48186" url="https://el.wikipedia.org/wiki?curid=48186" title="Μάρα Ζαχαρέα">
Μάρα Ζαχαρέα

Η Μάρα Ζαχαρέα (Αθήνα, 6 Σεπτεμβρίου 1964) είναι Ελληνίδα δημοσιογράφος. Γεννήθηκε στην Αθήνα και σπούδασε Οικονομικές και Πολιτικές Επιστήμες και απέκτησε master Δημοσιογραφίας και Μέσων Ενημέρωσης από το Πανεπιστήμιο Σίτι του Λονδίνου. Ξεκίνησε την καριέρα της με τον δημοσιογράφο Μάκη Τριανταφυλλόπουλο στον ραδιοφωνικό σταθμό "Δίαυλος 10" που εξέπεμπε στους 92.8 FM μέχρι το κλείσιμο του το 2001 (πρώην "Ράδιο Ανατολικός 92.8" καμιά σχέση με τον ομώνυμο σταθμό του πρώην εκδοτικού ομίλου "Παρατηρητής" στη Θεσσαλονίκη).
Ακολούθησαν οι εφημερίδες «Πρώτη» και Ελεύθερος Τύπος. Έκανε πολιτικό ρεπορτάζ στον 902 TV στην εφημερίδα "Επικαιρότητα" και στον τηλεοπτικό σταθμό Mega Channel. Το 2001 ξεκίνησε να παρουσιάζει το δελτία ειδήσεων στο ίδιο κανάλι καθώς και το κεντρικό δελτίο ειδήσεων από τον Μάιο του 2004 και για ένα χρόνο. Ακολούθησε η ενημερωτική εκπομπή "42 λεπτά".
Από τον Σεπτέμβριο του 2006 παρουσίαζε μαζί με τον Νίκο Χατζηνικολάου το κεντρικό δελτίο ειδήσεων στον τηλεοπτικό σταθμό Alpha. Από τις αρχές του 2007 και με την αποχώρηση του Νίκου Χατζηνικολάου από τον Alpha διατηρεί ενεργό ρόλο αυτή τη φορά ως βασική σχολιάστρια του δελτίου μαζί με τον Νίκο Κακαουνάκη με κεντρικό παρουσιαστή τον Χρήστο Βασιλόπουλο. Τον Μάρτιο του 2007 παραιτήθηκε από τον Alpha όπου επέστρεψε και πάλι μετά από δύο εβδομάδες. Από τις 16 Αυγούστου έως τις 14 Δεκεμβρίου που παραιτήθηκε, παρουσίαζε το κεντρικό δελτίο ειδήσεων στον Alpha (και μόλις δύο εβδομάδες ως δίδυμο με την Έλλη Στάη, που ανέλαβε την παρουσίαση από τον Ιανουάριο του 2008). Από τον Μάρτιο του 2009 μέχρι το καλοκαίρι του 2013 παρουσίαζε ραδιοφωνική εκπομπή στον "Δίεση 101.3" του Star Channel. Το 2013 ανέλαβε την παρουσίαση του κεντρικού δελτίου ειδήσεων του STAR με σχολιαστή τον Νίκο Χατζηνικολάου. Το 2016, μετά την αποχώρηση του δεύτερου, η Μάρα Ζαχαρέα παρουσιάζει το κεντρικό δελτίο ειδήσεων του καναλιού και τον Οκτώβριο του 2017 αναλαμβάνει την Διεύθυνση Ειδήσεων του STAR.
Είναι παντρεμένη με τον δημοσιογράφο και πρώην Υπουργό Επικρατείας Θεόδωρο Ρουσόπουλο. Έχει ένα γιο και μία κόρη.

</doc>
<doc id="48187" url="https://el.wikipedia.org/wiki?curid=48187" title="Όλγα Τρέμη">
Όλγα Τρέμη

Η Όλγα Τρέμη (17 Φεβρουαρίου 1951) είναι Ελληνίδα δημοσιογράφος και παρουσιάστρια ειδήσεων.
Βιογραφία.
Γεννήθηκε στην Αθήνα στις 17 Φεβρουαρίου του 1951. Η καταγωγή της είναι από τη Λάρισα. Αποφοίτησε από την Ελληνογαλλική Σχολή Ουρσουλινών και σπούδασε στο Οικονομικό της Σχολής Νομικών Πολιτικών και Οικονομικών Επιστημών του ΕΚΠΑ. Το 1975 παράλληλα με τις σπουδές, ξεκίνησε να εργάζεται στην εφημερίδα Ριζοσπάστης. Συνέχισε στις εφημερίδες Ελευθεροτυπία, Το Βήμα, Ελεύθερος Τύπος και Έθνος.
Το 1989 παρουσίασε τις πρώτες πολιτικές εκπομπές στην κρατική τηλεόραση, όπως και η Έλλη Στάη. Μεταξύ αυτών και η εκπομπή "Πρόσωπο με Πρόσωπο" στην ΕΤ1 (1989-1990). Την δεκαετία του 1990 εργάστηκε στους ραδιοφωνικούς σταθμούς Flash 96, ANT1 97,2 FM (μετέπειτα Easy 97,2) και Αθήνα 9,84 παρουσιάζοντας σε όλες το μεσημβρινό μαγκαζίνο. Έχει, επίσης, παρουσιάσει ενημερωτικές εκπομπές στους τηλεοπτικούς σταθμούς ΑΝΤ1, Star Channel και Mega, όπως την εκπομπή "Τελευταία Λέξη" στον ΑΝΤ1 (1999-2000) "Βέτο" (1994-1995) στο Mega και "Σημείο Αναφοράς¨στο Star Channel (2001-2002).
Από το 2005 άρχισε να παρουσιάζει τις καθημερινές το κεντρικό δελτίο ειδήσεων στο Mega Channel , μετά την παραίτηση της Μάρας Ζαχαρέα. Συνέχισε την παρουσίαση ως το 2014, οπότε και παραιτήθηκε. Επέστρεψε πάντως στην καθημερινή παρουσίαση του κεντρικού δελτίου ειδήσεων του Mega στις 12 Ιανουαρίου 2015.
Η Όλγα Τρέμη έχει επίσης συμμετάσχει σε debate των πολιτικών αρχηγών πριν τις εκλογές, μεταξύ αυτών το 2007 και στις ευρωεκλογές του 2009, εκπροσωπώντας το Mega, ενώ ήταν και η συντονίστρια των εκλογικών βραδιών του καναλιού.
Η Όλγα Τρέμη παρουσίαζε Δευτέρα-Πέμπτη στην ΕΡΤ1 την ενημερωτική εκπομπή "10" από τις 18 Νοεμβρίου 2019 μέχρι και τις 3 Απριλίου 2020, όπου στη συνέχεια υπέβαλε την παραίτησή της για προσωπικούς λόγους, σύμφωνα με την επίσημη ανακοίνωση που εξέδωσε η ΕΡΤ στις 13 Απριλίου 2020. Έκτοτε, την παρουσίαση της εκπομπής "10" ανέλαβε ο δημοσιογράφος Φάνης Παπαθανασίου.
Από την 1η Ιουνίου 2021, η Όλγα Τρέμη επέστρεψε στη διαδικτυακή -αυτή τη φορά- τηλεόραση, ξεκινώντας τη συνεργασία της με την ειδησεογραφική Ιστοσελίδα Newsbomb.gr, παρουσιάζοντας την εκπομπή «Meeting Point».
Προσωπική ζωή.
Ήταν παντρεμένη με τον Θοδωρή Καλούδη, που ήταν διευθυντής εφημερίδων. Ο δεύτερος γάμος της ήταν με το διευθυντή ειδήσεων του Mega Channel Χρήστο Παναγιωτόπουλο και έχουν ένα γιο, τον Αλέξανδρο.
Σήμερα σύζυγός της είναι ο Νίκος Νικητέας, χειρουργός της Β΄ Χειρουργικής Κλινικής του Λαϊκού Νοσοκομείου και αναπληρωτής καθηγητής Χειρουργικής της Ιατρικής Σχολής Αθηνών (γεννήθηκε το 1961).

</doc>
<doc id="48188" url="https://el.wikipedia.org/wiki?curid=48188" title="Έλενα Κατρίτση">
Έλενα Κατρίτση

Η Έλενα Κατρίτση είναι Ελληνίδα δημοσιογράφος και παρουσιάστρια.
Γεννήθηκε στην Αθήνα. Ξεκίνησε τη δημοσιογραφική της καριέρα κάνοντας αστυνομικό ρεπορτάζ σε αθηναϊκές εφημερίδες. Ραδιοφωνικά ξεκίνησε στον Αθήνα 9.84 και λίγο αργότερα στην κρατική ραδιοφωνία, στο "Δεύτερο Πρόγραμμα" της ΕΡΑ, όπου παρουσίαζε το κεντρικό δελτίο ειδήσεων και αρκετές εκπομπές.
Στις αρχές της δεκαετίας του 1990 ξεκίνησε τη συνεργασία της με το Mega Channel στις εκπομπές "60 λεπτά χωρίς μοντάζ" μαζί με τον Κώστα Χαρδαβέλλα και "Το παιδί μου κι εγώ" (σήμερα "Mommy"). Παράλληλα ήταν παρουσιάστρια δελτίων ειδήσεων στον ίδιο σταθμό. Για 6 χρόνια παρουσίαζε στο ίδιο κανάλι τη lifestyle εκπομπή "Prive". Το Σεπτέμβριο του 2006 εργάστηκε στον τηλεοπτικό σταθμό Alpha TV, όπου παρουσίασε τις εκπομπές "Αν" και "Ούτε γάτα ούτε ζημιά". Από το 2008 παρουσιάζει την εκπομπή ΠΡΟΣΩΠΙΚΑ η οποία προβάλλεται από τη συχνότητα της Δημόσιας Τηλεόρασης ως και σήμερα. Συνεργάστηκε με τους δημοσιογράφους Πάνο Σόμπολο και Ντένια Μακρή.
Από το γάμο της με τον τέως σύζυγο της, δημοσιογράφο Νίκο Χατζηνικολάου, απέκτησε ένα γιο (1994) τον Πάνο.

</doc>
<doc id="48191" url="https://el.wikipedia.org/wiki?curid=48191" title="Μηχανοστάσιο πλοίου">
Μηχανοστάσιο πλοίου

Μηχανοστάσιο πλοίου (engine room) ή απλά μηχανοστάσιο σ ένα πλοίο χαρακτηρίζεται ο χώρος αυτού στον οποίο και είναι εγκατεστημένη η κύρια κινητήρια μηχανή (ή μηχανές) του πλοίου. 
Το μηχνοστάσιο καταλαμβάνει τμήμα του κύτους του πλοίου που βρίσκεται συνήθως κάτω από την υπερκατασκευή της Γέφυρας του πλοίου και ασφαλώς κάτω από το κύριο κατάστρωμα αυτού. Σε πολλούς τύπους εμπορικών πλοίων το Μηχανοστάσιο βρίσκεται στο επίστεγο όπως στα σύγχρονα Δεξαμενόπλοια, Μπαλκ κάριερς, Οχηματαγωγά ανοικτού τύπου, αλλά και στα Αρματαγωγά, Υποβρύχια και σχεδόν σ΄ όλα τα μικρότερα μηχανοκίνητα σκάφη. 
Σε πολλές επίσης περιπτώσεις ο χώρος του Μηχανοστασίου πλοίου χωρίζεται επιπρόσθετα με φρακτές σε Λεβητοστάσιο και σε Αντλιοστάσιο που βρίσκονται πρώραθεν του κυρίως Μηχανοστασίου και που συνδέονται με ανθρωποθυρίδες (Μηχανοστάσιο με Λεβητοστάσιο).
Για την επάνδρωση των θέσεων του Μηχανοστασίου χρησιμοποιείται το προσωπικό μηχανής (engine staff), δηλαδή Μηχανικοί, θερμαστές, λιπαντές κ.ά.

</doc>
<doc id="48197" url="https://el.wikipedia.org/wiki?curid=48197" title="Ελκυσμός">
Ελκυσμός

Ελκυσμός χαρακτηρίζεται το αίτιο ή η δύναμη εκείνη που δημιουργεί το ρεύμα καυσιγόνου αέρα. Η δύναμη του ελκυσμού ή και λεγόμενη "ένταση ελκυσμού" μετριέται σε χιλιοστά (mm), ή σε δακτύλους υδάτινης στήλης.
Ο ελκυσμός διακρίνεται σε ""φυσικό" και σε "τεχνητό"".
Φυσικός ελκυσμός.
Το κύριο μέσον που δημιουργεί τον φυσικό ελκυσμό είναι η καπνοδόχος. Για να γίνει αντιληπτό το φαινόμενο του ελκυσμού κατά την λειτουργία της καπνοδόχου θα πρέπει πρώτιστα να θεωρηθεί πως εντός αυτής υφίστανται δύο στήλες κινούμενου αέρα, μια υποθετική με ατμοσφαιρικό αέρα και μια άλλη (πραγματική) από θερμά καυσαέρια. Η στήλη των καυσαερίων λόγω της μεγάλης θερμοκρασίας τους είναι ελαφρότερη από εκείνη της ατμοσφαιρικής. Αυτή η διαφορά πυκνότητας προκαλεί την κίνηση μέσα στη καπνοδόχο, που κυριολεκτικά αρχίζει από τον θερμαντήρα, έτσι τα καυσαέρια εξέρχονται στην ατμόσφαιρα και το κενό που δημιουργούν μέσα στη καπνοδόχο καταλαμβάνει ο ατμοσφαιρικός αέρας που αναγκάζεται να εισέλθει μέσα στον θερμαντήρα.
Παλαιότερα ο φυσικός ελκυσμός χρησιμοποιήθηκε σε πλοία όταν αυτά έφεραν γαιανθρακολέβητες και σε κάποιες περιπτώσεις και πετρελαιολέβητες. Σήμερα σχεδόν ο τύπος αυτός ελκυσμού έχει καταργηθεί, όπου και χρησιμοποιείται ευρύτατα ο "τεχνητός ελκυσμός".
Τεχνητός ελκυσμός.
Ο Τεχνικός ελκυσμός πραγματοποιείται με ειδικά τεχνικά μέσα συνηθέστερα των οποίων είναι οι ανεμιστήρες τεχνητού ελκυσμού (κοινώς "φάνια"). Ο τεχνητός ελκυσμός, βασικά, παρέχει μεγαλύτερη ποσότητα αέρος στην εστία από τον φυσικό με αποτέλεσμα να δημιουργεί και μεγαλύτερη ταχύτητα καυσαερίων. Ιδιαίτερα αναγκαίος καθίσταται ο τεχνητός ελκυσμός στη χρησιμοποίηση συσκευών ανάκτησης θερμότητας για την επαύξηση θερμότητας του λέβητα. Οι συσκευές αυτές αυξάνουν την παρεμβαλλόμενη αντίσταση ροής των καυσαερίων με συνέπεια ν΄ απαιτούν υψηλότερη ένταση ελκυσμού.
Για την παραγωγή τεχνικού ελκυσμού χρησιμοποιούνται κυρίως δύο μέθοδοι της ""βεβιασμένης εκπνοής" και της "βεβιασμένης εισπνοής"", όπου εις μεν την πρώτη ενισχύεται το ρεύμα των εξερχομένων από την καπνοδόχο καυσαερίων, ενώ στη δεύτερη καταθλίβεται στην εστία αέρας, υπό πίεση, 
μεγαλύτερη της ατμοσφαιρικής.
Πλεονεκτήματα - μειονεκτήματα.
Τα πλεονεκτήματα του τεχνητού ελκυσμού έναντι του φυσικού είναι τα εξής:
Τα μειονεκτήματα αντιθέτως είναι:
Τιμές έντασης ελκυσμού.
Για την μέτρηση του ελκυσμού χρησιμοποιούνται τα υδροθλιβόμετρα ή αερόμετρα.
Συνήθεις τιμές ελκυσμού είναι:
Για τις μετατροπές μονάδων πίεσης ισχύουν οι ακόλουθες σχέσεις:
(p.c.i. = pound per square inch)= λίμπρα ανά τετραγωνική ίντσα.

</doc>
<doc id="48205" url="https://el.wikipedia.org/wiki?curid=48205" title="Παλαιοκαστρίτσα Κέρκυρας">
Παλαιοκαστρίτσα Κέρκυρας

Η Παλαιοκαστρίτσα Κέρκυρας είναι τουριστικό χωριό στην βορειοδυτική Κέρκυρα που πήρε το όνομα της από το γειτονικό Αγγελόκαστρο Κέρκυρας, το παλαιότερο κάστρο του νησιού. Η Παλαιοκαστρίτσα αποτελούσε Δημοτική Κοινότητα της Νήσου Κέρκυρας που περιείχε την περιοχή γύρω από το ομώνυμο χωριό της Παλαιοκαστρίτσας. 
Με την Δημοτική Μεταρρύθμιση Καλλικράτης (2011) η Διοικητική Μονάδα της Παλαιοκαστρίτσας ανήκει στον διευρυμένο Δήμο Κερκυραίων που περιλαμβάνει ολόκληρο το νησί. Η Διοικητική Μονάδα της Παλαιοκαστρίτσας έχει σύμφωνα με την Ελληνική απογραφή 2011 έκταση 48.379 τ.χλμ. και πληθυσμό 4.068 κατοίκους, βρίσκεται στην δυτική ακτή της Κέρκυρας νότια από το Αγγελόκαστρο. Η Διοικητική Μονάδα της Παλαιοκαστρίτσας έχει την έδρα της στο χωριό Λάκωνες Κέρκυρας (584 κάτοικοι), περιέχει τα χωριά Λιαπάδες Κέρκυρας (879 κάτοικοι), Δουκάδες Κέρκυρας (247 κάτοικοι) και Σκριπερό (500 κάτοικοι).
Ιστορικά στοιχεία.
Η Κέρκυρα ήταν η μυθική χώρα των Φαιάκων που περιγράφει ο Όμηρος στην Οδύσσεια, ο Οδυσσέας συνάντησε την Ναυσικά όταν προσάραξε στον όρμο της ΠαλαιοκαστρίτσαςΣε ανάμνηση αυτού του γεγονότος κάθε χρόνο γίνεται μια αναπαράσταση του γεγονότος,η Βαρκαρόλα.Η πρώτη Βαρκαρόλα στην Παλαιοκαστρίτσα πραγματοποιήθηκε το 1997 από την τότε κοινότητα Λακώνων με πρόεδρο το Σπύρο Μιχαλά σε συνδυασμό με τη σχολή Scuba diving center, την Ιερά μονή Παναγιας Παλαιοκαστρίτσας και τη συμμετοχή των ντόπιων λεμβούχων και άλλων τοπικών φορέων. Τα πρώτα χρόνια η εκδήλωση πραγματοποιούνταν στις 13 Ιουλίου, ημέρα εορτής της μικρής εκκλησίας, στον όρμο της Παλαιοκαστρίτσας. Τα τελευταία χρόνια διεξάγεται την πρώτη εβδομάδα του Αυγούστου..
Οι πρώτοι κάτοικοι του χωριού σύμφωνα με την παράδοση των ντόπιων ήταν Λακεδαιμόνιοι ταξιδιώτες που στον δρόμο τους για την Μεγάλη Ελλάδα έπεσαν σε τρικυμία, προσάραξαν στην περιοχή και έμειναν μόνιμα. Οι συχνές επιθέσεις των πειρατών και οι λεηλασίες ανάγκασαν αργότερα τους κατοίκους να μετακινηθούν ορεινότερα στο σημερινό χωριό Λάκωνες.
Τουρισμός.
Η Παλαιοκαστρίτσα υπήρξε-και συνεχίζει-να είναι ένα πολύ δημοφιλές τουριστικό μέρος, το οποίο κάθε χρόνο συγκεντρώνει κάθε χρόνο πολύ κόσμο. Στην περιοχή του κόλπου της Παλαιοκαστρίτσας θα συναντήσετε εστιατόρια, σνακ μπαρ, ξενοδοχεία,καθώς επίσης και παραλίες κοντά στην περιοχή.Ακολουθώντας την επαρχιακή οδό που οδηγεί έξω από το χωριό,θα βρείτε πολλά ξενοδοχεία,ενοικιαζόμενα δωμάτια,μίνι μάρκετ,πισίνες,καθώς και ενοικιαστήρια αυτοκινήτων και μηχανών,μικρότερες παραλίες και μονοπάτια που οδηγούν στο χωριό Λάκωνες.Αξίζει να αναφερθεί ότι η κεντρική παραλία του κόλπου της Παλαιοκαστρίτσας είχε βραβευθεί με γαλάζια σημαία,καθώς επίσης τα μονοπάτια που οδηγούν στο γειτονικό χωριό ΄εχουν κριθεί κατάλληλα για πεζοπορία.

</doc>
<doc id="48207" url="https://el.wikipedia.org/wiki?curid=48207" title="Αθήνα 9.84">
Αθήνα 9.84

Ο Αθήνα 9.84 είναι ο δημοτικός ραδιοφωνικός σταθμός της Αθήνας και από τους πρώτους της ελεύθερης ραδιοφωνίας, με πρωτοβουλία του τότε δημάρχου Αθηναίων Μιλτιάδη Έβερτ. Η πρώτη μετάδοση έγινε στις 31 Μαΐου του 1987 από τους 98,4 FM, ενώ στις 13 Μαΐου είχε προηγηθεί η έναρξη εκπομπής της Δημοτικής Ραδιοφωνίας Πειραιά Κανάλι Ένα 90,4 fm. Αποτελεί νομικό πρόσωπο του Δήμου Αθηναίων με την επωνυμία "Επιχείρηση Ραδιοφωνίας "Αθήνα"".
Διευθυντής τότε ήταν ο δημοσιογράφος Γιάννης Τζαννετάκος και πρόεδρος ο Νίκος Απέργης. Ο σταθμός δεν είχε άδεια λειτουργίας και οι εγκαταστάσεις του βρισκόταν στο κτίριο του Δήμου στην οδό Λιοσίων. Για να παραμείνει η κεραία, αρχικά στον Λυκαβηττό και στην συνέχεια στον Υμηττό, έγιναν συγκρούσεις με τα ΜΑΤ.
Επί δημαρχίας και προεδρίας Δημήτρη Αβραμόπουλου οι εγκαταστάσεις του ραδιοφωνικού σταθμού μεταφέρθηκαν το 1999 από την οδό Λιοσίων στην Τεχνόπολη, στο Γκάζι. Την χρονιά εκείνη εκλέχτηκε ομόφωνα με ψήφους και της αντιπολίτευσης ο δικηγόρος Γιώργος Κουντούρης για να αναλάβει την αντιπροεδρία από το 1999 μέχρι το 2001.
Πολλοί γνωστοί Έλληνες δημοσιογράφοι συνεργάστηκαν με τον σταθμό, όπως η Όλγα Τρέμη, η Έλενα Κατρίτση και άλλοι, όπως επίσης και παραγωγοί του ραδιοφώνου, όπως ο Ιωσήφ Αβράμογλου, ο Άκης Εβένης και ο Γιώργος Πολυχρονίου.
Στις 24 Μαΐου 2001, νομιμοποιήθηκε η λειτουργία του σταθμού, βάσει της 12864/Ε απόφασης του Υπουργείου Τύπου με συχνότητα εκπομπής τους 98,4 FM. Ωστόσο, σχεδόν ένα χρόνο αργότερα, λόγω πιθανών προβλημάτων παρεμβολών, διορθώθηκαν οι συχνότητες των πρώτων 20 αδειοδοτημένων ραδιοσταθμών με τον συγκεκριμένο να μεταφέρεται στη συχνότητα 98,3.

</doc>
<doc id="48208" url="https://el.wikipedia.org/wiki?curid=48208" title="Πανεπιστήμιο Αιγαίου">
Πανεπιστήμιο Αιγαίου

Το Πανεπιστήμιο Αιγαίου είναι ένα δημόσιο πολυεδρικό Ανώτατο Εκπαιδευτικό Ίδρυμα. Ιδρύθηκε το 1984 και αποτελείται από πέντε Σχολές και συνολικά δεκαεπτά Τμήματα, με πανεπιστημιακές μονάδες στη Μυτιλήνη, τη Χίο, τη Σάμο, τη Ρόδο, τη Σύρο και τη Λήμνο, συγκροτώντας ένα εκπαιδευτικό δίκτυο που καλύπτει όλους τους νομούς του Αιγαίου Πελάγους.
Το πρώτο τμήμα που λειτούργησε, το ακαδημαϊκό έτος 1984-1985, ήταν το τμήμα Διοίκησης Επιχειρήσεων, στη Χίο. Στα πέντε πρώτα χρόνια της λειτουργίας του το Πανεπιστήμιο αποτελούνταν από επτά ακαδημαϊκά τμήματα αλλά μετά το 1994 τριπλασίασε το μέγεθός του και το 2000 λειτουργούσαν δεκαεπτά τμήματα. Το νεότερο τμήμα, το τμήμα Τμήμα Οικονομικής και Διοίκησης Τουρισμού στην Χίο, ιδρύθηκε το 2017.
Βάσει της έκθεσης αξιολόγησης του 2005 από την Ένωση Ευρωπαϊκών Πανεπιστημίων (EUA), «το Πανεπιστήμιο Αιγαίου είναι μοναδικό Ίδρυμα, στην Ελλάδα αλλά και σε ολόκληρη την Ευρώπη» σε ό,τι αφορά την κάλυψη εκτενούς γεωγραφικού χώρου.
Ιστορία.
Σύμφωνα με το δικτυακό τόπο του πανεπιστημίου, οι ρίζες του ιδρύματος ανάγονται στην ίδρυση του Ιωνικού Πανεπιστημίου Σμύρνης στις αρχές της δεκαετίας του 1920, εξαιτίας της ανεπάρκειας της Αθήνας ως μοναδικού κέντρου παιδείας του Ελληνισμού.
Τον Απρίλιο του 1919 η Ελλάδα εξουσιοδοτείται από το Συμβούλιο των τεσσάρων Μεγάλων Δυνάμεων να καταλάβει στρατιωτικά την περιοχή της Σμύρνης. Ο καθηγητής του Πανεπιστημίου του Βερολίνου Κωνσταντίνος Καραθεοδωρή είχε προτείνει την ίδρυση ενός δεύτερου ελληνικού πανεπιστημίου καθώς μέχρι εκείνη την εποχή η Αθήνα ήταν το μόνο εκπαιδευτικό κέντρο του Ελληνισμού. Οι δυσκολίες της ίδρυσης ελληνικού ακαδημαϊκού ιδρύματος στην Κωνσταντινούπολη τον οδηγούν να προτείνει τρεις πόλεις ως υποψήφιες για την έδρα του νέου ιδρύματος: τη Θεσσαλονίκη, τη Χίο και τη Σμύρνη.
Παρά την πολιτική αναταραχή που επικρατούσε εκείνη την περίοδο στην περιοχή της Μικράς Ασίας ο Καραθεοδωρής υπέβαλε, στις 20 Οκτωβρίου 1919, «Σχέδιον περί ιδρύσεως νέου πανεπιστημίου εν Ελλάδι, υποβληθέν εις την ελληνικήν Κυβέρνησιν». Το Ιδρυτικό Διάταγμα του Πανεπιστημίου Σμύρνης εκδόθηκε την 1η Δεκεμβρίου του 1920 από την Ύπατη Αρμοστεία της Ελλάδας και επίσημος οργανωτής διορίστηκε ο Καραθεοδωρής. Τα πρώτα σχέδια προέβλεπαν ίδρυση Σχολών που θα σχετίζονταν με την αξιοποίηση της περιοχής, ως νευραλγικού σημείου για τον υπερπόντιο ελληνισμό, ενώ στην τελική πορεία των εργασιών το πανεπιστήμιο εθεωρείτο εφάμιλλο των μεγάλων ευρωπαϊκών πανεπιστημίων. Παρόλα αυτά το Ιωνικό Πανεπιστήμιο δεν μπόρεσε ποτέ να λειτουργήσει λόγω της Μικρασιατικής Καταστροφής. Το όραμα του Καραθεοδωρή για ένα νέο πανεπιστημιακό ίδρυμα στην ευρύτερη περιοχή της νοτιοανατολικής Μεσογείου υλοποιήθηκε τελικά με την ίδρυση του Αριστοτελείου Πανεπιστημίου Θεσσαλονίκης, το 1925.
Το Πανεπιστήμιο Αιγαίου ιδρύθηκε στις 20 Μαρτίου 1984, μαζί με το Πανεπιστήμιο Θεσσαλίας και το Ιόνιο Πανεπιστήμιο με το Προεδρικό Διάταγμα 83/1984, και είναι ένα από τα νεότερα πανεπιστήμια της σύγχρονης Ελλάδας.
Σχολές και τμήματα.
Το Πανεπιστήμιο αποτελείται από έξι Σχολές και δεκαοκτώ ακαδημαϊκά Τμήματα τα οποία προσφέρουν προπτυχιακά και μεταπτυχιακά προγράμματα σπουδών.
Προγράμματα μεταπτυχιακών σπουδών.
Στο Πανεπιστήμιο Αιγαίου λειτουργούν διάφορα προγράμματα Μεταπτυχιακών Σπουδών.
Ακαδημαϊκή αξιολόγηση.
Το 2005 η εξωτερική αξιολόγηση από την Ένωση Ευρωπαϊκών Πανεπιστημίων (EUA) αναγνώρισε την ποιότητα της έρευνας ως ένα από σημεία υπεροχής του Πανεπιστημίου Αιγαίου, με δεδομένη μάλιστα την έλλειψη χρηματοδότησης και υποδομής. Ωστόσο, τονίζεται πως το ερευνητικό έργο καθορίζεται συχνά από τα προσωπικά ενδιαφέροντα των μελών ΔΕΠ, με αποτέλεσμα να είναι αποτέλεσμα τυχαίων συνθηκών και όχι προγραμματισμού ή τοπικών αναγκών.
Στο πλαίσιο της αξιολόγησης αυτής επισημάνθηκε σειρά δυσλειτουργιών που επηρεάζουν αρνητικά την διδασκαλία και έρευνα που συντελείται στο ίδρυμα. Στο πόρισμα επισημαίνεται ότι, παρά τη σταθερή πρόοδο που έχει συντελεστεί από ιδρύσεως του Πανεπιστημίου, η πλήρης ανάπτυξη "θεσμικού ακαδημαϊκού ήθους" απαιτεί πολύ χρόνο. Γίνεται επίσης μνεία στην ασάφεια ρόλων, καθηκόντων και δικαιωμάτων, ειδικά του μη μόνιμου διδακτικού προσωπικού, στην ακαδημαϊκή απομόνωση της Πανεπιστημιακής κοινότητας και στις συχνές και συστηματικές απουσίες του Διδακτικού και Ερευνητικού Προσωπικού από το ίδρυμα.
Στον διοικητικό τομέα καταλογίζεται στο πανεπιστήμιο ανορθολογισμός στην αξιοποίηση του προσωπικού. Σε ό,τι αφορά στους φοιτητές, το ίδιο πόρισμα αναφέρει ότι δείχνουν να μην έχουν εξοικειωθεί με τις βιβλιοθήκες και ότι οι εργασίες που απαιτούν βιβλιογραφική έρευνα, αν και ""συνηθίζονται σε πολλά πανεπιστήμια, αποτελούν την εξαίρεση στο πανεπιστήμιο αυτό"." Επιπλέον, διαπιστώθηκε πως οι κτηριακές υποδομές, ειδικά στη Ρόδο και τη Σύρο, είναι ανεπαρκείς για την αποστολή ενός εκπαιδευτικού ιδρύματος.
Για την άρση αυτών των προβλημάτων, η επιτροπή προβαίνει σε επτά συστάσεις για την καλύτερη λειτουργία του, που αφορούν στη συνέχιση της δρομολογημένης διαδικασίας βελτίωσης της ποιότητας, την αποτελεσματική πολιτική διαχείρισης ανθρώπινων πόρων, την ενδυνάμωση της φωνής των φοιτητών στα θέματα που τους αφορούν, στην ενίσχυση του διεθνούς χαρακτήρα του πανεπιστημίου, την ανάπτυξη καθαρής ερευνητικής στρατηγικής και της γνωστοποίησης του παραγόμενου έργου.
Αξιολόγηση ΑΔΙΠ.
Το 2015 το πανεπιστήμιο Αιγαίου αξιολογήθηκε από την Αρχή Διασφάλισης και Πιστοποίησης της Ποιότητας στην Ανώτατη Εκπαίδευση (ΑΔΙΠ) και έλαβε συνολική ιδρυματική αξιολόγηση "worthy of merit".
Την περίοδο 2012-2014 όλα τα τμήματα του πανεπιστημίου Αιγαίου αξιολογήθηκαν από την ΑΔΙΠ.
Ακαδημαϊκές συνεργασίες.
Το Πανεπιστήμιο Αιγαίου έχει υπογράψει πρωτόκολλα ακαδημαϊκής συνεργασίας με άλλα ιδρύματα.
Βιβλιοθήκη.
Η βιβλιοθήκη του Πανεπιστημίου Αιγαίου ιδρύθηκε το 1984 ταυτόχρονα με το Πανεπιστήμιο. Στόχος της είναι να υποστηρίζει την ερευνητική και εκπαιδευτική διαδικασία των μελών της κοινότητας που καλύπτει, όπως επίσης και να προβάλει και να διασώζει τον πνευματικό πλούτο του Ελληνικού Αρχιπελάγους. Περιλαμβάνει συλλογή στην ελληνική, αγγλική, γαλλική και γερμανική γλώσσα και αποτελείται από 112.316 τόμους Βιβλίων (24.424 τίτλους), από 518 συνδρομές επιστημονικών περιοδικών (353 τίτλους), από Συλλογή Οπτικοακουστικών Μέσων, από Βάσεις δεδομένων, από διπλωματικές εργασίες και από διδακτορικές διατριβές. Η βιβλιοθήκη με Κεντρική υπηρεσία στη Μυτιλήνη διατηρεί παραρτήματα στη Χίο, στη Σάμο, στη Ρόδο, στη Σύρο και στη Λήμνο.
Αθλητισμός.
Το Πανεπιστήμιο Αιγαίου στο σύνολό του περιλαμβάνει σχετικό τομέα με όνομα «Αιγαιακός Πανεπιστημιακός Αθλητισμός» στις πανεπιστημιακές μονάδες της Λέσβου, Σάμου και Χίου, όπου δίνεται η δυνατότητα συμμετοχής σε ατομικές και ομαδικές ομάδες αθλημάτων, εκπροσωπώντας επίσης το ίδρυμα σε πανελλήνιες πανεπιστημιακές και τοπικές αθλητικές διοργανώσεις. Οι ομάδες ποδοσφαίρου και καλαθοσφαίρισης στη Χίο είναι επίσημα αναγνωρισμένες από τις αντίστοιχες ομοσπονδίες στην Ελλάδα, ενώ συμμετέχουν και στις διοργανώσεις των οικείων αθλητικών ενώσεων.
Φοιτητική ζωή.
Στο Πανεπιστήμιο Αιγαίου επίσης δραστηριοποιούνται ένα πλήθος από φοιτητικές ομάδες και όμιλοι ποικίλου ενδιαφέροντος. Αυτές περιλαμβάνουν εκδηλώσεις που πραγματοποιούνται στα επιμέρους νησιά / πανεπιστημιακές μονάδες του ιδρύματος.
Το πανεπιστήμιο Αιγαίου με αυτό τον τρόπο έχει συνδράμει στην ανάπτυξη της τοπικής οικονομίας μιας και όλες οι δραστηριότητες των ομάδων αυτών πραγματοποιούνται στις τοπικές Επιχειρήσεις όπως (Μπαρ, Night clubs, καφετερίες, Σουβλατζίδικα).
Ενδεικτικά υπάρχουν ομάδες Μουσικής και Χορού, Θεάτρου, Κινηματογράφου, Αστρονομίας καθώς και φοιτητικοί ραδιοφωνικοί σταθμοί.

</doc>
<doc id="48209" url="https://el.wikipedia.org/wiki?curid=48209" title="Φιλική Εταιρία">
Φιλική Εταιρία



</doc>
<doc id="48210" url="https://el.wikipedia.org/wiki?curid=48210" title="Ελεύθερος Τύπος (εφημερίδα)">
Ελεύθερος Τύπος (εφημερίδα)

Ο Ελεύθερος Τύπος είναι καθημερινή απογευματινή πολιτική εφημερίδα πανελλαδικής κυκλοφορίας. Το 2009 η εφημερίδα σταμάτησε την κυκλοφορία της μετά από απόφαση του ζεύγους Αγγελοπούλου, για να πωληθεί μερικούς μήνες αργότερα στους Δ. Μπενέκο και Αλ. Σκαναβή. 
Αρχικά η έκδοσή της ξεκίνησε στις 14 Αυγούστου του 1916 από τον Ανδρέα Καβαφάκη με μια προσωρινή τετράμηνη διακοπή από 18 Νοεμβρίου μέχρι 15 Μαρτίου του 1917 κατά τα λεγόμενα τότε Νοεμβριανά. Συνέχισε την έκδοσή της και μετά τη δολοφονία του Α. Καβαφάκη το 1922, μέχρι που έπαψε να εκδίδεται τον Μάιο του 1927.
Επανεκδόθηκε ως ημερήσια απογευματινή εφημερίδα στη δεκαετία του 1960, συγκεκριμένα το 1963-1964 και για ένα μόλις τρίμηνο, από τις 7 Οκτωβρίου 1963 μέχρι τις 13 Ιανουαρίου του 1964 από τους Χρ. Καβαφάκη και Χρ. Τεγόπουλο.
Από δε τον Απρίλιο 1983 άρχισε για τρίτη φορά η επανέκδοσή της ως απογευματινή ημερήσια εφημερίδα με εκδότη τον Άρη Βουδούρη και διευθυντή τον Ν. Κυριαζίδη. Από τότε η εφημερίδα κυκλοφορούσε αδιάλειπτα μέχρι τον Ιούνιο του 2009. Ήταν η δεύτερη ελληνική εφημερίδα που τυπώθηκε σε μικρό (ταμπλόιντ) σχήμα, μετά το Έθνος στις αρχές της δεκαετίας του 1980.
Ξεκίνησε την έκδοσή του με μεγάλο τμήμα του μέχρι τότε δημοσιογραφικού επιτελείου της "Απογευματινής" και είχε αντιπολιτευτικό - αντικυβερνητικό χαρακτήρα. Η κυβέρνηση του ΠΑΣΟΚ απαγόρευσε την πώλησή του σε μειωμένη τιμή με απόφαση του Μένιου Κουτσόγιωργα (τότε υπουργός Προεδρίας της Κυβερνήσεως), κάτι που αναιρέθηκε αργότερα από το Συμβούλιο της Επικρατείας.
Η απότομη πτώση της κυκλοφορίας που ακολούθησε του γεγονότος αυτού φάνηκε να αλλάζει την πολιτική γραμμή της εφημερίδας με σαφείς πλέον τάσεις υπέρ του ΠΑΣΟΚ, κάτι που όμως οδήγησε την αρχική δημοσιογραφική ομάδα σε παραίτηση και αποχώρηση.
Τελικά από τις Ευρωεκλογές του 1984 και μετά ο "Ελεύθερος Τύπος" ακολούθησε σταθερά πια και με έντονο ύφος αντιπολιτευτική στάση έναντι των κυβερνήσεων του ΠΑΣΟΚ, υποστηρίζοντας ανοιχτά τη Νέα Δημοκρατία. Προσέλκυσε δημοσιογράφους όπως ο Γιώργος Κύρτσος και η Άννα Παναγιωταρέα, και έγινε διάσημος για την ενασχόλησή του με την προσωπική ζωή του Ανδρέα Παπανδρέου, παίρνοντας συνεντεύξεις από την πρώτη σύζυγό του Χριστίνα Ρασιά, από διάφορες πρώην ερωμένες του, και αποκαλύπτοντας την ύπαρξη μίας εξώγαμης κόρης που ο Ανδρέας είχε αποκτήσει με την Σουηδέζα τηλεπαρουσιάστρια και ηθοποιό Ράγκνα Νύμπλομ. Κατάφερε να εκτοπίσει όλες τις άλλες συγγενικά πολιτικές εφημερίδες, φτάνοντας τον Ιούνιο του 1989 (μήνας εκλογών) να είναι η πρώτη σε κυκλοφορία εφημερίδα τόσο στην Αθήνα, όσο και στην υπόλοιπη Ελλάδα, όπου μάλιστα η κυκλοφορία της ήταν εντυπωσιακά μεγαλύτερη. Το μήνα εκείνο σημείωσε μέσο όρο πωλήσεων σε καθημερινή βάση 221.630 φύλλων, εκ των οποίων τα 86.563 σε Αθήνα - Πειραιά και 135.067 στην υπόλοιπη Ελλάδα.
Στη συνέχεια η κυκλοφορία του σημείωσε αισθητή κάμψη, ακολουθώντας τη γενικότερη πτώση του Τύπου. Μετά το θάνατο των αρχικών εκδοτών του Λίλιαν &amp; Άρη Βουδούρη, η ιδιοκτησία της εφημερίδας περιήλθε σε ίδρυμα στο οποίο συμμετείχαν και επώνυμα στελέχη της Νέας Δημοκρατίας.
Το καλοκαίρι του 2006 το πακέτο των μετοχών της εφημερίδας απέκτησε το ζεύγος Θεόδωρου και Γιάννας Αγγελοπούλου, τέως Προέδρου της Ο.Ε. Ολυμπιακών Αγώνων ΑΘΗΝΑ 2004. Το ίδιο επιχειρηματικό σχήμα απέκτησε το καλοκαίρι του 2007 και τον ραδιοσταθμό "Planet" που στη συνέχεια μετονομάστηκε σε "City 99.5". Ο "Ελεύθερος Τύπος" ανασχεδιάστηκε από την ισπανική εταιρία "Innovation" και βραβεύτηκε με το "Βραβείο Ευρωπαϊκής Εφημερίδας" του 2007.
Στις 19 Ιουνίου 2009 η γενική συνέλευση των μετόχων της εταιρείας "Ίδρυμα Τύπου Α.Ε.", στην οποία ανήκε η εφημερίδα, αποφάσισε τη διάλυση της εταιρείας και κατά συνέπεια την παύση της κυκλοφορίας της εφημερίδας και του ραδιοσταθμού "City", απόφαση που ανακοινώθηκε δημοσίως στις 22 Ιουνίου 2009. Η απόφαση πάρθηκε λόγω των ζημιογόνων αποτελεσμάτων της εταιρείας, αλλά και της απόφασης του ζεύγους Αγγελοπούλου να αποσυρθεί οριστικά από τον χώρο των μέσων μαζικής ενημέρωσης. Σε ένδειξη διαμαρτυρίας για την αιφνιδιαστική αυτή κίνηση, η ΠΟΕΣΥ και η ΕΣΗΕΑ προχώρησαν σε 24ωρη απεργία στις 22 Ιουνίου.
Στις 10 Σεπτεμβρίου 2009, έγινε γνωστό πως άλλαξε επίσημα ιδιοκτήτες ο "Ελεύθερος Τύπος". Οι τίτλοι της καθημερινής εφημερίδας, της κυριακάτικης έκδοσης "(Ελεύθερος Τύπος, Τύπος της Κυριακής)" και της διαδικτυακής πύλης της εφημερίδας περιήλθαν στην κυριότητα των Δ. Μπενέκου - Αλ. Σκαναβή. Τα έσοδα από την πώληση των τίτλων διανεμήθηκαν από την οικογένεια Αγγελόπουλου στους πρώην εργαζόμενους του εκδοτικού συγκροτήματος, ενώ το πρώτο φύλλο της εφημερίδας υπό τη νέα διεύθυνση κυκλοφόρησε στις 9 Νοεμβρίου 2009.

</doc>
<doc id="48211" url="https://el.wikipedia.org/wiki?curid=48211" title="Βόρεια Ελλάδα">
Βόρεια Ελλάδα

Ο όρος Βόρεια Ελλάδα περιγράφει το γεωγραφικό τμήμα της ελληνικής επικράτειας που περιλαμβάνει τη Μακεδονία και τη Θράκη. Στη Βόρεια Ελλάδα μπορεί να εντάσσονται και άλλα διαμερίσματα της Ελλάδας και άλλες περιφέρειες. Ιστορικά και βιβλιογραφικά, στην Βόρεια Ελλάδα μπορεί να εντάσσονται η Ήπειρος και τα νησιά του Βορείου Αιγαίου, λόγω της ένταξής αυτών στο Βασίλειο της Ελλάδος με το τέλος των Βαλκανικών Πολέμων. Στην Βόρεια Ελλάδα ορισμένες φορές εντάσσεται και η Θεσσαλία, λόγω κυρίως της γεωγραφικής εγγύτητας της. Στο πλαίσιο της πρωτοβάθμιας στατιστικής διάρθρωσης της Ευρωπαϊκής Ένωσης με τον γεωκώδικα NUTS, η διευρυμένη περιοχή της Βόρειας Ελλάδας περιλαμβάνει, εκτός από τις περιφέρειες της Μακεδονίας και της Θράκης, περιλαμβάνεται και την Θεσσαλία.
Ως διοικητική δομή, αρμόδια για τις υποθέσεις των περιφερειών των γεωγραφικών διαμερισμάτων της Μακεδονίας και της Θράκης, είναι ομώνυμο Υπουργείο Μακεδονίας Θράκης, το όποιο παλιότερα ήταν γνωστό και ως Υπουργείο Βορείου Ελλάδος, ενώ σε άλλες χρονικές περιόδους, αποτελούσε Γενική Γραμματεία της Ελληνικής Κυβέρνησης. Σύμφωνα με την απογραφή του 2011 έχει πληθυσμό 3.108.785 κατοίκους.

</doc>
<doc id="48212" url="https://el.wikipedia.org/wiki?curid=48212" title="Μυρτώο Πέλαγος">
Μυρτώο Πέλαγος

Το Μυρτώο Πέλαγος είναι ένα από τα επιμέρους πελάγη του Αιγαίου που καταλαμβάνει το νοτιοδυτικό του τμήμα, μεταξύ Αργοσαρωνικού και Κυθήρων από Βορρά προς Nότο, και ανάμεσα στην ανατολική Πελοπόννησο (Αργολικός Κόλπος, ανατολικές ακτές των νομών Αρκαδίας και Λακωνίας) και στις δυτικές Κυκλάδες (Κύθνος, Σέριφος, Σίφνος, Μήλος) από Δύση προς Ανατολή. 
Ιστορία.
Σύμφωνα με την ελληνική μυθολογία, πήρε το όνομά του από τον γιο του θεού Ερμή και ηνίοχο του Οινομάου, τον Μυρτίλο, ο οποίος πνίγηκε στα νερά του ριγμένος από τον Πέλοπα.
Γεωγραφία.
Στο εσωτερικό του Μυρτώου Πελάγους υπάρχουν διάσπαρτες νησίδες και βραχονησίδες οι οποίες, σε συνδυασμό με ισχυρά θαλάσσια ρεύματα που υπάρχουν στην περιοχή ακόμα και σε συνθήκες απνοίας, έχουν κατά το παρελθόν αποτελέσει μεγάλο κίνδυνο για την Ναυσιπλοΐα. Στα νερά του Μυρτώου πελάγους έχει σημειωθεί σημαντικό πλήθος ναυαγίων, με χαρακτηριστικότερο εκείνο του επιβατηγού - οχηματαγωγού πλοίου "Ηράκλειον", το 1966.
Παράκτιες περιοχές και οικισμοί του Μυρτώου πελάγους.
Πελοπόννησος
Κυκλάδες
Θαλάσσια ζωή.
Στο Μυρτώο πέλαγος μπορεί κανείς να συναντήσει τα σταχτοδέλφινα (Grampus griseus) που είναι τα μεγαλύτερα δελφίνια των ελληνικών θαλασσών.

</doc>
<doc id="48215" url="https://el.wikipedia.org/wiki?curid=48215" title="Μυρτώο">
Μυρτώο



</doc>
<doc id="48216" url="https://el.wikipedia.org/wiki?curid=48216" title="Ιόνιο">
Ιόνιο



</doc>
<doc id="48217" url="https://el.wikipedia.org/wiki?curid=48217" title="Η Καθημερινή">
Η Καθημερινή

Η Καθημερινή είναι ημερήσια πολιτική και οικονομική εφημερίδα που εκδίδεται στην Αθήνα. Ιδρύθηκε από τον Γεώργιο Α. Βλάχο. Το πρώτο φύλλο κυκλοφόρησε στις 15 Σεπτεμβρίου 1919. Μετά το θάνατό του το 1951, η εφημερίδα πέρασε στα χέρια της κόρης του Ελένης Βλάχου. Εξαιτίας οικονομικών προβλημάτων, η Βλάχου πούλησε την εφημερίδα το 1987 στον Γιώργο Κοσκωτά και έγινε μέρος του εκδοτικού συγκροτήματος της ανώνυμης εταιρείας παραγωγής και εκμετάλλευσης μέσων μαζικής επικοινωνίας «Γραμμή». Με την αποκάλυψη του σκανδάλου «Κοσκωτά», η εφημερίδα πέρασε στην «Καθημερινή Α.Ε.» συμμφερόντων Αριστείδη Αλαφούζου, και σήμερα μαζί με τον ΣΚΑΪ, αποτελεί μέρος του μιντιακού οργανισμού της οικογένειας Αλαφούζου.
Στο μεγαλύτερο μέρος της μακράς πορείας της, η Καθημερινή έγινε φορέας συντηρητικών απόψεων και δεξιών πεποιθήσεων. Την περίοδο του εθνικού διχασμού υποστήριξε την Ηνωμένη Αντιπολίτευση του Γούναρη και το Λαϊκόν Κόμμα του Παναγιώτη Τσαλδάρη, αργότερα τη δικτατορία του Μεταξά και κατά τη μεταπολίτευση την κυβέρνηση Παπάγου και την Εθνική Ριζοσπαστική Ένωση του Κωνσταντίνου Καραμανλή.
Στις 21 Απριλίου 1967 λόγω του Απριλιανού πραξικοπήματος η Ελένη Βλάχου διέκοψε την κυκλοφορία της εφημερίδας. Οι δικτάτορες την πίεσαν να ξαναβγάλει την εφημερίδα αλλά εκείνη αρνήθηκε. Μετά από οκτώ μήνες (21 Δεκεμβρίου) διέφυγε στο εξωτερικό. Επέστρεψε στην Ελλάδα στις 9 Αυγούστου του 1974 μετά τη Μεταπολίτευση και τον επόμενο μήνα (15 Σεπτεμβρίου) έβγαλε και πάλι την Καθημερινή.
Σήμερα, αν και βρίσκεται πιο κοντά στον κεντρώο χώρο, θεωρείται πολυσυλλεκτική εφημερίδα καθώς ενσωματώνει δημοσιογράφους και απόψεις από διαφορετικές πολιτικές τάσεις.
Δραστηριότητες.
Η δραστηριότητα της "«Καθημερινή Α.Ε.»" είναι η έκδοση ημερήσιων εφημερίδων πρωινών και απογευματινών, περιοδικών, ειδικών εφημερίδων και κάθε είδους εντύπου γενικού ή ειδικού περιεχομένου. Η εταιρία από το 2000 μέχρι το 2015 ήταν εισηγμένη στο Χρηματιστήριο Αθηνών με τον κωδικό ΚΑΘΗ.
Η Καθημερινή θεωρείται εφημερίδα της Κεντροδεξιάς με σημαντική επιρροή στους κύκλους της συντηρητικής παράταξης. Στην εφημερίδα αρθρογραφούν τακτικά οι Σταύρος Λυγερός, Παντελής Μπουκάλας, Πάσχος Μανδραβέλης, Χρήστος Γιανναράς, Ελένη Μπίστικα, Πέτρος Παπακωνσταντίνου κ.ά. Διευθυντής είναι ο Αλέξης Παπαχελάς.
Αν και θεωρείται κατ' εξοχήν συντηρητική -συνδεδεμένη παλαιότερα και με τα "αστικά" κομμάτια της κοινωνίας-, η Καθημερινή στεγάζει παραδοσιακά και τις απόψεις κεντροαριστερών ή ακόμα και αριστερών δημοσιογράφων. Έτσι, μέσα από τις στήλες της εφημερίδας πολλές φορές εκφράζονται και εντελώς διαφορετικές προσεγγίσεις πάνω σε ένα ζήτημα.
Ιστορικό.
Τα πρώτα χρόνια, ήταν εγκατεστημένη στην παλιά μονοκατοικία της οικογένειας Βλάχου στην οδό Σωκράτους 57. Κυκλοφορούσε καθημερινά με τέσσερις ή έξι σελίδες και κόστιζε μία δραχμή. Ο Γεώργιος Βλάχος ήταν ιδιοκτήτης και βασικός συντάκτης της εφημερίδας μέχρι και το 1951. Εκτός του πολύστηλου πολιτικού άρθρου του, που διαμόρφωνε την κατεύθυνση της εφημερίδας, συμμετείχε με χιουμοριστικά σχόλια και πολιτικές κριτικές στη στήλη «Καθημερινός Διάλογος». Συνήθης ήταν η προσφορά σε αναγνώσματα διαφόρων τύπων, αλλά και ανέκδοτων μυθιστορημάτων σε συνέχειες.
«Η Δασκάλα με τα χρυσά μάτια» του Μυριβύλη και η «Πριγκιπέσσα Ιζαμπώ» του Τερζάκη, αποτελούν μόνο ένα πολύ μικρό δείγμα αυτών. Σημαντικές στήλες της εποχής ήταν «Τα φαιδρά του Εικοσιτετραώρου» με χρώμα αστυνομικού ρεπορτάζ, και η στήλη «Εδώ και Εκεί» με αναφορά στα κοσμικά γεγονότα των Αθηνών. Μετά το θάνατό του Γεώργιου Α. Βλάχου, η διεύθυνση της εφημερίδας μεταβιβάστηκε στην κόρη του, Ελένη Βλάχου.
Αμέσως μετά την κατοχή, η ίδια είχε αναλάβει τη στήλη «Επίκαιρα», με σημαντικές λογοτεχνικές πένες να λειτουργούν υποστηρικτικά δίπλα της. Τα χρονογραφήματα της Ελένης Βλάχου αποτύπωσαν, με ιδιαίτερο ύφος, τον τρόπο ζωής του αθηναϊκού λαού και τα σημαίνοντα της εποχής.
Η "Καθημερινή" κράτησε σκληρή αντιβενιζελική στάση στα χρόνια του Εθνικού Διχασμού. Στην Μεγάλη Ελληνική Εγκυκλοπαίδεια Πυρσός (έκδοση 1932) στο σχετικό λήμμα αναφέρεται:Ανεξάρτητον όργανον αντιβενιζελικής αδιαλλαξίας και συντηρητικότητος εν παντί, έσχεν ευρείαν διάδοσιν και ήσκησε σημαντικόν επηρεασμόν. Διακρίνεται διά την σφοδράν μαχητικότητά της, την εντυπωσιακήν αρθρογραφίαν, το καλαίσθητον ύφος, την παικτικήν και σατιρικήν διάθεσιν, την αίσθησιν και έξαρσιν του ζητήματος της ημέρας. Τας πολιτικάς, κοινωνικάς και φιλολογικάς γνώμας της καθορίζει γενικώς στερρά εμμονή εις την παράδοσιν, χαρακτηριζομένη από την έλξιν προς εν εξιδανικευμένον παρελθόν τάξεως, ευπρεπείας και αισθήματος, ήτις επιτρέπει να παρεισάγωνται τόνοι λυρικοί εις την πλέον οξείαν πολεμικήν της.
Το πολιτικό πρόγραμμα της Καθημερινής, που διακήρυξε στις 13 Σεπτεμβρίου 1920, συνοψίζεται στη φράση «Κάτω ο Βενιζέλος» (Μάγερ, 1957). Με αυτόν τον τρόπο, μετατρέπεται σε ναυαρχίδα του αντιβενιζελισμού, προσκείμενη σε αυταρχικές μορφές εξουσίας με φιλοβασιλικά «αισθήματα» (Γιαννουλόπουλος, 2008) Εκείνες τις μέρες ο Γιώργος Βλάχος συνελήφθη και φυλακίστηκε με αποτέλεσμα η Καθημερινή να μη δημοσιευτεί για δώδεκα ημέρες. Εκτός από τις βιαιότητες εναντίον του Τύπου, κυριαρχεί ο έλεγχος και η πρακτική των λευκών στηλών. Οι τελευταίες ήταν απόρροια της λογοκρισίας και αντικαθιστούσαν, τα αφαιρεμένα από την κυβέρνηση, τμήματα των εφημερίδων (Μάγερ, 1957).
Παρά την απομάκρυνση του Βενιζέλου και την άνοδο της  «Ηνωμένης Αντιπολίτευσης» την ίδια χρονιά, η Καθημερινή συνέχιζε να διατηρεί κριτική στάση απέναντι στην Κυβέρνηση και τις ενέργειές της, κυρίως όσον αφορά την εξέλιξη των στρατιωτικών επιχειρήσεων στη Μικρά Ασία. Στο ιστορικό άρθρο «Οίκαδε» (14 Αυγούστου 1922) στηλιτεύει, τρόπον τινά, την κυβέρνηση και ζητά την επιστροφή των ελληνικών στρατευμάτων οίκαδε, δηλαδή πίσω στην πατρίδα. Για το άρθρο τούτο αλλά και για το άρθρο «Πομερανοί», ο Γιώργος Βλάχος επικρίθηκε από αντίπαλους και φίλους, καθώς θεωρήθηκε ότι συνετέλεσε στην ηθική κατάρρευση του μαχόμενου στρατού. Ο ίδιος υποστηρίζει ότι κάτι τέτοιο δεν μπορούσε να ισχύει, εφόσον τα σώματα του ελληνικού στρατού είχαν ήδη δεχτεί το πρώτο πλήγμα από τον τουρκικό στρατό στο Αφιόν Καραχισάρ (Μάγερ, 1957).
Αντιθέτως, η επίθεση από τις τουρκικές δυνάμεις καταγράφεται ιστορικά στην Άγκυρα στις 16 Αυγούστου 1922. Αφότου εδέχθη επίθεση, ο ελληνικός στρατός «κινήθηκε προς την περιοχή του Αφιόν Καραχισάρ, απ’ όπου αναγκάστηκε να οπισθοχωρήσει, πρώτα προς τη Σμύρνη και, στη συνέχεια, προς τα παράλια της Μικράς Ασίας» (Λεοντή, 1998, σελίδα 156). Εντούτοις, σε καμία περίπτωση δε θα μπορούσε να αποδοθεί η ήττα των Ελλήνων στις παρεμβάσεις του Τύπου. Το τουρκικό εθνικιστικό κίνημα είχε αναπτυχθεί πολύ νωρίτερα και είχε φτάσει στο απόγειό του ήδη από το 1919. Συνεπώς η υποχώρηση του ελληνικού Στρατού και η καταστροφή της Σμύρνης ήταν σε μεγάλο βαθμό προδιαγεγραμμένα (Βερέμης, 2013).
Άμεσο επακόλουθο της ήττας, ήταν η ανταλλαγή πληθυσμών που επιβλήθηκε με την επισφράγιση της συνθήκης της Λωζάνης (μεταξύ Ελλάδας και Τουρκίας) το 1923 (Βερέμης, 2013). Η πολεμική στάση των γηγενών κατοίκων στη νέα «ανθρωπογεωγραφία» είναι φανερή και στον Τύπο της εποχής. Το ίδιο συνέβη και με την "Καθημερινή η οποία κράτησε έντονα αντιπροσφυγική στάση, προτείνοντας να μη δοθούν πολιτικά δικαιώματα στους διωγμένους Έλληνες της Μικράς Ασίας και του Πόντου.
Του λόγου το αληθές επιβεβαιώνει άρθρο της Καθημερινής στις 19/7/28, με σαφή επιχειρηματολογία εναντίον της συμμετοχής των προσφύγων, ως υποψηφίων στην εκλογική διαδικασία: "Με έκπληξιν μας είδομεν εις τα χθεσινά φύλλα ότι το λαϊκόν κόμμα θα περιλάβη τρεις πρόσφυγας πολιτευομένους εις τον συνδυασμόν Αθηνών. Διατί να τους περιλάβη; Επί τη βάσει ποίας ηθικής και επί τη βάσει ποίας σκοπιμότητος"; Και λίγο παρακάτω: "Ας είνε και αδελφοί και εξάδελφοι. Όταν αποκτήσουν συνείδησιν πολιτικήν και θέλησιν πολιτών ελευθέρων-πράγμα το οποίον δε θα συμβή ποτέ-τότε θα δικαιούνται να θεωρούνται μεταξύ ημών, όχι μόνο ως εκλογείς αλλά και ως εκλέξιμοι" (Στήλη: Καθημερινά).
Για μεγάλο διάστημα η Καθημερινή διάκειτο θετικά απέναντι σε δικτατορικές μορφές εξουσίας, προτείνοντας ένα είδος «κοινοβουλευτικής δικτατορικής» κυβέρνησης (Ιανουάριος, 1934). Μάλιστα, το 1936 η Καθημερινή στήριξε τόσο την υπηρεσιακή κυβέρνηση του Ιωάννη Μεταξά, όσο και το Καθεστώς της 4ης Αυγούστου.
Σταθμό για την εφημερίδα και τον ελληνικό Τύπο γενικότερα αποτέλεσε το περίφημο άρθρο - ανοιχτή επιστολή προς τον Αδόλφο Χίτλερ, του Γεωργίου Βλάχου την 8 Μαρτίου 1941. Όταν η γερμανική εισβολή βρισκόταν προ των πυλών, ο Γ. Βλάχος συνέταξε το «ιστορικό» άρθρο «Ανοιχτή επιστολή προς την Α.Ε. και τον Αδόλφο Χίτλερ, Αρχικαγκελλάριον του Γερμανικού Κράτους». Το άρθρο τούτο έγινε ευαγγέλιο ηρωικό μα και συνάμα πολεμικό, αναδημοσιεύτηκε στον ξένο τύπο και κέρδισε μία σημαντική θέση στην ιστορία της ελληνικής δημοσιογραφίας.
Η γερμανική επιβολή, εκτός των άλλων, ανάγκασε πολλές εφημερίδες να διακόψουν την κυκλοφορία τους. Όσες συνέχισαν να κυκλοφορούν, βρίσκονταν υπό τον πλήρη έλεγχο των Γερμανών και δημοσίευαν ειδήσεις που διοχέτευαν οι κατοχικές δυνάμεις, με σκοπό τον εξωραϊσμό των πολεμικών επιχειρήσεων του άξονα. Μάλιστα, κάποιες από αυτές, ελλείψει χρημάτων, δέχονταν επιδοτήσεις από κόμματα και άλλες ελίτ της εποχής, που συνεισέφεραν στο ταμείο για να μη συκοφαντηθούν. Ο Γιώργος Βλάχος, αντιθέτως, αν και είχε την ευκαιρία να προσπορισθεί 5.000 λίρες για την εξαγορά των τίτλων, ποσό διόλου ευκαταφρόνητο, αρνήθηκε να λειτουργήσει την Καθημερινή. Παρόλα αυτά, εξακολούθησε να εκδίδεται υπό γερμανική εποπτεία, με το θετικά διακείμενο στις κατοχικές δυνάμεις Τραυλό, στη διεύθυνση της εφημερίδας.
Μετά την απελευθέρωση, το κλίμα δυσπιστίας απέναντί στις  λειτουργούσες εφημερίδες την περίοδο της κατοχής, οδήγησε σε προσωρινή διακοπή της έκδοσής τους. Για τον ίδιο λόγο κάποιες, με εξαίρεση την Καθημερινή, κυκλοφόρησαν με νέους τίτλους.
Αν και η Ε. Βλάχου ισχυρίζεται ότι η Καθημερινή δεν είχε ποτέ κανέναν αντικομουνιστικό φανατισμό, τα δημοσιεύματα της εποχής τη διαψεύδουν σε μεγάλο βαθμό. Επί παραδείγματι, ο τίτλος «Υπέστη Πανωλεθρίαν η Νεοσυσταθείσα εις Γράμμον Συμμορία» είναι χαρακτηριστικός (Καθημερινή, 2/7/1947). Ασφαλώς, με τον όρο συμμορία αναφέρεται στους κομμουνιστές αντάρτες του Δημοκρατικού Στρατού Ελλάδος. Ακόμη, στο άρθρο «Η μάχη του Γράμμου» της 3ης Ιουλίου 1947 επιβραβεύει την επιτυχή προσπάθεια του στρατού να αναχαιτίσει την είσοδο της πολυμελούς «συμμορίας» από το Γράμμο στα Χάσια.
Τη δεκαετία του '50, εμφανίζεται ο Λαϊκός Τύπος και παρατηρείται μία τάση ελάφρυνσης της πολιτικής ειδησεογραφίας. Τα σκληρά θέματα της επικαιρότητας παραχωρούν τη θέση τους στην ψυχαγωγία, το έγκλημα και γενικότερα στα λεγόμενα ανθρώπινα θέματα (Παπαδημητρίου-β, 2008). Η Καθημερινή μέσα σε αυτό το πλαίσιο παραμένει μία πολιτική εφημερίδα και παρεκκλίνει από τα πολιτικά ζητήματα της επικαιρότητας, μόνο για να ασχοληθεί με φιλολογικά περιεχόμενα υψηλής ποιότητας.
Σε ένα περιβάλλον πολιτικής έντασης με συνεχείς αλλαγές στο κυβερνητικό σκηνικό τη δεκαετία του ’60, οι εφημερίδες εμπλέκονται πλήρως σ’ ένα πολιτικό παιχνίδι συμφερόντων. Σύμφωνα με τους Zacharopoulos και Paraschos (όπως αναφέρεται στο Ψυχογιός, 2004), ακόμα και για την Ε. Βλάχου, εικάζεται ότι ενεπλάκη στην ανατροπή της Κυβέρνησης Στεφανόπουλου, μαζί με τους Π. Κανελλόπουλο, Μπίτσιο (εκπρόσωπος του βασιλέως Κωνσταντίνου) και Χ. Λαμπράκη. Η Ε. Βλάχου πιθανώς να είχε συμφέρον απ’ αυτό, εφόσον υποστήριζε πολιτικά την ΕΡΕ του Κ. Καραμανλή.
Το Ιουλιανό πραξικόπημα του ’67 και η περίοδος της δικτατορίας που ακολούθησαν την πτώση της κυβέρνησης Στεφανόπουλου, αποτέλεσαν τομή για την εξέλιξη της Καθημερινής. Η απόφαση της ιδιοκτήτριας Ελένης Βλάχου να κλείσει την εφημερίδα την περίοδο της επταετίας, θεωρήθηκε αναντίστοιχη με την έως τότε πολιτική της στάση. Πως γίνεται μία εφημερίδα της άκρας δεξιάς να μην υποστηρίζει τη δικτατορία, ενώ στο παρελθόν δήλωνε υπέρμαχος του Ιωάννη Μεταξά; Μάλιστα, η ίδια κατέφυγε στο εξωτερικό και διαδραμάτισε σημαντικότατο ρόλο στον αντιδικτατορικό αγώνα.
Όπως αναφέρουν οι Τάιμς της Ν. Υόρκης: "Όταν η ελευθερία γραφής, λόγου και πολιτικής δράσεως χάνονται, ύστατη διαμαρτυρία γίνεται η σιγή. Εις την τραγωδία που εκυριάρχησε στην Ελλάδα, η Κα Ελένη Βλάχου επροτίμησε με γενναιότητα την διακοπήν εκδόσεως δύο εφημερίδων και ενός περιοδικού επικαιρότητος από την παραδοχήν στρατιωτικής λογοκρισίας" (4 Μαΐου, 1967). Κατ’ αντιστοιχία  με την περίοδο του εμφυλίου, κυριάρχησαν η λογοκρισία, οι διώξεις, οι εκβιασμοί και οι συλλήψεις των αντιπολιτευόμενων εφημερίδων, από το καθεστώς της δικτατορίας (Ψυχογιός, 2004).
Προς το τέλος της δεκαετίας του '80 οι μικρές βιοτεχνίες του Τύπου υπό το βάρος των οικονομικών πιέσεων (τεράστια κεφάλαια για την επιβίωσή τους, αφαίρεση σημαντικού ποσοστού διαφήμισης), αφομοιώθηκαν από τα συγκροτήματα Τύπου.
Από τη νέα μονοπωλιακή τάση στον Τύπο δεν έμεινε αλώβητη και η Καθημερινή. Έτσι, το 1987 εκχωρήθηκε στον Γ. Κοσκωτά όταν ήταν ήδη υπερχρεωμένη (Ψυχογιός, 2004). Εκτός των άλλων επιχειρηματικών δραστηριοτήτων του ο Γ. Κοσκωτάς είχε δημιουργήσει την εκδοτική επιχείρηση «Γραμμή Α.Ε.». Κατείχε επίσης το 82% των μετοχών της Τράπεζας Κρήτης και μετέπειτα αποτέλεσε ιδιοκτήτη και πρόεδρο του ποδοσφαιρικού τμήματος του Ολυμπιακού. Η επέκταση του Κοσκωτά στον Τύπο με τη συγκέντρωση μεγάλου αριθμού εντύπων στον όμιλο Γραμμή Α.Ε., οδήγησε πολλούς εκδότες να αμφισβητήσουν το αδιάβλητο των οικονομικών του συναλλαγών.
Τα ευρήματα των εισαγγελικών ερευνών (20 Οκτωβρίου 1988) κατέδειξαν υπεξαίρεση χρημάτων ύψους 33,5 δις από την Τράπεζα Κρήτης, με σημείο έναρξης την εποχή που ο Κοσκωτάς ήταν ακόμα υπάλληλος στην Κρήτης.
Στο σκάνδαλο ενεπλάκησαν και βουλευτές του ΠΑΣΟΚ (Μ. Κουτσόγιωργας, Δ. Τσοβόλας κ.λπ.), τους οποίους κατήγγειλε ο Γ. Κοσκωτάς ως «ηθικούς αυτουργούς της απάτης» και «έκανε λόγο για τα ποσά που κατά καιρούς είχε αναγκαστεί να τους καταβάλλει προκειμένου να τον στηρίξουν» (Κουστένης, 2014, 551). Από τα δημοσιεύματα της Καθημερινής εκείνη την περίοδο παρατηρείται μία σχετική ουδετερότητα απέναντι στα πολιτικά πεπραγμένα, σε συνδυασμό με μία κεκαλυμμένη υποστήριξη προς το κυβερνόν κόμμα (ΠΑΣΟΚ). Μετά την αποκάλυψη του σκανδάλου, την εφημερίδα αγόρασε ο Αριστείδης Αλαφούζος.
Διευθυντές.
Οι κατά χρονολογική σειρά που ανέλαβαν διευθυντές της "Καθημερινής", από το 1919, είναι οι ακόλουθοι:
Κυκλοφορία.
Η εφημερίδα για αρκετό καιρό δεν επέτρεπε τη δημοσίευση των στοιχείων κυκλοφορίας επειδή δεν πίστευε ότι ήταν αξιόπιστα. Μετά από νομοθετική αλλαγή και την επιβολή ελέγχου των στοιχείων από ορκωτό λογιστή, επετράπη η δημοσίευση αυτών. Η έκδοση Τρίτη-Σάββατο με κόστος 1 ευρώ και χωρίς προσφορές πουλάει από 13.000 έως 15.000 φύλλα ανά ημέρα, και την κάνει την 1η σε κυκλοφορία εφημερίδα. Η έκδοση της Κυριακής με κόστος 2 ευρώ, ή 4 με τις προσφορές, πουλάει από 55.000 φύλλα έως 65.000 και την κάνει 1η ή 2η εφημερίδα της Κυριακής. Όμως, ξανααπέσυρε τις κυκλοφορίες της (όπως και πολλές από τις εφημερίδες που κυκλοφορούσαν το 2021) επειδή πίστευε ότι δεν ήταν αξιόπιστες. Πάντως, για το κυριακάτικο φύλλο είναι γνωστό, σύμφωνα πάντα με την ίδια την εφημερίδα, ότι πουλάει (μαζί με τις ηλεκτρονικές συνδρομές) 48.257 φύλα ως μέσο όρο του Μαΐου 2021 και έτσι κατατάσσεται 1ο, οριακά μπροστά από το Πρώτο Θέμα. Την Τρίτη 17 Σεπτεμβρίου 2019, η τιμή της έκδοσης Τρίτη-Σάββατο άλλαξε από 1 σε 1,20 ευρώ.
Σύμφωνα με τους ανεξάρτητους πάροχους στοιχείων διαδικτυακής επισκεψιμότητας Alexa και SimilarWeb, η ιστοσελίδα της Καθημερινής ήταν η 29η και 56η σε επισκεψιμότητα στην Ελλάδα τον Ιούλιο του 2020. Η SimilarWeb κατέτασσε την ιστοσελίδα ως την 23η σε επισκεψιμότητα ειδησεογραφική ιστοσελίδα στην Ελλάδα, προσελκύοντας περισσότερους από 3 εκατομμύρια επισκέπτες σε μηνιαία βάση.
Ένθετα.
Η "Καθημερινή" εκτός από την καθημερινή εφημερίδα εκδίδει μαζί και τα ένθετα:
"Τα ένθετα με αστερίσκο δίνονται μόνο στην έκδοση με τις προσφορές."
Τρομοκρατική επίθεση.
Τα ξημερώματα της 17ης Δεκεμβρίου 2018, εκρηκτικός μηχανισμός έπληξε το κτίριο όπου στεγάζονται τα κεντρικά γραφεία της "Καθημερινής" και του ομίλου "ΣΚΑΪ". Προηγήθηκε προειδοποιητικό τηλεφώνημα στα γραφεία της ενημερωτικής ιστοσελίδας "zougla.gr" και του τηλεοπτικού σταθμού "ΑΝΤ1".

</doc>
<doc id="48218" url="https://el.wikipedia.org/wiki?curid=48218" title="Σάιμποργκ">
Σάιμποργκ

Το Σάιμποργκ, (λατινικά «"cyborg", "cyberneticus organismus"») είναι αυτοματοποιημένος τεχνητός οργανισμός ο οποίος ενισχύει ή διευρύνει τις δυνατότητές του χρησιμοποιώντας τεχνολογικά μέσα. Τα σάιμποργκ συχνά εμφανίζονται να διαθέτουν συνδυασμό οργανικών (ζωτικών) και μηχανικών (συνθετικών) μερών σώματος, όπως ο Εξολοθρευτής (Terminator) από την ομώνυμη ταινία, ή τα σάιμποργκ από ταινίες όπως "Blade Runner" και "Α.Ι. (Τεχνητή Νοημοσύνη)".

</doc>
<doc id="48221" url="https://el.wikipedia.org/wiki?curid=48221" title="Υπουργός">
Υπουργός

Υπουργός (ετ. Υπό + Έργο) είναι ο επικεφαλής ενός υπουργείου. Σε χώρες όπως στις ΗΠΑ στο Ηνωμένο Βασίλειο στο Πουέρτο Ρίκο και σε άλλες αναφέρεται ο όρος Γραμματέας.
Οι Υπουργοί στην Ελλάδα προτείνονται από τον Πρωθυπουργό της εκάστοτε Κυβέρνησης και διορίζονται (τυπικά) από τον Πρόεδρο της Δημοκρατίας. Το Συμβούλιο Υπουργών καλείται Υπουργικό Συμβούλιο.

</doc>
<doc id="48223" url="https://el.wikipedia.org/wiki?curid=48223" title="Άγιος Κυπριανός">
Άγιος Κυπριανός



</doc>
<doc id="48225" url="https://el.wikipedia.org/wiki?curid=48225" title="Ο εξολοθρευτής">
Ο εξολοθρευτής



</doc>
<doc id="48234" url="https://el.wikipedia.org/wiki?curid=48234" title="Global Positioning System">
Global Positioning System

Το GPS (Global Positioning System), Παγκόσμιο Σύστημα Στιγματοθέτησης, ή Θεσιθεσίας είναι παγκόσμιο σύστημα εντοπισμού γεωγραφικής θέσης, ακίνητου ή κινούμενου χρήστη, το οποίο βασίζεται σε ένα "πλέγμα" εικοσιτεσσάρων δορυφόρων της Γης, εφοδιασμένων με ειδικές συσκευές εντοπισμού, οι οποίες ονομάζονται "πομποδέκτες GPS". Οι πομποδέκτες αυτοί παρέχουν ακριβείς πληροφορίες για τη θέση ενός σημείου, το υψόμετρό του, την ταχύτητα και την κατεύθυνση της κίνησης του. Επίσης, σε συνδυασμό με ειδικό λογισμικό χαρτογράφησης μπορούν να απεικονίσουν γραφικά τις πληροφορίες αυτές.
Το σύστημα ξεκίνησε από το Υπουργείο Άμυνας των ΗΠΑ και ονομάστηκε NAVSTAR GPS (Navigation Signal Timing and Ranging Global Positioning System). Το δορυφορικό αυτό σύστημα ρυθμίζεται καθημερινά από τη Βάση Πολεμικής Αεροπορίας Σρίβερ (Schriever) με κόστος 400 εκατομμύρια δολάρια το χρόνο.
Το παρελθόν.
Τα σημεία του ορίζοντα, ή ακόμη και τα αστέρια, χρησιμοποιούνταν από την αρχαιότητα για τον προσανατολισμό των ανθρώπων. Ένα σταθερό άστρο στον ουρανό, με γνωστή γεωγραφική θέση ως προς το σημείο παρατήρησης, αποτελούσε σημείο αναφοράς και βοηθούσε τους ανθρώπους στο να βρουν τη σωστή πορεία τους. Στον προσανατολισμό συνέβαλαν αργότερα και άλλα μέσα, όπως η πυξίδα και ο εξάντας. Ωστόσο ο εξάντας είναι εύχρηστος μόνο για τον προσδιορισμό του γεωγραφικού πλάτους, ενώ η χρήση του για τον προσδιορισμό του γεωγραφικού μήκους είναι δύσκολη και εξαιρετικά σύνθετη, πράγμα που αποτελεί ένα σημαντικό μειονέκτημα για προσδιορισμό του στίγματος στην θάλασσα. Ως αποτέλεσμα, τον 17ο αιώνα, το Ηνωμένο Βασίλειο συνέστησε ένα συμβούλιο επιστημόνων, το οποίο θα επιβράβευε χρηματικά όποιον θα μπορούσε να εφεύρει ένα όργανο, το οποίο θα επέτρεπε τον ακριβή υπολογισμό και των δύο γεωγραφικών συντεταγμένων, δηλαδή μήκους και πλάτους. 
Το 1761, ο Άγγλος ωρολογοποιός Τζον Χάρισσον (John Harrison), ύστερα από προσπάθειες δώδεκα ετών, κατασκεύασε ένα όργανο, το οποίο δεν ήταν άλλο από το γνωστό σημερινό χρονόμετρο. Σε συνδυασμό με τον εξάντα, το χρονόμετρο επέτρεπε τον υπολογισμό του στίγματος των πλοίων με εξαιρετική ακρίβεια (για τα δεδομένα της εποχής). Πέρασαν αρκετά χρόνια μέχρι να δημιουργηθούν τα πρώτα συστήματα εντοπισμού θέσης που βασίζονταν σε ηλεκτρομαγνητικά κύματα (ραντάρ, στα μέσα του 20ού αιώνα. Τα συστήματα αυτά χρησιμοποιήθηκαν ευρύτατα κατά τη διάρκεια του Δευτέρου Παγκοσμίου Πολέμου (και χρησιμοποιούνται ακόμη). Τα συστήματα εντοπισμού θέσης της εποχής αποτελούνταν από ένα δίκτυο σταθμών βάσης και κατάλληλους δέκτες. 
Ανάλογα με την ισχύ του σήματος που λάμβανε κάθε δέκτης από σταθμούς γνωστής γεωγραφικής θέσης, σχηματίζονταν δύο ή περισσότερες συντεταγμένες, μέσω των οποίων προσδιοριζόταν η θέση των σημείων ενδιαφέροντος επάνω σε ένα χάρτη. Στην περίπτωση αυτή, όμως, συνέβαιναν υπήρχαν δύο διαφορετικά προβλήματα: Στην πρώτη περίπτωση η χρήση σταθμών βάσης, που θα εξέπεμπαν σήμα σε υψηλή συχνότητα, διέθεταν μεν υψηλή ακρίβεια εντοπισμού, αλλά είχαν μικρή εμβέλεια. Στη δεύτερη περίπτωση συνέβαινε το ακριβώς αντίθετο, δηλαδή ο σταθμός βάσης χρησιμοποιούσε μεν χαμηλή συχνότητα εκπομπής σήματος, προσφέροντας έτσι υψηλότερη εμβέλεια, αλλά και η ακρίβεια που παρείχε ήταν χαμηλή. 
Έστω και με αυτά τα προβλήματα, η αρχή της χρήσης ραδιοκυμάτων για τον εντοπισμό της θέσης ενός σημείου είχε ήδη γίνει. Το Global Positioning System στη σημερινή του μορφή βασίζεται σε παρεμφερή τεχνολογία. Συνδυάζει όλες τις μεθόδους που είχαν χρησιμοποιηθεί στον ουρανό, δηλαδή την τεχνολογία των ηλεκτρομαγνητικών κυμάτων καθώς και την παρατήρηση ενός –τεχνητού αυτή τη φορά- ουράνιου σώματος. Οι σταθμοί βάσης που λαμβάνουν και δέχονται τα απαραίτητα ηλεκτρομαγνητικά κύματα δεν είναι πλέον επίγειοι, αλλά εδρεύουν σε δορυφόρους. 
Ένα δίκτυο πολυάριθμων (24 - 32) δορυφόρων που βρίσκεται σε σταθερή θέση γύρω από τον πλανήτη μας, βοηθά τους δέκτες GPS να παραγάγουν το ακριβές στίγμα ενός σημείου οπουδήποτε στον κόσμο. Όταν, το 1957, πραγματοποιήθηκε η εκτόξευση του δορυφόρου Σπούτνικ, οι άνθρωποι είχαν ήδη αντιληφθεί ότι ένα τεχνητό ουράνιο σώμα κοντά στη Γη είναι δυνατό να χρησιμοποιηθεί για να εντοπιστεί η θέση ενός σημείου πάνω στον πλανήτη. Αμέσως μετά την εκτόξευσή του, οι ερευνητές του Ινστιτούτου Τεχνολογίας της Μασαχουσέτης (ΜΙΤ) διαπίστωσαν ότι το σήμα που λαμβανόταν από τον δορυφόρο αυξανόταν καθώς αυτός πλησίαζε προς το επίγειο σημείο παρατήρησης και μειωνόταν όταν ο δορυφόρος απομακρυνόταν από αυτό. Αυτό ήταν και το πρώτο βήμα για την υλοποίηση της τεχνολογίας που σήμερα αποκαλείται Global Positioning System. Με τον ίδιο τρόπο που η θέση ενός δορυφόρου μπορούσε να εντοπιστεί ανάλογα με την ισχύ του σήματος που λαμβάνεται από αυτόν, υπήρχε και η δυνατότητα να συμβεί το ακριβώς αντίθετο: Ο δορυφόρος να εντοπίσει την ενός σημείου θέση με ιδιαίτερη ακρίβεια. Στην πραγματικότητα ένας δορυφόρος δεν είναι αρκετός για να υπάρξουν ακριβή αποτελέσματα, αλλά απαιτούνται τουλάχιστον τρεις, όπως θα δούμε στη συνέχεια. 
Το GPS αρχικά δημιουργήθηκε αποκλειστικά για στρατιωτική χρήση και ανήκε στη δικαιοδοσία του αμερικανικού Υπουργείου Εθνικής Άμυνας. Στα μέσα της δεκαετίας του 1960 το σύστημα δορυφορικής πλοήγησης, γνωστό τότε με την ονομασία Transit System, χρησιμοποιήθηκε ευρέως από το αμερικανικό ναυτικό. Απαιτήθηκαν αρκετές δεκαετίες, μέχρι δηλαδή τα μέσα της δεκαετίας του 1990, ώστε το σύστημα GPS να εξελιχθεί, να γίνει ιδιαίτερα ακριβές και να αρχίσει να διατίθεται για ελεύθερη χρήση από το ευρύ κοινό.
Λειτουργικά τμήματα.
Το σύστημα εντοπισμού θέσης GPS σχηματίζει ένα παγκόσμιο δίκτυο, με εμβέλεια που καλύπτει ξηρά, θάλασσα και αέρα. Εξαιτίας αυτής της έκτασής του, είναι απαραίτητος ο διαχωρισμός του σε επιμέρους τμήματα όπου πραγματοποιούνται όλες οι λειτουργίες του αλλά και ο συντονισμός του. Αναλυτικά, τα τμήματα αυτά είναι:
Όλοι οι δορυφόροι βρίσκονται σε ύψος 12.552 μιλίων (20.200 χιλιομέτρων) πάνω από την επιφάνεια της θάλασσας και εκτελούν δύο περιστροφές γύρω από τη Γη κάθε 24ωρο. Η κατασκευάστρια εταιρεία είναι η Rockwell International, η εκτόξευσή τους πραγματοποιήθηκε από το ακρωτήριο Canaveral, ενώ η τροφοδοσία τους με ηλεκτρική ενέργεια πραγματοποιείται μέσω των φωτοβολταϊκών συστημάτων που διαθέτουν. 
Οι περιοχές αυτές είναι οι εξής: α) Κολοράντο (ΗΠΑ) β) Χαβάη (Ανατολικός Ειρηνικός Ωκεανός) γ) Ascension Island (Ατλαντικός Ωκεανός) δ) Diego Garcia (Ινδικός Ωκεανός) ε) Kwajalein (Δυτικός Ειρηνικός Ωκεανός) 
Ο κυριότερος σταθμός βάσης είναι αυτός του Κολοράντο, ο οποίος είναι μάλιστα και ο μοναδικός που βρίσκεται στην ξηρά. Αναλαμβάνει τον έλεγχο της σωστής λειτουργίας των εναπομεινάντων τεσσάρων σταθμών, καθώς και τον συντονισμό τους. Σημειώνοντας τη θέση των σταθμών αυτών πάνω σε έναν παγκόσμιο χάρτη, παρατηρεί κανείς ότι η διάταξή τους δεν είναι τυχαία, αλλά ακολουθούν μια γραμμή παράλληλη με τα γεωγραφικά μήκη της Γης. 
Φορητές συσκευές GPS.
Η μεγάλη εξάπλωση της χρήσης του GPS οφείλεται και στη διάδοση των, οικονομικά προσιτών, φορητών δεκτών GPS για πεζούς ή οχήματα και των γενικών υπολογιστικών συσκευών (όπως τα PDA) με ενσωματωμένο δέκτη GPS. Ένας φορητός δέκτης αποτελείται από:
Η τελική έξοδος του δέκτη είναι το στίγμα (θέση) του και η ακριβής παγκόσμια ώρα UMT. Αυτά τα δύο δεδομένα, μαζί με άλλες χρήσιμες πληροφορίες όπως ο αριθμός των λαμβανόμενων δορυφορικών σημάτων και η στάθμη τους, αποστέλλονται σε μια θύρα επικοινωνίας του δέκτη, συνήθως σειριακής μορφής, δηλαδή ασύγχρονη (UART) ή σύγχρονη (π.χ. SPI). Ο ρυθμός με τον οποίο βγαίνει νέο στίγμα στην έξοδο του δέκτη είναι συνήθως 1 φορά το δευτερόλεπτο (δηλαδή 1 Hz), αν και υπάρχουν δέκτες που μπορούν να δίνουν στίγμα με ταχύτερους ρυθμούς (π.χ. 10 Hz). Σε συσκευές που λειτουργούν με μπαταρία, ο κυρίως δέκτης GPS διαθέτει και καταστάσεις λειτουργίας όπου ο ρυθμός αποστολής στίγματος μειώνεται σημαντικά, με αποτέλεσμα την εξοικονόμηση ισχύος.
Οι ισχυροί μικροελεγκτές και η μεγάλη μνήμη των σύγχρονων φορητών δεκτών έχουν κάνει δυνατή την ύπαρξη διάφορων απλών και εξελιγμένων βοηθημάτων εύρεσης θέσης και πλοήγησης. Π.χ. μπορούμε να βλέπουμε τη διαδρομή που έχουμε ήδη κάνει, να κάνουμε μεγέθυνση πάνω στο χάρτη ή να εισάγουμε προορισμό και ο δέκτης να βρίσκει τη βέλτιστη διαδρομή (λειτουργία πλοήγησης). Σχεδόν πάντα υπάρχει η δυνατότητα ορισμού σημείων στο χάρτη ως προτιμώμενων ή ακόμη και κατάλογος με σημεία ενδιαφέροντος, όπως πρατήρια βενζίνης, καταστήματα και αξιοθέατα. Στα μοντέλα για αυτοκίνητο συνήθως υπάρχει η δυνατότητα φωνητικών οδηγιών, κατά τη λειτουργία πλοήγησης, ώστε ο οδηγός να μη χρειάζεται να κυττά την οθόνη. Επίσης, κυκλώματα δεκτών GPS αρχίζουν να ενσωματώνονται και σε κινητά τηλέφωνα και άλλες συσκευές, όπως ψηφιακές φωτογραφικές μηχανές. Στο κοντινό μέλλον οι φορητοί δέκτες GPS θα βρίσκουν μεγάλη εφαρμογή και στα άτομα με αναπηρία, όπως οι τυφλοί, οι οποίοι έχουν την δυνατότητα να ζητούν προορισμό και να ακούν φωνητικές οδηγίες από το δέκτη GPS.

</doc>
<doc id="48235" url="https://el.wikipedia.org/wiki?curid=48235" title="GPS">
GPS



</doc>
<doc id="48239" url="https://el.wikipedia.org/wiki?curid=48239" title="Λεμεσσός">
Λεμεσσός



</doc>
<doc id="48262" url="https://el.wikipedia.org/wiki?curid=48262" title="Σούζνταλ">
Σούζνταλ

Το Σούζνταλ (ρωσ. Суздаль, προφορά σύμφωνα με το ΔΦΑ [ˈsuzdəlʲ]) είναι πόλη της Ρωσίας στην Περιφέρεια Βλαντίμιρ, βορειοανατολικά της Μόσχας. Απέχει 26 χιλιόμετρα από την πόλη Βλαντίμιρ, στον ποταμό Καμένκα. Ο πληθυσμός της στην απογραφή του 2002 ανερχόταν σε 11.357 κατοίκους.
Η ιστορία της πόλης ανατρέχει στις αρχές της 2ης χιλιετίας, την εποχή του κράτους των Ρως. Η παλαιότερη αναφορά στο όνομα της πόλης γίνεται στον Κώδικα του Νόβγκοροντ: εκεί ένας μοναχός με το όνομα Ισαάκ αφηγείται πώς έγινε ιερομόναχος το έτος 6507 από κτίσεως κόσμου (δηλ. το 999 σύμφωνα με τη χρονολογία μας) στη μονή του Αγ. Αλεξάνδρου του Αρμενίου στο Σούζνταλ. Για δεύτερη φορά το όνομα της πόλης αναφέρεται σε ένα χρονικό του 1024.
Η πόλη για αιώνες ήταν η έδρα διάφορων Ρώσων ηγεμόνων και αποτελεί τμήμα του ρωσικού «Χρυσού Δακτυλίου». Στις αρχές του 12ου αιώνα ήταν το κέντρο του "Πριγκιπάτου του Ροστόφ-Σούζνταλ". Το 1157 ο Αντρέι Μπογκολιούμπσκι μετέφερε την πρωτεύουσά του στο Βλαντίμιρ και το κρατίδιο μετονομάστηκε σε "Πριγκιπάτο του Βλαντίμιρ-Σούζνταλ". Στις αρχές του 14ου αι. γίνεται η πρωτεύουσα του "Πριγκιπάτου Σούζνταλ-Νίζγκοροντ", ενώ από το 1392 η περιοχή ανήκει στο "Μεγάλο Πριγκιπάτο της Μόσχας".
Από το 16ο αιώνα, μετά την παρακμή της ως πολιτικού κέντρου, αρχίζει η ανοικοδόμηση-επέκταση παλαιών μονών και ιδρύονται νέες. Αναφέρονται συνολικά 11 μοναστηριακά συγκροτήματα, από τα οποία επιβιώνουν σήμερα τα πέντε. Από τα μέσα του 17ου αι. η περιοχή γνωρίζει οικονομική άνθηση και το 1778 αναγνωρίζεται επίσημα ως Πόλη με τα αντίστοιχα προνόμια. Ωστόσο στα μέσα του 19ου αι. ήταν απλώς μια απομακρυσμένη επαρχιακή πόλη.
Επί Σοβιετικής Ένωσης ανακηρύχθηκε «"πόλη-μουσείο"». Σήμερα η πόλη προσελκύει πολλούς επισκέπτες που επιθυμούν να γνωρίσουν από κοντά τα σπουδαία μνημεία της ρωσικής αρχιτεκτονικής κληρονομιάς, όπως το Κρεμλίνο του Σούζνταλ, τη Μονή Αγ. Βασιλείου, Μονή Σωτήρος και Ευθυμίου, Μονή Αγ. Αλεξάνδρου, την πλατεία της αγοράς και το Μουσείο Αρχιτεκτονικής Ξύλου. Παρά τον πληθυσμό των 11.000 κατοίκων η πόλη διατηρεί την όψη χωριού και είναι ο συνδυασμός των εκπληκτικών μεσαιωνικών κτηρίων με την φυσική ομορφιά που δίνει στο Σουζντάλ γραφικότητα και γοητεία. Τα μνημεία της πόλης έχουν ανακηρυχθεί από την UNESCO τμήμα της «παγκόσμιας πολιτισμικής κληρονομιάς».

</doc>
<doc id="48263" url="https://el.wikipedia.org/wiki?curid=48263" title="Σπερχειός (ναρκαλιευτικό)">
Σπερχειός (ναρκαλιευτικό)

Το ελληνικό ναρκαλιευτικό Σπερχειός ήταν πρώην νορβηγικό φαλαινοθηρικό που επιτάχθηκε από το Βασιλικό Ναυτικό της Νορβηγίας με το όνομα "NOBLE NORAH" και διαρκούντος του Β΄ Παγκοσμίου Πολέμου παραχωρήθηκε στο τότε ελληνικό Βασιλικό Ναυτικό στη Μέση Ανατολή.
Το πλοίο αυτό ήταν καθ΄ όλα όμοιο με το ναρκαλιευτικό Αλφειός και παραλήφθηκε τον Αύγουστο του 1943 για γρίππιση ναρκών (ναρκαλιεία) στις ακτές και προσβάσεις παρά την Αλεξάνδρεια και το Πορτ Σάιδ καθώς και για συνοδείες τοπικών νηοπομπών μεταξύ των δύο αυτών λιμένων και της Κύπρου.
Μετά την απελευθέρωση ο "Σπερχειός" κατέπλευσε με τα λοιπά πλοία του Στόλου στον Πειραιά και χρησιμοποιήθηκε σε διάφορες αποστολές καθώς και σε μεταφορά αξιωματικών υπαλλήλων και άλλων προσώπων στα νησιά του Αιγαίου, δεδομένου ότι όλα τα ελληνικά επιβατηγά πλοία είχαν βυθισθεί διαρκούντος του πολέμου.
Σε μια τέτοια αποστολή στις 2 Μαΐου του 1945 και ενώ έπλεε 5 ναυτικά μίλια βόρεια της Άκρας Ζούρβας της Ύδρας, στις 08.30 μ.μ. (20.30), λόγω υπερφόρτωσης ανατράπηκε και βυθίστηκε, γεμάτο επιβάτες, παρασύροντας στο βυθό περισσότερα από 50 άτομα (επιβάτες και μέλη πληρώματος). Το πλοίο είχε αποπλεύσει από Πειραιά με προορισμό Σύρο, Χίο, Μυτιλήνη και Σάμο. Κυβερνήτης του πλοίου ήταν ο έφεδρος ανθυποπλοίαρχος Δ. Βογιατζής. Στο ναυάγιο αυτό πνίγηκε και ο Πλοίαρχος του Β.Ν. Ι. Βλαχόπουλος που επέβαινε ως επιβάτης.

</doc>
<doc id="48266" url="https://el.wikipedia.org/wiki?curid=48266" title="Περουτζίνο">
Περουτζίνο

Ο Πιέτρο ντι Κριστόφορο Βανούτσι ("Pietro di Cristoforo Vannucci", π. 1448 - Φεβρουάριος 1523), περισσότερο γνωστός ως Περουτζίνο (il Perugino), ήταν διακεκριμένος Ιταλός ζωγράφος της Αναγέννησης. Υπήρξε δάσκαλος του Ραφαήλ και θεωρείται πως το έργο του σηματοδότησε τη μετάβαση από τα πρώιμα στα ύστερα αναγεννησιακά πρότυπα. Ως ευρύτερα αποδεκτό έτος γέννησής του θεωρείται το 1450. Σύμφωνα με τον ζωγράφο και ποιητή Τζοβάννι Σάντι, που ήταν ο πατέρας του Ραφαήλ, είχε την ίδια ηλικία με τον Λεονάρντο ντα Βίντσι, γεννημένο το 1452. Σχετικά με την εκπαίδευσή του, διαθέτουμε ελάχιστες πληροφορίες. Κατά τον Τζόρτζιο Βαζάρι, μαθήτευσε αρχικά στο εργαστήριο ενός ζωγράφου στην πόλη της Περούτζια, πιθανώς του Φιορέντσο ντι Λορέντσο (π. 1440-1525) ή του Μπενεντέττο Μπονφίλι (1420-96). Το 1472 βρέθηκε στη Φλωρεντία, καθώς σύμφωνα με έγγραφα της εποχής, την ίδια χρονιά έγινε δεκτός στη φλωρεντινή συντεχνία των καλλιτεχνών του Αγίου Λουκά. 
Στην πόλη της Φλωρεντίας, μαθήτευσε στο εργαστήριο του Αντρέα ντελ Βερρόκκιο, όπου εργαζόταν επίσης, ως βοηθός, ο Λεονάρντο ντα Βίντσι. Θεωρείται πιθανό πως ο Περουτζίνο υπήρξε ακόμα μαθητής του Πιέρο ντέλλα Φραντσέσκα (π. 1420-92) στο Αρέτσο, όπου ενδέχεται να ήρθε σε επαφή και με τον διακεκριμένο ζωγράφο της εποχής Λούκα Σινιορέλλι, ωστόσο δεν είναι βέβαιο αν αυτό συνέβη πριν ή μετά την εκπαίδευσή του στη Φλωρεντία. Ο Περουτζίνο πέθανε το Φεβρουάριο ή Μάρτιο του 1523 από πανούκλα, στην πόλη Φοντινιάνο, κοντά στην Περούτζια. 
Έργο.
Τα πρώτα έργα του Περουτζίνο μαρτυρούν την επιρροή τόσο του Βερρόκκιο όσο και του Πιέρο ντέλλα Φραντσέσκα. Στο σύνολο των διαθέσιμων εγγράφων που σχετίζονται με τη ζωή και το έργο του, οι αναφορές στις πρώιμες δημιουργίες του είναι περιορισμένες, ωστόσο οι περισσότερες από αυτές που σώζονται μέχρι σήμερα, ανήκουν στα νεανικά του έργα. Ένας από τους πρώτους πίνακες που φιλοτέχνησε αναπαριστά το θέμα της "Προσκύνησης των Μάγων" (π. 1475, Περούτζια, Εθνική Πινακοθήκη της Ούμπρια). Ένα ακόμα έργο που επιβεβαιωμένα ανήκει στον Περουτζίνο αποτελεί η νωπογραφία του Αγίου Σεβαστιανού που φιλοτεχνήθηκε για την εκκλησία του Cerqueto, κοντά στην Περούτζια, περίπου το 1478, έργο του οποίου διαθέτουμε σήμερα μόνο ορισμένα τμήματα. 
Την περίοδο 1478-79, φιλοτέχνησε μία νωπογραφία με παραγγελιοδότη τον πάπα Σίξτο Δ΄ στη Ρώμη. Το έργο δεν έχει σωθεί, ωστόσο από έγγραφα της εποχής συμπεραίνουμε πως απεικόνιζε την Παναγία μαζί με το Θείο Βρέφος. Ο πάπας τού ανέθεσε επίσης τη διακόσμηση ενός τμήματος της Καπέλα Σιξτίνα. Για το σκοπό αυτό, ο Περουτζίνο ολοκλήρωσε αρκετές νωπογραφίες από τις οποίες σημαντικότερη είναι εκείνη που φέρει τον τίτλο "Ο Χριστός παραδίδει τα Κλειδιά στον Πέτρο". Φιλοτέχνησε επίσης σκηνές για τη διακόσμηση του ιερού, έργα που όμως καταστράφηκαν αργότερα από τον Μιχαήλ Άγγελο προκειμένου να χρησιμοποιηθεί ο χώρος που καταλάμβαναν για τη νωπογραφία της "Δευτέρας Παρουσίας" του ίδιου. Ο Περουτζίνο υπήρξε πιθανώς αποκλειστικά υπεύθυνος για τη διακόσμηση της Καπέλα Σιξτίνα, πριν την ανάμιξη περισσότερων καλλιτεχνών σε μεταγενέστερο στάδιο των εργασιών, όπως του Σάντρο Μποτιτσέλι και του Γκιρλαντάιο. Στη Ρώμη, ο Περουτζίνο φιλοτέχνησε επίσης νωπογραφίες για την εκκλησία του Αγίου Μάρκου, οι οποίες όμως δεν σώζονται. 
Το μεγαλύτερο μέρος των έργων που ολοκλήρωσε στη δεκαετία του 1480 έχει καταστραφεί, ενώ λίγες πληροφορίες μπορούν να εξαχθούν σχετικά με αυτά. Σύμφωνα με επίσημα έγγραφα, επιβεβαιώνεται πως εργάστηκε στη Φλωρεντία την περίοδο 1486-7. Μετά το 1487, είναι πιθανό πως συνεργάστηκε με τους Μποτιτσέλι, Φιλιππίνο Λίπι και Ντομένικο Γκιρλαντάιο για τη διακόσμηση της βίλας του Λαυρέντιου του Μεγαλοπρεπούς, φιλοτεχνώντας κυρίως έργα με θέματα εμπνευσμένα από τη μυθολογία. Η δεκαετία του 1490 υπήρξε η πλέον παραγωγική για τον Περουτζίνο, κατά τη διάρκεια της οποίας εργάστηκε κυρίως στη Φλωρεντία. Ανάμεσα στα έργα που ανέλαβε να φιλοτεχνήσει ξεχωρίζουν το "Όραμα του Αγίου Βερνάρδου" (π. 1493, Μόναχο, Παλαιά Πινακοθήκη), μία αναπαράσταση της "Παναγίας με το Θείο Βρέφος και Αγγέλους" (π. 1493, Βιέννη, Μουσείο Ιστορίας της Τέχνης), καθώς και η νωπογραφία με θέμα τη "Σταύρωση" για το παρεκκλήσι της μονής Σάντα Μαρία Μανταλένα ντέι Πάτσι, στη Φλωρεντία. 
Μέχρι το 1500, η φήμη του είχε φτάσει στο υψηλότερο σημείο της, ωστόσο τα επόμενα χρόνια επισκιάστηκε από άλλους καλλιτέχνες. Αν και συνέχισε να διατηρεί το εργαστήριο που λειτουργούσε στη Φλωρεντία, μετέφερε το μεγαλύτερο μέρος της δραστηριότητάς του στην Περούτζια, δουλεύοντας κυρίως στην Ούμπρια και αναλαμβάνοντας παραγγελίες από τη Ρώμη και άλλες μικρότερες ιταλικές πόλεις. Τα έργα που φιλοτέχνησε αυτή την περίοδο αποτυπώνουν το γεγονός πως η ποιότητά τους είχε αρχίσει να φθίνει, τόσο σε σύγκριση με τις δημιουργίες άλλων σύγχρονων καλλιτεχνών, όπως του Λεονάρντο ή του Μιχαήλ Αγγέλου, όσο και σε σχέση με τις προγενέστερες δημιουργίες του ίδιου. Παρ' όλα αυτά, ο Περουτζίνο συνέχισε να αναλαμβάνει παραγγελίες από ισχυρούς προστάτες. To 1508, ανέλαβε μαζί με άλλους καλλιτέχνες, τη διακόσμηση τής οροφής τής αίθουσας Stanza dell’Incendio του Βατικανού, παραγγελία του πάπα Ιουλίου Β΄. Μετά το 1510, εργάστηκε κυρίως στην Περούτζια και γενικά στην Ούμπρια. Στις σημαντικότερες παραγγελίες που ανέλαβε στα τελευταία χρόνια της ζωής του, ανήκουν οι νωπογραφίες που φιλοτέχνησε για την εκκλησία του Σαν Σεβέρο της Περούτζια, ολοκληρώνοντας το έργο που είχε ξεκινήσει ο Ραφαήλ αλλά δεν κατάφερε να ολοκληρώσει εξαιτίας του θανάτου του, το 1520.
Ο Περουτζίνο εργάστηκε ως αυτόνομος ζωγράφος, αρνούμενος στη διάρκεια της σταδιοδρομίας του να αποτελέσει καλλιτέχνη κάποιας βασιλικής αυλής. Ο Βαζάρι τόνισε τον επιχειρηματικό χαρακτήρα του, αποδίδοντάς τον στα φτωχικά παιδικά του παιδικά χρόνια, αν και ο ισχυρισμός αυτός είναι αβάσιμος καθώς ο πατέρας του Περουτζίνο ήταν ευυπόληπτος κτηματίας. Διατηρώντας για ένα διάστημα δύο εργαστήρια, το πρώτο στη Φλωρεντία και το δεύτερο στην Περούτζια, κατάφερε να αποκτήσει σημαντική φήμη και οικονομική άνεση, έχοντας πολυάριθμους βοηθούς προκειμένου να αντεπεξέλθει στην πληθώρα των παραγγελιών που αναλάμβανε. Σε αντίθεση με τον Μιχαήλ Άγγελο ή τον Βαζάρι, δεν ασπαζόταν το πλατωνικό ιδεώδες σχετικά με τον ρόλο του καλλιτέχνη, τον οποίο ο ίδιος δεν αντιλαμβανόταν ως έναν διανοούμενο της εποχής αλλά πρωτίστως ως έναν επαγγελματία που όφειλε να φέρει εις πέρας, με επιτυχία, τις παραγγελίες που του ανέθεταν. Πιθανώς εξαιτίας του όγκου των έργων που αναλάμβανε, ο Περουτζίνο επέλεγε να επαναλαμβάνεται στα έργα του, γεγονός για το οποίο κατακρίθηκε. Επιχειρώντας μία συνολική αποτίμηση του καλλιτεχνικού του έργου, ο Βαζάρι κατέταξε τον Περουτζίνο μεταξύ των σημαντικότερων καλλιτεχνών του 15ου αιώνα, αν και το έργο του σύντομα επισκιάστηκε από εκείνο του μαθητή του, Ραφαήλ. Ως ζωγράφος, είχε απήχηση τόσο στην Ιταλία, όσο και σε άλλες χώρες όπως η Γαλλία και η Ισπανία.

</doc>
<doc id="48267" url="https://el.wikipedia.org/wiki?curid=48267" title="Πιέτρο Περουτζίνο">
Πιέτρο Περουτζίνο



</doc>
<doc id="48268" url="https://el.wikipedia.org/wiki?curid=48268" title="Πιέτρο ντι Κριστόφορο Βανούτσι">
Πιέτρο ντι Κριστόφορο Βανούτσι



</doc>
<doc id="48274" url="https://el.wikipedia.org/wiki?curid=48274" title="Καπνοδόχος">
Καπνοδόχος

Η καπνοδόχος ή φουγάρο (συνήθως για βιομηχανίες και πλοία), ή τσιμινιέρα (συνηθέστερα για πλοία), ή καμινάδα (κυρίως για τζάκια και καταστήματα με χώρους εστίασης), είναι κατακόρυφη σήραγγα δια της οποίας τα καυσαέρια οδηγούνται στην ατμόσφαιρα. Γενικά η κατασκευή της σήμερα εξυπηρετεί την απαγωγή των καυσαερίων και όχι ως παράγοντα δημιουργίας ρεύματος, όπως στον φυσικό ελκυσμό παλαιότερα.
Στις εγκαταστάσεις ξηράς η καπνοδόχος είναι συνήθως από σιδηροπαγές τσιμέντο ή μεταλλική, παλαιότερα πλινθόκτιστη. Στα πλοία γίνεται από ελάσματα και λαμβάνει διάφορες μορφές ώστε να εναρμονίζεται αισθητικά με τις γραμμές του πλοίου.
Η τομή της καπνοδόχου είναι συνήθως κυκλική (στην ξηρά), παλαιότερα και τετράπλευρη, και στα πλοία ελλειπτική ενώ για λόγους αντοχής και στατικής κατασκευάζεται κωνική κατά την έννοια του ύψους. Οι καπνοδόχοι των πλοίων παρουσιάζουν συνήθως ελλειπτική τομή με τον μεγάλο άξονα της έλλειψης κατά το διάμηκες του πλοίου, ώστε να παρουσιάζει μικρότερη αεροδυναμική αντίσταση.
Οι μεταλλικές καπνοδόχοι κατασκευάζονται συνήθως με διπλά τοιχώματα, αφενός για να ελαττώνεται η ακτινοβολία της θερμότητας των καυσαερίων προς το εγγύς περιβάλλον και αφετέρου να μη ελαττώνεται η ένταση του ελκυσμού λόγω ψύξης αυτών. Όταν τα καυσαέρια από 2 ή 3 λέβητες εξάγονται σε κοινή καπνοδόχο τότε εσωτερικά αυτής υπάρχουν χωρίσματα που σχηματίζουν ιδιαίτερους οχετούς για καθένα λέβητα. Στη περίπτωση αυτή κάθε οχετός είναι εφοδιασμένος με ένα "καπνοφράκτη" ή "δικλείδα" (κοινώς "ντάμπερ") ώστε με αυτούς ν΄ ανοίγονται μόνο οι οχετοί που αντιστοιχούν στους εν λειτουργία λέβητες.
Διαστάσεις.
Γενικά η διατομή της καπνοδόχου λαμβάνεται περίπου ίση προς το 20 μέχρι 25% της επιφάνειας της εσχάρας, για δε το ύψος της ιδιαίτερα για φυσικό ελκυσμό το δυνατόν μεγαλύτερο. Στα παλαιότερα πλοία που έφεραν λέβητες με φυσικό ελκυσμό, επειδή η ένταση του ανέμου είναι μεγάλη το ύψος (υπολογιζόμενο από την επιφάνεια της σχάρας ή το στόμιο του καυστήρα) έφθανε τα 30 - 40 μέτρα. Στις εγκαταστάσεις ξηράς απαντώνται καπνοδόχοι μεγαλύτερου ύψους.
Σε εγκαταστάσεις τεχνικού ελκυσμού το ύψος της καπνοδόχου είναι μόνο 8-10 φορές μεγαλύτερο της διαμέτρου της, και αυτό διότι ο τεχνητός ελκυσμός δημιουργείται από τους ανεμιστήρες και είναι ανεξάρτητος του ύψους της καπνοδόχου. Συνεπώς όπως προαναφέρθηκε στη περίπτωση αυτή η καπνοδόχος παίζει ρόλο οχετού μόνο απαγωγής καυσαερίων.
Σημειώσεις.
Τα μόνα μηχανοκίνητα πλοία που ευνόητα στερούνται καπνοδόχου είναι τα πυρηνοκίνητα, τα υποβρύχια και τα βαθυσκάφη.

</doc>
<doc id="48276" url="https://el.wikipedia.org/wiki?curid=48276" title="Επιθεώρηση">
Επιθεώρηση

Ο όρος επιθεώρηση μπορεί να αναφέρεται σε ένα από τα ακόλουθα:

</doc>
<doc id="48277" url="https://el.wikipedia.org/wiki?curid=48277" title="Σύνοδος (θρησκευτική)">
Σύνοδος (θρησκευτική)



</doc>
<doc id="48280" url="https://el.wikipedia.org/wiki?curid=48280" title="Δήμος Φαρρών">
Δήμος Φαρρών

Ο Δήμος Φαρρών ήταν δήμος του Νομού Αχαΐας. Ο δήμος δημιουργήθηκε το 1835 και υπήρξε έως το 1912, όπου καταργήθηκε με την θέσπιση των κοινοτήτων. Συστάθηκε ξανά με το «Σχέδιο Καποδίστριας» το 1997 και υπήρξε έως το 2010. Από το 2011 σύμφωνα με το «Πρόγραμμα Καλλικράτης» συγχωνεύθηκε μαζί με τον Δήμο Τριταίας, την Κοινότητα Καλεντζίου και την Κοινότητα Λεοντίου για τη δημιουργία του Δήμου Ερυμάνθου και έκτοτε αποτελεί δημοτική ενότητα αυτού.
Έδρα του αποτελούσε η Χαλανδρίτσα, και στις δύο χρονικές περιόδους της ύπαρξής του ως δήμος (1835-1912, 1997-2010).
Ιστορία.
Αρχαιότητα.
Κατά την αρχαιότητα στην πεδινή περιοχή του δήμου και παρόχθια του ποταμού Πείρου υπήρχε η πόλη Φαραί, όπου σε αυτήν οφείλεται και η ονομασία του δήμου. Αποτελούσε μέλος του Κοινού των Αχαιών και της Αχαϊκής Συμπολιτείας και σύμφωνα με την μυθολογία ιδρύθηκε από τον Φάρητο, γιο της Φιλοδάμειας και εγγονό του Δαναού. Σήμερα η θέση της πόλης έχει οριοθετηθεί ανάμεσα στα σημερινά χωριά Φαραί, Πρέβεδος και Ίσωμα, όπου έχουν ανασκαφεί ρωμαϊκό λουτρό, επιγραφές σε αρχαίο νεκροταφείο και μυκηναϊκοί τάφοι.
Δήμος Φαρών (1835-1912).
Ο δήμος συστάθηκε πρώτη φορά με το βασιλικό διάταγμα της 8ης (20) Απριλίου 1835, ήταν Γ' τάξης με 1680 κατοίκους και είχε έδρα την Χαλανδρίτσα. Η σύσταση του δήμου ήταν η εξής: Χαλανδρίτσα, Ίσαρι, Πρέβεδος, Μιτόπολη, Περιστέρα, Τόσκεσι, Αστέρι, Κούμανι, Καλούσι, Μπούμπα, Τρούσι, Ζώγα, Μοίραλι, Άγιος Νικόλαος, Μπαρδικώστα, Μονή Μπαμπιώτη, Μονή Ομπλού, Μέτζενα.
Το 1841 με το βασιλικό διάταγμα της 22ης Ιανουαρίου συγχωνεύτηκε στον δήμο ο δήμος Νεζερών και τμήμα του δήμου Παναχαιών. Ο δήμος κατατάχτηκε στην Β΄τάξη με 4314 κατοίκους. Στον δήμο Φαρών προστέθηκαν τα εξής χωριά: Κάλανος, Πλάτανος, Δενδρά, Λακκώματα, Κομπηγάδι, Σποδιάνα, Λόπεσι, Παλιά Γουρζούμισσα, Κασνέσι, Μαζαράκι, Μπρακουμάδι, Κώμη, Ζουμπάτα, Τράκα, Μπολιώτη, Τσιπάτα, Μπάπα, Κριθαράκια, Ρίκαβα, Σάπια Βρύση, Παλούμπι, Βυτινέικα, Καλανιάρα, Καλύβια, Λαλικώστα, Καρμοκαλαίκα, Λάλουσι, Καρμολέικα, Μπούγα.
Σε απογραφές πληθυσμού ο δήμος Φαρών είχε 5.209 κατοίκους το 1848, 6.280 το 1861 και 9.147 το 1907.
Δήμος Φαρρών (1997-2010).
Ο Δήμος Φαρρών δημιουργήθηκε ξανά το 1997 σύμφωνα με το Σχέδιο Καποδίστριας. Ο Δήμος Φαρρών αποτελούνταν από 16 δημοτικά διαμερίσματα και 50 οικισμούς και έδρα του ήταν η Χαλανδρίτσα. Έδρες των δημοτικών διαμερισμάτων (πρώην κοινότητες) του δήμου ήταν τα χωριά: Χαλανδρίτσα, Βασιλικό, Ελληνικό, Ίσωμα, Καλανίστρα, Κάλανος, Καλούσι, Καταρράκτης, Κριθαράκια, Λακκώματα, Μοίραλι, Νέο Κομπηγάδι, Πλατανόβρυση, Σταροχώρι, Φαραί, Χρυσοπηγή.
Δημοτικά διαμερίσματα (1997-2010).
Στον καποδιστριακό δήμο περιλαμβάνονταν τα παρακάτω δημοτικά διαμερίσματα και οικισμοί:
Αξιοθέατα.
Στην Χαλανδρίτσα υπάρχει Μουσείο Λαϊκής Τέχνης και Τοπικής Ιστορίας το οποίο στεγάζεται σε έναν αναπαλαιωμένο νερόμυλο. Στο ίδιο χωριό υπάρχουν ερείπια κάστρου, που χρονολογείται από την εποχή που η Χαλανδρίτσα ήταν έδρα βαρόνου, όπως και μυκηναϊκός οικισμός και νεκροταφείο. Στα ορεινά του δήμου και συγκεκριμένα στην κοιλάδα του ποταμού Πείρου στην περιοχή των Νεζερών υπάρχει η I.Μ. Παναγίας της Χρυσοποδαρίτισσας που είναι και πολιούχος του δήμου και αποτελεί ορόσημο της περιοχής, καθώς και ιδιαίτερα σημαντικό ιστορικό και θρησκευτικό μνημείο.
Αθλητισμός.
Στον αθλητικό τομέα στον δήμο λειτουργούν τα σωματεία Α.Π.Σ. Δόξα Χαλανδρίτσας που είναι και το μεγαλύτερο σωματείο του δήμου, "Α.Ο. Πείρος Ισώματος", "Α.Ο. Φαραϊκός", "Α.Ο. Βασιλικού" και "Α.Ο. Σταροχώρι", όλα ποδοσφαιρικά σωματεία. Υπάρχουν επίσης 5 γήπεδα ποδοσφαίρου, όλα στην έδρα κάθε συλλόγου. Στον χωριό Πρέβεδος υπάρχει το Αθλητικό Κέντρο Πρεβέδου με τρία γήπεδα: δύο με φυσικό χόρτο και ένα πλαστικό.
Στη θέση "Ρέντες" ανάμεσα στην Χαλανδρίτσα και στο χωριό Βαλμαντούρα, εντός όμως των ορίων της τοπικής κοινότητας της Χαλανδρίτσας, βρίσκεται το υπό κατασκευή Αυτοκινητοδρόμιο Πάτρας που προβλέπεται να φέρει ανάπτυξη στην ευρύτερη περιοχή.

</doc>
<doc id="48281" url="https://el.wikipedia.org/wiki?curid=48281" title="Ζωή Λάσκαρη">
Ζωή Λάσκαρη

Η Ζωή Λάσκαρη (Ζωή Κουρούκλη) (Θεσσαλονίκη, 12 Δεκεμβρίου 1942 – Πόρτο Ράφτη, 18 Αυγούστου 2017 ) ήταν Ελληνίδα ηθοποιός, μια από τις διασημότερες σταρ του παλιού ελληνικού κινηματογράφου, που ξεκίνησε την καριέρα της κερδίζοντας τον τίτλο της «Σταρ Ελλάς», το 1959. Το πραγματικό της ονοματεπώνυμο ήταν Ζωή Κουρούκλη, ίδιο με της εξαδέλφης της Ζωής Κουρούκλη, γνωστής τότε τραγουδίστριας. Στα τέλη της δεκαετίας του '60 θεωρήθηκε –μαζί με την Αλίκη Βουγιουκλάκη και την Τζένη Καρέζη– μια από τις εμπορικότερες ηθοποιούς του ελληνικού κινηματογράφου.
Είχε διατελέσει δημοτική σύμβουλος στον Δήμο Αθηναίων, με την παράταξη του Δημήτρη Αβραμόπουλου. Το 2013 της απονεμήθηκε βραβείο από την Ακαδημία Κινηματογράφου για τη συνολική προσφορά της στον κινηματογράφο. Απεβίωσε στις 18 Αυγούστου του 2017 από καρδιακή ανακοπή.
Καριέρα.
Καλλιστεία.
Το βράδυ του Σαββάτου 20 Ιουνίου 1959, στην «φαντασμαγορικήν χοροεσπερίδα εις τα Αστέρια της Γλυφάδας, εξελέγη "Σταρ Ελλάς 1959" η 18έτις δεσποινίς Ζωΐτσα Κουρούκλη, με το ψευδώνυμον "Αμαρυλλίς" (αριθμός 12), υπό τας επευφημίας του πλήθους που είχε κατακλύσει το κέντρον». Στην ίδια εκδήλωση –παρουσία του Λάμπρου Κωνσταντάρα και της Χριστίνας Σύλβα– απονεμήθηκε ο τίτλος της «Μις Ελληνίδα 1959» στην μετέπειτα ηθοποιό Πάρις Λεβέντη, που συμμετείχε στον διαγωνισμό με το ψευδώνυμο «Καρυάτιδα». Στα στοιχεία που έδινε καθημερινά για τις επικρατέστερες της στέψη η αθηναϊκή εφημερίδα "Απογευματινή", αναφέρεται ότι «η "Αμαρυλλίς" εγεννήθη εις την Θεσσαλονίκην, είχε ύψος 1,68 μ., βάρος 57 κιλά, περίμετρο θώρακος 0,88, μέσης 0,62 και λεκάνης 0,93». Στις 26 Ιουλίου 1959 στο Λονγκ Μπιτς των Ηνωμένων Πολιτειών, η Ζωή Λάσκαρη διαγωνίστηκε αξιοπρεπώς για την ανάδειξη της «Μις Υφήλιος 1959».
Κινηματογράφος.
Ο τίτλος της Σταρ Ελλάς αλλά και η κοινή καταγωγή της με τον Γιάννη Δαλιανίδη ήταν η αφορμή ώστε ο τελευταίος να την επιλέξει για πρωταγωνίστρια της ταινίας "Ο Κατήφορος" το 1961. Η τεράστια επιτυχία της ταινίας έκανε την Λάσκαρη μία από τις μεγαλύτερες σταρ της εποχής και μόνιμη πρωταγωνίστρια του ελληνικού κινηματογράφου, υπογράφoντας αποκλειστικό συμβόλαιο με τη σημαντικότερη ελληνική εταιρία παραγωγής, τη Φίνος Φιλμ. Από τότε πρωταγωνίστησε σε πολύ μεγάλες κινηματογραφικές επιτυχίες και στα περισσότερα είδη ταινιών της εποχής (κωμωδία, κοινωνικό δράμα, μιούζικαλ) κατά την χρυσή περίοδο του ελληνικού κινηματογράφου. Ο Φιλοποίμην Φίνος επέλεξε να μην κρατήσει το πραγματικό της επίθετο, προκειμένου να μη γίνεται σύγχυση με την πρώτη της εξαδέλφη Ζωή Κουρούκλη, η οποία ήταν ήδη γνωστή τραγουδίστρια. Το επίθετο Λάσκαρη επέλεξε ο Γιάννης Δαλιανίδης από την ονομασία ενός Ιταλού.
Η εικόνα που διαμορφώθηκε μέσα από τις ταινίες της ήταν αυτή μιας δυναμικής και μοιραίας γυναίκας, που αποτελούσε το αντικείμενο του πόθου πολλών αντρών. Πρωταγωνίστησε σε πολλά επιτυχημένα κινμηματογραφικά φιλμ, όπως τα: "Μερικοί το προτιμούν κρύο" (1962), "Νόμος 4000" (1962), "Κορίτσια για φίλημα" (1965), "Στεφανία" (1967), "Οι θαλασσιές οι χάντρες" (1967), "Μια κυρία στα μπουζούκια" (1968) και πολλές άλλες. Συνεργάστηκε με σημαντικά και δημοφιλή ονόματα του ελληνικού κινηματογράφου, όπως οι Ρένα Βλαχοπούλου, Ντίνος Ηλιόπουλος, Κώστας Βουτσάς, Μάρθα Καραγιάννη, Μαίρη Χρονοπούλου, Αλέκος Αλεξανδράκης, Φαίδων Γεωργίτσης, Νίκος Κούρκουλος κ.ά..
Bίντεο.
Μετά την πτώση του εμπορικού ελληνικού κινηματογράφου, από τα μέσα της δεκαετίας του 1970, αν και στράφηκε αποκλειστικά στο θέατρο, πρόλαβε να συμμετάσχει και σε ταινίες βίντεο. Η βιντεοταινία "Η γυναίκα της πρώτης σελίδας", σε σκηνοθεσία του Nίκου Φώσκολου, κυκλοφόρησε το 1987 και το 1990 προβλήθηκε στο κανάλι Mega, ως σειρά 12 επεισοδίων. Συμμετείχε και στη βιντεοταινία του Μανούσου Μανουσάκη "Αντίστροφη πορεία"(1987), στο ρόλο μιας εκδότριας μεγάλης εφημερίδας, όπου συμπρωταγωνίστησε με τον Αλέκο Αλεξανδράκη.
Θέατρο.
Το 1966 έκανε την πρώτη της θεατρική εμφάνιση στην Κύπρο με τα έργα "Μιας πεντάρας νιάτα" των Γιαλαμά-Πρετεντέρη, "Η παγίδα" του Ρομπέρ Τομά και το "Βαθιά γαλάζια θάλασσα" του Τέρενς Ράττιγκαν. Στις θεατρικές σκηνές της Αθήνας εμφανίστηκε το 1970 με το έργο του Γιάννη Δαλιανίδη "Μαριχουάνα Στοπ" και ακολούθησαν η μεγάλη θεατρική επιτυχία "Εραστές του ονείρου", πάλι Δαλιανίδη, μαζί με τον Tόλη Βοσκόπουλο (1972). Στη συνέχεια, "Ο άνθρωπος που γύρισε από τον γύψο" των Κώστα Καραγιάννη και Νίκου Καμπάνη, "Πως να κερδίσετε τον άντρα σας" του Ρόμπερτ Σμιθ (1975), "Ξυπόλητη στο πάρκο" του Νηλ Σάιμον (1977) και "Η κυρία του Μαξίμ" του Ζωρζ Φεϋντώ (1979). Παράλληλα συμμετείχε σε μεταφορές θεατρικών έργων για την τηλεόραση, από το αντίστοιχο τμήμα της EPT. Ακολούθησαν τα θεατρικά έργα: "Φρύνη η εταίρα" του Γεωργίου Ρούσσου (1980), "Παντρεύομαι τον άντρα μου" του Νόρμαν Κράσνα (1980), "Εγώ, εσύ και ο άλλος" του Τζιν Κερ (1982), "Οι άντρες προτιμούν τις ξανθές»" της Ανίτα Λος (1983), "Μις Πέπσι" του Μπρουνό (1984) και "Η Ντόρις και ο γυαλάκιας" του Μπιλ Μάνχοφ (1984).
Το 1990 ο Μίνως Βολανάκης την σκηνοθέτησε στην μεγάλη θεατρική επιτυχία "Καινούρια σελίδα" του Νηλ Σάιμον και το 1994 ο Ανδρέας Βουτσινάς στο "Ορφέας στον Άδη" του Τενεσί Ουίλιαμς, σε συνεργασία με το ΚΘΒΕ. Ακολούθησαν τα έργα: "Τρελοί για έρωτα" του Σαμ Σέπαρντ (1995), "Ποιος φοβάται την Βιρτζίνια Γουλφ" του Άλμπι (1996), πάλι σε συνεργασία με το ΚΘΒΕ, "Τρεις ψηλές γυναίκες" του Έντουαρντ Άλμπι (1996), "Τρωάδες" του Ευριπίδη (1996), "Το μακρύ ταξίδι μιας μεγάλης μέρας μέσα στη νύχτα" του Ευγένιου Ο’ Νηλ (1997), "Η συνάντηση" του Νάντας (2000), "Σκηνές γάμου" του Άλμπι (2000, σε συνεργασία με το ΔΗΠΕΘΕ Καλαμάτας), "Ευαίσθητη ισορροπία" του Άλμπι (2003), "Διαμάντια και μπλουζ" της Λούλας Αναγνωστάκη (2006), "Άλμα Μάλερ" του Ρον Χάρτ (2009), "Ρόουζ" του Μάρτιν Σέρμαν (2011) και "Ωραία χρόνια" του Xάρολντ Πίντερ (2013).
Στο θέατρο συνεργάστηκε με τους σκηνοθέτες: Μιχάλη Κακογιάννη, Ανδρέα Βουτσινά, Μίνω Βολανάκη, Σταμάτη Φασουλή, Άντολφ Σαπίρο, Σταύρο Τσακίρη, Αθανασία Καραγιαννοπούλου, Γιώργο Ρεμούνδο, Γιώργο Θεοδοσιάδη, Δημήτρη Νικολαΐδη, Κωστή Μιχαηλίδη, Κώστα Μπάκα, Αντώνη Αντωνίου, Γιάννη Δαλιανίδη.
Προσωπική ζωή.
Η προσωπική της ζωή πάντα απασχολούσε τα μέσα μαζικής ενημέρωσης και πολλές σχέσεις της είχαν συζητηθεί –κυρίως αυτή με τον Τόλη Βοσκόπουλο.Από τον γάμο της με τον Πέτρο Κουτουμάνο απέκτησε μία κόρη, τη Μάρθα, που είχε παντρευτεί τον Βλάσση Μπονάτσο. Ο δεύτερός της γάμος έγινε με τον δικηγόρο Αλέξανδρο Λυκουρέζο, με τον οποίο παντρεύτηκε το 1976 και το 1978 απέκτησε μια κόρη, τη Μαρία - Ελένη, πρώην σύζυγο του ηθοποιού Απόστολου Γκλέτσου.

</doc>
<doc id="48282" url="https://el.wikipedia.org/wiki?curid=48282" title="Αισθητήρας Hall">
Αισθητήρας Hall

Οι αισθητήρες φαινόμενου Hall χρησιμοποιούνται στους διανομείς πολλών συστημάτων ανάφλεξης για να ενεργοποιήσουν το πρωτεύον κύκλωμα (έναυση σπινθήρα) και για να μετρήσουν τις στροφές/λεπτό του κινητήρα.
Αλλά χρησιμοποιούνται επίσης σε πολλά συστήματα ανάφλεξης χωρίς διανομέα (DIS) για να καθορίσουν τη θέση του στροφαλοφόρου και του εκκεντροφόρου άξονα. Αυτό συμβαίνει επειδή ο εγκέφαλος του κινητήρα πρέπει να ξέρει που ο αριθμός ένα κύλινδρος είναι μόλις η μηχανή αρχίσει να στροφάρει. Μόλις ο πολύ σημαντικός "συγχρονισμένος παλμός" ανιχνεύεται, η ακολουθία ανάφλεξης μπορεί να αρχίσει να δίνει τάση στους σπινθηριστές στη σωστή ακολουθία. Αυτό επιτρέπει επίσης το χρόνο έγχυσης να αντιστοιχηθεί με το χρόνο που θα δοθεί ο σπινθήρας στις μηχανές με διαδοχική έγχυση καυσίμων. Οι αισθητήρες Hall αναφέρονται μερικές φορές ως "διακόπτες" λόγω του on-off "ψηφιακού" σήματος τάσης που παράγουν. Αντίθετα από τους μαγνητικούς αισθητήρες που παράγουν ένα σήμα εναλλασσόμενου ρεύματος (AC) που ποικίλλει στην τάση με την ταχύτητα, οι αισθητήρες Hall παράγουν ένα σταθερό σήμα τάσης που μπορεί να αλλάξει απότομα από τη μέγιστη τάση σε σχεδόν μηδέν και πάλι πίσω ανεξάρτητα από τις στροφές της μηχανής. Αυτό παράγει σήμα κυματομορφής σχεδόν τετραγωνικής που μπορεί να χρησιμοποιηθεί εύκολα από τον υπολογιστή για λόγους συγχρονισμού.
Λειτουργία.
Όταν μεταλλικό έλασμα εισέρχεται μέσα σε μαγνητικό πεδίο με μια συγκεκριμένη γωνία, τότε δημιουργείται στα άκρα του ελάσματος διαφορά δυναμικού (δηλαδή τάση). 
Ένας χαρακτηριστικός αισθητήρας Hall έχει τρία καλώδια ή τερματικά: ένα για τη γείωση, ένα για την τάση μπαταρίας ή αναφοράς και ένα για το σήμα εξόδου. Για να παραγάγει ένα σήμα εξόδου, ένας αισθητήρας Hall πρέπει να τροφοδοτηθεί με μια τάση αναφοράς από τον υπολογιστή του οχήματος (που μπορεί να είναι 5 έως 12 βολτ ανάλογα με την εφαρμογή). Η τάση τροφοδότησης είναι απαραίτητη για να δημιουργήσει το φαινόμενο που πραγματοποιείται μέσα στον αισθητήρα. Η αρχή λειτουργίας στην οποία είναι βασισμένοι οι αισθητήρες Hall (και έχει το ίδιο όνομα) χρονολογείται από 1879 όταν ανακάλυψε ο "Edwin H. Hall", ένας Αμερικανός επιστήμονας, ένα νέο ηλεκτρικό φαινόμενο. Όταν εφάρμοσε ένα ηλεκτρικό ρεύμα σε ένα κομμάτι του μετάλλου που παρεμβλήθηκε μεταξύ δύο μαγνητών, δημιούργησε μια δευτερεύουσα τάση μέσα στο μέταλλο όταν τοποθετήθηκε υπό σωστή γωνία στην εφαρμοσμένη τάση. Η ανακάλυψη δεν είχε ευρεία πρακτική χρήση τότε, αλλά αποδείχθηκε ότι αυτή ήταν ακριβώς ό,τι οι μελλοντικοί μηχανικοί θα χρειάζονταν για να δημιουργήσουν μια συσκευή μετατροπής ικανή για ένα αποδοτικό on-off σήμα τάσης τετραγωνικής κυματομορφής. Το φαινόμενο Hall προσαρμόστηκε έτσι ώστε η αλλαγή τάσης να εμφανίζεται σε ένα τσιπ πυριτίου που τοποθετείται στη σωστή γωνία του μαγνητικού πεδίου.
Όταν ένα μεταλλικό έλασμα περνά μέσω του κενού αέρα μεταξύ του μαγνητικού πεδίου και του τσιπ πυριτίου, διακόπτει το μαγνητικό πεδίο και αναγκάζει την τάση παραγωγής του τσιπ για να μειωθεί ξαφνικά στο μηδέν. Με τα πρόσθετα στοιχεία κυκλώματος, ο αισθητήρας μπορεί να κάνει ακριβώς το αντίθετο: να παραγάγει ένα σήμα τάσης όταν περνάει το έλασμα από το μαγνητικό πεδίο. Τα πρόσθετα στοιχεία κυκλώματος ρυθμίζουν την τάση τροφοδότησης στο τσιπ και ενισχύουν την τάση εξόδου του. Σε ένα σύστημα ανάφλεξης αυτοκινήτου, τα ελάσματα τοποθετούνται στον άξονα του διανομέα, στο ρότορα, στην τροχαλία του στροφαλοφόρου άξονα ή στον εκκεντροφόρο έτσι ο αισθητήρας μπορεί να παραγάγει ένα σήμα σπινθηροδότησης ή θέσης, ή και τα δύο μαζί, καθώς ο στροφαλοφόρος άξονας περιστρέφεται. Σε μερικές εφαρμογές, μια εγκοπή σε μια τροχαλία, ένα δόντι γραναζιού ή ακόμα και ένα περιστρεφόμενο μαγνητικό κουμπί εξυπηρετεί τον ίδιο σκοπό με το μεταλλικό έλασμα για να διακόψει το ”μαγνητικό παράθυρο” του αισθητήρα και να κλείσει το διακόπτη.
Ένας αισθητήρας Hall μπορεί να είναι είτε "ανοικτός" είτε "κλειστός" ανάλογα με το πώς τα στοιχεία κυκλώματός του είναι σχεδιασμένα. Όταν είναι ”ανοικτός” (όπως οι αισθητήρες θέσης του στροφαλοφόρου της GM) παράγει μια σταθερή τάση εξόδου όταν το μαγνητικό παράθυρο είναι ανεμπόδιστο και κανένα έλασμα δεν περνά. Η τάση εξόδου μειώνεται για να πλησιάσει σε μηδέν όταν εισάγεται ένα μεταλλικό έλασμα στο μαγνητικό παράθυρο και εμποδίζει το πεδίο. Το σήμα συλλογής του προφίλ ανάφλεξης (PIP) και το σήμα προσδιορισμού του πρώτου κυλίνδρου (CID) που βρίσκονται σε κινητήρες της Ford που έχουν ανάφλεξη χωρίς διανομέα(DIS) λειτουργεί με τον αντίθετο τρόπο. Όταν το έλασμα περνά, πέρνα και εμποδίζει το μαγνητικό πεδίο, ο εσωτερικός ηλεκτρονικός διακόπτης του αισθητήρα αλλάζει το σήμα εξόδου του αισθητήρα από πλησίον μηδέν (θέση off) στη μέγιστη τάση (on).
Εφαρμογές.
Οι περισσότεροι σύγχρονοι κινητήρες είναι εφοδιασμένοι με αισθητήρα ή διακόπτη HALL για να εντοπίζεται η θέση και οι στροφές του εκκεντροφόρου και του στροφαλοφόρου άξονα. Αυτοί οι αισθητήρες διαφέρουν σε μέγεθος και σε σχεδίαση αλλά είναι όμοιοι στην αρχή και τον τρόπο λειτουργίας. Οι διαφορές αυτές εντοπίζονται κυρίως στην τάση λειτουργίας και τον τρόπο που τοποθετούνται ανάλογα με την σχεδίαση του εκάστοτε κινητήρα.
Ο αισθητήρας hall είναι ένας πολύ ακριβής τρόπος για να γνωρίζει ο ‘εγκέφαλος’ του οχήματος ανά πάσα στιγμή την θέση και τη ταχύτητα των δυο αυτών αξόνων. Οι περισσότερες εφαρμογές χρησιμοποιούν διάκενα και ελάσματα. Το διάκενο αφήνει να περάσει το μαγνητικό πεδίο το οποίο δημιουργείται από ένα μόνιμο μαγνήτη. Όταν το έλασμα περάσει από το μαγνητικό πεδίο, τότε το διακόπτει και δημιουργείται μια αλλαγή στην τάση την οποία ο ‘εγκέφαλος’ την αισθάνεται. Όταν περνάει από το έλασμα τότε η τάση πέφτει πρακτικά στο μηδέν. Ενώ όταν παρεμβάλλεται το έλασμα, η τάση ανεβαίνει σε μια συγκεκριμένη τιμή. Αυτή η τάση είναι συνήθως ίση με την τάση της μπαταρίας σε μοντέλα της GM,της Ford και σε πολλούς κινητήρες της Chrysler. Όμως στους κινητήρες της Chrysler 3.3L, 3.5L, 3.8L, ο Η/Υ δίνει τάση 8 volt, και δέχεται μια των 5 έως 0 volt στο καλώδιο του αισθητήρα. Μερικοί αισθητήρες hall χρησιμοποιούν ένα κινητό μαγνήτη προσκολλημένο σε ένα δόντι για να υπολογίζεται ο χρόνος (General Motors), αλλιώς κόμβους στο στρόφαλο για να δοθεί σήμα (Chrysler).
Η General Motors, η Ford, και η Chrysler έχουν κινητήρες που χρησιμοποιούν διπλούς αισθητήρες hall. Οι κινητήρες της Chrysler που χρησιμοποιούν στροβιλοσυμπιεστή έχουν δυο ξεχωριστούς αισθητήρες οι οποίοι βρίσκονται πάνω στη βάση του διανομέα με τις δικές τους συνδέσεις (3 καλώδια για το καθένα). Η GM καθώς και η Ford χρησιμοποιούν διπλούς αισθητήρες hall σε μια εφαρμογή με 4 συνδετικά καλώδια. Και οι δυο αυτοί αισθητήρες μοιράζονται την ίδια παροχή των 12 volt και την γείωση. Τα αλλά 2 καλώδια είναι για το σήμα της εξόδου τάσης 12 έως 0 volt. Η GM χρησιμοποιεί διαφορετικούς αισθητήρες για τον εκκεντροφόρο και τον στροφαλοφόρο άξονα σε συνδυασμό με Ανάφλεξη χωρίς Διανομέα και αλλεπάλληλου χρονισμού έγχυσης καύσιμου.
Στα οχήματα της Ford χρησιμοποιούνται αισθητήρες Hall για να δοθεί σήμα στον υπολογιστή για να βελτιωθεί η αναλογία Ανάφλεξης Χονδρού Φιλμ ( Thick Film Ignition). Αυτό ονομάζεται σήμα συλλογής του προφίλ ανάφλεξης (PIP). Το σύστημα ανάφλεξης διπλού σπινθήρα με διανομέα (DIS) της Ford, εκμεταλλεύεται ένα δεύτερο αισθητήρα, (στην ίδια εγκατάσταση) για να αναγνωρίσει τον πρώτο κύλινδρο. Αυτό ονομάζεται σήμα αναγνώρισης του πρώτου κυλίνδρου (CID).
Η Chrysler ξεκίνησε να χρησιμοποιεί αισθητήρες με το ντεμπούτο του κινητήρα Omni/Horizon 1.7L το 1978 και το συνέχισε και σε επερχόμενα μοντέλα. Ο αισθητήρας τοποθετήθηκε στον διανομέα και το έλασμα ήταν μέρος της συναρμολόγησης του ρότορα. Αυτός ο τύπος δούλευε με ένα 12βολτο κύκλωμα το οποίο έστελνε σήμα στην Ηλεκτρονική Αναλογία Ανάφλεξης ή στον Υπολογιστή για τον έλεγχο της ανάφλεξης. Αργότερα στην δεκαετία του ’80 η Chrysler εισήγαγε το σύστημα DIS και οι αισθητήρες Hall άλλαξαν τοποθεσίες εγκατάστασης και σχεδιασμό. Ένας αισθητήρας τοποθετημένος στο στρόφαλο, διαβάζει την ταχύτητα του κινητήρα όπως περνάνε οι 3 ομάδες των 4 κόμβων του στρόφαλου από μπροστά του. Ο αισθητήρας του εκκεντροφόρου, που είναι τοποθετημένος στην κεφαλή της μηχανής, βλέπει την θέση του, από τα δόντια του. Αυτοί οι αισθητήρες Hall τροφοδοτούνται από ρεύμα τάσης 8 volt και η έξοδος τους είναι τάσης 5 έως 0 volt στον ‘εγκέφαλο’ της μηχανής.
Όλοι οι αισθητήρες Hall έχουν 3 καλώδια για να λειτουργήσουν. Το ένα από αυτά μεταφέρει την τάση παροχής και το δεύτερο καλώδιο γειώνει τον αισθητήρα. Και τα δυο τροφοδοτούνται από την Αναλογία Ανάφλεξης ή τον ‘εγκέφαλο’. Το τρίτο καλώδιο είναι η μπαρέτα. Αυτό το καλώδιο είναι η έξοδος του αισθητήρα στον Υπολογιστή. Η τάση αυξάνεται, συνήθως στην τάση της μπαταρίας και μετά μειώνεται σχεδόν στο μηδέν με την κίνηση των διάκενων και των ελασμάτων που εξηγήθηκαν νωρίτερα. Το σήμα είναι σχεδόν τετράγωνο και έτσι δεν χρειάζεται μετατροπέας για να γίνει ψηφιακό για να διαβαστεί από τον υπολογιστή. Αυτός μετράει τον χρόνο μεταξύ των παλμών και υπολογίζει τον απαιτούμενο χρονισμό και τροφοδοσία καύσιμου, ανάλογα με τις στροφές του κινητήρα.
Για να λειτουργήσει σωστά ένας αισθητήρας Hall, πρέπει να έχει την κατάλληλη τάση και γείωση. Εάν οποιαδήποτε σύνδεση διακοπεί ο αισθητήρας δεν δουλεύει. Επίσης ένα βραχυκύκλωμα στην γείωση ή στην τροφοδοσία ή στο καλώδιο εξόδου μηδενίζει την ένδειξη στο στροφόμετρο.!
Παλμική γεννήτρια φαινομένου Hall.
Η συσκευή αυτή αποτελείται από ολοκληρωμένο κύκλωμα (τσιπ) πυριτίου, μέσω των αντίθετων άκρων του οποίου διέρχεται ρεύμα μικρής έντασης. Όταν στην κύρια επιφάνεια του τσιπ δημιουργηθεί μαγνητικό πεδίο, μια διαφορά δυναμικού (τάση) εμφανίζεται μεταξύ των δύο άκρων του. Το δυναμικό αυτό ονομάζεται τάση Hall και χρησιμοποιείται για την ενεργοποίηση του σπινθήρα ανάφλεξης όταν το μαγνητικό πεδίο διαφοροποιηθεί – το τελευταίο επιτυγχάνεται μέσω ενός δίσκου με μεταλλικά τμήματα πτερυγίων. Το μαγνητικό πεδίο συνήθως δημιουργείται μέσω ενός μικρού μόνιμου μαγνήτη στις αντίθετες πλευρές του διακένου από το τσιπ Hall. Σημειώστε ότι τα πτερύγια του δίσκου θα διακόψουν το μαγνητικό πεδίο καθώς περνούν ανάμεσα στο διάκενο μεταξύ του μόνιμου μαγνήτη και του στοιχείου Hall.
Τυπικά, το τσιπ λαμβάνει ένα ρεύμα της τάξεως των 30mA περίπου και παρέχει ένα σήμα τάσης Hall των 2mV, που όμως επηρεάζεται από το συντελεστή θερμοκρασίας – η τάση Hall αυξάνεται με την αύξηση της θερμοκρασίας. Το τσιπ είναι συνήθως ενσωματωμένο σε ένα άλλο ολοκληρωμένο κύκλωμα, που παρέχει σήμα, κυματομορφή και ενίσχυση.
Τα τσιπ Hall-IC, έχουν την γεννήτρια Hall προσαρμοσμένη στο κέντρο του τσιπ – σημειώστε ότι το μέγεθός του είναι μόλις 1,5 x 1.6 mm.

</doc>
<doc id="48283" url="https://el.wikipedia.org/wiki?curid=48283" title="Ναυκρατίδης">
Ναυκρατίδης

Ο Ναυκρατίδης ήταν παλαιστής και Ολυμπιονίκης.
Κατά το σοφιστή Φιλόστρατο, αφού νίκησε στους Ολυμπιακούς Αγώνες, έτρωγε και έπινε με τους φίλους του 3 μήνες ακατάπαυστα, για να το γιορτάσει. Κατόπιν, πήγε να γυμναστεί για να χωνέψει, και πέθανε κατά την προπόνηση.

</doc>
<doc id="48285" url="https://el.wikipedia.org/wiki?curid=48285" title="Βαλλονία">
Βαλλονία



</doc>
<doc id="48287" url="https://el.wikipedia.org/wiki?curid=48287" title="Ο ατσίδας">
Ο ατσίδας

Ο Ατσίδας είναι ελληνική, κωμική, κινηματογραφική ταινία του 1962, σε παραγωγή Φίνος Φιλμς και σε σενάριο και σκηνοθεσία Γιάννη Δαλιανίδη. Η ταινία προβλήθηκε για πρώτη φορά στις 15 Ιανουαρίου 1962.. Το σενάριο βασίστηκε σε θεατρικό έργο του Δημήτρη Ψαθά.
Πλοκή.
Η ταινία τοποθετείται στη Θεσσαλονίκη και αφηγείται την ιστορία των ερωτικών δραστηριοτήτων, δύο αδελφών, του Αλέκου και της Άννας.
Ο Αλέκος αγαπά τη Βούλα, την αδελφή του Γρηγόρη, αλλά δεν μπορεί να την παντρευτεί, επειδή πρώτα πρέπει να αποκαταστήσει την δική του αδελφή, την Άννα. Ωστόσο, έχει και η Άννα έναν κρυφό ερωτικό δεσμό τον Αντώνη, που αυτός αποφεύγει την παντρειά. Τα δύο αδέλφια, εν τούτοις, κρύβονται από τον πατέρα τους, ο οποίος θέλει να κανονίσει μόνος του τους γάμους τους, ώστε ο Αλέκος να πάρει μια κοπέλα που να έχει προίκα και η Άννα να πάρει έναν νέο που δε ζητάει προίκα. Τα πράγματα, φυσικά, δεν πάνε όπως τα θέλει ο πατέρας. Ωστόσο, ο Γρηγόρης, ο αδελφός της Βούλας, βρίσκει κάποια ερωτικά γράμματα που της είχε στείλει ο Αλέκος. Και του απαγορεύει, απειλώντας τον να τον σκοτώσει, να την ξανασυναντήσει, εκτός εάν δηλώσει πως την παντρεύεται. 
Στην προσπάθειά του, το ζευγάρι να βρεθεί, ανακαλύπτει ένα απόμερο μέρος, ένα μαγαζί που δουλεύει ως σερβιτόρος εκεί, ο Θρασύβουλος. Εκεί, ο Αλέκος, συναντά τον Αντώνη, χωρίς να ξέρει ότι είναι ο αγαπημένος της αδελφής του. Και αρχίζουν και συζητάνε για τα προβλήματα που έχουν οι αδελφές, οι οποίες εξαρτώνται από τον αδελφό. Έτσι, ο Αντώνης, μαθαίνει στον Αλέκο τη μέθοδο "στρίβειν διά του αρραβώνος", το οποίο ηρεμεί τα πράγματα με το σόι της νύφης, δίνοντας χρόνο στον γαμπρό να χωρίσει την αρραβωνιαστικιά του.
Οι πράξεις της Άννας και του Αλέκου γίνονται γνωστές στον πατέρα, ο οποίος θυμώνει, αλλά δέχεται να συναντήσει τους δεσμούς των παιδιών του. Όταν ο Αλέκος βλέπει τον Αντώνη, τα χάνει, και λιποθυμά. Και αποκαλύπτει στην οικογένειά του το κόλπο του "στρίβειν διά του αρραβώνος", η Άννα όμως που προσποιείται ότι ήπιε δύο σωληνάρια κινίνο, κάμπτει τις αντιρρήσεις της οικογένειά της, και τα βρίσκει με τον Αντώνη, ο οποίος την αγαπά. Από την άλλη, στη γνωριμία με το σόι του Γρηγόρη όλα κυλούν ομαλά και ο πατέρας δίνει τις ευχές του. Το τέλος της ταινίες τους βρίσκει όλους ευτυχισμένους, και με τον Γρηγόρη, που τόσο καιρό απειλούσε τον Αλέκο, να βρίσκεται σε κίνδυνο, καθώς ο αδελφός της δικιάς του αγαπημένης του λέει πως θα τον σκοτώσει αν δεν δηλώσει πως την παντρεύεται, έτσι, λοιπόν, και ο Γρηγόρης, εφαρμόζει τη μέθοδο του "στρίβειν διά του αρραβώνος".
Μουσική της ταινίας.
Δύο κομμάτια ακούγονται στην ταινία και τα δύο είναι γραμμένα από τον Μανώλη Χιώτη:
Κριτική.
Η ταινία έχει χαρακτηριστεί από τις πιο πετυχημένες θεατρικές διασκευές.
Ακολουθεί η κριτική του Αντώνη Μοσχοβάκη.
Πληροφορίες.
Η ταινία βασίζεται στο θεατρικό έργο του Δημήτρη Ψαθά, "Εξοχικόν κέντρον ο έρως".
Ο Θανάσης Βέγγος σε δεύτερο ρόλο, ξεδιπλώνει το κωμικό του ταλέντο και γίνεται περιζήτητος.
Η ταινία γυρίστηκε στη Θεσσαλονίκη.
Ήταν 5η σε εισιτήρια, από τις 68, τη χρονιά προβολής της και έκοψε 69.414. Προβλήθηκε στις κινηματογραφικές αίθουσες, της Αθήνας, του Πειραιά και των προαστίων.
Σε μορφή DVD, κυκλοφόρησε στις 11 Απριλίου 2006.
Αξιομνημόνευτες εκφράσεις.
Η ταινία σφύζει από εκφράσεις, που μέχρι και σήμερα είναι γνωστές.
Ενδεικτικά:

</doc>
<doc id="48289" url="https://el.wikipedia.org/wiki?curid=48289" title="Άνω Πατήσια">
Άνω Πατήσια



</doc>
<doc id="48290" url="https://el.wikipedia.org/wiki?curid=48290" title="Κάτω Πατήσια">
Κάτω Πατήσια



</doc>
<doc id="48292" url="https://el.wikipedia.org/wiki?curid=48292" title="Ένα κορίτσι για δύο">
Ένα κορίτσι για δύο

Το Ένα κορίτσι για δύο είναι ελληνική κωμωδία του 1963 της Φίνος Φιλμ σε σενάριο και σκηνοθεσία Γιάννη Δαλιανίδη, βασισμένη στο θεατρικό έργο των Νίκου Τσιφόρου και Πολύβιου Βασιλειάδη «Ερωτευθείτε, παρακαλώ». 
Πλοκή.
Ο Κίμων (Αλέκος Αλεξανδράκης) είναι ένας παλαιών αρχών καθηγητής φιλοσοφίας, με αντιλήψεις κατά του γάμου, που ετοιμάζει και βιβλίο στο οποίο υποστηρίζει ότι έρωτας δεν υπάρχει. Ζει με τη χήρα αδελφή του Πολυξένη (Ρένα Βλαχοπούλου) και τον μικρότερο αδελφό του Αριστείδη (Κώστα Βουτσά), έναν τεμπέλη γλεντζέ.
Ο Αριστείδης θέλει να παντρευτεί και θέλει την έγκριση του Κίμωνα. Για να την αποσπάσει, τον καταφέρνει να προσλάβει ως γραμματέα του, την κοπέλα που θέλει να παντρευτεί, τη Μυρτώ (Ζωή Λάσκαρη), που τραγουδάει σε νυχτερινά κέντρα. Κίμωνας και Μυρτώ ερωτεύονται ο ένας τον άλλο.
Η Ινώ (Μάρθα Καραγιάννη) που κρυφά είναι ερωτευμένη με τον Αριστείδη, θα παρέμβει και ο Κίμων με τη Μυρτώ θα παντρευτούν. Όπως επίσης και η Ινώ με τον Αριστείδη. Αλλά και η Πολυξένη θα ξαναπαντρευτεί τον Προκόπη (Γιάννη Βογιατζή), τον χήρο ιδιοκτήτη του καθαριστηρίου της γειτονιάς, ο οποίος την περιτριγύριζε.
Παραγωγή.
Η ταινία έκοψε 386.817 εισιτήρια και κατατάχθηκε στην 5η θέση ανάμεσα σε 92 ταινίες της ίδιας σεζόν. Η πρώτη της προβολή έγινε στις 21 Οκτωβρίου 1963. 
Το θεατρικό έργο «Ερωτευθείτε, παρακαλώ», πάνω στο οποίο βασίστηκε το σενάριο της ταινίας, είχε ανέβει στο θέατρο από το ζευγάρι Κώστας Ρηγόπουλος - Κάκια Αναλυτή , όπου ο Κώστας Βουτσάς ερμήνευε τον ίδιο ρόλο. 
Η Νέλλη Μάνου είναι η τραγουδίστρια που ντουμπλάρει τη Ζωή Λάσκαρη στις σκηνές του νυχτερινού κέντρου. 

</doc>
<doc id="48293" url="https://el.wikipedia.org/wiki?curid=48293" title="Fear Factory">
Fear Factory

Οι Fear Factory είναι industrial metal συγκρότημα από την Καλιφόρνια των ΗΠΑ. Γνωστοί για την πρωτοτυπία τους ν' αναμείξουν τη death metal μουσική με την industrial τεχνοτροπία και με κυριότερο χαρακτηριστικό τα φωνητικά, όπου πέρα από την σκληρή χροιά υπήρχε πλέον και το μελωδικό πέρασμα.
Αρκετά singles των Fear Factory ανέβηκαν στο Mainstream Rock Top 40 και τα άλμπουμ τους μπήκαν στο Billboard top 40, 100 και 200.
Προ-Ιστορία συγκροτήματος.
Τα πρώτα μέλη του συγκροτήματος Ντίνο Καζάρες (Dino Cazares) και Ρέιμοντ Ηερρέρα (Raymond Herrera) σχηματίζουν ένα πρότζεκτ με το όνομα «Ulceration» στο Λος Άντζελες της Καλιφόρνια το 1989. Με τον ερχομό του τραγουδιστή Μπέρτον Σ. Μπελ (Burton C. Bell) το συγκρότημα πλέον αλλάζει όνομα και μετονομάζεται σε Fear Factory καθώς πιστεύει ότι το πρώτο όνομα δεν άρμοζε στο χαρακτήρα του συγκροτήματος. Το 1990 το διπλό FF λογότυπό τους εμφανίζεται και οι FF έχουν δημιουργηθεί.
Soul of a New Machine.
Ξεκινώντας με κατά βάση Death Metal ήχο, οι FF κάνουν τη διαφορά εμπλουτίζοντας τη μουσική τους με industrial samples και μελωδικά καθαρά φωνητικά σε συνδυασμό πάντα με τα βαριά death/thrash riffs στην κιθάρα, περίπλοκα και πολύ μπροστά στην τελική μίξη ντραμς, βαρύτατο μπάσο, οι Fear Factory ένωσαν τη metal σκηνή με την industrial κυκλοφορώντας τον πρώτο τους δίσκο «Soul of a New Machine» το 1992. Χαρακτηριστικό δείγμα του πρώτου δίσκου μπορεί να θεωρηθεί το τραγούδι «Scumgrief».Την επιτυχία του δίσκου ακολούθησε και μία εκτενής περιοδεία με μεγάλα ονόματα της σκληρής μουσικής: Biohazard, Sick of it All και Sepultura στην Η.Π.Α. και με τους Brutal Truth στην Ευρώπη.
Fear is the Mindkiller.
Οι Fear Factory ζητούν remixes των κομματιών του πρώτου δίσκου τους από τον Rhys Fulber των The Front Line Assembly. Το 1993 λοιπόν κυκλοφορεί το «Fear Is the Mindkiller» μια Industrial/Techno μίξη τους.
Το 1994, ο μπασίστας Andrew Shives εκδιώχτηκε από την μπάντα λόγω διαφωνιών με τους υπολοίπους. Η αλήθεια είναι ότι αν και φαίνεται να φιγουράρει στη φωτογραφία της μπάντας στον πρώτο δίσκο, το μπάσο παίχτηκε από τον Dino Cazares. Ο συγκεκριμένος μπασίστας έπαιξε σε μία μόνο επίσημη ηχογράφηση ενός 7" single με το ισπανικό όνομα "Sangre De Ninos" των «Factorio De Miedo» δηλαδή των FF.
Demanufacture.
Την ίδια χρονιά ο Ολλανδός μπασίστας Christian Olde Wolbers γνωρίζεται με το συγκρότημα και ενώ είναι διακοπές στο Λος Άντζελες συμφωνεί να τους βοηθήσει με το γράψιμο του επόμενου δίσκου,το «Demanufacture»(1995), το οποίο ίσως παραμένει το κορυφαίο τους άλμπουμ μέχρι και σήμερα. Ο δίσκος κατάφερε κάτι σπάνιο, να πάρει kkkkk (5/5) βαθμολογία από το μεγαλύτερο περιοδικό σκληρής μουσικής παγκοσμίως, το βρετανικό kerrang!.
Οι Fear Factory περιοδεύουν ασταμάτητα με γιγαντιαία ονόματα του χώρου όπως Black Sabbath, Megadeth και Iron Maiden, εμφανίζονται στο Ozzfest '96 and '97 καθώς και σε πολλά άλλα φεστιβάλ σε όλο τον κόσμο. Το συγκρότημα κάνει μια ανεπανάληπτη εμφάνιση στο Donington της Αγγλίας.
Remanufacture.
Για δεύτερη συνεχόμενη φορά οι Fear Factory πειραματίζονται στα δικά τους τραγούδια από το Demanufacture παίζουν με τις λέξεις και από αυτό προκύπτει ένα νέο άλμπουμ το Remanufacture το Μάιο του 1997 με τη βοήθεια μεγάλων ονομάτων της ηλεκτρονικής μουσικής του DJ Dano και Junkie XL.
Obsolete.
Είναι Ιούλιος του 1998 όταν κυκλοφορεί το Obsolete, αφού ήδη οι FF έχουν ακυρώσει την εμφάνισή τους στο μεγαλύτερο metal φεστιβάλ της Ολλανδιας το Dynamo Open Air Festival για να τελειώσουν το νέο δίσκο νωρίτερα. Ο δίσκος αυτός είναι concept και περιγράφει και σχέσεις ανθρώπων-μηχανών στο εγγύς μέλλον καθώς και τη μάχη πλέον που δίνει το ανθρώπινο γένος να επιζήσει και να αντιμετωπίσει την τεχνητή νοημοσύνη, αφού αυτό πια έχει γίνει «άχρηστο»(απαρχαιωμένο/obsolete). Δίχως ξεκούραση βγαίνουν πάλι σε περιοδεία με τους Slayer και μετά με τους ανερχόμενους τότε Rammstein. Η μεγαλύτερη τιμή τούς δίνεται όταν καλούνται να αντικαταστήσουν τελευταία στιγμή ως headliners της δεύτερης σκηνής του Ozzfest '99 τους θρυλικούς Judas Priest.
Ο Burton C. Bell εκείνη την περίοδο μιλώντας για το δίσκο τους εξήγησε:
«"Το ενιαίο concept αυτού του δίσκου είναι ότι ο «άνθρωπος» κατάντησε πια «ξεπερασμένος», ακόμα αντιστέκεται στις μηχανές και τα συστήματα τους. Ο άνθρωπος καταλήγει να τα βάζει με τον ίδιο τον «μηχανισμό» της κυβέρνησης... To Demanufacture ξεκίνησε την ιστορία, με το Remanufacture εξελίχθηκε και το Obsolete είναι ένα νέο μέρος της ιστορίας του concept των FF"», λέει ο Burton C. Bell ο οποίος μιλάει μεταφορικά πολύ συχνά, μέσα από τους στίχους του αλλά και τις συνεντεύξεις του.
Digimortal.
Η επιτυχία του Osbolete και του sigle "Cars" ήταν σημείο καμπής για τη μπάντα, με την Roadrunner Records τώρα να θέλει να αξιοποιήσει τη δυναμική της μπάντας και του δυναμικού πωλήσεων, έτσι άρχισαν να πιέζουν την μπάντα να γράψει πιο προσιτό υλικό για το νέο τους άλμπουμ, με τίτλο Digimortal , το οποίο κυκλοφόρησε το 2001.
Ενώ το Digimortal παρέμεινε συνεπές με την εξέλιξη της μπάντας στους στίχους, ο Bell τώρα με το τραγούδι "Man Machine" και έχοντας γίνει συγχωνεύσεις, διαχωρίζει τη θέση του με την τεράστια βλάβη που προκαλείται στην μπάντα, τόσο μουσικά, με τη στροφή προς το πιο απλό,και πιο φιλικών προς το ραδιόφωνο τραγούδια με των οποίων η δομή έχει ως αποτέλεσμα να χάσει η μπάντα κάποιες από τους πιο ακραίους metal fans και το άλμπουμ να θεωρείται από ορισμένους κατώτερο από τις παλαιότερες κυκλοφορίες. Η γνώμη των fans, ωστόσο, παραμένει έντονα διαιρεμένη μεταξύ εκείνων που βλέπουν το άλμπουμ ως μια κολοσσιαία αποτυχία, εκείνους που είναι συνδεδεμένους με το nu metal κίνημα και άλλους που ισχυρίζονται ότι ο ήχος παραμένει το ίδιο Fear Factory όπως ήταν και επαινούν τις αρετές που παρέχει ο παραγωγός Rhys Fulber.
Το Digimortal μπήκε στο Top 40 Billboard album charts, στο Top 20 στον Καναδά και στο Top 10 της αυστραλιανών album charts. Το single "Linchpin" έφτασε στο Rock Top 40. Ένα remix του τραγουδιού "Invisible Woods" συμπεριλήφθηκε για το Resident Evil soundtrack ταινιών, καθώς και ένα instrumental digipack bonus track ονομάζεται «Full Metal Contact» το οποίο γράφτηκε αρχικά για το video game, Demolition Racer. Μία VHS / DVD κυκλοφορία με τίτλο Digital Connectivity κυκλοφόρησε λίγο μετά, τον Ιανουάριο του 2002 και εξιστορεί κάθε μία από τις τέσσερις περιόδους/άλμπουμ της μπάντας, μέσω συνεντεύξεων, ζωντανά κλιπ, βίντεο και μουσική περιοδεία / στούντιο footage. Το τελικό αποτέλεσμα πάντων δε θεωρήθηκε κάτι το εξαιρετικό.
Διάλυση.
Παρόλο που το Digimortal είχε ένα επιτυχημένο ξεκίνημα, οι πωλήσεις δεν έφτασαν στα επίπεδα του Obsolete και η μπάντα έλαβε μικρή υποστήριξη για περιοδεία. Η κατεύθυνση του άλμπουμ σε συνδυασμό με τις ισχυρές προσωπικές διαφορές μεταξύ ορισμένων από τα μέλη της μπάντας δημιούργησε ένα ρήγμα που κλιμακώθηκε με την πάροδο του χρόνου, μέχρι το σημείο όπου ο Bell ανακοίνωσε την έξοδό του το Μάρτιο του 2002. Η μπάντα διαλύθηκε αμέσως μετά. Η Roadrunner έχοντας τους δεσμευμένους με συμβόλαιο εκδίδει το αμφιλεγόμενο το album με τίτλο Concrete (αρχικά από το 1991) το 2002 και b-sides και σπάνια συλλογή, το Hatefiles το 2003. Κατά την παραμονή του μακριά από το Fear Factory, Bell ξεκίνησε το side project Ascension of the Watchers, που κυκλοφόρησε το πρώτο τους EP, Iconoclast, ανεξάρτητα μέσω των online καταστήματος κατά το 2005.
Επιστροφή.
Με την πάροδο του χρόνου, προέκυψε ότι το σχίσμα τελικά ήταν σε μεγάλο βαθμό μόνο μεταξύ του Dino Cazares και των άλλων μέλη, ιδίως με τον Bell. Ο Cazares ήταν ο πρώτος που θα μιλήσει μετά τη διάσπαση, εξαπολύοντας επίθεση κατά του Bell και τα υπόλοιπων μελών, τον Μάιο του 2002, σε μια συνέντευξη στο Blabbermouth.net. Σχεδόν όλοι αυτοί οι ισχυρισμοί στην συνέχεια διαψεύστηκαν από τον Herrera σε μια «αντισυνέντευξη» μιλώντας εξ ονόματος όλων των άλλων μελών.

</doc>
<doc id="48294" url="https://el.wikipedia.org/wiki?curid=48294" title="Φράγκοι">
Φράγκοι

Οι Φράγκοι (λατινική γλώσσα: "Franci" ή "gens Francorum") ήταν ένα σύνολο γερμανικών φύλων, το όνομα του οποίου αναφέρεται για πρώτη φορά σε ρωμαϊκές πηγές του 3ου αιώνα, συνδεδεμένο με φυλές στο Ρήνο, στο χείλος της Ρωμαϊκής Αυτοκρατορίας. Αργότερα, ο όρος συνδέθηκε με τις εκρωμαϊσμένες γερμανικές δυναστείες εντός της καταρρέουσας Ρωμαϊκής Αυτοκρατορίας, οι οποίες τελικά διοίκησαν ολόκληρη την περιοχή μεταξύ των ποταμών Λίγηρα και Ρήνου και επέβαλαν την εξουσία τους σε πολλά άλλα μεταρωμαϊκά βασίλεια και γερμανικούς λαούς, αναγνωριζόμενες αργότερα από την Καθολική Εκκλησία ως διάδοχοι των παλαιών ηγεμόνων της Δυτικής Ρωμαϊκής Αυτοκρατορίας. 
Παρόλο που το φράγκικο όνομα εμφανίζεται στον 3ο αιώνα, τουλάχιστον μερικές από τις αρχικές φράγκικες φυλές ήταν από καιρό γνωστές με τα δικά τους ονόματα στους Ρωμαίους, τόσο ως σύμμαχοι που προσέφεραν στρατιώτες όσο και ως εχθροί. Το νέο όνομα εμφανίζεται για πρώτη φορά όταν οι Ρωμαίοι και οι σύμμαχοί τους έχαναν τον έλεγχο της περιοχής του Ρήνου. Οι Φράγκοι αναφέρθηκαν για πρώτη φορά ότι συνεργάστηκαν για να εισβάλουν στη ρωμαϊκή επικράτεια, αλλά από την αρχή αυτό συνδέθηκε και με επιθέσεις εναντίον τους που οργανώθηκαν έξω από την περιοχή των συνόρων τους, για παράδειγμα από τους Σάξονες, και από την επιθυμία των συνοριακών φύλων να μετακινηθούν στη ρωμαϊκή επικράτεια.
Γνωστοί φράγκικοι λαοί εντός των ρωμαϊκών συνόρων του Ρήνου ήταν οι Σάλιοι Φράγκοι, στους οποίους επιτράπηκε να ζήσουν στη ρωμαϊκή επικράτεια, ενώ άλλοι Φράγκοι μετά από πολλές απόπειρες κατέκτησαν τη ρωμαϊκή συνοριακή πόλη της Κολωνίας και εγκαταστάθηκαν στην αριστερή όχθη του Ρήνου. Αργότερα, σε μία περίοδο συγκρούσεων σε ολόκληρη τη Γαλατία στις δεκαετίες του 450 και του 460, ο Φράγκος Χιλδέριχος Α΄ ήταν ένας από τους στρατιωτικούς ηγέτες που διοίκησαν ρωμαϊκές δυνάμεις διαφόρων εθνικών δεσμών. Ο Χιλδέριχος και ο γιος του, Κλόβις Α΄, αντιμετώπισαν τον ανταγωνισμό του Αιγίδιου και του γιου του ως διεκδικητές του βασιλείου των Φράγκων και διοικητές των ρωμαϊκών δυνάμεων του Λίγηρα (σύμφωνα με τον Γρηγόριο Τουρώνη, ο Αιγίδιος κυβέρνησε το βασίλειο για 8 χρόνια όταν ο Χιλδέριχος βρισκόταν σε εξορία, ενώ ο γιος του αναφέρεται ως "βασιλιάς των Ρωμαίων"). Αυτός ο νέος τύπος βασιλείου, εμπνευσμένος ίσως από τον Αλάριχο Α', αντιπροσωπεύει την αρχή της δυναστείας των Μεροβίγγειων, η οποία κατάφερε να κατακτήσει το μεγαλύτερο μέρος της Γαλατίας τον 6ο αιώνα, καθώς και να εδραιώσει την ηγεσία της σε όλα τα φράγκικα βασίλεια στα σύνορα του Ρήνου. Στη βάση αυτής της αυτοκρατορίας οι αναδυόμενοι Καρολίδες θεωρήθηκαν τελικά ως οι νέοι αυτοκράτορες της δυτικής Ευρώπης το 800. 
Κατά τον Μεσαίωνα, ο όρος Φράγκος χρησιμοποιήθηκε ως συνώνυμο του "Δυτικού Ευρωπαίου", καθώς οι Καρολίδες κυβερνούσαν στο μεγαλύτερο μέρος της Δυτικής Ευρώπης και καθιέρωσαν μία πολιτική τάξη η οποία ήταν η βάση του ευρωπαϊκού "παλαιού καθεστώτος" που έληξε με τη Γαλλική Επανάσταση. Οι Δυτικοευρωπαίοι μοιράστηκαν την υπακοή τους στη Ρωμαιοκαθολική Εκκλησία και συνεργάστηκαν ως σύμμαχοι στις Σταυροφορίες εκτός Ευρώπης, στον Λεβάντε, όπου προσδιόριζαν τους εαυτούς τους ως Φράγκους και τα βασίλεια που ίδρυσαν ως Φράγκικα. Το γεγονός αυτό είχε διαρκή επίδραση στα ονόματα των δυτικών Ευρωπαίων σε πολλές γλώσσες. 
Καταγωγή - μετακινήσεις.
Οι Φράγκοι, προερχόμενοι από τη Βαλτική, εισέβαλαν στη Ρωμαϊκή Αυτοκρατορία και κατά τον 5ο και τον 6ο μ.Χ. αιώνα κατέκτησαν τη Ρωμαϊκή Γαλατία. Εμφανίστηκαν την εποχή του Γαλλιηνού, ο οποίος τους απώθησε στην δεξιά όχθη του Ρήνου (254 μ.Χ.). Αποτελούσαν ένα νεοσύστατο στρατιωτικό συνασπισμό, που προέκυψε από την συνένωση των υπολειμμάτων αρχαιοτέρων γερμανικών φυλών. Σύντομα ξεχώρισαν δύο μεγάλα σύνολα, οι Σάλιοι Φράγκοι και οι Ριπουάριοι Φράγκοι. Από την εποχή του αυτοκράτορα Πόστομου (258-262 μ.Χ.) ορισμένοι Φράγκοι κατατάσσονταν ατομικά ως βοηθητικοί στον ρωμαϊκό στρατό. Οι Ριπουάριοι εγκαταστάθηκαν κυρίως στη σημερινή Φλάνδρα. Υιοθέτησαν τον πολιτισμό της χριστιανικής Δύσης τον 8ο μόλις αιώνα.
Θρησκεία-Πολιτισμός-Διοίκηση-Νομοθεσία.
Οι Φράγκοι δημιούργησαν το πιο ισχυρό χριστιανικό κράτος. Οι Σάλιοι Φράγκοι (ένα από τα δύο φύλα) είδαν να αναγνωρίζεται από τον Ιουλιανό η εγκατάστασή τους στην Τοξανδρία το 358 μ.Χ. Κατά τον 4ο αιώνα μερικοί απ' αυτούς αναρριχήθηκαν σε ανώτατα αξιώματα. Γνωρίζουμε το Φραγκικό Δίκαιο από τον Σάλιο Νόμο, που συντάχθηκε γύρω στο 500 μ.Χ., και τον Ριπουάριο Νόμο, που συντάχθηκε γύρω στο 540 μ.Χ. Σε αυτούς τους νόμους βρίσκουμε κανόνες ποινικής δικονομίας και προπαντός τα περιβόητα «βέργκελτ», τις προβλεπόμενες από το νόμο αποζημιώσεις που όφειλε να καταβάλει ο θύτης στην οικογένεια του θύματός του.
Πόλεμος.
Ο βασιλιάς τους, Γκενοπότ, αναγνωρίζει τη ρωμαϊκή κυριαρχία. Την εποχή που αρχίζει η εξασθένηση του ρωμαϊκού κράτους οι Φράγκοι κατορθώνουν να προχωρήσουν δυτικότερα και να εγκατασταθούν στις περιοχές της Νορμανδίας και της Καμπανίας. Την εποχή των μεγάλων επιδρομών, απωθημένοι από τον Αέτιο, αναγκάστηκαν να περιμένουν το θάνατό του για να εγκατασταθούν στην κοιλάδα του Μοζέλα.
Το κράτος των Φράγκων.
Ο Μεροβίγγειος Χιλδέριχος Α΄ βασιλιάς των Σαλίων, εξακολούθησε να παραμένει υποτακτικός του Ρωμαίου Αιγίδιου, ο οποίος κατείχε την καρδιά της λεκάνης του Παρισιού.
Ο βασιλιάς των Φράγκων Κλόβις Α΄ (Clovis), γιος του Χιλδέριχου, νίκησε και σκότωσε το Ρωμαίο ηγεμόνα Συάγριο, γιο και διάδοχο του Αιγίδιου, απαιτώντας έτσι πλήρη ανεξαρτησία.
Το κράτος των Φράγκων κυβερνήθηκε αρχικά από τη δυναστεία των Μεροβιγγείων, των απογόνων δηλαδή του Κλόβι και στη συνέχεια από τη δυναστεία των Καρολιδών. Ακολούθησε η δυναστεία των Καπετιδών, επί της οποίας το κράτος των Φράγκων μετεξελίχθηκε στη σημερινή Γαλλία. Ο Φίλιππος Β΄ (1180-1223), αντί του μέχρι τότε τίτλου Rex Francorum (βασιλιάς των Φράγκων), άρχισε να ονομάζεται Rex Franciæ, βασιλιάς της (κατά τους Έλληνες) Γαλλίας.
Προσωπικότητα.
Οι Φράγκοι ήταν υψηλόσωμοι, είχαν ανοιχτό χρώμα δέρματος και ξανθά μαλλιά. Φορούσαν βράκες από λινό ύφασμα ή δέρμα ζώου και άφηναν συχνά ακάλυπτο το πάνω μέρος του σώματός τους. Ήταν «βάρβαροι», διέθεταν πολύ πρωτόγονα μέσα για την καλλιέργεια της γης, θεωρούσαν πολύ φυσιολογικό το να προβαίνουν σε λεηλασίες για να καλύπτουν τις ανάγκες τους. Όντας υποχρεωμένοι να κατασκευάζουν και να επισκευάζουν τα όπλα τους, οι Φράγκοι είχαν εξελιχθεί σε πολύ επιδέξιους τεχνίτες. Το ταλέντο τους στην κατεργασία μετάλλων διακρίνεται ιδιαίτερα από τα έργα χρυσοχοΐας, τα οποία ήταν φιλοτεχνημένα στα πρότυπα της τέχνης των στεπών.
Φραγκοκρατία στην Ελλάδα.
Μετά την Δ΄ Σταυροφορία και την κατάλυση της Βυζαντινής Αυτοκρατορίας, οι Σταυροφόροι ίδρυσαν στην Ελλάδα κρατίδια, σε μια περίοδο από τον 12ο μέχρι τον 16ο αιώνα που ονομάστηκε Φραγκοκρατία.
Οι Φράγκοι σήμερα.
Οι Φράγκοι έδωσαν το όνομά τους στο κράτος της Γαλλίας "(France, Frankreich)", αν και η γλώσσα τους τελικά δεν επικράτησε. Επίσης έχουν δώσει το όνομά τους στην περιοχή της Φραγκονίας "(Franken)" στη Βαυαρία.Από τους κατοίκους των ελληνικών, σλαβικών και μουσουλμανικών χωρών Φράγκοι ονομάζονταν αδιακρίτως (και σε ορισμένες περιπτώσεις ονομάζονται ακόμη) οι λατινικής και γερμανικής καταγωγής λαοί της Ευρώπης. Η λέξη υποδήλωνε επίσης τη ρωμαιοκαθολική πίστη (φραγκοκκλησιά, φραγκόπαπας, φραγκεύω).

</doc>
<doc id="48295" url="https://el.wikipedia.org/wiki?curid=48295" title="Πόρσια Σίμσον Μίλερ">
Πόρσια Σίμσον Μίλερ

Η Πόρσια Σίμσον Μίλερ (Portia Simpson-Miller, γεννήθηκε στις 12 Δεκεμβρίου του 1945) είναι πολιτικός, η πρώτη γυναίκα Πρωθυπουργός στην Τζαμάικα. Υπηρέτησε στο αξίωμα από το 2006 ως το 2007 και ξανά από τον Ιανουάριο του 2012 ως τον Μάρτιο του 2016, έπειτα από την νίκη του κόμματός της στις εκλογές του 2011.
Συμπεριλήφθη στη λίστα που εξέδωσε το περιοδικό "Time" για τα "«Πρόσωπα με τη Μεγαλύτερη Επιρροή Παγκοσμίως»" για το έτος 2012.
Καριέρα.
Έγινε Πρωθυπουργός στις 30 Μαρτίου 2006 και διαδέχθηκε στο αξίωμα τον Πέρσιβαλ Τζ. Πάτερσον, ενώ είναι επίσης Πρόεδρος του Εθνικού Κόμματος του Λαού. Εξελέγη πρόεδρος του κόμματος στις 26 Φεβρουαρίου 2006, λαμβάνοντας 1.775 ψήφους στις εσωκομματικές εκλογές, έναντι 1.538 για τον αντίπαλό της, Dr. Peter Phillips. Το 2002 έγινε Υπουργός για θέματα αθλητισμού. Το 1989-95 χρημάτισε Υπουργός Εργασίας και αργότερα για τη Δημόσια Ασφάλεια και τον Αθλητισμό. Παντρεύτηκε τον Έραλντ Μίλερ και παράλληλα με την πρωθυπουργία, ανέλαβε το 2006 το Υπουργείο Άμυνας. Ηττήθηκε οριακά από το Εργατικό Κόμμα στις εκλογές του 2007 και δύο ημέρες μετά τη διεξαγωγή των εκλογών, στις 5 Σεπτεμβρίου του 2007 παραδέχθηκε την ήττα της. Την διαδέχθηκε στην πρωθυπουργία ο Μπρους Γκόλντινγκ.
Εκλογική νίκη και επάνοδος στην πρωθυπουργία.
Η Μίλερ επανήλθε στην πρωθυπουργία, έπειτα από την νίκη της στις εκλογές που διεξήχθησαν το Δεκέμβριο του 2011. Ανέλαβε καθήκοντα στις 5 Ιανουαρίου 2012 και εξήγγειλε την επικείμενη αλλαγή του πολιτεύματος σε Δημοκρατία, με την οριστική κατάργηση της Μοναρχίας.

</doc>
<doc id="48296" url="https://el.wikipedia.org/wiki?curid=48296" title="Ανόρθωση Αμμόχωστου">
Ανόρθωση Αμμόχωστου



</doc>
<doc id="48297" url="https://el.wikipedia.org/wiki?curid=48297" title="Ελίζαμπεθ Μπόλντεν">
Ελίζαμπεθ Μπόλντεν

Η Ελίζαμπεθ Μπόλντεν (Elizabeth Bolden, πραγματικό όνομα: Elizabeth Jones, 15 Αυγούστου 1890 - 11 Δεκεμβρίου 2006) ήταν Αμερικανίδα υπεραιωνόβια, το γηραιότερο πρόσωπο στον κόσμο εν ζωή από τις 27 Αυγούστου 2006 μέχρι το θάνατό της. Ήταν γνωστή ως Λίζι.
Βιογραφία.
Γεννήθηκε στο Τενεσί των ΗΠΑ και αναγνωρίστηκε ως το γηραιότερο πρόσωπο στον κόσμο εν ζωή, από το βιβλίο Γκίνες, το 2006. Έγινε κάτοχος του τίτλου μόλις πέθανε η Μαρία Καποβίγια από τον Ισημερινό, στις 27 Αυγούστου του 2006. Η ίδια πέθανε 3,5 μήνες μετά. Από τις 30 Αυγούστου ως τις 9 Δεκεμβρίου του 2005 κατείχε ξανά τον τίτλο, μέχρι που επιβεβαιώθηκε με έγγραφα η ηλικία της María Esther Capovilla . Επειτα από το θάνατό της, το Δεκέμβριο του 2006, γηραιότερο πρόσωπο στον κόσμο έγινε ο Εμιλιάνο Μερκάδο ντελ Τόρο, από το Πουέρτο Ρίκο, ο οποίος απεβίωσε στις 24 Ιανουαρίου του 2007.
Η Λίζι είχε 40 εγγόνια, 75 δισέγγονα, 150 τρισέγγονα, 220 τετρασέγγονα και 75 πεντασέγγονα.

</doc>
<doc id="48298" url="https://el.wikipedia.org/wiki?curid=48298" title="Ποδοσφαιρικός Όμιλος Ελλήνων Λευκωσίας">
Ποδοσφαιρικός Όμιλος Ελλήνων Λευκωσίας



</doc>
<doc id="48299" url="https://el.wikipedia.org/wiki?curid=48299" title="ΠΟΕΛ">
ΠΟΕΛ



</doc>
<doc id="48300" url="https://el.wikipedia.org/wiki?curid=48300" title="Τόμας Εράστους">
Τόμας Εράστους

Ο Τόμας Εράστους ("Thomas Erastus", 7 Σεπτεμβρίου 1524 - 31 Δεκεμβρίου 1583) ήταν Ελβετός ιατρός και θεολόγος. Έγραψε 100 θέσεις (αργότερα 75), στις οποίες υποστήριξε ότι οι αμαρτίες που διαπράχθηκαν από τους χριστιανούς θα πρέπει να τιμωρούνται από το κράτος και ότι η Εκκλησία δεν θα πρέπει να αρνείται τα μυστήρια ως μορφή τιμωρίας. Δημοσιεύθηκαν το 1589, μετά το θάνατό του, με τον τίτλο "Explicatio gravissimae quaestionis". Το όνομά του δόθηκε αργότερα στον «εραστιανισμό». Το επώνυμό του ήταν Lüber.

</doc>
<doc id="48301" url="https://el.wikipedia.org/wiki?curid=48301" title="Ραατμπέκ Σανατμπάγιεφ">
Ραατμπέκ Σανατμπάγιεφ

Ο Ραατμπέκ Σανατμπάγιεφ ("Раатбек Калыбекович Санатбаев", 7 Μαΐου 1969 - 8 Ιανουαρίου 2006) ήταν Κιργίζιος παλαιστής. Κατέκτησε το χάλκινο μετάλλιο στο παγκόσμιο πρωτάθλημα του 1999, στο Στάδιο Ειρήνης και Φιλίας, ενώ ήταν 8ος στους Ολυμπιακούς Αγώνες του 1996 και 15ος σε αυτούς του 2000 και δύο φορές Πρωταθλητής Ασίας (1999, 2000). Ήταν παλαιός πρωταθλητής της ελληνορωμαϊκής πάλης και υποψήφιος για την προεδρία της Ολυμπιακής Επιτροπής της Κιργιζίας. 
Δολοφονήθηκε αργά τη νύχτα της 8ης Ιανουαρίου 2006, πολύ κοντά στην κατοικία του στο Μπισκέκ. Ο Σανατμπάγιεφ δέχθηκε δύο σφαίρες στο κεφάλι, ενώ βρισκόταν μέσα στο αυτοκίνητό του. Δράστες ήταν δύο άνδρες με ασιατικά χαρακτηριστικά, οι οποίοι κατόρθωσαν να διαφύγουν. Η δολοφονία του Σανατμπάγιεφ έγινε λίγους μήνες μετά τον θάνατο του πρώην προέδρου της Ολυμπιακής Επιτροπής του Κιργιζιστάν, Μπαγιάμαν Ερκινμπάγιεφ, που κατηγορείτο για διακίνηση ναρκωτικών στις φυλακές.

</doc>
<doc id="48302" url="https://el.wikipedia.org/wiki?curid=48302" title="Μακί Σαλ">
Μακί Σαλ

Ο Μακί Σαλ ("Macky Sall", 1961-) είναι πολιτικός και ο πρόεδρος της Σενεγάλης από τις 2 Απριλίου 2012 και επανεξελέγη από τον 1ο γύρο το 2019. Ήταν πρωθυπουργός από το 2004 ως το 2007.
Πολιτική καριέρα.
Γεννήθηκε στο Φατίκ (Fatick) στις 11 Δεκεμβρίου 1961 και είναι στο επάγγελμα γεωλόγος μηχανικός. Εντάχθηκε στο Σενεγαλέζικο Δημοκρατικό Κόμμα και έγινε γενικός γραμματέας του στην περιφερειακή σύνοδο του εν λόγω κόμματος στη γενέτειρά του, το 1998. Υπηρέτησε ως γραμματέας του κόμματος αρμόδιος για θέματα βιομηχανίας και ορυχείων. Στις 6 Απριλίου του 2000 έγινε σύμβουλος του προέδρου για θέματα ορυχείων , ως το 2001. Το Δεκέμβριο του 2000 ανέλαβε γενικός διευθυντής της κρατικής πετρελαϊκής εταιρείας ("Société des Pétroles du Sénégal", PETROSEN) . Παρέμεινε στη θέση αυτή ως το 2001. Έπειτα έγινε υπουργός αρμόδιος για τα ορυχεία και την Τεχνολογία, στις 12 Μαΐου του 2001, για να προαχθεί σε υπουργό προεδρίας, διατηρώντας παράλληλα το χαρτοφυλάκιό του, στις 6 Νοεμβρίου του 2002. Την 1η Ιουνίου του 2002 έγινε και δήμαρχος του Φατίκ. Την περίοδο 2003-04 χρημάτισε υπουργός Εσωτερικών. 
Πρωθυπουργία.
Διορίστηκε στην πρωθυπουργία από τον Πρόεδρο Αμπντουλάγε Γουάντ στις 21 Απριλίου 2004, μετά την αποπομπή του προκατόχου του, Ιντρισά Σεκ, ο οποίος κατηγορήθηκε για διαφθορά. Στις 25 Απριλίου του 2004 έγινε αντιπρόεδρος της επιτροπής του PDS. Διηύθυνε την προεκλογική εκστρατεία του Γουάντε για τις προεδρικές εκλογές το Φεβρουάριο του 2007
. Ο πρόεδρος επανεξελέγη πετυχαίνοντας σαρωτική νίκη από τον πρώτο γύρο. Ο Σαλ παραιτήθηκε στις 10 Απριλίου και επαναδιορίστηκε από τον πρωθυπουργό, με αμετάβλητο το σχήμα της κυβέρνησης. Έπειτα από τις βουλευτικές εκλογές του 2007, οπότε εξελέγη βουλευτής
 με τη λίστα του Συνασπισμού Σοπέ, παραιτήθηκε στις 19 Ιουνίου. Τον διαδέχθηκε στην πρωθυπουργία ο Σεΐχ Χατζιμπού Σουμαρέ.
Πρόεδρος της Εθνοσυνέλευσης.
Μετά την παραίτησή του, ο Σαλ εξελέγη , ως μόνος υποψήφιος, πρόεδρος της Εθνοσυνέλευσης στις 20 Ιουνίου του 2007 με 143 ψήφους υπέρ επί 146 συνολικά. Αργότερα το 2007 ο Σαλ ήρθε σε ρήξη με τον Γουάντε, λόγω του γιου του τελευταίου, Καρίμ, προέδρου του Εθνικού Γραφείου του Οργανισμού Ισλαμικής Διάσκεψης (OIC), αναφορικά με μια συνεδρίαση στην Εθνοσυνέλευση που αφορούσε οικοδομικά μέρη στο Ντακάρ. Ο Σαλ θεωρήθηκε ότι προσπαθούσε να υποβιβάσει την επιρροή του πιθανού διαδόχου του προέδρου Γουάντε για χάρη του εαυτού του. Το Νοέμβριο του 2007 η επιτροπή του PDS κατήργησε τη θέση του αναπληρωτή γενικού γραμματέα που κατείχε ο Σαλ και αποφασίστηκε να τεθεί προς ψήφιση η πρόταση για μείωση της θητείας του προέδρου της Εθνοσυνέλευσης από πέντε έτη σε ένα έτος. Έπειτα από το θάνατο ενός θρησκευτικού ηγέτη το Δεκέμβριο του 2007, ο διάδοχός του ζήτησε από το Γουάντε να συγχωρήσει το Σαλ. Τον Ιανουάριο του 2008 οι δύο άνδρες συμφιλιώθηκαν .
Οι σχέσεις όμως του Σαλ με το κυβερνών κόμμα παρέμειναν τεταμένες. Οι επισκέψεις του πολιτικού στη Γαλλική Γερουσία και στο συνέδριο των Δημοκρατικών στις ΗΠΑ για τις προεδρικές εκλογές του 2008 θεωρήθηκαν απόπειρες υπονόμευσης του κόμματος PDS.
Στις 13 Οκτωβρίου του 2008 η Εθνοσυνέλευση αποφάσισε τη μείωση της θητείας του προέδρου της από 5 χρόνια σε 1. Στις 21 Οκτωβρίου η σχετική πρόταση υπογράφηκε από τον πρόεδρο Γουάντε. Ο Σαλ αποπέμφθηκε από πρόεδρος της Εθνοσυνέλευσης με 111 υπέρ της αποπομπής και 22 κατά, στις 9 Νοεμβρίου του 2008. Ο πρώην πρωθυπουργός ανακοίνωσε αμέσως την αποχώρησή του από το PDS, που σήμαινε αυτόματα την απώλεια της βουλευτικής του έδρας και του αξιώματος του δημάρχου του Φατίκ. Εξήγγειλε επίσης την ίδρυση ενός νέου κόμματος. Νέος πρόεδρος της Εθνοσυνέλευσης εξελέγη ο Μαμαντού Σεκ στις 16 Νοεμβρίου του 2008.
Καταγγελίες για διαφθορά.
Στις 26 Ιανουαρίου του 2009 απαγγέλθηκαν κατηγορίες εναντίον του Σαλ για ξέπλυμα βρόμικου χρήματος, μαζί με έναν Αφρικανό Αρχηγό Κράτους, ο οποίος δεν κατονομάστηκε. Ο ίδιος ο Σαλ αρνήθηκε τις καταγγελίες και οι υποστηρικτές του έκαναν λόγο για πολιτικά κίνητρα από πλευράς κυβέρνησης λίγο πριν τη διενέργεια των τοπικών εκλογών. Τελικά, στα τέλη Φεβρουαρίου του 2009 αποφασίστηκε λόγω έλλειψης στοιχείων να μην απαγγελθούν κατηγορίες εναντίον του άλλοτε πρωθυπουργού.
Προεδρικές εκλογές 2012.
Ο Σαλ ήρθε σε ρήξη με τον πρόεδρο Γουάντε και ίδρυσε δικό του κόμμα. Στον πρώτο γύρο των προεδρικών εκλογών του 2012 ήρθε δεύτερος και αναμετρήθηκε στον τελικό γύρο με τον Γουάντε, καταφέρνοντας να τον νικήσει, στις 25 Μαρτίου 2012. Ορκίστηκε πρόεδρος στις 2 Απριλίου 2012.
Επανεκλογή 2019.
Έπειτα από τη διεξαγωγή του 1ου γύρου των προεδρικών εκλογών, ο Σαλ επανεξελέγη πρόεδρος με ποσοστό 58,2% έναντι 20,5% για τον Ιντρίσα Σεκ και λιγότερα ποσοστά που έλαβαν άλλοι υποψήφιοι. 

</doc>
<doc id="48303" url="https://el.wikipedia.org/wiki?curid=48303" title="Αμπτνουλάγε Γουάντε">
Αμπτνουλάγε Γουάντε



</doc>
<doc id="48304" url="https://el.wikipedia.org/wiki?curid=48304" title="Χρήστος Παπαδόπουλος (πετοσφαιριστής, γενν. 1950)">
Χρήστος Παπαδόπουλος (πετοσφαιριστής, γενν. 1950)

Ο Χρήστος Παπαδόπουλος (2 Φεβρουαρίου 1950 - 1 Ιανουαρίου 2006) ήταν Έλληνας αθλητής και προπονητής της πετοσφαίρισης.
Βιογραφία.
Άρχισε την καριέρα του στον Ιωνικό Νέας Φιλαδελφείας. Κατόπιν πήρε μεταγραφή στον Παναθηναϊκό, με τη φανέλα του οποίου κατέκτησε δύο Πρωταθλήματα, ενώ υπήρξε και διεθνής με την Εθνική Ομάδα Ανδρών.
Η προπονητική καριέρα του άρχισε το 1979 στην Ε.Α. Πατρών, για να ακολουθήσουν ο Α.Σ. Ιωνικός Νέας Φιλαδέλφειας, οι Αμαζόνες, η Εθνική Ενόπλων, ο Ιωνικός και πάλι, ο Μεσσηνιακός Γ.Σ., ο Αθλητικός Όμιλος Ορεστιάδας, τα Ναυπηγεία, η Εθνική Εφήβων, η ΑΕΚ, ο Παναθηναϊκός, εκ νέου η ΑΕΚ ως τον Δεκέμβριο του 2004, ενώ από το Φεβρουάριο του 2005 μέχρι το τέλος της αγωνιστικής περιόδου είχε αναλάβει τον Παναθηναϊκό.
Πέθανε από ανακοπή καρδιάς, σε ηλικία 55 ετών, την πρώτη ημέρα του 2006. Κηδεύτηκε στο Χαλάνδρι.

</doc>
<doc id="48305" url="https://el.wikipedia.org/wiki?curid=48305" title="Μπιλ Σκέιτ">
Μπιλ Σκέιτ

Ο Μπιλ Σκέιτ ("Sir William Jack "Bill" Skate", 26 Σεπτεμβρίου 1953 – 3 Ιανουαρίου 2006) ήταν πολιτικός από την Παπούα Νέα Γουινέα . 
Χρημάτισε πρωθυπουργός από το 1997 ως το 1999 , οπότε και παραιτήθηκε. Το 2002 έγινε Πρόεδρος της Βουλής και το Νοέμβριο του 2003 διορίστηκε προσωρινός Γενικός Διοικητής. Παύθηκε στις 3 Μαρτίου του 2004, εξαιτίας κατηγοριών για διασπάθιση δημοσίου χρήματος τη δεκαετία του ' 90.
Αργότερα αθωώθηκε από τις κατηγορίες και έγινε ξανά Γενικός Κυβερνήτης. Το Μάιο του 2004, το κόμμα του εγκατέλειψε τον κυβερνώντα συνασπισμό και στις 28 Μαΐου της ίδιας χρονιάς έχασε όλα του τα αξιώματα.
Τον Ιανουάριο του 2005 τιμήθηκε με τον Τίτλο του Ιππότη. Πέθανε στο Μπρισμπέιν, έπειτα από εγκεφαλικό επεισόδιο που είχε υποστεί στα τέλη του 2005. Τον διαδέχθηκε ως πρωθυπουργός ο Σερ Μεκέρε Μοράουτα, το 1999 και ως Γενικός Διοικητής ο Τζέφρι Νέιπ , το 2004, όπως και
ως Πρόεδρος της βουλής.

</doc>
<doc id="48306" url="https://el.wikipedia.org/wiki?curid=48306" title="Μάκτουμ μπιν Ρασίντ αλ Μάκτουμ">
Μάκτουμ μπιν Ρασίντ αλ Μάκτουμ

Ο Μάκτουμ μπιν Ρασίντ αλ Μάκτουμ (; , τιμητικά επίσης: Sheikh Maktoum, περ. 1941 - 2006) ήταν αντιπρόεδρος των Ηνωμένων Αραβικών Εμιράτων, εμίρης του Ντουμπάι. Έγινε ο πρώτος πρωθυπουργός της χώρας τον Δεκέμβριο του 1971 και μέχρι τις 25 Απριλίου 1979 κατείχε το αξίωμα, οπότε τον διαδέχθηκε ο πατέρας του, σεΐχης Ρασίντ μπιν Σαΐντ αλ Μακτούμ. Μετά το θάνατο του τελευταίου, στις 7 Οκτωβρίου 1990 έγινε ξανά πρωθυπουργός και ανέλαβε εμίρης του Ντουμπάι, μέχρι τον δικό του θάνατο, το 2006.
Ήταν έγγαμος με την ξαδέρφη του.
Ήταν επίσης για λίγο προσωρινός πρόεδρος στις 2-3 Νοεμβρίου 2004, μετά το θάνατο του Σεΐχη Ζαγέντ μπιν Σουλτάν Αλ Ναχαγιάν. Τον διαδέχθηκε το 2004 ως προσωρινός πρόεδρος ο Χαλίφα μπιν Ζαγέντ Αλ Ναχαγιάν. Πέθανε στην Αυστραλία, έπειτα από καρδιακή προσβολή. Τον διαδέχθηκε ο αδερφός του, Σεΐχης Μοχάμεντ μπιν Ρασίντ αλ Μάκτουμ, στο αξίωμα του Κυβερνήτη του Ντουμπάι.
Η ταφή του έγινε στο Ντουμπάι, όπου μεταφέρθηκε η σορός του από την Αυστραλία. Από τη σύζυγό του, Αλία, απέκτησε μία κόρη, τη Λατίφα.

</doc>
<doc id="48307" url="https://el.wikipedia.org/wiki?curid=48307" title="Έρικ Νέιμσνικ">
Έρικ Νέιμσνικ

&lt;br&gt;
Ο Έρικ Νέιμσνικ ("Eric John Namesnik", 7 Αυγούστου 1970 - 11 Ιανουαρίου 2006) ήταν Αμερικανός κολυμβητής, δεύτερος Ολυμπιονίκης στη Βαρκελώνη και στην Ατλάντα στο αγώνισμα των 400μ. μικτή ατομική. Κατέκτησε επίσης δύο ασημένια και ένα χάλκινο μετάλλιο στα Παγκόσμια Πρωταθλήματα του 1991 και του 1994. Έπεσε σε κώμα έπειτα από τροχαίο ατύχημα και πέθανε το 2006.

</doc>
<doc id="48308" url="https://el.wikipedia.org/wiki?curid=48308" title="Σέλλεϊ Γουίντερς">
Σέλλεϊ Γουίντερς

Η Σέλλεϋ Γουίντερς ("Shelley Winters", 18 Αυγούστου 1920 - 14 Ιανουαρίου 2006) ήταν Αμερικανίδα ηθοποιός. Η πρώτη ταινία που έπαιξε ήταν What a Woman! το 1943. Σημαντική θέση στη φιλμογραφία της έχουν οι ταινίες "Μια θέση στον ήλιο (A Place in the Sun, 1951)", που της χάρισε την πρώτη υποψηφιότητα για Όσκαρ και το "Η Νύχτα του Κυνηγού (The Night of the Hunter)". Το 1959 κέρδισε Όσκαρ β΄ γυναικείου ρόλου για την ταινία The Diary of Anne Frank (1959) και για το A Patch of Blue το 1965. Το 1972 προτάθηκε ξανά για Όσκαρ για την ερμηνεία της στην ταινία Η περιπέτεια του Ποσειδώνα (1972).
Όσκαρ και υποψηφιότητες.
Έχει ένα αστέρι στο "Hollywood Walk of Fame".

</doc>
<doc id="48309" url="https://el.wikipedia.org/wiki?curid=48309" title="Γιάννης Γκοβόστης">
Γιάννης Γκοβόστης

&lt;br&gt;
Ο Γιάννης Γκοβόστης (1934 – 8 Ιανουαρίου 2006) ήταν Έλληνας εκδότης. Ήταν συνεχιστής του ομώνυμου εκδοτικού οίκου (που ιδρύθηκε το 1926) και τα βιβλία που εξέδιδε είχαν κυρίως περιεχόμενο μαρξιστικό. Μαζί με τον αδελφό του Φραγκίσκο, παρέλαβε τον εκδοτικό οίκο από τον πατέρα του, Κώστα το 1958.

</doc>
<doc id="48311" url="https://el.wikipedia.org/wiki?curid=48311" title="Έλσον Εβέλιο Μπεσέρρα">
Έλσον Εβέλιο Μπεσέρρα

Ο Έλσον Εβέλιο Μπεσέρρα ("Elson Evelio Becerra Vaca", 26 Απριλίου 1978 - 8 Ιανουαρίου 2006) ήταν Κολομβιανός ποδοσφαιριστής. Υπήρξε διεθνής με την εθνική ομάδα που το 2001 είχε κατακτήσει το Κόπα Αμέρικα, αλλά και στο Κύπελλο Συνομοσπονδιών του 2003. Στην τελευταία διοργάνωση ήταν από τους πρώτους που έτρεξαν να βοηθήσουν τον Μαρκ Βιβιάν Φοέ, κατά τη διάρκεια του αγώνα με το Καμερούν όπου τελικά ο Φοέ πέθανε λόγω καρδιακής προσβολής. Αγωνίστηκε επίσης στη Ντεπόρτες Τολίμα (Deportes Tolima) και στην Ατλέτικο Χούνιορ (Atlético Júnior). Ο Μπεσέρρα δολοφονήθηκε από αγνώστους σε δισκοθήκη της Καρταγένα ντε Ιντία, στις αρχές του 2006. 

</doc>
<doc id="48313" url="https://el.wikipedia.org/wiki?curid=48313" title="Αριθμοδείκτες">
Αριθμοδείκτες



</doc>
<doc id="48314" url="https://el.wikipedia.org/wiki?curid=48314" title="Φρίντριχ Σίλερ">
Φρίντριχ Σίλερ

Ο Φρίντριχ Σίλερ ("Friedrich Schiller", Μάρμπαχ, 10 Νοεμβρίου 1759 – Βαϊμάρη, 9 Μαΐου 1805) ήταν Γερμανός θεατρικός συγγραφέας, ποιητής και ιστορικός.
Γεννήθηκε στην πόλη Μάρμπαχ (Marbach) της Βάδης-Βυρτεμβέργης το 1759. Είναι ο πρώτος μεγάλος εκπρόσωπος του ρομαντικού κινήματος. Το πρώτο θεατρικό έργο, που έγραψε πολύ νέος, αποτελεί ορόσημο στην ιστορία του θεάτρου, αν και είχε ατέλειες, που παραδέχτηκε αργότερα κι ο ίδιος. Μετουσιώνοντας τον ενθουσιασμό των είκοσι χρόνων του, ο Σίλερ κατόρθωσε να δώσει στον κόσμο της εποχής του τα πρώτα μηνύματα του νέου κινήματος. Ο ρομαντισμός κήρυξε την αγάπη για τη δικαιοσύνη και την ελευθερία, για την τιμωρία των ενόχων, για τη ζωή, την ελπίδα, για το αύριο του ανθρώπου. Με το έργο του «Οι ληστές» προβάλλει ακριβώς αυτά τα ιδανικά. Ιδανικά πάλης του ανθρώπου ενάντια στην άδικη κοινωνία.
Το 1783-1787 γράφει δύο έργα: «Η συνωμοσία του Φιέσκο» και το «Ραδιουργία και έρως», έργα με τα οποία ο Σίλερ επιτίθεται στους αυλικούς, που με τις ραδιουργίες τους δημιουργούν την εγκληματική ζωή του κόσμου. Ο Σίλερ αρχίζει πια να διαγράφει με άνεση τους χαρακτήρες και η ανάλυσή του γίνεται βαθύτερη.
Έγραψε κι άλλα έργα με υψηλό καλλιτεχνικό επίπεδο, με αυστηρή τήρηση των ιδανικών του, όπως είναι τα «Ντον Κάρλος», «Μαρία Στιούαρτ», «Γουλιέλμος Τέλλος». Στα έργα του ακόμα δείχνει μια εξαιρετική επιδεξιότητα στη σκηνική δομή. Είναι κάτοχος των δραματικών εξάρσεων. Μέσα σ' αυτά ακούμε τα επίκαιρα μηνύματα και διδάγματα του Σαίξπηρ.
Η φιλία του Σίλερ με τον Γκαίτε είχε μεγάλη επίδραση πάνω του. Ο Γκαίτε στάθηκε γι' αυτόν όχι μόνο ένας άριστος φίλος μα και ανεκτίμητος σύμβουλος, ένας ένθερμος σύντροφος, που τον ενθάρρυνε στις κρίσιμες στιγμές. Μαζί με τον Γκαίτε, το 1799, ήταν οι υπεύθυνοι των παραστάσεων του Αυλικού Θεάτρου της Βαϊμάρης.
Ο Σίλερ πέθανε το 1805. Τα έργα του μεταφράστηκαν και παίχτηκαν στην Ελλάδα από πολλά θέατρα.
Ο Σίλερ στη μουσική.
Το τέταρτο μέρος της Ενάτης Συμφωνίας του Λούντβιχ βαν Μπετόβεν, επονομαζόμενο και "Ύμνος στη Χαρά" (γερμ. An die Freude) αποτελεί μελοποίηση στίχων του Σίλερ. Σε στίχους του ποιητή βασίζεται επίσης και το χορωδιακό του έργου "Nänie" του Γιοχάνες Μπραμς. Ορισμένα ποιήματά του, επίσης, μελοποιήθηκαν από τον Φραντς Σούμπερτ στη συλλογή του "Lieder" για πιάνο και φωνή. Όπερες των Τζουζέπε Βέρντι (I masnadieri - Ληστές, Giovanna d'Arco - Η Παρθένος της Ορλεάνης, Luisa Miller - Ραδιουργία και έρως, Don Carlos), του Γκαετάνο Ντονιτσέτι (Μαρία Στούαρτ) και του Τζοακίνο Ροσσίνι (Γουλιέλμος Τέλλος) βασίστηκαν, ως προς το λιμπρέτο τους, σε έργα του Σίλερ.
Μνήμη και τιμητικές διακρίσεις.
Η πρώτη σημαντική βιογραφία του Σίλερ γράφτηκε από την αδελφή της συζύγου του, την Καρολίνε φον Βολτσόχεν, το 1830.
Η πόλη της Στουτγάρδης ανέγειρε το 1839 το πρώτο άγαλμά του, σε πλατεία που μετονομάσθηκε σε Schillerplatz («Πλατεία Σίλερ»). Μνημείο προς τιμή του ανεγέρθηκε στην Gendarmenmarkt του Βερολίνου το 1871.
Τον Σεπτέμβριο του 2008 ο Σίλερ ψηφίσθηκε από το κοινό του τηλεοπτικού σταθμού Arte ως ο δεύτερος σημαντικότερος θεατρικός συγγραφέας στην ευρωπαϊκή ιστορία μετά τον Σαίξπηρ.

</doc>
<doc id="48315" url="https://el.wikipedia.org/wiki?curid=48315" title="Νίνο Βιέιρα">
Νίνο Βιέιρα

Ο Ζοάο Μπερνάρντο Βιέιρα ("João Bernardo "Nino" Vieira", 27 Απριλίου 1939 - 2 Μαρτίου 2009), γνωστότερος ως Νίνο Βιέιρα, ήταν στρατιωτικός και πολιτικός από τη Γουινέα-Μπισσάου. Κυβέρνησε από το 1980, οπότε κατέλαβε την εξουσία με πραξικόπημα , ως το 1999, οπότε ο ίδιος ανατράπηκε με πραξικόπημα. Επανήλθε στην εξουσία το 2005, έπειτα από τη διεξαγωγή προεδρικών εκλογών και κυβέρνησε ξανά ως τη δολοφονία του, το 2009. Ο ίδιος κατά την προεκλογική του εκστρατεία το 2005 θεωρούσε τον εαυτό του "δώρο Θεού" για τους κατοίκους της χώρας του, καθώς η επιστροφή του θα σήμαινε , όπως υποστήριζε ο ίδιος, ανάπτυξη και ευημερία.
Βιογραφία.
Πρώτα χρόνια και άνοδος στην εξουσία.
Γεννήθηκε στην Μπισσάου της τότε Πορτογαλικής Γουινέας στις 27 Απριλίου του 1939. Αρχικά εκπαιδεύτηκε ως ηλεκτρολόγος. Καταγόταν από την εθνοτική ομάδα των Παπέλ, που αντιστοιχεί στο 5% περίπου του συνολικού πληθυσμού της Γουινέας-Μπισσάου. Αντίθετα, οι περισσότεροι από τους αξιωματικούς του στρατού, με τους οποίους ο Βιέιρα είχε τεταμένες σχέσεις στη διάρκεια της καριέρας του, προέρχονται από την εθνοτική ομάδα των Μπαλάντα, που κυριαρχεί στη χώρα. Εκατοντάδες πρόσφυγες Παπέλ έφυγαν προς τη γειτονική Σενεγάλη, φοβούμενοι ενέργειες αντιποίνων από τους Μπαλάντα, έπειτα από τη δολοφονία του αρχηγού του στρατού.Ξεκίνησε την καριέρα του από στρατιωτικός. Το 1960 έγινε μέλος του Αφρικανικού Κόμματος για την Ανεξαρτησία της Γουινέας (PAIGC). Κατά τον πόλεμο για την ανεξαρτησία, απέκτησε το πολεμικό όνομα "Νίνο", με το οποίο έγινε αργότερα γνωστός. Μεταξύ άλλων υπηρέτησε ως πρόεδρος της Εθνικής Συνέλευσης και ως πρωθυπουργός, από τις 28 Σεπτεμβρίου του 1978 ως το 1980. Κατέλαβε την εξουσία με αναίμακτο στρατιωτικό πραξικόπημα όταν ήταν ο ίδιος πρωθυπουργός και ανέτρεψε τον πρόεδρο Λουίς Καμπράλ στις 14 Νοεμβρίου του 1980. Ως αιτία του πραξικοπήματος αναφέρθηκε ότι ήταν η ανάγκη να παραμείνει ανεξάρτητη η χώρα και να μην ενωθεί με το Πράσινο Ακρωτήριο. Ουσιαστικά έγινε για πρώτη φορά Πρόεδρος το 1984, εξελέγη το 1994 και ανατράπηκε με πραξικόπημα πέντε χρόνια μετά.
Προεδρικές εκλογές 1994, εμφύλιος πόλεμος και ανατροπή 1999.
Στις προεδρικές εκλογές του 1994, που ήταν οι πρώτες με συμμετοχή όλων των κομμάτων στην ιστορία της χώρας, στις 3 Ιουλίου και στις 7 Αυγούστου του 1994, ο Βιέιρα κέρδισε στον δεύτερο γύρο, με 52% έναντι 47,98% για τον Κούμπα Ιαλά. Οι εκλογές αυτές χαρακτηρίστηκαν ελεύθερες από τους διεθνείς παρατηρητές και έτσι στις 29 Σεπτεμβρίου του 1994 ο Βιέιρα ορκίστηκε πρώτος δημοκρατικά εκλεγμένος πρόεδρος στην ιστορία της χώρας. 
Ο Βιέιρα επανεξελέγη το 1998 στην ηγεσία του PAIGC στο συνέδριο του κόμματος, για 4 ακόμα χρόνια, με 438 ψήφους υπέρ, 8 κατά και 4 αποχές.
Στις 6 Ιουνίου του 1998 απέπεμψε τον αρχηγό του Στρατού, Ανσουμάνε Μανέ, ο οποίος επαναστάτησε μαζί με τους υποστηρικτές του. Έτσι, η χώρα εισήλθε σε εμφύλιο πόλεμο μεταξύ των δυνάμεων που υποστήριζαν το Βιέιρα και σε εκείνες που ήταν πιστές στο Μανέ. Το Νοέμβριο του 1998 υπογράφηκε συμφωνία και σχηματίστηκε προσωρινή κυβέρνηση, που επέβλεψε τη διεξαγωγή νέων εκλογών το 1999. Στις 27 Νοεμβρίου του 1998 Η Λαϊκή Εθνοσυνέλευση ενέκρινε πρόταση μομφής εναντίον του Βιέιρα, ζητώντας την παραίτησή του, με 69 υπέρ της πρότασης και καμία ψήφο να είναι κατά.
Στις 6 Μαΐου του 1999 αναζωπυρώθηκαν οι συγκρούσεις στην Μπισσάου και την επόμενη ημέρα οι δυνάμεις του Βιέιρα παραδόθηκαν. Ο Βιέιρα κατέφυγε στην πορτογαλική πρεσβεία και εξορίστηκε στην Πορτογαλία τον Ιούνιο. Στις 12 Μαΐου ο άλλοτε πρωθυπουργός Μανουέλ Σατουρνίνο ντα Κόστα ορίστηκε προσωρινός πρόεδρος του PAIGC, σε αντικατάσταση του Βιέιρα. Τον Σεπτέμβριο του 1999 ο Νίνο εκδιώχθηκε από το κόμμα του (PAIGC) κατηγορούμενος για "προδοσία, υποκίνηση σε πόλεμο και ερχόμενος σε αντίθεση διά των πρακτικών του με τα διατάγματα του κόμματος".
Επανεκλογή στην προεδρία 2005.
Επέστρεψε στη χώρα του το 2005 και κέρδισε τις προεδρικές εκλογές της ίδιας χρονιάς, λαμβάνοντας 52,3% στο δεύτερο γύρο, στις 24 Ιουλίου του 2005 με 52,35% των ψήφων και ορκίστηκε Πρόεδρος την 1η Οκτωβρίου του 2005 Στον πρώτο γύρο των εκλογών του 2005, στις 19 Ιουνίου, ο Βιέιρα είχε προηγηθεί με 28,8% των ψήφων συγκριτικά με 35,4% για τον δεύτερο Μαλάμ Μπακάι Σανιά ο οποίος έλαβε 47,65% στον δεύτερο γύρο.
Στις 28 Οκτωβρίου του 2005 ο Βιέιρα διέλυσε την κυβέρνηση του αντιπάλου του πρωθυπουργού Κάρλος Γκόμες, επικαλούμενος την ανάγκη να διατηρηθεί η σταθερότητα στη χώρα. Στις 2 Νοεμβρίου του ιδίου έτους διόρισε τον Αριστίντες Γκόμες στο αξίωμα. Ακολούθησαν αρκετές εναλλαγές πρωθυπουργών στην εξουσία.
Ανταρσία του στρατού 2008.
Μετά τη διεξαγωγή των βουλευτικών εκλογών στις 16 Νοεμβρίου του 2008, το Αφρικανικό Κόμμα για την Ανεξαρτησία της Γουινέας και του Πρασίνου Ακρωτηρίου επέστρεψε στην εξουσία. Ωστόσο, μία εβδομάδα έπειτα από τις εκλογές εκδηλώθηκε ανταρσία του στρατού. Συγκεκριμένα, στις 23 Νοεμβρίου, στασιαστές επιτέθηκαν στην οικία του προέδρου Βιέιρα και άνοιξαν πυρ, με αποτέλεσμα να σκοτωθεί ένας από τους επιτιθέμενους και να τραυματιστούν σε ανταλλαγή πυροβολισμών που επακολούθησε δεκάδες άτομα. Ακολούθησε σωρεία συλλήψεων στρατιωτικών. 
Δολοφονία.
Την 1η Μαρτίου του 2009 ο αρχηγός του Στρατού, στρατηγός Ταγκμέ Να Ουαϊέ, ο οποίος ασκούσε έντονη κριτική στον πρόεδρο Βιέιρα, σκοτώθηκε από έκρηξη χειροβομβίδας στο αρχηγείο του στρατού. Επακολούθησε ανταλλαγή πυροβολισμών γύρω από το Προεδρικό Μέγαρο στην Μπισσάου, σε μία ακόμα πιθανή απόπειρα πραξικοπήματος και επίθεση εναντίον του προέδρου, στις 2 Μαρτίου. Λίγο αργότερα ανακοινώθηκε η δολοφονία του προέδρου. Ο Βιέιρα φερόταν υπεύθυνος για τη δολοφονία του Ουαϊέ και σκοτώθηκε από υποστηρικτές του δολοφονηθέντος αρχηγού του Στρατού την στιγμή που εγκατέλειπε την οικία του. Ο στρατός επίσημα αρνήθηκε τους ισχυρισμούς αυτούς μετά την ανάληψη ευθύνης από αξιωματικούς του στρατού. Ο Βιέιρα δέχτηκε πολλές σφαίρες στο θώρακα και στο πρόσωπο και ξυλοκοπήθηκε άγρια προτού εκτελεστεί με τις σφαίρες, όπως έδειξε μια πρώτη νεκροψία. Τη δολοφονία διέπραξε μια μικρή ομάδα του στρατού, σύμφωνα με ανακοίνωση της κυβέρνησης, η οποία αρνήθηκε ότι η δολοφονία έγινε σε αντίποινα για την εκτέλεση του αρχηγού του Στρατού, λίγο νωρίτερα. Ο Βρετανός συγγραφέας Φρέντερικ Φόρσαϊθ, ο οποίος βρισκόταν στη Μπισσάου όταν έγινε η επίθεση κατά του Βιέιρα, περιέγραψε πιο αναλυτικά τη δολοφονία του προέδρου. Ισχυρίστηκε ότι στη διάρκεια ενός γεύματος με έναν παθολόγο ιατροδικαστή, ο οποίος ερευνούσε την υπόθεση, πληροφορήθηκε ότι ο Βιέιρα στην πραγματικότητα επέζησε της έκρηξης και κατακρεουργήθηκε από στρατιώτες που κρατούσαν μασέτες στην οικία της πεθεράς του. Σύμφωνα με τη μαρτυρία, ο πρόεδρος τραυματίστηκε από την έκρηξη και την κατάρρευση της στέγης στην πολυτελή του κατοικία. Στη συνέχεια πυροβολήθηκε μόλις ξεπρόβαλε από το κατεστραμμένο κτήριο. Παρ' όλα αυτά ήταν ζωντανός μέχρι που σύρθηκε στην οικία της πεθεράς του όπου τον κατακρεούργησαν. Ο Φορσάιθ απέδωσε τα συμβάντα στο βίαιο χαρακτήρα του Βιέιρα και του αντιπάλου του, Τάγκμε Να Ουαϊέ. Η κυβέρνηση ανακοίνωσε ότι θα γίνει έρευνα για να βρεθούν οι υπεύθυνοι για τις δύο δολοφονίες και κήρυξε εθνικό πένθος για το Βιέιρα. Αμφότεροι οι δολοφονηθέντες άνδρες κηδεύτηκαν με τιμές .
Διαδοχή.
Η Αφρικανική Ένωση καταδίκασε τη δολοφονία, κάνοντας λόγο για "εγκληματική πράξη". Το Συμβούλιο Ασφαλείας των Ηνωμένων Εθνών καταδίκασε τις δύο δολοφονίες (του Βιέιρα και του αρχηγού του Στρατού), καλώντας το δυτικοαφρικανικό κράτος να σεβαστεί το Σύνταγμα.
Όπως ανακοινώθηκε στο ραδιόφωνο, ο στρατός τόνισε ότι δεν έγινε νέο πραξικόπημα και ότι θα σεβαστούν το Σύνταγμα. Με βάση αυτό, σε περίπτωση θανάτου του προέδρου θα τον διαδεχόταν ο πρόεδρος της Εθνοσυνέλευσης, Ραϊμούντο Περέιρα. Μία ημέρα μετά τη δολοφονία του Βιέιρα, ο Περέιρα εξελέγη προσωρινός πρόεδρος από το κοινοβούλιο και ορκίστηκε στις 3 Μαρτίου του 2009.

</doc>
<doc id="48316" url="https://el.wikipedia.org/wiki?curid=48316" title="Αριστίντες Γκόμες">
Αριστίντες Γκόμες

Ο Αριστίντες Γκόμες (Aristides Gomes, 8 Νοεμβρίου 1954-) είναι πολιτικός από τη Γουινέα-Μπισσάου, ο οποίος υπηρέτησε ως πρωθυπουργός από τον Απρίλιο του 2018 ως τις 29 Οκτωβρίου 2019. Υπηρέτησε ξανά στην πρωθυπουργία από τις 2 Νοεμβρίου 2005 ως τις 13 Απριλίου 2007. Εν συνεχεία υπηρέτησε ως αρχηγός του Ρεπουμπλικανικού Κόμματος για την Ανεξαρτησία και την Ανάπτυξη (PRID).
Καριέρα.
Σπούδασε Κοινωνιολογία και Πολιτικές Επιστήμες. Υπήρξε γενικός διευθυντής της Πειραματικής Τηλεοράσεως της Γουινέας-Μπισσάου (1990-92). Διορίστηκε πρωθυπουργός στη χώρα στις 2 Νοεμβρίου 2005 και παραιτήθηκε από την πρωθυπουργία την άνοιξη του 2007. Χρημάτισε υπουργός Σχεδιασμού και Διεθνών Σχέσεων και Συνεργασίας στην προηγούμενη κυβέρνηση του Νίνο Βιέιρα. Ήταν μακροχρόνιο μέλος (από το 1973) του Αφρικανικού Κόμματος για την Ανεξαρτησία της Γουινέας και του Πρασίνου Ακρωτηρίου (PAIGC), αλλά τον Μάιο του 2005 παύθηκε από αντιπρόεδρος, επειδή υποστήριξε τον υποψήφιο πρόεδρο Νίνο Βιέιρα. Έφυγε από το κόμμα μετά την ανάληψη της προεδρίας από τον τελευταίο και εγκατέλειψε τη χώρα το 2009, μετά τη δολοφονία του Νίνο Βιέιρα.
Ο Γκόμες διορίστηκε ξανά στην πρωθυπουργία από τον πρόεδρο Ζοζέ Μάριο Βαζ στις 16 Απριλίου 2018. Παρέμεινε πρωθυπουργός για περισσότερο από έναν χρόνο, ως τον Οκτώβριο του 2019.

</doc>
<doc id="48317" url="https://el.wikipedia.org/wiki?curid=48317" title="Ανγκουίλλα">
Ανγκουίλλα



</doc>
<doc id="48318" url="https://el.wikipedia.org/wiki?curid=48318" title="Φυσιολογία">
Φυσιολογία

Φυσιολογία είναι ο κλάδος της βιολογίας που μελετά τις βιοφυσικές και βιοχημικές λειτουργίες των ζωντανών οργανισμών, συμπεριλαμβανομένου του ανθρώπου ή, με απλούστερους όρους, τον τρόπο λειτουργίας ενός οργανισμού ή ενός συστήματος του οργανισμού.
Η φυσιολογία παραδοσιακά διακρίνεται στη φυσιολογία των μικροοργανισμών, στη φυσιολογία των φυτικών οργανισμών και στη φυσιολογία των ζωικών οργανισμών (συμπεριλαμβανομένης της φυσιολογίας του ανθρώπου), αλλά οι αρχές της φυσιολογίας είναι καθολικές. Παραδείγματος χάριν, ό,τι ισχύει για τη φυσιολογία των κυττάρων των μυκήτων, μπορεί επίσης να ισχύει ως ένα βαθμό και για τα ανθρώπινα κύτταρα.
Ο τομέας της φυσιολογίας των ζωικών οργανισμών επεκτείνει τα εργαλεία και τις μεθόδους της φυσιολογίας του ανθρώπου στα ζωικά είδη. Η φυσιολογία φυτών δανείζεται, επίσης, τεχνικές και από τους δύο τομείς. Το πεδίο θεμάτων είναι τουλάχιστον τόσο διαφορετικό όπως το ίδιο το δέντρο της ζωής. Λόγω αυτής της ποικιλομορφίας θεμάτων, η έρευνα στη φυσιολογία των ζωικών οργανισμών τείνει να επικεντρωθεί στην κατανόηση του πώς τα φυσιολογικά γνωρίσματα μεταβλήθηκαν σε όλη την εξελικτική ιστορία των ζώων.
Αλλοι σημαντικοί κλάδοι της επιστημονικής μελέτης, που έχουν προκύψει από την έρευνα της φυσιολογίας περιλαμβάνουν τη βιοχημεία, τη βιοφυσική, την παλαιοβιολογία, τη βιο-μηχανική και τη φαρμακολογία.
Ιστορία.
Ο Αλ Ράτζι (γενικά γνωστός ως Rhazes) που πρώτος περιέγραψε ορισμένες φυσιολογικές παραμέτρους, όταν θέλησε να ιδρύσει ένα νοσοκομείο στη Βαγδάτη του όγδοου αιώνα. Ο Razi (Ράτζι) ακολουθήθηκε από τον Al Kindi (Αλ Κίντι), ο οποίος έγραψε μια πραγματεία σχετικά με την ανθρώπινη φυσιολογία.
Ο Ανατόμος Ουίλιαμ Χάρβει (William Harvey) περιέγραψε την κυκλοφορία του αίματος (17ος αιώνας), που περιέχει την αρχή της πειραματικής φυσιολογίας. Ο Χέρμαν Μπερχααβε (Herman Boerhaave) αναφέρεται ορισμένες φορές ως ο πατέρας της φυσιολογίας λόγω της υποδειγματικής διδασκαλίας του στο Λέιντεν και της συγγραφής του εγχειριδίου "Institutiones medicae' (1708).
Τομείς της Φυσιολογίας.
Ανθρώπινη και ζωική Φυσιολογία.
Η ανθρώπινη Φυσιολογία είναι ένας από τους πιο σύνθετους κλάδους της Φυσιολογίας. Περιλαμβάνει διάφορες υποδιαιρέσεις, που επικαλύπτουν η μια την άλλη. Πολλοί ζωικοί οργανισμοί (θηλαστικά) έχουν παρόμοια ανατομία με τους ανθρώπους και παρουσιάζουν πολλές μορφολειτουργικές ομοιότητες.
Φυτά.
Φυσιολογία φυτών έχει διαφορετικές υποδιαιρέσεις. Παραδείγματος χάριν, δεδομένου ότι τα φυτά δεν έχουν μυς και νεύρο, ούτε η μυοφυσιολογία ούτε νευροφυσολογία ισχύει.

</doc>
<doc id="48319" url="https://el.wikipedia.org/wiki?curid=48319" title="Νοροντόμ Σιχαμόνι">
Νοροντόμ Σιχαμόνι

Ο Νοροντόμ Σιχαμόνι ("Norodom Sihamoni", 14 Μαΐου 1953) είναι βασιλιάς της Καμπότζης από το 2004. Μιλάει χμερ, γαλλικά, τσεχικά, αγγλικά και ρωσικά.
Προφίλ.
Γεννήθηκε στις 14 Μαΐου του 1953. Είναι γιος του Νοροντόμ Σιχανούκ και της Νοροντόμ Μονινεάτ Σιχανούκ. Η μητέρα του ήταν γαλλικής και χμερ καταγωγής . Το μεγαλύτερο μέρος της παιδικής του ηλικία το πέρασε εκτός Καμπότζης. Ως το 1975 σπούδασε κλασική μουσική και χορό στην Πράγα. Παρέμεινε στην Τσεχοσλοβακία στη διάρκεια του πραξικοπήματος από το Λον Νολ το 1970. Το 1975 σπούδασε κινηματογράφο στη Βόρεια Κορέα και το 1977 επέστρεψε στην Καμπότζη. Τέθηκε υπό περιορισμό από τους Ερυθρούς Χμερ την περίοδο 1977-1979. Αργότερα έζησε στη Γαλλία (όπου δίδαξε μπαλέτο) σχεδόν για 2 δεκαετίες και το 1993 διορίστηκε αντιπρόσωπος στην UNESCO. Νωρίτερα είχε απορρίψει πρόταση να γίνει πρεσβευτής της Καμπότζης στη Γαλλία.
Ο Σιχαμόνι είναι προστάτης των τεχνών στη χώρα του. Εργάστηκε ως πρέσβης στον ΟΗΕ και στην UNESCO, πριν αναρριχηθεί στο θρόνο. Έγινε βασιλιάς στις 14 Οκτωβρίου του 2004, μετά την παραίτηση του πατέρα του.
Στις 29 Οκτωβρίου του 2004 στέφθηκε Βασιλιάς μετά την εκλογή του από 9μελές συμβούλιο, χωρίς όμως επίσημη τελετή ενθρόνισης. Παραμένει ανύπαντρος χωρίς παιδιά.
Στις 12 Δεκεμβρίου του 2008 επέλεξε 26 μέλη της βασιλικής οικογένειας, για το συμβουλευτικό δικαστήριο. Ανώτατος σύμβουλος έγινε και ο δίδυμος αδερφός του, Πρίγκιπας Νοροντόμ Ραναρίντ.

</doc>
<doc id="48320" url="https://el.wikipedia.org/wiki?curid=48320" title="Χον Σεν">
Χον Σεν



</doc>
<doc id="48321" url="https://el.wikipedia.org/wiki?curid=48321" title="Χουν Σεν">
Χουν Σεν

 --&gt;
Ο Χουν Σεν ("ហ៊ុន សែន", 5 Αυγούστου 1952) είναι πολιτικός από την Καμπότζη. Έχει ένα γυάλινο μάτι, κατάλοιπο της επίθεσης των Χμερ του 1975. Από το 1979 έως το 1990 με ελάχιστη διακοπή υπηρέτησε ως υπουργός Εξωτερικών. Το 1985 έγινε πρωθυπουργός και επανήλθε στο αξίωμα αυτό λίγο μετά, αφού ανέτρεψε το 1993 τον αδερφό του, με πραξικόπημα.
Προσωπική ζωή.
Γεννήθηκε στις 5 Αυγούστου του 1952 , ενώ επίσημα στις 4 Απριλίου του 1951 . Σε νεαρή ηλικία έγινε μέλος των Ερυθρών Χμερ. Πριν το 1979 πήγε στο Βιετνάμ. Είναι παντρεμένος με την Bun Rany. Έχουν 4 παιδιά, εκ των οποίων το ένα είναι υιοθετημένο. Το 2007 ο ίδιος αποκάλυψε ότι η θετή κόρη του είναι λεσβία και ότι την απέσυρε από τα πρόσωπα για τη διαδοχή του. 
Πρωθυπουργός.
Αποτελεί σημαντικό ηγέτη του Κόμματος του Λαού της Καμπότζης, το οποίο κυβερνά στη χώρα μαζί με το κόμμα Funcinpec από την εποχή αποκαταστάσεως της πολυκομματικής δημοκρατίας, το 1993. Έγινε Πρωθυπουργός της χώρας το 1993. Έπειτα από αιματηρό πραξικόπημα, το 1997 ανέτρεψε τον έτερο Πρωθυπουργό Νοροντόμ Ραναρίντ και παρέμεινε μοναδικός πρωθυπουργός.. Ο ίδιος ο Σεν αρνήθηκε τις κατηγορίες περί πραξικοπήματος, λέγοντας ότι άμα ήθελε να κάνει πραξικόπημα, θα ανέτρεπε τη μοναρχία. 
Στις εκλογές του Ιουλίου του 2003, το CPP εξασφάλισε μεγαλύτερη πλειοψηφία στη Βουλή, ενώ μειώθηκε η δύναμη του FUNCINPEC και του κόμματος του Σαμ Ρένσι. Η έλλειψη όμως της εξασφάλισης της απαιτούμενης πλειοψηφίας στο Κοινοβούλιο έφερε τη δημιουργία συνασπισμού CPP-FUNCINPEC. Στα μέσα του 2004 ανέλαβε η νέα κυβέρνηση. Το 2007 έγινε ισόβιος γερουσιαστής στο Διεθνές Κοινοβούλιο για την Ασφάλεια και για την Ειρήνη.
Έπειτα από τις γενικές εκλογές (στις 28 Ιουλίου) του 2013, αμφότερες κυβέρνηση και αντιπολίτευση ισχυρίστηκαν ότι είχαν νικήσει. Τον Αύγουστο της ίδιας χρονιάς, ο Χουν Σεν ανακοίνωσε ότι θα συνεχίσει ως πρωθυπουργός με στόχο το σχηματισμό νέας κυβέρνησης, ακόμα κι αν η μείζων αντιπολίτευση προσπαθούσε να παρεμποδίσει τη διαδικασία. 
Στις 7 Σεπτεμβρίου 2013 δεκάδες χιλιάδες Καμποτζιανοί ενώθηκαν με Βουδιστές μοναχούς και αντιπολιτευόμενες ομάδες, συμπεριλαμβανομένου του Κόμματος για την Εθνική Διάσωση της Καμπότζης με αρχηγό το Σαμ Ρέινσι. Οι ομάδες ζήτησαν την παρέμβαση των Ηνωμένων Εθνών με στόχο τη διερεύνηση και τον ισχυρισμό ότι τα εκλογικά αποτελέσματα δεν ήταν ελεύθερα και δίκαια. 
Ο Χουν Σεν υποσχέθηκε να κυβερνά την Καμπότζη έως την ηλικία των 74. Έπειτα από τα εκλογικά αποτελέσματα του 2013, τα οποία αμφισβητήθηκαν από την αντιπολίτευση του Χουν Σεν, τραυματίστηκαν και σκοτώθηκαν πολλοί διαδηλωτές στην Καμπότζη σε συγκρούσεις με την αστυνομία. Αναφορές έκαναν λόγο για 20.000 διαδηλωτές.
Τίτλος.
Ο Σεν φέρει τον τίτλο «"Sâmdech"» (Samdech Akkak Moha Sena Pedey Decho είναι ο σημερινός, επίσημος τίτλος) από το 1993.

</doc>
<doc id="48322" url="https://el.wikipedia.org/wiki?curid=48322" title="Μαραθέα Καρδίτσας">
Μαραθέα Καρδίτσας

Το χωριό Μαραθέα είναι ένα πεδινό χωριό το οποίο διοικητικά ανήκει στον Δήμο Παλαμά του Νομού Καρδίτσας.
Οι κάτοικοι του ασχολούνται με τη γεωργία και την κτηνοτροφία αλλά κυριότερη πηγή εισοδήματος είναι η καλλιέργεια του βαμβακιού. Το χωριό παλιότερα ήταν γνωστό με την ονομασία "Βάναρη" αλλά μετέπειτα δόθηκε το όνομα Μαραθέα. Στο χωριό υπάρχει η εκκλησία του Αγίου Νικολάου δίπλα στην κεντρική πλατεία του χωριού, έξω από το χωριό υπάρχει ένα μικρό ξωκκλήσι ο Άγιος Αθανάσιος μέσα σε ένα μικρό αλσύλιο.
Το χωριό έχει πλούσια ήθη και έθιμα και μεγάλη παράδοση. Χαρακτηριστικό είναι το ψήσιμο της "γουρνοπούλας" τα Χριστούγεννα όπου κάθε οικογένεια σουβλίζει ένα ολόκληρο γουρουνόπουλο στα κάρβουνα. Το έθιμο διατηρείται μέχρι και σήμερα.
Από το Απρίλιο και όλους τους καλοκαιρινούς μήνες αρχίζουν οι προετοιμασίες για την καλλιέργεια του βαμβακιού. Στα μέσα της Άνοιξης και όταν οι καιρικές συνθήκες το επιτρέπουν αρχίζει η σπορά του βαμβακιού και σιγά σιγά ξεκινά το σκάλισμα που γίνεται χωρίς μηχανήματα. Η συλλογή του βαμβακιού γίνεται αργά το φθινόπωρο.

</doc>
<doc id="48340" url="https://el.wikipedia.org/wiki?curid=48340" title="Φυσιολογία φυτών">
Φυσιολογία φυτών

Στη βοτανική, η φυσιολογία των φυτών είναι η μελέτη της λειτουργίας, ή φυσιολογίας, των φυτών. Θεμελιώδεις διαδικασίες όπως φωτοσύνθεση, αναπνοής, διατροφή των φυτών, ορμονικές λειτουργίες , τροπισμός, φωτοπεριοδισμός, φωτομορφογένεση, κιρκαδικοί ρυθμοί, φυσιολογία περιβαλλοντικής πίεσης, βλάστηση, λήθαργος, λειτουργία στομάτων, εφίδρωση, μελετώνται από τους φυσιολόγους των φυτών. Συσχετίζεται πολύ με τη βιοχημεία και τη μοριακή βιολογία.
Ένα από τα κύρια περιοδικά στον τομέα είναι το "Φυσιολογία φυτών", που άρχισε να εκδίδεται το 1926. Όλα τα προηγούμενα τεύχη του είναι απευθείας προσβάσιμα δωρεάν. 
Πολλά άλλα περιοδικά φέρνουν συχνά τα άρθρα φυσιολογίας φυτών, συμπεριλαμβανομένου "Physiologia plantarum", "Περιοδικό της πειραματικής βοτανικής ", "αμερικανικό περιοδικό της βοτανικής", "Χρονικά της βοτανικής", "Περιοδικό της διατροφής βοτανικών" και "Πρακτικά της εθνικής ακαδημίας των επιστημών".
Ιστορία της φυσιολογίας φυτών.
Ο Σερ Φράνσις Μπέικον ("Francis Bacon") δημοσίευσε ένα από τα πρώτα πειράματα φυσιολογίας φυτών το 1627 στο βιβλίο "Sylva Sylvarum." Ο Μπέικον καλλιέργησε διάφορα φυτά, συμπεριλαμβανομένου ενός τριαντάφυλλου, στο νερό και κατέληξε στο συμπέρασμα ότι το χώμα είναι απαραίτητο μόνο για να κρατά τα φυτά όρθια.
Ο Γιαν Βαν Χέλμοντ ("Jan Baptist van Helmont") δημοσίευσε αυτό που θεωρείται πρώτο ποσοτικό πείραμα στη φυσιολογία των φυτών το 1648. Καλλιέργησε μια ιτιά σε ένα δοχείο που περιείχε 200 λίβρες ξηρό χώμα επί πέντε έτη.
Το 1699, ο Τζον Γούντγουορντ ("John Woodward") δημοσίευσε πειράματα πάνω στην ανάπτυξη της μέντας μέσα σε δοχεία με νερό διαφορετικής σύστασης. Διαπίστωσε ότι τα φυτά αναπτύχθηκαν πολύ περισσότερο στο νερό στο οποίο είχε προστεθεί χώμα απ' ό,τι στο αποσταγμένο νερό.
Ο Στέφεν Χέιλς ("Stephen Hales") θεωρείται πατέρας της φυσιολογίας των φυτών λόγω των πολλών πειραμάτων που δημοσίευσε το 1727 στο βιβλίο. 
Ο Γιούλιους φον Σακς ("Julius von Sachs") ενοποίησε τα διάφορα κομμάτια της φυσιολογίας των φυτών και τα συγκρότησε σε επιστημονικό κλάδο. Το βιβλίο "Lehrbuch der Botanik" ήταν η Βίβλος της εποχής για τους βοτανολόγους.

</doc>
<doc id="48343" url="https://el.wikipedia.org/wiki?curid=48343" title="Φυσιολογία εγκαταστάσεων">
Φυσιολογία εγκαταστάσεων



</doc>
<doc id="48346" url="https://el.wikipedia.org/wiki?curid=48346" title="Αϊγκιούν Καζίμοβα">
Αϊγκιούν Καζίμοβα

Η Αϊγκιούν Αλασγκιάρ γκιζί Καζίμοβα ("Aygün Ələsgər qızı Kazımova", Μπακού, 26 Ιανουαρίου 1971) είναι Αζέρα τραγουδίστρια, συνθέτρια, μουσικός της ποπ και ηθοποιός. Είναι μια από τις πιο γνωστές λαϊκές τραγουδίστριες στο Αζερμπαϊτζάν.
Αϊγκιούν Καζίμοβα θεωρείται ο δημιουργός της σύγχρονης μουσικής του Αζερμπαϊτζάν. Ψευδώνυμο Αϊγκιούν Καζίμοβα ντίβας. Αϊγκιούν Καζίμοβα πολέμησαν στον πόλεμο του Καραμπάχ. Πρωτεύουσα της Ρωσίας το 2006, έδωσε μια συναυλία στη Μόσχα. Το 2007, "Tofig Bəhramov" γήπεδο "Öpsən" έδωσε η συναυλία είναι. 2002 και 2006 "Best Model Βασίλισσα" άδεια μάρκα "καλύτερο μοντέλο του Αζερμπαϊτζάν» διοργάνωσε τον διαγωνισμό. Του "Hayat Ona Guzel" iTunes πιο ακούσει Τουρκία έλαβε επίσης μέρος στο Top50 σε 39 χιλ. Αϊγκιούν Καζίμοβα το 2012. "του Παγκοσμίου Κυπέλλου της FIFA Αζερμπαϊτζάν U-17 Γυναικών 2012", διάβαζε τον ύμνο του αγώνα ποδοσφαίρου. Έγραψε τραγούδια μαζί στο Χόλιγουντ για την πρώτη του Αζερμπαϊτζάν καλλιτέχνη Snoop Dogg τράβηξε κλιπ. Αϊγκιούν Καζίμοβα οι επίσημες 7 άλμπουμ (πάνω από 10 μη επίσημη), πάνω από 50 κλιπ, έχουμε πάνω από 350 τραγούδια. Αϊγκιούν Καζίμοβα Αζερμπαϊτζάν είναι γνωστή ως η βασίλισσα της μουσικής.

</doc>
<doc id="48347" url="https://el.wikipedia.org/wiki?curid=48347" title="Μοχάντας Γκάντι">
Μοχάντας Γκάντι



</doc>
<doc id="48348" url="https://el.wikipedia.org/wiki?curid=48348" title="Τζοβάννι Καμπότο">
Τζοβάννι Καμπότο

Ο Τζοβάννι Καμπότο (ιταλική γλώσσα: "Giovanni Caboto", 23 Μαΐου 1450 – 1498) ήταν Ιταλός θαλασσοπόρος που εξερεύνησε τα ανατολικά παράλια της Βορείου Αμερικής προς τα τέλη του 15ου αι. για λογαριασμό του βρετανικού στέμματος.
Βιογραφία.
Ελάχιστα είναι γνωστά για τα νεανικά χρόνια του Καμπότο. Γεννήθηκε περί το 1450 στη Γένοβα, ή στη Βενετία ή στις δυτικές ακτές της Κεντρικής Ιταλίας. Όταν ήταν έντεκα ετών, η οικογένειά του εγκαταστάθηκε στην Βενετία. Αργότερα νυμφεύτηκε μια Βενετσιάνα ονόματι Ματτέα (Mattea), με την οποία απέκτησε τρεις γιους, τον Λουίτζι, τον Σεμπαστιάνο και τον Σάντζο, οι οποίοι τον ακολούθησαν στις μετέπειτα εξερευνητικές αποστολές του.
Όπως πολλοί άλλοι Ιταλοί θαλασσοπόροι, ο Καμπότο εγκατέλειψε την χώρα του για να προσφέρει τις υπηρεσίες του σε άλλους Ευρωπαίους ηγέτες και άρχοντες της εποχής. Πρώτα εγκαταστάθηκε στην Ισπανία και εργάστηκε στο τότε καινούργιο λιμάνι της Βαλένθια. Εκεί άκουσε για πρώτη φορά για τα ταξίδια του Κολόμβου και σκέφτηκε ότι ο ίδιος θα μπορούσε να βρει μια συντομότερη διαδρομή προς την Ασία, αν ταξίδευε σε παράλληλους αρκετά πιο βόρεια από τον Ισημερινό. Πρότεινε λοιπόν στον βασιλιά της Ισπανίας Φερδινάνδο Β΄ της Αραγωνίας να χρηματοδοτήσει ένα τέτοιο εγχείρημα. Ο τελευταίος αρνήθηκε και έτσι ο Καμπότο μετέφερε την πρότασή του στον βασιλιά της Αγγλίας Ερρίκο Ζ΄. 
Ο βασιλιάς Ερρίκος Ζ΄ τού έδωσε χρήματα και δικαιώματα «"να πλεύσει σε όλα τα μέρη, σε όλες τις χώρες και σε όλες τις θάλασσες της Ανατολής, της Δύσης και του Βορρά, υπό την σημαία μας (δηλ. της Αγγλίας), [...] για να αναζητήσει, να ανακαλύψει και να βρει οποιαδήποτε νησιά, χώρες, περιοχές και επαρχίες των ειδωλολατρών και των απίστων, οτιδήποτε και να είναι, και σε οποιοδήποτε μέρος του κόσμου είναι, που μέχρι αυτή την στιγμή δεν είναι γνωστά σε όλους τους χριστιανούς"».
Το 1496, ο Καμπότο ξεκίνησε το πρώτο ταξίδι του με ένα πλοίο από το Μπρίστολ, που τότε ήταν το δεύτερο μεγαλύτερο λιμάνι της Αγγλίας. Δεν μπόρεσε ωστόσο να πάει πιο δυτικά από την Ισλανδία, επειδή στο μεταξύ προέκυψαν διαφωνίες με το πλήρωμα του πλοίου.
Τον Μάιο του 1497, απέπλευσε και πάλι από το Μπρίστολ για μια νέα εξερευνητική αποστολή μαζί με τα τρία του παιδιά. Η νέα του αποστολή αποτελούνταν από ένα μόνον πλοίο, το μικρό εύδρομο "Ματθαίος" ("Matthew"), με 18 άνδρες πλήρωμα. Αφού πέρασε την Ιρλανδία, έφτασε στις ακτές της άγνωστης τότε Νέας Γης στις 24 Ιουνίου του 1497. Στις ακτές της Νέας Γης, έμεινε περίπου για έναν μήνα και κατόπιν απέπλευσε για την Αγγλία. Όμως από λάθος εκτίμηση του γεωγραφικού πλάτους, έφτασε στις ακτές της Βρετάνης. Από εκεί τελικά επέστρεψε στο Μπρίστολ στις 9 Αυγούστου του 1497.
Για την ανακάλυψη της Νέας Γης, ο Καμπότο έλαβε τον τίτλο του ναυάρχου και ο βασιλιάς της Αγγλίας τον αποζημίωσε με 10 λίρες εφάπαξ και 20 λίρες ετήσιο μισθό. Τον επόμενο χρόνο, ο Καμπότο ετοίμασε νέα αποστολή με πέντε πλοία. Ανοιχτά της Ιρλανδίας τα πλοία έπεσαν σε καταιγίδα και μόνο ένα από αυτά μπόρεσε να σωθεί. Τα άλλα τέσσερα χάθηκαν και μαζί τους χάθηκε και Τζοβάννι Καμπότο.
Ένας από τους γιους του Καμπότο, ο Σεμπαστιάνο ("Sebastiano Caboto") επέστρεψε στην Βόρειο Αμερική το 1508 για να βρει το μυθικό «βορειοδυτικό πέρασμα» από τον Ατλαντικό Ωκεανό προς την Ασία. Αργότερα ο Σεμπαστιάνο Καμπότο προσπάθησε να κάνει τον περίπλου της Γης, επαναλαμβάνοντας το κατόρθωμα του Φερδινάνδου Μαγγελάνου. Κατέληξε όμως να ψάχνει για άργυρο στις εκβολές του Ρίο ντε λα Πλάτα στην Νότιο Αμερική (1525–1528). 
Η τοποθεσία της πρώτης αποβίβασης του Τζοβάννι Καμπότο στην Νέα Γη είναι αμφίβολη και αποτελεί αντικείμενο συζήτησης. Ωστόσο, οι κυβερνήσεις του Καναδά και της Βρετανίας αναγνωρίζουν επισήμως ότι ο Τζιοβάννι Καμπότο αποβιβάστηκε στην ακτή Μποναβίστα της Νέας Γης. Κατά πάσα πιθανότητα, ο Τζοβάννι Καμπότο και το πλήρωμα του "Ματθαίου" ήταν οι πρώτοι Ευρωπαίοι εξερευνητές μετά τους Βίκινγκ που αποβιβάστηκαν στα αμερικανικά ηπειρωτικά εδάφη. Ο Χριστόφορος Κολόμβος αποβιβάστηκε στην αμερικανική ηπειρωτική χώρα το 1498, δηλ. έναν χρόνο μετά τον Καμπότο (κατά τα δύο πρώτα του ταξίδια, το 1492 και 1493, εξερεύνησε τα νησιά της Καραϊβικής). 
Αμέσως μετά τον Καμπότο, Πορτογάλοι, Βάσκοι και Βρετανοί αλιείς συνέχισαν να εξερευνούν τις ακτές γύρω από την Νέα Γη, επειδή η περιοχή ήταν πολύ πλούσια σε ψάρια.

</doc>
<doc id="48349" url="https://el.wikipedia.org/wiki?curid=48349" title="Τζων Κάμποτ">
Τζων Κάμποτ



</doc>
<doc id="48350" url="https://el.wikipedia.org/wiki?curid=48350" title="Τζον Κάμποτ">
Τζον Κάμποτ



</doc>
<doc id="48351" url="https://el.wikipedia.org/wiki?curid=48351" title="Τζιοβάνι Καμπότο">
Τζιοβάνι Καμπότο



</doc>
<doc id="48353" url="https://el.wikipedia.org/wiki?curid=48353" title="Εργαζόμενο μέσο">
Εργαζόμενο μέσο

Στους θερμοκινητήρες για να επιτευχθεί παραγωγή έργου χρησιμοποιείται πάντοτε ένα υλικό, που υποβάλλεται σε προκαθορισμένες μεταβολές και χρησιμεύει για να μεταφέρει την θερμότητα σε διαφορα μέρη της μηχανής, κατά προκαθορισμένο επίσης τρόπο. Το υλικό αυτό ονομάζεται εργαζόμενο μέσο ή εργαζόμενη ουσία.
Στις ατμομηχανές π.χ. ως εργαζόμενο μέσο χρησιμοποιείται το νερό που θερμαινόμενο μετατρέπεται σε ατμό. Αυτός χρησιμοποιείται ως φορέας της θερμότητας αλλά και της ενέργειας γενικότερα, μέρος της οποίας η μηχανή χρησιμοποιεί για να παράγει έργο. Μετά την μετατροπή και αφού ο ατμός έχει αποδώσει μέρος της ενέργειάς του (για την παραγωγή έργου) συμπυκνώνεται μέσα στη μηχανή σε νερό, το οποίο και υποβάλλεται εκ νέου στις ίδιες μεταβολές απ' αρχής, δηλαδή στο θερμικό κύκλο θέρμανση - ατμοποίηση - παραγωγή έργου - συμπύκνωση σε εξακολούθηση, εφόσον η μηχανή βρίσκεται σε λειτουργία.
Στις αεριομηχανές επίσης ως «εργαζόμενο μέσο» χρησιμοποιείται ένα μίγμα αποτελούμενο από αέρα και καύσιμο αέριο π.χ. το φωταέριο ή αέριο υψικαμίνου ή φυσικό αέριο. Στις βενζινομηχανές και πετρελαιομηχανές ως «εργαζόμενο μέσο» χρησιμοποιείται βασικά ο αέρας και τα καυσαέρια που παράγονται από την ανάφλεξη του μίγματος μέσα στους κυλίνδρους.
Τα πλέον ενδιαφέροντα «εργαζόμενα μέσα» είναι τα αέρια και γενικά οι ατμοί των υγρών των οποίων οι μεταβολές βρίσκουν ευρεία εφαρμογή στη λειτουργία των θερμικών μηχανών.

</doc>
<doc id="48355" url="https://el.wikipedia.org/wiki?curid=48355" title="Αέριο">
Αέριο

Η αέρια (φάση) είναι μια από τις τέσσερις (4) θεμελιώδεις καταστάσεις της ύλης. Οι άλλες τρεις (3) είναι η στερεά, η υγρή και η κατάσταση πλάσματος. Στα αέρια τα σωματίδια που τα αποτελούν (άτομα, μόρια ή ιόντα) δεν έχουν καμιά ορισμένη τάξη. Οι διασωματιδιακές δυνάμεις κυμαίνονται από ασθενείς ως σχεδόν αμελητέες. Στην αέρια κατάσταση τα υλικά σώματα δεν έχουν καθορισμένο σχήμα, ούτε ορισμένο όγκο. Το χαρακτηριστικό που διαχωρίζει την αέρια φάση από την υγρή και τη στερεά είναι ο μεγάλος διαχωρισμός των δομικών σωματιδίων της ύλης που την αποτελούν. Τα άχρωμα αέρια είναι συνήθως αόρατα σε ανθρώπινους παρατηρητές. Η αλληλεπίδραση των δομικών σωματιδίων των αερίων με τυχούσα παρουσία εξωτερικών πεδίων δυνάμεων, για παράδειγμα ηλεκτρικών ή βαρυτικών θεωρείται συχνά (σχετικά) αμελητέα. Η αέρια κατάσταση βρίσκεται ανάμεσα στην υγρή κατάσταση και στην κατάσταση πλάσματος. Η κατάσταση πλάσματος αποτελεί ένα υψηλής θερμοκρασίας όριο για τα αέρια. Οριοθετεί το κατώτερο άκρο της κλίμακας θερμοκρασίας που βρίσκονται τα εκφυλισμένα κβαντικά αέρια, που αποκτούν αυξανόμενο ερευνητικό ενδιαφέρον. Τα υψηλής πυκνότητας ατομικά αέρια όταν υπερψύχονται σε εξαιρετικά χαμηλές θερμοκρασίες ταξινομούνται, ανάλογα με τη στατιστική τους συμπεριφορά, είτε ως αέρια Μποζέ ("Bose gases"), είτε ως αέρια Φέρμι ("Fermi gases"). Εκτός από τις θεμελιώδεις καταστάσεις της ύλης, υπάρχει και μια συμπληρωματική λίστα με «εξωτικές» καταστάσεις (δείτε το παρακάτω πρότυπο).
Τόσο τα υγρά όσο και τα αέρια ονομάζονται επίσης και «ρευστά».
Στοιχειακά αέρια.
Τα μόνα χημικά στοιχεία που έχουν σταθερές διατομικές αλλομορφές που βρίσκονται στην αέρια κατάσταση υπό κανονικές συνθήκες είναι το υδρογόνο (H2), το άζωτο (N2), το οξυγόνο (O2) και επιπλέον δύο από τα αλογόνα, το φθόριο (F2) και το χλώριο (Cl2). Τα αέρια αυτά, μαζί με τα μονοατομικά ευγενή αέρια, δηλαδή το ήλιο (He), το νέον (Ne), το αργό (Ar), το κρυπτό (Kr), το ξένο (Xe) και το ραδόνιο (Rn), ονομάζονται «στοιχειακά αέρια», για να διαχωρίζονται από τις άλλες αέριες ουσίες που αντιστοιχούν σε χημικές ενώσεις.
Φυσικά χαρακτηριστικά.
Επειδή τα περισσότερα αέρια είναι δύσκολο να παρατηρηθούν άμεσα περιγράφονται με τη χρήση τεσσάρων φυσικών ιδιοτήτων ή μακροσκοπικών χαρακτηριστικών τους:
Αυτά τα τέσσερα χαρακτηριστικά επαναλαμβανόμενα μελετήθηκαν από επιστήμονες όπως ο Ρόμπερτ Μπόιλ ("Robert" "Boyle"), ο Ζακ Σαρλ ("Jacques Charles"), ο Τζων Ντάλτον ("John Dalton"), ο Ζοζέφ Λουί Γκαι-Λυσάκ ("Joseph Gay-Lussac") και ο Αμεντέο Αβογκάντρο ("Amedeo Avogadro"), για μια ποικιλία αερίων σε διάφορες συνθήκες. Οι λεπτομερειακές τους μελέτες οδήγησαν τελικά σε μια (πρώτη σχετικά γενική) μαθηματική σχέση μεταξύ των παραπάνω αναφερόμενων μακροσκοπικών χαρακτηρισμών, που έμεινε γνωστή ως καταστατική εξίσωση των ιδανικών αερίων (PV = nRT). 

</doc>
<doc id="48356" url="https://el.wikipedia.org/wiki?curid=48356" title="Έκδυμα">
Έκδυμα

Το έκδυμα είναι ό,τι απομένει από τον παλιό εξωσκελετό μετά την έκδυση. Με δεδομένο ότι ο εξωσκελετός και οι εκδύσεις του υπάρχουν μόνο στα αρθρόποδα, εκδύματα υπάρχουν μόνο στις αράχνες, στα έντομα, στα μαλακόστρακα και άλλα αρθρόποδα. 
Έκδυμα ονομάζεται και το αποβαλλόμενο δέρμα των ερπετών.
Κατά τη έκδυση ένα μέρος του παλιού εξωσκελετού διαλύεται από μέσα και χρησιμοποιείται για την κατασκευή του καινούργιου, έτσι το έκδυμα είναι πιο λεπτό από τον παλιό εξωσκελετό. Και βέβαια είναι και σχισμένο τουλάχιστον σε ένα μέρος. Αυτό φαίνεται καθαρά στις εικόνες 1, 3 και 4. Παραπάνω σε μερικά είδη πεταλούδων και επίσης σε άλλα έντομα η κάμπια τρώει το έκδυμά της μετά την έκδυση, για να χρησιμοποιήσει τα συστατικά του για τον καινούργιο εξωσκελετό της.
Το έκδυμα μπορεί όμως να είναι αρκετά ανθεκτικό και ογκώδες.
Έτσι λ.χ. αξίζει να εκμεταλλεύεται ο άνθρωπος τα συστατικά που απομένουν στα εκδύματα μερικών μαλακοστράκων . 
Και από μερικά είδη που έζησαν στο παρελθόν, τα παλαιότερα γνωστά απολιθώματα είναι εκδύματά τους .
Πολλές φορές οι περισσότερες λεπτομέρειες της μορφής του παλιού εξωσκελετού διατηρούνται στο έκδυμα, έτσι ώστε ο ειδικός να μπορεί να καταλάβει από το έκδυμα, για ποιο είδος πρόκειται. Και συνήθως είναι πιο εύκολο να βρει κανείς ένα έκδυμα παρά το ζωντανό αρθρόποδο. Έτσι πολλές ερωτήσεις μπορούν να βρουν απάντηση με τη συλλογή και την εξέταση εκδυμάτων. Για τους βιολόγους ένα έκδυμα δεν έχει ενδιαφέρον μόνο για τις μεταβολές κατά την οντογένεση ενός είδος, αλλά για πολλούς περισσότερους λόγους. Είναι αυτονόητο ότι, όπου υπάρχει έκδυμα, πρέπει να υπάρχει και το ζώο στην περιοχή. Και όσο περισσότερα ζώα, τόσο περισσότερα τα εκδύματά τους. Με αυτήν τη σκέψη οι ειδικοί
Σχετικά με το έλεγχο του περιβάλλοντος
Επίσης είναι αυτονόητο πως με καλές συνθήκες τα ζώα και συνεπώς ο εξωσκελετός και τα εκδύματά τους είναι πιο γερά και λίγο πιο μεγάλα. Έτσι συγκρίνοντας το μέσο μέγεθος και βάρος των σχετικών εκδυμάτων σε συγκεκριμένο τόπο μπορούμε να βρούμε ένα μέτρο για την ποιότητα του τόπου για το εξεταζόμενο είδος. Οι βιολόγοι

</doc>
<doc id="48358" url="https://el.wikipedia.org/wiki?curid=48358" title="Ε.Π.Α. Λάρνακας">
Ε.Π.Α. Λάρνακας

Η Ένωσις Πεζοπορικού ΑΜΟΛ Λάρνακας ή η Ε.Π.Α. Λάρνακας (, διαβάζεται «έπα») ήταν κυπριακή ποδοσφαιρική ομάδα με έδρα τη Λάρνακα. Ιδρύθηκε το 1932. Χρώματα της ομάδας ήταν το κίτρινο και το μαύρο.
Η ΕΠΑ είχε κατακτήσει  3 πρωταθλήματα Κύπρου, 5 κύπελλα Κύπρου και 1 Ασπίδα Πάκκου, όντας η έκτη πιο πετυχημένη ομάδα σε κατακτήσεις τροπαίων στο κυπριακό ποδόσφαιρο. Αποτελεί ένα από τα ιδρυτικά σωματεία της Κυπριακής Ομοσπονδίας Ποδοσφαίρου. Η ομάδα έχει 50 συμμετοχές στην Α΄ κατηγορία Κύπρου. Την περίοδο 1970-71 συμμετείχε στο πρωτάθλημα Α΄ Εθνικής. Η ΕΠΑ έχει συμμετάσχει τρεις φορές στα ευρωπαϊκά κύπελλα ποδοσφαίρου χωρίς να πετύχει κάποια πρόκριση.
Το 1994 η ΕΠΑ ενώθηκε με τον Πεζοπορικό Λάρνακας δημιουργώντας την ΑΕΚ Λάρνακας.
Ιστορία.
Ίδρυση.
Η ΕΠΑ ιδρύθηκε στις 17 Οκτωβρίου 1932 από την ενοποίηση δύο σωματείων της Λάρνακας, του Πεζοπορικού Λάρνακας και του ΑΜΟΛ. Για το λόγο αυτό το νέο σωματείο ονομάστηκε Ένωσις Πεζοπορικού ΑΜΟΛ (ΕΠΑ). Ο Πεζοπορικός είχε ιδρυθεί το Μάρτιο του 1924. Στις 3 Οκτωβρίου 1926 μερίδα μελών απεχώρησε από τον Πεζοπορικό και ίδρυσε τον ΑΜΟΛ (Αθλητικός Μουσικός Όμιλος Λάρνακος). Τα δύο σωματεία ανέπτυξαν αθλητική και πολιτιστική δράση.
Η ίδρυση της ΕΠΑ είχε ως στόχο τη συνένωση των αθλητικών και κυρίως των ποδοσφαιρικών δυνάμεων της Λάρνακας προκειμένου να δημιουργηθεί μια ισχυρή ομάδα που να εκπροσωπεί επάξια τη Λάρνακα στα διάφορα πρωταθλήματα. Με ανακοίνωση στον τύπο με τίτλο «Εν τη Ενώσει η Ισχύς», η πρώτη Επιτροπεία του νέου σωματείου εκθειάζει την συνένωση ως «επιστέγασμα των μακρών και ευγενών αγώνων των δύο Σωματείων» και ζητά την στήριξη όλων, σε συνέχεια των πρώτων θετικών ενεργειών: «αρτιώτατη εμφάνιση», «στέγαση εις μεγαλοπρεπές οίκημα» και «απόκτηση ικανωτάτου και πανελληνίου φήμης προπονητού».
Τα πρώτα χρόνια και ίδρυση της ΚΟΠ.
Στις 20 Νοεμβρίου 1932 η νεοϊδρυθείσα ΕΠΑ κέρδισε με 2-0 σε φιλικό αγώνα στο Παλιό ΓΣΖ την ισχυρή Χάποελ Παλαιστίνης (Τελ Αβιβ). Ήταν η πρώτη νίκη κυπριακής ομάδας επί μιας ξένης ομάδας.
Όταν ιδρύθηκε η ΕΠΑ, η Κυπριακή Ομοσπονδία Ποδοσφαίρου δεν είχε ακόμα δημιουργηθεί και έτσι δεν διεξαγόταν παγκύπριο πρωτάθλημα. Είχαν, όμως, ήδη δημιουργηθεί αρκετά σωματεία.
Το 1932 (πριν τη δημιουργία της ΕΠΑ), με πρωτοβουλία του Πεζοπορικού Λάρνακας, διεξήχθη, με σύστημα νοκ-άουτ, το πρώτο παγκύπριο πρωτάθλημα, το «πρωτάθλημα πόλεων». Το δεύτερο παγκύπριο πρωτάθλημα διοργάνωσε ο ΑΠΟΕΛ (1933). Στο πρωτάθλημα αυτό συμμετείχαν 8 ομάδες, με την ΕΠΑ να είναι μία από αυτές. Είχε συμφωνηθεί όπως οι 8 ομάδες αγωνιστούν μεταξύ τους σε ένα γύρο και οι πρώτες πέντε στη βαθμολογία να αγωνιστούν μεταξύ τους, πάλι σε ένα γύρο. Στην τελική βαθμολογία η ΕΠΑ ισοβαθμούσε με τον ΑΠΟΕΛ και έτσι έγιναν αγώνες μπαράζ για ανάδειξη του πρωταθλητή. Το πρώτο παιχνίδι έγινε στο παλιό ΓΣΠ και ο ΑΠΟΕΛ κέρδισε με 6-0. Το δεύτερο παιχνίδι έγινε στο Παλιό ΓΣΖ με τις δύο ομάδες να μένουν ισόπαλες 2-2, με τον ΑΠΟΕΛ να αναδεικνύεται πρωταθλητής.
Το τρίτο ανεπίσημο πρωτάθλημα διοργάνωσε η ΑΕΛ, με την ΕΠΑ να τερματίζει στην τέταρτη θέση. Το τέταρτο πρωτάθλημα πόλεων θα το διοργάνωνε η Ανόρθωση. Ωστόσο, λόγω προκήρυξης πρωταθλήματος από τον Τραστ στη Λευκωσία (με την ευκαιρία των εορτασμών της δεκαετηρίδας από την ίδρυση του) και διαμάχης μεταξύ των δύο ομάδων, αλλά και άλλων θεμάτων για τα οποία υπήρχαν διαφωνίες (ο Ολυμπιακός Λευκωσίας και ο Άρης Λεμεσού έθεσαν θέμα ελεύθερης συμμετοχής ποδοσφαιριστών από ένα σωματείο σε άλλο), τα σωματεία αποφάσισαν τη δημιουργία μιας αρχής η οποία θα είχε την ευθύνη διοργάνωσης των πρωταθλημάτων. Έτσι, στις 23 Σεπτεμβρίου 1934 ιδρύεται η Κυπριακή Ομοσπονδία Ποδοσφαίρου (ΚΟΠ), με την ΕΠΑ να αποτελεί ένα από τα ιδρυτικά της μέλη.
Στο μεταξύ, από το φθινόπωρο του 1933 προπονητής και παίκτης στην ΕΠΑ αναλαμβάνει ο διεθνής μέσος του Ολυμπιακού Πειραιώς Μιχάλης (Λάλης) Λεκός, ενέργεια η οποία χαιρετίζεται σε ανακοίνωση της Επιτροπείας του σωματείου ως «απόκτηση ικανωτάτου και πανελληνίου φήμης προπονητού». 
Περίοδος 1934-1939.
Την περίοδο 1934-35 διεξήχθη το πρώτο επίσημο παγκύπριο πρωτάθλημα. Η ΕΠΑ συμμετείχε στο πρωτάθλημα. Ως έδρα χρησιμοποιούσε το Παλιό ΓΣΖ. Η ΕΠΑ τερμάτισε στην έβδομη θέση. Την περίοδο 1935-36 τερμάτισε στην όγδοη και τελευταία θέση.
Αποχώρηση από την ΚΟΠ και επανίδρυση Πεζοπορικού.
Την 1η Ιουνίου 1936 η ΕΠΑ αποχώρησε από την ΚΟΠ εξαιτίας εσωτερικών προβλημάτων που προέκυψαν. Οι μέτριες παρουσίες της ποδοσφαιρικής ομάδας στα πρωταθλήματα, οι αντιδράσεις ανθρώπων οι οποίοι παρέμεναν εκτός διοικητικών, αλλά και ποδοσφαιριστές οι οποίοι τέθηκαν σε αδράνεια οδήγησαν μια ομάδα μελών και ποδοσφαιριστών να αποχωρήσουν από την ΕΠΑ και να επανιδρύσουν στις 21 Μαρτίου 1937 τον Πεζοπορικό Λάρνακας. Μεταξύ των δύο ομάδων υπήρχε μεγάλη αντιπαλότητα ως ομάδες της ίδιας πόλης. Επιπλέον, μεταξύ των δύο ομάδων υπήρχε ταξική διαφορά. Στον Πεζοπορικό συγκεντρώθηκε μεγάλο μέρος της εύπορης τάξης της Λάρνακας. Οι φιλάθλοι της ΕΠΑ προέρχονταν κυρίως από τα μικρομεσαία και λαϊκά κοινωνικά στρώματα της Λάρνακας. Η ΕΠΑ είχε επίσης την υποστήριξη της πολυάριθμης αρμενικής κοινότητας της Λάρνακας. Στην ΕΠΑ, εκτός από Ελληνοκύπριοι, αγωνίζονταν και εγνωσμένης αξίας Αρμένιοι ποδοσφαιριστές, όπως και Τουρκοκύπριοι.
Επανένταξη στην ΚΟΠ.
Στις 24 Ιουλίου 1938 η ΕΠΑ επανεντάχθηκε στην ΚΟΠ και συμμετείχε στο πρωτάθλημα της περιόδου 1938-39. Διεκδίκησε το πρωτάθλημα όμως τελικά περιορίστηκε στην δεύτερη θέση.
Δεκαετία 1940-1949.
Τις περιόδους 1939-40 και 1940-41 η ΕΠΑ τερμάτισε στην τρίτη θέση του βαθμολογικού πίνακα. Από το 1941 έως το 1944 δεν διεξήχθη παγκύπριο πρωτάθλημα λόγω του δευτέρου παγκοσμίου πολέμου, επειδή πολλοί Κύπριοι εντάχθηκαν στις αντικατοχικές ομάδες που δημιουργήθηκαν στην Ελλάδα. Την περίοδο 1944-45 το πρωτάθλημα και το κύπελλο επανήλθαν. Στις 14 Απριλίου 1945 η ΕΠΑ κατέκτησε το κύπελλο Κύπρου κερδίζοντας στο παλιό ΓΣΠ τον ΑΠΟΕΛ με 3-1. Ήταν ο πρώτος τίτλος της ομάδας. Στο πρωτάθλημα η ΕΠΑ τερμάτισε στην πρώτη θέση ισοβαθμώντας με τον ΑΠΟΕΛ. Οι δύο ομάδες έδωσαν αγώνας μπαράζ για την ανάδειξη του πρωταθλητή. Ο πρώτος αγώνας έγινε στο παλιό ΓΣΠ στις 10 Ιουλίου 1945 με τις δύο ομάδες να μένουν ισόπαλες 0-0. Το δεύτερο παιχνίδι έγινε στο Παλιό ΓΣΖ στις 15 Ιουλίου 1945 με την ΕΠΑ να κερδίζει με 3-1. Η ΕΠΑ πέτυχε το νταμπλ.
Η ΕΠΑ κατάφερε να πετύχει το νταμπλ και την επόμενη περίοδο. Κατέκτησε το πρωτάθλημα Κύπρου 1945-46, αυτή τη φορά με διαφορά βαθμών, όπως και το κύπελλο Κύπρου 1945-46, κερδίζοντας στον τελικό τον ΑΠΟΕΛ με 2-1. Ήταν η πρώτη φορά στην ιστορία του κυπριακού ποδοσφαίρου που μία ομάδα πετύχαινε δύο συνεχόμενα νταμπλ.
Την περίοδο 1946-47 τερμάτισε στη δεύτερη θέση.
Αποχώρηση από την ΚΟΠ.
Το 1947 η ΕΠΑ, η Ανόρθωση και ο Πεζοπορικός ζήτησαν καταστατική αλλαγή με κύριο αίτημα την εκ περιτροπής προεδρία της ΚΟΠ σε όλες τις πόλεις. Οι ομάδες αυτές έθεσαν το αίτημα αυτό ζητώντας ισότιμη μεταχείριση αφού θεωρούσαν ότι οι ομάδες της Λευκωσίας (στην οποία έδρευε η ΚΟΠ) και κυρίως ο ΑΠΟΕΛ τύγχαναν την εύνοια της ΚΟΠ. Το αίτημα συζητήθηκε σε γενική συνέλευση της ομοσπονδίας στις 27 Αυγούστου 1947, αλλά υπέρ της πρότασης αυτής ψήφισαν μόνοι οι τρεις αυτές ομάδες. Μετά από αυτό το αποτέλεσμα, οι τρεις ομάδες αποχώρησαν από την ΚΟΠ και δημιούργησαν δική του ομοσπονδία, την «Ποδοσφαιρική Αθλητική Ομοσπονδία Κύπρου» (ΠΑΟΚ), με έδρα τη Λάρνακα. Στην ομοσπονδία αυτή εντάχθηκαν άλλα πέντε σωματεία (ΑΜΟΛ Λεμεσού, Τουρκική Λέσχη Λάρνακας, Τουρκική Λέσχη Αμμοχώστου, η Τουρκ Ουτζιού της Αμμοχώστου και η Τουρκική Αθλητική Εστία Τσετίν Καγιά της Λευκωσίας). Μεταξύ των δύο ομοσπονδιών επικράτησε κλίμα συγκρουσιακό. Η διαμάχη τερματίστηκε με την πάροδο ενός χρόνου όταν η ΠΑΟΚ διαλύθηκε και τα τρία σωματεία (ΕΠΑ, Ανόρθωση, Πεζοπορικός) επανεντάχθηκαν το φθινόπωρο του 1948 στην ΚΟΠ.
Δεκαετία 1950-1959.
Την περίοδο 1949-50 η ΕΠΑ τερμάτισε στη δεύτερη θέση, ένα βαθμό πίσω από την πρωταθλήτρια Ανόρθωση. Στο κύπελλο Κύπρου έφτασε μέχρι τον τελικό. Αντίπαλος ήταν η Ανόρθωση. Στον τελικό η Ανόρθωση προηγείτο μέχρι και τα τελευταία λεπτά όταν η ΕΠΑ κέρδισε πέναλτι. Η πρώτη εκτέλεση ήταν επιτυχής αλλά ο διαιτητής διέταξε επανάληψη. Η δεύτερη εκτέλεση ήταν αποτυχημένη και οπαδοί της ΕΠΑ εισέβαλαν στον αγωνιστικό χώρο με αποτέλεσμα ο αγώνας να διακοπεί. Η ΚΟΠ αποφάσισε επανάληψη και στον επαναληπτικό η ΕΠΑ κέρδισε με 2-1, κατακτώντας το τρίτο της κύπελλο.
Την περίοδο 1950-51 η ΕΠΑ τερμάτισε στην πέμπτη θέση. Στο κύπελλο Κύπρου έφτασε και πάλι στον τελικό αλλά έχασε το τρόπαιο από τον ΑΠΟΕΛ με 7-0. Το αποτελέσματα αυτό παραμένει και σήμερα ως το πιο μεγάλο σε έκταση σε τελικό του κυπέλλου Κύπρου.
Τη δεκαετία του 1950 η ΕΠΑ κατέκτησε ακόμα δύο κύπελλα. Στο κύπελλο Κύπρου 1952-53 αντιμετώπισε στον τελικό την Τσετίν Καγιά Λευκωσίας την οποία κέρδισε με 2-1. Στο κύπελλο Κύπρου 1954-55 αντιμετώπισε στον τελικό τον Πεζοπορικό τον οποίο κέρδισε με 2-1. Η ΕΠΑ συμπλήρωσε πέντε κατακτήσεις κυπέλλου, έχοντας την εποχή εκείνη τις περισσότερες κατακτήσεις από οποιαδήποτε άλλη ομάδα. Ήταν όμως και το τελευταίο κύπελλο που κατακτούσε η ομάδα. Το 1955 κατέκτησε την Ασπίδα Πάκκου κερδίζοντας την ΑΕΛ με 3-2.
Δεκαετία 1960-1969.
Τη δεκαετία του 1960 η ΕΠΑ δεν πραγματοποίησε καλές πορείες στο πρωτάθλημα, με εξαίρεση την περίοδο 1968-69 που τερμάτισε στην τέταρτη θέση. Στο κύπελλο Κύπρου 1967-68 έφτασε μέχρι τον τελικό όπου έχασε το τρόπαιο από τον ΑΠΟΕΛ με 2-1.
Δεκαετία 1970-1979.
Την περίοδο 1969-70 η ΕΠΑ κατέκτησε το πρωτάθλημα. Η ΕΠΑ ισοβαθμούσε με τον Πεζοπορικό και την Ομόνοια, αλλά υπερτερούσε στην αναλογία τερμάτων (λόγος επίθεσης προς άμυνα). Ο τίτλος κρίθηκε την τελευταία αγωνιστική όπου ΕΠΑ και Ομόνοια εξήλθαν ισόπαλες 3-3 ενώ ο Πεζοπορικός έχασε από τον Απόλλωνα.
Με την κατάκτηση του πρωταθλήματος, η ΕΠΑ εξασφάλισε την συμμετοχή της στην Α΄ Εθνική Ελλάδας καθώς ίσχυε ο θεσμός συμμετοχής της πρωταθλήτριας Κύπρου στο ελληνικό πρωτάθλημα. Συμμετείχε στο πρωτάθλημα Α΄ Εθνικής 1970-1971 και τερμάτισε στη 18η και τελευταία θέση με απολογισμό 3 νίκες, 4 ισοπαλίες και 27 ήττες. Στο Κύπελλο Ελλάδας αποκλείστηκε στον τελευταίο προκριματικό γύρο από τον Απόλλων Σμύρνης.
Την περίοδο 1970-71, αφότου είχε υποβιβαστεί από το ελληνικό πρωτάθλημα, η ΕΠΑ επέστρεψε στο κυπριακό πρωτάθλημα. Διεκδίκησε τον τίτλο της πρωταθλήτριας αλλά τελικά τερμάτισε στη δεύτερη θέση, δύο βαθμούς πίσω από την πρωταθλήτρια Ομόνοια.
Δεκαετία 1980-1989.
Τη δεκαετία του 1970 η ΕΠΑ δεν διεκδίκησε κάποιο τίτλο στο πρωτάθλημα. Στο κύπελλο Κύπρου 1984-85 έφτασε μέχρι τον τελικό όπου έχασε το τρόπαιο από την ΑΕΛ με 1-0. Την περίοδο 1988-89 η ΕΠΑ τερμάτισε στη δέκατη τρίτη θέση και για πρώτη φορά στην ιστορία της υποβιβάστηκε στη Β΄ κατηγορία.
Περίοδος 1990-1994.
Την περίοδο 1989-90 κατέκτησε το πρωτάθλημα Β΄ κατηγορίας και προβιβάστηκε στην Α΄ κατηγορία. Τις επόμενες τρεις περιόδους τερμάτιζε στις χαμηλές θέσεις του βαθμολογικού πίνακα. Την περίοδο 1993-94 η ΕΠΑ τερμάτισε στη 12η θέση και υποβιβάστηκε στη Β΄ κατηγορία για δεύτερη φορά στην ιστορία της. Τον Ιούλιο του 1994 αποφασίστηκε η ενοποίηση της ομάδας με τον Πεζοπορικό Λάρνακας, δημιουργώντας την ΑΕΚ Λάρνακας.
Συμμετοχές ανά κατηγορία.
Ο πίνακας που ακολουθεί παρουσιάζει τις συμμετοχές της ομάδας ανά εθνική κατηγορία του Συστήματος ποδοσφαιρικών πρωταθλημάτων Κύπρου καθώς και στις διοργανώσεις κυπέλλου.
Επιπρόσθετα, η ομάδα έχει μία συμμετοχή στην Α΄ Εθνική Ελλάδας και μία συμμετοχή στο Κύπελλο Ελλάδας.
Συνολικά στατιστικά στην Α΄ κατηγορία.
Ο πίνακας που ακολουθεί παρουσιάζει τη συνολική πορεία της ΕΠΑ στο πρωτάθλημα Α΄ κατηγορίας από το 1934 έως και το 1994. Η βαθμολογία είναι το άθροισμα της πραγματικής βαθμολογίας κάθε περιόδου, ανεξάρτητα από το σύστημα βαθμολόγησης. Χρησιμοποιώντας το σύγχρονο σύστημα βαθμολόγησης (νίκη=3 βαθμοί, ισοπαλία=1 βαθμός, ήττα:0 βαθμοί) οι βαθμοί που εξασφαλίζει είναι 1363. Η περίοδος 1963-64, στην οποία το πρωτάθλημα διακόπηκε, δεν συμπεριλαμβάνεται.
Τελικοί κυπέλλου.
Η ΕΠΑ έχει κατακτήσει 5 φορές το Κύπελλο Κύπρου. Είναι στην έκτη θέση κατακτήσεων του κυπέλλου. Συνολικά έχει συμμετάσχει 8 φορές στον τελικό του κυπέλλου. Ο πίνακας που ακολουθεί παρουσιάζει τους τελικούς στους οποίους συμμετείχε η ΕΠΑ.
Αγώνες για ασπίδα Πάκκου.
Η ΕΠΑ έχει κατακτήσει 1 φορά την Ασπίδα Πάκκου. Συνολικά έχει διεκδικήσει 2 φορές το τρόπαιο. Ο πίνακας που ακολουθεί παρουσιάζει τους αγώνες για την κατάκτηση της Ασπίδας Πάκκου στους οποίους συμμετείχε η ΕΠΑ.
Τίτλοι-Διακρίσεις.
Η ΕΠΑ έχει πετύχει:
Χρώματα.
Από την ίδρυση της η ΕΠΑ υιοθέτησε ως χρώματα της το κίτρινο και το μαύρο.
Έδρα.
Η ΕΠΑ από την ίδρυση της και έως το 1989 χρησιμοποιούσε ως έδρα το Παλιό ΓΣΖ. Το 1989 ολοκληρώθηκε το νέο ΓΣΖ το οποίο αποτέλεσε έδρα της ΕΠΑ την περίοδο 1989-1994.
Ευρωπαϊκή πορεία.
Ευρωπαϊκά παιχνίδια.
Ο ακόλουθος πίνακα παρουσιάζει τα αποτελέσματα της ΕΠΑ στις ευρωπαϊκές διοργανώσεις.
Στατιστικά ανά χώρα.
Η ΕΠΑ έχει αντιμετωπίσει αντιπάλους από 3 διαφορετικές χώρες.
Στατιστικά ανά αντίπαλο.
Η ΕΠΑ έχει αντιμετωπίσει συνολικά 3 διαφορετικούς αντιπάλους.

</doc>
<doc id="48360" url="https://el.wikipedia.org/wiki?curid=48360" title="Πεζοπορικός Όμιλος Λάρνακας (ποδόσφαιρο)">
Πεζοπορικός Όμιλος Λάρνακας (ποδόσφαιρο)

Ο Πεζοπορικός Όμιλος Λάρνακας (Π.Ο.Λ.) ήταν ποδοσφαιρική ομάδα με έδρα τη Λάρνακα. Χρώματα της ομάδας ήταν το πράσινο και το άσπρο. Αποτελούσε μέρος του Πεζοπορικού Ομίλου Λάρνακας.
Το ποδοσφαιρικό τμήμα του Πεζοπορικού έχει κατακτήσει 2 πρωταθλήματα Κύπρου και 1 κύπελλο Κύπρου. Τερμάτισε στη δεύτερη θέση 8 φορές ενώ ήταν 7 φορές φιναλίστ του κυπέλλου. Η ομάδα είχε 49 συμμετοχές στην Α΄ κατηγορία της Κύπρου. 
Ο Πεζοπορικός έχει συμμετάσχει επτά φορές στα ευρωπαϊκά κύπελλα ποδοσφαίρου χωρίς να πετύχει κάποια πρόκριση. Το 1994 ο Πεζοπορικός ενώθηκε με την ΕΠΑ Λάρνακας δημιουργώντας την ΑΕΚ Λάρνακας.
Ίδρυση και πρώτα χρόνια.
Ο Πεζοπορικός ιδρύθηκε το Μάρτιο του 1924 από μια ομάδα νέων της Λάρνακας, οι οποίοι από τις αρχές της δεκαετίας επέδειξαν ενδιαφέρον για πεζοπορίες, εκδρομές ποδηλασίας, τη φυσιολατρεία και τη μουσική. Μέχρι το 1926 το σωματείο, από αθλητικής πλευράς, ασχολείτο με τις πεζοπορίες (από τις οποίες προήλθε και το όνομα του), τα θαλάσσια σπορ και το στίβο. Το 1926 συγκρότησε ποδοσφαιρική ομάδα με έδρα το Παλιό ΓΣΖ, ενώ ταυτόχρονα ασχολήθηκε με το χόκεϊ, τα θαλάσσια σπορ και τον κλασσικό αθλητισμό.
ΑΜΟΛ.
Στις 3 Οκτωβρίου 1926 μερίδα μελών, εξαιτίας κάποιων διαφωνιών, αποχώρησε από τον Πεζοπορικό και ίδρυσε τον Αθλητικό Μουσικό Όμιλο Λάρνακος (ΑΜΟΛ). Τα δύο σωματεία ανέπτυξαν πλούσια, αθλητική και πολιτιστική δράση στην πόλη. Το 1926 ο ΑΜΟΛ, όπως και ο Πεζοπορικός, συγκρότησε ποδοσφαιρική ομάδες με έδρα το Παλιό ΓΣΖ, ενώ ταυτόχρονα ασχολήθηκε με το χόκεϊ, τα θαλάσσια σπορ και τον κλασσικό αθλητισμό. Ισχυρότερος στον αθλητικό τομέα ήταν ο Πεζοπορικός ενώ στον καλλιτεχνικό τομέα υπερτερούσε ο ΑΜΟΛ.
Πρωτάθλημα πόλεων.
Το 1932, με πρωτοβουλία του Πεζοπορικού, διεξήχθη, με σύστημα νοκ-άουτ, το πρώτο παγκύπριο ποδοσφαιρικό πρωτάθλημα, το «πρωτάθλημα πόλεων».
ΕΠΑ.
Στις 17 Οκτωβρίου 1932 ο Πεζοπορικός ενοποιήθηκε με τον ΑΜΟΛ δημιουργώντας την ΕΠΑ (Ένωσις Πεζοπορικού ΑΜΟΛ). Η ίδρυση της ΕΠΑ είχε ως στόχο τη συνένωση των αθλητικών και κυρίως των ποδοσφαιρικών δυνάμεων της Λάρνακας προκειμένου να δημιουργηθεί μια ισχυρή ομάδα που να εκπροσωπεί επάξια τη Λάρνακα στα διάφορα πρωταθλήματα. Η ΕΠΑ συμμετείχε στο δεύτερο (1933) και τρίτο (1933-34) ανεπίσημο πρωτάθλημα. Το 1934 ιδρύθηκε η Κυπριακή Ομοσπονδία Ποδοσφαίρου (ΚΟΠ) με την ΕΠΑ να αποτελεί ένα από τα ιδρυτικά της μέλη. Η ΕΠΑ συμμετείχε στα πρώτα δύο πρωταθλήματα (1934-35, 1935-36) της ΚΟΠ.
Επανίδρυση Πεζοπορικού.
Την 1η Ιουνίου 1936 η ΕΠΑ αποχώρησε από την ΚΟΠ εξαιτίας εσωτερικών προβλημάτων που προέκυψαν. Οι μέτριες παρουσίες της ποδοσφαιρικής ομάδας στα πρωταθλήματα, οι αντιδράσεις ανθρώπων οι οποίοι παρέμεναν εκτός διοικητικών, αλλά και ποδοσφαιριστές οι οποίοι τέθηκαν σε αδράνεια οδήγησαν  μια ομάδα μελών και ποδοσφαιριστών να αποχωρήσουν από την ΕΠΑ και να επανιδρύσουν στις 21 Μαρτίου 1937 τον Πεζοπορικό. Μεταξύ των δύο ομάδων υπήρχε μεγάλη αντιπαλότητα ως ομάδες της ίδιας πόλης. Επιπλέον, μεταξύ των δύο ομάδων υπήρχε ταξική διαφορά. Στον Πεζοπορικό συγκεντρώθηκε μεγάλο μέρος της εύπορης τάξης της Λάρνακας. Οι φιλάθλοι της ΕΠΑ προέρχονταν κυρίως από τα μικρομεσαία και λαϊκά κοινωνικά στρώματα της Λάρνακας. Η ΕΠΑ είχε επίσης την υποστήριξη της πολυάριθμης αρμενικής κοινότητας της Λάρνακας. Στην ΕΠΑ, εκτός από Ελληνοκύπριοι, αγωνίζονταν και εγνωσμένης αξίας Αρμένιοι ποδοσφαιριστές, όπως και Τουρκοκύπριοι.
Πορεία στο χρόνο.
Περίοδος 1939-1949.
Την περίοδο 1937-38 ο Πεζοπορικός έδινε μόνο φιλικά παιχνίδια. Στις 24 Αυγούστου 1938 ο Πεζοπορικός ενεγγράφη στη ΚΟΠ και συμμετείχε για πρώτη φορά στο πρωτάθλημα Α΄ κατηγορίας την περίοδο 1938-39. Στην πρώτη του συμμετοχή τερμάτισε στην τέταρτη θέση. Την περίοδο 1939-40 τερμάτισε στη δεύτερη θέση. Στο κύπελλο Κύπρου 1939-40 έφτασε μέχρι τον τελικό, χάνοντας το τρόπαιο από την ΑΕΛ. Ο (πρώτος) τελικός διεξήχθη στις 11 Φεβρουαρίου 1940 στο παλιό ΓΣΠ. Ο αγώνας διακόπηκε στο ημίχρονο λόγο βροχής ενώ το σκορ ήταν 1-1. Ο επαναληπτικός έγινε στις 18 Φεβρουαρίου 1940 στο ίδιο στάδιο με την ΑΕΛ να κερδίζει με 3-1.
Απείχε από το πρωτάθλημα της περιόδου 1940-41. Από το 1941 έως το 1944 δεν διεξήχθη παγκύπριο πρωτάθλημα λόγω του δευτέρου παγκοσμίου πολέμου, επειδή πολλοί Κύπριοι εντάχθηκαν στις αντικατοχικές ομάδες που δημιουργήθηκαν στην Ελλάδα. Την περίοδο 1944-45 το πρωτάθλημα και το κύπελλο επανήλθαν. Ο Πεζοπορικός κατέλαβε την τέταρτη θέση. Τις περιόδους 1945-46 και 1946-47 κατέκτησε την τρίτη θέση.
Αποχώρηση από την ΚΟΠ.
Το 1947 ο Πεζοπορικός, η Ανόρθωση και η ΕΠΑ ζήτησαν καταστατική αλλαγή με κύριο αίτημα την εκ περιτροπής προεδρία της ΚΟΠ σε όλες τις πόλεις. Οι ομάδες αυτές έθεσαν το αίτημα αυτό ζητώντας ισότιμη μεταχείριση αφού θεωρούσαν ότι οι ομάδες της Λευκωσίας (στην οποία έδρευε η ΚΟΠ) και κυρίως ο ΑΠΟΕΛ τύγχαναν την εύνοια της ΚΟΠ. Το αίτημα συζητήθηκε σε γενική συνέλευση της ομοσπονδίας στις 27 Αυγούστου 1947, αλλά υπέρ της πρότασης αυτής ψήφισαν μόνοι οι τρεις αυτές ομάδες. Μετά από αυτό το αποτέλεσμα, οι τρεις ομάδες αποχώρησαν από την ΚΟΠ και δημιούργησαν δική του ομοσπονδία, την «Ποδοσφαιρική Αθλητική Ομοσπονδία Κύπρου» (ΠΑΟΚ), με έδρα τη Λάρνακα. Στην ομοσπονδία αυτή εντάχθηκαν άλλα πέντε σωματεία (ΑΜΟΛ Λεμεσού, Τουρκική Λέσχη Λάρνακας, Τουρκική Λέσχη Αμμοχώστου, η Τουρκ Ουτζιού της Αμμοχώστου και η Τουρκική Αθλητική Εστία Τσετίν Καγιά της Λευκωσίας). Μεταξύ των δύο ομοσπονδιών επικράτησε κλίμα συγκρουσιακό. Η διαμάχη τερματίστηκε με την πάροδο ενός χρόνου όταν η ΠΑΟΚ διαλύθηκε και τα τρία σωματεία (Πεζοπορικός, ΕΠΑ, Ανόρθωση) επανεντάχθηκαν το φθινόπωρο του 1948 στην ΚΟΠ.
Δεκαετία 1950-1959.
Τη δεκαετία του 1950 ο Πεζοπορικός κατέκτησε το πρώτο του πρωτάθλημα ενώ συμμετείχε και τρεις φορές στον τελικό του κυπέλλου, αποτυγχάνοντας να κατακτήσει το τρόπαιο.
Στο κύπελλο Κύπρου 1951-52 αντιμετώπισε στον τελικό την Τσετίν Καγιά από την οποία ηττήθηκε με 4-1. Την περίοδο 1953-54 ο Πεζοπορικός κατέκτησε το πρώτο του πρωτάθλημα. Την ίδια περίοδο συμμετείχε στον τελικό κυπέλλου Κύπρου όπου και πάλι έχασε το τρόπαιο από την Τσετίν Καγιά (2-1). Στις αρχές την περιόδου 1954-55 ο πρωταθλητής Πεζοπορικός αντιμετώπισε την κυπελλούχο Τσετίν Καγιά στον αγώνα για την Ασπίδα Πάκκου. Ο Πεζοπορικός έχασε με 6-2.
Στον τελικό του κυπέλλου έφτασε και την περίοδο 1954-55, όπου και πάλι έχασε το τρόπαιο, αυτή τη φορά από την ΕΠΑ (2-1). Ήταν ο πρώτος τελικός κυπέλλου ανάμεσα σε δύο ομάδες της Λάρνακας.
Δεκαετία 1960-1969.
Τη δεκαετία του 1960 ο Πεζοπορικός τερμάτισε τέσσερις φορές στην τρίτη θέση. Από αυτές τις περιόδους μόνο την περίοδο 1968-69 διεκδίκησε το πρωτάθλημα, μένοντας δύο βαθμούς πίσω από τις πρώτες δύο ομάδες.
Δεκαετία 1970-1979.
Την περίοδο 1969-70 ο Πεζοπορικός τερμάτισε στη δεύτερη θέση, ισοβαθμώντας με την πρωταθλήτρια ΕΠΑ και την τρίτη Ομόνοια. Ο τίτλος κρίθηκε την τελευταία αγωνιστική. Ο Πεζοπορικός χρειαζόταν έστω την ισοπαλία για να κατακτήσει το πρωτάθλημα αλλά έχασε στο στάδιο ΓΣΟ από τον Απόλλωνα. Ωστόσο, επειδή σε περίπτωση ισοβαθμίας ίσχυε η αναλογία τερμάτων (γκολ υπέρ προς γκολ κατά) ο Πεζοπορικός θα κατακτούσε το τρόπαιο μόνο αν οι άλλες δύο ομάδες που αγωνίζονταν την επόμενη ημέρα μεταξύ τους έφερναν ισόπαλο αποτέλεσμα με σκορ μεγαλύτερο του 4-4. Αν μια από της ΕΠΑ και Ομόνοια κέρδιζε τον αγώνα θα κατακτούσε αυτή το τρόπαιο. Το τελικό αποτέλεσμα ήταν 3-3 με την ΕΠΑ να αναδεικνύεται πρωταθλήτρια. Την ίδια περίοδο, στο κύπελλο Κύπρου, ο Πεζοπορικός έφτασε μέχρι τον τελικό όπου αντιμετώπισε την Αλκή Λάρνακας. Ο Πεζοπορικός κέρδισε με 2-1 και κατάκτησε το τρόπαιο.
Στον τελικό του κυπέλλου συμμετείχε άλλες δύο φορές τη δεκαετία του 1970, χάνοντας το τρόπαιο και στις δύο περιπτώσεις. Στο κύπελλο Κύπρου 1971-72 έχασε στον τελικό από την Ομόνοια με 3-1 και στο κύπελλο Κύπρου 1972-73 έχασε στον τελικό από τον ΑΠΟΕΛ με 1-0.
Ο Πεζοπορικός διεκδίκησε το πρωτάθλημα και την περίοδο 1973-74 αλλά περιορίστηκε στη δεύτερη θέση, δύο βαθμούς πίσω από την πρωταθλήτρια Ομόνοια.
Δεκαετία 1980-1989.
Την περίοδο 1980-81 ο Πεζοπορικός διεκδίκησε το πρωτάθλημα αλλά με δύο ήττες τις τελευταίες δύο αγωνιστικές περιορίστηκε στην τρίτη θέση. Την περίοδο 1981-82 τερμάτισε στη δεύτερη θέση αλλά δεν είχε διεκδικήσει το πρωτάθλημα, καθώς η διαφορά από την πρώτη Ομόνοια ήταν πολύ μεγάλη.
Την περίοδο 1983-84 ο Πεζοπορικός έφτασε μέχρι τον τελικό κυπέλλου χάνοντας το τρόπαιο από τον ΑΠΟΕΛ με 3-1.
Την περίοδο 1987-88 ο Πεζοπορικός κατέκτησε το δεύτερο πρωτάθλημα του. Ήταν η πρώτη φορά μετά από 18 χρόνια που το πρωτάθλημα κατακτούσε ομάδα εκτός Λευκωσίας. Ήταν ο τελευταίος τίτλος στην ιστορία της ομάδας. Στις αρχές της περιόδου 1988-89 αντιμετώπισε την κυπελλούχο Ομόνοια στον αγώνα για κατάκτηση της Ασπίδας Στυλιανάκη χάνοντας με 1-0.
Περίοδος 1990-1994.
Από το 1990 έως το 1994 ο Πεζοπορικός δεν διεκδίκησε το πρωτάθλημα. Στο κύπελλο έφτασε μια φορά μέχρι τα ημιτελικά. Τον Ιούλιο του 1994 αποφασίστηκε η ενοποίηση της ομάδας με την ΕΠΑ Λάρνακας, δημιουργώντας την ΑΕΚ Λάρνακας. Η ποδοσφαιρική ΑΕΚ πήρε τη θέση του Πεζοπορικού στην Α΄ κατηγορία (η ΕΠΑ είχε υποβιβαστεί στη Β΄ κατηγορία).
Συνολικά στατιστικά στην Α΄ κατηγορία.
Ο πίνακας που ακολουθεί παρουσιάζει τη συνολική πορεία του Πεζοπορικού στο πρωτάθλημα Α΄ κατηγορίας από το 1938 έως και το 1994. Η βαθμολογία είναι το άθροισμα της πραγματικής βαθμολογίας κάθε περιόδου, ανεξάρτητα από το σύστημα βαθμολόγησης. Χρησιμοποιώντας το σύγχρονο σύστημα βαθμολόγησης (νίκη=3 βαθμοί, ισοπαλία=1 βαθμός, ήττα:0 βαθμοί) οι βαθμοί που εξασφαλίζει είναι 1650. Η περίοδος 1963-64, στην οποία το πρωτάθλημα διακόπηκε, δεν συμπεριλαμβάνεται.
Τελικοί κυπέλλου.
Ο Πεζοπορικός έχει κατακτήσει μία φορά το Κύπελλο Κύπρου. Συνολικά έχει συμμετάσχει 8 φορές στον τελικό του κυπέλλου. Ο πίνακας που ακολουθεί παρουσιάζει τους τελικούς στους οποίους συμμετείχε ο Πεζοπορικός.
1Ο τελικό διακόπηκε στο ημίχρονο λόγω βροχής ενώ το σκορ ήταν 1-1 και για το λόγο αυτό διεξήχθη επαναληπτικός.
Αγώνες για ασπίδα.
Ο Πεζοπορικός έχει διεκδικήσει 2 φορές την Ασπίδα Πάκκου/Στυλιανάκη αλλά δεν κατάφερε να την κατακτήσει. Ο πίνακας που ακολουθεί παρουσιάζει τους αγώνες για την κατάκτηση της Ασπίδας στους οποίους συμμετείχε ο Πεζοπορικός.
Έδρα.
Ο Πεζοπορικός από την ίδρυση του και έως το 1989 χρησιμοποιούσε ως έδρα το Παλιό ΓΣΖ. Το 1989 ολοκληρώθηκε το νέο ΓΣΖ το οποίο αποτέλεσε έδρα του Πεζοπορικού την περίοδο 1989-1994.
Αναλυτική ευρωπαϊκή πορεία.
Ο Πεζοπορικός Λάρνακας συμμετείχε για πρώτη φορά σε ευρωπαϊκή διοργάνωση στο Κύπελλο Κυπελλούχων 1970-71. Αντιμετώπισε την Κάρντιφ Σίτι από την οποία αποκλείστηκε με μια ήττα και μια ισοπαλία. Συμμετείχε για δεύτερη φορά στο Κύπελλο Κυπελλούχων 1972-73 όπου αποκλείστηκε με δύο ήττες από την Κορκ Χιμπέρνιανς ΦΚ. Ακολούθησε ο αποκλεισμός από την Μάλμε ΦΦ με μία ήττα και μια ισοπαλία στο Κύπελλο Κυπελλούχων 1973-74.
Την περίοδο 1974-75 εξασφάλισε συμμετοχή στο Κύπελλο ΟΥΕΦΑ 1974-1975. Ωστόσο, λόγω της τουρκικής εισβολής στην Κύπρο αποσύρθηκε. Συμμετείχε για πρώτη φορά στο κύπελλο ΟΥΕΦΑ την περίοδο Κύπελλο ΟΥΕΦΑ 1978-1979 όπου αποκλείστηκε από την Σλασκ Βρότσλαβ. Ακολούθησαν ο αποκλεισμός από τη ΦφΜ Στουτγκάρδη στο Κύπελλο ΟΥΕΦΑ 1980-1981 και από τη ΦΚ Ζυρίχη στο Κύπελλο ΟΥΕΦΑ 1982-1983. Τελευταία συμμετοχή του Πεζοπορικού ήταν στο Κύπελλο Πρωταθλητριών 1988-89, όπου αποκλείστηκε από την ΙΦΚ Γκέτεμποργκ. Ο Πεζοπορικός, στην ευρωπαϊκή πορεία του, δεν κατάφερε να εξασφαλίσει καμία πρόκριση, αλλά ούτε και νίκη.
Ευρωπαϊκά παιχνίδια.
Ο ακόλουθος πίνακα παρουσιάζει τα αποτελέσματα του Πεζοπορικού στις ευρωπαϊκές διοργανώσεις.
Στατιστικά ανά χώρα.
Ο Πεζοπορικός έχει αντιμετωπίσει αντιπάλους από 7 διαφορετικές χώρες.
Στατιστικά ανά αντίπαλο.
Ο Πεζοπορικός έχει αντιμετωπίσει συνολικά 7 διαφορετικούς αντιπάλους.
Χρώματα και έμβλημα.
Χρώματα του Πεζοπορικού ήταν το πράσινο και το άσπρο. Έμβλημα της ομάδας ήταν η καμήλα.

</doc>
<doc id="48363" url="https://el.wikipedia.org/wiki?curid=48363" title="Αθλητικός Σύλλογος Ομόνοια Λευκωσίας">
Αθλητικός Σύλλογος Ομόνοια Λευκωσίας

Ο Αθλητικός Σύλλογος Ομόνοια Λευκωσίας είναι αθλητικός σύλλογος της Λευκωσίας, ο οποίος διατηρεί αθλητικά τμήματα στο ποδόσφαιρο, στην καλαθόσφαιρα, στην πετοσφαίριση, στο ποδόσφαιρο σάλας, στην παράκτια χειροσφαίριση και στην ποδηλασία. Έχει χρώματα το πράσινο και το άσπρο. Ως έμβλημα έχει το τριφύλλι. Ιδρύθηκε στις 4 Ιουνίου του 1948. Αποτελεί ένα από τα δύο λαοφιλέστερα σωματεία της Κύπρου. Τα πιο γνωστά παρατσούκλια/ψευδόνυμα της Ομόνοιας είναι "«Πράσινοι», «Τριφύλλι», «Τριφυλλάρα», «Τριφυλλοφόροι», «Κινέζοι», «Κηφήνες»" και στην Κυπριακή διάλεκτο συχνά απαντάται το παρατσούκλι "«σ̌σ̌ύλλα/σ̌σ̌υλλάκκα»" το οποίο μεταφράζεται σε "«σκύλλα/σκυλλάρα»."
Ίδρυση και πρώτα χρόνια.
Η Ομόνοια ιδρύθηκε το 1948. Πρώτο τμήμα που δημιουργήθηκε ήταν το ποδοσφαιρικό. Το 1948 αποτελεί χρονιά η οποία αποτελεί ορόσημο στην ιστορία του κυπριακού ποδοσφαίρου. Το 1948, στην Ελλάδα υπήρχαν πολιτικές αναταραχές λόγω της διαμάχης μεταξύ δεξιών και αριστερών στον ελληνικό εμφύλιο. Η κατάσταση στην Ελλάδα μεταφέρθηκε και στην Κύπρο και διείσδυσε τόσο στην πολιτική ζωή του τόπου, όσο και στον αθλητισμό. Οι περισσότεροι αθλητικοί παράγοντες ασχολούνταν και με την πολιτική. Οι αριστεροί αθλητές αποκλείονταν από τους συλλόγους της εποχής ώσυε να επικρατεί σε αυτούς το εθνικόφρονο κλίμα. Λόγω των περιορισμών αυτών, οι αριστεροί αθλητές και φίλαθλοι ίδρυσαν νέα σωματεία. Στις 7 Μαρτίου 1948 ιδρύεται η Νέα Σαλαμίνα στην Αμμόχωστο και στις 
10 Απριλίου 1948 η Αλκή στη Λάρνακα.
Πριν από τους παγκύπριους αγώνες στίβου το Μάιο του 1948, ο ΣΕΓΑΣ, (Σύνδεσμος Ελληνικών Γυμναστικών Αθλητικών Σωματείων), ζήτησε από όλους τους Γυμναστικούς Συλλόγους της Κύπρου, τα μέλη και τους αθλητές τους, να υπογράψουν δημόσια διακήρυξη όπου θα εκφράζουν την υποστήριξη τους προς τη Δεξιά παράταξη στον ελληνικό εμφύλιο, θα δήλωναν «εθνικοφρόνων φρονημάτων» και θα καταδίκαζαν τη δράση της Αριστεράς. Οι Γυμναστικοί Σύλλογοι και οι δεξιοί αθλητές υπέγραψαν τις δηλώσεις αυτές. Ο μόνος σύλλογος που αρνήθηκε να υπογράψει τη δήλωση αυτή ήταν ο Γυμναστικός Σύλλογος «Κινύρας» Πάφου και για αυτό τον απέκλεισαν από τους αγώνες. Οι προοδευτικοί αθλητές ήταν αντίθετοι με τη δήλωση που έκαναν οι σύλλογοι τους, αρνήθηκαν να υπογράψουν τις δηλώσεις και να αποκηρύξουν τα ιδεολογικά τους πιστεύω. Επιπρόσθετα, οι αριστεροί αθλητές αποφάσισαν να στηρίξουν το Γυμναστικό Σύλλογο «Κινύρα» Πάφου, αν τελικά δεν του επέτρεπαν να λάβει μέρος στους Παγκύπριους Αγώνες. Μετά από αυτή την εξέλιξη, ο ΓΣΕ απαγόρευσε στη Νέα Σαλαμίνα την είσοδο των αθλητών της στάδιο ΓΣΕ. Αντίστοιχα, ο Γυμναστικός Σύλλογος Ζήνωνας (ΓΣΖ) σε γενική συνέλευση, απαγόρευσε από την Αλκή να χρησιμοποιεί το στάδιο της Λάρνακας. Αντίστοιχη πρόταση για αποκλεισμό Τούρκων και καθολικών απορρίφθηκε. Στη Λευκωσία είχε ιδρυθεί μέσα στο Μάιο ο Ορφέας Λευκωσίας.
Τον ίδιο μήνα, ο ΑΠΟΕΛ απέστειλε τηλεγράφημα στο ΣΕΓΑΣ, «εγκάρδιο αδελφικό χαιρετισμό σε ολόκληρη την ελληνική αθλούμενη νεολαία» κι ευχόταν, «όπως τερματισθεί η εθνοκτόνος ανταρσία» στην Ελλάδα. Η διοίκηση του σωματείου κάλεσε όλους τους αθλητές και ποδοσφαιριστές του σωματείου να προσυπογράψουν σχετική δήλωση, με την οποία θα συνηγορούσαν με το περιεχόμενο του τηλεγραφήματος. Οι αριστεροί παράγοντες και αθλητές του ΑΠOEΛ θεώρησαν το χαρακτηρισμό «εθνοκτόνος ανταρσία», πρόκληση και κομματική τοποθέτηση του σωματείου τους. Οι ποδοσφαιριστές Κώστας Λυμπουρής, Αγησίλαος Τσιαλής, Γωγάκης Καραγιάννης, Τάκης Σκαλιώτης, Ανδρέας Καριόλου κ.α. διαχώρισαν τη θέση τους και αρνήθηκαν να υπογράψουν τις δηλώσεις. Από εκεί και πέρα, ανέλαβε δράση ο Τύπος, ο οποίος με συνεχή ρεπορτάζ και σχόλιά του, έριχνε λάδι στη φωτιά, πυροδοτώντας την τελική έκρηξη. Ακολούθησε η επ΄ αόριστον τιμωρία πέντε αθλητών του AΠOEΛ από το σωματείο τους. Έτσι, οι ποδοσφαιριστές αυτοί αποσκίρτησαν από τον AΠOEΛ και μαζί με αρκετούς άλλους ίδρυσαν στις 4 Ιουνίου 1948 νέο σωματείο στη Λευκωσία, τον Αθλητικό Σύλλογο Ομόνοια Λευκωσίας.
Από την πρώτη μέρα της ίδρυσης της η Ομόνοια συγκέντρωσε χιλιάδες οπαδούς, οι οποίοι αυξάνονταν μετά τις επιτυχίες της ομάδας. Οι φίλαθλοι της προέρχονταν κυρίως από την αριστερή εργατική λαϊκή τάξη. Η Ομόνοια τις επόμενες δεκαετίες έγινε η λαοφιλέστερη ομάδα της Κύπρου και χαρακτηρίστηκε ως «ομάδα του λαού».
Ονομασία, έμβλημα και χρώματα.
Το όνομα "Ομόνοια" επιλέχθηκε για να δείχνει την αντίθεση του σωματείου στο διχασμό και στη διάσπαση. Ως έμβλημα επιλέχθηκε το τριφύλλι λόγω του πράσινου χρώματος τους που είναι το χρώμα της ελπίδας. Χρώματα της ομάδας επελέγησαν το πράσινο και το άσπρο.
Τμήμα ποδοσφαίρου ανδρών.
Από τα τμήματα που διατηρεί το σωματείο, το μακροβιότερο είναι το ποδοσφαιρικό, το οποίο ιδρύθηκε το 1948. Η Ομόνοια έχει κατακτήσει 21 πρωταθλήματα Κύπρου, 14 κύπελλα Κύπρου και 17 ασπίδες της ΚΟΠ, όντας η δεύτερη πιο πετυχημένη ομάδα σε κατακτήσεις τροπαίων στο κυπριακό ποδόσφαιρο. Τα πρώτα πέντε χρόνια (1948-1953) συμμετείχε στα πρωταθλήματα της Κυπριακής Ερασιτεχνικής Ποδοσφαιρικής Ομοσπονδίας. Το 1953 το σωματείο έγινε μέλος της Κυπριακής Ομοσπονδίας Ποδοσφαίρου (ΚΟΠ) συμμετέχοντας στα πρωταθλήματα και κύπελλα υπό την αιγίδα της ομοσπονδίας, με εξαίρεση την περίοδο 1972-73 που συμμετείχε στο πρωτάθλημα Α΄ Εθνικής. Η ομάδα έχει 59 συμμετοχές στην Α΄ κατηγορία Κύπρου, όντας στην πέμπτη θέση στη σχετική κατάταξη.
Ευρωπαϊκές συμμετοχές.
Η Ομόνοια συμμετέχει στα ευρωπαϊκά κύπελλα ποδοσφαίρου από την περίοδο 1965-66. Είναι η κυπριακή ομάδα με τις περισσότερες συμμετοχές στις ευρωπαϊκές διοργανώσεις. Μάλιστα, έχει δημιουργήσει ρεκόρ συνεχόμενων συμμετοχών (17) για κυπριακή ομάδα (1975-76 έως το 1991-92). 
Τίτλοι-Διακρίσεις.
Το ποδοσφαιρικό τμήμα της Ομόνοιας Λευκωσίας έχει κατακτήσει τους εξής τίτλους:
Η Ομόνοια έχει πετύχει:
Τμήμα ποδοσφαίρου γυναικών.
Τον Οκτώβριο του 2015 ανακοινώθηκε η δημιουργία γυναικείου ποδοσφαιρικού τμήματος το οποίο συμμετέχει στο Παγκύπριο πρωτάθλημα ποδοσφαίρου γυναικών από την περίοδο 2016-17. Έχει κατακτήσει ένα κύπελλο Κύπρου.
Τμήμα καλαθοσφαίρισης.
Το καλαθοσφαιρικό τμήμα της Ομόνοιας ιδρύθηκε το 1965. Δεν έχει κατακτήσει ποτέ το πρωτάθλημα ή το κύπελλο Κύπρου. Έχει τερματίσει τρεις φορές στην πρώτη θέση στην κανονική διάρκεια του πρωταθλήματος αλλά και τις τρεις φορές έχασε το πλεονέκτημα έδρας στα πλέι-οφ. Επιπλέον, έχει συμμετάσχει στον τελικό του κυπέλλου το 2003 αλλά δεν κατάφερε να κατακτήσει το τρόπαιο.
Τίτλοι-Διακρίσεις.
Το καλαθοσφαιρικό τμήμα της Ομόνοιας Λευκωσίας έχει κατακτήσει τους εξής τίτλους:
Τμήμα πετοσφαίρισης ανδρών.
Το πετοσφαιρικό τμήμα της Ομόνοιας αποτελεί ιδρυτικό μέλος της Κυπριακής Ομοσπονδίας Πετοσφαίρισης. Η Ομόνοια έχει κατακτήσει πέντε φορές το πρωτάθλημα Κύπρου, εφτά φορές το κύπελλο Κύπρου και εφτά φορές το Σούπερ Καπ.
Τίτλοι-Διακρίσεις.
Το πετοσφαιρικό τμήμα της Ομόνοιας Λευκωσίας έχει κατακτήσει τους εξής τίτλους:
Τμήμα πετοσφαίρισης γυναικών.
Το πετοσφαιρικό τμήμα γυναικών της Ομόνοιας ιδρύθηκε το 2018.
Τμήμα ποδοσφαίρου σάλας.
Το τμήμα ποδοσφαίρου σάλας ανδρών έχει κατακτήσει 5 πρωταθλήματα Κύπρου, 6 κύπελλα και 3 σούπερ καπ. Μάλιστα, έχει πετύχει 3 συνεχόμενα νταμπλ.
Τίτλοι-Διακρίσεις.
Το τμήμα ποδοσφαίρου σάλας της Ομόνοιας Λευκωσίας έχει κατακτήσει τους εξής τίτλους:
Η Ομόνοια έχει πετύχει:
Άλλα τμήματα.
Η Ομόνοια διαθέτει επίσης μια δυνατή ποδηλατική ομάδα, όπως επίσης και ομάδες δρομέων και παράκτιας χειροσφαίρισης γυναικών. Επιπλέον, στα πρώτα χρόνια της ίδρυσης της η Ομόνοια διατηρούσε τμήμα χόκεϊ και θεατρική ομάδα, ενώ τη δεκαετία του '70 διατηρούσε επίσης τμήματα επιτραπέζιας αντισφαίρισης και στίβου.
Πρόεδροι.
Πρόεδροι της Ομόνοιας αποτέλεσαν οι:
Υποστηρικτές.
Οι φίλοι του συλλόγου αναφέρονται με το προσωνύμιο «Κηφήνες».
Είναι επίσης γνωστοί και ως «Πράσινοι», καθώς το πράσινο αποτελεί ένα από τα χρώματα του συλλόγου και ως «Κινέζοι», λόγω του μεγάλου αριθμού οπαδών της ομάδας, όντας η λαοφιλέστερη στην Κύπρο.
Το σύνολο των φίλων της ομάδας αναφέρονται και ως «Λαός» ή «Πράσινος Λαός». 
Φίλαθλοι.
Ο ποιο γνωστός σύνδεσμος φιλάθλων του συλλόγου ονομάζεται «Θύρα 9 FCL LAKATAMIAS», που ιδρύθηκε τη δεκαετία του '90.

</doc>
<doc id="48365" url="https://el.wikipedia.org/wiki?curid=48365" title="Απόλλων Λεμεσού (ποδόσφαιρο ανδρών)">
Απόλλων Λεμεσού (ποδόσφαιρο ανδρών)

Ιστορία.
Τα πρώτα χρόνια.
Ο Απόλλωνας εγγράφηκε στις τάξεις της Κυπριακής Ομοσπονδίας Ποδοσφαίρου στις 16 Οκτωβρίου 1955. Εντάχθηκε στη Β΄ κατηγορία. Στην πρώτη συμμετοχή του τερμάτισε στην τελευταία θέση της βαθμολογίας. Ωστόσο, το ποδόσφαιρο δεν ήταν το κύριο μέλημα του συλλόγου. Η ποδοσφαιρική ομάδα υπήρξε το καμουφλάρισμα της εθνικής δράσης την οποία ανέπτυξε το σωματείο κατά τον αγώνα της ΕΟΚΑ. Όλα τα μέλη και όλοι οι ποδοσφαιριστές της ομάδας ήταν στρατευμένοι στις τάξεις της ΕΟΚΑ, αφοσιωμένοι στον απελευθερωτικό αγώνα. Το σωματείο αποτελούσε το φυτώριο, το προπύργιο και το ορμητήριο της οργάνωσης στη Λεμεσό. Μάλιστα, στις αρχές του 1956 οι αποικιοκρατικές αρχές έκλεισαν το οίκημα του σωματείου χαρακτηρίζοντας το ως «χώρο συγκέντρωσης ταραχοποιών στοιχείων».
Το 1956 προκλήθηκε μεγάλη αναταραχή μεταξύ συμβουλίου και ποδοσφαιριστών της ΑΕΛ Λεμεσού, η οποία είχε αναδειχθεί πρωταθλήτρια Κύπρου τις προηγούμενες δύο περιόδους (1954-55, 1955-56). Αιτία ήταν η τιμωρία-αποβολή πέντε ποδοσφαιριστών. Σε ένδειξη συμπαράστασης και αλληλεγγύης προς τους συμπαίκτες τους, άλλοι 17 ποδοσφαιριστές αποσκίρτησαν από την ΑΕΛ. Οι 22 ποδοσφαιριστές αρχικά αποτάθηκαν για να ενταχθούν στην ομάδα Β΄ κατηγορίας Πανελλήνιο Λεμεσού, ο οποίος δεν τους αποδέχθηκε. Τότε οι ποδοσφαιριστές αποτάθηκαν στον Απόλλωνα, ο οποίος τους αποδέχτηκε (Σεπτέμβριος 1956). Ενισχυμένος πλέον ο Απόλλωνας κατέκτησε το πρωτάθλημα Β΄ κατηγορίας 1956-57 και προβιβάστηκε στην Α΄ κατηγορία. Προπονητής της ομάδας το 1956 ανέλαβε ο Αργύρης Γαβαλάς, ο οποίος ήταν τις προηγούμενες δύο δεκαετίες προπονητής της ΑΕΛ και αποχώρησε από την ομάδα το 1954 λόγω διαφωνιών με το συμβούλιο. Παρέμεινε στον Απόλλων έως το 1962 και βοήθησε στην αναβάθμιση της ομάδας.
Έδρα.
Πρώτη έδρα του Απόλλωνα ήταν το στάδιο ΓΣΟ στη Λεμεσό. Το στάδιο αυτό το χρησιμοποιούσε από την ίδρυση του έως το 1975 που ολοκληρώθηκε η κατασκευή του Τσιρείου Σταδίου, έδρα που χρησιμοποιεί έως σήμερα. Τα στάδια αυτά αποτελούσαν και αποτελούν έδρα και των δύο άλλων ομάδων της Λεμεσού, ΑΕΛ και Άρη.
Διοργανώσεις.
Περίοδος 1955-1959.
Ο Απόλλωνας εντάχθηκε στην Β΄ κατηγορία και συμμετείχε στο πρωτάθλημα της περιόδου 1955-56. Στην πρώτη παρουσία της, η ομάδα τερμάτισε στην τελευταία θέση του πρωταθλήματος. Όπως έχει προαναφερθεί, το 1956 εντάχθηκαν στον Απόλλωνα 22 ποδοσφαιριστές από την ΑΕΛ. Ενισχυμένος πλέον ο Απόλλωνας κατέκτησε το πρωτάθλημα Β΄ κατηγορίας 1956-57 και προβιβάστηκε στην Α΄ κατηγορία. Εκείνη την εποχή, η Β΄ κατηγορία διεξαγόταν σε δύο ομίλους. Ο Απόλλωνας τερμάτισε στην πρώτη θέση του ομίλου του (όμιλος Λεμεσού-Πάφου), αποκτώντας το δικαίωμα συμμετοχής στην τελική φάση του πρωταθλήματος. Εκεί αντιμετώπισε την πρωταθλήτρια του ομίλου Λευκωσίας-Αμμοχώστου-Λάρνακας-Κερύνειας, Αλκή Λάρνακας. Ο πρώτος αγώνας έγινε στο στάδιο ΓΣΟ στις 30 Ιουνίου 1957 με τον Απόλλωνα να κερδίζει 4-1. Ο επαναληπτικός έγινε στο Παλιό ΓΣΖ στις 7 Ιουλίου 1957 και οι δύο ομάδες εξήλθαν ισόπαλες 2-2.
Στην πρώτη συμμετοχή του στην Α΄ κατηγορία τερμάτισε στην ένατη και προτελευταία θέση. Την περίοδο 1959-59 δεν διεξήχθη πρωτάθλημα λόγω της κατάστασης που επικρατούσε στο νησί. Διεξήχθη ωστόσο το κύπελλο Κύπρου με τον Απόλλωνα στην πρώτη συμμετοχή του στη διοργάνωση να αποκλείεται από τον Α΄ γύρο. Αντίπαλος ήταν η ΑΕΛ. Η κάθε ομάδα κέρδισε από μια φορά με το ίδιο σκορ (3-2). Μετά από κλήρωση στον επόμενο γύρο πέρασε η ΑΕΛ.
1Η Β΄ κατηγορία ήταν χωρισμένη σε δύο ομίλους. Ο Απόλλωνας συμμετείχε στον όμιλο Λεμεσού-Πάφου.
Δεκαετία 1960-1969.
Την περίοδο 1959-60 ο Απόλλωνας τερμάτισε στην έβδομη θέση και την επόμενη περίοδο στην έκτη θέση. Την περίοδο 1961-62 κατέλαβε τη δέκατη θέση και την επόμενη περίοδο την ένατη. Την περίοδο 1963-64 το πρωτάθλημα διακόπηκε τον Δεκέμβριο του 1963 λόγω των δικοινοτικών διαταραχών και δεν συνεχίστηκε ποτέ.
Τις περιόδους 1964-65, 1965-66 και 1966-67 τερμάτισε στην έκτη θέση. Ωστόσο η ομάδα είχε πετυχημένη πορεία στο κύπελλο καθώς συμμετείχε στους τελικούς και των τριών διοργανώσεων, κατακτώντας δύο φορές το τρόπαιο. Ο πρώτος τελικός κυπέλλου που συμμετείχε στην ιστορία του ήταν την περίοδο 1964-65. Αντιμετώπισε την Ομόνοια από την οποία έχασε με 5-1. Στην επόμενη διοργάνωση κατέκτησε το τρόπαιο κερδίζοντας τη Νέα Σαλαμίνα με 4-2. Επανέλαβε την επιτυχία αυτή και την περίοδο 1996-67 κερδίζοντας την Αλκή με 1-0. Η κατάκτηση του κυπέλλου έδωσε το δικαίωμα στον Απόλλωνα να διεκδικήσει την Ασπίδα ΚΟΠ. Το 1966 αντίπαλος του ήταν η Ομόνοια από την οποία ηττήθηκε με 3-1 και το 1967 αντίπαλος του ήταν ο Ολυμπιακός Λευκωσίας από τον οποίο έχασε με 3-1.
Την περίοδο 1967-68 ο Απόλλωνας κατέλαβε την τέταρτη θέση και την περίοδο 1968-69 την πέμπτη θέση.
Με την κατάκτηση των δύο κυπέλλων, ο Απόλλωνας εξασφάλισε τη συμμετοχή του σε ευρωπαϊκή διοργάνωση για δύο συνεχόμενες χρονιές. Συμμετείχε για πρώτη φορά στο Κύπελλο Κυπελλούχων 1966-67 όπου αποκλείστηκε από την Σταντάρ Λιέγης με δύο ήττες. Στο Κύπελλο Κυπελλούχων 1967-68 αντιμετώπισε την Γκιόρι ΕΤΟ ΦΚ, από την οποία επίσης αποκλείστηκε με δύο ήττες.
Δεκαετία 1970-1979.
Τη δεκαετία 1970-1979 ο Απόλλωνας τερμάτιζε είτε στα μέσα του βαθμολογικού πίνακα είτε στα χαμηλά στρώματα της βαθμολογίας χωρίς να διεκδικεί κάποιο τίτλο ή να κινδυνεύει με υποβιβασμό. Η πορεία του στο κύπελλο δεν ήταν το ίδιο εντυπωσιακή όσο τα προηγούμενα χρόνια. Κατάφερε μόνο σε τρεις περιπτώσεις να φτάσει στα ημιτελικά της διοργάνωσης (1973-74, 1974-75, 1976-77) αλλά αποκλείστηκε ισάριθμες φορές.
1
Δεκαετία 1980-1989.
Η πορεία του Απόλλωνα βελτιώθηκε τη δεκαετία 1980-1989. Η ομάδα κατέκτησε ένα κύπελλο, έπαιξε σε άλλους δύο τελικούς και διεκδίκησε δύο φορές το πρωτάθλημα. Με εξαίρεση την περίοδο 1982-83, τις υπόλοιπες περιόδους τερμάτιζε στις ψηλές θέσεις του βαθμολογικού πίνακα.
Στο κύπελλο Κύπρου 1981-82 προκρίθηκε στον τελικό του κυπέλλου. Αντίπαλος του ήταν η Ομόνοια. Οι δύο ομάδες αναμετρήθηκαν στο Τσίρειο στάδιο. Το τελικό αποτέλεσμα ήταν 2-2 και έτσι μια βδομάδα αργότερα διεξήχθη επαναληπτικός στο Μακάρειο. Στο παιχνίδι αυτό η Ομόνοια κυριάρχησε, κερδίζοντας τον Απόλλωνα με 4-1. Λόγω του ότι η Ομόνοια είχε κατακτήσει και το πρωτάθλημα, ο Απόλλωνας συμμετείχε στον αγώνα για την κατάκτηση της Ασπίδας της ΚΟΠ στις αρχές της νέας περιόδου, χάνοντας από την Ομόνοια με 2-0.
Την περίοδο 1983-84 ο Απόλλωνας διεκδίκησε το πρωτάθλημα μέχρι τις τελευταίες αγωνιστικές. Βασικός αντίπαλος του ήταν η Ομόνοια. Ο τίτλος κρίθηκε την 24η αγωνιστική, όταν η Ομόνοια, η οποία προπορευόταν στη βαθμολογία με δύο βαθμούς διαφορά, κέρδισε τον Απόλλωνα με 3-0.
Στο κύπελλο Κύπρου 1985-86 ο Απόλλωνας έφτασε μέχρι τον τελικό και κατάφερε να κατακτήσει το τρόπαιο. Στον τελικό αντιμετώπισε τον ΑΠΟΕΛ τον οποίο κέρδισε με 2-0. Η κατάκτηση του κυπέλλου έδωσε στην ομάδα το δικαίωμα να διεκδικήσει την Ασπίδα ΚΟΠ. Αντίπαλος ήταν ο ΑΠΟΕΛ. Ο Απόλλωνας έχασε με 6-5. Η ομάδα έφτασε μέχρι τον τελικό του κυπέλλου και την περίοδο 1986-87. Αντίπαλος του ήταν η ΑΕΛ, στον πρώτο τελικό κυπέλλου Κύπρου που και οι δύο ομάδες προέρχονταν από τη Λεμεσό. Ο Απόλλωνας έχασε με 1-0.
Την περίοδο 1988-89 ο Απόλλωνας διεκδίκησε για δεύτερη φορά το πρωτάθλημα. Βασικός αντίπαλος του ήταν και πάλι η Ομόνοια. Αν και διεκδίκησε το πρωτάθλημα μέχρι την τελευταία αγωνιστική, περιορίστηκε και πάλι στη δεύτερη θέση.
Δεκαετία 1990-1999.
Η δεκαετία 1990-1999 αποτελεί την πιο πετυχημένη στην ιστορία της ομάδας όσο αφορά τις κατακτήσεις τίτλων. Κατάφερε να κατακτήσει το πρωτάθλημα για πρώτη φορά στην ιστορία του και να επαναλάβει την επιτυχία του τρία χρόνια αργότερα. Διεκδίκησε τον τίτλο άλλες δύο φορές. Επιπλέον κατέκτησε τον κύπελλο μια φορά ενώ είχε άλλες 3 συμμετοχές στον τελικό.
Την περίοδο 1990-91 ο Απόλλωνας κατάφερε να κατακτήσει το πρώτο πρωτάθλημα στην ιστορία του. Κύριος ανταγωνιστής του ήταν η Ανόρθωση, την οποία ξεπέρασε κατά 3 βαθμούς στην τελική βαθμολογία. Ο τίτλος κατακτήθηκε μαθηματικά στις 5 Μαΐου 1991 όταν ο Απόλλωνας κέρδισε την ΑΕΛ με 2-0. Η κατάκτηση του πρωταθλήματος έδωσε την ευκαιρία στην ομάδα να διεκδικήσει την Ασπίδα ΚΟΠ το 1991. Αντίπαλος ήταν η Ομόνοια από την οποία έχασε με 4-0.
Στο Κύπελλο Κύπρου 1991-92 κατάφερε να κατακτήσει το τρόπαιο για τέταρτη φορά. Στον τελικό αντιμετώπισε την Ομόνοια, την οποία κέρδισε με 1-0. Η κατάκτηση του κυπέλλου έδωσε την ευκαιρία στην ομάδα να διεκδικήσει την Ασπίδα ΚΟΠ για δεύτερη συνεχόμενη χρονιά. Αντίπαλος ήταν ο ΑΠΟΕΛ από τον οποίο έχασε με 3-0.
Την περίοδο 1992-93 ο Απόλλωνας διεκδίκησε το πρωτάθλημα μέχρι την τελευταία αγωνιστική. Πριν την τελευταία αγωνιστική ο Απόλλωνας ήταν πρώτος στη βαθμολογία και η Ομόνοια δεύτερη. Την τελευταία αγωνιστική οι δύο ομάδες αναμετρήθηκαν μεταξύ τους στην έδρα της Ομόνοιας, με τον Απόλλωνα να χάνει με 2-0 και μαζί το πρωτάθλημα. Η αποτυχία κατάκτησης τίτλου συνεχίστηκε και στο κύπελλο με την ομάδα να χάνει στον τελικό από τον ΑΠΟΕΛ με 4-1.
Την περίοδο 1993-94 ο Απόλλωνας κατάφερε να κατακτήσει το δεύτερο πρωτάθλημα στην ιστορία του. Κύριος ανταγωνιστής του ήταν και πάλι η Ανόρθωση, την οποία ξεπέρασε κατά 2 βαθμούς στην τελική βαθμολογία. Η κατάκτηση του πρωταθλήματος έδωσε την ευκαιρία στην ομάδα να διεκδικήσει την Ασπίδα ΚΟΠ το 1994. Αντίπαλος ήταν η Ομόνοια από την οποία έχασε με 2-1.
Στο Κύπελλο Κύπρου 1994-95 έφτασε μέχρι τον τελικό αλλά έχασε και πάλι το τρόπαιο. Αντίπαλος ήταν ο ΑΠΟΕΛ από τον οποίο ηττήθηκε με 4-2. Την περίοδο 1996-97 ο Απόλλωνας τερμάτισε στη δεύτερη θέση, χωρίς ωστόσο να διεκδικήσει το πρωτάθλημα σε κάποια φάση του, αφού η Ανόρθωση ήταν πάντα πιο μπροστά. Στο Κύπελλο Κύπρου 1997-98 έφτασε και πάλι μέχρι τον τελικό του κυπέλλου αλλά έχασε και πάλι το τρόπαιο. Αντίπαλος ήταν η Ανόρθωση από την οποία ηττήθηκε με 3-1. Επειδή η Ανόρθωση είχε κατακτήσει και το πρωτάθλημα, ο Απόλλωνας, ως φιναλίστ του κυπέλλου, συμμετείχε στον αγώνα για την κατάκτηση της Ασπίδας της ΚΟΠ το 1998. Έχασε από την Ανόρθωση με 4-1.
Δεκαετία 2000-2009.
Τη δεκαετία 2000-2009 ο Απόλλωνας κατάφερε να κατακτήσει ένα πρωτάθλημα και ένα κύπελλο. Στο Κύπελλο Κύπρου 2000-01 ο Απόλλωνας κατάφερε να κατακτήσει το τρόπαιο κερδίζοντας στον τελικό τη Νέα Σαλαμίνα με 1-0. Η κατάκτηση του κυπέλλου έδωσε την ευκαιρία στην ομάδα να διεκδικήσει την Ασπίδα ΚΟΠ το 2001. Αντίπαλος ήταν η Ομόνοια από την οποία έχασε με 1-0.
Την περίοδο 2005-06 ο Απόλλωνας κατάφερε να κατακτήσει το τρίτο πρωτάθλημα στην ιστορία του και μάλιστα αήττητος. Κύριοι ανταγωνιστές ήταν η Ομόνοια και ο ΑΠΟΕΛ. Το τέλος του πρωταθλήματος ήταν συναρπαστικό. Την 23η αγωνιστική η Ομόνοια νίκησε τον ΑΠΟΕΛ και τον έριξε από την κορυφή στην οποία ανέβηκε ο Απόλλωνας με 57 βαθμούς, έναντι 56 της Ομόνοιας και 55 του ΑΠΟΕΛ. Την 24η αγωνιστική το παιχνίδι μεταξύ Απόλλωνα και Ομόνοιας έληξε 0-0 με αποτέλεσμα να περάσει ΑΠΟΕΛ και Απόλλωνας να ισοβαθμούν στην κορυφή με την Ομόνοια να ακολουθεί με ένα βαθμό διαφορά. Την 25η και προτελευταία αγωνιστική ο ΑΠΟΕΛ έφερε ισοπαλία με την τέταρτη Ανόρθωση, την οποία ο Απόλλωνας κέρδισε την τελευταία αγωνιστική και ανακηρύχθηκε πρωταθλητής, με την Ομόνοια να μένει στη δεύτερη θέση και τον ΑΠΟΕΛ στην τρίτη.&lt;
Η κατάκτηση του πρωταθλήματος έδωσε την ευκαιρία στην ομάδα να διεκδικήσει την Ασπίδα ΚΟΠ το 2006. Αντίπαλος ήταν ο ΑΠΟΕΛ. Μετά από εννέα αποτυχημένες προσπάθειες κατάκτησης του τροπαίου τις περασμένες δεκαετίες, ο Απόλλωνας καταφέρνει να κατακτήσει για πρώτη φορά το τρόπαιο κερδίζοντας με 3-1 στην παράταση.
1
Δεκαετία 2010-2019.
Τη δεκαετία του 2010 ο Απόλλωνας τερμάτιζε στις ψηλές θέσεις της βαθμολογίας ενώ είχε και καλές πορείες στο κύπελλο. Στο Κύπελλο Κύπρου 2009-10 κατέκτησε το τρόπαιο κερδίζοντας στον τελικό τον ΑΠΟΕΛ με 2-1. Η κατάκτηση του κυπέλλου έδωσε την ευκαιρία στην ομάδα να διεκδικήσει την Ασπίδα ΚΟΠ το 2010. Αντίπαλος ήταν η Ομόνοια. Το παιχνίδι έληξε ισόπαλο 1-1. Η Ομόνοια κέρδισε στη διαδικασία των πέναλτι με 3-2.
Ο Απόλλωνας συμμετείχε και στον τελικό του κυπέλλου την επόμενη περίοδο. Στον τελικό αντιμετώπισε την Ομόνοια. Οι δύο ομάδες εξήλθαν ισόπαλες 1-1. Ο Απόλλωνας έχασε το τρόπαιο στη διαδικασία των πέναλτι (4-3).
Στο Κύπελλο Κύπρου 2012-13 κατέκτησε το τρόπαιο κερδίζοντας στον τελικό την ΑΕΛ με 2-1. Η κατάκτηση του κυπέλλου έδωσε την ευκαιρία στην ομάδα να διεκδικήσει την Ασπίδα ΚΟΠ το 2013. Αντίπαλος ήταν ο ΑΠΟΕΛ από τον οποίο έχασε με 1-0.
Η κατάκτηση του κυπέλλου έδωσε το δικαίωμα στον Απόλλωνα να συμμετάσχει στο Γιουρόπα Λιγκ 2013–14. Ξεκινώντας από τα πλέι-οφ κατάφερε να αποκλείσει την ΟΖΚ Νις και να προκριθεί στους ομίλους της διοργάνωσης για πρώτη φορά στην ιστορία του. Αντίπαλοι του ήταν η Σ.Σ. Λάτσιο, Λέγκια Βαρσοβίας και Τραμπζονσπόρ. Ο Απόλλωνας τερμάτισε στην 3η θέση και αποκλείστηκε. Πέτυχε μία νίκη, εκτός έδρας επί της Λέγκιας που αποτελεί την πρώτη και μοναδική εκτός έδρας νίκη κυπριακής ομάδας σε ευρωπαϊκούς ομίλους. Επίσης, έφερε και μια ισοπαλία 0-0 με τη Λάτσιο.
Την περίοδος 2013-14 τερμάτισε στην τρίτη θέση και εξασφάλισε και πάλι τη συμμετοχή του στο Γιουρόπα Λιγκ 2014–15. Ξεκινώντας από τα πλέι-οφ απέκλεισε τη Λοκομοτίβ Μόσχας. Στον πρώτο αγώνα οι δύο ομάδες έμεινα στην ισοπαλία 1-1. Στον επαναληπτικό ο Απόλλωνας κέρδισε εκτός έδρας τη μεγάλη αντίπαλο του με 4-1. Στους ομίλους έχει ως αντιπάλους τις ΦΚ Ζυρίχη, Βιγιαρρεάλ και Μπορούσια Μενχενγκλάντμπαχ. Στον πρώτο αγώνα, κατάφερε να πετύχει την πρώτη του εντός έδρας νίκη σε ομίλους, κερδίζοντας τη ΦΚ Ζυρίχη με 3-2. Ωστόσο, στους επόμενους πέντε αγώνες δέχθηκε ισάριθμες ήττες και αποκλείστηκε.
Την περίοδο 2014-15 παρόλο που στην Α΄ φάση του πρωταθλήματος τερμάτισε στην πρώτη θέση, στους αγώνες της Β΄ φάσης οπισθοχώρησε και περιορίστηκε στην τρίτη θέση. Την περίοδο 2015-16 κατέκτησε το κύπελλο Κύπρου για όγδοη φορά στην ιστορία του κερδίζοντας στον τελικό την Ομόνοια με 2-1. Η κατάκτηση του κυπέλλου έδωσε την ευκαιρία στην ομάδα να διεκδικήσει το Super Cup. Αντίπαλος ήταν ο ΑΠΟΕΛ τον οποίο κέρδισε με 2-1 στο νέο ΓΣΠ. Ήταν η δεύτερη κατάκτηση του Super Cup για τον Απόλλωνα.
Την περίοδο 2016-17 κατέκτησε το 9ο κύπελλο στην ιστορία του κερδίζοντας στον τελικό τον ΑΠΟΕΛ με 1-0. Η κατάκτηση του κυπέλλου έδωσε την ευκαιρία στην ομάδα να διεκδικήσει το Super Cup. Αντίπαλος ήταν ο ΑΠΟΕΛ τον οποίο κέρδισε με 2-1 στο Αντώνης Παπαδόπουλος. Ήταν η τρίτη κατάκτηση του Super Cup για τον Απόλλωνα.
Την περίοδο 2017-18 ο Απόλλωνας διεκδίκησε το πρωτάθλημα μέχρι τις τελευταίες αγωνιστικές αλλά περιορίστηκε στην δεύτερη θέση. Επιπρόσθετα, συμμετείχε στον τελικό του κυπέλλου όπου έχασε το τρόπαιο από την ΑΕΚ. Την ίδια περίοδο συμμετείχε στους ομίλους του Γιουρόπα Λιγκ 2017-18.
Την περίοδο 2018-19 τερμάτισε στην τρίτη θέση του πρωταθλήματος. Την ίδια περίοδο συμμετείχε στους ομίλους του Γιουρόπα Λιγκ 2018-19.
Δεκαετία 2020-2029
Την περίοδο 2019/20 , το πρωτάθλημα διεκόπη λόγω της πανδημίας του κορονοϊού. Παίχτηκαν 23 αγωνιστικές με την ομάδα να τερματίζει στήν τέταρτη θέση.
Η πορεία του Απόλλωνα τη δεκαετία 2020-2029 στις διοργανώσεις της ΚΟΠ.
Συνολικά στατιστικά στην Α΄ κατηγορία.
Ο πίνακας που ακολουθεί παρουσιάζει τη συνολική πορεία του Απόλλωνα στο πρωτάθλημα Α΄ κατηγορίας από την περίοδο 1957-58 έως και την περίοδο 2018-19. Η βαθμολογία είναι το άθροισμα της πραγματικής βαθμολογίας κάθε περιόδου, ανεξάρτητα από το σύστημα βαθμολόγησης. Χρησιμοποιώντας το σύγχρονο σύστημα βαθμολόγησης (νίκη=3 βαθμοί, ισοπαλία=1 βαθμός, ήττα:0 βαθμοί) οι βαθμοί που εξασφαλίζει είναι 2639. Η περίοδος 1963-64, στην οποία το πρωτάθλημα διακόπηκε, δεν συμπεριλαμβάνεται.
Συμμετοχές ανά κατηγορία.
Ο πίνακας που ακολουθεί παρουσιάζει τις συμμετοχές της ομάδας ανά εθνική κατηγορία του Συστήματος ποδοσφαιρικών πρωταθλημάτων Κύπρου έως την περίοδο 2019-20 καθώς και στις διοργανώσεις κυπέλλου έως και την περίοδο 2018-19.
Τελικοί κυπέλλου.
Ο Απόλλωνας έχει κατακτήσει 9 φορές το Κύπελλο Κύπρου. Είναι στην τέταρτη θέση κατακτήσεων του κυπέλλου. Συνολικά έχει συμμετάσχει 17 φορές στον τελικό του κυπέλλου. Ο πίνακας που ακολουθεί παρουσιάζει τους τελικούς κυπέλλου στους οποίους συμμετείχε ο Απόλλωνας.
Αγώνες για ασπίδα.
Ο Απόλλωνας έχει κατακτήσει 3 φορές το Super Cup. Συνολικά έχει διεκδικήσει 14 φορές το τρόπαιο. Ο πίνακας που ακολουθεί παρουσιάζει τους αγώνες για την κατάκτηση του Super Cup στους οποίους συμμετείχε ο Απόλλωνας.
Ευρωπαϊκή πορεία.
Ο Απόλλων συμμετείχε για πρώτη φορά σε ευρωπαϊκή διοργάνωση στο Κύπελλο Κυπελλούχων 1966-67. Η δεύτερη συμμετοχή ήλθε την αμέσως επόμενη περίοδο συμμετέχοντας στο Κύπελλο Κυπελλούχων 1967-68. Τη δεκαετία του 1970 δεν συμμετείχε.
Η τρίτη συμμετοχή του Απόλλωνα ήταν στο Κύπελλο Κυπελλούχων Ευρώπης ποδοσφαίρου 1982-83, όπου αντιμετώπισε την Μπαρτσελόνα. Στον πρώτο αγώνα ηττήθηκε 8-0 εκτός έδρας. Στον επαναληπτικό κατάφερε και απέσπασε ισοπαλία 1-1 από τη μεγάλη αντίπαλο του.
Η πρώτη πρόκριση ήλθε στο Κύπελλο Πρωταθλητριών 1991-92 επί της ΦΚ Ουνιβερσιτατέα Κραϊόβα. Ακολούθησε η πρόκριση επί της Βατς ΦΚ Σάμσουνγκ στο Κύπελλο ΟΥΕΦΑ 1993-1994. Στην επόμενη φάση της διοργάνωσης αντιμετώπισε την Ίντερ από την οποία έχασε με 1-0 εκτός έδρας αλλά έφερε ισοπαλία 3-3 στην έδρα του. Η Ίντερ στη συνέχεια κατέκτησε το τρόπαιο.
Στο Κύπελλο Κυπελλούχων 1998-99 ο Απόλλωνας κατάφερε για πρώτη και μοναδική φορά να αποκλείσει δύο αντιπάλους. Ακολούθησαν μερικές άσχημες παρουσίες, όπως ο αποκλεισμός από την Κορκ Σίτυ ΦΚ στο ΟΥΕΦΑ Τσάμπιονς Λιγκ 2006-07.
Η περίοδος 2013-14 αποτελεί την πρώτη εκ των δύο σπουδαιότερων περιόδων της ιστορίας του. Ξεκινώντας από τα πλέι-οφ του Γιουρόπα Λιγκ 2013–14 κατάφερε να αποκλείσει την ΟΖΚ Νις και να προκριθεί στους ομίλους της διοργάνωσης. Αντίπαλοι του ήταν η Σ.Σ. Λάτσιο, Λέγκια Βαρσοβίας και Τραμπζονσπόρ. Ο Απόλλωνας τερμάτισε στην 3η θέση και αποκλείστηκε. Πέτυχε μία νίκη, εκτός έδρας επί της Λέγκιας που αποτελεί την πρώτη και μοναδική εκτός έδρας νίκη κυπριακής ομάδας σε ευρωπαϊκούς ομίλους. Επίσης, έφερε και μια ισοπαλία 0-0 με τη Λάτσιο.
Την είσοδο τους στους ομίλους πανηγύρισε και την αμέσως επόμενη περίοδο. Ξεκινώντας από τα πλέι-οφ του Γιουρόπα Λιγκ 2014-15 απέκλεισε τη Λοκομοτίβ Μόσχας. Στον πρώτο αγώνα οι δύο ομάδες έμεινα στην ισοπαλία 1-1. Στον επαναληπτικό ο Απόλλωνας κέρδισε εκτός έδρας τη μεγάλη αντίπαλο του με 4-1. Στους ομίλους έχει ως αντιπάλους τις ΦΚ Ζυρίχη, Βιγιαρρεάλ και Μπορούσια Μενχενγκλάντμπαχ. Στον πρώτο αγώνα, κατάφερε να πετύχει την πρώτη του εντός έδρας νίκη σε ομίλους, κερδίζοντας τη ΦΚ Ζυρίχη με 3-2. Ωστόσο, στους επόμενους πέντε αγώνες δέχθηκε ισάριθμες ήττες και αποκλείστηκε.
Στο Γιουρόπα Λιγκ συμμετείχε και τις περιόδους 2015-16 και 2016-17 αλλά και στις δύο περιπτώσεις αποκλείστηκε στον γ΄ προκριματικό γύρο.
Ακολούθησε η συμμετοχή στους ομίλους του ΟΥΕΦΑ Γιουρόπα Λιγκ 2017–18 όπου τερμάτισε στην τελευταία θέση του ομίλου και αποκλείστηκε. Ακολούθως, συμμετείχε στους ομίλους του ΟΥΕΦΑ Γιουρόπα Λιγκ 2018-19, όπου πέτυχε 2 νίκες και 1 ισοπαλία, τερμάτισε στην τρίτη θέση και αποκλείστηκε.
Τίτλοι-Διακρίσεις.
Το ποδοσφαιρικό τμήμα του Απόλλωνα Λεμεσού έχει κατακτήσει τους εξής τίτλους:

</doc>
<doc id="48369" url="https://el.wikipedia.org/wiki?curid=48369" title="Σταθμός Παλλήνη">
Σταθμός Παλλήνη

Ο Σταθμός Παλλήνη είναι σιδηροδρομικός σταθμός που εξυπηρετεί τον ομώνυμο δήμο. Ένα τμήμα των αποβαθρών του εξυπηρετεί τους συρμούς του Προαστιακού και άλλο τμήμα τους συρμούς της Γραμμής 3 του Μετρό. Ο σταθμός βρίσκεται στην επιφάνεια του εδάφους στην νησίδα της Αττικής Οδού στην διασταύρωσή της με την Λεωφόρο Μαραθώνος.
Τα εγκαίνια του σταθμού έγιναν στις 30 Ιουλίου 2004, λίγο πριν από την έναρξη των Ολυμπιακών Αγώνων της Αθήνας. Αρχικά εξυπηρετείτο μόνο από τον Προαστιακό με συρμούς πετρελαίου. Από τις 10 Ιουλίου του 2006 ξεκίνησε να εξυπηρετείται και από τους συρμούς του Μετρό.
Ο σταθμός εξυπηρετεί και το Εκπτωτικό χωριό Αθηνών μέσω μετεπιβίβασης σε λεωφορειακές γραμμές. 

</doc>
<doc id="48380" url="https://el.wikipedia.org/wiki?curid=48380" title="Ατμόσφαιρα (μονάδα)">
Ατμόσφαιρα (μονάδα)

Η (κανονική) ατμόσφαιρα (σύμβολο: atm, αγγλικά: "atmosphere") είναι μονάδα μέτρησης πίεσης, ορισμένη στα 101.325 Pa (= 1,01325 bar). 
Ιστορία.
Η atm αντιπροσωπεύει την πίεση που ασκεί το βάρος του αέρα της ατμόσφαιρας στην επιφάνεια της Γης.
Πρώτος που μέτρησε την πίεση αυτή, του βάρους του αέρα, ήταν ο Ευαντζελίστα Τοριτσέλι ("Evangelista Torricelli"), ο οποίος και βρήκε ότι στην επιφάνεια της θάλασσας και με ορισμένες ατμοσφαιρικές συνθήκες, η πίεση του αέρα προκαλούσε την ανύψωση μια στήλης υδραργύρου (Hg) σε ύψος 760 mm, ή 76 cm, ή 30΄΄ (ιντσών), δηλαδή:
Επειδή όμως το ειδικό βάρος του Hg είναι 13,6 και του ύδατος η μονάδα, έπεται πως η πίεση 1 atm ισούται με την πίεση 760·13,6 = 10333 mm = 1033,3 cm = 10,33 m στήλης ύδατος.Αν όμως ληφθεί στήλη ύδατος με βάση το 1 cm² και ύψος 10,33 m (=1033 cm) τότε η στήλη θα έχει όγκο ίσο προς 1 cm²·1033 cm = 1033 cm³, και επειδή κάθε κυβικό εκατοστό ύδατος έχει βάρος ενός γραμμαρίου (1 gr) το βάρος της στήλης αυτής θα είναι 1033 γραμμάρια.
Από τα παραπάνω συνάγεται πως μία φυσική ατμόσφαιρα (atm) ισούται με την πίεση που ασκεί βάρος 1033 gr (1,033 Kg) στην επιφάνεια ενός τετραγωνικού εκατοστού (cm2) δηλαδή:1 atm = 1,033 kg/cm².
Σήμερα στις τεχνικές εφαρμογές η εν λόγω μονάδα «φυσική ατμόσφαιρα» δεν χρησιμοποιείται ευρύτατα επειδή είναι δύσχρηστη στους υπολογισμούς. Αντ΄ αυτής χρησιμοποιείται η «τεχνική ατμόσφαιρα», που ισούται με 1 kg/cm² και συμβολίζεται με 1 at, δηλαδή: 1 at = 1 kg/cm² = 735,5 mm Hg (στήλης υδραργύρου). 1 atm = 1,033 At.
Το 1954, η 10η Γενική Διάσκεψη Μέτρων και Σταθμών (Conférence Générale des Poids et Mesures, CGPM) υιοθέτησε την «"κανονική ατμόσφαιρα"» για γενική χρήση και επιβεβαίωσε τον ορισμό της, θέτοντας την τιμή της ακριβώς ίση με 1.013.250 dynes/cm² (=101.325 Pa). Η τιμή αυτή σκόπευε να αντιπροσωπεύει τη μέση ατμοσφαιρική πίεση στο επίπεδο της θάλασσας, στο γεωγραφικό πλάτος που βρίσκεται το Παρίσι της Γαλλίας και αντικατοπτρίζει τη μέση ατμοσφαιρική πίεση στο επίπεδο της θάλασσας για πολλά βιομηχανικά έθνη που βρίσκονται ευρύτερα σε παρόμοια γεωγραφικά πλάτη.
Στη Χημεία και σε διάφορες βιομηχανίες, η πίεση αναφοράς αναφέρονταν στις αποκαλούμενες «κανονικές συνθήκες» και αντιστοιχούσε συνήθως σε πίεση 1 atm (= 101.325 Pa), αλλά τα πρότυπα από τότε απέκλειναν και, από το 1982, η Διεθνής Ένωση Καθαρής και Εφαρμοσμένης Χημείας (International Union of Pure and Applied Chemistry, IUPAC) συνέστησε ότι για σκοπούς εξειδίκευσης των φυσικών ιδιοτήτων των χημικών ουσιών, η κανονική ατμοσφαιρική πίεση θα έπρεπε να οριστεί ακριβώς στα 100 kPa (=1 bar).
Αγγλικό σύστημα μονάδων.
Όπως είναι γνωστό στο αγγλικό σύστημα μονάδων αντί χιλιόγραμμο χρησιμοποιείται η λίβρα ή λίμπρα (lb) και αντί τετραγωνικό εκατοστό η τετραγωνική ίντσα (in2 ή sq.in.). Επομένως στο σύστημα αυτό μονάδα πίεσης είναι η μία λίμπρα ανά τετραγωνική ίντσα η οποία και γράφεται ως 1 lb/in2 ή 1 lb/sq.in και απλούστερα 1 p.s.i. (εκ του αγγλικού όρου - φράσης: pound per square inch = λίμπρα ανά τετραγωνική ίντσα).
Για την μετατροπή των μονάδων πίεσης από το ένα σύστημα στο άλλο χρησιμοποιούνται οι ακόλουθες σχέσεις:

</doc>
<doc id="48385" url="https://el.wikipedia.org/wiki?curid=48385" title="Ολυμπιακοί Αγώνες 2012">
Ολυμπιακοί Αγώνες 2012



</doc>
<doc id="48386" url="https://el.wikipedia.org/wiki?curid=48386" title="Κεντρική Ελλάδα">
Κεντρική Ελλάδα

Η περιοχή της Κεντρικής Ελλάδας αποτελεί στατιστική περιφέρεια ενός εκ των τεσσάρων πρώτων επιπέδων NUTS της Ευρωπαϊκής Ένωσης της Ελλάδας που δημιουργήθηκαν από την Ευρωπαϊκή Ένωση. Τα πρώτα επίπεδα NUTS δεν χρησιμοποιούνται στην Ελλάδα ως διοικητικές διαιρέσεις παρά μόνο σε επίπεδο απογραφής και καταγραφής στατιστικών δεδομένων από τις υπηρεσίες της χώρας και της Ευρωπαϊκής Ένωσης. Οι υπόλοιπες αντίστοιχες περιοχές, είναι η Βόρεια Ελλάδα, τα Νησιά Αιγαίου και Κρήτη και η Αττική.
Περιλαμβάνει πέντε περιφέρειες: Περιφέρεια Ηπείρου, Περιφέρεια Ιονίων Νήσων, Περιφέρεια Δυτικής Ελλάδας, Περιφέρεια Στερεάς Ελλάδας και Περιφέρεια Πελοποννήσου. Η πρώτη περιφέρεια ανήκει στην Αποκεντρωμένη διοίκηση Ηπείρου και Δυτικής Μακεδονίας και οι υπόλοιπες στην Αποκεντρωμένη διοίκηση Πελοποννήσου, Δυτικής Ελλάδας και Ιονίου.

</doc>
<doc id="48390" url="https://el.wikipedia.org/wiki?curid=48390" title="Θερινοί Ολυμπιακοί Αγώνες 2004/Τελετή Έναρξης">
Θερινοί Ολυμπιακοί Αγώνες 2004/Τελετή Έναρξης



</doc>
<doc id="48395" url="https://el.wikipedia.org/wiki?curid=48395" title="Λογική πύλη">
Λογική πύλη

Μία λογική πύλη είναι ηλεκτρονικό κύκλωμα το οποίο πραγματοποιεί μία λογική πράξη στις εισόδους της και παράγει μία έξοδο. Οι λογικές πύλες έχουν δημιουργηθεί για να δουλεύουν στο δυαδικό σύστημα. Στα ηλεκτρονικά κυκλώματα ως λογικό 0 θεωρείται η τάση εκείνη η οποία είναι κάτω από ένα κατώφλι που έχουν ορίσει οι κατασκευαστές της λογικής πύλης (π.χ. 0,5V). Αντίστοιχα το λογικό 1 αντιστοιχεί σε τάση η οποία υπερβαίνει κάποια τάση (συνήθως 5V αλλά οι τελευταίες τεχνολογίες έχουν καταφέρει να μειώσουν την τάση αυτή). Με άλλα λόγια το λογικό 0 αντιστοιχεί στην τάση γείωσης και το λογικό 1 σε τάση τροφοδοσίας. Υπάρχουν διάφορες τεχνολογίες κατασκευής πυλών, όπως η CMOS.
Είδη λογικών πυλών.
Πύλη NOT.
Η πύλη NOT (ΟΧΙ) έχει μόνο μία είσοδο και δίνει μόνο μία έξοδο. Η λειτουργία της είναι η αντιστροφή του λογικού σήματος της εισόδου.
Ο πίνακας αληθείας της πύλης είναι:

</doc>
<doc id="48396" url="https://el.wikipedia.org/wiki?curid=48396" title="Νόμος του Χουκ">
Νόμος του Χουκ

 &lt;ns&gt;0&lt;/ns&gt;
 &lt;revision&gt;
 &lt;parentid&gt;9100779&lt;/parentid&gt;
 &lt;timestamp&gt;2021-10-21T14:33:04Z&lt;/timestamp&gt;
 &lt;contributor&gt;
 &lt;username&gt;CubicStar&lt;/username&gt;
 &lt;/contributor&gt;
 &lt;minor /&gt;
 &lt;comment&gt;Αναστροφή της επεξεργασίας από τον (), επιστροφή στην τελευταία εκδοχή υπό &lt;/comment&gt;
 &lt;model&gt;wikitext&lt;/model&gt;
 &lt;format&gt;text/x-wiki&lt;/format&gt;
Ο νόμος του Χουκ ή νόμος της ελαστικότητας περιγράφει την ελαστικότητα ενός υλικού ή συστήματος, όταν αυτό παραμορφώνεται υπό την επίδραση εξωτερικής δύναμης. Φέρει το όνομα του Άγγλου φυσικού Ρόμπερτ Χουκ που εξήγαγε πειραματικά αυτόν τον νόμο. Σύμφωνα με τον νόμο του Χουκ, η επιμήκυνση ενός ελατηρίου είναι ανάλογη της δύναμης που ασκείται στο ελατήριο. Με άλλα λόγια:
όπου : 
Για την έκφραση του Νόμου του Χουκ στις τρεις διαστάσεις δείτε Θεωρία ελαστικότητας.
Η δυναμική ενέργεια U του ελατηρίου δίνεται από τον τύπο:
Συχνά μιλάμε για δυναμική ενέργεια του ελατηρίου, του σώματος ή του συστήματος σώμα-ελατήριο, εννοώντας την ίδια πάντα ποσότητα: είναι η ενέργεια που μπορεί να μεταφέρει σε ελεύθερο σώμα μάζας formula_3, ένα πεδίο δύναμης, το οποίο περιγράφεται από τον Νόμο του Χουκ.
Σταθερά ελατηρίου.
Η σταθερά ελατηρίου, γνωστή και σαν σταθερά του Χουκ, εκφράζει τη σκληρότητα ενός ελατηρίου και εξαρτάται από:
Μονάδα μέτρησης της σταθεράς ελατηρίου στο Διεθνές Σύστημα (SI) είναι το Νιούτον/Μέτρο (N/m).
Νόμος του Χουκ στη θεωρητική μηχανική.
Ο νόμος του Χουκ δεν ισχύει μόνο για μηχανικά ελατήρια. Αντιθέτως, ο συγκεκριμένος νόμος δύναμης ισχύει στις περιοχές ευσταθούς ισορροπίας "οποιουδήποτε" δυναμικού.
"Απόδειξη:"
Έστω μονοδιάστατο δυναμικό V(x), το οποίο παρουσιάζει τοπικό ελάχιστο σε κάποιο σημείο x0 που ανήκει στο πεδίο ορισμού του. Αναπτύσσοντας το δυναμικό σε δυναμοσειρά γύρω από το x0:
Στη γειτονιά του σημείου x0 το δυναμικό μπορεί να προσεγγιστεί από τους πρώτους όρους του αναπτύγματος, ήτοι
Επιλέγοντας σύστημα αναφοράς έτσι ώστε V(x0)=0 και x0=0 (κάτι που μπορούμε πάντα να κάνουμε με κατάλληλη επιλογή των αξόνων αναφοράς), η παραπάνω έκφραση απλοποιείται περαιτέρω αναγνωρίζοντας επίσης το γεγονός ότι V’(x0)=0 (η V(x0) παρουσιάζει ακρότατο στο σημείο αυτό). Συγκεκριμένα,
Η αντίστοιχη δύναμη που προκαλεί το παραπάνω δυναμικό ισούται με
που είναι ακριβώς ο νόμος του Χουκ με k=V”(0). Συνεπώς, ο νόμος του Χουκ είναι εντελώς γενικός και ισχύει για κίνηση κοντά σε οποιοδήποτε σημείο ευσταθούς ισορροπίας τυχαίου δυναμικού V(x). Υπό το φως της παραπάνω μαθηματικής ανάλυσης, η «σταθερά ελατηρίου» k αποκτά καθαρά μαθηματικό χαρακτήρα, ενώ η τιμή του εξαρτάται από την ακριβή μορφή του δυναμικού.

</doc>
<doc id="48409" url="https://el.wikipedia.org/wiki?curid=48409" title="Κάρολος Β΄ Τόκκος">
Κάρολος Β΄ Τόκκος

Ο Κάρολος Β΄ Τόκκος (θάν. Οκτώβριος 1448) ήταν Κόμης Παλατινός Κεφαλληνίας, Ζακύνθου και Ιθάκης, Δούκας Λευκάδας και 
Δεσπότης της Ηπείρου (1429 – 1448).
Γιος του Λεονάρδου Β΄, άρχοντα της Ζακύνθου, διαδέχτηκε τον αποθανόντα θείο του Κάρολο Α΄ Τόκκο το 1429 και είχε για έδρα του πότε τα Ιωάννινα και πότε την Άρτα. Η διαδοχή όμως αυτή προκάλεσε την δυσαρέσκεια του Μέμνονα και των αδελφών του, που ήταν νόθα παιδιά του Καρόλου Α΄ Τόκκου και περίμεναν να έχουν μερίδιο στη νομή των κτήσεων του πατέρα τους. Ζήτησαν λοιπόν τη μεσολάβηση του Κωνσταντίνου Παλαιολόγου δεσπότη του Μωρέως και επειδή αυτή δεν απέδωσε, ο Μέμνων κατέφυγε στην βοήθεια του Σουλτάνου Μουράτ Β΄. Ο Σουλτάνος έστειλε αμέσως στρατό υπό τον Μέγα Βεζύρη Καρά Σινάν Πασά και υποχρέωσε τον Κάρολο Β΄ να υπογράψει στις 9 Οκτωβρίου του 1430 ταπεινωτική συνθήκη. Σύμφωνα με αυτή υποχρεονόταν να παραδώσει τα Ιωάννινα και να πληρώνει στον Σουλτάνο ετήσιο φόρο 500 δουκάτα, άλλα δε 500 δουκάτα όφειλε να δίνει σαν δώρο σε κάθε νεοδιοριζόμενο Πασά Ιωαννίνων. 
Ο Κάρολος Β΄, υποτελής πλέον στον Σουλτάνο, συνέχισε να κυβερνά τις κτήσεις του από την Άρτα. Θέλοντας να σταματήσει τις διαμάχες μεταξύ των Ορθοδόξων και των Λατίνων υπηκόων του, επανίδρυσε την Επισκοπή Κεφαλληνίας, Ζακύνθου και Στροφάδων με έδρα την Κεφαλλονιά. Όταν ο Μουράτ Β΄ απεφάσισε να εκδιώξει όλους τους εναπομείναντες Λατίνους και Έλληνες ηγεμόνες, εισέβαλε στην Πελοπόννησο και προξένησε μεγάλες ζημιές στην Ακαρνανία. Φοβούμενος ο Κάρολος Β' την προέλαση του Σουλτάνου, επήγε στην Ιταλία για να ζητήσει βοήθεια, αλλά απεβίωσε εκεί τον Οκτώβριο του 1448.
Οικογένεια.
Νυμφεύτηκε τη Ραμοντίνα Βεντιμίλια (Ramondina Ventimiglia) θυγατέρα του κόμητος Ιωάννου Βεντιμίλια και απέκτησαν τρεις γιους:

</doc>
<doc id="48410" url="https://el.wikipedia.org/wiki?curid=48410" title="Κύπελλο Κύπρου (ποδόσφαιρο ανδρών)">
Κύπελλο Κύπρου (ποδόσφαιρο ανδρών)

Το Κύπελλο Κύπρου αποτελεί ποδοσφαιρική διοργάνωση της Κύπρου. Διοργανώνεται από την Κυπριακή Ομοσπονδία Ποδοσφαίρου (ΚΟΠ). Στη διοργάνωση συμμετέχουν οι ομάδες των πρωταθλημάτων της Α΄ κατηγορίας και της Β΄ κατηγορίας. Παλαιότερα στη διοργάνωση συμμετείχαν και οι ομάδες της Γ΄ κατηγορίας και της Δ΄ κατηγορίας. Πολυνίκης του θεσμού είναι ο ΑΠΟΕΛ με 21 κατακτήσεις.
Ιστορικά στοιχεία.
Το Κύπελλο Κύπρου ξεκίνησε το 1934 όταν είχε ιδρυθεί η Κυπριακή Ομοσπονδία Ποδοσφαίρου (ΚΟΠ). Ήταν η πρώτη διοργάνωση που διεξήγαγε η ΚΟΠ αφού το Κύπελλο Κύπρου 1934-35 προηγήθηκε της διεξαγωγής του πρωταθλήματος Α΄ κατηγορίας 1934-35. Από το 1934 το κύπελλο διεξάγεται συνεχώς με μοναδικές εξαιρέσεις:
Επιπλέον, την περίοδο 2019-20 το κύπελλο διακόπηκε λόγω της πανδημίας του κορονοϊού στην Κύπρο το 2020.
Από την περίοδο 1961-62 αθλοθέτης του θεσμού έγινε η εταιρεία Αδελφοί Λανίτη Λτδ (Coca-Cola Κύπρου). Η αθλοθέτηση του Κυπέλλου Coca-Cola συνεχίζει μέχρι και σήμερα. Την περίοδο 1998-99 μετονομάζεται επίσημα σε Κύπελλο Coca-Cola.
Συμμετέχουσες ομάδες.
Στο κύπελλο Κύπρου αρχικά συμμετείχαν μόνο οι ομάδες της Α΄ κατηγορίας. Η Β΄ κατηγορία είχε δημιουργηθεί παράλληλα με την Α΄ κατηγορία αλλά η διεξαγωγή της ήταν ανεπίσημη, αφού σε αυτήν συμμετείχαν οι αναπληρωματικές ομάδες των ομάδων Β΄ κατηγορίας και κάποιες άλλες ομάδες. 
Από την περίοδο 1952-53 οι ομάδες του πρωταθλήματος Β΄ κατηγορίας συμμετέχουν στο Κύπελλο Κύπρου, με μοναδική εξαίρεση την περίοδο 1963-64. Σε μερικές διοργανώσεις των δεκαετιών ΄60 και ΄70 συμμετείχαν μόνο οι πρώτες ομάδες του πρωταθλήματος (ή μόνο η πρωταθλήτρια). Από την περίοδο 1975-76 συμμετέχουν όλες οι ομάδες της Β΄ κατηγορίας στο κύπελλο Κύπρου. Η μεγαλύτερη επιτυχία ομάδων του πρωταθλήματος Β΄ κατηγορίας στο θεσμό του κυπέλλου είναι η συμμετοχή στην ημιτελική φάση σε τέσσερις περιπτώσεις (Νέα Σαλαμίνα 1953-54, Ορφέας Λευκωσίας 1983-84, ΠΑΕΕΚ 1984-85, ΑΕΠ 2005-06).
Από την περίοδο 1971-72 έως και την περίοδο 2007-08 στο Κύπελλο Κύπρου συμμετείχαν και οι ομάδες του πρωταθλήματος Γ΄ κατηγορίας. Από την περίοδο 2008-09 οι ομάδες του πρωταθλήματος Γ΄ κατηγορίας δεν έχουν δικαίωμα συμμετοχής στο Κύπελλο Κύπρου, μπορούν όμως να συμμετέχουν (προαιρετικά) στο Κύπελλο Γ΄ κατηγορίας και Επίλεκτης κατηγορίας ΣΤΟΚ (παλαιότερη ονομασία: Κύπελλο Κύπρου Γ΄ – Δ΄ κατηγορίας). Η καλύτερη πορεία ομάδας του πρωταθλήματος Γ΄ κατηγορίας στο κύπελλο Κύπρου ήταν η πορεία του Χαλκάνορα την περίοδο 1987-88 όταν έφτασε μέχρι τα προημιτελικά. 
Οι ομάδες του πρωταθλήματος Δ΄ κατηγορίας συμμετείχαν στο Κύπελλο Κύπρου από την περίοδο 1986-87 έως και την περίοδο 2007-08. Από την περίοδο 2008-09 οι ομάδες του πρωταθλήματος Δ΄ κατηγορίας δεν είχαν δικαίωμα συμμετοχής στο Κύπελλο Κύπρου, μπορούσαν όμως να συμμετάσχουν (προαιρετικά) στο Κύπελλο Κύπρου Γ΄ – Δ΄ κατηγορίας.
Δομή.
Η δομή του πρωταθλήματος έχει διαφοροποιηθεί στην πορεία των ετών.
Ευρωπαϊκές συμμετοχές.
Από την περίοδο 1962-63 ο κυπελλούχος Κύπρου εξασφάλιζε συμμετοχή σε μία διοργάνωση της UEFA. Αρχικά συμμετείχε στο Κύπελλο Κυπελλούχων Ευρώπης. Σε περίπτωση που ο κυπελλούχος Κύπρου ήταν παράλληλα και πρωταθλητής Κύπρου (οπόταν είχε εξασφαλίσει συμμετοχή στο Κύπελλο Πρωταθλητριών/Τσάμπιονς Λιγκ), στο Κύπελλο Κυπελλούχων Ευρώπης συμμετείχε ο φιναλίστ του κυπέλλου. Το 1999 το Κύπελλο Κυπελλούχων Ευρώπης καταργήθηκε. Ο κυπελλούχος Κύπρου συμμετείχε πλέον στο Κύπελλο ΟΥΕΦΑ και την περίοδο 2009-2020 στο Γιουρόπα Λιγκ. Από το 2021 συμμετέχει στο Γιουρόπα Κόνφερνσε Λιγκ.
Σε όλες τις περιόδους ο Κυπελλούχος Κύπρου εξασφάλιζε την καλύτερη θέση που δικαιούται η Κύπρος στο Κύπελλο ΟΥΕΦΑ/Γιουρόπα Λιγκ (έως το 2020) και από το 2021 στο ΟΥΕΦΑ Γιουρόπα Κόνφερενς Λιγκ (ο κυπελλούχος Κύπρου μπορεί να ξεκινήσει σε μεταγενέστερο προκριματικό γύρο, αν η Κύπρος το δικαιούται με βάση τη θέση της, σε σχέση με τις άλλες ομάδες που εξασφαλίζουν συμμετοχή στην ίδια διοργάνωση μέσω πρωταθλήματος). Παλαιότερα, αν ο κυπελλούχος Κύπρου ήταν παράλληλα και πρωταθλητής Κύπρου (οπόταν είχε εξασφαλίσει συμμετοχή στο Τσάμπιονς Λιγκ), στο Κύπελλο ΟΥΕΦΑ/Γιουρόπα Λιγκ συμμετείχε ο φιναλίστ του κυπέλλου. Από το 2015, μετά από απόφαση της UEFA, αν ο κυπελλούχος Κύπρου είναι παράλληλα και πρωταθλητής Κύπρου, τότε η θέση που δικαιούται ο κυπελλούχος Κύπρου στο Γιουρόπα Λιγκ ή στο Γιουρόπα Κόνφερενς Λιγκ δίνεται στη δεύτερη ομάδα του πρωταθλήματος Α΄ κατηγορίας, ενώ παράλληλα εξασφαλίζει ευρωπαϊκή συμμετοχή στη διοργάνωση και η ομάδα που τερματίζει στην τέταρτη θέση.
Έδρα τελικού.
Ο τελικός του κυπέλλου έχει διεξαχθεί σε 6 διαφορετικά στάδια. Από την περίοδο 1934-35 έως και την περίοδο 1974-75 ο τελικός διεξαγόταν στη Λευκωσία, στο παλιό ΓΣΠ, ανεξαρτήτως αν το στάδιο αυτό αποτελούσε έδρα μόνο μίας εκ των δύο φιναλίστ. Μοναδική εξαίρεση αποτέλεσε η περίοδο 1970-71 όπου χρειάστηκε επαναληπτικός αγώνας αφού ο πρώτος τελικός μεταξύ Ομόνοιας Λευκωσίας και Ανόρθωσης Αμμοχώστου, που είχε διεξαχθεί στο παλιό ΓΣΠ (που ήταν και η έδρα της Ομόνοιας), τελείωσε ισόπαλος. Ο επαναληπτικός έγινε στην έδρα της Ανόρθωσης στην Αμμόχωστο, το στάδιο ΓΣΕ. Η επιλογή του παλιού ΓΣΠ ως η έδρα του τελικού οφειλόταν κυρίως στη δυνατότητα του σταδίου να φιλοξενεί περισσότερους φιλάθλους σε σχέση με τα υπόλοιπα στάδια της Κύπρου. Την περίοδο 1937-38 η ΑΕΛ Λεμεσού είχε γίνει η πρώτη ομάδα εκτός Λευκωσίας που συμμετείχε σε τελικό κυπέλλου. Αντίπαλος ήταν ο Τραστ Λευκωσίας και η έδρα του τελικού ήταν το παλιό ΓΣΠ, το οποίο ήταν και έδρα του Τραστ. Νικητής αναδείχθηκε ο Τραστ. Την επόμενη περίοδο στον τελικό συμμετείχαν η ΑΕΛ Λεμεσού και ο ΑΠΟΕΛ. Παρόλο που ο τελικός είχε οριστεί να διεξαχθεί στο παλιό ΓΣΠ (έδρα του ΑΠΟΕΛ) η ΑΕΛ αντέδρασε και ζήτησε όπως ο τελικός διεξαχθεί στη Λεμεσό, στο στάδιο ΓΣΟ, που ήταν η δική της έδρα. Πραγματοποιήθηκε κλήρωση μεταξύ των δύο σταδίων με το παλιό ΓΣΠ να κληρώνεται ως η έδρα του τελικού.
Το 1975 ολοκληρώθηκε το Τσίρειο Στάδιο και έτσι ο τελικός της περιόδου 1975-76 έγινε στο στάδιο αυτό. Οι επόμενοι 2 τελικοί έγιναν στο παλιό ΓΣΠ. Ο τελικός ήταν περιόδου 1977-78 ήταν ο τελευταίος που έγινε στο παλιό ΓΣΠ. Ο τελικός της περιόδου 1978-79 έγινε στο νεόκτιστο Μακάρειο Στάδιο στη Λευκωσία. 
Από το 1981, όταν η Κύπρος διέθετε πλέον κατάλληλα στάδια για διεξαγωγή τέτοιων αγώνων, η ουδετερότητα της έδρας του τελικού ήταν πάντα το ζητούμενο, δηλαδή αν οι ομάδες προέρχονταν από διαφορετική πόλη ο τελικός να διεξάγεται σε τρίτη πόλη. Αρχικά υπήρχαν στάδια μόνο σε Λευκωσία (Μακάρειο) και Λεμεσό (Τσίρειο). Μέχρι το 1989 που εγκαινιάστηκε το νέο ΓΣΖ στη Λάρνακα, όταν αντιμέτωπες στον τελικό ήταν ομάδες από Λευκωσία και Λεμεσό η έδρα του τελικού καθοριζόταν μετά από κλήρωση. Αυτό χρειάστηκε σε τρεις περιπτώσεις (1981-82 Ομόνοια-Απόλλων, 1985-86 Απόλλων-ΑΠΟΕΛ, 1987-88 Ομόνοια-ΑΕΛ) με το Τσίρειο Στάδιο να κληρώνεται και στις 3. Βάσει της προκήρυξης αν ο τελικός τελείωνε ισόπαλος, διεξαγόταν επαναληπτικός στην έδρα της άλλης ομάδας. Αυτό έγινε την περίοδο 1981-82 που ο πρώτος τελικός έγινε στο Τσίρειο, τελείωσε ισόπαλος και ο επαναληπτικός διεξήχθη στο Μακάρειο. Το 1989 διαθέσιμο για τελικό ήταν και το νέο ΓΣΖ το οποίο φιλοξένησε για πρώτη φορά τελικό την περίοδο 1992-93.
Το 1999 ολοκληρώθηκε το νέο ΓΣΠ, το οποίο φιλοξένησε τον τελικό της περιόδου 1999-2000 μεταξύ Ομόνοιας και ΑΠΟΕΛ. Το νέο ΓΣΠ ήταν και είναι η κοινή έδρα των δύο αυτών ομάδων. Λόγω της μεγάλης χωρητικότητας και των σύγχρονων εγκαταστάσεων του, το νέο ΓΣΠ αποτελεί την πρώτη επιλογή για τελικούς κυπέλλου, αν και δεν αποτελεί ουδέτερη έδρα αφού είναι συχνή η παρουσία ΑΠΟΕΛ και Ομόνοιας στον τελικό. Σε περίπτωση που η αντίπαλος ομάδα (με έδρα εκτός Λευκωσίας) έφερνε αντιρρήσεις, διεξαγόταν κλήρωση μεταξύ των εδρών των δύο ομάδων. Αυτό έγινε πρώτη φορά την περίοδο 2005-06 (τελικός ΑΠΟΕΛ-ΑΕΚ Λάρνακας) με το νέο ΓΣΖ να κερδίζει. Την περίοδο 2015-16 (τελικός Απόλλων-Ομόνοια) έγινε κλήρωση μεταξύ Τσιρείου και νέου ΓΣΠ με το πρώτο να κερδίζει.
Σε κάποιες περιπτώσεις η αντίπαλος ομάδα συναινούσε στη διεξαγωγή του τελικού στο νέο ΓΣΠ έστω και αν ήταν η έδρα της αντιπάλου της. Αυτό έγινε σε πέντε τελικούς. Πρώτη φορά ήταν την περίοδο 2004-05 όταν ο Διγενής (με έδρα το Μακάρειο της Λευκωσίας) αποδέχθηκε όπως ο τελικός με αντίπαλο την Ομόνοια διεξαχθεί στο νέο ΓΣΠ, έδρα της αντιπάλου του. Την περίοδο 2006-07 η Ανόρθωση αποδέχθηκε να γίνει ο τελικός με αντίπαλο την Ομόνοια στο νέο ΓΣΠ. Το ίδιο έπραξε και την περίοδο 2007-08 με αντίπαλο τον ΑΠΟΕΛ. Την περίοδο 2011-12 η ΑΕΛ αποδέχθηκε όπως ο τελικός με αντίπαλο την Ομόνοια διεξαχθεί στο νέο ΓΣΠ, όπως και ο Ερμής την περίοδο 2013-14 με αντίπαλο τον ΑΠΟΕΛ.
Από την περίοδο 2016-17 η ΚΟΠ αποφάσισε όπως το τελικός κυπέλλου να διεξάγεται στο νέο ΓΣΠ ανεξαρτήτως των συμμετεχόντων ομάδων, συμπεριλαμβάνοντας την απόφαση αυτή στις προκηρύξεις της διοργάνωσης.
Ο πίνακας που ακολουθεί παρουσιάζει τα στάδια που διεξήχθησαν οι τελικοί του κυπέλλου Κύπρου από την περίοδο 1934-35 έως και την περίοδο 2018-19, τον αριθμό των τελικών που διεξήχθησαν σε κάθε στάδιο και τις περιόδους των τελικών σε κάθε στάδιο. Παρόλο που οι διοργανώσεις του κυπέλλου Κύπρου είναι συνολικά 79, οι τελικοί που διεξήχθησαν είναι 83 αφού σε 5 περιπτώσεις ο τελικός τελείωσε ισόπαλος και χρειάστηκε επαναληπτικός αγώνας ενώ την περίοδο 2019-20 η διοργάνωση διακόπηκε και δεν έγινε τελικός. Στις 5 περιπτώσεις που χρειάστηκε επαναληπτικός, ο αγώνας μπορούσε να διεξαχθεί είτε στο ίδιο στάδιο είτε στην έδρα της άλλης ομάδας, εφόσον ο πρώτος τελικός διεξήχθη στην έδρα μίας εκ των δύο αντιπάλων.
Οι τελικοί του Κυπέλλου Κύπρου.
Στον πίνακα που ακολουθεί παρουσιάζονται οι ομάδες που συμμετείχαν στον τελικό της διοργάνωσης κάθε περίοδο.
Κατακτήσεις ανά ομάδα.
Ο πίνακας που ακολουθεί παρουσιάζει τις συνολικές κατακτήσεις κυπέλλου Κύπρου ανά ομάδα.
Αριθμός ομάδων ανά κατηγορία.
Ο πίνακας που ακολουθεί παρουσιάζει τον αριθμό των ομάδων που συμμετείχαν στο κύπελλο ανά περίοδο. Επιπλέον παρουσιάζεται ο αριθμός των ομάδων που συμμετείχε ανά κατηγορία.
Συμμετοχές και επίδοση ανά ομάδα.
Στον πιο κάτω πίνακα παρουσιάζονται οι συμμετοχές των ομάδων που συμμετείχαν στο κύπελλο από την ίδρυση του έως και την περίοδο 2018-19 και τα στατιστικά κάθε ομάδας όσο αφορά τις κατακτήσεις, τις φορές που ήταν φιναλίστ, τις παρουσίες στα ημιτελικά και στα προημιτελικά, τις προκρίσεις που πέτυχε κάθε ομάδα και τους αποκλεισμούς που δέχθηκε. Οι ομάδες ταξινομούνται με βάση τον αριθμό συμμετοχών τους στη διοργάνωση. Συνολικά έχουν συμμετάσχει 160 ομάδες στο Κύπελλο Κύπρου. Καμία ομάδα δεν συμμετείχε σε όλα τα κύπελλα (77 συνολικά, συμπεριλαμβανομένου της περιόδου 2018-19). Ο ΑΠΟΕΛ και η ΑΕΛ απουσίαζαν μόνο σε μία διοργάνωση έκαστος όταν συμμετείχαν στο ελληνικό πρωτάθλημα. 
Λογότυπο.
Το λογότυπο του κυπέλλου εμπεριέχει την ονομασία του κύριου χορηγού, της Coca-Cola Κύπρου. Το 2012 παρουσιάστηκε μία νέα εκδοχή του λογότυπου, αφιερωμένη στα 50 χρόνια χορηγίας του θεσμού.

</doc>
<doc id="48412" url="https://el.wikipedia.org/wiki?curid=48412" title="Ασβός">
Ασβός

Ο ασβός είναι ζώο θηλαστικό της οικογένειας των μουστελιδών, χαρακτηριστικό γνώρισμα των οποίων είναι η παρουσία μιας άσπρης λωρίδας τριχώματος κατά μήκος της ραχιαίας πλευράς του κεφαλιού και του λαιμού του. Σημαντικός αντιπρόσωπος είναι ο ευρασιατικός ασβός, η επιστημονική ονομασία του είναι "Meles meles". Είναι αρκετά διαδεδομένο ζώο στις εύκρατες περιοχές της Ευρώπης και της Ασίας, όπου διαβιεί στις ορεινές δασώδεις περιοχές, κατά κανόνα σε ομάδες των έξι ατόμων. Θηρεύεται για το κρέας του, το δέρμα του και το τρίχωμα της ουράς του, το οποίο χρησιμεύει στην κατασκευή μαλακών πινέλων ζωγραφικής. 
Κατά τη διάρκεια του χειμώνα οι ασβοί πέφτουν σε χειμερία νάρκη.
Περιγραφή.
Ο ασβός αυτός έχει συνολικό μήκος 80 εκ., από τα οποία τα 20 εκ. καταλαμβάνονται από την ουρά. Το κεφάλι του είναι μακρύ και καταλήγει σε ρύγχος· έχει ισχυρά δόντια και μικρά μάτια. Ο κορμός του είναι ογκώδης και τα άκρα του κοντά και ισχυρά, απολήγοντας σε πέντε δάχτυλα, εφοδιασμένα με μακριά κυρτά νύχια και προσαρμοσμένα για σκάψιμο. Το δέρμα του καλύπτεται από πυκνό τρίχωμα, γκρίζο στη ράχη και μαύρο στην κοιλιά και στα άκρα· το πρόσωπό του αντίθετα, είναι λευκό με μία μαύρη λωρίδα σε κάθε πλευρά του, η οποία το διασχίζει από τη μύτη έως τα αφτιά.
Ενδιαίτημα.
Κατασκευάζει σε προφυλαγμένα μέρη τη φωλιά του, η οποία αποτελείται από μια κύρια στοά μήκους μερικών μέτρων με διάφορους μικρούς διαδρόμους, οι οποίοι καλύπτουν τον αερισμό της κύριας στοάς και λειτουργούν επίσης ως έξοδος κινδύνου. Είναι νυκτόβιο ζώο και αναζητά την τροφή του το δειλινό· η διατροφή του εμφανίζει μεγάλη ποικιλία και περιλαμβάνει έντομα, σκουλήκια ή άλλα ασπόνδυλα, μικρά θηλαστικά, ερπετά, καρπούς και άλλα φυτικά υλικά.
Αναπαραγωγή.
Η αναπαραγωγή του λαμβάνει χώρα οποιαδήποτε στιγμή από το τέλος του χειμώνα έως τα μέσα του καλοκαιριού. Ωστόσο, ο ασβός έχει την ικανότητα να σταματάει την ανάπτυξη του ζυγωτού πριν από την εμφύτευση του στη μήτρα, μέχρι οι κλιματικές συνθήκες να γίνουν ευνοϊκές. Ύστερα από εγκυμοσύνη περίπου πενήντα ημερών, γεννάει 3-4 μικρά, συνήθως τον Φεβρουάριο ή τον Μάρτιο.
Άλλα είδη.
Τα γνωστότερα είδη είναι: ο ιβηρικός, ο νορβηγικός, ο υπερκαυκασικός, ο ασβός Κρήτης,ο ασβός Ρόδου καθώς και ο λεγόμενος αμερικανικός ασβός (Taxidea tacus), ο οποίος μαζί με διάφορα υποείδη του είναι ευρύτατα διαδεδομένος στη Βόρεια Αμερική.

</doc>
<doc id="48417" url="https://el.wikipedia.org/wiki?curid=48417" title="Α.Σ. Ολυμπιακός Βόλου 1937">
Α.Σ. Ολυμπιακός Βόλου 1937

Ο Αθλητικός Σύλλογος Ολυμπιακός Βόλου 1937 είναι ελληνικό αθλητικό σωματείο με έδρα την πόλη του Βόλου και συγκεκριμένα στην περιοχή της Νέας Δήμητριάδας. Έτος ίδρυσής του είναι το 1937 και χρώματά του είναι το κόκκινο και το λευκό. Διαθέτει τμήματα ποδοσφαίρου, καλαθοσφαίρισης, πετοσφαίρισης, άρσης βαρών, κολύμβησης, πάλης και τζούντο.
Ιστορικά στοιχεία.
Ο σύλλογος ιδρύθηκε το 1937 με πρώτο πρόεδρο τον Απόστολο Πούργια. Η γέννηση της ομάδας πραγματοποιήθηκε στην παραθαλάσσια γειτονιά του Βόλου, Άγιος Κωνσταντίνος. Από το 1961 (συγχώνευση με Εθνικό Βόλου) έως το 2008 ο σύλλογος ονομαζόταν Εθνικός - Ολυμπιακός Βόλου.
Τμήμα ποδοσφαίρου ανδρών.
Το τμήμα ποδοσφαίρου ανδρών του Ολυμπιακού Βόλου εδρεύει στο Βόλο της Μαγνησίας. Διαχρονική του έδρα του αποτελεί το ΕΑΚ του Βόλου, το οποίο έχει χωρητικότητα 9.000 θέσεων. Όμως λόγω ακαταλληλότητας του γηπέδου χρησιμοποιεί το Δημοτικό Στάδιο Νεάπολης Βόλου, χωρητικότητας 2.500 θεατών.
Τμήμα καλαθοσφαίρισης ανδρών.
Ιστορικό.
Το τμήμα καλαθοσφαίρισης του Ολυμπιακού Βόλου συμμετείχε στα τοπικά πρωταθλήματα της Ε.Σ.ΚA.Θ. από την εποχή της ίδρυσής της. Μάλιστα κατά την πρώτη χρονιά που διοργανώθηκαν αγώνες υπό την εποπτεία της, το 1981–82, τόσο το ανδρικό τμήμα όσο και το γυναικείο τμήμα κατέκτησαν το Πρωτάθλημα Α' Κατηγορίας Ε.Σ.ΚA.Θ.
Σε δύο διαφορετικές περιστάσεις, κατά τις περιόδους 1991-92 και 1999-00, ο σύλλογος κατέλαβε την πρώτη θέση του 1ου Ομίλου Βορρά της Γ' Εθνικής Κατηγορίας Ανδρών. Η πρώτη αγωνιστική περίοδος της νέας χιλιετίας βρήκε το σύλλογο στη Β' Εθνική Κατηγορία όπου παρέμεινε κατά τα έτη 2000-01 και 2001-02, προτού υποβιβαστεί.
Ακολούθησαν δυο συναπτά έτη στη Γ' Εθνική Κατηγορία, από το φθινόπωρο του 2002 μέχρι και την άνοιξη του 2004. Κατά την αγωνιστική περίοδο 2004-05 ο σύλλογος ξεκίνησε ως "Α Σ Κασσάνδρα" και από την 4η αγωνιστική έγινε "ΑΣΚ Ολυμπιακός Βόλου", έπειτα από συγχώνευση με τον Ολυμπιακό Βόλου και τερμάτισε 5ος. Ακολούθησε μία νέα τριετία, στη Β' Εθνική αυτή τη φορά, χωρίς μεγάλες διακρίσεις, καθώς ο σύλλογος καταλάμβανε θέσεις στην ουρά της τελικής κατάταξης. Τελικά το 2007-08 κατέλαβε την τελευταία θέση της τελικής κατάταξης με μόλις 1 νίκη σε 30 αγώνες. Άμεσο επακόλουθο ήταν ο υποβιβασμός στη Γ' Εθνική. Η καθοδική πορεία συνεχίστηκε και την επόμενη χρονιά (2008-09) οπότε και η ομάδα του Βόλου κατετάγη 12η γνωρίζοντας τον υποβιβασμό στο τοπικό της πρωτάθλημα.
Κατά την αγωνιστική περίοδο 2009-10, το σωματείο αγωνίστηκε στο τοπικό πρωτάθλημα ανδρών της Ε.Σ.ΚA.Θ. και συγκεκριμένα στα πλαίσια του 1ου Ομίλου της Β' Κατηγορίας Ανδρών. Καταλαμβάνοντας την 4η θέση του τελικού βαθμολογικού πίνακα παραμένοντας στην ίδια κατηγορία. Την περίοδο 2010-11, πάντα στην ίδια κατηγορία και όμιλο, κατέλαβε την 3η θέση. Το καλοκαίρι του 2011 η διοίκηση του συλλόγου ήρθε σε επαφή με την αντίστοιχη του Θεσσαλικού, ο οποίος είχε ανέλθει στην Α1 Κατηγορία της Ε.Σ.ΚΑ.Θ., η οποία συμφώνησε να απορροφηθεί ο τελευταίος από τον Ολυμπιακό.
Κατά την αγωνιστική περίοδο 2011-12 ο Ολυμπιακός αγωνίστηκε στο Πρωτάθλημα της Α1 Ε.Σ.ΚΑ.Θ. καταλαμβάνοντας την 3η θέση της τελικής βαθμολογίας.
Εξέχοντες καλαθοσφαιριστές που έκαναν τα πρώτα τους βήματα στον Ολυμπιακό Βόλου είναι οι Βασίλης Γκούμας, Νίκος Μπουντούρης και ο Παναγιώτης Λιάδελης.
Έδρα του συλλόγου είναι το Ε.Α.Κ. Βόλου, χωρητικότητας 1.200 θέσεων. Πρόεδρος του συλλόγου είναι ο Νικόλαος Τσεκούρας, ενώ καθήκοντα προπονητή διατηρεί από τον Σεπτέμβριο του 2019 ο Γιώργος Βλιώρας.
Τμήμα καλαθοσφαίρισης γυναικών.
Το τμήμα γυναικείας καλαθοσφαίρισης του Ολυμπιακού Βόλου ήταν ήδη ενεργό τη δεκαετία του 1970 και, με εξαίρεση μια παύση της λειτουργίας του καθ' όλη τη διάρκεια της δεκαετίας του 2000, εξακολουθεί να δραστηριοποιείται μέχρι σήμερα.
Στις επιτυχίες του συγκαταλέγεται ένα Πανελλήνιο Πρωτάθλημα, μία συμμετοχή σε τελικό του Κυπέλλου Ελλάδος, καθώς και τρεις συμμετοχές σε ευρωπαϊκές διοργανώσεις. Στο απώγειο της ακμής του έφτασε τη δεκαετία του 1990, οπότε και συμμετείχε σταθερά στην κορυφαία κατηγορία των ελληνικών πρωταθλημάτων. Μεγαλύτερη διάκριση η πρόκριση στις 16 ευρωπαϊκές ομάδες του Λιλιάνα Ρονκέτι την περίοδο 1994-95 με προπονητές την Ελένη Παπαθανασίου και τον Γιώργο Δεληκούρα.
Τμήμα πετοσφαίρισης γυναικών.
Ο Ολυμπιακός Βόλου από τις 5 Μαρτίου 2013 διαθέτει τμήμα γυναικείας πετοσφαίρισης.
Τμήμα άρσης βαρών.
Το τμήμα άρσης βαρών έχει καταγράψει πολλά μετάλλια κατά τη διάρκεια της λειτουργίας του, περίπου 56 συνολικά.
Τμήμα κολύμβησης.
Από το τμήμα της κολύμβησης, το οποίο συνεχίζει τη λειτουργία του, έχουν βγει αθλητές με ευρωπαϊκές κατακτήσεις, όπως η Έυη Μακρυγιάννη, η οποία συμμετείχε πρόσφατα στους Θερινούς Ολυμπιακούς Αγώνες του Πεκίνου. Συνολικά το τμήμα είχε 21 μετάλλια στους Χειμερινούς και την πρώτη θέση σαν σύλλογος στα Πανθεσσαλικά Ιπποκράτεια το 1995-1996.
Τμήμα πάλης.
Ο Ολυμπιακός Βόλου από το 2014 διαθέτει τμήμα πάλης.
Τμήμα τζούντο.
Ο Ολυμπιακός Βόλου από το 2014 διαθέτει τμήμα τζούντο.
Τμήμα υδατοσφαίρισης ανδρών.
Το τμήμα υδατοσφαίρισης έχει να επιδείξει το επίτευγμα συμμετοχής 6 πρώην παιχτών του στην Εθνική Ελλάδος το 1995.
Τμήμα χειροσφαίρισης ανδρών.
Το τμήμα χειροσφαίρισης κατάφερε να φτάσει στη Β' Εθνική Κατηγορία το 2007 κατακτώντας το Πρωτάθλημα Γ' Εθνικής Κατηγορίας, ωστόσο διαλύθηκε την επόμενη χρονιά.
Έμβλημα.
Έμβλημα του Ολυμπιακού Βόλου αποτελεί ο δαφνοστεφανομένος έφηβος.
Εξωτερικοί σύνδεσμοι.
&lt;br&gt;

</doc>
<doc id="48422" url="https://el.wikipedia.org/wiki?curid=48422" title="Κατάλογος τευχών περιοδικού Κόμιξ">
Κατάλογος τευχών περιοδικού Κόμιξ

Το μηνιαίο περιοδικό Κόμιξ κυκλοφόρησε για πρώτη φορά τον Ιούλιο του 1988. Αρχικά εκδιδόταν από τη "Γενική Εκδοτική Αττικής ΕΠΕ" (τεύχη 1-104), από τον Μάρτιο του 1997 από τις "Εκδόσεις Τερζόπουλος ΕΠΕ" (τεύχη 105-134), ενώ από τον Σεπτέμβριο του 1999 μέχρι τον Σεπτέμβριο του 2013 από τη "ΝΕΑ ΑΚΤΙΝΑ ΑΕ" (τεύχη 135-303).
Στο τεύχος 303 (Σεπτέμβριος 2013), η αποφώνηση με τίτλο "Επίλογος" από τους Χρήστο και Ντέιβιντ Τερζόπουλο, όπως και η απουσία της στήλης "Στο επόμενο τεύχος", αφήνουν να εννοηθεί η παύση έκδοσης του περιοδικού, μετά από 25 χρόνια επιτυχούς πορείας στην ελληνική αγορά.
Στις 15 Ιουλίου 2014 ανακοινώθηκε η επανακυκλοφορία του περιοδικού στις 30 Ιουλίου 2014, από την Καθημερινή, ξαναρχίζοντας την αρίθμηση από το τεύχος 1.
Κατάλογος τευχών.
Κατάλογος τευχών από τον Αύγουστο 2014 και έπειτα (Β' κύκλος).
Επανακυκλοφορία του περιοδικού από την Καθημερινή.

</doc>
<doc id="48425" url="https://el.wikipedia.org/wiki?curid=48425" title="Σφαγή του Κομμένου">
Σφαγή του Κομμένου

Η σφαγή του Κομμένου ήταν μια από τις μεγαλύτερες σφαγές αμάχων στην ιστορία της Γερμανικής κατοχής στην Ελλάδα. Διαπράχθηκε κατά τη διάρκεια του Β΄ Παγκοσμίου πολέμου, στις 16 Αυγούστου 1943, στο χωριό Κομμένο που βρίσκεται στο νομό Άρτας και είναι χτισμένο κοντά στις όχθες του ποταμού Άραχθου. Συνολικά 317 άνθρωποι δολοφονήθηκαν, από τους οποίους 97 νήπια και παιδιά ηλικίας μέχρι 15 ετών, ενώ 119 ήταν γυναίκες..
Τα γεγονότα πριν τη σφαγή.
Σύμφωνα με τον αυτόπτη μάρτυρα Στέφανο Παππά, μετέπειτα Γυμνασιάρχη και μάρτυρα κατηγορίας στη Δίκη της Νυρεμβέργης, στις 12 Αυγούστου 1943 ένα γερμανικό τζιπ με δύο στρατιώτες του τάγματος Φιλιππιάδας διενεργούσε περιπολία στα χωριά του Αμβρακικού κόλπου. Κάποια στιγμή το τζιπ ανατράπηκε από λακκούβα στο χωματόδρομο και προσέτρεξαν σε βοήθεια κάτοικοι του χωριού Κομμένου. Οι Γερμανοί ισχυρίζονται ότι "«μέσα σε χωράφι είδαν ένα ένοπλο αντάρτη και τρόμαξαν, με αποτέλεσμα να χάσουν τον έλεγχο του οχήματος»". Το τζιπ με τη βοήθεια των χωρικών επαναφέρθηκε στην κανονική θέση και οι στρατιώτες ελαφρά τραυματισμένοι επέστρεψαν στη Φιλιππιάδα όπου έδωσαν αναφορά. Ο επικεφαλής της μονάδας Φιλιππιάδας - Πρέβεζας, ταγματάρχης Φάλνερ (Falner), επικοινώνησε με το Στρατηγείο στα Ιωάννινα (στρατηγός Χούμπερτ Λαντς (Hubert Lanz)) και έλαβε την εντολή "«να εξαφανίσει το χωριό από το χάρτη»" σύμφωνα με εντολές του Αδόλφου Χίτλερ. Κατά πληροφορίες, ο Falner αργότερα συνελήφθη από Παρτιζάνους του Τίτο στη Σερβία και εκτελέστηκε. Την εντολή της σφαγής εκτέλεσε η μονάδα της Φιλιππιάδας με επικεφαλής τον υπολοχαγό Κόβιακ (Koviack).
Υπάρχει και δεύτερη άποψη. Ο συγγραφέας Χέρμαν Φρανκ Μάγερ (γιος Γερμανού αξιωματικού που εκτελέστηκε από Έλληνες αντάρτες), αναφέρει ότι το βιβλίο του αυτόπτη μάρτυρα Στέφανου Παππά έχει κάποιες ανακρίβειες, καθώς "«ο Hubert Lanz δεν είναι ο εντολέας της «ισοπέδωσης» του Κομμένου, διότι αφίχθη στην Ήπειρο στις 9 Σεπτεμβρίου 1943 ενώ η σφαγή έγινε στις 16 Αυγούστου 1943»".
Σύμφωνα με άλλη άποψη, στις 12 Αυγούστου 1943 μια μικρή ομάδα ανταρτών μπήκε στο χωριό Κομμένο με σκοπό τη συγκέντρωση τροφίμων. Στη διάρκεια της παραμονής τους, μια αναγνωριστική ομάδα από δύο Γερμανούς μοτοσικλετιστές μπήκε τυχαία στο χωριό και μόλις είδαν τους αντάρτες έφυγαν χωρίς να εμπλακούν μαζί τους. Οι κάτοικοι που αντιλήφθηκαν το γεγονός το ίδιο βράδυ διανυκτέρευσαν στην ύπαιθρο φοβούμενοι αντίποινα. Αντιπροσωπεία των κατοίκων την άλλη μέρα πήγε στον Ιταλό διοικητή της Άρτας με σκοπό να εξηγήσουν τα γεγονότα και να ζητήσουν την κατανόηση του για το συμβάν. Εκείνος τους καθησύχασε και τους διαβεβαίωσε ότι δεν υπήρχε κίνδυνος. Διαφορετική όμως ήταν η άποψη της Γερμανικής διοίκησης της 1ης Ορεινής Μεραρχίας που έδρευε στα Γιάννενα. Καθώς οι προσπάθειες των κατακτητών να πλήξουν το αντάρτικο είχαν ισχνά αποτελέσματα, οι Γερμανοί αποφάσισαν να πραγματοποιήσουν παραδειγματική επιχείρηση αντιποίνων.
Η σφαγή.
Σύμφωνα με τον αυτόπτη μάρτυρα Στέφανο Παππά, η μηχανοκίνητη μονάδα ναζιστικών στρατευμάτων από τη Φιλιππιάδα, με εντολή της Διοίκησης Ιωαννίνων, εισέβαλε στο χωριό Κομμένο της Άρτας τα χαράματα της 16ης Αυγούστου 1943. Είχαν πρόσχημα τα αντίποινα για την ύπαρξη ανταρτών του ΕΛΑΣ και του ΕΔΕΣ στην περιοχή. Το χωριό κοιμόταν ήσυχο μετά από γαμήλια γιορτή που είχε γίνει την προηγούμενη ημέρα. Στο χωριό υπήρχαν και ορισμένοι φιλοξενούμενοι από την Πρέβεζα. Την εποχή εκείνη πρακτικά το Κομμένο ανήκε στο Νομό Πρέβεζας με θαλάσσια επικοινωνία. Τα ναζιστικά στρατεύματα προέβησαν σε μια άνευ προηγουμένου σφαγή του άμαχου πληθυσμού. Έστησαν πολυβόλα στις εισόδους του χωριού, εισέβαλαν στα σπίτια και σκότωσαν όποιον έβρισκαν μπροστά τους και στο τέλος έβαλαν φωτιά και τα έκαψαν. Λίγοι ξέφυγαν με βάρκες στον Αμβρακικό Κόλπο. Στο τέλος της σφαγής, οι ναζί στρατιώτες κάθισαν στην πλατεία του χωριού όπου έφαγαν και ήπιαν μπύρες, αφήνοντας εκεί άδειες κονσέρβες δίπλα σε 7 πτώματα. Συνολικά οι νεκροί της σφαγής ήταν 317 άτομα. Διασώθηκαν 440 άτομα. Η σφαγή του Κομμένου Άρτας είναι ισοδύναμη με αυτή των Καλαβρύτων και του Διστόμου. Ο αείμνηστος Στέφανος Παππάς, μετέπειτα γυμνασιάρχης, από το Κομμένο, νεαρός τότε επέζησε της σφαγής και έγραψε βιβλίο με πλήρη περιγραφή των γεγονότων. Ένα απόσπασμα από το βιβλίο του είναι το εξής:
Σύμφωνα με δεύτερη παραλλαγή των γεγονότων, το έργο της σφαγής ανατέθηκε στο 98ο Σύνταγμα του συνταγματάρχη Γιόζεφ Ζάλμινγκερ. Το ξημέρωμα της 16ης Αυγούστου, 100 άνδρες του 12ου λόχου με επικεφαλής τον υπολοχαγό Ρέζερ, οπλισμένοι με όλμους, πολυβόλα, χειροβομβίδες και αυτόματα όπλα, περικύκλωσαν το χωριό. Η τελευταία εντολή που πήραν από το Ρέζερ, σύμφωνα με μαρτυρία ενός από τους στρατιώτες, ήταν να μην αφήσουν τίποτα όρθιο. Οι άντρες της Βέρμαχτ εκτέλεσαν κατά γράμμα την εντολή. Οι στρατιώτες σκότωναν όποιον έβρισκαν μπροστά τους ανεξαρτήτως φύλου και ηλικίας. Έμπαιναν στα σπίτια των αιφνιδιασμένων χωρικών και ξεκλήριζαν ολόκληρες οικογένειες. Χαρακτηριστικό είναι ότι 20 οικογένειες ξεκληρίστηκαν μέχρις ενός. Επί 9 ώρες οι Γερμανοί σκότωναν, βίαζαν, έκαιγαν και κατέστρεφαν ότι υπήρχε στο διάβα τους. Όταν αποχώρησαν είχαν αφήσει πίσω τους 317 νεκρούς, μεταξύ των οποίων 97 νήπια και παιδιά μέχρι 15 χρονών και 119 γυναίκες. Η σφαγή έγινε μια μέρα μετά το πανηγύρι του χωριού για τη γιορτή της κοιμήσεως της Παρθένου Μαρίας.
Η συνέχεια μετά τη σφαγή.
Ο επικεφαλής των δολοφόνων, ταγματάρχης Φάλνερ, εκτελέστηκε αργότερα στη Σερβία από παρτιζάνους αντάρτες του στρατάρχη Τίτο. Για τον υπολοχαγό Κόβιακ δεν υπάρχουν πληροφορίες. Ο επικεφαλής Μέραρχος των Ναζί στα Ιωάννινα, Χούμπερτ Λαντς, παραπέμφθηκε και δικάσθηκε στη συνακόλουθη της Δίκης της Νυρεμβέργης γνωστή ως "Δίκη των ομήρων" (Hostages Trial) ή Δίκη του Λιστ ως εγκληματίας πολέμου, το 1947, και καταδικάστηκε σε 12 έτη κάθειρξης. Ωστόσο αφέθηκε ελεύθερος το 1951. Ο Λαντς κατά τη δεκαετία του 1970 έλαβε μέρος σε τηλεοπτική συζήτηση με το γνωστό από τη δράση του στην κατεχόμενη Ελλάδα Βρετανό στρατιωτικό Κρις Γουντχάους στην τηλεόραση της Κολωνίας σχετικά με το μέλλον της Ευρώπης. Πολιτική αγωγή και μάρτυρας κατηγορίας στο δικαστήριο της Νυρεμβέργης ήταν ο Στέφανος Παππάς, με δικηγόρο τον καθηγητή Πανεπιστημίου Ιωάννη Σιόντη, ως εκπρόσωπο του Ελληνικού Κράτους.
Σήμερα.
Ήδη από τη δεκαετία του '60 Γερμανοί ιδιώτες έμαθαν για τη σφαγή του Κομμένου και επισκέφθηκαν το χωριό. Μάλιστα μια ευκατάστατη Γερμανίδα χρηματοδότησε την ανέγερση νέου Δημοτικού Σχολείου. Από τη δεκαετία του 1980 άρχισε να ασχολείται με τις θηριωδίες των Ναζί ο Χέρμαν Φρανκ Μάγερ, ο οποίος και για το σχετικό βιβλίο του τιμήθηκε από την Κοινότητα Κομμένου. 
Το έτος 2003, Γερμανοί ακτιβιστές παρουσία τηλεοπτικών συνεργείων άπλωσαν πανό μέσα στο Μουσείο Περγάμου, που βρίσκεται στο τέως Ανατολικό Βερολίνο, με το σύνθημα «Καλάβρυτα- Δίστομο - Κομμένο. Να αναγνωρισθεί η σφαγή και να δοθούν αποζημιώσεις», στα γερμανικά και ελληνικά. Τελικά, στις 30 Απριλίου 2004, ανακοινώθηκε στα διεθνή μέσα ενημέρωσης ότι ο εισαγγελέας του Μονάχου άνοιξε το φάκελο της σφαγής του Κομμένου, και ο Πρόεδρος του Κομμένου Γεώργιος Παππάς δήλωσε ότι επιτέλους ανοίγει ο δρόμος για περαιτέρω διεκδικήσεις. 
Κάθε χρόνο, στις 15-16 Αυγούστου, γίνεται στο Κομμένο μνημόσυνο και τελετές σε ανάμνηση αυτής της θηριωδίας που δεν τιμά τον Ευρωπαϊκό Πολιτισμό.

</doc>
<doc id="48428" url="https://el.wikipedia.org/wiki?curid=48428" title="C">
C

Το γράμμα C ή c είναι το τρίτο γράμμα του λατινικού αλφαβήτου.
Χρήσεις του C ως διεθνούς συμβόλου.
Το γράμμα C συμβολιζει:
Χρήσεις του c ως διεθνούς συμβόλου.
Το γράμμα c συμβολίζει:

</doc>
<doc id="48429" url="https://el.wikipedia.org/wiki?curid=48429" title="Γιοχάνες Ράου">
Γιοχάνες Ράου

Ο Γιοχάνες Ράου (γερμανικά: "Johannes Rau", 16 Ιανουαρίου 1931 – 27 Ιανουαρίου 2006) ήταν Γερμανός πολιτικός, ο οποίος διετέλεσε πρόεδρος της Γερμανίας από την 1 Ιουλίου 1999 ως τις 30 Ιουνίου 2004.
Βιογραφία.
Γιος προτεστάντη πάστορα, ο Ράου γεννήθηκε στις 16 Ιανουαρίου 1931 στο Βούπερταλ της Βόρειας Ρηνανίας - Βεστφαλίας. Εγκατέλειψε το λύκειο και εργάστηκε ως δημοσιογράφος πριν γίνει ενεργό μέλος του Σοσιαλδημοκρατικού Κόμματος (SPD). Εξελέγη δήμαρχος του Βούπερταλ το 1969 και το 1978 ανεδείχθη πρωθυπουργός της Βόρειας Ρηνανίας-Βεστφαλίας, του πολυπληθέστερου και πλέον εκβιομηχανισμένου κρατιδίου της Γερμανίας.
Το 1987 υπήρξε υποψήφιος για την καγκελαρία, αλλά έχασε από τον υποψήφιο των Χριστιανοδημοκρατών, Χέλμουτ Κολ. Συνέχισε όμως να διατηρεί τη θέση του πρωθυπουργού της Βόρειας Ρηνανίας-Βεστφαλίας έως το 1998, όντας έτσι ο μακροβιότερος πρωθυπουργός κρατιδίου της Γερμανίας. Το 1999 εξελέγη ομοσπονδιακός πρόεδρος της Γερμανίας, θέση που διατήρησε έως το 2004, όταν και αντικαταστάθηκε από τον Χορστ Κέλερ. Ο Γιοχάνες Ράου είχε παντρευτεί την Κριστίνα Ντέλιους το 1982, με την οποία απέκτησε τρία παιδιά: την Αννα, τον Φίλιπ και τη Λόρε. Ως ομοσπονδιακός πρόεδρος της Γερμανίας, ο Ράου επεδίωξε το άνοιγμα του έθνους του προς τους ξένους και προώθησε στενότερους δεσμούς με το Ισραήλ. Υπήρξε μάλιστα ο πρώτος πρόεδρος της Γερμανίας που εκφώνησε ομιλία στο ισραηλινό Κοινοβούλιο.
Πέθανε στις 27 Ιανουαρίου 2006.

</doc>
<doc id="48431" url="https://el.wikipedia.org/wiki?curid=48431" title="Γιοχάννες Ράου">
Γιοχάννες Ράου



</doc>
<doc id="48432" url="https://el.wikipedia.org/wiki?curid=48432" title="ΕΝΩΣΗ ΚΕΝΤΡΩΩΝ">
ΕΝΩΣΗ ΚΕΝΤΡΩΩΝ



</doc>
<doc id="48433" url="https://el.wikipedia.org/wiki?curid=48433" title="Κωνσταντίνος Σπανδάγος">
Κωνσταντίνος Σπανδάγος

Ο Κωνσταντίνος Σπανδάγος (1916 − 10 Ιανουαρίου 2006) ήταν Έλληνας ραδιοερασιτέχνης, ιδρυτής του πρώτου ερασιτεχνικού ραδιοσταθμού στην Κρήτη.
Γεννήθηκε στο Ρέθυμνο. Ο πατέρας του ήταν έμπορος ειδών πολυτελείας και εκδότης της βενιζελικής εφημερίδας "«Ο Αγών»". Ο Κωνσταντίνος έδειξε από μικρός την κλίση του στα ηλεκτρονικά, καθώς σε ηλικία 13 ετών είχε κατασκευάσει ένα ραδιοφωνικό δέκτη. Από το 1934 ως το 1938 σπούδασε ηλεκτρονικά σε ένα γερμανικό ιδιωτικό πολυτεχνείο στην Κωνσταντινούπολη, γενέτειρα της μητέρας του, Περσεφόνης Τσαγκαράκη, η οποία ήταν ζωγράφος. Το 1938 επέστρεψε στο Ρέθυμνο.
Αντιστασιακή δράση.
Το 1941 έλαβε μέρος ως στρατιώτης στη μάχη της Κρήτης. Μετά την κατάληψή της από τους Γερμανούς εντάχθηκε, το 1942, στην Ε.Ο.Ρ. (Εθνική Οργάνωση Ρεθύμνης). Περίπου ένα μήνα μετά την ένταξή του, το Ελληνικό Στρατηγείο της Μέσης Ανατολής έδωσε εντολή στο αρχηγείο της ΕΟΡ να φροντίσει ώστε ο Κ. Σπανδάγος να πιάσει δουλειά στο γερμανικό φρουραρχείο του Ρεθύμνου για να επισκευάζει τα ραδιόφωνα, τους ασυρμάτους και τον άλλο σχετικό εξοπλισμό των Γερμανών. Θα μπορούσε έτσι να κλέβει ανταλλακτικά για τους ασυρμάτους και τα ραδιόφωνα των Εγγλέζων κομάντος και των Ελλήνων ανταρτών που τους φιλοξενούσαν στα βουνά του νομού, και ακόμα να αντλεί πολύτιμες πληροφορίες από τις γερμανικές εκπομπές σημάτων. Η επιλογή του Κωνσταντίνου, πέρα από τη δεξιοτεχνία του στα ηλεκτρονικά, έγινε και για έναν άλλο λόγο: γνώριζε τη γερμανική γλώσσα. Η πρόταση για την πρόσληψή του έγινε από τον διερμηνέα του Γερμανού φρουράρχου, που ήταν μέλος της ΕΟΡ. Η πρόσληψη εγκρίθηκε, καθώς εκείνη την εποχή η ειδικότητα του ηλεκτρονικού ήταν σπάνια. Ο Σπανδάγος, κλέβοντας γερμανικά ανταλλακτικά, κατασκεύασε έναν ισχυρό ραδιοφωνικό δέκτη, τον οποίο η οργάνωση έκρυβε πότε στον μητροπολιτικό ναό, πότε στα γραφεία της μητρόπολης και πότε σε σπίτια των μελών της. Με τη βοήθειά του η ΕΟΡ εξέδιδε δελτίο ειδήσεων από τους ραδιοσταθμούς του Καΐρου και του Λονδίνου, το οποίο μοίραζε στα μέλη της.
Το 1944 ωστόσο οι Γερμανοί αντιλήφθηκαν τον Σπανδάγο να κλέβει ανταλλακτικά. Τον συνέλαβαν και τον βασάνισαν, με αποτέλεσμα να χάσει το ένα του μάτι. Εκτός της παραπάνω δραστηριότητας, ο Σπανδάγος επισκεύαζε τους ασυρμάτους των ανταρτών και των Εγγλέζων κομάντος. Όταν έγινε η απαγωγή του Γερμανού στρατηγού Κράιπε στην Κρήτη, ο Σπανδάγος κατασκεύασε ένα ειδικό φακό για να κάνουν οι απαγωγείς σήματα στο αγγλικό υποβρύχιο που τον παρέλαβε (μαρτυρία Γιώργου Χαροκόπου). Τιμήθηκε μετά την απελευθέρωση με το μετάλλιο της Εθνικής Αντίστασης.
Μετά τον πόλεμο.
Το 1946 ο Σπανδάγος ίδρυσε στο Ρέθυμνο την πρώτη βιοτεχνία ραδιοφώνων με τον διακριτικό τίτλο «ΚΡΗΣ» και τον πρώτο ερασιτεχνικό ραδιοφωνικό σταθμό στην Κρήτη. Το 1947 μετέφερε την έδρα της βιοτεχνίας στα Χανιά. Παρότι η βιοτεχνία αυτή είχε ως ανταγωνιστές αμερικανικούς και ευρωπαϊκούς κολοσσούς, όπως η RCA και η "Philips", κατόρθωσε να επιβιώσει μέχρι το 1953, πουλώντας εκατοντάδες ραδιόφωνα σε όλη τη χώρα (οικιακά, αυτοκινήτου και ραδιογραμμόφωνα). Στα Χανιά ο Σπανδάγος δίδαξε επίσης ηλεκτρονικά στην Τεχνική Σχολή «Δαίδαλος». Συγχρόνως διατηρούσε και εργαστήριο επισκευής ραδιοφώνων. Κατασκεύαζε εκεί ο ίδιος τα απαραίτητα ανταλλακτικά, όπως πυκνωτές, αντιστάσεις, πηνία και μετασχηματιστές. Από το εξωτερικό εισήγε μόνο τις ηλεκτρονικές λυχνίες.
Κατά καιρούς ο Σπανδάγος είχε ασχοληθεί με τρεις κινηματογραφικές επιχειρήσεις (Σινέ «Ολύμπια», «Πάνθεον» και «Μπόλαρη»). Το 1953 ήρθε στην Αθήνα, όπου ίδρυσε νέα, βελτιωμένη βιοτεχνία ραδιοφώνων, τη «Sunbeam», καθώς και την πρώτη στην Ελλάδα βιοτεχνία ιατρικών μηχανημάτων (1956) με τον διακριτικό τίτλο «Spandag». Τον Ιούνιο του 1956 κατασκεύασε τον πρώτο ηλεκτροκαρδιογράφο στην ελληνική επικράτεια, ο οποίος αγοράσθηκε από κεντρικό νοσοκομείο των Αθηνών. Το 1963 πραγματοποίησε στην Αθήνα μια από τις πρώτες πειραματικές τηλεοπτικές εκπομπές. Υπήρξε πρόεδρος της Πανελλήνιας Ομοσπονδίας Ηλεκτρονικών (1957-1961). Το 1967 μετανάστευσε στο Γιοχάνεσμπουργκ, όπου εργαζόταν ως διευθυντής σε ένα εργοστάσιο της "Philips". Επέστρεψε στην Ελλάδα το 1985.
Πηγές.
[[Κατηγορία:Πρωτοπόροι του ραδιοφώνου στην Ελλάδα]]

</doc>
<doc id="48434" url="https://el.wikipedia.org/wiki?curid=48434" title="Σαβίνο Γκουλιελμέτι">
Σαβίνο Γκουλιελμέτι

Ο Σαβίνο Γκουλιελμέτι ("Savino Guglielmetti", 26 Νοεμβρίου 1911 – 23 Ιανουαρίου 2006) ήταν Ιταλός γυμναστής. 
Σταδιοδρομία.
Γεννήθηκε στο Μιλάνο, όπου και ξεκίνησε να αγωνίζεται το 1920. Κατέκτησε το χρυσό μετάλλιο στους Ολυμπιακούς Αγώνες του Λος Αντζελες (1932), στο αγώνισμα του ίππου. Έλαβε επίσης μέρος στους Ολυμπιακούς του 1936 και του 1948. Πολέμησε στο Δεύτερο Παγκόσμιο Πόλεμο. Υπήρξε εθνικός πρωταθλητής Ιταλίας στο σύνθετο ατομικό τα έτη 1934, 1935, 1937, 1938 και 1939. Το 1998 μπήκε στο «χολ οφ φέιμ» της γυμναστικής, ενώ το 2003, μετά το θάνατο του Λέον Στούκελι, είχε απομείνει ως ο γηραιότερος Ολυμπιονίκης της γης. Πέθανε στη γενέτειρά του το 2006.

</doc>
<doc id="48442" url="https://el.wikipedia.org/wiki?curid=48442" title="Μανουέλ Σελάγια">
Μανουέλ Σελάγια

Ο Μανουέλ Σελάγια ("José Manuel Mel Zelaya Rosales", 20 Σεπτεμβρίου 1952) είναι πολιτικός από την Ονδούρα, πρόεδρος της χώρας από το 2006 ως την ανατροπή του από το στρατό με πραξικόπημα, στις 28 Ιουνίου του 2009.
Προσωπική ζωή.
Γεννήθηκε στο Κατακάμας του Ολάντσο στις 20 Σεπτεμβρίου του 1952. Το πλήρες όνομά του είναι Μανουέλ Σελάγια Μοράλες. Είναι επίσης γνωστός με το όνομα Mel Zelaya. Είναι νυμφευμένος με την "Xiomara de Zelaya".
Πολιτική καριέρα.
Έγινε μέλος του Φιλελεύθερου Κόμματος της Ονδούρας το 1970. Το κόμμα του (PLH) κέρδισε τις εκλογές του Νοεμβρίου του 2005 και ο ίδιος επικράτησε του υποψηφίου του Εθνικού Κόμματος της Ονδούρας, (PNH) Πορφίριο Πέπε Λόμπο. Ορκίστηκε Πρόεδρος στις 27 Ιανουαρίου του 2006. Το 2007 η κυβέρνησή του διέταξε τα ΜΜΕ να μεταδίδουν προπαγάνδα υπέρ της κυβέρνησης επί δίωρο σε καθημερινή βάση.
Ανατροπή 2009.
Τον Ιούνιο του 2009 μέσω συνταγματικής αναθεώρησης προσπάθησε να πετύχει την επανεκλογή του με αποτέλεσμα ο στρατός να επέμβει και να τον συλλάβει οδηγώντας τον σε άγνωστη τοποθεσία και δημιουργώντας παράλληλα κενό εξουσίας. Είχε προηγηθεί η παύση του αρχηγού των ενόπλων δυνάμεων από τον ίδιο τον πρόεδρο επειδή διαφωνούσε με την επικείμενη συνταγματική αλλαγή. Διαφωνία είχαν εκφράσει και τα δικαστήρια της χώρας, τα οποία είχαν θεωρήσει παράνομη την συνταγματική μεταβολή. 
Μετά την σύλληψή του, ο Σελάγια οδηγήθηκε σε στρατιωτική βάση και έπειτα στην Κόστα Ρίκα ζητώντας άσυλο ενώ παράλληλα η βουλή, στην οποία το κόμμα του δεν ελέγχει την πλειοψηφία, αποφάσισε να δεχτεί ως γνήσια μια επιστολή παραίτησης του Σελάγια, την οποία ο ίδιος δεν αναγνωρίζει. Εκτός από τις καταγγελίες του Σελάγια, ο πρέσβης της Βενεζουέλας κατήγγειλε την απαγωγή από τον στρατό των πρέσβεων της Κούβας, της Βενεζουέλας και της Νικαράγουας. Την θέση του Σελάγια αναπληρώνει σύμφωνα με το σύνταγμα ο πρόεδρος του Κογκρέσου της Ονδούρας, Ρομπέρτο Μικελέτι.
Λίγο μετά την ανατροπή του, ο Σελάγια μίλησε στα μέσα ενημέρωσης από το Σαν Χοσέ της Κόστα Ρίκα, όπου εξορίστηκε και περιέγραψε τα γεγονότα ως "πραξικόπημα" και "απαγωγή". Όπως δήλωσε, στρατιώτες τον έσπρωξαν από το κρεβάτι του, βιαιοπράγησαν εναντίον των φρουρών του και τον πήραν από το σπίτι με τις πιτζάμες. Το Εθνικό Κογκρέσο αποδέχθηκε φερόμενη επιστολή παραίτησης του Σελάγια, την οποία ο ίδιος αρνήθηκε ότι είχε συντάξει.
Ο πρόεδρος του Κογκρέσου Ρομπέρτο Μικελέτι ανέλαβε προσωρινά την προεδρία.
Όλα τα λατινοαμερικάνικα κράτη, όπως επίσης και οι ΗΠΑ, η Ισπανία και πολλά άλλα καταδίκασαν τα γεγονότα και χαρακτήρισαν αντιδημοκρατική την ανατροπή του Σελάγια. Οι περισσότερες χώρες έκαναν λόγο για πραξικόπημα, ενώ ο Αμερικανός πρόεδρος Μπαράκ Ομπάμα δήλωσε ότι οι ΗΠΑ θεωρούσαν ότι παρέμενε πρόεδρος ο Σελάγια. Καμία χώρα δεν αναγνώρισε την νέα κυβέρνηση, παρά μόνο η ίδια η Ονδούρα. Μια αντιπολιτευόμενη οργάνωση της Βενεζουέλας, η UnoAmerica (Ένωση των Δημοκρατικών Αμερικανικών Οργανισμών) αναγνώρισε την κυβέρνηση του Μικελέτι. Τα Ηνωμένα Έθνη ενέκριναν μονοσέλιδο ψήφισμα, στο οποίο καταδικάζεται η ανατροπή του Σελάγια ως πραξικόπημα και με το οποίο απαιτείται η άμεση και χωρίς όρους αποκατάστασή του στην προεδρία. Στο ίδιο ψήφισμα καλούνται όλα τα κράτη μέλη να μην αναγνωρίσουν καμία κυβέρνηση στην Ονδούρα ως νόμιμη παρά μόνο την ανατραπείσα του Σελάγια.
Ο Σελάγια ενώ είχε δηλώσει ότι θα επέστρεφε στη χώρα του στις 2 Ιουλίου αποφάσισε να καθυστερήσει την επιστροφή του έπειτα από την απόφαση του Οργανισμού Αμερικανικών Κρατών να δοθεί προθεσμία 72 ωρών στην κυβέρνηση που ανέλαβε έπειτα από το πραξικόπημα για να αποκαταστήσει την ανατραπείσα κυβέρνηση, ειδάλλως η Ονδούρα θα εκδιωχθεί από τον οργανισμό. Ο ανατραπείς πρόεδρος, μιλώντας στη Νέα Υόρκη για πρώτη φορά δήλωσε ότι δεν θα επεδίωκε νέα προεδρική θητεία και ότι θα εξαντλούσε απλώς τη θητεία του στις 27 Ιανουαρίου του 2010
Απόπειρα επιστροφής στην Ονδούρα.
Ο γενικός εισαγγελέας της Ονδούρας είχε δηλώσει ότι αν επέστρεφε ο Σελάγια θα συλλαμβανόταν αμέσως, καθώς κατηγορείται για 18 αδικήματα, μεταξύ των οποίων κατάχρηση εξουσίας και προδοσία. Ο ΓΓ του OAS, Χοσέ Μιγκέλ Ινσούλσα, μετέβη στην Ονδούρα στις 4 Ιουλίου ζητώντας την αποκατάσταση του Σελάγια την προεδρία. Η προσωρινή κυβέρνηση αρνήθηκε το αίτημα, με αποτέλεσμα να ανασταλεί η συμμετοχή της Ονδούρας στον Οργανισμό Αμερικανικών Κρατών (ΟΑS), στις 4 Ιουλίου.
Στις 5 Ιουλίου ο Σελάγια, συνοδευόμενος από αρκετούς πρεσβευτές και από τον πρόεδρο της Γενικής Συνέλευσης του ΟΗΕ, αναχώρησε από το αεροδρόμιο Ντάλλες της Ουάσιγκτον με αεροσκάφος που του παραχώρησε η Βενεζουέλα, ελπίζοντας να προσγειωθεί στην πρωτεύουσα της Ονδούρας. 
Ωστόσο, το αεροσκάφος που μετέφερε τον Σελάγια εμποδίστηκε από το να προσγειωθεί από την πολεμική αεροπορία της χώρας. Σύμφωνα με τον Σελάγια, ο στρατός παρεμπόδισε την προσγείωση, τοποθετώντας εμπόδια στον διάδρομο προσγείωσης. Αυτό επιβεβαιώθηκε από εικόνες με άρματα στη μέση του διαδρόμου προσγείωσης, οι οποίες μεταδόθηκαν από το CNN. Έπειτα από στάση στη Μανάγουα, όπου συναντήθηκε με τον πρόεδρο Ορτέγα, ο Σελάγια προσγειώθηκε τελικά στο Σαν Σαλβαδόρ, από όπου παραχώρησε συνέντευξη Τύπου από κοινού με τους προέδρους του Ελ Σαλβαδόρ, του Ισημερινού, της Αργεντινής και της Παραγουάης, καθώς επίσης και από τους αρχηγούς του OAS και της Γενικής Συνέλευσης των Ηνωμένων Εθνών. Στην περιοχή κοντά στο αεροδρόμιο έγινε διαδήλωση διαμαρτυρίας από τους οπαδούς του Σελάγια, παρά τα μέτρα ασφαλείας. Τουλάχιστον δύο άνθρωποι σκοτώθηκαν και αρκετοί ακόμα τραυματίστηκαν στις συμπλοκές των διαδηλωτών με τις δυνάμεις ασφαλείας. 
Επιστροφή στην Ονδούρα.
Στις 21 Σεπτεμβρίου 2009 ο Σελάγια και η σύζυγός του έφτασαν στην πρεσβεία της Βραζιλίας στην Τεγουσιγάλπα. Ο ίδιος ο ανατραπείς πρόεδρος αρνήθηκε να αναφέρει το όνομα της χώρας από την οποία εισήλθε στην Ονδούρα. Τον υποδέχθηκαν χιλιάδες υποστηρικτές του κραυγάζοντας συνθήματα γύρω από την πρεσβεία.
Αρχικά ο επικεφαλής της προσωρινής κυβέρνησης Μικελέτι αρνήθηκε την επιστροφή του Σελάγια, τελικά όμως παραδέχθηκε ότι ο ανατραπείς ηγέτης είχε επιστρέψει και η κυβέρνηση επέβαλε απαγόρευση της κυκλοφορίας, ζητώντας παράλληλα από την κυβέρνηση της Βραζιλίας να της παραδώσει τον Σελάγια. Παράλληλα ανεστάλησαν όλες οι πτήσεις προς την Τεγουσιγάλπα. 
Ο πρόεδρος της Κόστα-Ρίκα Όσκαρ Άριας και η Αμερικανίδα υπουργός εξωτερικών, Χίλαρι Κλίντον κάλεσαν και τις δύο πλευρές να προσέλθουν στο τραπέζι του διαλόγου και να βρουν μια λύση με ειρηνικά μέσα. Στο μεταξύ ο Σελάγια κατήγγειλε ότι υπέστη βασανιστήρια από "Ισραηλινούς μισθοφόρους".
Στις 27 Σεπτεμβρίου η ντε φάκτο κυβέρνηση της Ονδούρας έδωσε στη Βραζιλία διορία 10 ημερών να αποφασίσει για την τύχη του Σελάγια, ο οποίος βρήκε καταφύγιο στην πρεσβεία της Βραζιλίας. Ο πρόεδρος Λούλα ντα Σίλβα της Βραζιλίας δήλωσε ότι θα αψηφούσε το τελεσίγραφο και απαίτησε συγνώμη. Στο κτήριο της πρεσβείας εστάλησαν εκατοντάδες στρατιώτες, οι οποίοι το περικύκλωσαν και ταυτόχρονα συνεχίστηκαν οι διαδηλώσεις εναντίον της ανατροπής του Σελάγια.
Συμφωνία 2009.
Στις 29 Οκτωβρίου του 2009 ο Σελάγια και ο Μικελέτι υπέγραψαν συμφωνία για τον τερματισμό της κρίσης. Οι ΗΠΑ εξέφρασαν την ικανοποίησή τους για την εξέλιξη. Με βάση τη συμφωνία, η οποία ανακοινώθηκε από τον ίδιο τον Σελάγια μία ημέρα πριν, προβλεπόταν μεταξύ άλλων η επιστροφή του Σελάγια στην εξουσία.
Όταν ο Μικελέτι ανακοίνωσε το σχηματισμό κυβέρνησης εθνικής ενότητας χωρίς τον Σελάγια, ο τελευταίος κήρυξε τη συμφωνία "νεκρή" το πρωί της 6ης Νοεμβρίου. Οι εκλογές διεξήχθησαν κανονικά το Νοέμβριο και πρόεδρος εξελέγη ο Πορφίριο Λόμπο.
Λίγο πριν την ορκωμοσία του, τον Ιανουάριο του 2010 ο νέος πρόεδρος, Πορφίριο Λόμπο δήλωσε ότι είχε συμφωνήσει με την Δομινικανή Δημοκρατία και τα πολιτικά κόμματα της Ονδούρας ο έκπτωτος πρόεδρος Σελάγια να ζήσει την υπόλοιπη ζωή του σε εξορία στον Άγιο Δομίνικο μαζί με την οικογένειά του.

</doc>
<doc id="48444" url="https://el.wikipedia.org/wiki?curid=48444" title="Μιχάλης Χατζηγιάννης">
Μιχάλης Χατζηγιάννης

Ο Μιχάλης Χατζηγιάννης (Λευκωσία, 5 Νοεμβρίου 1978) είναι Ελληνοκύπριος μουσικός, τραγουδιστής και συνθέτης. Επίσης, υπήρξε και παραγωγός, ενορχηστρωτής και στιχουργός. Θεωρείται από τους δημοφιλέστερους και εμπορικότερους σύγχρονους καλλιτέχνες, έχοντας στο ενεργητικό του μεγάλες επιτυχίες όπως, "Μόνο στα όνειρα", το "Πάρτι", το "Κρυφό φιλί", το "Πιο Πολύ", και άλλες.
Σπούδασε Μουσική στο Εθνικό Ωδείο Κύπρου και στη Βασιλική Ακαδημία Μουσικής του Λονδίνου από όπου αποφοίτησε διπλωματούχος στο πιάνο, στη κιθάρα και στα ανώτατα θεωρητικά μαθήματα. Το 1994 πήρε μέρος στον διαγωνισμό ταλέντων «Αφετηρίες» που προβλήθηκε στο ΡΙΚ πρώτος μεταξύ 1000 διαγωνιζομένων. Επίσης, την ίδια χρονιά, συμμετείχε στον «Παγκύπριο Διαγωνισμό Τραγουδιού» με το τραγούδι "Η δική μου Ιστορία" όπου και πήρε το πρώτο βραβείο. 
Δισκογραφία.
1995 - 2000.
Στην Κύπρο κυκλοφόρησε τους δίσκους: «Σενάριο» (1995), «Ο Μιχάλης Χατζηγιάννης τραγουδά Δώρο Γεωργιάδη» (1997), «Επαφή» ([1998). Παράλληλα με τη δισκογραφία συμμετείχε στην μουσική παραγωγή του Σταύρου Σιδερά «Πυγμαλίων». Τον Μάιο του 1998 εκπροσώπησε την Κύπρο στο Διαγωνισμό Τραγουδιού της Eurovision, συνθέτοντας και ερμηνεύοντας το τραγούδι «Γέννεσις». 
Στην Αθήνα γνωρίστηκε με τον συνθέτη Γιώργο Χατζηνάσιο και επιλέχθηκε να τραγουδήσει στο άλμπουμ «Άγγιγμα Ψυχής» που περιέχει την μουσική και τα τραγούδια της τηλεοπτικής σειράς του Αντέννα και κυκλοφόρησε τον Δεκέμβριο του 1998. 
2000-2010.
Το Μάρτιο του 2000 ο Χατζηγιάννης κυκλοφόρησε τον πρώτο προσωπικό του δίσκο στην Ελλάδα. Την άνοιξη του 2001 το "Δεν 'εχω χρόνο". Έπειτα, τα "Κρυφό Φιλί", "Ακατάλληλη σκηνή","Mόνος μου" και "Live" όπου έγιναν όλα τριπλά πλατινένια στην Ελλάδα. Το τραγούδι του "Όνειρο ζω" κέρδισε το βραβείο του καλύτερου ελληνικού τραγουδιού στα πρώτα μουσικά βραβεία Κύπρου το 2006. 
Το 2006 κυκλοφορεί το πρώτο του Live Cd. Τον Δεκέμβριο του 2006 κυκλοφόρησε τον δίσκο " Φίλοι και Εχθροί " με το πιο επιτυχημένο τραγούδι από όλα της δεκαετίας του 2000 "Χέρια Ψηλά" όπως ανακοινώθηκε επίσημα από την I.F.P.I. Το 2007 συνεργάστηκε με τους Reamonn στο κομμάτι "Tonight" και κυκλοφόρησε το "Πιο πολύ".
Το 2007 αναδείχθηκε σε θριαμβευτή στα Μουσικά Βραβεία Αρίων όπως έγινε και το 2005 αυτή τη φορά με 8 συνολικά βραβεία, ανάμεσά τους αυτά του καλύτερου τραγουδιστή και του καλύτερου δίσκου για το " Φίλοι και Εχθροί". Το 2008 κυκλοφόρησε το 7ο άλμπουμ του με τον συμβολικό τίτλο "7" που περιέχει 11 τραγούδια από τα οποία τα περισσότερα έγιναν άμεσα επιτυχίες και το άλμπουμ το εμπορικότερο της χρονιάς 2008 .
Το καλοκαίρι του 2009 βγήκε η special edition του "7" η οποία μαζί με τα 11 γνωστά κομμάτια περιέχει και 2 remixes: το «Είσαι εδώ» σε συνεργασία με το R'n'B συγκρότημα τους Otherview και το «Ανάποδα Reverse Sumka Remix».
Δεκαετία 2000-10.
Ο Χατζηγιάννης έκλεισε τη δεκαετία 2000-10 παίρνοντας το ειδικό βραβείο "Best Selling Artist of the Decade" από την δισκογραφική του εταιρεία Universal, κάνοντας πωλήσεις πάνω από 3.500.000 αντίτυπα.. Στην Γερμανία κυκλοφορεί το CD Single "Everyone dance" ενώ κυκλοφορεί ήδη σε 6 χώρες της Ευρώπης το πρώτο του αγγλόφωνο album με τίτλο "Mihalis".Τον Δεκέμβριο του 2010 κυκλοφορεί τον 9ο προσωπικό του δίσκο με τίτλο «Το καλύτερο ψέμα».
2011-σήμερα.
Στις αρχές φθινοπώρου του 2011 κυκλοφόρησε το soundtrack της ταινίας «» με τον τίτλο "Αξίζω" ενώ τον Δεκέμβριο του ίδιου χρόνου παρουσίασε το νέο του άλμπουμ με τίτλο "Θάρρος ή αλήθεια". 
Στις αρχές Ιουνίου 2012 ολοκλήρωσε το δεύτερο αγγλόφωνο άλμπουμ του που κυκλοφόρησε στην Ευρώπη. Στις 24 Ιουνίου 2012 κυκλοφόρησε σε Βέλγιο και Λουξεμβούργο το νέο αγγλόφωνο τραγούδι του με τίτλο "We Own The World Tonight" σε latin ρυθμό. 
Το 2016 συνεργάζεται πρώτη φορά με την Λίνα Νικολακοπούλου στο τραγούδι "Κράτα με εδώ". Η συνεργασία τους επαναλαμβάνεται και το 2017 με το ταγούδι "Κοίτα με".
Το 2013 κυκλοφόρησε το άλμπουμ "Η αγάπη δυναμώνει" που έγινε πλατινένιος, ξεπερνώντας τα 12.000 αντίτυπα, ενώ το 2017 συνεργάζεται πρώτη φορά με την Λίνα Νικολακοπούλου 
Το 2018, βραβεύτηκε ως ο «Δημοφιλέστερος Άντρας της 20ετίας Super» από τα κυπριακά μουσικά βραβεία Super Music Awards. Επίσης, το άλμπουμ του που κυκλοφόρησε το 2017 με τίτλο "Έρωτας αγκάθι" βραβεύτηκε ως «Άλμπουμ της Χρονιάς». και πάλι σε συνεργασία με την Λίνα Νικολακοπούλου.
Τον Δεκέμβριο του 2019, παρουσιάζει ένα νέο τραγούδι με τίτλο "Η καλύτερή μου φίλη", το οποίο είναι και το τραγούδι των τίτλων της βωβής ταινίας «Τσάρλι» του Θανάση Τσαλταμπάση. Για το βίντεο κλιπ του μάλιστα, χρησιμοποιήθηκαν σκηνές από την ταινία.
Το 2020 κυκλοφόρησε δυο τραγούδια, το "Χορεύω" που έγινε ραδιοφωνική επιτυχία αφού παρέμεινε στην πρώτη θέση των playlists των ραδιοφωνικών σταθμών για 10 εβδομάδες και το "Μην αργείς".
Δικαστικές διαμάχες.
Το 2007 όταν ο Μιχάλης Χατζηγιάννης κυκλοφόρησε τον προσωπικό του δίσκο με γενικό τίτλο "7" ανάμεσα στα τραγούδια συμπεριλαμβανόταν και το "Κάτι λείπει". Ο τραγουδοποιός Δημήτρης Παναγόπουλος μήνυσε τον τραγουδιστή για κλοπή πνευματικής ιδιοκτησίας γιατί όπως υποστήριζε ο Χατζηγιάννης είχε "αντιγράψει" παράνομα από το τραγούδι "Αύρα" τα εναρκτήρια τετράμετρα. 
Η υπόθεση εκδικάστηκε σε πρώτο βαθμό στο Ειρηνοδικείο Αθηνών το 2012 και σε δεύτερο βαθμό στο Εφετείο το 2014 όπου και τελεσιδίκησε εις βάρος του Μιχάλη Χατζηγιάννη. Σύμφωνα με το σκεπτικό του δικαστηρίου : "«..Είναι απαραίτητο να επισημανθεί ότι τον πρώτο εναγόμενο (τον Μιχάλη Χατζηγιάννη) βαρύνει υπαιτιότητα (δόλος) ως προς την προσβολή του δικαιώματος πνευματικής ιδιοκτησίας του ενάγοντος (του Δημήτρη Παναγόπουλου), αφού η μουσική σύνθεση με τον τίτλο "ΑΥΡΑ" θεωρείται ένα κλασικό και διαχρονικό ελληνικό τραγούδι...Ο δε πρώτος εναγόμενος ως καταξιωμένος συνθέτης σύγχρονης ελληνικής μουσικής, αποδεικνύεται ότι γνώριζε τη σύνθεση αυτή και αποφάσισε να αντιγράψει παράνομα τη μελωδική της ιδέα που αναφέρεται προηγουμένως στο σκεπτικό της απόφασης αυτής κατά τη σύνθεση του δικού του τραγουδιού με τον τίτλο "ΚΑΤΙ ΛΕΙΠΕΙ"...»". Ο Χατζηγιάννης αρνήθηκε ότι γνώριζε το τραγούδι και είχε, μάλιστα, καταθέσει και αγωγή για συκοφαντική δυσφήμηση ενάντια στον Παναγόπουλο, όταν εκείνος είχε ξεκινήσει τη διεκδίκηση της αναγνώρισης της παραβίασης των πνευματικών του δικαιωμάτων.
Δικαστικο - φορολογικές διαμάχες.
Το Σ.Δ.Ο.Ε. απασχόλησε πρώτη φορά ο Μιχάλης Χατζηγιάννης, το 2012, εξαιτίας της αγοράς του πολυτελούς σκάφους "Ζεμί". Ο τραγουδιστής, αγόρασε το 2012, ένα σκάφος 18 μέτρων, δώρο στην τότε αγαπημένη του Ζέτα Μακρυπούλια (το όνομα του σκάφους είναι τα δυο πρώτα γράμματα από τα ονόματα του ζεύγους). Το κότερο είχε εκείνη την εποχή αξία ανάμεσα στα 800.000 και 1.200.000 ευρώ , ενώ ο Χατζηγιάννης φέρεται να πλήρωσε μόνο 380.000 ευρώ στον Έλληνα επιχειρηματία από όπου το αγόρασε. Ύστερα από έλεγχο του Σ.Δ.Ο.Ε. διαπιστώθηκε ότι το σκάφος ήταν δηλωμένο ως επαγγελματικό - ανήκε σε ναυτιλιακή εταιρεία - προκειμένου ο τραγουδιστής να πληρώνει λιγότερους φόρους. Η υπόθεση έληξε με την επιβολή και πληρωμή των διαφυγόντων φόρων και προστίμων ύψους 15.000 ευρώ και τη μετατροπή του σε σκάφος αναψυχής.
Το 2014, όντας πλέον στο στόχαστρο των οικονομικών υπηρεσιών, το «Κέντρο Ελέγχου Φορολογουμένων Μεγάλου Πλούτου«» (ΚΕΦΟΜΕΠ), έδωσε εντολή να διενεργηθεί έλεγχος στα βιβλία του, λόγω δυο εμβασμάτων συνολικής αξίας 5.300.000 ευρώ που είχε στείλει στη Κύπρο τα έτη 2010 και 2011. Σύμφωνα με την εφορία, οι φορολογικές του δηλώσεις, δεν δικαιολογούσαν τα ποσά των εμβασμάτων και γι' αυτό το λόγο του επεβλήθη όχι μόνο πρόστιμο αλλά και εξοντωτική φορολόγηση. Ωστόσο μετά από προσφυγή στη διοικητική δικαιοσύνη, και αλεπάλληλες εφέσεις επί των αποφάσεων και από τις δυο πλευρές, το ΣτΕ τον απάλλαξε από τις κατηγορίες αλλά και τις χρηματικές αποζημιώσεις, το 2017.
Δισκογραφία.
Άγγιγμα ψυχής (1998) (Ελλάδα:Πλατινένιος)

</doc>
<doc id="48445" url="https://el.wikipedia.org/wiki?curid=48445" title="Ζήνα Πέγκυ">
Ζήνα Πέγκυ



</doc>
<doc id="48446" url="https://el.wikipedia.org/wiki?curid=48446" title="Αρραβωνίτσα Αχαΐας">
Αρραβωνίτσα Αχαΐας

Η Αρραβωνίτσα είναι πρώην κοινότητα του Νομού Αχαΐας και σήμερα τοπική κοινότητα του νεοπαγούς Δήμου Αιγιαλείας. Είναι μάλιστα και το μεγαλύτερο σε έκταση δημοτικό διαμέρισμα του δήμου. Εκτός από την Αρραβωνίτσα, στην ομώνυμη πρώην κοινότητα υπάγονται ο οικισμός Συνανιά και οι συνοικίες "Άγιοι Θεόδωροι", "Λιδωρίκι" και "Μαγαζιά". Πολιούχος του χωριού είναι η Αγία Άννα. Στην απογραφή του 2011 ο οικισμός βρέθηκε να έχει πληθυσμό 166 κατοίκους. Ο πληθυσμός είναι αγροτικός.
Ιστορία.
Στην περιοχή έχουν βρεθεί ευρήματα που χρονολογούνται από τη Μεσοελλαδική περίοδο (2000-1.600 π.Χ.).

</doc>
<doc id="48452" url="https://el.wikipedia.org/wiki?curid=48452" title="Φλύα">
Φλύα

Η Φλύα ή "Φλυά" ή "Φλυείαν" (), (ο δήμος: Φλύας) ήταν αρχαίος οικισμός - πόλη και δήμος της Κεκροπίδας (περιοχή της Αρχαίας Αττικής και φυλή της αρχαίας Αθήνας).
Ονομασία.
Ο δήμος πήρε πιθανώς το όνομά του, από τον μυθικό επώνυμο ήρωα Φλύο, ο οποίος ήταν σύμφωνα με μια εκδοχή γιος της Γης και πατέρας του Κελαινού. Σύμφωνα με την πιο αποδεκτή εκδοχή «Φλύα» σημαίνει εύκαρπη γη, πλούσια σε βλάστηση γη (ο λεξικογράφος Ησύχιος αναφέρει ότι «φλεί» σημαίνει ευκαρπεί, γέμει, πολυκαρπεί), ενώ σύμφωνα με μια άλλη παλαιότερη εκδοχή, η ονομασία προήλθε από τη λέξη «φλύω», ότι δηλαδή ο τόπος «φλύει», εκπηγάζει ή αναβλύζει ύδατα σε πολλά σημεία.
Τοποθεσία του αρχαίου δήμου.
Ο δήμος της Φλύας, ήταν δήμος των Μεσογείων. Βρισκόταν στα βορειοανατολικά του κυρίως οικισμού της αρχαίας Αθήνας. Ο προσδιορισμός της ακριβούς θέσης του δήμου είναι αβέβαιος. Η μόνη αρχαία πηγή αναφοράς είναι ο κατάλογος ναών, που παρέχεται από τον Παυσανία. Καθώς συνόρευε με τον δήμο του Αθμόνου, η κύρια θέση του δήμου, σύμφωνα και με τον John S. Traill, φαίνεται να αντιστοιχεί με το σημερινό Χαλάνδρι, το οποίο υπάγεται διοικητικά στον Δήμο Χαλανδρίου, αλλά υπήρχαν και τμήματα του αρχαίου δήμου που αντιστοιχούν σε τμήματα από τα σημερινά Βριλήσσια, τα οποία υπάγονται διοικητικά στον Δήμο Βριλησσίων, την Αγία Παρασκευή η οποία υπάγεται διοικητικά στον Δήμο Αγίας Παρασκευής Αττικής, τον Χολαργό (δεν πρέπει να συγχέεται με τον αρχαίο δήμο) ο οποίος υπάγεται στον Δήμο Παπάγου-Χολαργού και τους γύρω συνοικισμούς.
Ο ερευνητής του 19ου αιώνα Διονύσιος Σουρμελής, πίστευε ότι ο δήμος Φλύας βρισκόταν στην περιοχή των χωριών "Δραγουμάνον", "Φλέγα" και "Αμαλιάς" (όπου ήταν το υποστατικό της βασίλισσας Αμαλίας).
Ανασκαφές – ευρήματα.
Αρχαία Οδός Λιθαγωγίας.
Μεταξύ των ετών 2008-2010, ανασκάφηκε σε σωστική ανασκαφή, από την Β' Εφορεία Προϊστορικών και Κλασικών Αρχαιοτήτων, με έρευνα από την αρχαιολόγο Γιούλη Παπαγεωργίου και υπό την εποπτεία της αρχαιολόγου Μέλπως Πωλογιώργη, σε σημεία της Λεωφόρου Πεντέλης, στο Χαλάνδρι, η αρχαία "Οδός Λιθαγωγίας", η οποία οδηγούσε από τους πρόποδες του Πεντελικού όρους (γνωστό και ως Πεντέλη ή Βριλησσός) προς το άστυ και ήταν σε χρήση από την κλασική εποχή. Η οδός αυτή διέσχιζε τα εδάφη του αγροτικού δήμου της Φλύας και φέρει την ονομασία "Οδός Λιθαγωγίας", γιατί εκτός από τη σύνδεση με την ύπαιθρο εξυπηρετούσε και στη «λιθαγωγίαν» ή «λιθηγίαν», (δηλαδή τη μεταφορά πάνω σε άμαξες κατεργασμένων μαρμάρινων αρχιτεκτονικών μερών, από το λατομείο προς τα διάφορα εργοτάξια) προς ανέγερση μνημείων της αρχαίας Αθήνας, μεταξύ κυρίως του 5ου-4ου αιώνα π.Χ. Χάρη στη χρήση αυτής της οδού ανοικοδομήθηκαν διάφορα μνημεία πάνω στην Ακρόπολη μετά την περσική καταστροφή και η "Φιλώνεια Στοά" στο Τελεστήριο της Ελευσίνας.
Νεκροταφείο Φλύας.
Στο Χαλάνδρι, έχει επίσης βρεθεί τμήμα αρχαίου νεκροταφείου στο οποίο έγιναν ανασκαφές σε περίπου 30 τάφους, σχεδόν όλων των ειδών, που περιλαμβάνουν αλλεπάλληλες ταφές, οι οποίες ξεκινούν από την Ύστερη Γεωμετρική εποχή και φτάνουν ως και μετά την Ύστερη Ρωμαϊκή εποχή. 
Η συμμετοχή του δήμου στην αρχαία Βουλή.
Ο δήμος, η ύπαρξη του οποίου επιβεβαιώνεται και από διάφορες επιγραφές, ως μέλος αρχικά της Κεκροπίδας φυλής, συμμετείχε με 5 ή 6 ή 7 βουλευτές στην αρχαία Βουλή των 500, κατά την πρώτη περίοδο (508 – 307/306 π.Χ.) και με 9 βουλευτές κατά τη δεύτερη περίοδο (307/306 – 224/223 π.Χ.) στη Βουλή των 600. Κατά την τρίτη περίοδο (224/223 – 201/200 π.Χ.) ο δήμος μεταφέρθηκε στην «αιγυπτιακή» Πτολεμαΐδα φυλή, αντιπροσωπευόμενος επίσης από 9 βουλευτές. Στην τέταρτη (201/200 π.Χ. – 126/127) και την πέμπτη περίοδο (126/127 – 3ος αιώνας) είναι άγνωστος ο αριθμός βουλευτών–αντιπροσώπων του δήμου.
Οι κάτοικοι της Φλύας.
Ο δημότης της αρχαίας Φλύας ονομαζόταν Φλυεύς. Στον δήμο είχε ισχυρή παρουσία η οικογένεια των Λυκομιδών.
Λατρευτικές παραδόσεις.
Ο δήμος στην αρχαιότητα αναφέρεται συχνά, ότι είχε πολλούς ναούς και ότι ήταν ανεπτυγμένες οι σχετικές λατρείες, καθώς ο δήμος συμμετείχε και στα Διονύσια. Υπήρχε ναός του Απόλλωνος Διονυσοδότου και της Αρτέμιδος Σελασφόρου, με βωμούς του Ανθίου Διονύσου, των Ισμηνίδων Νυμφών και της Γης (ή Μεγάλη θεά). Επίσης υπήρχε ναός με βωμούς της Δήμητρος Ανησιδώρας, του Διός Κτησίου, της Τιθρωνής Αθηνάς, της Κόρης Πρωτογόνης και των Σεμνών θεών. Μετά την καταστροφή του από τους Πέρσες, ο Θεμιστοκλής ξανάχτισε τον αρχαίο ναό της θεάς Δήμητρας.
Προσωπικότητες από την Φλύα.
Υπήρξαν διάφοροι γνωστοί πολίτες από το δήμο της Φλύας, όπως ο Βάκχιος ο Φλυεύς γιος του Βακχίου, ο Βίων ο Φλυεύς γιος του Αλεξάνδρου, ο ιερέας του Ασκληπιού Βοΐσκος ο Φλυεύς, ο ταξίαρχος της Κεκροπίδας Βούλαρχος ο Φλυεύς γιος του Αριστοβούλου, ο Γαλατίων ο Φλυεύς, ο συντριήραρχος Δεινίας ο Φλυεύς, ο πρέσβης Δημοκράτης ο Φλυεύς, ο στρατηγός Δημόστρατος ο Φλυεύς γιος του Δημητρίου, ο θεσμοθέτης Δημόστρατος ο Φλυεύς, ο ταμίας του ναού της Αθηνάς Δίογχις ο Φλυεύς γιος του Ξενοκλέος, ο ταμίας του ναού της Αθηνάς Διομήδης ο Φλυεύς, ο βουλευτής Διονύσιος ο Φλυεύς ο πρεσβύτερος γιος του Διονυσίου, ο βουλευτής Διονύσιος ο Φλυεύς ο νεότερος γιος του Διονυσίου, ο βουλευτής Δωσίθεος ο Φλυεύς γιος του Απολλοφάνου κ.α. Από τους πλέον γνωστούς, οι οποίοι είχαν κάποιου είδους σχέση με το δήμο ή την περιοχή του ήταν επίσης οι:
Πηγές – βιβλιογραφία.
Πρωτογενείς πηγές 
Δευτερογενείς πηγές

</doc>
<doc id="48453" url="https://el.wikipedia.org/wiki?curid=48453" title="Αγ. Παρασκευή">
Αγ. Παρασκευή



</doc>
<doc id="48455" url="https://el.wikipedia.org/wiki?curid=48455" title="Αιγάλεω Όρος">
Αιγάλεω Όρος

Το Αιγάλεω είναι όρος της Αττικής. Χωρίζεται σε δύο μεγάλες οροσειρές, το Αιγάλεω και την επέκτασή του, το Ποικίλο Όρος. Το μέγιστο υψόμετρο ανέρχεται στα 468 μέτρα, ενώ τα πετρώματά του είναι κυρίως ασβεστολιθικά. Μεταξύ των ομαλών κορυφών δημιουργούνται μικρά οροπέδια και λαγκάδια, τα οποία διασχίζονται από πλήθος χωματόδρομων.
Το Αιγάλεω αποτελεί το δυτικό άκρο του λεκανοπεδίου των Αθηνών και στους πρόποδές του έχουν οικοδομηθεί οι εξής συνοικίες, ο ομώνυμος Δήμος Αιγάλεω, η Αγία Βαρβάρα, το Χαϊδάρι, ο Κορυδαλλός, το Κερατσίνι, το Πέραμα και η Νίκαια. 
Οι προσβάσεις.
Η Λεωφόρος Αθηνών στο ύψος του Χαϊδαρίου χωρίζει το Όρος από το Ποικίλο, αποκαλούμενο ως «Ζαχαρίτσα» από τους κατοίκους των γειτονικών πόλεων Περιστερίου, Πετρουπόλεως και Καματερού από το όνομα οπλαρχηγού. Από τη δυτική πλευρά τους τα όρη συνορεύουν με τη βιομηχανική πόλη του Ασπροπύργου, καθώς και με τις οικιστικές πόλεις Άνω Λιοσίων, Ζεφυρίου και Φυλής. Μια δεύτερη πρόσβαση στο λεκανοπέδιο επιτυγχάνεται στο βόρειο άκρο της οροσειράς μέσω των Άνω Λιοσίων και της Λεωφόρου Χασιάς, καθώς και από τη χάραξη της Περιφερειακής Οδού Αιγάλεω της Αττικής Οδού περιμετρικά του Όρους. Επιπλέον, μια τρίτη πρόσβαση είναι εφικτή από τον Σχιστό του Κορυδαλλού και την Ιερά Οδό από το Αιγάλεω στο ύψος του πειραιώτικου συγκροτήματος. Η βόρεια έκταση συνδέεται επίσης και με τον ΟΣΕ και τον Προαστιακό στη διαδρομή Αθήνας-Κορίνθου, ενώ στο νότιο άκρο υπάρχουν ράγες προς το Πέραμα όπου προβλέπεται η επέκταση του Τραμ. Στο νοτιοδυτικό άκρο του όρους τοποθετούνται οι οικισμοί Αφαϊας και Σκαραμαγκά του Δήμου Χαϊδαρίου, που πέραν της βιομηχανικής χρήσης προβλέπεται να αναπτυχθούν και τουριστικά με τη λειτουργία νέου συγκροτήματος εστίασης, καθώς αποτελεί σημαντικό πέρασμα μεταξύ των τριών νομαρχιών. Συχνά το όρος στερείται αναφοράς, καθώς έχει χαμηλότερο υψόμετρο και βλάστηση από τα λοιπά τρία μεγάλα όρη της Πάρνηθος, Πεντέλης και Υμηττού.
Το όρος ήταν καλυμμένο εξ ολοκλήρου με πυκνά δάση μέχρι τον Δεύτερο Παγκόσμιο Πόλεμο. Μετά την εγκατάσταση των προσφύγων το 1923, άρχισαν οι πρώτες ανθρώπινες πιέσεις. Κατά τη διάρκεια της κατοχής και του φονικού χειμώνα του 1941, οι κάτοικοι υλοτόμησαν ολόκληρη τη νότια πλευρά του όρους για να καλύψουν τις ανάγκες θέρμανσης και βιοπορισμού τους. Το βραχώδες έδαφος σε συνδυασμό με την ανεξέλεγκτη βόσκηση δεν επέτρεψε την αναγέννηση του δάσους στις περιοχές αυτές, με αποτέλεσμα δάση σήμερα να υπάρχουν μόνο στη βόρεια-βορειοανατολική πλευρά του.
Τη δεκαετία του 1960 οι νότιοι πρόποδες του όρους, από το Πέραμα μέχρι τον Κορυδαλλό, άρχισαν να δέχονται οικιστική πίεση, η οποία εντάθηκε στα μετέπειτα χρόνια. Σήμερα ο οικιστικός ιστός έχει καταλάβει μεγάλο μέρος της νότιας πλευράς, ενώ στην ανατολική πλευρά δημιουργήθηκε βιομηχανική περιοχή με ραγδαία ανάπτυξη. Πολύ κοντά στην ΒΙ.ΠΕ. Σχιστού δημιουργήθηκε νεκροταφείο για την ευρύτερη περιοχή του Πειραιά.
Παρόλη την οικολογική καταστροφή που συντελέστηκε, το βουνό κάθε άλλο παρά οικολογικά νεκρό είναι. Η ελάττωση του πληθυσμού των αιγοπροβάτων επέτρεψε την επανεμφάνιση χλωρίδας που σχεδόν είχε εξαφανιστεί. Σήμερα ο επισκέπτης μπορεί να παρατηρήσει πεύκα, αγριελιές, πουρνάρια, ρείκια, στουρέκια, ενώ μεταξύ της πανίδας παρατηρούνται αλεπούδες, σκαντζόχειροι και φίδια. Στο βουνό επίσης απαντώνται πολλά είδη πτηνών, όπως πέρδικες, τα οποία όμως δέχονται την πίεση ασυνείδητων κυνηγών που αψηφούν την απαγόρευση κυνηγιού εκμεταλλευόμενοι την παντελή έλλειψη ελέγχου.
Ετυμολογία.
Η ονομασία του όρους Αιγάλεω προέρχεται από τα συνθετικά «αίγα» (που σημαίνει γίδα, κατσίκα) και «λεώς» (που είναι αντέκταση του λαός). Η ερμηνεία που δίνεται στο όνομα είναι «Λαός των Κατσικιών», καθώς οι πρώτοι κάτοικοι της ευρύτερης περιοχής έβοσκαν τα ζωντανά τους στο όρος. Το ουσιαστικό κλίνεται ως εξής: Το Αιγάλεω, του Αιγάλεω, το Αιγάλεω, το Αιγάλεω.
Κατ' άλλη ετυμολογία, η λέξη ετυμολογείται από τις λέξεις «αίγες» = κύματα, και «λάας»" "= πέτρα, λίθος βράχος. Είναι δηλαδή ο βράχος στον οποίο χτυπούν τα κύματα.
Ιστορικά Στοιχεία.
Το όρος Αιγάλεω ήταν σημαντικότατο κατά τους αρχαίους χρόνους, καθώς αποτελεί το φυσικό σύνορο του Λεκανοπεδίου με το Θριάσιο Πεδίο και την Ελευσίνα. Στη βόρεια πλευρά του, στο πέρασμα με το Ποικίλο Ορος περνούσε η Ιερά Οδός, ενώ βρισκόταν και το Ιερό της Αφροδίτης και το Ιερό του Δαφναίου Απόλλωνα. Το πέρασμα αυτό ήταν τειχισμένο για την ασφάλεια της πόλης των Αθηνών. Το 480 π.Χ., ο βασιλιάς των Περσών Ξέρξη παρακολούθησε τη νικηφόρα για τον ελληνικό στόλο και καταστροφική για τον δικό του στόλο ναυμαχία της Σαλαμίνας στον θρόνο του, ο οποίος είχε στηθεί σε κορυφή του όρους, απέναντι από τη νήσο Σαλαμίνα. Στους βυζαντινούς χρόνους, στην περιοχή ιδρύθηκε η ιερά Μονή Δαφνίου πάνω στα ερείπια του αρχαίου ναού του Δαφναίου Απόλλωνα.
Προβλήματα.
Η ξέφρενη οικιστική επέκταση στις πλαγιές του όρους αποτελεί το σημαντικότερο ίσως πρόβλημα, το οποίο δεν έχει αντιμετωπιστεί μέχρι σήμερα. Το θολό ιδιοκτησιακό καθεστώς και η παντελής έλλειψη κρατικού ελέγχου δημιούργησαν τις τελευταίες δεκαετίες ένα τσιμεντοποιημένο όρος. Οι δεκάδες παράνομες χωματερές, καθώς και οι πληθυσμοί αιγοπροβάτων που βόσκουν και καταστρέφουν κάθε προσπάθεια φυσικής αναδάσωσης, αποτελούν επιπλέον παράγοντες περιβαλλοντικής πίεσης σε ένα όρος το οποίο θα μπορούσε να βελτιώσει τις συνθήκες διαβίωσης εκατοντάδων χιλιάδων κατοίκων του λεκανοπεδίου.
Τον Αύγουστο του 2002, μετά από εμπεριστατωμένη επιστημονική έρευνα διαπιστώθηκε ότι στην περιοχή Σχιστού Περάματος υπάρχει ανεπίτρεπτη περιβαλλοντική υποβάθμιση, επικίνδυνη για τη δημόσια υγεία, λόγω της ανεξέλεγκτης απόρριψης βιομηχανικών και βιοτεχνικών αποβλήτων, καθώς και μπαζών, ογκωδών αντικειμένων και αστικών αποβλήτων. Οι πλέον σημαντικές και επικίνδυνες εναποθέσεις είναι αυτές του φωσφογύψου. Η ποσότητα του φωσφογύψου που είναι παραπροϊόν της παραγωγικής διαδικασίας φωσφορικού οξέος και έχει εναποτεθεί στο βουνό, προέρχεται από το εργοστάσιο Λιπασμάτων Δραπετσώνας, που είχε μισθώσει το χώρο από το Ταμείο Εθνικού Στόλου το 1979, για την εναπόθεση των αποβλήτων του. Η ποσότητα φωσφογύψου είναι περίπου 10.000.000 τόνοι και συσσωρεύτηκε εντός 20 ετών. Όπως προκύπτει από μετρήσεις της Ελληνικής Επιτροπής Ατομικής Ενέργειας, η επικινδυνότητα του φωσφογύψου συνίσταται στο γεγονός ότι παρουσιάζει αυξημένη συγκέντρωση ραδίου (Ra-226) (από 580 έως 1180 Bq/kg, σε αντίθεση με το σύνηθες των 15 ως 100 Bq/kg). Επιστημονικές έρευνες κάνουν λόγο ότι η συγκεκριμένη περιοχή είναι μη κατοικήσιμη για τα επόμενα τουλάχιστον 1000 χρόνια. Οι συνθήκες αυτές αποδεικνύουν, ότι η περιοχή είναι περιβαλλοντικά υποβαθμισμένη και η πιθανή χρήση του χώρου για πολιτιστικές, κοινωνικές ή άλλου είδους δραστηριότητες είναι απαγορευτική. Πρέπει να τονιστεί ότι σε μικρή απόσταση από τον συγκεκριμένο Χώρο Ανεξέλεγκτης Διάθεσης Αποβλήτων, στον οποίο εντοπίζονται απόβλητα με αυξημένη φυσική ραδιενέργεια, χωροθετούνται οι εγκαταστάσεις του Βιομηχανικού Πάρκου Σχιστού, του Σταθμού Μεταφόρτωσης Απορριμμάτων, του Περιβαλλοντικού Συνδέσμου Δήμων Αθήνας - Πειραιά, του Κυνηγετικού Συλλόγου Πειραιά, καθώς και διαφόρων επιχειρήσεων, που απασχολούν μεγάλο αριθμό εργαζομένων.

</doc>
<doc id="48456" url="https://el.wikipedia.org/wiki?curid=48456" title="Φλύας">
Φλύας



</doc>
<doc id="48458" url="https://el.wikipedia.org/wiki?curid=48458" title="Γέρακας">
Γέρακας



</doc>
<doc id="48460" url="https://el.wikipedia.org/wiki?curid=48460" title="Εκάλη Κηφισιάς">
Εκάλη Κηφισιάς

Η Εκάλη αποτελεί δημοτική ενότητα του Δήμου Κηφισιάς, στο άκρο του Βορείου Τομέα Αθηνών. Η περιοχή είναι αμιγούς κατοικίας και δεν επιτρέπεται η οποιαδήποτε εμπορική δραστηριότητα.
Γεωγραφικά εντοπίζεται στους βορειοδυτικούς πρόποδες του Πεντελικού Όρους, στη σύμπτυξή του με την Πάρνηθα και τον Κηφισό ποταμό και τοποθετείται στη βόρεια έξοδο του λεκανοπεδίου προς τη βορειοανατολική Αττική. Στα συμβόλαια των αρχών του περασμένου αιώνα αναφέρεται με την αρβανίτικη ονομασία «Θέκα Λέκα Ρέκα».
Ταυτότητα Περιοχής.
Ετυμολογικές &amp; Ερμηνευτικές Αναφορές.
Η Εκάλη ήταν αρχαίος δήμος της Αθήνας και ανήκε στην Λεοντίδα φυλή. Ο κάτοικός της ονομαζόταν "Εκάλιος". Κατά την παράδοση, το τοπωνύμιο συνδέεται με το όνομα μιας γραίας γυναίκας, της Εκάλης. Όπως λέει ο Πλούταρχος, καθώς ο Θησέας πήγαινε στον Μαραθώνα, για να πιάσει τον περίφημο ταύρο που προκαλούσε μεγάλες καταστροφές στην περιοχή, έπιασε σφοδρή κακοκαιρία. Έτσι, ο Αθηναίος βασιλιάς ζήτησε καταφύγιο στην καλύβα μιας γριούλας, την οποίαν έλεγαν Εκάλη. Η γριά γυναίκα υποσχέθηκε στον Θησέα ότι θα θυσίαζε στον Δία για την επιτυχία της αποστολής του. Όταν ο Θησέας έπιασε τον ταύρο, επέστρεψε στην καλύβα, αλλά βρήκε τη γριά νεκρή. Από ευγνωμοσύνη αργότερα ανήγειρε το ιερό του Εκαλίου Διός και ονόμασε την περιοχή Εκάλη όπου και δημιούργησε τον ομώνυμο δήμο.
Ιστορική εξέλιξη.
Το όνομα Εκάλη χρησιμοποιήθηκε από την "Ανώνυμη Οικοδομική Εταιρεία Εκάλης" που το 1922 ίδρυσε έναν πρότυπο αστικό συνοικισμό με βάση τα σχέδια πρότυπης αγγλικής κηπούπολης στο 19ο χλμ. μεταξύ Κηφισιάς και Διονύσου. Η ιδέα της δημιουργίας αυτού του προαστίου ήταν του φυσιολάτρη Σπήλιου Αγαπητού. Το 1928 αναγνωρίσθηκε ως κοινότητα όπου και ένα χρόνο μετά προσαρτήθηκε και η θέση Φασίντερη (ή Φασίδερη), από το όνομα του κτηματία Φάση + ντέρι (=τουρκικά: κτήμα), με τον οικισμό του Οικοδομικού Συνεταιρισμού Προσωπικού Εφημερίδων, που αποτελεί κύρια συνοικία.
Σήμερα η Εκάλη είναι αραιοκατοικημένη και διαθέτει πολύ προσεγμένη ρυμοτομία σε έκταση 4.000 στρεμάτων. Κατοικείται από άτομα υψηλού εισοδηματικού επιπέδου. Κυριότερες συνοικίες του δήμου είναι η Άνω Εκάλη και τα Δημοσιογραφικά.
Η οικοδόμηση της μικρής κηπούπολης ανάγεται στο 1922 ως πρωτοβουλία του αρχιτέκτονα Σπήλιου Αγαπητού για τη δημιουργία ενός φυσιολατρικού αστικού συνοικισμού κοντά στο πεντελικό τοπίο. Η Εκάλη αναγνωρίζεται ως κοινότητα της Αττικής και αργότερα της Ανατολικής Αττικής, μέχρι τις αρχές του 21ου αιώνα οπότε και ενσωματώνεται στο Πολεοδομικό Συγκρότημα των Αθηνών. Το 2006, έχοντας ξεπεράσει τους 5.000 κατοίκους, προάγεται σε Δήμο της Νομαρχίας των Αθηνών.
Τα διοικητικά όρια του νεοσύστατου δήμου εκτείνονται από τα περιαστικά δάση της Νέας Ερυθραίας και το Καστρί μέχρι τον κόμβο της Δροσιάς και την Αναγέννηση Διονύσου, ("Έφεδροι") σε απόσταση 19 χιλιομέτρων βορειοανατολικά του κέντρου των Αθηνών, 5 χιλιόμετρα από το μητροπολητικό κέντρο του Αμαρουσίου και 4 χιλιόμετρα από την Κηφισιά. Η περιοχή καθίσταται προσβάσιμη από την Εθνική Οδό Αθηνών-Λαμίας, ενώ σε τοπικό επίπεδο εξυπηρετείται από τη Λεωφόρο Θησέως που συνδέει τα βόρεια προάστια με τη βορειοανατολική Αττική. Οι δύο κεντρικοί άξονες συνδέονται με τη Λεωφόρο Πάρνηθος από την Πλατεία Βασιλέως Παύλου μέχρι την Έξοδο Εκάλης της Εθνικής Οδού.
Ο οικισμός καταλαμβάνει 4.332 στρέμματα στα οποία περιλαμβάνονται τόσο οικιστικές αλλά και δασικές εκτάσεις. Το πεντελικό τοπίο έχει προικίσει την πόλη με το Δάσος Φασίδερη το οποίο αποτελεί πνεύμονα πρασίνου του ευρύτερου συγκροτήματος. Επιπλέον, σχεδόν όλοι οι οδικοί άξονες καταλήγουν σε κόμβους πρασίνου, ενώ ποικίλα ρέματα κατεβαίνουν από το βουνό της Πεντέλης.
Κατά την απογραφή του 2011 παρουσίαζε 5.770 κατοίκους, ήτοι 1.198 κάτοικοι ανά τετραγωνικό χιλιόμετρο. Η πληθυσμιακή εξέλιξη της Εκάλης κινείται με ιδιαιτέρως βραδείς ρυθμούς, παρά την οικιστική της δημοφιλία, λόγω της συντονισμένης δράσης των κατοίκων της για διατήρηση του αρχικού πολεοδομικού ύφους της ήπιας δόμησης.
Στα χαρακτηριστικά γνωρίσματα της περιοχής συγκαταλέγεται η υψηλών προδιαγραφών αρχιτεκτονική, ο χαμηλός συντελεστής δόμησης, το μεγάλο ποσοστό ιδιωτικού αλλά και δημοτικού πρασίνου, αλλά και το εξαίρετο ρυμοτομικό σχέδιο που συνίσταται σε ένα μίγμα από κυκλικές και ευθείες οδούς που διακόπτονται από κυκλικούς κόμβους και πλατείες, κατά μήκος των φυσικών ορίων του πεντελικού τοπίου. Το οικιστικό κέντρο εκτείνεται γύρω από τις Πλατείες Κένεντυ και Βασιλέως Παύλου, αμφίπλευρα της Λεωφόρου Θησέως.
Χαρακτηρίζεται ως περιοχή αμιγούς κατοικίας και απαγορεύεται οποιαδήποτε εμπορική δραστηριότητα εντός του οικιστικού ιστού. Η εμπορική ζώνη εκτείνεται κατά μήκος της Εθνικής Οδού Αθηνών-Λαμίας, ενώ η περιοχή είναι γνωστή για το "Εκάλη Club" που αποτελεί σημείο συνάντησης και άθλησης των κατοίκων του συγκροτήματος. Ιδιαίτερα δημοφιλής και ακριβή οικιστικά είναι η Οδός Ρόδων όπου κατοικούν άτομα ανώτερων εισοδηματικών τάξεων των Αθηνών, κατά το πλείστον επιχειρηματίες και βιομήχανοι. Στη δυτική Εκάλη εκτείνεται η συνοικία "Δημοσιογραφικά", στην απόληξη της Λεωφόρου Πάρνηθος, όπου διαμένουν οι δημοσιογράφοι των Αθηνών.
Η γη της Εκάλης διακρίνεται σε 6 ζώνες σύμφωνα με το αντικειμενικό σύστημα προσδιορισμού των αξιών, την Α, Β, Γ, Δ, Ε και ΣΤ, συγκεντρώνοντας αξίες το 2007 που κυμαίνονται μεταξύ € 2.050 - 4.550 / μ2, παρουσιάζοντας μια αύξηση της τάξης του 19,05%-30%, με εξαίρεση τη ζώνη Δ με μια διόρθωση -2,38%.
Τοποθεσία.
Η Εκάλη είναι το βορειότερο άκρο του Αθηναϊκού λεκανοπεδίου συνορεύει στα νοτιοανατολικά με την Νέα Ερυθραία, και την Κηφισιά, δυτικά με την Βαρυμπόμπη και τους Θρακομακεδόνες. Στα βόρεια βρίσκεται ο Άγιος Στέφανος, η Δροσιά, η Σταμάτα και η Ροδόπολη ενώ στα βορειοανατολικά με τον Διόνυσο. Η πρόσβαση είναι εφικτή μέσω της εθνικής οδού Αθηνών-Λαμίας και μέσω της λεωφόρου Κηφισίας.

</doc>
<doc id="48461" url="https://el.wikipedia.org/wiki?curid=48461" title="Κ.Ε.Ο.Π.">
Κ.Ε.Ο.Π.



</doc>
<doc id="48462" url="https://el.wikipedia.org/wiki?curid=48462" title="Κύπελλο Κ.Ε.Ο.Π.">
Κύπελλο Κ.Ε.Ο.Π.



</doc>
<doc id="48463" url="https://el.wikipedia.org/wiki?curid=48463" title="Πρωτάθλημα Κ.Ε.Ο.Π.">
Πρωτάθλημα Κ.Ε.Ο.Π.



</doc>
<doc id="48464" url="https://el.wikipedia.org/wiki?curid=48464" title="Μελίσσια Αττικής">
Μελίσσια Αττικής

Τα Μελίσσια είναι προάστιο στην Περιφέρεια Αττικής και πιο συγκεκριμένα είναι δημοτική κοινότητα και έδρα του Δήμου Πεντέλης, ο οποίος απαρτίζεται επίσης από την Πεντέλη και τη Νέα Πεντέλη.
Δήμαρχος από το 2019 του Δήμου Πεντέλης διατελεί η Δήμητρα Κεχαγιά.
Ιστορία.
Κατά την αρχαιότητα τα Μελίσσια ήταν αγροτική περιοχή που υπαγόταν στα διοικητικά όρια του αρχαίου Δήμου Αθμόνων. Οι εκτάσεις της περιοχής χρησιμοποιούντο για καλλιέργεια, κτηνοτροφία, αλλά και από μελισσοκόμους. Κατά τα ρωμαϊκά και βυζαντινά χρόνια η περιοχή ανήκε στην Ιερά Μονή Πεντέλης, ενώ κατά την τουρκοκρατία χρησίμευε ως κρησφύγετο με τις σπηλιές της στους πρόποδες του Πεντελικού, για τους κατοίκους του Αμαρουσίου. 
Κατά μία άποψη το όνομα τους το πήραν από το χωριό Μελίσσια του Ακοντίου Βοιωτίας κατά τα χρόνια της Φραγκοκρατίας.
Μετά το 1920, άρχισαν να οικοδομούνται οι πρώτες υποτυπώδεις κατοικίες, κυρίως εξοχικές για τους επισκέπτες της Ιεράς Μονής, ενώ μετά τη Μικρασιατική Καταστροφή του 1922 αρχίζει ο μαζικός εποικισμός των Μελισσίων, σε εκτάσεις που παραχωρούνται στους πρόσφυγες από την Ιερά Μονή. Προς διατήρηση της Μικρασιατικής Μνήμης δόθηκε σε γνωστό δρόμο η ονομασία των πρώτων εποικιστών Μελισσιωτών, η πλατεία δίπλα στο Ναό του Αγίου Γεωργίου ονομάζεται "Πλατεία Μικρασιατών", λειτουργεί ο Σύλλογος Μικρασιατών Μελισσίων "Άγιος Γεώργιος Γκιούλ Μπαξέ". Οι Μικρασιάτες πρόσφυγες που κατοίκησαν στην περιοχή, προέρχονταν από το Γκιουλμπαξε της Μικράς Ασίας (ένα χωριό των Βουρλών της ευρύτερης περιοχής της Σμύρνης) και έκτισαν τον Ιερό Ναό του Αγίου Γεωργίου σε ανάμνηση του ομώνυμου Ναού που βρισκόταν στο Γκιουλμπαξε της Μικράς Ασίας . Την ίδια εποχή οικοδομούνται τα πρώτα νοσοκομεία-σανατόρια για όσους έπασχαν εκείνη την εποχή από φυματίωση και επέλεγαν την περιοχή ως τόπο διαμονής και ανάρρωσης για το καλό της κλίμα.
Με την παρέλευση των χρόνων αρχίζει δειλά δειλά να αυξάνεται ο πληθυσμός, ενώ οι κάτοικοι εργάζονται σε διάφορα ιδρύματα ή ασχολούνται με το μικροεμπόριο. Έτσι φτάνουμε στο 1990, όπου με την οικιστική πίεση πέριξ των Αθηνών, τα Μελίσσια αναγνωρίζονται ως δήμος.
Σημερινή κατάσταση.
Είναι οικοδομημένος σε μεγάλο υψόμετρο και θυμίζει ορεινή κωμόπολη. Η περιοχή προσπαθεί να ισορροπήσει ανάμεσα στις αστικές απαιτήσεις και στη διατήρηση του αρχικού της χαρακτήρα. Έχει κυκλικό ρυμοτομικό σχεδιασμό λαβύρινθου και οι κεντρικές οδικές αρτηρίες χωρίζουν το δήμο στο εμπορικό κέντρο κάτω Μελισσίων και στο οικιστικό κέντρο Πανοράματος στα βόρεια. Οι γειτονιές είναι διχοτομημένες από τα ρέματα, τους ορεινούς όγκους και τις δασικές εκτάσεις. Η Λεωφόρος Πεντέλης στα ανατολικά σε πολύ μεγάλο μήκος αποτελεί το φυσικό του όριο με τον γειτονικό δήμο Βριλησσίων, το ίδιο και το ρέμα Πολυδρόσου στα νότια, στα δυτικά συνορεύει με το Μαρούσι στις συνοικίες Νέα Λέσβος και Στούντιο Άλφα. Είναι περιοχή πλούσια σε πράσινο και ήδη έχει ξεκινήσει η αξιοποίηση και ανάπλαση του άλσους Ζωοδόχου Πηγής (Ολυμπιονικών) και η πεζοδρόμηση της παραρεμάτιας ζώνης. Παρά το φυσικό κάλλος της περιοχής, ο Δήμος δεν ευνοήθηκε από τα απαραίτητα έργα υποδομής ενώ η δόμηση στα κάτω Μελίσσια πολλές φορές διενεργείται χωρίς σχεδιασμό και με ιδιαίτερη επιβάρυνση στο ορεινό τοπίο. Γενικά δε διαθέτει πολλούς διαμορφωμένους επισκέψιμους χώρους, καθώς τα άλση της περιοχής βρίσκονται πέριξ των νοσοκομείων και των ρεμάτων.
Πληθυσμιακή Εξέλιξη.
Τα Μελίσσια άρχισαν να κατοικούνται μαζικά κυρίως στις αρχές της δεκαετίας του '80 και στα τέλη του '90 άρχισε ο οικιστικός τους κορεσμός. Στον πίνακα που ακολουθεί διαφαίνεται η πληθυσμιακή εξέλιξη των Μελισσίων, βάσει ιστορικών στοιχείων από το 1928 και των επίσημων απογραφών ανά δεκαετία.
Διοίκηση.
Διοικητικά τα Μελίσσια χωρίζονται σε 4 μεγάλες συνοικίες (Άνω Μελίσσια, Κάτω Μελίσσια, Ζωοδόχος Πηγή, Αγία Μαρίνα) και άλλες 2 μικρότερες αραιοκατοικημένες συνοικίες στα βόρεια (Πανόραμα, Βίγλα). 
Τα Άνω Μελίσσια βρίσκονται γύρω από την μεγάλη πλατεία Αγίου Γεωργίου οπου ηταν ο πρώτος πυρήνας των Μικρασιατών οικιστών της πόλης, φτάνουν στα νότια μέχρι της διασταύρωση της 25ης Μαρτίου του κεντρικού δρόμου που διασχίζει τα Μελίσσια κάθετα και της Λεωφόρου Πηγής.
Τα Κάτω Μελίσσια επεκτείνονται νότια από τα Άνω μέχρι την κεντρική Λεωφόρο Δημοκρατίας, επεκτείνονται από το Μαρούσι μέχρι την Λεωφόρο Ελευθερίου Βενιζέλου σε αυτά βρίσκονται το απέραντο κτήμα Τσαγκάρη με την αντίστοιχη πτέρυγα του νοσοκομείου Αμαλία Φλέμινγκ.
Η Ζωοδόχος Πηγή βρίσκεται νοτιότερα από την Λεωφόρο Δημοκρατίας πήρε το όνομα της από την ομώνυμη μεγάλη εκκλησία, κατοικήθηκε αργότερα από τις υπόλοιπες περιοχές. Η διαφορά στην συνοικία της Ζωοδόχου Πηγής με τα Άνω και Κάτω Μελίσσια είναι εμφανής είναι εμφανής αφού υπάρχουν ακόμα πολλά ακατοίκητα οικόπεδα και διασκορπισμένες πολυτελείς νεόχτιστες κατοικίες. Νοτιότερο όριο είναι το ίδιο το νοσοκομείο του Σισμανογλείου στα όρια των δήμων Μελισσίων, Βριλησσίων και Αμαρουσίου, συνδέεται απευθείας σε κοντινή απόσταση με την εκκλησία μέσω της Οδού Ζωοδόχου Πηγής.
Η Αγία Μαρίνα επεκτείνεται ανατολικότερα από την Λεωφόρο Ανδρέα Παπανδρέου και την Λεωφόρο Ελευθερίου Βενιζέλου πήρε το όνομα της απο την ομώνυμη παλιά εκκλησία που βρίσκεται σήμερα σε αναστήλωση. Είναι η γραφικότερη περιοχή στα σύνορα με την Νέα Πεντέλη που θυμίζει περισσότερο εξοχή αφού από εκεί διέρχεται το ρέμα Πολυδρόσου αμέσως μετά την δημιουργία του στην Πεντέλη σε πολύ κοντινή απόσταση απο την εκκλησία.
Τα Μελίσσια διοικητικά μέχρι το 1989 ανήκαν στον διπλανό μεγάλο δήμο του Αμαρουσίου. Αναγνωρίστηκαν ως ανεξάρτητη κοινότητα τοο 1946 και ως δήμος το 1990. Πρόεδροι της Κοινότητας Μελισσίων διετέλεσαν χρονολογικά οι: Σπύρος Μπέγκας (1946-47), Απόστολος Ράπτης (1948), Παύλος Φωτιάδης (1948), Γ. Πετρόπουλος (1949), Ι. Παπαβασιλείου (1949), Κωνσταντίνος Τσιμπρικίδης (1950), Νίκος Λιοδήμος (1951-55), Αν. Μωυσίδης (1956), Λεωνίδας Ρέππας (1959), Κυριάκος Τσιμπρικίδης (1964-67), Νίκος Λιοδήμος (διορισμένος, 1967-74), Νίκος Κουνελής (διορισμένος 1974-75), Λουκάς Παπαϊωάννου (1975), Κυριάκος Τσιμπρικίδης (1975-82) και Γιάννης Μητρόπουλος (1983-90).
Πρώτος δήμαρχος Μελισσίων μετά την ανεξαρτητοποίηση τους από το Μαρούσι ήταν ο Γιάννης Μητρόπουλος (1991-1998 και 2003-2006) και στη συνέχεια δήμαρχος εξελέγη ο Δημήτριος Τομπουλίδης (1999-2002). Στις δημοτικές εκλογές του 2006 εξελέγη για την επόμενη τετραετία (2007-2010) νέος δήμαρχος ο Μανώλης Γραφάκος ο οποίος ξεκίνησε τις μονοδρομήσεις.
To 2010 με την νέα εφαρμογή του Καλλικράτη από την κυβέρνηση Γ. Παπανδρέου ο δήμος Μελισσίων συνενώθηκε με τους δήμους Παλιάς και Νέας Πεντέλης στον διευρυμένο Καλλικρατικό δήμο Πεντέλης. Στις δημοτικές εκλογές του 2010 και του 2014 Καλλικρατικός δήμαρχος Πεντέλης εξελέγη ο Δημήτρης Στεργίου ο οποίος ήταν για πολλά χρόνια δήμαρχος Παλαιάς Πεντέλης, διαδέχθηκε και στα Μελίσσια τον βασικό αντίπαλο του και στις δύο εκλογικές αναμετρήσεις πρώην δήμαρχο Μελισσίων Μανώλη Γραφάκο. Στις δημοτικές εκλογές του 2019 εξελέγη η Δήμητρα Κεχαγιά, κερδίζοντας στο δεύτερο γύρο τον Δημήτρη Στεργίου Καψάλη.
Υπηρεσίες υγείας.
Συνεχίζοντας την παράδοση στις υπηρεσίες υγείας, φιλοξενεί πολλά νοσοκομεία όπως το Σισμανόγλειο Νοσοκομείο (Γενικό Νοσοκομείο) στα σύνορα με τα Βριλήσσια και το Μαρούσι στο νότιο τμήμα του δήμου, το Αμαλία Φλέμινγκ (Πτέρυγα Τσαγκάρη-Γενικό Νοσοκομείο), το ιστορικό Παπαδημητρίου (1ο Νοσοκομείο ΙΚΑ "Η Πεντέλη") και την πτέρυγα Μπόμπολα του Αμαλία Φλέμινγκ, καλύπτοντας τις ανάγκες γενικής περίθαλψης των βορειοανατολικών προαστίων. Το συγκρότημα των νοσοκομείων Αμαλία Φλέμινγκ δημιουργήθηκε το 1986 απο την ενοποίηση τριών πρώην ιδιωτικών κλινικών (Τσαγκάρη, Μπόμπολα, Ζωοδόχος Πηγή), από τις οποίες η τελευταία έπαψε να λειτουργεί το 1999. Τα συγκεκριμένα νοσοκομεία παρείχαν για δεκαετίες πολλαπλές υπηρεσίες υγείας στους κατοίκους των βορείων προαστίων ενώ δεν είναι ιδιόκτητα αφού οι δυο πτέρυγες ανήκουν στο Πανεπιστήμιο Αθηνών και στο ΙΚΑ. Το 2014 ενοποιήθηκαν τα νοσοκομεία Αμαλία Φλέμινγκ, Σισμανόγλειο και Παίδων Πεντέλης υπο την διοίκηση του Σισμανογλείου. Στην συνέχεια οι παροχές υγείας των νοσοκομείων Αμαλία Φλέμινγκ παρουσίασαν μεγάλη κάμψη αφού η πτέρυγα Μπόμπολα έκλεισε και η Πτέρυγα Τσαγκάρη υπολειτουργεί δημιουργώντας μεγάλα προβλήματα στην υγεία των ασθενών.
Ψυχαγωγία.
Τα Μελίσσια επίσης συγκεντρώνουν πλήθος κόσμου και από γειτονικούς δήμους για τις υπηρεσίες που προσφέρουν στο χώρο της γυμναστικής και της ψυχαγωγίας, διαθέτοντας δημοτικό γήπεδο ποδοσφαίρου, γήπεδα μπάσκετ και κολυμβητήριο. Διαθέτουν πολλά πάρκα και εκτεταμένους χώρους πρασίνου : τα δυο μεγαλύτερα είναι το πευκόφυτο άλσος Τσαγκάρη 64 στρεμμάτων, στο βόρειο τμήμα του βρίσκεται η Πτέρυγα Τσαγκάρη του νοσοκομείου Αμαλία Φλέμινγκ και το άλσος Ολυμπιονικών 25 στρεμμάτων στο κέντρο της πόλης μέσα σε αυτό επί της λεωφόρου Δημοκρατίας βρίσκονται η μεγαλύτερη εκκλησία της Ζωοδόχου Πηγής και το εμπορικό κέντρο Μελισσίων. Η ύπαρξη ενός νοσοκομείου με όχι και τόσο καλή φήμη μέσα στο άλσος Τσαγκάρη έχει σταθεί απαγορευτικός παράγοντας ώστε να μπορέσει να αξιοποιηθεί τουριστικά, το άλσος Ολυμπιονικών είναι μερικά παραμελημένο. Οι κεντρικοί δρόμοι (Λεωφόρος Δημοκρατίας, Παναγή Τσαλδάρη, Ελευθερίου Βενιζέλου) έχουν πλήθος καφετέριες, φαγάδικα, ταβέρνες και καταστήματα σε πολύ κοντινές αποστάσεις μεταξύ τους. Φυσικό μνημείο στα ανατολικά της πόλης το ρέμα Πολυδρόσου που ξεκινά από την Πεντέλη και διαχωρίζει τα Μελίσσια απο τον γειτονικό δήμο των Βριλησσίων.
Πολιτισμός.
Στα Μελίσσια γυρίστηκε τμήμα των ταινιών "Γυφτιά το μεγαλείο σου" (1987) και "Λούφες, Τούφες, Έρωτες" (1988).
Αθλητισμός.
Στα Μελίσσια εδρεύει ο «Αθλητικός Όμιλος Μελισσίων» με επίσημο έτος ίδρυσης το 1947. Ανήκει στη δύναμη της Ε.Π.Σ. Αθηνών και αγωνίζεται στις διοργανώσεις της, εκπροσωπώντας τα Μελίσσια στα τοπικά ποδοσφαιρικά πρωταθλήματα. Η μεγαλύτερη διάκριση του συλλόγου είναι η συμμετοχή της ανδρικής ομάδας στο πρωτάθλημα της Δ΄ Εθνικής τις χρονιές 1990-91, 1991-92 και 2011-12.
Επίσης εδρεύει ο «Καλαθοσφαιρικός Αθλητικός Όμιλος Μελισσίων» που ιδρύθηκε το 2011 ως αποτέλεσμα της ένωσης του σωματείου καλαθοσφαίρισης «Αθλητικός Σύλλογος Ερμής Μελισσίων» και του τμήματος καλαθοσφαίρισης του «Αθλητικού Ομίλου Μελισσίων». Ανήκει στη δύναμη της Ε.Σ.Κ. Αττικής, εκπροσωπώντας τα Μελίσσια στο μπάσκετ.

</doc>
