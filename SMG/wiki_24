<doc id="53515" url="https://el.wikipedia.org/wiki?curid=53515" title="Τσιντσιλά">
Τσιντσιλά

Το τσιντσιλά (προφέρεται στα ισπανικά: Τσιντσίγια) είναι τρωκτικό της οικογένειας των τσιντσιλιδών. Το όνομά του σημαίνει "μικρός Τσίντσα" και προέρχεται από τη φυλή Τσίντσα (Chincha) των Άνδεων, τα μέλη της οποίας φορούσαν γούνες του ζώου. 
Ένα χαρακτηριστικό του ζώου είναι η εκτροφή του για την καλής ποιότητας γούνα του. 
Εμφάνιση.
Το τσιντσιλά είναι μικρό σε μέγεθος και μοιάζει με λαγό. Συνήθως έχει χρώμα γκρίζο ασημί, αλλά υπάρχουν διάφορες χρωματικές παραλλαγές που αναπτύχθηκαν στην αιχμαλωσία. Έχει τρίχωμα λεπτό και μαλακό σαν μετάξι, και διαθέτει τη μεγαλύτερη πυκνότητα τριχοφυΐας από όλα τα ζώα της ξηράς, με περισσότερες από 20.000 τρίχες ανά τετραγωνικό εκατοστό. Ενώ στους ανθρώπους από το κάθε τριχοθυλάκιο φύεται μια τρίχα, στα τσιντσιλά υπάρχουν περισσότερες από 50 τρίχες σε ένα τριχοθυλάκιο. Το τρίχωμά τους είναι τόσο πυκνό, που είναι δύσκολο για τα παράσιτα όπως οι ψύλλοι, να ζήσουν σ' αυτό.
Πού ζουν.
Τα τσιντσιλά είναι γηγενή των Άνδεων. Στη φυσική τους κατάσταση κατοικούν στη Νότια Αμερική και κυρίως στη Βολιβία, στη Χιλή και το Περού. Όμως από το 1923, που ο Ματίας Τσάπμαν (Mathias F. Chapman) έφερε στις ΗΠΑ 11 αιχμάλωτα άγρια τσιντσιλά, από τα οποία τα 4 ήταν θηλυκά, ζουν και σε ζωολογικούς κήπους στη Βόρεια Αμερική. Από το 1960 τα τσιντσιλά έχουν γίνει πολύ δημοφιλή ως κατοικίδια.
Είδη τσιντσιλά.
Είναι γνωστά δυο είδη τσιντσιλά:
Τρόπος ζωής.
Στη φύση, τα τσιντσιλά ζουν σε αποικίες. Τα θηλυκά είναι πολύ μεγαλύτερα από τα αρσενικά (φυλετικός διμορφισμός). Μπορούν να ζευγαρώσουν σε κάθε εποχή του χρόνου. Έχουν μακρόχρονη περίοδο κύησης σε σχέση με άλλα τρωκτικά (111 ημέρες), γι' αυτό και τα μικρά τους γεννιούνται με γούνα και με τα μάτια τους ανοιχτά. Σε περίπτωση αποβολής, το έμβρυο τσιντσιλά απορροφάται από το σώμα της μητέρας του. 
Στη φύση τα τσιντσιλά κατοικούν σε φωλιές που σκάβουν ή σε σχισμές βράχων. Κάνουν άλματα μέχρι και πέντε πόδια πάνω από το κεφάλι τους, και τρέφονται με φυτά, φρούτα, σπόρους και μικρά έντομα. Για να καθαρίσουν τα τσιντσιλά τη γούνα τους από τις λιπαρές ουσίες και την υγρασία, συνηθίζουν να κυλιούνται σε σκόνη ή ηφαιστειακή στάχτη.
Σε αιχμαλωσία τα τσιντσιλά ξεπερνούν τα 20 χρόνια ζωής, και φτάνουν το ένα πόδι σε μήκος, αλλά δεν ξεπερνούν τα 10 χρόνια ζωής σε χώρες όπου δεν μπορούν να συνηθίσουν το κλίμα. Ζώα του ίδιου φύλου - αρσενικά ή θηλυκά - μπορούν να ζήσουν ειρηνικά σε κλουβί με κατάλληλο μέγεθος, όταν όμως βρεθούν εκεί και ζώα του αντίθετου φύλου, θα μονομαχήσουν οπωσδήποτε για να ζευγαρώσουν. Και τα θηλυκά τσιντσιλά μονομαχούν σε τέτοιες περιπτώσεις. Επίσης εάν μικρά αρσενικά αφεθούν στο ίδιο κλουβί με τη μητέρα τους, μεγαλώνοντας θα ζευγαρώσουν μαζί της.
Η τροφή τους αποτελείται κυρίως από ξηρά τροφή όπως σταφίδες, χαρούπια, διάφοροι σπόροι και καρποί. Δεν συνιστάται να ταΐζονται τροφές με πολλά σάκχαρα, δηλαδή τροφές με γλυκιά γεύση. Τα επίπεδα σακχάρου στο αίμα τους αυξάνονται πολύ εύκολα. Ακόμη, απαγορεύεται να τους δίνεται κρέας, κοτόπουλο ή και ψάρι, διότι μπορεί να αναπτύξουν επιθετική συμπεριφορά απέναντι στον ιδιοκτήτη τους.
Τα τσιντσιλά ως κατοικίδια.
Τα τσιντσιλά είναι όμορφα και χαριτωμένα κατοικίδια. Παράλληλα όμως, είναι από τη φύση τους νευρικά και δεν τους αρέσει να τα πιάνουν.
Τα τελευταία χρόνια πωλούνται και στην Ελλάδα κατοικίδια τσιντσιλά. Είναι ιδιαίτερα ήσυχα και άοσμα. Οι ακαθαρσίες τους στερεοποιούνται άμεσα και είναι ακίνδυνες. Ο μόνος θόρυβος που μπορεί να κάνουν είναι μικρές "στριγκλιές" που είναι αμφίβολο τί εκφράζουν. Η περιποίησή τους είναι απλή και ανέξοδη. Μία σακούλα τροφή 500ml κρατάει 1-2 μήνες. Τα ροκανίδια ή τα χόρτα που είναι απλωμένα κάτω στο κλουβί πρέπει να αλλάζονται κάθε 3-4 εβδομάδες ή και πιο συχνά. Η ειδική άμμος για την καθαριότητα του τσιντσιλά μπορεί να επαναχρησιμοποιηθεί αφού κοσκινιστεί από τυχόν απορρίμματα και πρέπει να τοποθετείται σε ένα μεγάλο δοχείο μέσα στο κλουβί κάθε μήνα. Καλό είναι να αγοράζεται καινούργια άμμος κάθε 6 μήνες.
Εχθροί.
Στη φύση το τσιντσιλά έχει ως εχθρούς τα γεράκια, τους μεφίτες, τα αιλουροειδή και τα κυνοειδή. Όμως μεγάλος εχθρός του είναι και ο άνθρωπος. Το διεθνές εμπόριο της γούνας του ξεκινά από το 1500 μ.Χ. και εξαιτίας του τα τσιντσιλά έφτασαν να είναι πολύ σπάνια τον 19ο αιώνα.

</doc>
<doc id="53517" url="https://el.wikipedia.org/wiki?curid=53517" title="Πράσο">
Πράσο

Το πράσο είναι ποώδες, διετές, ιθαγενές φυτό και ανήκει στο γένος Άλλιον και στην οικογένεια των Λειριοειδών (Liliaceae).
Περιγραφή και καλλιέργεια.
Έχει στενή συγγένεια με το κρεμμύδι και είναι ανθεκτικό φυτό με ζωηρή ανάπτυξη. Η καταγωγή του είναι από τη Μέση Ανατολή και από τις χώρες της ανατολικής Μεσογείου και διαδόθηκε στην Ευρώπη από τους Ρωμαίους. Καλλιεργείται για το βολβό και τα φύλλα του. Ο πολλαπλασιασμός του πράσου γίνεται με σπόρο. Τον πρώτο χρόνο, από ένα βλαστό αναπτύσσονται μακριά φύλλα σε σχήμα λόγχης και μία παχιά σαρκώδη βάση. Οι σαρκώδεις βάσεις των φύλλων καλύπτουν η μία την άλλη και σχηματίζουν ένα σχεδόν κυλινδρικό, παχύ και μακρύ βολβό. Ο βολβός αυτός φτάνει σε μήκος τα 40-50 εκατοστά. Στη βάση του βολβού αναπτύσσεται ένας θύσανος με ρίζες που προχωρούν σε μεγάλο βάθος. Κατά το δεύτερο χρόνο, ανάμεσα από τα φύλλα αναπτύσσεται ένα μακρύ στέλεχος που καταλήγει σε μία μεγάλη ταξιανθία, η οποία έχει 300-400 λευκά ή ρόδινα άνθη. Ο καρπός του πράσου είναι κάψα και περικλείει πολλά μαύρα σπόρια. Η σπορά μπορεί να γίνει είτε απευθείας στο χωράφι, είτε σε ειδικό ψυχρό σπορείο κατά το μήνα Μάρτιο μέχρι τον Ιούνιο. Μετά τη σπορά πρέπει να περάσουν 2 – 3 μήνες, μέχρι να βγουν τα φυτάρια. Η μεταφύτευση γίνεται τους καλοκαιρινούς μήνες, όχι όμως απευθείας, καθώς τα φυτάρια πρέπει να μείνουν σε ειδικό ξηρό μέρος και να ξεραθούν. Η συγκομιδή γίνεται το χειμώνα. Το πράσο είναι ανθεκτικό στις χαμηλές θερμοκρασίες και μπορεί να αντέξει και σε θερμοκρασία κοντά στους 0 βαθμούς.
Ποικιλίες στην Ελλάδα.
Υπάρχουν αρκετές ποικιλίες πράσου. Στην Ελλάδα οι κυριότερες είναι:
Στη μαγειρική.
Το πράσο μαγειρεύεται είτε ολόκληρο, είτε μόνο ο βολβός του, και χρησιμοποιείται σε σούπες, ως συμπλήρωμα σε πατάτες, με ρύζι (πρασόρυζο), ενώ χρησιμοποιείται και σε σάλτσες. Η γεύση του μοιάζει με αυτή του κρεμμυδιού αλλά είναι πιο ήπια και πιο γλυκιά.

</doc>
<doc id="53518" url="https://el.wikipedia.org/wiki?curid=53518" title="Ισάιας Αφεγουέρκι">
Ισάιας Αφεγουέρκι

Ο Ισάιας Αφεγουέρκι ("Isaias Afewerki", 1946-) είναι ο πρώτος πρόεδρος της Ερυθραίας και πρόεδρος της Εθνοσυνέλευσης της χώρας από τον Μάιο του 1993. Έγινε αρχηγός κράτους της χώρας του έπειτα από τον πόλεμο για την ανεξαρτησία από την Αιθιοπία και ηγείται του μοναδικού νόμιμου πολιτικού κόμματος στη χώρα. 
Πρώτα χρόνια και αντάρτικη δράση.
Γεννήθηκε στις 2 Φεβρουαρίου 1946 και ανήκει σε οικογένεια Χριστιανών και Ιουδαίων, η οποία επί Αιθιοπικής Αυτοκρατορίας ήταν από τις πλουσιότερες στην περιοχή. Είναι μηχανικός. Το 1966 έγινε μέλος του Μετώπου Απελευθέρωσης της Ερυθραίας (ELF) και τον επόμενο χρόνο έλαβε στρατιωτική εκπαίδευση στην Κίνα . Τέσσερα χρόνια μετά διορίστηκε διοικητής αλλά εν τέλει αποχώρησε από το Μέτωπο και μαζί με άλλους ίδρυσε το Απελευθερωτικό Μέτωπο του Λαού της Ερυθραίας (EPLF). Εισήλθε στην τάξη των PLF2, μιας μικρής ομάδας μαχητών. Το 1977 μετονόμασε την ομάδα του σε EPLF. Ανήκει στην Ορθόδοξη Εκκλησία της Ερυθραίας.
Πρόεδρος.
Το 1987 έγινε γενικός γραμματέας του EPLF και τάχθηκε στον αγώνα για ανεξαρτησία από την Αιθιοπία. Το τελευταίο έγινε πραγματικότητα το 1993 και ο ίδιος έγινε ο πρώτος πρόεδρος του νεοσύστατου κράτους. Το κόμμα του μετονομάστηκε σε "Κίνημα του Λαού για Δημοκρατία και Δικαιοσύνη".
Το 1998 η Ερυθραία ενεπλάκη σε πόλεμο με την Αιθιοπία, ο οποίος στοίχισε πάνω από 70.000 ανθρώπινες ζωές και από τις δύο πλευρές και τερματίστηκε με την υπογραφή συμφωνίας στο Αλγέρι, στις 12 Δεκεμβρίου 2000. Το 1995 διεξήχθησαν εθνικές εκλογές με υποψηφίους του PFDJ και ανεξάρτητους, ενώ κάθε 5 χρόνια διεξάγονται περιφερειακές εκλογές, με τελευταία φορά το 2004. Η κυβέρνησή του προέβη σε διώξεις εναντίον δημοσιογράφων και μελών της Αντιπολίτευσης με φυλακίσεις.

</doc>
<doc id="53519" url="https://el.wikipedia.org/wiki?curid=53519" title="Θεώρημα του Όιλερ">
Θεώρημα του Όιλερ

Το θεώρημα του Όιλερ ονόμαστηκε έτσι προς τιμή του γερμανόφωνου Ελβετού μαθηματικού Λέοναρντ Όιλερ ("Leonhard Euler").
Δηλώνει ότι για κάθε φυσικό αριθμό formula_1 ισχύει:
όπου οι α και n σχετικά πρώτοι (i.e. πρώτοι μεταξύ τους).
Δηλώνει δηλαδή ότι το formula_3 είναι ισοδύναμο της μονάδας ως προς modulo n 
ή αλλιώς ότι το n διαιρεί το formula_4.
Με formula_5 συμβολίζεται η συνάρτηση Όιλερ (totient function), που μας δίνει το πλήθος των φυσικών αριθμών, μικρότερων ή ίσων του n, που είναι σχετικά πρώτοι με το n.
Εξήγηση: στο Ζ10 έχουμε 14=1, 24=6, 34=1, 44=6, 54=5, 64=6, 74=1, 84=6, 94=1. Ο Όιλερ παρατήρησε ότι το α4=1 συμβαίνει για α=1, 3, 7, 9, δηλ. όποτε οι α, 10 είναι πρώτοι μεταξύ τους.
Το θεώρημα μπορεί να χρησιμοποιηθεί για να μειωθούν εύκολα μεγάλες δυνάμεις (modulo n). Για παράδειγμα στο 7222 (mod 10), επειδή οι αριθμοί 7 και 10 είναι πρώτοι μεταξύ τους και , από το θεώρημα του Όιλερ ισχύει , έτσι έχουμε 7222 . 
Εφαρμόζεται στους αλγόριθμους RSA.
Το θεώρημα του Όιλερ αποτελεί γενίκευση του μικρού θεωρήματος του Φερμά:
Για formula_6, p πρώτος αριθμός, ισχύει formula_7.
Η παραπάνω σχέση γράφεται τότε ως
που αποτελεί την έκφραση του μικρού θεωρήματος του Φερμά.
Το θεώρημα του Όιλερ στη Θεωρία Αριθμών ονομάζεται και Όιλερ-Φερμά ή Euler-totient για να ξεχωρίζει από θεώρημα του Όιλερ στη Γεωμετρία για τα στερεά.
Το θεώρημα του Όιλερ μπορεί να γενικευθεί με το θεώρημα του Κάρμαϊκλ.

</doc>
<doc id="53520" url="https://el.wikipedia.org/wiki?curid=53520" title="Όλαφουρ Ρ. Γκρίμσον">
Όλαφουρ Ρ. Γκρίμσον



</doc>
<doc id="53522" url="https://el.wikipedia.org/wiki?curid=53522" title="Θεώρημα του Euler">
Θεώρημα του Euler



</doc>
<doc id="53525" url="https://el.wikipedia.org/wiki?curid=53525" title="Εΰρωπαική Ομοσπονδία Ενώσεων Χρηματοικονομικών Αναλυτών">
Εΰρωπαική Ομοσπονδία Ενώσεων Χρηματοικονομικών Αναλυτών



</doc>
<doc id="53528" url="https://el.wikipedia.org/wiki?curid=53528" title="Δημήτρης Θ. Γκότσης">
Δημήτρης Θ. Γκότσης

Ο Δημήτρης Θ. Γκότσης γεννήθηκε στη Θεσσαλονίκη στις 26 Οκτωβρίου 1945 από γονείς μουσικούς, από τους οποίους και πήρε πλήρη μόρφωση στη φωνητική Μουσική. Σπούδασε Ιατρική στο Αριστοτέλειο Πανεπιστήμιο της γενέτειράς του. Μετεκπαιδεύτηκε κι εργάστηκε για πολλά χρόνια στην -τότε Δυτική- Γερμανία. Πρωτοεμφανίστηκε στα γράμματα στην ώριμη ηλικία των 44 χρόνων. Το 1986 εγκαταστάθηκε στην Πάφο της Κύπρου κι εργάστηκε σαν γιατρός μέχρι το 1999. Από τότε ζει σαν ελεύθερος συγγραφέας και μεταφραστής. Διετέλεσε εξωτερικός συνεργάτης του Κέντρου Χορωδιακής Πράξης του Υπουργείου Πολιτισμού της Ελλάδας σε θέματα μετάφρασης λιμπρέττων, ποιητικής και αισθητικής της φωνητικής Μουσικής (ειδικά Ορατορίου και Λήντερ).
Ανήκει στα ιδρυτικά μέλη της Εταιρείας Λογοτεχνών Πάφου, ενώ είναι επίσης και μέλος της Ένωσης Λογοτεχνών Κύπρου, του Pen Club Κύπρου καθώς και της Διεθνούς Ένωσης Κριτικών Λογοτεχνίας.
Ποιήματά του έχουν ανθολογηθεί στα Γαλλικά, Αγγλικά, Ισπανικά, Γερμανικά, Ιταλικά, Φινλανδικά, Βουλγαρικά και Περσικά. Επίσης πρωτότυπα γερμανικά του ποιήματα έχουν συμπεριληφθεί σε γερμανικές ποιητικές ανθολογίες, εκδομένες στο Μόναχο και στο Κίελο.
Εργογραφικό.
Δοκίμια.
Δοκίμια και κριτικές δημοσιευμένα στα βιβλία:
Επίσης, δοκίμια έχουν δημοσιευθεί και σε έγκριτα λογοτεχνικά περιοδικά κι εφημερίδες Κύπρου και Ελλάδας. Ειδικότερα, ο Δ.Θ.Γκότσης προσέγγισε δοκιμιακά το έργο σημαντικών μορφών της πνευματικής παραγωγής του Νεώτερου Ελληνισμού όπως οι Διονύσιος Σολωμός, Ανδρέας Κάλβος, Κωνσταντίνος Καβάφης, Γιώργος Σεφέρης, Δημήτρης Παπαδίτσας, Χρήστος Μαλεβίτσης, Νικηφόρος Βρεττάκος, Τάκης Βαρβιτσιώτης κ.ά.
Μεταφράσεις.
Ο Δ.Θ.Γκότσης έχει επίσης μεταφράσει ποιήματα των ακόλουθων Γερμανών και Αυστριακών ποιητών: Νέλλυ Ζάξ, Πέτερ Χούχελ, Γιόακιμ Ρίνγκελνατς, Ζάρα Κίρς, Ίνγκεμποργκ Μπάχμαν, Ίλζε Άιχινγκερ, Γκέοργκ Τράκλ, Στέφαν Γκεόργκε, Γκέοργκ Χάυμ, Έλζε Λάσκερ-Σούλερ, Άουγκουστ Στράμμ, Ντουρς Γκρύνμπαϊν.
Εξωτερικοί σύνδεσμοι.
Μόνο στην Τρυφερότητα, περιοδικό "Ευθύνη", τεύχος 342, Ιούνιος 2000
Χ. Δ. Γουνελάς, Ο αγνός Φρήντριχ στην Πάτμο - Συστηματική ματιά στο corpus ενός μεγάλου φιλέλληνα λυρικού, Το Βήμα, 29/06/2003

</doc>
<doc id="53529" url="https://el.wikipedia.org/wiki?curid=53529" title="Έλληνες μουσουλμάνοι">
Έλληνες μουσουλμάνοι

Οι Έλληνες μουσουλμάνοι ή ελληνόφωνοι μουσουλμάνοι είναι μουσουλμάνοι ελληνικής εθνοτικής καταγωγής, των οποίων η μεταστροφή στο Ισλάμ (και συχνά η υιοθέτηση της τουρκικής γλώσσας και ταυτότητας) χρονολογείται στην περίοδο της Τουρκοκρατίας στα νότια Βαλκάνια. Αποτελούνται κυρίως από τους απογόνους του ελίτ οθωμανικού σώματος των γενίτσαρων και των οθωμανικών χρόνων που μεταστράφηκαν στο Ισλάμ από τη Μακεδονία, την Κρήτη και τη βορειοανατολική Ανατολία και τον Πόντο. Βρίσκονται επί του παρόντος κυρίως στα δυτικά και τα βορειοανατολικά της Τουρκίας.

</doc>
<doc id="53534" url="https://el.wikipedia.org/wiki?curid=53534" title="Αριζόνα">
Αριζόνα

Η Αριζόνα (αγγλ. State of Arizona), είναι μία νοτιοδυτική Πολιτεία των ΗΠΑ, με έκταση 295.194 τ.χλμ. και πληθυσμό 7.753.895 κατοίκους (εκτίμηση 2021) . Είναι μία από τις τέσσερις πολιτείες που αποτελούν την περιοχή των «Τεσσάρων Γωνιών» (Four Corners), μαζί με το Κολοράντο, το Νέο Μεξικό και τη Γιούτα. 
Συνορεύει στα δυτικά με την Καλιφόρνια και τη Νεβάδα, στα βόρεια με τη Γιούτα, βορειοανατολικά εφάπτεται με το Κολοράντο, ανατολικά συνορεύει με το Νέο Μεξικό και στα νότια έχει εθνικά σύνορα μήκους 626 χλμ. με το Μεξικό (πολιτείες Σονόρα και Μπάχα Καλιφόρνια). 
Πρωτεύουσα και μεγαλύτερη πόλη είναι το Φοίνιξ. Άλλες πόλεις είναι οι: Τουσόν, Αϊγιούμα, Πρέσκοτ, Μέλα.
Παράγει βαμβάκι, τριφύλλι, εσπεριδοειδή, τεύτλα, ελιές. Ακόμη παράγει χρυσό, βολφράμιο, άργυρο, μολυβδαίνιο και, ιδιαίτερα, χαλκό, καθώς διαθέτει περισσότερα από 5.000 διαφορετικά ορυκτά. Τα πολυάριθμα ορυχεία της βρίσκονται στο εσωτερικό της, κοντά στα σύνορα με το Νέο Μεξικό. Στη Βορειοανατολική Αριζόνα κατοικούν οι ιθαγενείς Χόπι. Επίσης στην Αριζόνα βρίσκεται και ένα μεγάλο τμήμα των Ναβάχο στις περιοχές των οποίων χρησιμοποιείται η αλλαγή σε θερινή ώρα (λόγω της έκτασης του πληθυσμού τους και σε άλλες Πολιτείες) αν και η υπόλοιπη Πολιτεία δεν την χρησιμοποιεί.
Γεωγραφία.
Η πολιτεία αποτελείται από υψίπεδα, χαράδρες (περίφημο το Γκραντ Κάνυον, το πλέον διάσημο φαράγγι του κόσμου) και ερήμους που αρδεύονται τεχνητά. Επιπλέον, εκτός από το Γκραντ Κάνυον, πολλά άλλα εθνικά δάση, πάρκα, μνημεία και Ινδιάνικες περιοχές βρίσκονται στην Πολιτεία. Περίφημο είναι και το απολιθωμένο δάσος της, ένα από τα δύο καλύτερα διατηρημένα απολιθωμένα δάση στον κόσμο (το άλλο βρίσκεται στη νήσο Λέσβο).
Από τα 295.000 τετραγωνικά χιλιόμετρα της πολιτείας, περίπου το 15% είναι κτήσεις ιδιωτών. Η υπόλοιπη περιοχή είναι δημόσιο πάρκο και πάρκα, περιοχές αναψυχής και τόποι κατοικίας ιθαγενών Αμερικανών. Η Πολιτεία είναι ευρύτερα γνωστή για το ερημικό της τοπίο, το οποίο είναι πλούσιο σε ξηρόφυτα, όπως ο κάκτος. Είναι επίσης γνωστή για το κλίμα της, το οποίο παρουσιάζει ιδιαίτερα θερμά καλοκαίρια και ήπιους χειμώνες.
Όπως άλλες πολιτείες, η Αριζόνα έχει πληθώρα τοπογραφικών χαρακτηριστικών εκτός του ερημικού κλίματος. Όρη και οροπέδια βρίσκονται σε περιοχές μεγαλύτερες από την μισή Πολιτεία.
Πολιτική.
Η Αριζόνα, γενικότερα θεωρείται μια μετριοπαθής πολιτεία, η οποία συνήθως εκλέγει Ρεπουμπλικανούς για τις Προεδρικές εκλογές, όμως στις υπόλοιπες εκλογές (ομοσπονδιακές, πολιτειακές), είναι αμφίρροπη πολιτεία, και εκλέγει αμφότερα Δημοκρατικούς και Ρεπουμπλικανούς πολιτικούς. 
Στις εκλογές του 2020, ύστερα από 24 χρόνια, εξέλεξε Δημοκρατικό υποψήφιο (Τζο Μπάιντεν). Γενικότερα στις εκλογές του 2020, η πολιτεία, έκανε πολιτική στροφή προς το Δημοκρατικό Κόμμα, αφού κατάφερε να κερδίσει και τη δεύτερη έδρα στη Γερουσία των ΗΠΑ, έχοντας πλέον μόνο Δημοκρατικούς Γερουσιαστές, αλλά και επίσης κατάφερε να αποκτήσει πλειοψηφία (5-4), στα μέλη της Βουλής των Αντιπροσώπων των ΗΠΑ από την Αριζόνα. 
Πανεπιστήμια.
Ιδιαίτερου κύρους πανεπιστήμια της πολιτείας της Αριζόνας είναι το "Arizona State Universιty" και το "University of Arizona", αμφότερα κρατικά, στα οποία η εισαγωγή αλλοδαπών φοιτητών κρίνεται σχετικά δύσκολη. 
Και τα δύο χορηγούν Bachelor's, Master και Διδακτορικό Δίπλωμα. Επίσης και τα δύο παρέχουν φοιτητικό ξενώνα και εστιατόριο.
Σημειώσεις, αναφορές.
Προς τιμή της πολιτείας αυτής φέρονταν ένα ιστορικό θωρηκτό των ΗΠΑ που καταστράφηκε στο Περλ Χάρμπορ και στάθηκε αιτία της εισόδου των ΗΠΑ στον Β' Παγκόσμιο Πόλεμο.

</doc>
<doc id="53537" url="https://el.wikipedia.org/wiki?curid=53537" title="Κολοράντο">
Κολοράντο

"Αυτό το λήμμα είναι σχετικά με την πολιτεία Κολοράντο των ΗΠΑ. Για το πρώην έδαφος των ΗΠΑ, βλέπε Έδαφος του Κολοράντο. Για τον ποταμό, βλέπε Ποταμός Κολοράντο. Για την φυσιογραφική περιοχή, βλέπε Οροπέδιο του Κολοράντο. Για άλλες χρήσεις, βλέπε Κολοράντο (αποσαφήνιση)."
Το Κολοράντο (αγγλικά: State of Colorado) (προφέρεται ) είναι μια πολιτεία των ΗΠΑ που περιλαμβάνει το μεγαλύτερο μέρος των Νότιων Βραχωδών Ορέων καθώς και το βορειοανατολικό τμήμα του Οροπεδίου του Κολοράντο και την δυτική άκρη των Μεγάλων Πεδιάδων. Το Κολοράντο είναι μέρος των Δυτικών Ηνωμένων Πολιτειών, των Νοτιοδυτικών Ηνωμένων Πολιτειών, και των Ορεινών Πολιτειών. Έχει έκταση 269.601 τ.χλμ. και πληθυσμό 5.942.182 κατοίκους (εκτίμηση 2021). Το Κολοράντο είναι η 8η σε έκταση και η 20η σε πληθυσμό από τις 50 Ηνωμένες Πολιτείες.
Η πολιτεία πήρε το όνομα της από τον Ποταμό Κολοράντο, τον οποίο οι πρώτοι Ισπανοί εξερευνητές ονόμασαν τον "Río Colorado" λόγω της ερυθρόχρωμης (Ισπανικά:colorado) λάσπης που ο ποταμός μετέφερε από τα βουνά. Την 1 Αυγούστου 1876, ο Πρόεδρος των ΗΠΑ Οδυσσεύς Γκραντ υπέγραψε μια διακήρυξη που δεχόταν το Κολοράντο ως 38η πολιτεία. Το Κολοράντο αποκαλείται και «" Πολιτεία της Εκατονταετηρίδας"» επειδή έγινε δεκτή στην Ένωση το 1876, την επέτειο των εκατό ετών από την Διακήρυξη της Ανεξαρτησίας των Ηνωμένων Πολιτειών.
Το Κολοράντο συνορεύει με την βορειοδυτική πολιτεία του Ουαϊόμινγκ στα βόρεια, τις μεσοδυτικές πολιτείες της Νεμπράσκα και του Κάνσας στα βορειοανατολικά και τα ανατολικά, στα νότια με το Νέο Μεξικό και ένα μικρό τμήμα της νότιας πολιτείας της Οκλαχόμα, και στα δυτικά με την Γιούτα. Οι τέσσερις πολιτείες του Κολοράντο, του Νέου Μεξικού, της Αριζόνα, και της Γιούτα συναντώνται σε ένα κοινό σημείο γνωστό ως οι Τέσσερις Γωνίες, το οποίο είναι γνωστό ως η καρδιά των Αμερικανικών Μεσοδυτικών. Το Κολοράντο είναι μία από τις τρεις μόνο πολιτείες χωρίς φυσικά σύνορα, με τις άλλες δύο να είναι το Ουαϊόμινγκ και η Γιούτα. Το Κολοράντο είναι αξιοσημείωτο για το ζωντανό τοπίο του από βουνά, δάση, τις υψηλές πεδιάδες, τα μέσα, τα φαράγγια, τα οροπέδια, τους ποταμούς, και τις ερήμους.
Το Ντένβερ είναι η πρωτεύουσα και η πολυπληθέστερη πόλη του Κολοράντο. Οι κάτοικοι της πολιτείας είναι γνωστοί τυπικά ως "Κολοραντανοί", αν και ο παλαιός όρος "Κολοραντοανοί" χρησιμοποιείται ακόμη.
Γεωγραφία.
Τα σύνορα του Κολοράντο ήταν αρχικά ορισμένα ως γραμμές γεωγραφικού πλάτους και μήκους, κάνοντας το σχήμα του ένα τετράπλευρο γεωγραφικού πλάτους-γεωγραφικού μήκους* το οποίο εκτείνεται από 37°Β έως 41°Β γεωγραφικό πλάτος 102°03'Δ έως 109°03'Δ γεωγραφικό μήκος. Το Κολοράντο, το Ουαϊόμινγκ και η Γιούτα είναι οι μόνες πολιτείες των οποίων τα σύνορα είναι γραμμές - παράλληλοι και μεσημβρινοί.
Όρη.
Η κορυφή του Όρους Έλμπερτ με 14.440 ft (4.401 m) υψόμετρο στην Κομητεία Λέικ είναι το υψηλότερο σημείο του Κολοράντο και των Βραχωδών Ορέων. Το Κολοράντο είναι η μόνη πολιτεία των ΗΠΑ που βρίσκεται πάνω από 1.000 μέτρα υψόμετρο. Το σημείο όπου ο ποταμός Αρικάρι εκρέει από την Κομητεία Γιούμα, (Κολοράντο), και εισρέει στην Κομητεία Τσεγιέν, Κάνσας, είναι το χαμηλότερο σημείο στο Κολοράντο σε υψόμετρο 1.011 μέτρων. Αυτό το σημείο φέρει την διάκριση του να είναι το υψηλότερο σημείο χαμηλότερο υψομέτρου από κάθε πολιτεία.
Πεδιάδες.
Λίγο παραπάνω από το ένα τρίτο της έκτασης του Κολοράντο είναι επίπεδη και λοφώδης γη. Ανατολικά των Βραχωδών Ορέων είναι οι Ανατολικές Πεδιάδες του Κολοράντο των Υψηλών Πεδιάδων, το τμήμα των Μεγάλων Πεδιάδων μέσα στο Κολοράντο με υψόμετρα που κυμαίνονται από περίπου 1.020 έως 2.240 μέτρα. Οι μεσοδυτικές πολιτείες με πεδιάδες του Κάνσας και της Νεμπράσκα συνορεύουν με το Κολοράντο στα ανατολικά και βορειοανατολικά. Οι πεδιάδες του Κολοράντο συχνά θεωρούνται λιβάδια, αλλά ουσιαστικά μπορεί να περιέχουν τεμάχια δάση φυλλοβόλων, λόφων, και φαράγγια, παρομοίως με τις υψηλές πεδιάδες στο Νέο Μεξικό επίσης. Το Ανατολικό Κολοράντο καλύπτεται τώρα κυρίως από χωράφια, μαζί με μικρά αγροτικά χωριά και κωμοπόλεις. Οι κατακρημνίσεις είναι καλές, με μέσο όρο από 380 έως 630 χιλιοστόμετρα ετησίως. Τα καλοκαίρια στις πεδιάδες είναι κανονικά ζεστά και ξηρά, ενώ οι χειμώνες είναι συχνά αρκετά κρύοι, με χιόνι, και παγωμένοι. Το καλαμπόκι, το σιτάρι, το σανό, η σόγια, και η βρώμη είναι τυπικά προϊόντα, και οι περισσότερες κωμοπόλεις και χωριά σε αυτή την περιοχή υπερηφανεύονται για έναν πύργο νερού και έναν ανελκυστήρα σιτηρών. Όπως και με την καλλιέργεια αγροτικών προϊόντων, το Ανατολικό Κολοράντο έχει καλή ανάπτυξη της κτηνοτροφίας, όπως τα ράντσα βοοειδών και τις φάρμες χοίρων και νερό για άρδευση είναι διαθέσιμο από το Σάουθ Πλατ, τον Ποταμό Αρκάνσας, και μερικά άλλα ρεύματα, και επίσης από υπόγειες πηγές, περιλαμβανομένων των αρτεσιανών φρεάτων. Όμως, η εντατική χρήση νερού του εδάφους από πηγάδια για άρδευση έχει προκαλέσει την μείωση των αποθεμάτων υπόγειου νερού.
Οροσειρά Φροντ.
Ο περισσότερος πληθυσμός του Κολοράντο κατοικεί κατά μήκος της ανατολικής άκρης των Βραχωδών Ορέων στον Αστικό Διάδρομο Οροσειράς Φροντ μεταξύ του Τσεγιέν, Ουαϊόμινγκ, και του Πουέμπλο, Κολοράντο. Αυτή η περιοχή προστατεύεται μερικώς από επικρατούσες θύελλες που φυδούν από την περιοχή του Ειρηνικού Ωκεανού από τα υψηλά Βραχώδη Ώρη στο μέσο του Κολοράντο. Τα μόνα άλλα σημαντικά κέντρα πληθυσμού είναι στο Γκραντ Τζάνκσιον και το Ντουράνγκο στο άκρο δυτικό Κολοράντο.
Ηπειρωτικό Χώρισμα.
Το Ηπειρωτικό Χώρισμα εκτείνεται κατά μήκος της κορυφής των Βραχωδών Ορέων. Η περιοχή του Κολοράντο στα δυτικά του Ηπειρωτικού Χωρίσματος ονομάζεται Δυτική Πλαγιά του Κολοράντο. Το αποστραγγισμένο νερό δυτικά του Ηπειρωτικού Χωρίσματος ρέει στα νοτιοδυτικά μέσω του Ποταμού Κολοράντο και του Γκριν Ρίβερ μέσα στον Κόλπο της Καλιφόρνια.
Στο εσωτερικό των Βραχωδών Ορέων υπάρχουν αρκετά μεγάλα επίσης καλούμενα «πάρκα» ή υψηλές ευρείες λεκάνες. Στα βόρεια, στην ανατολική πλευρά του Ηπειρωτικού Χωρίσματος βρίσκεται το Βόρειο Πάρκο του Κολοράντο. Το Βόρειο Πάρκο αποστραγγίζεται από τον βόρειο ποταμό Πλατ, ο οποίος ρέει βόρεια στο Ουαϊόμινγκ και τη Νεμπράσκα. Μόλις στα νότια του Νορθ Παρκ, αλλά στην δυτική πλευρά του Ηπειρωτικού Χωρίσματος, είναι το Μίντλ Παρκ, το οποίο παροχετεύεται από τον ποταμό Κολοράντο. Το Σάουθ Παρκ είναι η περιοχή των πηγών του Νότιου Ποταμού Πλατ.
Κυβέρνηση και πολιτικά.
Πολιτειακή κυβέρνηση.
Όπως όλες οι πολιτείες, το πολιτειακό σύνταγμα του Κολοράντο προβλέπει τρεις κλάδους κυβέρνησης: τον νομοθετικό, τον εκτελεστικό, και τον δικαστικό κλάδο. Ο Κυβερνήτης είναι επικεφαλής του εκτελεστικού κλάδου της πολιτείας. Το Ανώτατο Δικαστήριο του Κολοράντο είναι το ανώτατο δικαστήριο στην πολιτεία. Το πολιτειακό νομοθετικό σώμα είναι η Γενική Συνέλευση του Κολοράντο, η οποία αποτελείται από δύο σώματα, την Βουλή των Αντιπροσώπων και την Γερουσία.
Η Βουλή έχει 65 μέλη και η Γερουσία έχει 35. Τρεχόντως, η Βουλή ελέγχεται από το Ρεπουμπλικανικό Κόμμα με μια πλειοψηφία μίας έδρας και η Γερουσία ελέγχεται από το Δημοκρατικό Κόμμα. Η Γενική Συνέλευση του Κολοράντο του 2005 ήταν η πρώτη που ελεγχόταν από τους Δημοκρατικούς σε σαράντα χρόνια. Ο παρών κυβερνήτης είναι ο Δημοκρατικός Τζον Χικενλούπερ.
Κομητείες.
"Βλέπε επίσης:Κατάλογος κομητειών στο Κολοράντο"
Η πολιτεία του Κολοράντο διαιρείται σε 64 κομητείες. Οι κομητείες είναι σημαντικές μονάδες διοίκησης στο Κολοράντο αφότου η πολιτεία δεν έχει δευτερεύουσες πολιτικές υποδιαιρέσεις όπως οι δήμοι.
Εξωτερικοί σύνδεσμοι.
State government
Federal government
Other

</doc>
<doc id="53539" url="https://el.wikipedia.org/wiki?curid=53539" title="Νεβάδα">
Νεβάδα

Η Νεβάδα (αγγλ. State of Nevada), είναι πολιτεία των δυτικών ΗΠΑ. Πρωτεύουσα είναι το Κάρσον Σίτι και μεγαλύτερη πόλη το Λας Βέγκας. Έχει έκταση 286.380 τ.χλμ., (7η μεγαλύτερη των ΗΠΑ), και πληθυσμό 3.228.595 κατοίκους (εκτίμηση 2021). Συνορεύει βόρεια με το Όρεγκον και το Αϊντάχο, δυτικά και νότια με την Καλιφόρνια, νοτιοανατολικά με την Αριζόνα και ανατολικά με τη Γιούτα.
Η Νεβάδα πήρε το όνομά της από την ομώνυμη οροσειρά που δεσπόζει στα ανατολικά της πολιτείας (τη Σιέρα Νεβάδα που στα Ισπανικά σημαίνει «Χιονισμένη Οροσειρά»). 
Το νότιο τμήμα καλύπτει η έρημος Μοχάβι (Mojave). Το 86% του εδάφους της πολιτείας ανήκει στην ομοσπονδιακή κυβέρνηση των ΗΠΑ, με πολιτική και στρατιωτική δικαιοδοσία.
Η Νεβάδα είναι γνωστή για τη βιομηχανία τουρισμού της. Τα καζίνο και τα νυχτερινά κέντρα του Λας Βέγκας, του Ρίνο και άλλων πόλεων προσελκύουν τουρίστες απ' όλο τον κόσμο. Η Νεβάδα διαθέτει επίσης σημαντικό ορυκτό πλούτο, κυρίως χρυσό, αλλά και άργυρο, χαλκό, γύψο, λίθιο κ.ά.

</doc>
<doc id="53540" url="https://el.wikipedia.org/wiki?curid=53540" title="Σέσκουλο">
Σέσκουλο

Το σέσκουλο ή σέσκλο ή Βέτα η σικελική είναι μια ποικιλία παντζαριού (Beta vulgaris, Βέτα η κοινή). Είναι ποώδες, διετές συνήθως φυτό της οικογένειας των Χηνοποδιοειδών και ανήκει στο γένος "Βέτα" ή "Μπέτα". Καλλιεργείται στις Μεσογειακές περιοχές, στη Βόρεια Αφρική και γενικά στις Εύκρατες περιοχές. Θεωρείται ότι κατάγεται από τα Κανάρια Νησιά.
Αναφορές.
Ο Θεόφραστος αναφέρει τα σέσκουλα ("Βέτα η κοινή" ποικ. σικελική – "Beta vulgaris" var. cicla) ως «λευκόν τευτλίον» και τα κοκκινογούλια ("Βέτα η κοινή" ποικ. αιμάσσουσα – "Beta vulgaris" var. cruenta) ως «σαρκόρριζον τευτλίον».
Περιγραφή.
Τα φύλλα του είναι μεγάλα, γυαλιστερά, αρκετά σκληρά και γραμμωτά, ενώ ο μίσχος και η μεσαία νεύρωση μπορεί να έχουν λευκό, υποκίτρινο ή κοκκινωπό χρώμα. Τα άνθη του έχουν πρασινωπό ή κοκκινωπό χρώμα και διατάσσονται κατά σωρούς στη μέση του φυτού. Η αναπαραγωγή γίνεται με σπόρο. Το σέσκουλο αρέσκεται σε υγρά εδάφη και θέλει καλό πότισμα για να αναπτυχθεί. Όταν δεν υπάρχει αρκετή υγρασία στο έδαφος πραγματοποιείται ένα πότισμα μετά από το φύτρωμα των μικρών φυταρίων.
Ελληνική χλωρίδα.
Στην Ελλάδα εκτός από το καλλιεργούμενο σέσκουλο υπάρχει και το αυτοφυές αγριοσέσκουλο (Beta maritima) που βρίσκεται σε παραθαλάσσιες αμμώδεις τοποθεσίες.
Τα φύλλα του σέσκουλου γίνονται σαλάτες, χρησιμοποιούνται και σε πίτες, αλλά τρώγονται κυρίως μαγειρεμένα, ενώ οι ντολμάδες από σέσκουλα είναι παραδοσιακό πιάτο σε αρκετές περιοχές της Ελλάδας.
Στην Κύπρο το σέσκουλο αναφέρεται και ως λάχανο, και χρησιμοποιείται κατά κύριο λόγο ως συνοδευτικό στα φαγητά με όσπρια.

</doc>
<doc id="53541" url="https://el.wikipedia.org/wiki?curid=53541" title="Γιουροπόλ">
Γιουροπόλ



</doc>
<doc id="53542" url="https://el.wikipedia.org/wiki?curid=53542" title="Europol">
Europol



</doc>
<doc id="53545" url="https://el.wikipedia.org/wiki?curid=53545" title="Duchy of Neopatria">
Duchy of Neopatria



</doc>
<doc id="53546" url="https://el.wikipedia.org/wiki?curid=53546" title="Δουκάτο Νέων Πατρών">
Δουκάτο Νέων Πατρών

Το Δουκάτο Νέων Πατρών ήταν ηγεμονία που ιδρύθηκε από τους Καταλανούς περί το 1320, με κέντρο την πόλη των Νέων Πατρών, τη σημερινή Υπάτη, στην κοιλάδα του Σπερχειού, δυτικά της Λαμίας.
Ιστορία.
Όταν ο Έλληνας ηγεμόνας της Θεσσαλίας, Ιωάννης Β' Δούκας, πέθανε το 1318 χωρίς κληρονόμους, η Θεσσαλία περιέπεσε σε αναρχία. Οι Αλμογάβαροι της Καταλανικής Εταιρείας, αφού μετά την Μάχη του Αλμυρού (1311) κατέκτησαν το μεγαλύτερο μέρος του Δουκάτου των Αθηνών, εκμεταλλεύτηκαν την κατάσταση για να επεκταθούν προς τα βόρεια. Υπό τη ηγεσία του Αλφόνσο Φαδρίκ, οι Καταλανοί κατέλαβαν την πρωτεύουσα της Θεσσαλίας, τις Νέες Πάτρες (σημ. Υπάτη) το 1319, και ως το 1325 είχαν επίσης καταλάβει το Ζητούνι (σημ. Λαμία), το Λιδωρίκι, το Σιδηρόκαστρο, και την Βιτρινίτσα (σημ. Τολοφών) καθώς και--προφανώς για μικρό διάστημα--τον Δομοκό, το Γαρδίκι (σημ. Πελασγία) και τα Φάρσαλα. Το κεντρικό και νότιο τμήμα της Θεσσαλίας παρέμειναν σε ελληνικά χέρια υπό μια σειρά τοπικών αρχόντων, ορισμένοι εκ των οποίων αναγνώριζαν την επικυριαρχία του Βυζαντίου, όπως ο Στέφανος Γαβριηλόπουλος στα Τρίκαλα. Άλλοι όμως, όπως η οικογένεια των Μαλιασηνών ή Μελισσηνών στην περιοχή του Βόλου, στράφηκαν στους Καταλανούς για υποστήριξη. 
Οι Έλληνες ηγεμόνες της Θεσσαλίας από καιρό, αν και λανθασμένα, ονομάζονταν "Δούκες των Νέων Πατρών" στις δυτικές πηγές, από την πρωτεύουσά τους, τη σημερινή Υπάτη. Αυτό ήταν αποτέλεσμα σύγχυσης μεταξύ του οικογενειακού επωνύμου «Δούκας» και του αξιώματος του «δούκα». Ως εκ τούτου, η περιοχή που κατέλαβαν οι Καταλανοί οργανώθηκε ως το «Δουκάτο Νέων Πατρών» και διαιρέθηκε σε πέντε καπετανάτα. 
Οι Καταλανοί επέλεξαν τον Μανφρέδο, τον ανήλικο γιο του βασιλιά της Σικελίας Φρειδερίκου Β΄, ως τον δούκα τους, αλλά πραγματική εξουσία βρισκόταν στα χέρια του τοπικού εκπρόσωπου του δούκα, του γενικού βικάριου, και του «μαρεσάλου του στρατού των δυο δουκάτων» (mariscalus exercitus ducatuum) της Αθήνας και των Νέων Πατρών, ως του εκλεγμένου επικεφαλής των μελών της Εταιρείας. Η πλειοψηφία των καταλανικών κτήσεων στην θεσσαλία χάθηκαν όταν η περιοχή κατελήφθη από τους Σέρβους του Στεφάνου Δουσάν το 1348, εκτός από την ίδια την πόλη των Νέων Πατρών και τα περίχωρά της. Το 1377, ο τίτλος του Δούκα των Αθηνών και των Νέων Πατρών περιήλθε στον Πέτρο Δ΄ της Αραγωνίας. Αυτός ο τίτλος διατηρήθηκε από τους διαδόχους του, και συνέχισε να συμπεριλαμβάνεται στον πλήρη τίτλο των Ισπανών μοναρχών τουλάχιστον μέχρι την ανάληψη του ισπανικού θρόνου από τον Οίκο των Βουρβόνων.
Το 1378-1379, οι Καταλανοί έχασαν το μεγαλύτερο μέρος των κτήσεών τους στην Βοιωτία από την Εταιρεία των Ναβαρραίων, ενώ από τα νότια ο φιλόδοξος Φλωρεντίνος τυχοδιώκτης Νέριο Α΄ Ατσαγιόλι, κύριος της Κορίνθου, κατέλαβε τα Μέγαρα το 1374 και άρχισε να απειλεί την Αθήνα. Ως το 1380, μόνο οι δυο πρωτεύουσες της Αθήνας και των Νέων Πατρών, καθώς και η Κομητεία των Σαλώνων είχαν απομείνει στα χέρια των Καταλανών. Η Αθήνα κατελήφθη από τον Ατσαγιόλι το 1388, ο οποίος το 1389 κατέλαβε και τις Νέες Πάτρες. Ο Ατσαγιόλι υιοθέτησε τον τίτλο «Κύριος της Κορίνθου και του Δουκάτου των Αθηνών και Νέων Πατρών», αλλά ο θρίαμβός του ήταν βραχύβιος: το 1393/1394, οι Οθωμανοί κατέκτησαν τις Νέες Πάτρες και ολόκληρη την κοιλάδα του Σπερχειού.
Εκκλησιαστικώς, το Δουκάτο των Νέων Πατρών βρισκόταν υπό την Λατινική Αρχιεπισκοπή των Νέων Πατρών (L'Arquebisbat de la pàtria), με έναν υπαγόμενο επίσκοπο, του Ζητουνίου.
Κατάλογος Γενικών Βικάριων.
Οι γενικοί βικάριοι ήταν οι τοπικοί αντιπρόσωποι και ανώτατοι κυβερνήτες των δουκών, αρχικά για το Στέμμα της Σικελίας, μετά το 1379 για το Στέμμα της Αραγωνίας:

</doc>
<doc id="53551" url="https://el.wikipedia.org/wiki?curid=53551" title="Δήμος Αντιγονιδών">
Δήμος Αντιγονιδών

Ο Δήμος Αντιγονιδών ήταν δήμος του Νομού Ημαθίας. Με την εφαρμογή το σχεδίου Καλλικράτης εντάχθηκε στον νέο Δήμο Αλεξάνδρειας. Είχε έκταση 57874 στρέμματα, 5360 κατοίκους και συνολικά 7 δημοτικά διαμερίσματα:
Ιστορικά στοιχεία.
Κατά την επανάσταση του 1821 οι κάτοικοι της περιοχής του δήμου Αντιγονιδών αγωνίστηκαν κατά των Οθωμανών. Σπουδαίος αγωνιστής της επανάστασης του 1821 ήταν ο Νικόλαος Κωνσταντίνου από το Παλαιό Σκυλλίτσι .

</doc>
<doc id="53555" url="https://el.wikipedia.org/wiki?curid=53555" title="Θεμελιώδης αλληλεπίδραση">
Θεμελιώδης αλληλεπίδραση

Ο όρος θεμελιώδης αλληλεπίδραση ή Θεμελιώδεις Δυνάμεις αφορά τον μηχανισμό σύμφωνα με τον οποίο τα διάφορα σωματίδια αλληλεπιδρούν μεταξύ τους. Σήμερα γνωρίζουμε πως υπάρχουν τέσσερις θεμελιώδεις αλληλεπιδράσεις/δυνάμεις: η βαρυτική, η ηλεκτρομαγνητική, η ισχυρή και η ασθενής αλληλεπίδραση.
Οι σύγχρονες θεωρίες υποστηρίζουν ότι τα σωματίδια δεν αλληλεπιδρούν απ' ευθείας μεταξύ τους, αλλά η αλληλεπίδραση λαμβάνει μέρος μέσω των φορέων της εκάστοτε αλληλεπίδρασης, όπως είναι το φωτόνιο για την ηλεκτρομαγνητική.
Μεγάλο κομμάτι της έρευνας σήμερα στο πεδίο της θεωρητικής φυσικής στρέφεται στην ενοποίηση των τεσσάρων αυτών αλληλεπιδράσεων. Το πρώτο βήμα έγινε με την ενοποίηση του ηλεκτρισμού με τον μαγνητισμό από τον Τζέιμς Μάξγουελ. Η ηλεκτρομαγνητική και η ασθενής αλληλεπίδραση έχουν επίσης ενωθεί ως η ηλεκτροασθενής αλληλεπίδραση, στο όριο των χαμηλών ενεργειών. Οι μεγαλοενοποιημένες θεωρίες βαθμίδας φιλοδοξούν να ενοποιήσουν την ηλεκτροασθενή με την ισχυρή αλληλεπίδραση, ενώ παραμένει και η βαρύτητα, για την οποία έχουν διατυπωθεί αρκετές ανεπιβεβαίωτες θεωρίες, όπως η θεωρία Χορδών.

</doc>
<doc id="53558" url="https://el.wikipedia.org/wiki?curid=53558" title="Σύλλογος φοιτητών">
Σύλλογος φοιτητών

Ο σύλλογος φοιτητών είναι το συλλογικό όργανο λήψης αποφάσεων των φοιτούντων στα Πανεπιστημιακά Ιδρύματα ενώ ο σύλλογος σπουδαστών είναι το συλλογικό όργανο λήψης αποφάσεων των σπουδαζόντων στα Τεχνολογικά Ιδρύματα.
Βάσει των περισσότερων καταστατικών ο όρος «φοιτητής» αναφέρεται σε φοιτούντες στον Πανεπιστημιακό τομέα της Ανώτατης Εκπαίδευσης, ενώ ο όρος «σπουδαστής» σε σπουδάζοντες στα Τεχνολογικά Εκπαιδευτικά Ιδρύματα τα οποία ανήκουν στον Τεχνολογικό τομέα της Ανώτατης Εκπαίδευσης.
Κατά παράδοση, υπάρχει ένας Σύλλογος ανά γνωστικό αντικείμενο, τμήμα, σχολή, ή ακόμη και ακαδημαϊκό ίδρυμα. Στην Ελλάδα, όλοι οι εγγεγραμμένοι σπουδαστές και φοιτητές προπτυχιακού επιπέδου, ανήκουν αυτόματα στον σύλλογο της σχολής ή του τμήματος τους, ενώ υπάρχουν κατά περίπτωση σύλλογοι μεταπτυχιακών φοιτητών.
Τυπικά οι φοιτητικοί και σπουδαστικοί σύλλογοι υπάρχουν για να δραστηριοποιούνται σχετικά με τα προβλήματα των φοιτητών (φοιτητικός συνδικαλισμός), αλλά μερικές φορές προβαίνουν και σε διοργανώσεις ακαδημαϊκού χαρακτήρα (συνέδρια) ή ψυχαγωγίας (συναυλίες, πάρτι).
Δομή.
Ανώτατο όργανο λήψης αποφάσεων του Συλλόγου είναι η Γενική Συνέλευση, που αποτελείται από το σύνολο των μελών του συλλόγου και λαμβάνει αποφάσεις κατά πλειοψηφία, μετά από ανοιχτή συζήτηση επί των θεμάτων. Πολλοί σύλλογοι διαθέτουν Διοικητικό Συμβούλιο (ΔΣ) που είναι υπόλογο της γενικής συνέλευσης και αναλαμβάνει να υλοποιήσει τις αποφάσεις της και να την προετοιμάσει. Μέλη του ΔΣ συνήθως συμμετέχουν στα όργανα συνδιοίκησης, δηλαδή τη Σύγκλητο ή Συμβούλιο ΤΕΙ, την Κοσμητεία ή Συμβούλιο Σχολής και τη Συνέλευση Τμήματος, σε μικρό ποσοστό, προκειμένου να εκπροσωπήσουν την άποψη των φοιτητών.
Οι σύλλογοι Φοιτητών όλης της χώρας τυπικά απαρτίζουν την Εθνική Φοιτητική Ένωση Ελλάδος (ΕΦΕΕ), ενώ οι σύλλογοι Σπουδαστών όλης της χώρας τυπικά απαρτίζουν την Εθνική Σπουδαστική Ένωση Ελλάδος (ΕΣΕΕ). Οι φοιτητικοί σύλλογοι της Θεσσαλονίκης απαρτίζουν τη ΦΕΑΠΘ-ΠΑΜΑΚ.
Στους Φοιτητικούς και Σπουδαστικούς Συλλόγους η εκπροσώπηση στο Διοικητικό Συμβούλιο ορίζεται από τα μέλη του Συλλόγου σε μυστική ψηφοφορία, που γίνεται την ίδια ημερομηνία σε ολόκληρη την Ελλάδα και είναι γνωστή ως φοιτητικές εκλογές στα Πανεπιστημιακά Ιδρύματα και ως σπουδαστικές εκλογές στα Τεχνολογικά Ιδρύματα. Είθισται οι περισσότεροι εκπρόσωποι να αποτελούν μέλη φοιτητικών παρατάξεων, τουλάχιστον τέσσερις εκ των οποίων αντιστοιχούν σε πολιτικά κόμματα ή ευρύτερους πολιτικούς σχηματισμού. Το ανώτατο όργανο αποφάσεων της ΕΦΕΕ και της ΕΣΕΕ είναι το Πανσπουδαστικό Συνέδριο στο οποίο αποκτούν δικαίωμα εκπροσώπησης παρατάξεις από όλη την Ελλάδα βάσει του εκλογικού αποτελέσματος που κατέγραψαν στο σύλλογό τους. Καθώς το Πανσπουδαστικό Συνέδριο δεν έχει πραγματοποιηθεί εδώ και αρκετά χρόνια, αποφάσεις -κυρίως τυπικού χαρακτήρα, όπως η ημερομηνία διεξαγωγής των φοιτητικών και σπουδαστικών εκλογών- λαμβάνει το Κεντρικό της Συμβούλιο της ΕΦΕΕ και της ΕΣΕΕ.
Ιστορία.
Οι περισσότεροι σημερινοί φοιτητικοί και σπουδαστικοί σύλλογοι ιδρύθηκαν τα πρώτα χρόνια της Μεταπολίτευσης, αμέσως μόλις δόθηκαν οι σχετικές συνδικαλιστικές ελευθερίες στα μέλη της ακαδημαϊκής κοινότητας, δίνοντας έναν αέρα Δημοκρατίας και ελεύθερης έκφρασης, σε έναν χώρο που πρωτοστάτησε στον αγώνα κατά της Δικτατορίας τα χρόνια που προηγήθηκαν. Από τότε μέχρι σήμερα οι σύλλογοι αυτοί πρωτοστατούν στην πολιτική δραστηριοποίηση των φοιτητών.

</doc>
<doc id="53559" url="https://el.wikipedia.org/wiki?curid=53559" title="ΑΠΘ">
ΑΠΘ



</doc>
<doc id="53560" url="https://el.wikipedia.org/wiki?curid=53560" title="Φοιτητικός Σύλλογος">
Φοιτητικός Σύλλογος



</doc>
<doc id="53562" url="https://el.wikipedia.org/wiki?curid=53562" title="Μεσαία κύματα">
Μεσαία κύματα

Τα μεσαία κύματα (M.W, Medium waves) είναι περιοχή ραδιοκυμάτων. Για την Ευρώπη, η οποία βρίσκεται στην ITU region 1 η ζώνη των μεσαίων κυμάτων έχει ορισθεί από τους 526,5 KHz έως τους 1606,5 KHz (ECA TABLE APROVED October 2017 pages 15, 16) και χρησιμοποιείται για ραδιοφωνικές εκπομπές που απευθύνονται στο ευρύ κοινό, με πομπούς ισχύος έως 2MW για ημερήσιες εκπομπές. Τα κέντρα των καναλιών βρίσκονται σε προκαθορισμένες συχνότητες και απέχουν μεταξύ τους 9 KHz, συνολικά 120 κανάλια.  Κατά αυτόν τον τρόπο, το κέντρο του πρώτου νόμιμου καναλιού είναι οι 531 KHz. Το κέντρο του τελευταίου νόμιμου καναλιού είναι οι 1602 KHz. Πλευρικές συχνότητες έως +/- 4,5 KHz. 
Στην βόρεια και νότια Αμερική ITU* region 2 η μπάντα αυτή έχει επεκταθεί από το 1993. Τα όρια της είναι από τους 535 KHz έως τους 1705 KHz. Υπό μία έννοια, το χαμηλόσυχνο όριο στις ΗΠΑ είναι οι 525 KHz καθώς στους  530 KHz βρίσκεται το κέντρο καναλιού που δίνει πληροφορίες  στους ταξιδιώτες, το οποίο δεν έχει άδειοδοτηθεί από την FCC. Τα κανάλια απέχουν μεταξύ τους 10 KHz, συνολικά 117 κανάλια. Με αυτόν τον τρόπο οι παρεμβολές μεταξύ των σταθμών μειώνονται. Το κέντρο του πρώτου νόμιμου καναλιού είναι οι 540 KHz, και το κέντρο του τελευταίου είναι οι 1700 KHz. Πλευρικές +/- 5 ΚΗz. Στις ΗΠΑ επίσης, δεν έχει αδειοδοτηθεί το κανάλι 1610 ΚΗz, καθώς εκεί δίνονται επίσης οδηγίες σε όσους ταξιδεύουν. Παρ'οτι το κανάλι 1710 υπάρχει στους ραδιοφωνικούς δέκτες δεν εκπέμπουν εκεί ραδιοφωνικοί σταθμοί. Έχει δοθεί άδεια κατ'έξερεση από το FCC σε ένα κέντρο βοήθειας ( WQFG689 ) που εκπέμπει της ίδιες πληροφορίες, με πέντε πομπούς των 10W κατά μήκος της επαρχίας Hudson του New Jersey σε περιπτώσεις εκτάκτων αναγκών. ( Εκκένωση νέας Υόρκης κ.α )
Στην Αυστραλία, που βρίσκεται στην ITU region 3 τα κανάλια είναι ανά 9KHz όπως στην Ευρώπη και έχει δοθεί επιπρόσθετη ζώνη με κέντρο πρώτου καναλιού τους 1611 ΚΗz και τελευταίου τους 1701 ΚΗz. Η επιπρόσθετη αυτή ζώνη δεν έχει δοθεί στην Ευρώπη. Χρησιμοποιείται από χομπίστες ερασιτέχνες ραδιοφωνικών εκπομπών, ιδιαίτερα στην Ολλανδία, την Ελλάδα και τη Σερβία. Στην συχνότητα των 1611 KHz έκανε εκπομπές παλαιότερα το Ράδιο Βατικανό.
Τα μεσαία κύματα, είναι μέρος των μεσαίων συχνοτήτων M.F ( Medium frequencies ) οι οποίες εκτείνονται από τους 300 KHz έως τα 3 MHz. Μήκος κύματος 1000 μέτρα και 100 μέτρα αντίστοιχα.
Χαμηλότερα από την ραδιοφωνική μπάντα των μεσαίων κυμάτων, βρίσκεται η μπάντα των μακρών κυμάτων L.W ( Long Waves ) και ψηλότερα από την μπάντα των μεσαίων, βρίσκεται αυτή των βραχέων κυμάτων. S.W ( Short Waves ), που τελειώνει στους 30 MHz. Τα H.F ( High Frequencies ) εκτείνονται από τους 3 MHz έως τους 30 MHz.
Ραδιοφωνικοί σταθμοί.
Αυτή τη στιγμή, νομίμως στην Ελλάδα εκπέμπουν μόνο κρατικοί σταθμοί, ενώ παράλληλα είναι δυνατή η λήψη δεκάδων ερασιτεχνών που χρησιμοποιούν τις συχνότητες που είναι ελεύθερες, οι οποίοι ξεκίνησαν στα μέσα της δεκαετίας του 60 και καθώς δεν ακολουθούν εντολές και Play List μεταδίδουν ακόμη και στις μέρες μας, Ελληνικά και ξένα τραγούδια, που οι ίδιοι επιλέγουν, με κριτήριο τις περισσότερες φορές την ποιότητα. Η παλαιότερη γενεά έχει πάμπολλες  ραδιοφωνικές αναμνήσεις  από τους ερασιτεχνικούς σταθμούς των μεσαίων κυμάτων, που γύρω στο 1980 οι περισσότεροι μετακόμισαν στα FM μαζί με τους ακροατές. Η εμπορική  ραδιοφωνία από το 1990 και μετά,  κατέκλεισε όλες τις συχνότητες των FM τουλάχιστον στην Αθήνα. Έτσι μία πολύ μεγάλη μερίδα  των ερασιτεχνών επέστρεψε πάλι στα μεσαία κύματα , χωρίς όμως τους αντίστοιχους ακροατές . Η συντριπτική πλειοψηφία της νέας γενεάς, λόγω της ύπαρξης των FM αλλά και της ανάπτυξης των νέων τεχνολογιών, δηλαδή, υπολογιστών , διαδικτύου, κινητής τηλεφωνίας κτλ δεν γνωρίζει τα μεσαία κύματα. 
Στις 11-6-2013, αποφασίσθηκε για λόγους οικονομίας ενέργειας, παρά τις αντιδράσεις, η διακοπή λειτουργίας  πολλών κρατικών περιφερειακών ραδιοφωνικών σταθμών, αλλά και κεντρικών. Ταυτόχρονα απολύθηκε και μεγάλος αριθμός εργαζομένων. Όταν δόθηκε εντολή στη ΔΕΗ, να διακόψει το ρεύμα ώστε να κλείσουν  οριστικά οι πομποί, των μεσαίων κυμάτων, Ρόδου 1260 KHz 100KW , ΕΡΑ Σπορ 981 KHz 200KW και Ράδιο Φιλία 666 KHz 150KW Μέγαρα,  έγινε επιδρομή αγνώστων, οι οποίοι δεν είχαν πια τον κίνδυνο της ηλεκτροπληξίας, και καθώς δεν υπήρξε πρόβλεψη για την προστασία της δημόσιας περιουσίας καταστράφηκαν, λεηλατήθηκαν και εκλάπησαν  πανάκριβοι πομποί, μεγάλα πηνία προσαρμογής από χαλκό πανάκριβες λυχνίες εκπομπής, ανταλλακτικά  κτλ. Στις 11-6-2015 υπό νέα κυβέρνηση, η ΕΡΤ επανήλθε, δόθηκε το δικαίωμα σε όσους είχαν απολυθεί να γυρίσουν στις θέσεις τους, αλλά περίπου 20 σταθμοί μεσαίων δεν ξανακούστηκαν. Έτσι κάποιοι σταθμοί που δεν μείωσαν την ισχύ τους για οικονομία ενέργειας, αλλά σταμάτησαν να εκπέμπουν, έπαψαν να δηλώνουν την παρουσία τους, με αποτέλεσμα εκτός των άλλων, τις κενές συχνότητες να φροντίζουν να καταλαμβάνουν σταθμοί άλλων κρατών. 
Λίγοι σταθμοί λειτουργούν από την επανέναρξη και μετά. Μερικοί από αυτούς, ίσως και οι μόνοι, τον Ιούνιο του 2016 είναι: 
1. Ο κεντρικός πομπός για το Α' πρόγραμμα της ΕΡΤ στα μεσαία κύματα  729 ΚΗz. Άγιος Στέφανος Αττικής. Μέχρι το 2000 λειτουργούσε με τέσσερις υδρόψυκτες λυχνίες με μέγιστη ισχύ 150KW. Έκτοτε αντικαταστάθηκε με πομπό 100KW της καναδικής εταιρίας NAUTEL που λειτουργεί με MOSFET ( IRFP460A ) και διαμόρφωση PDM. Ο πομπός με την παλαιότερη τεχνολογία των λυχνιών οι οποίες είχαν συγγένεια με τις υψηλές τάσεις, δεν παρουσίαζε τόσο συχνές βλάβες από κεραυνούς και άλλα. Από την νεότερη τεχνολογία με τα τρανσίστορς - MOSFETS έγινε πιο ευαίσθητος και κατά καιρούς παρουσιάζει βλάβες και προσωρινή μείωση της ισχύος του μέχρι αυτές να αποκατασταθούν. Και υπό φυσιολογικές συνθήκες δεν είναι σίγουρο ότι εκπέμπει με όλη την ισχύ του. Η κεραία του σταθμού περίπου από το 1981, έπαψε να έχει το ύψος των 270 σχεδόν μέτρων, και αντικαταστάθηκε με νέα ύψους 230 μέτρων που ακόμη είναι η ψηλότερη ενεργή κεραία στην Ελλάδα. ( από έγκυρη πηγή 2-12-2016). Το ύψος αυτό αντιστοιχεί στα 5/9 του μήκους κύματος ή 200 ηλεκτρικές μοίρες. 
2. Χανιά 1512 KHz, 50KW. ( Ο ραδιοφωνικός σταθμός των Χανίων που εξέπεμπε από την συχνότητα των 1512 ΚΗz έχει πάψει να λειτουργεί περίπου από το 2016 λόγω βλάβης. Αποδεικνύεται δυστυχώς εκ του αποτελέσματος ότι δεν υπήρξε βούληση από το κράτος ώστε να γίνει αντικατάσταση των κατεστραμένων εξαρτημάτων ώστε ο σταθμος να ξαναλειτουργήσει. Παρόλα αυτά ακόμη αναφέρεται ( 19-12-2019 ) από την ΕΡΤ Χανίων η συχνότητα 1512 A.M ). 
3. Κομοτηνή 1404 KHz.100KW.  
4. Κέρκυρα 1008 KHz. 50KW. 
5. Βόλος 1458 KHz, 1KW 
6. Αμαλιάδα 1584 KHz. 
Πολύ έγκυρη πηγή από τον σταθμό της Ρόδου (24-6-2016 ) αναφέρει πως αν δεν είχε γίνει η λεηλασία, σήμερα ο σταθμός της Ρόδου θα λειτουργούσε. Μερικές φορές οι σταθμοί δεν εκπέμπουν με την ισχύ που αναγράφεται παραπάνω αλλά με χαμηλότερη λόγω διαφόρων προβλημάτων. 
Πέρα από τους κρατικούς και τους ερασιτεχνικούς σταθμούς, εκπέμπει στα μεσαία κύματα και ο σταθμός 1431ΑΜ από ομάδα του Συλλόγου Φοιτητών Ηλεκτρολόγων και Μηχανολόγων Μηχανικών του Αριστοτέλειου Πανεπιστημίου Θεσσαλονίκης. Επίσης στην Ελλάδα είναι δυνατή η λήψη ραδιοσταθμών από χώρες της Ευρώπης, της Ασίας και της Αφρικής. Ανάμεσα στους ελληνόφωνους σταθμούς που λαμβάνονται είναι οι κρατικοί του ΡΙΚ από την Κύπρο, η Φωνή της Ρωσίας και η Φωνή της Βουλγαρίας. 
Σε περιοχές της Ευρώπης, ένα σοβαρό πρόβλημα ήταν παλιότερα ο κορεσμός σταθμών στην μπάντα των μεσαίων, οι οποίοι μετακινήθηκαν στα FM. Τελευταία κάποιες ευρωπαϊκές χώρες όπως η Ιρλανδία, Πολωνία και λιγότερο η Ελβετία ξεκίνησαν όλοι μαζί για τα VHF- FM. Στη Γερμανία, σχεδόν όλοι οι δημόσιοι σταθμοί στα μεσαία διέκοψαν μεταξύ 2012 και 2015 την λειτουργία τους, για να μειώσουν το κόστος και να εξοικονομήσουν ενέργεια. Ο τελευταίος σταθμός ( Deutschlandradio ) έκλεισε στις 31-12-2015.  
Στις  ΗΠΑ   λειτουργούν  4671 σταθμοί στα μεσαία κύματα (17/6/2016 ). Οι 224 έχουν την μέγιστη επιτρεπόμενη ισχύ των 50KW. Από αυτούς κάποιοι λειτουργούν μόνο ημέρα, άλλοι μόνο νύχτα, και  κάποιοι χωρίς περιορισμό. Για τους υπόλοιπους υπάρχουν δύο κατηγορίες μέγιστης ισχύος.  
1. Οι τοπικοί, που είναι πολλοί και σε συγκεκριμένες συχνότητες  1230, 1240, 1340, 1400, 1450, και 1490 KHz με κυκλική εκπομπή και έως 1000 W  για  εμβέλειες το βράδυ έως 50 χιλιόμετρα  και
2. Οι ευρύτερης  ζώνης έως  20KW με κατευθυνόμενες κεραίες που εξυπηρετούν συγκεκριμένες γεωγραφικές περιοχές.
Στον Καναδά υπήρχαν περίπου 30 σταθμοί στα μεσαία κύματα 50 KW μέγιστο, από τους οποίους έχουν μείνει περίπου οι μισοί λόγω μετακόμισης στα FM.  Στην Αυστραλία ( Ωκεανία ) λειτουργούν περί τους 270 σταθμούς.
Τεχνικά χαρακτηριστικά.
Τα μεσαία κύματα χρησιμοποιούν διαμόρφωση κατά πλάτος. Amplitude Modulation (ΑΜ). Ιστορικά είναι ο πρώτος  τρόπος με τον οποίο προσδόθηκε ήχος σε ένα ραδιοφωνικό σήμα. Την τεχνική αυτή ανέπτυξαν αρχικά ο Roberto Landell de moura, βραζιλιάνος  ιερέας και εφευρέτης και ο καναδός  εφευρέτης Reginald  Fessenden με πειράματα από το 1900. Ουσιαστική συμβολή από το 1906 και μετά, είχε και η εφεύρεση της  τριόδου Λυχνίας  ( άνοδος , πλέγμα, κάθοδος ) από τον αμερικανό εφευρέτη Lee De Forest, ο οποίος της έδωσε το όνομα « AUDION » που εφαρμόσθηκε σε δέκτες και πομπούς. Γύρω στο 1920 ερασιτέχνες χρησιμοποιούσαν αυτήν την μέθοδο διαμόρφωσης για τις εκπομπές τους προς το ευρύ κοινό. Η διαμόρφωση συχνότητας ( F.M ) αναπτύχθηκε μετά τον δεύτερο παγκόσμιο πόλεμο. 
Στη χώρα μας, όπως και στην υπόλοιπη Ευρώπη, κάθε κανάλι έχει εύρος 9 KHz. Λόγω του μικρού εύρους ακουστικών συχνοτήτων που είναι δυνατό να μεταφερθεί μέσα από ένα κανάλι 9 χιλιoκύκλων, ο ήχος έχει χαμηλή πιστότητα, σαφώς καλύτερη από αυτή του τηλεφώνου, αλλά εξαιρετικά χαμηλότερη από αυτήν των σταθμών στην μπάντα των FM. Επίσης, λόγω της διαμόρφωσης κατά πλάτος, οι δέκτες μεσαίων κυμάτων, εκτός από τα σήματα των σταθμών, μπορεί να λαμβάνουν ανεπιθύμητους ηλεκτρομαγνητικούς θορύβους. Ανθρωπογενείς, όπως αυτοί από ηλεκτρικούς κινητήρες, συσκευές τηλεοράσεων, λαμπτήρες φθορισμού, παλμοτροφοδοτικά, Dimmers, δίκτυα μέσης, υψηλής και υπερυψηλής τάσης, αναφλεκτήρες αυτοκινήτων (Μπουζί) κτλ  και φυσικούς, όπως καιρικά, δηλαδή παράσιτα από αστραπές, κεραυνούς, στατικούς ηλεκτρισμούς της ατμόσφαιρας, κτλ).
Στα μεσαία κύματα, οι ραδιοφωνικοί σταθμοί χρησιμοποιούν για κεραίες, κατακόρυφες ψηλές μεταλλικές κατασκευές &lt; πύργους &gt; που εκπέμπουν ολόκληροι. Η πόλωση είναι κατακόρυφη. Οι ατσάλινες αντηρίδες που τοποθετούνται δίνουν σταθερότητα απέναντι σε ανέμους. Οι αντηρίδες διακόπτονται από μονωτήρες ώστε να μην αναπτύσσονται μεγάλα ρεύματα επάνω τους, και να μην διαταραχθεί η ακτινοβολία της κεραίας.  Οι μονωτήρες απομονώνουν τον ιστό, ο οποίος διαρρέεται από  υψηλή τάση ραδιοσυχνότητας και έχουν μεγάλες μηχανικές αντοχές σε τάσεις εφελκυσμού ( δυνάμεις επιμήκυνσης ) και θλίψης ( δυνάμεις συμπίεσης ). Οι κατακόρυφες κεραίες εκπέμπουν κυκλικά και έχουν ισχυρότερο κύμα εδάφους από τις οριζόντιες. Το σημείο τροφοδοσίας της κεραίας είναι στην βάση της, μονωμένο από την γη με κεραμικά υλικά και βρίσκεται σε υψηλό ηλεκτρικό δυναμικό υψηλής συχνότητας, κοντά στο ½ του μήκους κύματος. (180 μοίρες ηλεκτρικό μήκος). Η τροφοδοσία εκτός βάσης χρησιμοποιείται όλο και λιγότερο.
Οι χαμηλότερης ισχύος σταθμοί χρησιμοποιούν ύψη από 1/4 λ (90 Ηλεκτρικές μοίρες) , έως 5/8 λ  (225 Ηλ.μ).  Οι υψηλότερης ισχύος σταθμοί χρησιμοποιούν ύψη από 1/2 λ (180 Ηλ. μ) έως 5/9λ (200 Ηλ.μ). Μεγαλύτερα ύψη από 5/9 δίνουν φτωχότερα κατακόρυφα πατρόν ακτινοβολίας, δηλαδή λεπτότερους χαμηλούς λοβούς ακτινοβολίας που απογειώνονται συντομότερα με ταυτόχρονη δημιουργία λοβών σε ψηλότερες γωνίες που δεν χρειάζονται. Ιδεώδη ύψη θεωρούνται αυτά των 195 Ηλ. Μοιρών. Η 1/4 λ ονομάζεται και Ground Plane, αλλά και κεραία Μαρκόνι καθώς την λειτούργησε για πρώτη φορά ο ίδιος το 1895. Αυτή η κεραία χρειάζεται εξαιρετικά καλό τεχνητό έδαφος.
Η μέγιστη επιτρεπόμενη ισχύς εκπομπής των σταθμών στην περιοχή  ITU region 1  η οποία καλύπτει μεγάλο μέρος του ανατολικού ημισφαιρίου, είναι εξαιρετικά μεγάλη. Βλέπε BSKSA 1521 KHz , Radio Riyadh και 594 KHz. Al-Aam ισχύς 2000 KW ( 2MW ) ο κάθε ένας από την DUBA της Σαουδικής Αραβίας και Kossuth Radio στην Βουδαπέστη της Ουγγαρίας 540 KHz ισχύς 2000 KW ( 2MW ). Η ισχύς των ερασιτεχνικών σταθμών στην Ελλάδα, κυμαίνεται από λίγες δεκάδες βατ, έως μερικές εκατοντάδες, με εξαίρεση ελάχιστους σταθμούς από την επαρχία όπου η ισχύς τους μπορεί να φτάνει τα 25 KW.
Καθώς η μπάντα των Μεσαίων κυμάτων δεν έχει πάρα πολλά διαθέσιμα κανάλια, έχουν δοθεί ίδιες συχνότητες εκπομπής σε σταθμούς διαφορετικών κρατών, με αποτέλεσμα, μετά την δύση του Ηλίου, τα σήματα που φτάνουν σε μία χώρα, μετά από ανάκλαση στην ιονόσφαιρα, να παρεμβάλουν τους σταθμούς της χώρας αυτής. Το ίδιο συμβαίνει και μεταξύ σταθμών των Ηνωμένων Πολιτειών.
Επειδή το φαινόμενο αυτό είναι έντονο, υιοθετήθηκαν  κατόπιν συμφωνίας, διάφορες τεχνικές μείωσης των παρεμβολών, όπως: Μικρότερη  ισχύς από τον ίδιο σταθμό την νύχτα και μεγαλύτερη την ημέρα. Διακοπή λειτουργίας  σταθμών μετά την δύση του Ηλίου, ( ημερήσιοι σταθμοί ). Άλλοι σταθμοί με μικρή ισχύ και άλλοι με μεγάλη, ειδικά το βράδυ. Χαμηλότερη ισχύς για κυκλική εκπομπή και μεγαλύτερη για κατευθυνόμενη.
Είναι δυνατή η εκπομπή στερεοφωνικού ήχου μέσω των μεσαίων, με το πρωτόκολλο C-QUAM που εφαρμόζεται επισήμως στην Ωκεανία αλλά και πειραματικά από ερασιτέχνες στην Αττική Παράλληλα, σε Ευρώπη και Αμερική έχει ξεκινήσει η χρήση της τεχνολογίας DRM που επιτρέπει ψηφιακή μετάδοση ήχου, με μεγαλύτερη πιστότητα. Οι δύο παραπάνω τεχνολογίες απαιτούν χρήση ειδικού δέκτη.
Διάδοση των μεσαίων κυμάτων.
Τα Μεσαία κύματα διαδίδονται βασικά με κύματα εδάφους πρώτη ζώνη κάλυψης ( Ground Waves ), και ιονοσφαιρικά.
Τα κύματα εδάφους είναι αυτά που γενικά παραμένουν κοντά στην γη και χωρίζονται σε κύματα επιφανείας ( surface waves ) που έχουν εξαιρετικά μεγάλη συμμετοχή στην διάδοση των μεσαίων κυμάτων, για αυτό θα αναπτυχθούν παρακάτω και σε κύματα χώρου ( space waves ). Τα κύματα χώρου χωρίζονται  σε κύματα οπτικής επαφής,   και σε κύματα μετά από ανάκλαση στο έδαφος.  Στους παραπάνω όρους πάντα υπήρχε μια μικρή σύγχυση.
Τα Κύματα επιφανείας, διαδίδονται ακολουθώντας το ανάγλυφο και την καμπυλότητα της Γης. Η εμβέλεια των κυμάτων επιφανείας εξαρτάται από: 
Οι κεραίες εκπέμπουν ένα ηλεκτρικό πεδίο και ένα μαγνητικό. ( ηλεκτρομαγνητικό πεδίο ).  Στις κατακόρυφες κεραίες, οι  γραμμές του ηλεκτρικού πεδίου είναι κάθετες με το έδαφος, ενώ οι γραμμές του μαγνητικού πεδίου είναι παράλληλες με το έδαφος. Η πόλωση ορίζεται από τις ηλεκτρικές γραμμές.
Ιονοσφαιρική διάδοση των μεσαίων κυμάτων.
Η υπεριώδης ακτινοβολία του ηλίου προκαλεί ιονισμό των ατόμων των αερίων της απώτερης ατμόσφαιρας η οποία ονομάζεται ιονόσφαιρα. Μετά την δύση του ηλίου τα κύματα ανακλώνται από τα ιονισμένα στρώματα της ιονόσφαιρας  και επιστρέφουν πίσω στην γη. Ο μηχανισμός είναι λίγο πιο περίπλοκος. 
Το στρώμα D της ιονόσφαιρας, καθώς βρίσκεται σχετικά κοντά στην επιφάνεια της γης, (60 έως 90 χιλιόμετρα), είναι εξαιρετικά πυκνότερο από αέρια της ατμόσφαιρας. Όταν τα άτομα των αερίων στο D ιονισθούν από την παρουσία της ηλιακής ακτινοβολίας την ημέρα, δημιουργούν ένα υπερβολικά ιονισμένο στρώμα, που αντί να ανακλάσει τις συχνότητες κάτω των 10 MHz τις απορροφά και τις εξασθενεί με αποτέλεσμα να μην φτάνουν στα επόμενα στρώματα για να ανακλαστούν. Το φαινόμενο της απορρόφησης είναι πολύ πιο έντονο στα μεσαία κύματα, που είναι μια χαμηλόσυχνη μπάντα, καθώς η απορρόφηση είναι αντιστρόφως ανάλογη του τετραγώνου της συχνότητας.  Για αυτόν τον λόγο εξαφανίζονται την ημέρα οι σταθμοί από άλλες χώρες.
Όταν ο ήλιος δύσει, το στρώμα D αποϊονίζεται και εξαφανίζεται πολύ γρήγορα, χάνει την ιδιότητα να απορροφά και να εξασθενεί τα ραδιοκύματα κάτω των 10 MHz, έτσι ώστε αυτά να φτάνουν στο  Ε ( που βρίσκεται μεταξύ των 90 και των 150 χιλιομέτρων), και το οποίο έχει την βασική συμμετοχή στην ανάκλαση των μεσαίων κυμάτων σε αποστάσεις 2000 έως 3000 χιλιόμετρα από τον σταθμό. Ο ιονισμός του Ε δεν οφείλεται μόνο από την παρουσία της ηλιακής ακτινοβολίας αλλά προέρχεται και από άλλες πηγές ενέργειας όπως κοσμικές ακτίνες και μετέωρα, έτσι διατηρείται σε έναν βαθμό και την νύχτα. Αρκετά υψηλότερες συχνότητες από αυτές των μεσαίων κυμάτων διαπερνούν το Ε και ανακλώνται από το F σε μεγαλύτερες αποστάσεις.
Τον χειμώνα όπου οι νύχτες είναι μεγάλες αλλά και όταν η ηλιακή δραστηριότητα είναι στο ελάχιστο, το D ιονίζεται λιγότερο επιτρέποντας ακόμη καλύτερες ανακλάσεις από το επόμενο στρώμα. Στην πραγματικότητα δεν πρόκειται για ανάκλαση όπως αυτή του φωτός, αλλά για μια καμπυλωτή διαδρομή, ένα σταδιακό λύγισμα, διάθλαση ( Refraction) της πορείας των ραδιοκυμάτων πάλι πίσω στην γη. Το αποτέλεσμα είναι οι σταθμοί των μεσαίων κυμάτων να ακούγονται εκατοντάδες ή και χιλιάδες χιλιόμετρα μακριά, παρακάμπτοντας κάθε είδος εμποδίου που βρίσκεται στην επιφάνεια της Γης.
Ένας ακόμη λόγος που προτιμώνται οι κατακόρυφες κεραίες σε σχέση με τις οριζόντιες, είναι η χαμηλή γωνία ακτινοβολίας τους σε σχέση με τον ορίζοντα. (Low Elevation angle). Μεγαλύτερες γωνίες ακτινοβολίας, δημιουργούν διαθλάσεις σήματος στην ιονόσφαιρα που επιστρέφει εντός της εμβέλειας του κύματος εδάφους. Το κύμα εδάφους και εκείνο από διάθλαση, συνδυάζονται άλλοτε σε φάση και άλλοτε εκτός, με αποτέλεσμα τις διαλείψεις και τον ίδιο τον σταθμό να αυτοπαρεμβάλλεται. 
Στα μεσαία κύματα όπως και σε άλλες  μπάντες, σχεδόν πάντα, τα σήματα πολύ μακρινών σταθμών, που προέρχονται από ιονοσφαιρική ανάκλαση  χωρίς  να υπάρχει πια η εμπλοκή του κύματος εδάφους, παρουσιάζουν διαλείψεις ( fading ). Άλλοτε ανεπαίσθητες και άλλοτε μεγαλύτερες. Το φαινόμενο αυτό εξηγείται ως εξής. 
Κατά την διάθλαση των κυμάτων ενός σταθμού στην ιονόσφαιρα, στον δέκτη μπορεί να φτάσουν δύο ή περισσότερα σήματα που έχουν ακολουθήσει διαφορετικές διαδρομές  ( Multipath  Propagation ). Αν τα δύο σήματα φτάσουν στο δέκτη με την ίδια φάση τότε υπάρχει ενίσχυση ( Upfade ). Ο Σταθμός ακούγεται δυνατότερα. Αν δεν έρχονται με την ίδια φάση, η λήψη είναι υποβαθμισμένη. Αν η διαφορά φάσης είναι 180 μοίρες, τότε τα δύο σήματα αλληλοεξουδετερώνονται και ο σταθμός παύει να ακούγεται ( Downfade ). Ενώ σε μία περιοχή μπορεί να έχουμε ενίσχυση του σήματος,  σε μία άλλη μπορεί να έχουμε πλήρη απώλεια λήψεως. Επίσης στα μεσαία, μερικές φορές το ανακλώμενο από την ιονόσφαιρα σήμα παρουσιάζει παραμόρφωση στον ήχο του. Αυτό εξηγείται ως εξής.  Η διαμόρφωση είναι τοποθετημένη και στις δύο πλευρικές του σήματος, ( Double Side Band Full Carrier Amplitude Modulation) που έχουν μία πολύ μικρή διαφορά συχνότητας. Υπό κάποιες συνθήκες, η κάτω και η επάνω πλευρική, παίρνουν διαφορετικές διαδρομές κατά την διάθλαση τους στην ιονόσφαιρα, φτάνοντας στον δέκτη εκτός φάσης, έτσι ώστε να παρουσιάζεται ήπια η σοβαρότερη παραμόρφωση. Αυτό το φαινόμενο ονομάζεται επιλεκτική διάλειψη. ( Selective Fading )
Κεραίες λήψεως, για τα μεσαία κύματα.
Σε αυτές τις συχνότητες ο ατμοσφαιρικός θόρυβος που προέρχεται βασικά από τις ηλεκτρικές εκκενώσεις κεραυνών και  αστραπών παγκοσμίως,( περίπου 40 ανά δευτερόλεπτο ), εμφανίζεται σαν λευκός θόρυβος, και είναι πολύ πάνω από το πηλίκο σήμα προς θόρυβο ( signal to noise ratio ) των δεκτών. Κεραίες σύρματος ενός μικρού μέρους του μήκους κύματος,  μπορεί να χρησιμοποιηθούν για λήψη, η οποία αυξάνεται πολύ όταν συντονισθούν στην επιθυμητή συχνότητα, αλλά λαμβάνουν το ίδιο καλά και τους ανθρωπογενείς και φυσικούς θορύβους, που είχαν αναφερθεί παραπάνω.
Όταν η κεραία εκπομπής είναι κατακόρυφη ( κατακόρυφη πόλωση) όπου οι γραμμές του ηλεκτρικού πεδίου είναι κάθετες προς το έδαφος, οι κεραίες λήψεως τουλάχιστον για το κύμα εδάφους, πρέπει να είναι και αυτές κατακόρυφες.
Η πιο κοινή κεραία μικρών διαστάσεων και πολύ ευαίσθητη είναι αυτή της ράβδου φερρίτη, ( ferrite rod ), που έχει τυλιγμένες κατάλληλες  σπείρες πηνίου και μπορεί να χωρέσει  μέσα σε ραδιόφωνα μεσαίων φορητά και όχι. Οι ράβδοι φερριτών τοποθετούνται οριζόντια στο εσωτερικό των δεκτών, και λαμβάνουν το μαγνητικό πεδίο του κύματος δηλαδή τις οριζόντιες μαγνητικές γραμμές των κεραιών με κατακόρυφη πόλωση.     Μία νέα εφεύρεση με μία ράβδο  φερρίτη και δύο τυλίγματα στις άκρες του,  μεταβλητό πυκνωτή και μετασχηματιστή, δίνει καλύτερα αποτελέσματα.  Εφευρέτης,  Christopher Justice. Ημερομηνία κατάθεσης εφεύρεσης 6-7-2001 C.Crane Twin Coil Ferrite antenna. 
Για τα μεσαία κύματα, οι κεραίες του τύπου εσωτερικού βρόχου, ( Loop Antennas ) λαμβάνουν και αυτές το μαγνητικό πεδίο του κύματος , και συνοδεύουν μικρά ηχοσυστήματα και επιτραπέζιους δέκτες. Η κεραία φερρίτη και η Loop έχουν κατευθυντική λήψη, όχι κυκλική και απορρίπτουν αρκετά τους θορύβους. Παρόλα αυτά δεν πρέπει να στρέφονται σε κοντινές παρασιτογόνες  πηγές. Στρεφόμενες ενισχύουν κάποια σήματα ενώ εξασθενούν άλλα, και δίνουν μία δυνατότητα επιλογής σημάτων που βρίσκονται στην ίδια συχνότητα και προέρχονται από διαφορετικές διευθύνσεις. 

</doc>
<doc id="53563" url="https://el.wikipedia.org/wiki?curid=53563" title="MW">
MW

Η συντομογραφία λατινικών χαρακτήρων MW ή mW (στην αγγλική γλώσσα προφέρεται εμ-ντάμπλγιου) ή μW μπορεί να αναφέρεται :

</doc>
<doc id="53568" url="https://el.wikipedia.org/wiki?curid=53568" title="Ισχυρή αλληλεπίδραση">
Ισχυρή αλληλεπίδραση

Την ισχυρή αλληλεπίδραση ή ισχυρή δύναμη αντιλαμβανόμαστε σήμερα ως την αλληλεπίδραση μεταξύ των κουάρκ και των γκλουονίων, η οποία περιγράφεται από τη θεωρία της κβαντικής χρωμοδυναμικής "(quantum chromodynamics - QCD)". Η ισχυρή δύναμη είναι η θεμελιώδης δύναμη η οποία μεταφέρεται από τα γκλουόνια, και ασκείται πάνω στα κουαρκ, τα αντικουάρκ, καθώς και στα ίδια τα γκλουόνια για να σχηματίσουν τα πρωτόνια, τα νετρόνια και τα άλλα αδρόνια. Επίσης, σε μεγαλύτερη κλίμακα, είναι η δύναμη που κρατά τα πρωτόνια και τα νετρόνια μαζί για να σχηματίσουν τους πυρήνες των ατόμων.
Αν και η ισχυρή δύναμη δρα μόνο σε στοιχειώδη σωματίδια "απ'ευθείας", η δύναμη παρατηρείται μεταξύ των αδρονίων, ως η πυρηνική δύναμη. Αυτό γίνεται γιατί όλα τα πειράματα απόπειρας εντοπισμού ελευθέρων κουάρκ έχουν αποτύχει, οπότε τα ίδια τα αλληλεπιδρώντα στοιχειώδη σωματίδια δεν παρατηρούνται άμεσα.
Ιστορία.
Πριν τη δεκαετία του '70, όταν τα πρωτόνια και τα νετρόνια θεωρούνταν στοιχειώδη σωμάτια, η φράση "ισχυρής δύναμη" ήταν ουσιαστικά αυτή που σήμερα ονομάζουμε ως πυρηνική δύναμη και παρατηρούνταν ανάμεσα στα αδρόνια, και στα βαρυόνια και στα μεσόνια. Η δύναμη αυτή εισάχθηκε για να εξηγηθεί η σταθερότητα του πυρήνα, όπου βρίσκονται συγκεντρωμένα τα πρωτόνια, τα οποία θα έπρεπε να απωθούνται αφού έχουν ίδιο ηλεκτρικό φορτίο. Η δύναμη αυτή πήρε το όνομά της από αυτήν ακριβώς την ιδιότητα, να έχει δηλαδή μεγάλη ένταση μέσα στον πυρήνα και σε μικρές αποστάσεις. Μετά την ανακάλυψη των κουάρκ, οι επιστήμονες συνειδητοποίησαν πως η δύναμη δρούσε στην πραγματικότητα πάνω στα κουάρκ και στα γκλουόνια τα οποία σχηματίζουν τα πρωτόνια, και όχι πάνω στα ίδια τα πρωτόνια. 
Λεπτομέρειες.
Η κβαντική χρωμοδυναμική, η οποία είναι μέρος του καθιερωμένου προτύπου της σωματιδιακής φυσικής, είναι μια τυπική μη Αβελιανή θεωρία βαθμίδας βασισμένη σε μια τοπική ομάδα συμμετρίας που ονομάζεται SU(3). Όλα τα σωματίδια σε αυτήν τη θεωρία αλληλεπιδρούν μεταξύ τους, μέσω της ισχυρής αλληλεπίδρασης. Η ένταση της αλληλεπίδρασης καθορίζεται από την ισχυρή σταθερά σύζευξης. Η ένταση αυτή αλλάζει από το φορτίο χρώματος του σωματιδίου. Τα κουαρκ και τα γλουόνια είναι τα μόνα στοιχειώδη σωματίδια που κουβαλάνε μη μηδενικό φορτίο χρώματος, και κατά συνέπεια είναι τα μόνα που συμμετέχουν στις ισχυρές αλληλεπιδράσεις.

</doc>
<doc id="53570" url="https://el.wikipedia.org/wiki?curid=53570" title="Ισημερία">
Ισημερία

Η ισημερία συμβαίνει δύο φορές τον χρόνο, όταν η Γη διέρχεται από τα σημεία τομής της εκλειπτικής (ελλειπτική τροχιά της γης) και του ουράνιου ισημερινού. Στην αστρονομία τα σημεία αυτά συμβολίζονται διεθνώς με τα γράμματα γ και γ΄. Στη συγκεκριμένη στιγμή η γραμμή ηλίου - γης είναι κάθετος στον άξονα περιστροφής της γης, με αποτέλεσμα η ημέρα και η νύχτα να έχουν ίση διάρκεια σε οποιοδήποτε σημείο της γήινης επιφάνειας. Η ισημερία συμβαίνει γύρω στις 21 Μαρτίου και 23 Σεπτεμβρίου. Το όνομα ισημερία προέρχεται από τις ελληνικές λέξεις "ίσος" και "ημέρα", ενώ το διεθνές αντίστοιχο όνομα, equinox, προέρχεται από το λατινικό "aequus" (ίσος) και "nox" (νύχτα).
Χρονική στιγμή.
Η εαρινή ισημερία πραγματοποιείται περίπου στις 20 Μαρτίου. Η φθινοπωρινή ισημερία γίνεται περίπου στις 23 Σεπτεμβρίου.
Οι ονομασίες "εαρινή" και "φθινοπωρινή" ισημερία είναι σχετικές και αναφέρονται σε περιοχές του βόρειου ημισφαιρίου, καθώς στις αντίστοιχες ημερομηνίες στο νότιο ημισφαίριο οι εποχές είναι αντίθετες. Στα σημεία των δύο πόλων δεν έχει έννοια η ισημερία, ενώ στα σημεία του Ισημερινού η ισημερία είναι διαρκής.
Ερμηνεία.
Στην αστρονομία "ισημερία" καλείται η αστρική ημέρα κατά την οποία το κέντρο του ηλιακού δίσκου βρίσκεται ίσο χρονικό διάστημα πάνω και κάτω από τον ορίζοντα κάθε τόπου, διαγράφει δηλαδή ίσα τόξα (ημερήσιο και νυκτερινό), και κατά τη διάρκεια της οποίας οι ακτίνες του ηλίου πέφτουν κατακόρυφα στον ισημερινό.
Το φαινόμενο οφείλεται στην περιφορά της γης γύρω από τον ήλιο και στην κλίση του άξονα περιστροφής της. Καθώς η Γη περιφέρεται γύρω από τον Ήλιο και επειδή ο άξονας περιστροφής της δεν είναι κάθετος στο επίπεδο περιφοράς η διάρκεια της ημέρας αλλάζει. Δύο φορές το χρόνο η Γη βρίσκεται σε τέτοια θέση που οι ακτίνες του ήλιου πέφτουν εντελώς κατακόρυφα στον ισημερινό.
Σε πολλές γλώσσες ο αντίστοιχος όρος λεκτικά δεν αναφέρεται στην έννοια της ίσης ημέρας αλλά της ίσης νύχτας κυρίως λόγω της λατινικής προέλευσης του (λατινικά "aequinoctium"). Οι δύο ισημερίες συμβαίνουν μεταξύ των δύο ηλιοστασίων, του χειμερινού ηλιοστασίου και θερινού ηλιοστασίου. 
Το φαινόμενο της ισημερίας παρουσιάζεται σε όλους τους πλανήτες κάθε ηλιακού συστήματος οι οποίοι παρουσιάζουν κλίση του άξονα περιστροφής ως προς το επίπεδο περιφοράς.
Γήινες ισημερίες.
&lt;br&gt;

</doc>
<doc id="53571" url="https://el.wikipedia.org/wiki?curid=53571" title="Ελληνικά τάγματα και μετάλλια">
Ελληνικά τάγματα και μετάλλια



</doc>
<doc id="53573" url="https://el.wikipedia.org/wiki?curid=53573" title="Βαγγέλης Σκουβαράς">
Βαγγέλης Σκουβαράς

Ο Βαγγέλης Α. Σκουβαράς (Βαρνάβας Αττικής, 1921 – Αθήνα, 1983) ήταν Έλληνας φιλόλογος, λαογράφος και αρχειοδίφης, ο οποίος μελέτησε εκτεταμένα τις ιστορικές βιβλιοθήκες της Θεσσαλίας. 
Οι γονείς του Σκουβαρά ήταν αρβανίτικης καταγωγής και ο πατέρας του ήταν δάσκαλος. Κατά τις διάφορες μεταθέσεις του πατέρα του, ο μικρός Σκουβαράς μπόρεσε να γνωρίσει την Σύρο, την Καρδίτσα, την Βοιωτία και την Αττική. Το 1939 έγινε δεκτός στην Φιλοσοφική Σχολή του Πανεπιστημίου Αθηνών, αλλά έναν χρόνο μετά, με την έναρξη του Ελληνοϊταλικού Πολέμου, αναγκάστηκε να διακόψει τις σπουδές του για να υπηρετήσει στην Ελληνική Αεροπορία. 
Το 1942 διέφυγε από την κατεχόμενη Ελλάδα στην Αίγυπτο. Εκεί εργάσθηκε ως δάσκαλος στο Ελληνικό Γυμνάσιο της Μανσούρας. Το 1944 επέστρεψε στην Ελλάδα, αλλά κατά τα Δεκεμβριανά του 1944 συνελήφθη από τους Βρετανούς, οι οποίοι τον εξόρισαν και πάλι στην Αίγυπτο. Με την επάνοδό του από την εξορία στην Αίγυπτο, ολοκλήρωσε τις σπουδές του στο Πανεπιστήμιο Αθηνών (1947), αλλά αμέσως μετά συνελήφθη για δεύτερη φορά ως αριστερός και εξορίσθηκε στην Μακρόνησο.
Αμέσως μετά τον Εμφύλιο, ως αριστερός δεν μπορούσε να βρει εύκολα θέση σε δημόσιο σχολείο. Έτσι το 1952 άρχισε να διδάσκει στο Πολυμέρειο Γυμνάσιο Ζαγοράς, το οποίο τον καιρό εκείνο ήταν ακόμα ιδιωτικό. Τελικά το 1955 διορίσθηκε δημόσιος καθηγητής στο Γυμνάσιο Αλμυρού, για να αποσπασθεί αμέσως στο Γυμνάσιο Ζαγοράς. Ως καθηγητής, γυμνασιάρχης, επιθεωρητής και επόπτης μέσης εκπαίδευσης, υπηρέτησε σε πολλά σχολεία στην Μαγνησία, τον Πειραιά, την περιφέρεια Καρδίτσας, το Μεσολόγγι, την Τρίπολη και την Αθήνα. 
Από τον καιρό που άρχισε να εργάζεται στην Ζαγορά, ενδιαφέρθηκε για την ιστορία και την λαογραφία της Θεσσαλίας. Μελέτησε και καταλογογράφησε τα χειρόγραφα και τα αρχέτυπα των βιβλιοθηκών των ιστορικών σχολών της Ζαγοράς, των Μηλεών και της Τσαριτσάνης. Κατέγραψε επίσης πολλά δημοτικά τραγούδια της περιοχής και δημοσίευσε πολλές φιλολογικές, παλαιογραφικές και λαογραφικές μελέτες. 
Από το 1964 άρχισε να εργάζεται ως συντάκτης του Μεσαιωνικού Αρχείου της Ακαδημίας Αθηνών και από την θέση αυτή συνέχισε το ερευνητικό του έργο στις βιβλιοθήκες των Μετεώρων, της Μονής Ολυμπιώτισσας (κοντά στην Ελασσόνα), της Λάρισας και των «Τριών Ιεραρχών» Βόλου. Το 1967 αναγορεύθηκε διδάκτορας στο Πανεπιστήμιο Αθηνών με την διατριβή «Στηλιτευτικά κείμενα κατά των Αναβαπτιστών του IH΄ αιώνος».
Κατά την διάρκεια της Δικτατορίας των Συνταγματαρχών, παύθηκε από οποιαδήποτε δημόσια θέση. Το 1968 προσπάθησε ανεπιτυχώς να εκλεγεί καθηγητής στη Φιλοσοφική Σχολή του Πανεπιστημίου Θεσσαλονίκης. Τελικά εκλέχθηκε καθηγητής της Νέας Ελληνικής Φιλολογίας στο Πανεπιστήμιο Αθηνών το 1978, τέσσερα χρόνια μετά την πτώση της Δικτατορίας.
Πέθανε ξαφνικά το 1983, λίγο πριν κυκλοφορήσει ο δεύτερος τόμος που είχε γράψει με ιστορικά και λαογραφικά του Πηλίου ("Πηλιορείτικα Β΄").

</doc>
<doc id="53574" url="https://el.wikipedia.org/wiki?curid=53574" title="Σκουβαράς Ευάγγελος">
Σκουβαράς Ευάγγελος



</doc>
<doc id="53575" url="https://el.wikipedia.org/wiki?curid=53575" title="Εαρινή ισημερία">
Εαρινή ισημερία



</doc>
<doc id="53578" url="https://el.wikipedia.org/wiki?curid=53578" title="Πύργος του Βάρτμπουργκ">
Πύργος του Βάρτμπουργκ

Ο Πύργος του Βάρτμπουργκ "(γερμ. "Wartburg")" είναι ένας από τους ιστορικότερους πύργους της Ευρώπης και ιδιαίτερα της Γερμανίας. Βρίσκεται στο κρατιδίο της Θουριγγίας στη Γερμανία, κτισμένος σε απόκρημνο λόφο ύψους 394 μέτρων που δεσπόζει πάνω από την πόλη Άιζεναχ.
Η τοποθεσία φέρεται να ήταν οχυρωμένη από το 1080. Τον πύργο αυτό ανήγειρε ο Λαντγκράβος (χωροδεσπότης) Χέρμαν Α΄ τον οποίο και κατέστησε έδρα μιας σπουδαίας και ζωηρής Αυλής στην περιοχή όπου επισκέπτονταν διάφοροι περιπλανώμενοι ποιητές, μουσικοί κ.ά. Μέχρι το 1440 υπήρξε έδρα των Λαντγκράβων της Θουριγγίας. Ο Πύργος Βάρτμπουργκ που περιλαμβάνει και ένα υπέροχο ανάκτορο ρομανικού ρυθμού είναι ο τόπος της δράσης του περίφημου έργου του Ρίχαρντ Βάγκνερ «Τανχόυζερ» που έχει ως υπόθεση τον διαγωνισμό τραγουδιστών που έγινε εκεί το 1207. Μερικά χρόνια αργότερα υπήρξε πύργος - κατοικία της Αγίας Ελισάβετ της Ουγγαρίας μέχρι τον γάμο της με τον Λουδοβίκο που είχε αρραβωνιαστεί σε ηλικία 4 μόλις ετών. Ο Βάγκνερ τοποθετεί «ποιητική αδεία» το γεγονός της δράσης του έργου του σ' εκείνη την εποχή, αν και ο διαγωνισμός είχε γίνει 20 χρόνια πριν.
Σε αυτόν επίσης τον Πύργο παρέμεινε για λόγους ασφαλείας, φιλοξενούμενος από τον εκλέκτορα Φρειδερίκο Γ΄ της Σαξονίας, για περίπου 10 μήνες ο Λούθηρος (από τον Μάιο του 1521 μέχρι τον Μάρτιο του 1522) χρησιμοποιώντας τον χρόνο της εκεί παραμονής του για την συμπλήρωση της μετάφρασης της Καινής Διαθήκης εκ της λατινικής στη γερμανική γλώσσα.
Τόσο ο εν λόγω πύργος όσο και η πόλη Άιζεναχ από το 1485 ανήκε στους δούκες του Οίκου Έρνεστιν της Σαξονίας. Το 1817 συνέβη μεγάλη διαδήλωση των Γερμανών εθνικιστών φοιτητών εναντίον των οποίων λήφθηκαν κατασταλτικά μέτρα από τις κυβερνήσεις των τότε κρατιδίων. Η μεγαλύτερη ανακαίνιση του πύργου όπως εμφανίζεται αυτός σήμερα έγινε από τον Κάρολο Αλέξανδρο του Οίκου Έρνεστιν του κρατιδίου Σαξονίας-Βαϊμάρης-Άιζεναχ (1818-1901).
Το 1999 ο Πύργος του Βάρτμπουργκ συμπεριελήφθη στα μνημεία παγκόσμιας κληρονομιάς αποτελώντας κτίσμα - μουσείο της μεσαιωνικής εποχής ενώ στους χώρους του φιλοξενείται σπουδαία πινακοθήκη. Αξιολογότερα σημεία του πύργου ιδιαίτερου αρχιτεκτονικού ενδιαφέροντος είναι ο μεγάλος τετράγωνος πύργος, τα ακροπύργια, η αίθουσα των λαντγκράβων και η κρεμαστή γέφυρα - καταπέλτης της εισόδου του.

</doc>
<doc id="53582" url="https://el.wikipedia.org/wiki?curid=53582" title="Βάρτμπουργκ">
Βάρτμπουργκ



</doc>
<doc id="53583" url="https://el.wikipedia.org/wiki?curid=53583" title="Ζουλού">
Ζουλού

Οι Ζουλού είναι το πιο πολυπληθές έθνος της Νότιας Αφρικής, αριθμώντας σχεδόν 11 από τα 33 εκατομμύρια μαύρων κατοίκων της χώρας. Μέλη των Ζουλού ζουν επίσης στη Ζιμπάμπουε, τη Ζάμπια και τη Μοζαμβίκη. Η γλώσσα τους, η ζουλού ή ισιζουλού, είναι γλώσσα προέλευσης Μπαντού. 
Το βασίλειο των Ζουλού έπαιξε σημαντικό ρόλο στη Νοτιοαφρικανική ιστορία κατά τον 19ο και 20ο αιώνα. Στη διάρκεια του απαρτχάιντ υπέφεραν από τις φυλετικές διακρίσεις και θεωρούνταν πολίτες δεύτερης κατηγορίας. Σήμερα έχουν ίσα δικαιώματα με όλους τους πολίτες της Νότιας Αφρικής. Στη γλώσσα των Ζουλού, το όνομά τους σημαίνει "Ουρανός". 
Πολύ γνωστή προσωπικότητα των Ζουλού ήταν ο Σάκα Ζούλου. Ήταν νόθος γιος του αρχηγού των Ζουλού, Σενζανγκακόνα. Γεννήθηκε περί το 1787. Ο ίδιος και η μητέρα του, Νάντι, εξορίστηκαν από τον Σενζανγκακόνα και βρήκαν καταφύγιο στη Μθεδουα. Ο Σάκα πολέμησε στο πλευρό του αρχηγού της Μθεδουα, Ντινγκισγουαγιο. Μετά το θάνατο του Σενζανγκακόνα, ο Ντινγκισγουάγιο βοήθησε τον Σάκα να διεκδικήσει το θέση του αρχηγού του βασιλείου των Ζουλού. Τον Σάκα διαδέχθηκε ο Ντινγκάνε, ετεροθαλής αδελφός του, ο οποίος συνωμότησε σε με τον Μλανγκάνα, άλλον ετεροθαλή αδερφό του για να τον δολοφονήσουν. Μετά τη δολοφονία του Σάκα, ο Ντιγκάνε δολοφόνησε και τον Μλανγκάνα και ανέλαβε την εξουσία. Στα επόμενα χρόνια εκτέλεσε πολλούς υποστηρικτές του Σάκα για να διασφαλίσει την εξουσία. 
Ο σύγχρονος πληθυσμός είναι εξίσου κατανεμημένος σε αστικές και αγροτικές περιοχές. Η γλώσσα ισιζούλου είναι η πιο διαδεδομένη γλώσσα στην περιοχή, με αμέσως επόμενη τη Σέσοτο. Οι Ζουλού παίζουν σημαντικό ρόλο στην πολιτική ζωή της Νοτίου Αφρικής. Ο Μανγκοσούθου Μπουθελέζι υπήρξε ένας από τους δυο αναπληρωτές Προέδρους της κυβέρνησης εθνικής ενότητας που ανέλαβε εξουσία το 1994. Σπουδαία είναι η μουσική των Ζουλού, που έχει διαδοθεί παγκοσμίως. 
Το διεθνώς γνωστό συγκρότημα των Ζουλού Ladysmith Black Mambazo είναι μεταξύ των καλλιτεχνών που έκαναν τη μουσική παράδοση των Ζουλού να αντηχήσει σε όλο τον κόσμο.

</doc>
<doc id="53584" url="https://el.wikipedia.org/wiki?curid=53584" title="Χριστιανοί">
Χριστιανοί



</doc>
<doc id="53585" url="https://el.wikipedia.org/wiki?curid=53585" title="Βαρνάβας (αποσαφήνιση)">
Βαρνάβας (αποσαφήνιση)

Το όνομα Βαρνάβας μπορεί να αντιστοιχεί στους εξής όρους:

</doc>
<doc id="53586" url="https://el.wikipedia.org/wiki?curid=53586" title="Άγιος Βαρνάβας">
Άγιος Βαρνάβας



</doc>
<doc id="53587" url="https://el.wikipedia.org/wiki?curid=53587" title="Μπαντού">
Μπαντού

Οι Μπαντού είναι μια ομοεθνία (ομάδα συγγενικών εθνών) για πάνω από 400 εθνοτικές ομάδες (φυλές) στην Αφρική, που τις ενώνει μια κοινή γλωσσική οικογένεια (ομογλωσσία), οι γλώσσες Μπαντού, καθώς και πολλά κοινά ήθη, έθιμα και παραδόσεις. Μέσα στις εντοπισμένες περιοχές οι Μπαντού γλώσσες μπορούν να είναι λίγο-πολύ αμοιβαία καταληπτές, αλλά οι Μπαντού γλώσσες συνολικά είναι τόσο διαφορετικές όπως, Ινδοευρωπαϊκές γλώσσες (γλώσσες της Ινδοευρωπαϊκής ομογλωσσίας, π.χ. ελληνικά, αγγλικά, γερμανικά, κ.τ.λ.). Ο πολιτιστικός χώρος των Μπαντού (κυρίως με βάση την ομογλωσσία τους) εντοπίζεται γεωγραφικά σήμερα στις ακόλουθες περιοχές της υποσαχάριας (νότια της ερήμου Σαχάρας) Αφρικής: από το νότιο Καμερούν ως τη νοτιοδυτική Κένυα και από το βόρειοδυτικό τμήμα της Λαϊκής Δημοκρατίας του Κονγκό μέχρι τη Νότια Αφρική. Οι Μπαντού είναι γεωργοί και καλλιεργούν μανιόκα, από το οποίο παρασκευάζουν το ψωμί τους, καλαμπόκι, μπανάνες και άλλα φυτά.
Παραδείγματα εθνοτήτων Μπαντού ανά χώρα.
Η λέξη Μπαντού σημαίνει «άνθρωπος» σε πολλές γλώσσες Μπαντού. Ο Δρ. Wilhelm Bleek χρησιμοποίησε αρχικά τον όρο «bantu» υπό την τρέχουσα έννοιά του το 1862 στο βιβλίο του «A Comparative Grammar of South African Languages». Παρατήρησε πρώτος ότι ένας μεγάλος αριθμός γλωσσών που βρέθηκαν πέρα από την κεντρική, νότια, ανατολική, και δυτική Αφρική είχε τόσα πολλά κοινά χαρακτηριστικά ώστε πρέπει να είναι μέρος μιας ενιαίας ομογλωσσίας. Η βασική διατριβή του Bleek της γλωσσικής συγγένειας έχει επιβεβαιωθεί από πολυάριθμους ερευνητές με τη συγκριτική μέθοδο. 
Προέλευση.
Η τρέχουσα επικρατούσα εθνολογική θεωρία τοποθετεί το λίκνο (προγονική πατρίδα) των Μπαντού κοντά στα σύγχρονα νοτιοδυτικά σύνορα της Νιγηρίας και του Καμερούν, τουλάχιστον από το 3000 π.Χ., και θεωρεί την ομογλωσσία Μπαντού ως κλάδο της μεγαλύτερης ομογλωσσίας Νίγηρα-Κογκό.
Η εξάπλωση των Μπαντού.
Η επέκταση των Μπαντού ήταν μια σειρά φυσικών μεταναστεύσεων που συνοδεύτηκαν και από μια διάδοση του πολιτισμού (της γλώσσας, της τεχνολογίας, των παραδόσεων, κ.ά.) έξω από την αρχική κοιτίδα γύρω και μέσα από τους γειτονικούς πληθυσμούς, και μια δημιουργία των νέων εθνικών ομάδων και κοινωνιών που περιλάμβαναν και την επιγαμία μεταξύ των διάφορων κοινοτήτων.
Οι Μπαντού (εθνολογικά ή και γλωσσολογικά) ανέπτυξαν νέες μεθόδους στη γεωργία και τη μεταλλουργία, που επέτρεψαν στους πληθυσμούς τους να αποικίσουν νέες περιοχές με ευρεία ποικίλα οικοσυστημάτων και με αυξανόμενες πυκνότητες, βασιζόμενοι στο κυνήγι, στην κτηνοτροφία και τη γεωργία, όπου οι κλιματολογικές συνθήκες το επέτρεπαν.
Η φυσική μετανάστευση ήταν πιο αργή από την τεχνολογική. Η δημιουργία μεγάλου πληθυσμού επιτάχυνε τη διείσδυση νοτιότερα, κυρίως κατά μήκος της ακτής και της ροής των ποταμών της περιοχής, όπου ευνοούνταν η γεωργία. Πρωτοπόρες ομάδες έφτασαν τελικά στο Νατάλ της Νότιας Αφρικής περί το 300 μ.Χ. και στο Τρανσβάαλ περί το 500 μ.Χ..
Μεταξύ 13ου και 15ου αιώνα σχετικά ισχυρά κράτη Μπαντού σχηματίστηκαν γύρω από τις Μεγάλες Λίμνες και στη σαβάνα νότια του Κεντροαφρικανικού Τροπικού Δάσους, και κατά μήκος του ποταμού Ζαμπέζη, όπου η Δυναστεία των «Μονοματάπα» βασιλέων έχτισε το περίφημο Συγκρότημα της Μεγάλης Ζιμπάμπουε. Αυτός ο σταδιακός σχηματισμός ολοένα και μεγαλύτερων κρατών Μπαντού συνεχίστηκε και επιταχύνθηκε μετά το 16ο αιώνα. 
Ο σχετικά πυκνός πληθυσμός οδήγησε στο σχηματισμό ειδικευμένων τάξεων εργατών και σε αυξανόμενη στρατιωτική ισχύ, κάνοντας πλέον τη μετανάστευση πιο δύσκολη, και το εμπόριο να αυξάνεται μεταξύ των Αφρικανικών κοινοτήτων και με τους Ευρωπαίους, Σουαχίλ και Άραβες εμπόρους στις ακτές.

</doc>
<doc id="53588" url="https://el.wikipedia.org/wiki?curid=53588" title="Νίγηρα">
Νίγηρα



</doc>
<doc id="53590" url="https://el.wikipedia.org/wiki?curid=53590" title="Κινόα">
Κινόα

Η κινόα ή κουϊνόα είναι θάμνος που οι σπόροι του τρώγονται και υπάρχουν σε πολλά χρώματα: άσπρο, κόκκινο, μαύρο αλλά και μπλε. Η επιστημονική του ονομασία είναι Chenopodium quinoa (Χηνοπόδιον η κινόα) και ανήκει στα ψευτοδημητριακά. Προέρχεται από τη Νότια Αμερική. Καλλιεργείται από τους πληθυσμούς των Άνδεων εδώ και τρεις έως και τέσσερις χιλιάδες χρόνια. Οι Ίνκας αναφέρονταν σε αυτή ως "chisoya mama" ή αλλιώς "η μητέρα όλων των καρπών".
Γενικά.
Η κινόα είχε μεγάλη διατροφική σημασία για τους προκολομβιανούς πολιτισμούς των Άνδεων. Ήταν η δεύτερη κύρια τροφή μετά την πατάτα και ακολουθούνταν από το καλαμπόκι. Η κινόα με την πρώτη ματιά μοιάζει μορφολογικά με το πολύ γνωστό ζιζάνιο λουβουδιά και χαρακτηρίζεται από τη μεγάλη ποικιλία χρωμάτων των ταξιανθιών και των καρπών της.
Σε αντίθεση με το ρύζι ή το σιτάρι, τα οποία έχουν χαμηλή περιεκτικότητα σε λυσίνη, η κινόα περιέχει ισορροπημένη περιεκτικότητα σε βασικά αμινοξέα για τους ανθρώπους, κάνοντας την ασυνήθιστα πλήρες είδος διατροφής. Αυτό σημαίνει ότι χρειάζεται λιγότερη πρωτεΐνη κινόα από πρωτεΐνη σιταριού για τις ανάγκες μας.
Μολονότι στην πράξη είναι ένας σπόρος, η κινόα θεωρείται πλήρες δημητριακό και μια καλή πηγή φυτικών ινών.
Διατροφικές πληροφορίες.
Η κινόα είναι πλούσια σε πρωτεϊνη και περιέχει Ωμέγα 3 λιπαρά (τα οποία δε βλάπτουν την καρδιά). Επίσης είναι καλή πηγή φωσφόρου και έχει πολύ μαγνήσιο και σίδηρο. Δεν έχει γλουτένη και χωνεύεται εύκολα.
Παραγωγή.
Οι χώρες με τη μεγαλύτερη παραγωγή κινόας είναι η Βολιβία, το Περού και ο Ισημερινός. Τα τελευταία χρόνια η παραγωγή της βρίσκεται σε διαδικασία επέκτασης σε διαφορετικές γεωγραφικές περιοχές του πλανήτη, ανάμεσά τους και η Ελλάδα, καθώς το φυτό ευδοκιμεί εύκολα σε ορισμένες ελληνικές εδαφοκλιματικές συνθήκες και είναι ανθεκτικό στην ξηρασία και την αλατότητα.
Θρεπτικά στοιχεία ανά 100g.
Θερμίδες: 374Kcal
 Συστατικά - Ποσότητα - %Ημερήσιων Αναγκών*
Οι σε ποσοστό % Ημερήσιων Αναγκών Τιμές αναφέρονται σε διατροφή 2000 θερμίδων. Ανάλογα με τις ανάγκες του καθενός σε θερμίδες, οι τιμές αυτές μπορεί να είναι υψηλότερες (αθλητές, χειρωνακτικές εργασίες) ή χαμηλότερες (καθιστική εργασία).
Παραπάνω αναφέρονται μόνο τα βασικά αμινοξέα: είναι αυτά που δε μπορούν να σχηματιστούν από τον ανθρώπινο οργανισμό και πρέπει να ληφθούν έτοιμα.

</doc>
<doc id="53592" url="https://el.wikipedia.org/wiki?curid=53592" title="Ευρωμπάσκετ 1985">
Ευρωμπάσκετ 1985

Η διοργάνωση του ευρωπαϊκού πρωταθλήματος καλαθοσφαίρισης του 1985 (γνωστό και ως Ευρωμπάσκετ 1985) ήταν η 24η, η οποία οργανώθηκε από τη FIBA Europe. Συμμετείχαν δώδεκα εθνικές ομάδες. Το τουρνουά διοργάνωσε η Δυτική Γερμανία και έλαβε χώρα στις πόλεις Καρλσρούη, Λεβερκούζεν και Στουτγκάρδη.
Οι Σοβιετικοί στο τουρνουά αυτό παρουσίασαν την πιο γρήγορη και θεαματική ομάδα όλων των εποχών με τους Άρβιντας Σαμπόνις, που ήταν ο MVP της διοργάνωσης, και τον Αλεξάντερ Βολκόφ σε μεγάλη φόρμα, και εκτός μιας παραφωνίας με την Ισπανία στην πρώτη φάση (92-99) διέλυσαν κυριολεκτικά κάθε αντίπαλο, φορτώνοντας τα αντίπαλα με 109 πόντους κατά μ.ο. σε κάθε αγώνα. Για τελευταία φορά, μία από τις κορυφαίες μπασκετικές δυνάμεις του ευρωπαϊκού χώρου, έστω και γερασμένη, η Τσεχοσλοβακία κάνει την έκπληξη στα προημιτελικά και αποκλείει τη Γιουγκοσλαβία, που είχε στις τάξεις της τον Ντράζεν Πέτροβιτς (ο οποίος ήταν και ο πρώτος σκόρερ της διοργάνωσης με 25,5 πόντους μ.ο.) και νικώντας στον ημιτελικό την Ισπανία 98-95 (Πέτερ Ράινιακ 31 π.) τελικά κατακτά τη δεύτερη θέση και ποτέ ξανά δεν θα παίξει καθοριστικό ρόλο στα μπασκετικά δρώμενα της γηραιάς ηπείρου, πλην δύο νικών-φωτοβολίδων επί της ελληνικής ομάδας το 1991 και το 1999, ως Τσεχία. 
Σ' αυτό το τουρνουά τέθηκαν σε ισχύ το σουτ των τριών πόντων (από απόσταση 6,25 μ), το οποίο βοήθησε να εκτοξευθούν τα σκοραρίσματα παραπάνω, και οι βολές μία-συν-μία.
Αποτελέσματα.
Προκριματικός Γύρος.
Στον προκριματικό γύρο, οι 12 ομάδες χωρίστηκαν σε 2 ομίλους των έξι ομάδων. Οι πρώτες τέσσερις ομάδες συνέχισαν στον προημιτελικό γύρο, ενώ οι δύο τελευταίες οδηγήθηκαν στους αγώνες κατάταξης για τις θέσεις 9 ως 12.
Βραβεία.
Χρυσή Πεντάδα:
Εξωτερικοί σύνδεσμοι.
&lt;br&gt;

</doc>
<doc id="53593" url="https://el.wikipedia.org/wiki?curid=53593" title="Πυρηνική Φυσική">
Πυρηνική Φυσική



</doc>
<doc id="53595" url="https://el.wikipedia.org/wiki?curid=53595" title="Ευρωμπάσκετ 2005">
Ευρωμπάσκετ 2005

Το Ευρωπαϊκό Πρωτάθλημα Καλαθοσφαίρισης Ανδρών του 2005, γνωστό ως Ευρωμπάσκετ 2005, διεξήχθη στη Σερβία και Μαυροβούνιο από τις 16 Σεπτεμβρίου ως τις 25 Σεπτεμβρίου του 2005. Αυτή ήταν η τρίτη φορά που το Βελιγράδι διοργάνωσε ένα τουρνουά του Ευρωμπάσκετ (οι προηγούμενες ήταν το 1961 και το 1975). Πρωταθλήτρια ομάδα αναδείχτηκε, κατακτώντας το χρυσό μετάλλιο η Εθνική Ελλάδος, ενώ το αργυρό η Γερμανία και το χάλκινο η Γαλλία. Ο Γερμανός καλαθοσφαιριστής Ντιρκ Νοβίτσκι ανακηρύχθηκε ο MVP του τουρνουά. Η μασκότ της διοργάνωσης ήταν η αλεπού με το όνομα Foxy.
Το πιο συναρπαστικό παιχνίδι της Εθνικής Ελλάδος ήταν ο ημιτελικός με τη Γαλλία. Με 1 λεπτό και 12 δευτερόλεπτα πριν τη λήξη του παιχνιδιού και την Ελλάδα να βρίσκεται εφτά πόντους πίσω από τους Γάλλους, οι τελευταίοι άφησαν τη διαφορά να μειωθεί στο 64-66 υπέρ τους. Με έντεκα δευτερόλεπτα στο χρονόμετρο, ο Ζήσης κατέβασε τη μπάλα στην επίθεση, και τη γύρισε στον Διαμαντίδη ο οποίος με ένα αριστερόχειρο τρίποντο έφερε την Ελλάδα στο 67-66 και στη νίκη-πρόκριση στον τελικό λίγα δευτερόλεπτα μετά. Ο τελικός με τη Γερμανία ήταν σχεδόν περίπατος σε σύγκριση και έδωσε στην Ελλάδα το δεύτερο χρυσό της μετάλλιο στη διοργάνωση μετά τον θρίαμβο του 1987.
Τοποθεσίες.
Βελιγράδι.
Το Βελιγράδι, η πρωτεύουσα της Σερβίας και Μαυροβούνιου, ήταν η κύρια τοποθεσία του Ευρωμπάσκετ 2005. Το γήπεδο Pionir Hall φιλοξένησε τους αγώνες του Γ' γκρουπ, ενώ το γήπεδο Belgrade Arena φιλοξένησε τους αγώνες μετά τους προκριματικούς γύρους.
Ποντγκόριτσα.
Το Morača Sports Center της Ποντγκόριτσα, στο Μαυροβούνιο φιλοξένησε τους αγώνες του Β' γκρουπ. 
Νόβι Σαντ.
Το Νόβι Σαντ, γνωστό και ως "The City of Sports", είναι η πρωτεύουσα της επαρχίας Βοϊβοντίνα. Οι έξι αγώνες του Δ' γκρουπ διεξήχθησαν εδώ.
Vršac.
Η πόλη Vršac φιλοξένησε τους αγώνες του γκρουπ Α' στο γήπεδο "Millennium Center", χωρητικότητας 4058 θέσεων.
Εξωτερικοί σύνδεσμοι.
&lt;br&gt;

</doc>
<doc id="53596" url="https://el.wikipedia.org/wiki?curid=53596" title="Κλάση (βιολογία)">
Κλάση (βιολογία)



</doc>
<doc id="53600" url="https://el.wikipedia.org/wiki?curid=53600" title="Βαρνάβας Αττικής">
Βαρνάβας Αττικής

Ο Βαρνάβας Αττικής είναι ένα από τα χωριά της Βορειανατολικής Αττικής. Απέχει 35 χιλιόμετρα από την Αθήνα και η πρόσβαση προς αυτόν είναι μέσω της Εθνικής Οδού Αθηνών – Λαμίας.
Ο Βαρνάβας απέχει από το γειτονικό χωριό Καπανδρίτι (δυτικά) 6 χιλιόμετρα και το Γραμματικό (ανατολικά) 6 χιλιόμετρα. Ο πληθυσμός του σύμφωνα με την απογραφή του 2011 είναι 1.326 κάτοικοι.
Πορεία του πληθυσμού:
Ονομασία.
Υπάρχουν δύο θεωρίες για την προέλευση του ονόματος "Βαρνάβας". Η πρώτη αναφέρεται στο πέρασμα του Αποστόλου Βαρνάβα από την περιοχή, ενώ η δεύτερη - και πιθανώς ακριβέστερη - θεωρεί ότι η τοποθεσία ανήκε σε έναν μεγαλογαιοκτήμονα που ονομαζόταν Βαρνάβας.
Ιστορικά στοιχεία.
Στην Αρχαιότητα, στην περιοχή αυτή πιθανότατα βρισκόταν ο Δήμος Σημαχίδαι, δήμος της αρχαίας Αττικής στην περιοχή Επακρία ή Διακρία.
Η περιοχή κατοικήθηκε αρχικά από Αρβανίτες, που ασχολούνταν κυρίως με την κτηνοτροφία, εκμεταλλευόμενοι τη μορφολογία του εδάφους. Αργότερα, αναπτύχθηκε η γεωργία και κυρίως η αμπελουργία. Ακόμα αργότερα, ένα μεγάλο μέρος του πληθυσμού αποτελείτο από οικοδόμους και εργάτες σε εργοστάσια, ενώ λιγότεροι ασχολούνταν με το εμπόριο.
Σήμερα, χάρη στην έντονη οικιστική ανάπτυξη και την προσέλευση νέων κατοίκων, η κοινωνική σύνθεση έχει μεταβληθεί σημαντικά και το αρβανίτικο στοιχείο έχει μειωθεί. Λίγοι μόνο αγρότες έχουν απομείνει, ενώ η πλειοψηφία των κατοίκων ασχολείται σε πολλούς άλλους τομείς της οικονομίας, όπως τον τριτογενή τομέα των υπηρεσιών.
Παραλία Βαρνάβα.
Η Κοινότητα Βαρνάβα επίσης περιλαμβάνει μία παραλία που έχει χαρακτηρισθεί ως μία από τις καθαρότερες παραλίες της Αττικής, με αποτέλεσμα να προσελκύει μεγάλο αριθμό λουομένων τα καλοκαίρια. 
Η παραλία απέχει 12 χιλιόμετρα από το χωριό Βαρνάβας Αττικής και συνδέεται με αυτό με ένα δύσκολο μεν, αλλά ασφαλτοστρωμένο δρόμο. Η διαδρομή παρουσιάζει πολλές εναλλαγές με σπίτια, πευκοδάση, απόκρημνες πλαγιές και κτήματα με ελαιόδενδρα.
Φτάνοντας στην περιοχή Παραλία Βαρνάβα ο επισκέπτης θα συναντήσει το εξωκλήσι του Αγίου Δημητρίου. Συνεχίζοντας αριστερά συναντάμε την παραλία Ντόρμπερι (αρβανίτικη ονομασία). Στο τέρμα της παραλίας ακολουθώντας το μοναδικό δρόμο αριστερά φτάνει κανείς στην Πηγή Ντόρμπερι (πηγή με πλατάνια και πλακόστρωτο). Το πλακόστρωτο στη δεξιά κατεύθυνση, από το εξωκλήσι του Αγίου Δημητρίου, βγάζει στο Λιμανάκι ή Άγιο Δημήτριο, έναν μικρό κόλπο. Στη συνέχεια υπάρχει το παλαιό ξωκλήσι του Αγίου Παντελεήμονα και αμέσως μετά η παραλία Σκάλωμα.
Στην παραλία υπάρχουν ταβέρνες, καφετέριες, παμπ, και καντίνες.
Μνημεία της περιοχής.
Στο Βαρνάβα υπάρχουν πολλά ιστορικά μνημεία από την αρχαία και βυζαντινή περίοδο. Ανάμεσά τους ξεχωρίζουν ο αρχαϊκός πύργος του 5ου π.Χ. αιώνα, οι βυζαντινές εκκλησίες του Αγίου Γεωργίου και της Αγίας Παρασκευής και το θαυμάσιο ξυλόγλυπτο τέμπλο στο ναό των Αποστόλων Πέτρου και Παύλου.
Εορτές - Εκδηλώσεις.
Μερικές από τις δραστηριότητες που λαμβάνουν χώρα στην κοινότητα είναι ο εορτασμός της 29ης Ιουνίου (των Αποστόλων Πέτρου και Παύλου), το πολιτιστικό φεστιβάλ "Τα Κύματα της Θάλασσας" που πραγματοποιείται κάθε καλοκαίρι στα τέλη του Ιουλίου στην Παραλία Βαρνάβα, και ο «Πολιτιστικός Βαρνάβας» που πραγματοποιείται στα τέλη Σεπτεμβρίου. Πολλές άλλες δραστηριότητες λαμβάνουν χώρα κατά τη διάρκεια του έτους από την Κοινότητα Βαρνάβα και τις διάφορες οργανώσεις (Σύλλογος Γυναικών, Κέντρο Νεότητας Γραμμάτων &amp; Τεχνών, Εργαστήριο Ζωγραφικής και το Λαογραφικό Μουσείο ).
Πρόσωπα.
Το 1921 στον Βαρνάβα γεννήθηκε ο Ευάγγελος Σκουβαράς, πτυχιούχος της Φιλοσοφικής Σχολής του Πανεπιστημίου Αθηνών και του Διδασκαλείου Μέσης Εκπαιδεύσεως, συγγραφέας πολλών Βιβλίων («Τα δυσετυμολόγητα του Ιστορικού λεξικού της Νέας Ελληνικής της Ακαδημίας Αθηνών»,«Άνθιμος Ολυμπιώτης»,«Χρονικό της Συκής»,«Το παλιότερο αρματολίκι του Πηλίου κι οι Αρβανίτες στη Θεσσαλομαγνησία, 1750-1790»,«Στηλιτευτικά Κείμενα του 18ου αιώνος – Κατά των Αναβαπτιστών»,«Πηλιορείτικα Α΄»,«Πηλιορείτικα Β΄»).

</doc>
<doc id="53601" url="https://el.wikipedia.org/wiki?curid=53601" title="Μουσουλμανική μειονότητα Δυτικής Θράκης">
Μουσουλμανική μειονότητα Δυτικής Θράκης

Η μουσουλμανική μειονότητα Ελλάδος (τουρκικά: "Yunanistan müslüman azınlığı", βουλγαρικά: мюсюлманско малцинство на Гърция "mjusjulmansko maltsinstvo na Gǎrcija", τσιγγανικά: "Xoraxani selyori andi Elada") είναι η μόνη ρητά αναγνωρισμένη μειονότητα, και μάλιστα ως θρησκευτική, στην Ελλάδα βάσει του άρθρου 45 της Συνθήκης της Λωζάνης. Αριθμεί 120.000 περίπου άτομα, σύμφωνα με την απογραφή του 2011. Η μουσουλμανική μειονότητα σήμερα αποτελείται από τρεις εθνοτικές ομάδες: Τούρκους ή τουρκόφωνους (στην ελληνική βιβλιογραφία μετά το 1990 αναφέρονται ως Τουρκόφωνοι ή Τουρκογενείς), Πομάκους και Ρομά. Υπάρχουν και 3.000 περίπου Αλεβίτες (κυρίως ορεινοί Πομάκοι) που ισχυρίζονται ότι καταπιέζονται από την πλειοψηφία των Σουνιτών.
Ιστορία.
Σύμφωνα με τη [[Συνθήκη της Λωζάνης]] του 1923, η Ελλάδα και η [[Τουρκία]] πραγματοποίησαν μια [[ανταλλαγή πληθυσμών]]: όλοι οι χριστιανοί ορθόδοξοι κάτοικοι της Τουρκίας υποκείμενοι στον Οικουμενικό Πατριάρχη Κωνσταντινούπολης - τον Έλληνα Πατριάρχη - θα μετανάστευαν στην Ελλάδα εκτός από τις κοινότητες της [[Κωνσταντινούπολη]]ς, [[Ίμβρος|Ίμβρου]] και [[Τένεδος|Τενέδου]], και όλοι οι μουσουλμάνοι στην Ελλάδα θα μετανάστευαν στην Τουρκία εκτός από τους μουσουλμάνους της Θράκης. Μετακινήθηκαν από τη [[Μικρά Ασία]] και την [[Ανατολική Θράκη]] στην Ελλάδα 1.650.000 Οθωμανοί υπήκοοι, [[Χριστιανισμός|χριστιανικού θρησκεύματος]] και από την Ελλάδα στην Τουρκία 670.000 Έλληνες υπήκοοι, [[Μουσουλμάνος|μουσουλμανικού θρησκεύματος]].
Οι πληθυσμοί που ανταλλάχτηκαν δεν ήταν ομοιογενείς, οι χριστιανοί οι οποίοι μετανάστευσαν στην Ελλάδα δεν ήταν αποκλειστικά ελληνόφωνοι αλλά περιλάμβαναν και ομιλητές της τουρκικής. Παρομοίως, οι μουσουλμάνοι οι οποίοι μετανάστευσαν στην Τουρκία δεν ήταν αποκλειστικά τουρκόφωνοι, αλλά περιλάμβαναν ομιλητές της αλβανικής, της βουλγαρικής, της βλάχικης και ακόμα και της ελληνικής γλώσσας (αλλά μουσουλμάνοι στο θρήσκευμα). Αυτό οφειλόταν στο σύστημα οργάνωσης της Οθωμανικής Αυτοκρατορίας και συγκεκριμένα στο σύστημα διοίκησης των οθωμανικών [[Μιλέτ]] όπου ο διαχωρισμός γινόταν με βάση την θρησκευτική ομάδα όπου ανήκε ο πολίτης . Οι μουσουλμάνοι στην Δυτική Θράκη, πριν την ανταλλαγή των πληθυσμών, αποτελούσαν ξεκάθαρη πλειονότητα των κατοίκων και αυτή η αναλογία άλλαξε όταν η ελληνική κυβέρνηση εγκατέστησε με συστηματικό τρόπο χριστιανικούς προσφυγικούς πληθυσμούς από την Μικρά Ασία και την Ανατολική Θράκη.
Από την συνθήκη της Λωζάνης (1923) μέχρι το 1954 η Ελλάδα αναγνώριζε την μειονότητα ως μουσουλμανική. Την άνοιξη του 1954, η Ελλάδα επικύρωσε απόφαση σύμφωνα με την οποία αναγνώριζε τα σχολεία της μειονότητας ως τουρκικά. Ο νόμος 3065/1954 (ΦΕΚ Α’ 239, 9.10.1954) ήταν ο πρώτος νόμος που ρύθμιζε τα θέματα της μειονοτικής εκπαίδευσης ο οποίος ισχύει μέχρι σήμερα. Στο Νόμο αυτό η Ελλάδα αναγνωρίζει τα σχολεία της μειονότητας ως τουρκικά. Η αλλαγή του χαρακτηρισμού από Τουρκικά σε Μουσουλμανικά ή Μειονοτικά (Μ/ΚΑ) θεσπίστηκε τον Μάρτιο του 1972 κατά την διάρκεια της [[Χούντα των Συνταγματαρχών|Χούντας]] όπου αποφασίστηκε να αλλάξουν όλες οι πινακίδες που ανέφεραν τα σχολεία ως "Τουρκικά" . Ο χαρακτηρισμός των Πομάκων ως Τούρκων ήταν στα πλαίσια πολιτικής κατά της κομμουνιστικής [[Βουλγαρία]]ς και της πιθανής επεκτατικής πολιτικής στη [[Θράκη]] και τη [[Μακεδονία (ελληνικό γεωγραφικό διαμέρισμα)|Μακεδονία]].
Οι [[Πομάκοι]] μέχρι το τέλος της δεκαετίας του 1940 θεωρούνταν από την ελληνική πολιτική ως πιθανοί συνεργάτες της [[Σόφια]]ς και των Σοβιετικών μιας και αυτοί βρίσκονται στα σύνορα Ελλάδας-Βουλγαρίας και μιλάνε σλαβική γλώσσα, κοντινή με τα βουλγάρικα και για αυτό εφαρμόστηκε πολιτική τουρκοποίησης. Σήμερα μερικοί Πομάκοι, λόγω αυτής της πολιτικής αυτοπροσδιορίζονται ως Τούρκοι.
Το 1991 ο ανεξάρτητος βουλευτής Αχμέτ Φαϊκογλου είπε στην βουλή "οι Πομάκοι είναι στο αίμα γνήσιοι Τούρκοι και ότι η μειονότητα είναι Τουρκική αλλά με μουσουλμανικό θρήσκευμα". Αντίστοιχες δηλώσεις είχε κάνει και ο [[Αχμέτ Σαδίκ]] αναφέροντας συνέντευξη ότι "Κανένας πολιτικός δεν μπορεί να πει ότι οι Πομάκοι δεν είναι Τούρκοι, επειδή δεν μιλάνε Τούρκικα. Αυτοί οι άνθρωποι που μιλάνε Πομάκικα είναι Τούρκοι, όπως οι Ελληνόφωνοι στην Αλβανία και οι οι Έλληνες της Αμερικής είναι Έλληνες" . Η Ελληνική πολιτεία την δεκαετία 1970 (γεγονότα εισβολής Τούρκων στην Κύπρο) και 1980 για την αποφυγή εκμετάλλευσης της "Τουρκοποιημένης Πομάκικης μειονότητας" από την Τουρκία αρχίζει να διαχωρίζει τους Πομάκους από την υπόλοιπη μειονότητα. Σήμερα η μειονότητα χαρακτηρίζεται επίσημα μόνο ως μουσουλμανική.
Με αφορμή την εκλογή του Αχμέτ Σαδίκ και του Αχμέτ Φαϊκογλου το 1993 η Ελλάδα θέσπισε το εκλογικό όριο του 3% καθιστώντας δυσκολότερη την εκλογή ανεξάρτητων βουλευτών / μικρά κόμματα από την μειονότητα. Ο Αχμέτ Σαδίκ το 1991 ένα χρόνο πριν πεθάνει από αυτοκινητιστικό δυστύχημα ίδρυσε το μειονοτικό κόμμα "Φιλία-Ισότητα-Ειρήνη" ([[Τουρκικά]]: Dostluk-Eşitlik-Bariş Partisi - DEB ). Στις [[Ευρωεκλογές 2014|Ευρωεκλογές του 2014]] ήταν πρώτο σε ψήφους στο [[Νομός Ροδόπης|Νομό Ροδόπης]] και στον [[Νομός Ξάνθης|Νομό Ξάνθης]]. Το DEB έχει κύριο στόχο την ανάδειξη των προβλημάτων της «Μουσουλμανικής Τουρκικής Μειονότητας Δυτικής Θράκης» και έχει σύνθημα «Ευρώπη, Ευρώπη άκουσε τη φωνή μας, την ανεξάρτητη μειονοτική φωνή μας. Είμαστε και εμείς εδώ».
Η Ελλάδα εφάρμοσε μια πολιτική αφομοίωσης της μειονότητας η οποία παραβίασε τα ανθρώπινα δικαιώματα της μειονότητας όπως: αφαίρεση ιθαγένειας, απαγόρευση αγοράς γης ή κατοικίας ή ξεκινήματος επιχειρησιακής δραστηριότητας, επιδιόρθωση σχολείων, περιορισμοίσ στην ελευθερίας έκφρασης και στην θρησκευτική ελευθερία. Από την δεκαετία του 1990 η Ελληνική κυβέρνηση αλλά και αργότερα εθνικιστικοί κύκλοι (όπως του ΛΑΟΣ) υποστηρίζουν σωματεία και ομάδες Πομάκων οι οποίοι αναδεικνύουν την ανάδειξη της εθνικής ταυτότητας των Πομάκων ως διαφορετική από την ταυτότητα των Τούρκων. Το 1997 υποστηρίχθηκε η ίδρυση του "Κέντρου Πομακικών Σπουδών" και τότε ξεκίνησε η έκδοση της Εφημερίδας "Ζαγάλισα". Επίσης μέσω του "Κέντρου Πομάκικων Σπουδών" το 2009 ιδρύθηκε ο "Πανελλήνιος Σύλλογος Πομάκων" με χρηματοδότηση του επιχειρηματία Εφιετζόγλου . Ο σημερινός εκδότης της πομάκικης εφημερίδας "Ζαγάλισα" [[Αχμέτ Ιμάμ]] υπήρξε το 2007 υποψήφιος με το [[ΛΑΟΣ]] ενώ μέχρι το 1993 ήταν δάσκαλος (δημόσιος υπάλληλος) σε μειονοτικό σχολείο της Θράκης. To 1993 απολύθηκε λόγω "ανθελληνικής" δράσης / πειθαρχικής παράβασης άρθρων του υπαλληλικού κώδικα (δημοσίων υπαλλήλων). Το 2000 έκανε προσφυγή στο [[Ευρωπαϊκό Δικαστήριο Ανθρωπίνων Δικαιωμάτων|Ευρωπαϊκό Δικαστήριο Ανθρώπινων Δικαιωμάτων (ΕΔΑΔ)]] κατά της Ελλάδας (Νο. 63719/00) υποστηρίζοντας ότι η απόλυσή του έγινε λόγω ότι ήταν μέλος της Τουρκικής Μουσουλμανικής μειονότητας της Θράκης. Η προσφυγή του απορρίφθηκε από το δικαστήριο το 2003. Σήμερα ο [[Αχμέτ Ιμάμ]] υπερασπίζεται την Πομάκικη ταυτότητα σε διεθνείς οργανισμούς όπως του ΟΑΣΕ .
Σήμερα η Ελλάδα αναγνωρίζει την μειονότητα μόνο ως μουσουλμανική (από συνθήκη Λωζάνης).
Το 2012 ο Άρειος Πάγος δεν αναγνώρισε την "Τουρκική Ένωση Ξάνθης" παρόλο που υπήρχε θετική απόφαση του Ευρωπαϊκού Δικαστηρίου Ανθρώπινων Δικαιωμάτων (ΕΔΑΔ) του 2008. Η αιτιολόγηση του Αρείου Πάγου ήταν, ότι η απόφαση του ΕΔΑΔ δεν είναι δεσμευτική για την Ελλάδα. Στις 30 Νοεμβρίου 2017, μετά από καταγγελία της [[Χρυσή Αυγή|Χρυσής Αυγής]], η εισαγγελία διέταξε προκαταρτική εξέταση για ακαδημαϊκούς που "ασχολούνται με τον όρο «τουρκική μειονότητα»", αλλά μετά από παρέμβαση του [[Υπουργείο Παιδείας, Έρευνας και Θρησκευμάτων|υπουργείου Παιδείας]], η υπόθεση τέθηκε στο αρχείο.
Γενετική Καταγωγή των Πομάκων.
Μελέτες που έχουν γίνει στο DNA πληθυσμών Πομάκων της Ροδόπης και της Ξάνθης, απο τον Καθηγητή Γενετικής του Αριστοτέλειου Πανεπιστημίου Θεσσαλονίκης, Κωνσταντίνο Τριανταφυλλίδη, αποδεικνύουν ότι η γενετική καταγωγή τους, τους κατατάσσει στους βαλκανικούς πληθυσμούς. Η άποψη δηλαδή που υποστηρίζεται από Τούρκους, περί τουρκογενούς προέλευσης των Πομάκων, απορρίπτεται. Τα γενετικά στοιχεία αποδεικνύουν ότι ο πληθυσμός των Πομάκων είναι βαλκανικός πληθυσμός. Ακόμη, είναι γεγονός ότι οι Πομάκοι έχουν χαρακτηριστική αιματολογική ομάδα η οποία έχει δημιουργηθεί πριν 2.000 χρόνια, επίσης καταρρίπτεται η άποψη των Βούλγαρων ιστορικών ότι οι Πομάκοι είναι σλάβοι. Ο Καθηγητής Γενετικής Κωνσταντίνος Τριανταφυλλίδης δήλωσε επίσης τα εξής: «Όλα τα γενετικά στοιχεία δείχνουν ότι πρόκειται για Ροδοπίτη πληθυσμό. Κατάγεται από γηγενή φύλα της περιοχής. Αν είναι από τους Αγριάνες ή άλλη ομάδα, δεν μπορεί να ειπωθεί με βάσει τα στοιχεία, είναι πάντως πληθυσμός γηγενής, της βαλκανικής και ειδικότερα της περιοχής της Ροδόπης», πρόσθεσε ακόμα ότι: «Έχουν μελετηθεί και συγκριθεί χιλιάδες δείκτες του DNS των Πομάκων με εκείνο των Ελλήνων, πριν τρία χρόνια, με την ταυτόχρονη μελέτη και του DNS των κατοίκων των Ανωγείων Κρήτης. Και είναι εντυπωσιακό το ότι η γενετική σύσταση των Πομάκων και των Ανωγείων είναι πολύ κοντά σε αυτή του υπόλοιπου ελληνικού πληθυσμού, δεν διαφέρουν σημαντικά, αποδεικνύεται δηλαδή ότι οι Πομάκοι είναι ένας βαλκανικός πληθυσμός. Συνοπτικά, τα γενετικά στοιχεία δείχνουν ότι οι Πομάκοι είναι ενδογαμικός πληθυσμός και υπάρχει μεγάλος βαθμός αιμομιξίας επειδή ζούσαν επί εκατοντάδες χρόνια απομονωμένοι στην οροσειρά της Ροδόπης».
Δημογραφικά.
Συνθήκη Λωζάνης.
Το 1922 (πριν την άφιξη των προσφύγων της Μικρασιατικής Καταστροφής που επισφραγίσθηκε με την συνθήκη της Λωζάνης), η μουσουλμανική μειονότητα στη Δυτική Θράκη αποτελούσε πλειοψηφία και αριθμούσε περίπου 86.000 άτομα (σύμφωνα με τα στοιχεία του Ελληνικού Υπουργείου Εξωτερικών) ή 120.000 άτομα από το σύνολο των 190.000 κατοίκων . Η μουσουλμανική μειονότητα αποτελείται κυρίως από τρεις εθνότητες: [[Τούρκοι (έθνος)|Τούρκους]] ή τουρκόφωνους, [[Πομάκοι|Πομάκους]] (βουλγαρόφωνοι μουσουλμάνοι) και [[Τσιγγάνοι|Τσιγγάνους]] μουσουλμάνους (οι οποίοι μιλούν ρομανί, ελληνικά και μάλιστα με ευχέρεια και τούρκικα ), κάθε μια από αυτές τις εθνότητες έχοντας μια ιδιαίτερη γλώσσα και πολιτισμό .
Απογραφή 1928.
Στην [[Ελληνική απογραφή 1928|απογραφή του 1928]] οι κάτοικοι μουσουλμανικού θρησκεύματος ανέρχονται σε όλη την επικράτεια σε 126.017 δηλαδή περίπου το 2% του συνολικού πληθυσμού. Οι πληθυσμοί αυτοί αποτελούσαν κυρίως τους μουσουλμάνους της Δυτικής Θράκης (102.621) και τους αλβανικής καταγωγής μουσουλμάνους της Ηπείρου (19.244), οι οποίοι εξαιρέθηκαν από την ανταλλαγή των πληθυσμών. Στην ίδια απογραφή 191.254 κάτοικοι δήλωσαν στο σύνολο της χώρας ως μητρική γλώσσα τα τουρκικά. Από αυτούς 93.793 ήταν κάτοικοι Δυτικής Θράκης. Οι τουρκόφωνοι δηλαδή αποτελούσαν το 91,3% του μουσουλμανικού πληθυσμού της Θράκης και το 30,9% του συνολικού πληθυσμού της. Στην Δυτική Θράκη (Ξάνθη-Ροδόπη-Έβρος) το 65% ήταν χριστιανοί και το 33,85% μουσουλμάνοι. Στην [[Αλεξανδρούπολη]] καταγράφηκαν 176 μουσουλμάνοι (σε σύνολο 14.019 κατοίκων όπου οι 12.906 ήταν χριστιανοί), στο [[Διδυμότειχο]] 1.548 μουσουλμάνοι (σε σύνολο 8.690 κατοίκων όπου 6.386 ήταν χριστιανοί), στο [[Σουφλί]] καταγράφηκαν 160 μουσουλμάνοι (σε σύνολο 7.744 κατοίκων όπου οι 7.544 ήταν χριστιανοί), στην [[Κομοτηνή]] καταγράφηκαν 13.364 μουσουλμάνοι (σε σύνολο 31.551 κατοίκων όπου οι 16.964 ήταν χριστιανοί) και στην [[Ξάνθη]] 11.259 μουσουλμάνοι (σε σύνολο 35.912 κατοίκων όπου οι 23.824 ήταν χριστιανοί).
Σύμφωνα με τον Αλέξη Αλεξανδρή η απογραφή του 1928 περιγράφει στην Δυτική Θράκη 103.175 μουσουλμάνους από τους οποίους οι 85.585 είναι [[Τούρκοι (έθνος)|Τουρκογενείς]], οι 16.740 [[Πομάκοι]] και οι 850 [[Ρομά]] . Τα πρωτογενή δεδομένα των στατιστικών δεν αναφέρονται σε Πομάκους αλλά σε ομιλητές Βουλγαρικής γλώσσας, με λίγο διαφορετικούς αριθμούς. Συγκεκριμένα στον Πίνακα 9 (γλώσσες) της απογραφής αναφέρονται για την Δυτική Θράκη 93.793 Τουρκόφωνοι, 1435 Ρομά και 16.737 Βουλγαρόφωνοι.
Απογραφή 1961 και 1991.
[[Image:GreekMuslimMinority1991.png|left|thumb|250px|Η Μουσουλμανική μειονότητα σε απογραφή του 1991.]]
Οι επίσημες ελληνικές απογραφές από το 1961 δεν συμπεριλαμβάνουν ερωτήματα θρησκεύματος και μητρικής γλώσσας. Παρόλα αυτά έχουν δημοσιευτεί στατιστικά στοιχεία για την μειονότητα τα οποία πολλές φορές έχουν αποκλίσεις. Στον πίνακα φαίνονται στατιστικά στοιχεία για το 1961 δημοσιευμένα από τον Αλέξη Αλεξανδρή (νυν διευθυντή της ΥΠΥ) το 1988 και από τον υπουργό εξωτερικών και άμυνας Φίλιππο Δραγούμη το 1964. Σύμφωνα με την ελληνική κυβέρνηση, η μουσουλμανική μειονότητα στη Θράκη κατά το 1991 αριθμεί 98.000 άτομα (σε πληθυσμό 338.000 κατοίκων της Θράκης), εκ των οποίων το 50% της θρησκευτικής μειονότητας είναι τουρκικής καταγωγής, 35% Πομάκοι και μόλις 15% Τσιγγάνοι μουσουλμάνοι. Η μειονότητα σήμερα αποτελεί περίπου το 33% του πληθυσμού της [[Θράκη]]ς. Ανέρχονται σε 64.000 στο Νομό [[Νομός Ροδόπης|Ροδόπης]](σε σύνολο 110.828 κατοίκων ), σε περίπου 44.000 στο Νομό [[Νομός Ξάνθης|Ξάνθης]] (πληθυσμός νομού 101.856 κάτοικοι) και σε περίπου 9.000 στο Νομό [[Νομός Έβρου|Έβρου]](συνολικός πληθυσμός νομού 150.580 κάτοικοι).
Ανιθαγενείς.
Από τα μέσα του 1950 έως το 1998 υπήρχε το Άρθρο 19 του Κώδικα Ελληνικής Ιθαγένειας σύμφωνα με το οποίο «αλλογενής εγκαταλιπών το Ελληνικόν έδαφος άνευ προθέσεως παλιννοστήσεως δύναται να κηρυχθεί απολέσας την Ελληνικήν ιθαγένειαν». Με βάση το Άρθρο αυτό το άρθρο αφαιρέθηκε η ελληνική ιθαγένεια κατοίκων των παραμεθόριων χωριών κατά τον Εμφύλιο πόλεμο οι οποίοι είχαν τότε καταφύγει σε χώρες του ανατολικού μπλοκ. Μετά το 1967 το άρθρο αυτό εφαρμόστηκε σε μουσουλμάνους κατοίκους της Δυτικής Θράκης. Η αφαίρεση Ιθαγένειας γινόταν με απόφαση του υπουργού Εσωτερικών και το υπηρεσιακό Συμβούλιο Ιθαγένειας. Αφαιρέθηκαν 60.044 ιθαγένειες, από τις οποίες 50.000 εκτιμάται ότι ανήκουν στην Μουσουλμανική μειονότητα Θράκης. Μετά από πίεση του Συμβουλίου της Ευρώπης το Άρθρο 19 καταργήθηκε το 1998.
Σαρία.
Στη Δυτική Θράκη, εφαρμόζεται για τους μουσουλμάνους από το [[Ελλάς|Ελληνικό κράτος]] η [[Σαρία]], ο ιερός νόμος του ισλάμ. Η εφαρμογή της Σαρία, αφορά μόνο το οικογενειακό και κληρονομικό δίκαιο, και όχι το ποινικό που ισχύει σε όλη την Ελληνική επικράτεια. Ο νόμος εφαρμόζεται από το κράτος, όπως ορίζει η ισλαμική θρησκεία, αλλά και η Συνθήκη της Λωζάνης. Για το λόγο αυτό, το Ελληνικό κράτος είναι υποχρεωμένο να διαθέτει δημόσιους λειτουργούς για το σκοπό αυτό, τους μουφτήδες. Μάλιστα, ο ιερός ισλαμικός νόμος είναι ανώτερος από το [[Ελλάς|Ελληνικό]] και [[Ευρωπαϊκή Ένωση|Ευρωπαϊκό]] [[Αστικό Δίκαιο]] και το γεγονός προκαλεί πολλά προβλήματα στους μουσουλμάνους που καταφεύγουν στο [[Ευρωπαϊκό Δικαστήριο]]..
Συμμετοχή σε εκλογές.
Το μέγεθος της Μειονότητας -στους νομούς Ροδόπης και Ξάνθης- προσελκύει το ενδιαφέρον των ελληνικών πολιτικών κομμάτων και των συνδυασμών που δραστηριοποιούνται στην τοπική αυτοδιοίκηση και αυτό φαίνεται στο γεγονός ότι μειονοτικοί υποψήφιοι συμμετέχουν σε ψηφοδέλτια κομμάτων και συνδυασμών είτε ως επικεφαλής είτε σε άλλες εκλόγιμες θέσεις. Από το 1923 έως το 1933 το βενιζελικό κόμμα κυριαρχούσε στις τάξεις της μουσουλμανικής μειονότητας καθώς εκλέγονταν αποκλειστικά βενιζελικοί βουλευτές, ενώ μετά τον Μάρτιο του 1933 άρχισαν να υποστηρίζουν μαζικότερα τα αντιβενιζελικά κόμματα.
Την περίοδο [[1985]]-[[1993]] υπήρχε το φαινόμενο της καθόδου ανεξάρτητων συνδυασμών που απευθύνονταν αποκλειστικά στην μειονότητα με προεξέχοντα τον βουλευτή Ροδόπης [[Αχμέτ Σαδίκ]]. Από το [[1993]] οπότε και καθιερώθηκε το πλαφόν του 3% για εκπροσώπηση στην Βουλή καθιερώθηκε η συμμετοχή της μειονότητας στα ψηφοδέλτια πανελλαδικών κομμάτων κάτι το οποίο ισχύει μέχρι και σήμερα. Μερικοί από τους σημαντικότερους μειονοτικούς Βουλευτές της μειονότητας στην μεταπολίτευση είναι οι [[Αχμέτ Σαδίκ]],[[Αχμέτ Ιλχάν]], [[Αχμέτ Χατζηοσμάν]] και [[Αϊχάν Καρά Γιουσούφ]] από την Ροδόπη και οι [[Αχμέτ Φαήκογλου]], [[Τετσίν Μανατζή]] και [[Χουσεΐν Ζειμπέκ]] από την [[Ξάνθη]]. Σήμερα η μειονότητα εκπροσωπείται στην βουλή από 2 βουλευτές. Τους [[Αχμέτ Ιλχάν]] ([[Κίνημα Αλλαγής]]), στην [[Ροδόπη]] και [[Χουσεΐν Ζειμπέκ]] ([[ΣΥΡΙΖΑ]]) στην [[Ξάνθη]].
Σημειώσεις.
α.Ο Πρόδρομος Εφιετζόγλου έχει χαρακτηριστεί ως "εθνικόφρονος" και υποστηρικτής του ΛΑΟΣ . Η εταιρία εταιρία "Μηχανική Α.Ε" ανήκει στον Εφιετζόγλου και έχει επίσης εκδόσει γραμματική και Λεξικό της Πομακικής γλώσσας . &lt;/div &gt;
Βιβλιογραφία.
Ακαδημαϊκές δημοσιεύσεις.
[[Κατηγορία:Πληθυσμιακές ομάδες της Ελλάδας]]
[[Κατηγορία:Ισλάμ στην Ελλάδα|Μουσουλμανικη μειονοτητα]]
[[Κατηγορία:Μειονότητες]]

</doc>
<doc id="53602" url="https://el.wikipedia.org/wiki?curid=53602" title="Η Κακή Αρχή">
Η Κακή Αρχή



</doc>
<doc id="53603" url="https://el.wikipedia.org/wiki?curid=53603" title="Το Δωμάτιο με τα Ερπετά">
Το Δωμάτιο με τα Ερπετά



</doc>
<doc id="53604" url="https://el.wikipedia.org/wiki?curid=53604" title="Το Φαρδύ Παράθυρο">
Το Φαρδύ Παράθυρο



</doc>
<doc id="53605" url="https://el.wikipedia.org/wiki?curid=53605" title="Η Προτελευταία Παγίδα">
Η Προτελευταία Παγίδα



</doc>
<doc id="53606" url="https://el.wikipedia.org/wiki?curid=53606" title="Τζοβάνι Σκιαπαρέλι">
Τζοβάνι Σκιαπαρέλι

Ο Τζοβάνι Βιρτζίνιο Σκιαπαρέλι ("Giovanni Virginio Schiaparelli", Σαβιλιάνο, 14 Μαρτίου 1835 – Μιλάνο, 4 Ιουλίου 1910) ήταν Ιταλός αστρονόμος, γνωστός κυρίως για τις μελέτες του σχετικά με τον πλανήτη Άρη. Υπήρξε γερουσιαστής του Βασιλείου της Ιταλίας, μέλος της Ακαδημίας των Λύγκων (Accademia dei Lincei), της παλαιότερης ιταλικής ακαδημίας, της Ακαδημίας Επιστημών του Τορίνου και του Βασιλικού Ινστιτούτου Lombardo. Από το 1862 έως το 1900 διετέλεσε διευθυντής του Αστεροσκοπείου Brera του Μιλάνου. 
Η εργασία του για τον Άρη.
Από το 1877 ο Σκιαπαρέλι αφοσιώθηκε στην παρατήρηση του Άρη και, ύστερα από χρόνια παρατηρήσεων, δημοσίευσε τον πρώτο λεπτομερή χάρτη του πλανήτη. Το όνομά του ταυτίστηκε με τον πλανήτη αυτό, ώστε θεωρείται ιδρυτής της αρεογραφίας, του κλάδου της αστρονομίας που μελετά τη γεωγραφία του Άρη. Ήταν ο πρώτος που παρατήρησε με τηλεσκόπιο αυτό που νόμισε πως ήταν ένα πυκνό δίκτυο διωρύγων στον Κόκκινο Πλανήτη, των διάσημων διωρύγων του Άρη, την εποχή της μεγάλης αντίθεσης του 1877, γεγονός που έγινε αιτία για κύμα υποθέσεων και εικασιών όσον αφορά την πιθανότητα ύπαρξης ευφυούς ζωής στον Άρη. Ο Σκιαπαρέλι είχε γράψει στο έργο του "Η ζωή στον πλανήτη Άρη": "«Πρέπει να φανταστούμε όχι τόσο πραγματικές διώρυγες με σχήμα που μας είναι οικείο αλλά λεκάνες εδάφους ελάχιστα βαθιές, που εκτείνονται ευθύγραμμα για χιλιάδες χιλιόμετρα, με πλάτος 100, 200 χιλιομέτρων ή ακόμη περισσότερων. Έχω ήδη τονίσει παλιότερα, ότι, εφόσον δεν υπάρχουν βροχές στον Άρη, οι διώρυγες αυτές αποτελούν μάλλον το βασικό μηχανισμό, με τον οποίο το νερό (και με αυτό η οργανική ζωή) μπορεί να σκορπιστεί στην άγονη επιφάνεια του πλανήτη»".
Οι περισσότερες υποθέσεις ύπαρξης ευφυών όντων στον Άρη (που αργότερα αποδείχθηκαν λανθασμένες) οφείλονται σε μια λανθασμένη μετάφραση των εργασιών του Σκιαπαρέλι στα Αγγλικά. Πράγματι, η λέξη "canali" μεταφράστηκε με την λέξη "canals" και όχι με την πιο σωστή λέξη "channels". Ενώ η πρώτη λέξη δηλώνει μια τεχνητή κατασκευή, η δεύτερη λέξη δηλώνει μια διάπλαση του εδάφους που μπορεί να είναι και φυσική. Από αυτή τη λανθασμένη μετάφραση εντάθηκαν οι διάφορες υποθέσεις για ζωή στον Άρη. Μεταξύ των πιο ένθερμων υποστηρικτών της υπόθεσης των τεχνητών διωρύγων του Άρη ήταν ο διάσημος Αμερικανός αστρονόμος Πέρσιβαλ Λόουελ (Percival Lowell), ο οποίος αφιέρωσε μεγάλο μέρος της ζωής του προσπαθώντας να αποδείξει ότι υπάρχει ευφυής ζωή στον Άρη. Αργότερα όμως, κυρίως χάρη στις παρατηρήσεις του Ιταλού αστρονόμου Βιντσέντζο Τσερούλι και του Ευγένιου Αντωνιάδη, επαληθεύθηκε ότι οι διάσημες διώρυγες ήταν στην πραγματικότητα απλές οφθαλμαπάτες. 
Ο Σκιαπαρέλι ήταν επίσης ο πρώτος που απέδειξε ότι τα μετεωρικά σμήνη (κυρίως οι Περσείδες και οι Λεοντίδες) είναι στην πραγματικότητα υπολείμματα κομητών. Προς τιμή του βαπτίστηκαν ο αστεροειδής 4062 Schiaparelli, ο κρατήρας Schiaparelli στην Σελήνη και ο κρατήρας Schiaparelli στον Άρη.
Ο τάφος του βρίσκεται στο Μνημειακό Κοιμητήριο του Μιλάνου.

</doc>
<doc id="53607" url="https://el.wikipedia.org/wiki?curid=53607" title="Κύριλλος Ζ΄">
Κύριλλος Ζ΄

Ο Κύριλλος Ζ΄ διετέλεσε Οικουμενικός Πατριάρχης για πέντε χρόνια (1855-1860).
Γεννήθηκε το 1775 στην Αδριανούπολη και είχε το κοσμικό όνομα Κωνσταντίνος. Τον Μάιο του 1831 εξελέγη Μητροπολίτης Αίνου και τον Μάρτιο του 1847 Αμασείας.
Πατριάρχης εξελέγη στις 20 Σεπτεμβρίου1855. Επί της πατριαρχίας του συγκλήθηκε συνέλευση αντιπροσώπων των επαρχιών του Οικουμενικού Πατριαρχείου για τη σύνταξη και κύρωση των "Γενικών Κανονισμών", οι οποίοι προκάλεσαν δυσαρέσκειες. Ο Κύριλλος υπέβαλε την παραίτησή του το 1859, αλλά αυτή δεν έγινε δεκτή από την Υψηλή Πύλη.
Προσπάθησε να αντιμετωπίσει το Βουλγαρικό ζήτημα χειροτονώντας Βούλγαρους αρχιερείς. Ήταν όμως ήδη αργά, και επί των ημερών του, συγκεκριμένα το Πάσχα του 1860, για πρώτη φορά δεν μνημονεύτηκε το όνομα του Οικουμενικού Πατριάρχη στον Βουλγαρικό ναό του Αγίου Στεφάνου στην Κωνσταντινούπολη. Λόγω της αποτυχίας του στο ζήτημα αυτό, παραιτήθηκε την 5 Ιουλίου 1860 και αποσύρθηκε στην Χάλκη, όπου και πέθανε στις 13 Μαρτίου 1872. 

</doc>
<doc id="53610" url="https://el.wikipedia.org/wiki?curid=53610" title="Κυβέρνηση Γεωργίου Ράλλη 1980">
Κυβέρνηση Γεωργίου Ράλλη 1980

Η Κυβέρνηση Γεωργίου Ράλλη 1980 (Μάιος 1980 - Οκτώβριος 1981), διορίστηκε από τον Πρόεδρο της Δημοκρατίας, Κωνσταντίνο Τσάτσο, ως συνέχεια της προηγούμενης κυβέρνησης Καραμανλή. Ο Γεώργιος Ράλλης, μετά την απόφαση του Κωνσταντίνου Καραμανλή να παραιτηθεί από αρχηγός της Νέας Δημοκρατίας, προκειμένου να μεταπηδήσει στην Προεδρία της Δημοκρατίας, εκλέχτηκε στις 8 Μαΐου 1980 από την κοινοβουλευτική ομάδα του κόμματος, ως ο επόμενος αρχηγός. Έτσι, στις 10 Μαΐου ως αρχηγός πλέον του κυβερνώντος κόμματος ανέλαβε και την Πρωθυπουργία.
Τα προβλήματα από τις διεθνείς συγκυρίες αλλά και η κόπωση του κυβερνώντος κόμματος, από τα έξι συνεχόμενα χρόνια διακυβέρνησης του τόπου, έγιναν ορατά κατά την διάρκεια της κυβέρνησης Ράλλη.
Τα επεισόδια του εορτασμού της 7ης επετείου του Πολυτεχνείου, με τον θάνατο των δυο διαδηλωτών Κουμή και Κανελλοπούλου θα αμαυρώσουν την εικόνα της κυβέρνησης στο εσωτερικό αλλά και στο εξωτερικό, ενώ η απόφαση για την επάνοδο της Ελλάδας στο στρατιωτικό σκέλος του ΝΑΤΟ θα πυροδοτήσει μια σειρά διαδηλώσεων αφού θα βρει αντίθετη την πλειοψηφία του ελληνικού λαού. Η κυβέρνηση είχε να αντιμετωπίσει διαρκείς απεργιακές κινητοποιήσεις αλλά και τη δράση νέων τρομοκρατικών οργανώσεων όπως ο Επαναστατικός Λαϊκός Αγώνας. 
Το 1981 θα κάνει την εμφάνισή του το νέο φαινόμενο του στασιμοπληθωρισμού. Ο Ξενοφών Ζολώτας, ως Διοικητής της Τράπεζας της Ελλάδας, θα επισημάνει πρώτος το φαινόμενο του στασιμοπληθωρισμού: μειούμενοΑ.Ε.Π (-1,6 %) και επιταχυνόμενος πληθωρισμός (24,5 %). Αποτέλεσμα όλων αυτών των παραγόντων ήταν η ήττα του κυβερνώντος κόμματος στις εκλογές της 18ης Οκτωβρίου 1981 (εκλογές που η κυβέρνηση διοργάνωσε ταυτόχρονα με τις πρώτες Ευρωεκλογές), και η ακόλουθη παραίτηση του Γεωργίου Ράλλη από την αρχηγία του κόμματός του.
Σύνθεση υπουργικού συμβουλίου.
Στις 17 Σεπτεμβρίου 1981 και εν όψει των επερχόμενων εκλογών η κυβέρνηση μετατράπηκε σε "Υπηρεσιακή". Στις 17 Σεπτεμβρίου παραιτήθηκε όλο το υπουργικό συμβούλιο, και την ίδια ημέρα επαναδιορίστηκαν μόνο οι υπουργοί (χωρίς υφυπουργούς) ενώ τα σχετικά με τις εκλογές υπουργεία επανδρώθηκαν από εξωκοινοβουλευτικούς παράγοντες, και συγκεκριμένα από τους :

</doc>
<doc id="53614" url="https://el.wikipedia.org/wiki?curid=53614" title="Πατριάρχης Σωφρόνιος">
Πατριάρχης Σωφρόνιος

Ο Σωφρόνιος διετέλεσε Πατριάρχης Ιεροσολύμων και κατόπιν Κωνσταντινουπόλεως στα τέλη του 18ου αιώνα.
Βιογραφικά στοιχεία.
Γεννήθηκε στο Κιλίς σε οικογένεια Ορθόδοξων Αράβων που καταγόταν από το Χαλέπι της Συρίας. Μεγάλωσε σε αραβικό - τουρκικό περιβάλλον και ο πατέρας του λεγόταν Ίσα. Τα έτη 1733-1735 ασχολήθηκε με την συλλογή χρημάτων για την Εκκλησία στα Άδανα και την Αντιόχεια, και ως το 1739 είχε μετακομίσει στην Δαμασκό.
Το 1740 χειροτονήθηκε ιερέας στα Ιεροσόλυμα. Το 1741 εξελέγη επίσκοπος Άκρας και το 1752 Χαλεπίου. Την ίδια χρονιά αποσύρθηκε και μετακόμισε στην Κωνσταντινούπολη. Διετέλεσε επίσης Μητροπολίτης Πτολεμαΐδος (Πατριαρχείου Ιεροσολύμων). Το 1766 του ζητήθηκε να αναλάβει τον θρόνο του Πατριάρχη Αντιοχείας, αλλά αρνήθηκε. Εκείνη την εποχή, οι Φραγκισκανοί προσπάθησαν και πάλι, με την υποστήριξη διπλωματών των καθολικών δυνάμεων, να ανακτήσουν τους ιερούς τόπους που είχαν προηγουμένως αποδοθεί στην Ορθόδοξη Εκκλησία των Ιεροσολύμων. Ο Σωφρόνιος, ως Μητροπολίτης Πτολεμαΐδας και έξαρχος του Πατριάρχη, κατάφερε να κερδίσει την εύνοια του Σεΐχουλ-Ισλάμ, επικεφαλής του οθωμανικού δικαστικού συστήματος, και να επιβεβαιωθούν τα προνόμια των Ορθοδόξων με φιρμάνι του Σουλτάνου Μουσταφά Γ΄.
Το 1771 εξελέγη Πατριάρχης Ιεροσολύμων ως "Σωφρόνιος Ε΄". Κατά την Πατριαρχία του στα Ιεροσόλυμα τερματίστηκε ο Ρωσοτουρκικός πόλεμος και υπογράφτηκε η Συνθήκη του Κιουτσούκ-Καϊναρτζή (1774), με την οποία η Ρωσία ανέλαβε ρόλο προστάτιδος των χριστιανών της Μέσης Ανατολής.
Το 1775 εξελέγη Πατριάρχης Κωνσταντινουπόλεως ως "Σωφρόνιος Β΄". Επί των ημερών του, Σύνοδος στην Κωνσταντινούπολη καταδίκασε τους Κολλυβάδες.
Ήταν Πατριάρχης μορφωμένος και ασκητικός και ενδιαφέρθηκε ιδιαίτερα για την παιδεία και για τα οικονομικά των Πατριαρχείων που διακόνησε. Πέθανε στις 19 Οκτωβρίου του 1780 και ετάφη στο προαύλιο του Ιερού Ναού των Ασωμάτων (Παμμεγίστων Ταξιαρχών) στο Μέγα Ρεύμα.

</doc>
<doc id="53615" url="https://el.wikipedia.org/wiki?curid=53615" title="Ελληνικές βουλευτικές εκλογές 1993">
Ελληνικές βουλευτικές εκλογές 1993

Οι πρόωρες εκλογές της 10ης Οκτωβρίου 1993 που προκλήθηκαν από την πτώση της κυβέρνησης Μητσοτάκη στις 9 Σεπτεμβρίου του ίδιου έτους (απώλεια της δεδηλωμένης και διάλυση της Βουλής μετά την δήλωση ανεξαρτητοποίησης του βουλευτή Κιλκίς της ΝΔ Γιώργου Συμπιλίδη) κερδήθηκαν με ευρεία πλειοψηφία (46,88%) από τον Ανδρέα Παπανδρέου, ο οποίος επέστρεψε στην εξουσία και σχημάτισε την τρίτη και τελευταία κυβέρνησή του. 
Οι εκλογές έγιναν με τον Εκλογικό Νόμο 1907/1990 που είχε ψηφίσει η κυβέρνηση Μητσοτάκη, δηλαδή ενισχυμένη αναλογική με τις ρήτρες του +1 και του 3%.
Ο πρωθυπουργός Κωνσταντίνος Μητσοτάκης μετά την ανακοίνωση των αποτελεσμάτων μετέβη στο Ζάππειο Μέγαρο, και δήλωσε:
«Η εκλογή κρίθηκε. Ο ελληνικός λαός επέλεξε το ΠΑΣΟΚ, το οποίο θα έχει την δυνατότητα να σχηματίσει αυτοδύναμη κυβέρνηση με άνετη πλειοψηφία στη Βουλή. Η ΝΔ τα τριάμισι χρόνια διακυβέρνησής της ακολούθησε τον σωστό δρόμο και πήρε δύσκολες αλλά αναγκαίες για το μέλλον της Ελλάδας αποφάσεις και πλήρωσε το ανάλογο πολιτικό κόστος. Σέβομαι την κρίση του ελληνικού λαού και εύχομαι στην καινούργια κυβέρνηση να επιτύχει».
Από την βίλα του στην Εκάλη, ο Ανδρέας Παπανδρέου προέβη στην εξής δήλωση το βράδυ των εκλογών, μετά την ανακοίνωση των αποτελεσμάτων:
«Ο λαός εμίλησε. Καταδίκασε τον κακέκτυπο νεοφιλελευθερισμό της Νέας Δημοκρατίας. Είπε το μεγάλο ΝΑΙ στην πρόταση του ΠΑΣΟΚ για την έξοδο από την κρίση και την ανασυγκρότηση της πατρίδας μας. Για μια πολιτική εθνικά υπερήφανη που να αναστηλώνει το κύρος της χώρας μας. Για μια οικονομική πολιτική που θα εξασφαλίζει την οικονομική σταθερότητα, την οικονομική ανάπτυξη και την κοινωνική προστασία. Όπως γνωρίζετε, κληρονομήσαμε πολύπλοκα και δύσκολα προβλήματα. Γι' αυτό και καλούμε όλο τον ελληνικό λαό σε συστράτευση, για να αντιμετωπίσουμε μαζί τις προκλήσεις των καιρών μας. 
Θέλω να ευχαριστήσω τον λαό από τα βάθη της καρδιάς μου για την εμπιστοσύνη που μου έδειξε. Με ετίμησε ξανά με την εμπιστοσύνη του. 
Ευχαριστώ τους συνεργάτες μου, για την συμβολή τους στο έργο μας. 
Ευχαριστώ την Δήμητρα, η συμβολή της οποίας στην ζωή μου και στον αγώνα μου, είναι ανεκτίμητη. 
Γεια σας και θα προχωρήσουμε όλοι μαζί στρατευμένοι στον βωμό μιας νέας, αναγεννημένης Ελλάδας!» 

</doc>
<doc id="53616" url="https://el.wikipedia.org/wiki?curid=53616" title="Εκλογές 1993">
Εκλογές 1993



</doc>
<doc id="53619" url="https://el.wikipedia.org/wiki?curid=53619" title="Γλώσσες Μπαντού">
Γλώσσες Μπαντού

Οι γλώσσες Μπαντού αποτελούν μία υποομάδα της νιγηροκονγκολέζικης γλωσσικής οικογένειας. Κατά μία εκτίμηση υπάρχουν 513 γλώσσες στην κατηγορία Μπαντού, 681 γλώσσες στην κατηγορία Μπαντόιντ, και 1514 στην κατηγορία Νίγηρα - Κονγκό. Οι γλώσσες Μπαντού είναι διαδεδομένες κυρίως στα ανατολικά και δυτικά της σημερινής Νιγηρίας, δηλαδή στις περιοχές της Κεντρικής Αφρικής, της Ανατολικής Αφρικής και της Νοτίου Αφρικής. 
Η λέξη Μπαντού χρησιμοποιήθηκε για πρώτη φορά από τον Βίλχελμ Χάινριχ Ιμμάνουελ Μπληκ (1827-1875) με την έννοια "λαός", και απαντάται σε πολλές γλώσσες αυτής της ομάδας. Κοινό χαρακτηριστικό των γλωσσών Μπαντού είναι ότι χρησιμοποιούν την κατάληξη -ντου ή -του ως προσδιορισμό του "ανθρώπου", και το πρόθεμα που υποδηλώνει τον λαό σε πολλές γλώσσες είναι το μπα-. Μαζί οι δύο συλλαβές δίνουν τη λέξη μπαντού. Ο Μπλικ και αργότερα ο Καρλ Μάινχοφ μελέτησαν εκτεταμένα και συγκριτικά τη γραμματική των γλωσσών Μπαντού.

</doc>
<doc id="53620" url="https://el.wikipedia.org/wiki?curid=53620" title="Μελέτιος Β΄">
Μελέτιος Β΄

Ο Πατριάρχης Κωνσταντινουπόλεως Μελέτιος Β΄ γεννήθηκε στην Τένεδο.
Από το 1750 έως το 1768 διετέλεσε Μητροπολίτης Λαρίσης και μετά την παραίτηση του Σαμουήλ Χαντζερή εξελέγη παμψηφεί Οικουμενικός Πατριάρχης.
Η Πατριαρχία του ήταν ολιγόμηνη και χαρακτηρίζεται «ο ατυχέστερος των πατριαρχών της ΙΗ΄ εκατονταετηρίδος». Υπέστη πολλές περιπέτειες λόγω του Ρωσοτουρκικού Πολέμου που μαινόταν τότε. Κατά την εξέγερση του 1769 απομακρύνθηκε από το Θρόνο και εξορίστηκε στη Μυτιλήνη. Το 1775, με άδεια του Σουλτάνου Μουσταφά Γ΄ επέστρεψε στην Τένεδο και το 1777 στην Κωνσταντινούπολη, όπου και πέθανε πάμπτωχος.

</doc>
<doc id="53622" url="https://el.wikipedia.org/wiki?curid=53622" title="Εμίλ Μπουτρού">
Εμίλ Μπουτρού

Ο Εμίλ Μπουτρού ("Étienne Émile Marie Boutroux", 28 Ιουλίου 1845 - 22 Νοεμβρίου 1921) ήταν Γάλλος φιλόσοφος και ιστορικός της φιλοσοφίας. 
Γεννήθηκε στις 28 Ιουλίου 1845 και το πλήρες όνομά του ήταν Ετιέν Εμίλ Μαρί Μπουτρού. Ήταν πολέμιος του υλισμού στην επιστήμη. Υπήρξε πνευματικός φιλόσοφος ο οποίος υπερασπίστηκε την ιδέα ότι η θρησκεία και η επιστήμη είναι συμβατές, σε μια εποχή που η δύναμη της επιστήμης μεγάλωνε ραγδαία. Η δουλειά του επισκιάστηκε από τον Ανρί Μπεργκσόν. Εξελέγη μέλος της Ακαδημίας των Επιστημών το 
1898 και της Γαλλικής Ακαδημίας το 1912. 
Γεννήθηκε στη Μονρούζ, κοντά στο Παρίσι, στο σημερινό διαμέρισμα Ο-ντε-Σεν. Φοίτησε στο λύκειο Ναπολεόν (σημερινό Λύκειο Ανρί IV), και το 1865 συνέχισε τις σπουδές του στην Εκόλ Νορμάλ Σουπεριέρ. Στη συνέχεια φοίτησε στο Πανεπιστήμιο της Χαϊδελβέργης τα έτη 1869-1870 όπου ήρθε σε επαφή με τη Γερμανική φιλοσοφία με καθηγητή του τον Χέρμαν φον Χέλμχολτζ (Hermann von Helmholtz). 
Εργάστηκε για πρώτη φορά ως καθηγητής φιλοσοφίας στο λύκειο της Καν. Το 1874 δημοσίευσε το βιβλίο όπου βασίστηκε η διπλωματική του διατριβή "Το Απρόοπτο των νόμων της φύσης", μια ανάλυση της φιλοσοφίας του Καντ για την επιστήμη. 
Μεταξύ του 1874 και 1876 ο Μπουτρού δίδαξε αρχικά στο Πανεπιστήμιο του Μονπελιέ και στη συνέχεια στο Τμήμα Λογοτεχνίας του Πανεπιστημίου του Νανσύ και εκεί ερωτεύτηκε και παντρεύτηκε την Αλίν Πουανκαρέ, αδελφή του επιστήμονα και μαθηματικού Ανρί Πουανκαρέ. Το 1880 γεννήθηκε ο γιος τους Πιέρ, ο οποίος έγινε διακεκριμένος μαθηματικός και ιστορικός της επιστήμης. 
Το 1888 ο Μπουτρού ανακηρύχθηκε καθηγητής ιστορίας της σύγχρονης φιλοσοφίας στη Σορβόννη. 
Εξελέγη μέλος της Ακαδημίας Ηθικών και Πολιτικών Επιστημών το 1898 και το 1902 έγινε Διευθυντής του "Ιδρύματος Thiers". Εξελέγη μέλος της Γαλλικής Ακαδημίας το 1912.
Πέθανε στις 22 Νοεμβρίου 1921.

</doc>
<doc id="53623" url="https://el.wikipedia.org/wiki?curid=53623" title="Ανρί Πουανκαρέ">
Ανρί Πουανκαρέ

Ο Ζυλ Ανρί Πουανκαρέ (γαλλ. "Jules Henri Poincaré") ήταν ένας από τους κορυφαίους Γάλλους μαθηματικούς και θεωρητικούς φυσικούς, καθώς και φιλόσοφος της επιστήμης. Ο Πουανκαρέ γεννήθηκε στις 29 Απριλίου 1854 στην πόλη Νανσύ της Γαλλίας και πέθανε στις 17 Ιουλίου 1912 στο Παρίσι. Συχνά περιγράφεται ως πολυμαθής, και στον κόσμο των μαθηματικών είναι γνωστός ως ο «τελευταίος πανεπιστήμονας», καθώς διέπρεπε σε όλα τα επιστημονικά πεδία τα οποία υπήρχαν στη διάρκεια της ζωής του.
Ο άνθρωπος Πουανκαρέ.
Ο Πουανκαρέ ήταν μύωψ, ιδιαίτερα αφηρημένος και αδέξιος. Είναι χαρακτηριστικό πως οι σύγχρονοί του τον αποκαλούσαν αμφιδέξιο, με την έννοια ότι είχε κακές επιδόσεις τόσο με το αριστερό όσο και με το δεξί χέρι. Στο σχολείο κατάφερε να βαθμολογηθεί με μηδέν στο σχέδιο. Ωστόσο όλες οι παραπάνω αδυναμίες του αναπληρώνονταν και με το παραπάνω από τη μαθηματική του μεγαλοφυΐα και την ευρυμάθεια που τον διέκρινε. Ο δάσκαλός του Elliot a Liard έγραψε το 1872: «Έχω στην τάξη μου ένα τέρας των μαθηματικών, τον Ανρί Πουανκαρέ».
Το έργο του.
Ο Πουανκαρέ δημοσίευσε το πρώτο του άρθρο στο "Nouvelles Annales des Mathematiques" σε ηλικία 19 ετών. Συνολικά συνέγραψε τουλάχιστον 30 βιβλία και 500 ερευνητικές εργασίες - άρθρα. Ίσως ήταν ο τελευταίος μαθηματικός με ευρύτατο πεδίο ενασχόλησης, ώστε οι διαλέξεις του στη Σορβόνη να ποικίλλουν σε ευρύτατη γκάμα θεμάτων. Ο Πουανκαρέ, εκτός από τη σημαντική του προσφορά στο αμιγώς μαθηματικό πεδίο, συνεισέφερε στην οπτική, τον ηλεκτρισμό, την ελαστικότητα, τη θερμοδυναμική, την κβαντική θεωρία τη σχετικότητα και την κοσμολογία. Ο Πουανκαρέ υπήρξε και σημαντικός εκλαϊκευτής της επιστήμης. Χαρακτηριστικά στο βιβλίο του "Η Αξία της Επιστήμης" έλεγε: Με την εκλογή του ως μέλους του τμήματος λογοτεχνίας του Γαλλικού Ινστιτούτου τιμήθηκε για την πολυποίκιλη προσφορά του στην επιστήμη.
Το πρόβλημα των τριών σωμάτων.
Το 1889 ο Πουανκαρέ έδειξε ότι η πλήρης ανάλυση της κίνησης έστω και τριών σωμάτων (π.χ. του Ήλιου, της Γης και της Σελήνης) με βάση τη νευτώνεια θεωρία παρήγαγε ένα ενδογενώς μη ολοκληρώσιμο σύστημα. Ως εκ τούτου θεμελίωσε τη σημαντική δυσκολία επίλυσης των προβλημάτων της φυσικής με μαθηματική ανάλυση, ακόμα και για τρία σώματα (πολύ περισσότερο για πάνω από τρία ή για εκατομμύρια) και ανέδειξε τις πρώτες ρωγμές στο Νευτώνειο σύμπαν. Ο αναγωγισμός, ως θεώρηση του κόσμου, απεδείχθη υπεραπλουστευτικός και ανακριβής. Με αφορμή τη ρήση του Νεύτωνα «η φύση ευχαριστιέται με την απλότητα και δεν αγαπάει τη μεγαλοπρέπεια των περιττών αιτίων» ο Πουανκαρέ παρατήρησε: 

</doc>
<doc id="53626" url="https://el.wikipedia.org/wiki?curid=53626" title="Σοβινισμός">
Σοβινισμός



</doc>
<doc id="53629" url="https://el.wikipedia.org/wiki?curid=53629" title="Ποινικό δίκαιο">
Ποινικό δίκαιο



</doc>
<doc id="53631" url="https://el.wikipedia.org/wiki?curid=53631" title="Έλεγχος της συνταγματικότητας των νόμων">
Έλεγχος της συνταγματικότητας των νόμων



</doc>
<doc id="53632" url="https://el.wikipedia.org/wiki?curid=53632" title="ΑΕΔ">
ΑΕΔ

Το αρκτικόλεξο ΑΕΔ μπορεί να αναφέρεται:

</doc>
<doc id="53635" url="https://el.wikipedia.org/wiki?curid=53635" title="Παρένθετη μητέρα">
Παρένθετη μητέρα

Ως παρένθετη μητέρα ορίζεται η γυναίκα που κυοφορεί βρέφος το οποίο προορίζεται για άτεκνο ζευγάρι που δεν έχει τη δυνατότητα τεκνοποίησης.
Αν και δεν υπάρχουν ακόμη επίσημα στοιχεία, εκτιμάται στις αρχές του 2007 ότι οι παρένθετες μητέρες φτάνουν τις 500 κάθε χρόνο σε ολόκληρο τον κόσμο.
Η παρένθετη μητρότητα αποτελεί σήμερα απαγορευμένη πρακτική στην Ιταλία, την Αυστραλία, την Ισπανία και την Κίνα, ενώ επιτρέπεται υπό περιορισμούς στις ΗΠΑ, τη Γαλλία και τη Γερμανία.
Στη Ελλάδα, όπως και σε άλλα ευρωπαϊκά κράτη, αποτρέπεται το εμπόριο τέτοιου είδους, καθώς υφίσταται σαφής νομοθεσία που επιτρέπει την παρένθετη μητρότητα και καθορίζει το πλαίσιο βάσει του οποίου μπορεί να διενεργηθεί. Η παρένθετη μητρότητα υφίσταται από το 2005 στην Ελλάδα, όποτε και μπήκε σε εφαρμογή η σχετική νομοθεσία του υπουργείου Υγείας. Ο νόμος προβλέπει τον τρόπο εφαρμογής αυτής της πρακτικής όσον αφορά το πλαίσιο που θα γίνονται αυτές οι επεμβάσεις, τις τεχνικές που θα χρησιμοποιηθούν, τις προδιαγραφές των μονάδων κλπ. Πρακτικά, το ενδιαφερόμενο ζευγάρι πρέπει να καταφύγει στο πρωτοδικείο με το αίτημα να κυοφορήσει μια άλλη γυναίκα το γενετικό υλικό τους. Όπως ορίζει ο νόμος, η παρένθετη μητέρα δεν μπορεί να προέρχεται από άλλη χώρα με σκοπό να αποκλειστεί τέτοιου είδους αθέμιτη επιχειρηματική εκμετάλλευση. Στη συνέχεια, μπορεί να προχωρήσει η διαδικασία της επέμβασης, εφόσον η δικαστική πράξη κάνει δεκτή την κυοφορία του γενετικού υλικού.
Η αποτελεσματικότητα και η πιθανότητα επιτυχίας αυτής της πρακτικής εξαρτάται κατά κύριο λόγο από την ηλικία της γυναίκας στην οποία ανήκει το ωάριο.

</doc>
<doc id="53638" url="https://el.wikipedia.org/wiki?curid=53638" title="Σούπερ Μπόουλ">
Σούπερ Μπόουλ

Το Σούπερ Μπόουλ (αγγλικά: "Super Bowl") είναι ο σημαντικότερος και δημοφιλέστερος ετήσιος αγώνας του αθλήματος του αμερικανικού ποδοσφαίρου. Το Σούπερ Μπόουλ είναι πρώτο σε τηλεθέαση κάθε χρόνο στις ΗΠΑ και δεύτερο παγκοσμίως πίσω από τον τελικό του ΟΥΕΦΑ Τσάμπιονς Λιγκ.
Στο 45ο Σούπερ Μπόουλ, που διεξήχθη στις 6 Φεβρουαρίου 2011 στο Ντάλας, Τέξας οι Γκριν Μπέι Πάκερς νίκησαν με 31-25 τους Πίτσμπουργκ Στίλερς, κατακτώντας το τρόπαιο.. Στο 48ο Σούπερ Μπόουλ που έγινε στις 2 Φεβρουαρίου 2014 στην Νέα Υόρκη, οι Σιάτλ Σίχοκς επικράτησαν των Ντένβερ Μπρόνκος με 43-8 και κέρδισαν το τρόπαιο. Στο "χρυσό" 50ο Σούπερ Μπόουλ που διεξήχθη στο Σαν Φραντσίσκο, έγινε στις 7 Φεβρουαρίου 2016 και τον τίτλο κέρδισαν για 3η φορά στην ιστορία τους οι Ντένβερ Μπρόνκος επικρατώντας των Καρολίνα Πάνθερς με 24-10 στο τελευταίο ματς της θρυλικής καριέρας του Πέϊτον Μάνινγκ.
Στο 51ο Σούπερ Μπόουλ που διεξήχθη στις 5 Φεβρουαρίου 2017 στο Χιούστον, Τέξας οι Νιου Ίνγκλαντ Πάτριοτς κέρδισαν 34-28 τους Ατλάντα Φάλκονς κατακτώντας το τρόπαιο κάνοντας την μεγαλύτερη ανατροπή στην ιστορία του θεσμού καθώς έχαναν με διαφορά 25 πόντων. Το 2018 ο τίτλος κατακτήθηκε από τους Φιλαδέλφεια Ιγκλς και το 2019 από τους Νιου Ίνγκλαντ Πάτριοτς.
Στο 54ο Σούπερ Μπόουλ που σηματοδότησε το φινάλε της 100ης σεζόν του NFL, διεξήχθη στις 2 Φεβρουαρίου 2020 στο Μαϊάμι, Φλόριντα με τους Κάνσας Σίτι Τσίφς να επικρατούν επί των Σαν Φραντσίσκο 49ερς με 31-20. Μάλιστα οι Τσιφς επέστρεψαν και κατέκτησαν τον τίτλο μετά από 50 χρόνια.
Στο 55ο Σούπερ Μπόουλ που διεξήχθη στις 7 Φεβρουαρίου 2021 στην Τάμπα, Φλόριντα οι Τάμπα Μπέι Μπακανίερς με σκορ 31-9 εκθρόνισαν τους Τσιφς και κατέκτησαν τον τίτλο για 2η φορά στην ιστορία τους. Επίσης, οι Μπακανίερς έγιναν η πρώτη ομάδα που έπαιξε Σούπερ Μπόουλ μέσα στην έδρα της. Λόγω της πανδημίας COVID-19 το φετινό Σούπερ Μπόουλ είχε τους λιγότερους θεατές (ο αριθμός περιορίστηκε σε 25.000) στην ιστορία του.

</doc>
<doc id="53639" url="https://el.wikipedia.org/wiki?curid=53639" title="Ραδιοφωνικός Σταθμός Αθηνών">
Ραδιοφωνικός Σταθμός Αθηνών

Ο Ραδιοφωνικός Σταθμός Αθηνών ήταν ο πρώτος δημόσιος ραδιοφωνικός σταθμός στην Ελλάδα, ο πρώτος στην περιοχή της Αττικής και ο δεύτερος σε ολόκληρη την ελληνική επικράτεια. Ιδρύθηκε το 1938 από την κυβέρνηση Μεταξά και ξεκίνησε να εκπέμπει την ίδια χρονιά στην Αθήνα. Ουσιαστικά ήταν ο προπομπός του ΕΙΡ. Το 1952 μετεξελίχθηκε στο Πρώτο Πρόγραμμα.
Ιστορικό.
"Δείτε επίσης: Ραδιόφωνο στην Ελλάδα"
Το 1920 είχαν αρχίσει ήδη οι προσπάθειες αναπτύξης ραδιοφωνικού σταθμού στην Ελλάδα, όμως δεν είχαν συνέχεια. Το φθινόπωρο του 1928 ο Χρίστος Τσιγγιρίδης, πωλητής ραδιοφώνων, ξεκινάει τον πρώτο ραδιοφωνικό σταθμό στην Ελλάδα και στα Βαλκάνια, με έδρα την Θεσσαλονίκη και εξέπεμπε στη Βόρεια Ελλάδα. Το 1929 ξεκίνησαν και οι προσπάθειες δημιουργίας δημόσιου ραδιοφωνικού σταθμού, που όμως δεν καρποφόρησαν.
Με την έλευση της Αυγουστινιανής δικτατορίας κατά το 1936, εντείνονται οι προσπάθειες δημιουργίας ραδιοφωνικού σταθμού. Τον Σεπτέμβριο της χρονιάς εκείνης, ιδρύθηκε η Υπηρεσία Ραδιοφωνικών Εκπομπών. Η προσπάθεια της 4ης Αυγούστου είχε ως πρότυπο την Ναζιστική Γερμανία, η οποία είχε επενδύσει στο ραδιόφωνο σαν μέσο προπαγάνδας, αλλά και την Φασιστική Ιταλία, η οποία είχε ιδρύσει το 1924, την Ιταλική Ραδιοφωνία (σημερινή RAI).
Εκκίνηση εκπομπών.
Στις 25 Μαρτίου 1938 ο Βασιλεύς των Ελλήνων Γεώργιος Β΄ εγκαινιάζει τον πομπό των 14KW στο κέντρο εκπομπής στα Νέα Λιόσια ο οποίος στήθηκε με την συνεργασία Ελλήνων τεχνικών και Γερμανών απεσταλμένων της Telefunken. Την ίδια ημέρα ξεκινάει τις πρώτες του εκπομπές, ο "Ραδιοφωνικός Σταθμός Αθηνών", ενώ έβγαλε πλήρες πρόγραμμα μετά από περίπου δύο μήνες (21 Μαΐου). Πρώτη εκφωνήτρια ήταν η Αφροδίτη Λαουτάρη ενώ θρυλικό έγινε το σήμα του σταθμού, η βουκολική μελωδία, ο "Τσοπανάκος", που έμεινε γνωστό ως τις ημέρες μας.
Ελληνοϊταλικός Πόλεμος.
Κατά τη διάρκεια του ελληνοϊταλικού πόλεμου το ραδιόφωνο μετέδιδε πληροφορίες για τις συγκρούσεις και χρησιμοποιήθηκε για την κινητοποίηση της ελληνικής πλευράς. Λίγο πριν από την είσοδο των ναζιστικών στρατευμάτων στην Αθήνα, σε μια δραματική έκκληση ο εκφωνητής κάλεσε τους ακροατές να μην πιστεύουν το σταθμό που σε λίγο θα μετέδιδε ψέματα. Μετά την γερμανική εισβολή στην Ελλάδα, ο ΡΣΑ μετέδιδε τη γερμανική προπαγάνδα, αν και το προσωπικό προσπαθούσε με κάθε τρόπο να το διακόπτει, προσποιούμενο τεχνικές δυσκολίες.
Μεταπολεμικά.
Οι Γερμανοί, λίγο πριν αποχωρήσουν από την Αθήνα τον Οκτώβριο του 1944, προσπάθησαν να ανατινάξουν τους πομπούς του σταθμού στα Νέα Λιόσια, ωστόσο κατέστρεψαν μόνο έναν στους τρεις. Αυτό δεν εμπόδισε τον σταθμό να εκπέμψει πρόγραμμα την ημέρα της απελευθέρωσης, που ξεκίνησε με τον Εθνικό ύμνο. Το Εθνικό Ίδρυμα Ραδιοφωνίας (ΕΙΡ) που ιδρύθηκε στις 16 Ιουλίου 1945 και αντικατέστησε την κατοχική ΑΕΡΕ ("Ανώνυμη Εταιρεία Ραδιοφωνικών Εκπομπών"), λειτουργούσε πλέον τον σταθμό. Το 1952, στα πλαίσια αναδιοργάνωσης του ραδιοφώνου, μετονομάστηκε σε Πρώτο Πρόγραμμα.

</doc>
<doc id="53640" url="https://el.wikipedia.org/wiki?curid=53640" title="Μαζάο Τακεμότο">
Μαζάο Τακεμότο

Ο Μαζάο Τακεμότο () "Masao Takemoto", 29 Σεπτεμβρίου 1919 - 2 Φεβρουαρίου 2007) ήταν Ιάπωνας επτάκις ολυμπιονίκης (1952, 1956, 1960) της ρυθμικής γυμναστικής. Το 1997 μπήκε στο Hall of Fame της Παγκόσμιας Γυμναστικής. Πέθανε το 2007 στην Καναγκάβα.

</doc>
<doc id="53642" url="https://el.wikipedia.org/wiki?curid=53642" title="Εκπομπή ΑΜ">
Εκπομπή ΑΜ

Η εκπομπή AM είναι η ραδιοφωνική εκπομπή που χρησιμοποιεί διαμόρφωση κατά πλάτος (στα αγγλικά "Amplitude Modulation"), εξου και τα αρχικά.
Ιστορία.
Τα AM ήταν ο κυρίαρχος τρόπος εκπομπής κατά τα πρώτα ογδόντα χρόνια του 20ού αιώνα και παραμένει σε ευρεία χρήση και κατά τον 21ο. Οι σταθμοί που εκπέμπουν στα AM παγκοσμίως αριθμούνται σε 16.265.
Η εκπομπή στα AM ξεκίνησε με την πρώτη πειραματική εκπομπή το 1906 από τον Ρέτζιναλντ Φέσσεντεν, και χρησιμοποιήθηκε για χαμηλής κλίμακας εκπομπές φωνής και μουσικής μέχρι τον Πρώτο Παγκόσμιο. Η μεγάλη άυξηση στη χρήση των AM σημειώθηκε την ακόλουθη δεκαετία. Οι πρώτοι αδειοδοτημένοι εμπορικοί ραδιοσταθμοί ξεκίνησαν στα AM τη δεκαετία του 1920. Ο XWA του Μόντρεαλ, στο Κεμπέκ (αργότερα γνωστός ο CFCF) ήταν ο πρώτος εμπορικός πομπός στον κόσμο, με επίσημη έναρξη των εκπομπών του στις 20 Μαΐου του 1920. Ο πρώτος που εξέπεμψε στα AM στην Ελλάδα και τα Βαλκάνια ήταν ο Χρίστος Τσιγγιρίδης, από τη Θεσσαλονίκη, το 1926, ενώ ο κρατικός Ραδιοσταθμός Αθηνών βγήκε στον αέρα το 1938. Την ίδια περίοδο η Αμερική και η Ευρώπη ζούσε τη λεγόμενη "Χρυσή Εποχή του Ραδιοφώνου" (1920-1950). Στον αέρα έβγαιναν εκπομπές δράματος, κωμωδίας και άλλα ήδη ψυχαγωγίας , καθώς και εκπομπές ενημέρωσης και μουσικής.
Περιοχές συχνοτήτων.
Η εκπομπή με διαμόρφωση κατά πλάτος γίνεται σε διάφορες περιοχές συχνοτήτων (μπάντες).

</doc>
<doc id="53643" url="https://el.wikipedia.org/wiki?curid=53643" title="Β διάσπαση">
Β διάσπαση



</doc>
<doc id="53644" url="https://el.wikipedia.org/wiki?curid=53644" title="Λούντβιχ Σκότι">
Λούντβιχ Σκότι



</doc>
<doc id="53645" url="https://el.wikipedia.org/wiki?curid=53645" title="Ταν Σουέ">
Ταν Σουέ

Ο Ταν Σουέ (ή Θαν Σουέ) είναι στρατιωτικός από τη Μιανμάρ, δικτάτορας της χώρας από τις 23 Απριλίου 1992 ως τις 30 Μαρτίου 2011.
Γεννήθηκε στις 2 Φεβρουαρίου 1933. Έγινε στρατιωτικός σε ηλικία 20 ετών, έχοντας εργαστεί προηγουμένως στην Ταχυδρομική Υπηρεσία της χώρας. Ανέλαβε Πρόεδρος του Συμβουλίου για την Ειρήνη και την Ανάπτυξη το 1992. Συνδέθηκε με την ανατροπή και σύλληψη του Πρωθυπουργού Κιν Νιουντ, γεγονός που αισθητά επαύξησε την εξουσία του.
Υγεία και οικογένεια.
Είναι γνωστό ότι είναι διαβητικός και φημολογείται ότι πάσχει από καρκίνο του εντέρου. Σπάνια κάνει δημόσιες εμφανίσεις Στις 31 Δεκεμβρίου του 2006 έφυγε στη Σιγκαπούρη, όπου υποβλήθηκε σε θεραπεία. Επέστρεψε στη Μιανμάρ έπειτα από δύο εβδομάδες.
Το 2006 διέρρευσαν στο Διαδίκτυο εικόνες από ένα ερασιτεχνικό βίντεο από το γάμο της κόρης του Ταν Σουέ, που προκάλεσε σχόλια για την πολυτέλεια και τη δεξίωση. 
Έπειτα από τις πολυήμερες αντικυβερνητικές διαδηλώσεις του 2007 ανεπιβεβαίωτες πληροφορίες ανέφεραν ότι η σύζυγος και τα κατοικίδια του του δικτάτορα έφυγαν από τη χώρα στις 27 Σεπτεμβρίου του 2007 και πήγαν πιθανότατα στο Λάος.
Το 2011 ανέλαβε νέος πρόεδρος ο Θέιν Σέιν και ο Σουέ αποχώρησε και από το αξίωμα του αρχηγού του στρατού.

</doc>
<doc id="53646" url="https://el.wikipedia.org/wiki?curid=53646" title="Σόε Γουίν">
Σόε Γουίν

Ο Σόε Γουίν (10 Μαΐου 1947 – 12 Οκτωβρίου 2007) ήταν στρατιωτικός από τη Μιανμάρ, πρωθυπουργός από το 2004 μέχρι το θάνατό του, το 2007.
Σταδιοδρομία.
Γεννήθηκε το 1947. Το 2003 προήχθη στη θέση του πρώτου Γραμματέα στην ιεραρχία της χούντας της χώρας. Έγινε Πρωθυπουργός της χώρας στις 19 Οκτωβρίου 2004, διορισμένος από τον Ταν Σουέ.
Το Μάρτιο του 2007 εισήχθη με προβλήματα υγείας σε ιδιωτικό νοσοκομείο στη Σιγκαπούρη. Τα μέσα μαζικής ενημέρωσης της χώρας έκαναν λόγο για λευχαιμία, ενώ η κυβέρνηση αρνήθηκε να αποκαλύψει τι ασθένεια είχε. Επέστρεψε στη χώρα του στις 3 Μαΐου 2007, στη συνέχεια όμως επέστρεψε στη Σιγκαπούρη. Στις 18 του ιδίου μήνα διορίστηκε άλλος προσωρινός Πρωθυπουργός στη θέση του Γουίν.
Στις 19 Σεπτεμβρίου είχε πεθάνει ο δίδυμος αδελφός του.
Ο Γουίν απεβίωσε στις 12 Οκτωβρίου 2007 και όχι στις 2 Οκτωβρίου, όπως είχαν μεταδώσει τα διεθνή μέσα ενημέρωσης εσφαλμένα εκείνη την ημέρα.

</doc>
<doc id="53647" url="https://el.wikipedia.org/wiki?curid=53647" title="Σκόρδο">
Σκόρδο

Το Σκόρδο (επιστημονική ονομασία: "Allium sativum", "Άλλιον το ήμερον") είναι μονοετές ή και πολυετές, ποώδες φυτό το οποίο ανήκει στο γένος Άλλιο και στην οικογένεια των Λειριοειδών ή Υακινθοειδών. Η καταγωγή του είναι από τις περιοχές της κεντρικής και ανατολικής Ασίας. Χρησιμοποιείται από την αρχαιότητα ως άρτυμα στην παρασκευή φαγητών, και για τις φαρμακευτικές του ιδιότητες.
Περιγραφή.
Έχει βολβώδες στέλεχος και τα φύλλα του μέχρι τη μέση περίπου είναι επίπεδα και λεία.
Τα φύλλα του είναι στενά, μακριά και κοφτερά. Στην κορυφή του στελέχους είναι το άνθος που έχει λευκό χρώμα.
Ο βολβός του σκόρδου ή κεφάλι αποτελείται από πολλά μικρά βολβοειδή μέρη που λέγονται σκελίδες ή ξεκλίδια και έχουν κοινή βάση καλύπτονται δε όλα μαζί από 3-5 ή 3-4 μεμβράνες που έχουν μορφή κολεού (σωληνοειδούς θήκης).
Κάθε κολεός σχίζεται σε μία μορφή σχήματος λογχοειδούς φύλλου που είναι λίγο μικρότερο από αυτό του κρεμμυδιού και λίγο στενότερο και μικρότερο από το φύλλο του πράσου.
Το σκόρδο πολλαπλασιάζεται με τους βολβούς του. Οι ανθοφόροι άξονες δεν έχουν σπόρια αλλά μερικές φορές φέρουν μικρούς βολβούς που επίσης χρησιμοποιούνται στον πολλαπλασιασμό του. Τα άνθη είναι στείρα και το σκόρδο πολλαπλασιάζεται με τα βολβομερή του. Οι ανθοφόροι άξονες αναπτύσσονται φέροντας μερικές φορές μικρά βολβίδια, τα οποία χρησιμοποιούνται ως ετήσιο φυτό.
Καλλιέργεια.
Στην Ελλάδα καλλιεργείται από τα αρχαία χρόνια και το περιγράφουν ο Ηρόδοτος και ο Αριστοφάνης. Ο Θεόφραστος το αναφέρει ως σκόρδον ή σκόροδον και ο Διοσκουρίδης ως σκόρδον το ήμερον.Η φύτευση του σκόρδου για το ελληνικό κλίμα γίνεται από το φθινόπωρο τον Οκτώβριο ή την άνοιξη για τα νωπά σκόρδα μέχρι το Φεβρουάριο για τα ξερά.
Αυτά φυτεύονται σε βάθος ως 5 εκ. και σε απόσταση 5-10 εκ. μεταξύ τους. Πρέπει να σκαλίζονται επιπόλαια, να βοτανίζονται και να ποτίζονται τακτικά.
Ο βολβός δημιουργείται κατά την Άνοιξη όταν και οι μέρες είναι μεγαλύτερες.
Το σκόρδο ανθίζει κατά τους καλοκαιρινούς μήνες και το ύψος του κυμαίνεται από 30-50 πλέον πόντους.
Η συγκομιδή γίνεται κατά τους μήνες Ιούνιο και Ιούλιο. Τα σκόρδα ξεριζώνονται, αφήνονται να μαραθούν και στη συνέχεια γίνονται αρμαθιές για να διατηρηθούν για μακρά χρονικά διαστήματα και στέλνονται στην αγορά.
Στην Ελλάδα καλλιεργούνται 30.000 στρέμματα και η ετήσια παραγωγή φτάνει τους 18,000 τόνους με κυριότερες περιοχές παραγωγής τη Μακεδονία, τη Θράκη, και τον Πλατύκαμπος Λάρισας. Οι σπουδαιότερες ποικιλίες που καλλιεργούνται στην Ελλάδα είναι τα άσπρα (Θράκης και Τριπόλεως), οι γίγαντες και τα κοινά.
Παραδόσεις.
Σύμφωνα με τις αρχαϊκές δοξασίες ορισμένα δέντρα, φυτά, βολβοί ή καρποί με έντονη οσμή διαθέτουν μαγική δύναμη, η οποία λειτουργεί σαν φυλακτήριο. Στα αρχαία χρόνια το είχαν ως φυλακτό ενάντια στα κακά δαιμόνια και τους βρικόλακες καθώς και κατά του ματιάσματος. Υπάρχουν πολλές λαϊκές παραδόσεις σχετικά με το σκόρδο. Έτσι μία πλεξούδα από σκόρδα σε ένα σπίτι ή χωράφι διώχνει το μάτιασμα.Στα χωράφια κρεμούσαν σκορδοπλεξάνα για να μη βασκαθεί. Άμα κάποιος θαυμάζει κάτι για να μη το ματιάζει συνηθίζεται η έκφραση «σκόρδα στα μάτια σου» έτσι αποτρέπεται το μάτιασμα. Στην έγκυο γυναίκα και στο νεογέννητο βρέφος τοποθετείται ένα σκόρδο για να φύγει το κακό μάτι.
Την ημέρα της πρωτομαγιάς τρώνε σκόρδο για προληπτική εξουδετέρωση του κακού.
Ακόμα και πλαστικά σκόρδα τοποθετούνται σε αυτοκίνητα για γούρι.
Ιστορικά.
Η πρώτη απεργία που έγινε στην Αίγυπτο στο τέλος της 20ης δυναστείας, δηλαδή περίπου 3500 χρόνια πριν, ήταν όταν ο Φαραώ Ραμσής Γ’ διέκοψε την παροχή σκόρδων στους εργάτες που κατασκεύαζαν τις πυραμίδες.
Λαϊκή Ιατρική.
Το σκόρδο έχει εκπληκτική φήμη στην Παραδοσιακή Ιατρική. Χρησιμοποιείται παραδοσιακά ως αντισηπτικό, εφιδρωτικό, διουρητικό, αποχρεμπτικό και διεγερτικό,τονωτικό, καρδιοτονωτικό, αντικαταρροϊκό, αντιμεθυστικό, αντιπυρετικό, εναντίον της πιέσεως και άλλων παθήσεων, όπως είναι του αναπνευστικού συστήματος όπως το άσθμα, τον βήχα, την δυσκολία αναπνοής, την χρόνια βρογχίτιδα, τη λέπρα, την στροβιλιστική κατανάλωση, τον κοκκύτης, τον σκώληκας, την επιληψία, τους ρευματισμούς και την υστερία.
Ο θρύλος του για τις θεραπευτικές του ιδιότητες έχει περάσει από γενιά σε γενιά εδώ και χιλιάδες χρόνια.Έχουν βρεθεί στοιχεία ότι το σκόρδο μαζί με το κρεμμύδι χρησιμοποιήθηκαν στη διατροφή, σε θρησκευτικές τελετές και στην ιατρική στην αρχαία Σουμερία (4000 π.Χ.) ακόμα στους τάφους της αρχαίας Αιγύπτου (3200 π.Χ.)επίσης στο παλάτι της Κνωσού στην Κρήτη και στα ερείπια της Πομπηίας (100 μ.Χ.) απεικονίζονται βολβοί σκόρδου. Έχουν βρεθεί σε σανσκριτικές καταγραφές ότι χρησιμοποιόταν τουλάχιστον από το 3000 π.Χ. και οι Κινέζοι το χρησιμοποιούσαν τουλάχιστον για 3000 χρόνια. Ο αιγυπτιακός ιατρικός πάπυρος "The Codex Ebers" οπού χρονολογείται κοντά στο 1500 π.Χ. αναφέρει 24 συνταγές για πονοκέφαλους, πονόλαιμο και σωματική αδυναμία. Ο Πλίνιος ο Πρεσβύτερος στο "Historia Naturalis" αναφέρει συνταγές με το σκόρδο για 61 αρρώστιες, όπως γαστρεντερικές διαταραχές, δαγκώματα από σκυλούς και φίδια, τσιμπήματα από σκορπιούς, άσθμα, ρευματισμούς, αιμορροΐδες, έλκη, απώλεια όρεξης, σπασμούς, τρέμουλο και φθίση. Ο Ιπποκράτης χορηγούσε το σκόρδο ως καθαρτικό και διουρητικό, για θεραπεία τους όγκους της μήτρας, σαν αντιμεθυστικό και αντιπυρετικό.Ο Διοσκουρίδης το αναφέρει ως ένα από τα πλέον εύγευστα και τονωτικά φάρμακα, γι’ αυτό και οι Αρχαίοι Έλληνες, αλλά και οι παρά τις ακτές της Μεσόγειου λαοί, το μεταχειρίζονταν πολύ. Το έχει αναφέρει ότι το χρησιμοποιούσε και ο Αριστοτέλης
Στην αρχή του αιώνα οι αλοιφές, οι κομπρέσες και εισπνεόμενα φάρμακα από σκόρδο ήταν το πλέον προτιμότερο φάρμακο κατά της φυματίωσης. Ο πρώτος που σημείωσε την αντιβιοτική του δράση ήταν ο Λουί Παστέρ το 1858. Στον Α΄ Παγκόσμιο Πόλεμο το σκόρδο χρησιμοποιούνταν κατά του τύφου και της δυσεντερίας και η βρετανική κυβέρνηση το 1916 έβγαλε γενική απολογία να προωθεί το σκόρδο στο κοινό για τοις απαιτήσεις του πολέμου, ενώ κατά τον Β΄ Παγκόσμιο Πόλεμο οι Βρετανοί γιατροί που θεράπευαν τα τραύματα της μάχης με σκόρδο ανέφεραν πλήρη επιτυχία σε περιπτώσεις σηπτικής δηλητηρίασης και γάγγραινας και ονομάστηκε από την κυβέρνηση Ρωσίας, ρωσική πενικιλίνη όταν ξέμεινε από αντιβιοτικά. Μετά από τον Β΄ Παγκόσμιο Πόλεμο η Sandoz Pharmaceuticals κατασκεύασε ένα η σκορδικό παρασκεύασμα για τους εντερικούς σπασμούς και η Van Patten Company παρήγαγε ένα άλλο για την μείωση της πίεσης αίματος. Ακόμα και ο Δρ. Άλμπερτ Σβάιτσερ χρησιμοποιούσε σκόρδο για να θεραπεύσει στην Αφρική αμοιβαία δυσεντερία και σαν αντισηπτικό ώστε να παρεμποδίσει την γάγγραινα στον Β΄ Παγκόσμιο Πόλεμο.
Σαν βάμμα χρησιμοποιείται στην ιατρική και σαν αιθέριο έλαιο μαζί με φύλλα Αγγελικής για εντριβές.
Σύγχρονη Ιατρική.
Οι θεραπευτικές ιδιότητες του σκόρδου είναι πολλές όσο και οι παραδοσιακές θεωρίες. Η εθνική Ιατρική Βιβλιοθήκη του Μέριλαντ περιέχει περίπου 125 επιστημονικές εκθέσεις σχετικές με το σκόρδο, δημοσιευμένες από το 1983. Μελέτες πάνω στο σκόρδο αποκαλύπτουν την ύπαρξη συστατικών που φαίνεται πως καθυστερούν τις καρδιοπάθειες, τα εγκεφαλικά, τον καρκίνο και μία τεράστια γκάμα λοιμώξεων. Στη μοντέρνα ιατρική χρησιμοποιείται σαν υπολιπιδαιμικό όμως έχει πολύ μικρό αποτέλεσμα.
Περισσότερα Ιατρικές ιδιότητες του σκόρδου
Χρήση στη μαγειρική.
Το σκόρδο αποτελεί βασικό στοιχείο στη μαγειρική πολλών χωρών. 
Χρησιμοποιείται σε ψητά, βραστά, σε σάλτσες, σε σαλάτες (σκορδαλιά), σε τουρσιά.Το σκόρδο μπορεί να τρώγεται ωμό για να σκοτώνει τα βακτήρια, να βελτιώνει τη λειτουργία του ανοσοποιητικού συστήματος και να προλαμβάνει, ίσως και τον καρκίνο. Κατά το μαγείρεμα, το σκόρδο παύει να είναι μικροβιοκτόνο επειδή καταστρέφεται πλήρως η αλλισίνη. Ωστόσο δεν χάνει όλες τις θεραπευτικές του ιδιότητες και μπορεί να μειώσει τη χοληστερίνη, να διατηρεί το αίμα αραιό και να λειτουργεί ως αποσυμφορητικό, ως αντιβηχικό, ως ρυθμιστής βλεννών και ως προληπτικό της βρογχίτιδας. Το καλύτερο είναι να τρώγεται και με τους δύο τρόπους.
Συστατικά.
Έχει έντονη οσμή και χαρακτηριστική καυστική γεύση που οφείλεται σε αιθέρια έλαια πλούσια σε θειούχες ενώσεις όπως η αλλιίνη, η αλλισίνη και το αχοένιο. Είναι πλούσιο σε βιταμίνες Β1, Β2, Β3 και περιέχει ασβέστιο, σίδηρο, φώσφορο, σελήνιο, θειάφι και αλλά στοιχεία χρήσιμα για το οργανισμό, όπως λευκωματούχες ουσίες, λιπαρές, αμυλώδες, κυτταρίνη, τεφρά. Το κυριο συστατικό του ειναι αλλισίνη οπου οταν δημιουργείται κατα την κοπή το σκόρδο με την αντίδραση της αλλιινάση με την αλλιίνη και μετατρέπεται σε θειοθειική Αλλισίνη Τα θεραπευτικά χημικά του σκόρδου όμως ποικίλουν αρκετά και ανάλογα με τις συνθήκες του εδάφους. Σε αυτή την αιτία αποδίδουν οι ερευνητές τα ποικίλα αποτελέσματα των πειραμάτων τους σχετικά με τις θεραπευτικές ιδιότητες του σκόρδου. Το ιδανικότερο είναι να καλλιεργείται ελεγχόμενα από τον ίδιο τον καταναλωτή ώστε να ελέγχεται η ποιότητα του εάν θέλει να το χρησιμοποίησει θεραπευτικά. Στην κατανάλωσή του για να διατηρεί της φαρμακευτικές τις ιδιότητες πρέπει να καταναλώνετε όσο πιο πολύ φρέσκα γίνεται και ωμό
 οπού υπολείπεται σημαντικά από το μαγειρεμένο.
Μυρωδιά.
Το κύριο συστατικό του σκόρδου είναι η αλλισίνη που είναι δύσοσμο και δημιουργείται κατά την κοπή, κατά την πολτοποίηση του σκόρδου ή μασώντας το. Η Αλλισίνη αποβάλλεται με τα ούρα και δια της αναπνοής, έτσι το άτομο που έχει φάει σκόρδο μπορεί εύκολα να εντοπιστεί από την αναπνοή του. Το αιθέριο λάδι του σκόρδου αποβάλλεται κατά πολύ από το δέρμα και τους πνεύμονες και διατηρείται επί 24-ωρον. Χαρακτηριστικό εκείνων που έχουν φάει σκόρδο, είναι ότι τα ούρα τους αποκτούν την οσμή του επί χρονικό διάστημα τουλάχιστον 24-30 ώρες. Για την απαλλαγή από τη δυσάρεστη αναπνοή που προκαλεί το σκόρδο, οι επιστήμονες προτείνουν δυνατό καφέ, μέλι, γιαούρτι ή γάλα, καθώς το γάλα βελτιώνει αρκετά την δυσοσμία. Επίσης, πιο αποτελεσματικό είναι όταν το σκόρδο τρώγεται ταυτόχρονα με το γάλα, ανακατεύοντας το πριν το καταπιείτε. Οι Γάλλοι θεωρούν το κόκκινο κρασί αποτελεσματικό αρωματικό. Τα ίδιο ισχύει και για το γαρίφαλο. Συχνά οι ειδικοί συστήνουν το μάσημα μαϊντανού – η χλωροφύλλη του βοτάνου πιστεύεται πως σβήνει τη μυρωδιά του σκόρδου. Σύμφωνα με το αμερικανικό περιοδικό Natural History, για να φύγει η μυρωδιά του σκόρδου από τα χέρια, μπορούμε να τα καθαρίσουμε με λεμόνι ή τα πλένουμε με κρύο νερό, τρίβοντάς τα συνέχεια με αλάτι, ενώ στο τέλος τα ξεπλένουμε με χλιαρό νερό και σαπούνι.
Τοξικότητα.
Στην κατανάλωσή του πρέπει να υπάρχει μέτρο γιατί η υπερβολική χρήση προκαλεί πολλές ανεπιθύμητες παρενέργειες στον οργανισμό.
Πεπτικό Σύστημα.
Η υπερβολική χρήση ωμού σκόρδου μπορεί να προκαλέσει διάρροια, εμετό, ρέψιμο, φούσκωμα, δυσοσμία στόματος, να καταστρέψει τα ωφέλημα βακτήρια του πεπτικού συστήματος, να προκαλέσει καψίματα και φλεγμονές στο έντερο και στο στομάχι, να δημιουργίσει έλκος στομάχου, να δημιουργήσει τοξικότητα και διόγκωση στο συκώτι και ναυτία.
Αναπνευστικό σύστημα.
Μπορεί να προκαλέσει άσθμα. και να προκαλέσει φλεγμονές και καψίματα στις βλεννογόνες μεμβράνες επαλείφοντας τον λάρυγγα.
Ο μεταβολισμός των θειούχων ενώσεων που περιέχει το σκόρδο δημιουργεί πτητικές θειούχες ενώσεις που εισέρχονται στην κυκλοφορία του αίματος και αποβάλλονται από τον οργανισμό με την αναπνοή και την εφίδρωση. Αυτό προκαλεί σε όσους το τρώνε μία έντονη οσμή που μπορεί να είναι δυσάρεστη και ενοχλητική στους γύρω. Στην αρχαιότητα απαγόρευαν την είσοδο σε θέατρα ή συναθροίσεις σε όσους είχαν φάει σκόρδο.
Νευρικό σύστημα.
Σε υπερβολική κατανάλωση μπορεί να προκαλέσει παραπληγία.
Εάν καταναλώνετε πολύ ωμό μπορεί να δημιουργήσει πονοκέφαλο για καλύτερη αντιμετώπιση προτείνεται να είναι ψημένο.
Μέταλλα.
Μπορεί να αδειάσει το ασβέστιο από τον οργανισμό.
Αιματολογικά.
Μπορεί να προκαλέσει αφαίμαξη (αιμορραγία). λόγω της αντιπηκτικής του δράσης. 
Σεξουαλικό σύστημα.
Έχει παρατηρηθεί ότι μπορεί να προκαλέσει άμβλωση, να διαταράξει την έμμηνο ρύση και να προκαλέσει ενεργοποίηση της μήτρας (utero-active)
Γαλακτογονία.
Βλάπτει τις γυναίκες όταν θηλάζουν, μεταβάλλει την οσμή στο γάλα με συνέπεια να επηρεάζει το χρόνο θηλασμού του παιδιού (θηλάζουν μεγαλύτερο)
Σπέρμα.
Σε υπερβολικές δόσεις ωμού σκόρδου αναστέλλει την παραγωγή σπέρματος και μπορεί να προκαλέσει προσωρινή στείρωση. Όμως σε φυσιολογικές ποσότητες προωθεί την σπερματογένεση
Αλληλεπιδράσεις Φαρμάκων.
Η αλληλεπίδραση στο κυτόπλασμα p450 ένζυμο έχει αναλυθεί, χρησιμοποιώντας τις γνωστές ουσίες dextromethorphan και alprazolam. Τα αποτελέσματα είχαν δείξει ότι δεν υπάρχει ένδειξη ότι μπορεί να μεταβάλει τις χορηγημένες ουσίες των φαρμάκων όπου ο μεταβολισμός τους εξαρτάται από τα CYP2D6 ή CYP3A4.
Αντιθρομβωτικό.
Μειώνει τις αντιθρομβωτικές δράσεις fluindione.
Η αντιπερισταλτική δράση μπορεί να οδηγήσει σε υπεραντιπηκτικότητα όταν χορηγηθεί με warfarin υποδεέστερα. Αλλά ο ισχυρισμός αυτός είναι ανεπαρκής.
Δείτε επίσης.
Ιατρικές ιδιότητες του σκόρδου

</doc>
<doc id="53651" url="https://el.wikipedia.org/wiki?curid=53651" title="Εθνόσημο του Ναουρού">
Εθνόσημο του Ναουρού

Το εθνόσημο του Ναουρού χρονολογείται από το 1968 και η επίσημη χρήση του άρχισε από τις αρχές της δεκαετίας του '70. Ο θυρεός του χωρίζεται στη μέση σε δύο μέρη. Στο ανώτερο τμήμα παρουσιάζεται το χημικό σύμβολο του φωσφόρου πέρα από ένα υφασμένο με χρυσό φόντο
. Το χαμηλότερο τμήμα, χρώματος ασημί, απεικονίζει ένα πουλί, τον ωκυπέτη (φρεγάτα), το οποίο κάθεται σε κούρνια πάνω από τα μπλε κύματα του ωκεανού. Το κατώτερο δεξιό τμήμα είναι μπλε και περιέχει ένα κλαδί του λουλουδιού "calophyllum". Ο θυρεός περιβάλλεται από τις εικόνες εξοπλισμού φυλάρχων, που φοριέται στις τελετές - σχοινιά από τα φύλλα φοινικών, φτερά φρεγάτας και δόντια καρχαριών. Το αστέρι που κεντροθετείται επάνω από την ασπίδα προέρχεται από τη σημαία. Η κορδέλα επάνω από αυτό φέρει την επωνυμία του νησιού στη γλώσσα των Μικρονησίων του Ναουρού: "Naoero". Η κορδέλα κάτω από το θυρεό φέρει το εθνικό ρητό της Δημοκρατίας του Ναουρού: Πρώτα το Θέλημα του Θεού. Το υφασμένο φόντο συμβολίζει τους ανθρώπους του Ναούρου, το πουλί την πανίδα της χώρας και το χημικό σύμβολο για το φώσφορο την εξόρυξη των φωσφορικών αλάτων.

</doc>
<doc id="53652" url="https://el.wikipedia.org/wiki?curid=53652" title="Σημαία του Ναουρού">
Σημαία του Ναουρού

Έπειτα από την ανεξαρτησία της χώρας, η σημαία του Ναουρού υψώθηκε για πρώτη φορά. Επιδεικνύει τη γεωγραφική θέση του νησιωτικού κράτους. Μια στενή κίτρινη λωρίδα με πλάτος του 1/24 του μήκους της σημαίας αντιπροσωπεύει τον ισημερινό. Το δωδεκάκτινο άσπρο αστέρι δηλώνει τη θέση του νησιού στα γαλάζια νερά του Ειρηνικού Ωκεανού, νότια του Ισημερινού. Ο διαχωρισμός του μπλε υφάσματος σε δύο ίσα μέρη υπενθυμίζει το μακροσκελές περιπετειώδες έπος, σύμφωνα με το οποίο οι πρώτοι κάτοικοι επρόκειτο να παρουσιαστούν στη γη από δύο λίθους. Οι δώδεκα ακτίνες στο αστέρι αντιπροσωπεύουν τις δώδεκα αρχικές φυλές του νησιού.Το λευκό συμβολίζει τα φωσφάτα, που αποτελούν πηγή ορυκτού πλούτου για το νησί. Η σημαία δημιουργήθηκε από έναν κάτοικο που προσέλαβε ο δημιουργός της αυστραλιανής σημαίας, Evans. Υιοθετήθηκε στις 31 Ιανουαρίου 1968. Η χώρα έχει Σύνταγμα από τις 29 Ιανουαρίου 1968.Μία εναλλακτική σημαία του Ναουρού χρησιμοποιείται αποκλειστικά από τους προσκόπους.

</doc>
<doc id="53653" url="https://el.wikipedia.org/wiki?curid=53653" title="ΚΙΟΣ">
ΚΙΟΣ



</doc>
<doc id="53655" url="https://el.wikipedia.org/wiki?curid=53655" title="Σπανάκι">
Σπανάκι

Το φυτό σπανάκι ανήκει στην τάξη Καρυοφυλλώδη και στην οικογένεια των Χηνοποδιοειδών (Chenopodiaceae).
Καλλιεργείται κυρίως στην Ευρώπη και τη Βόρειο Αμερική ενώ η καταγωγή του είναι από την Ασία.
Μονοετές ή διετές φυτό καλλιεργείται για τα παχιά τριγωνικά φύλλα του. Αυτά βρίσκονται κοντά στη ρίζα, έχουν χρώμα βαθύ πράσινο και λεία ή κυματιστή επιφάνεια. Όταν η διάρκεια της ημέρας είναι μεγαλύτερη και η θερμοκρασία αρκετά υψηλή τότε αναπτύσσεται ένας βλαστός που φέρει μία ταξιανθία με μικρά άνθη.
Ο καρπός είναι ένα πολύ μικρό μονόσπερμο καρύδι που μερικές φορές φέρει και αγκαθωτό περίβλημα. 
Ο πολλαπλασιασμός γίνεται με σπορά. Το ψυχρό κλίμα ευνοεί την ανάπτυξη του σπανακιού· στην Ελλάδα γίνεται σπορά από τα μέσα Αυγούστου μέχρι το Φεβρουάριο. Το έδαφος πρέπει να είναι υγρό και ειδικά όταν το σπανάκι είναι μικρό. Τα αμμοπηλώδη εδάφη είναι τα πιο κατάλληλα. Το ύψος του φτάνει τα 30 εκατοστά.
Αν δεν υπάρχουν βροχές τότε χρειάζεται λίγο πότισμα. Πολλές από τις καλλιέργειες πάντως είναι ξερικές. Η συγκομιδή γίνεται περίπου 6 εβδομάδες μετά τη σπορά.
Ποικιλίες.
Υπάρχουν αρκετές ποικιλίες σπανακιού. Οι πιο γνωστές στην Ελλάδα είναι το κοινό σπανάκι, η πριγκίπισσα Τζουλιάνα , το κοντό σπανάκι και το πλατύφυλλο Άργους. Στην Ελλάδα απαντάται και αυτοφυές, ως άγριο σπανάκι, κοινώς η "νάνα".
Έχουν αναπτυχθεί και κάποια υβρίδια για μεγαλύτερη παραγωγή.
Στη μαγειρική.
Το σπανάκι κυκλοφορεί στην κατανάλωση φρέσκο, κονσερβοποιημένο ή κατεψυγμένο. Ακόμη μπορεί να διατηρηθεί και σε κοινούς καταψύκτες, αφού πρώτα ζεματιστεί, για πολύ μεγάλο χρονικό διάστημα.
Τρώγεται μαγειρεμένο (σπανακόρυζο, σουπιές με σπανάκι), γίνεται διάφορες πίτες (σπανακόπιτα) ή ακόμα τρώγεται και ωμό σε διάφορες σαλάτες. Μπορεί να προστεθεί σε θρεπτικούς χυμούς, ενώ όταν καταναλώνεται μαγειρεμένο, χάνει την περιεκτικότητα του σε βιταμίνη C.
Θρεπτική αξία.
Έχει μεγάλη περιεκτικότητα σε σίδηρο, β-καροτένιο βιταμίνες C, Ε και Κ, βιταμίνες του συμπλέγματος Β, σελήνιο, ψευδάργυρο, ασβέστιο, μαγνήσιο, χλωροφύλλη, άλατα ιωδίου και σαπωνίνες.
Είναι πολύ καλό στη σωστή λειτουργία του εντέρου και κατά της αναιμίας. Συμβάλλει στην ενίσχυση του ανοσοποιητικού και του νευρικού συστήματος.
Καλλιέργεια.
Στην Ελλάδα καλλιεργούνται 25.000 στρέμματα περίπου και η ετήσια παραγωγή φτάνει τους 36.000 τόνους.

</doc>
<doc id="53656" url="https://el.wikipedia.org/wiki?curid=53656" title="Χρονικό των Τόκκων">
Χρονικό των Τόκκων

Το Χρονικό των Τόκκων είναι ένα έμμετρο χρονικό στην μεσαιωνική ελληνική γλώσσα που αναφέρεται στην δράση της οικογένειας των Τόκκων και ιδιαιτέρως στα χρόνια της διακυβέρνησης του Κάρολου Α΄ Τόκκου, κόμητα Κεφαλληνίας και Ζακύνθου. Καλύπτει την χρονική περίοδο 1375-1425 περίπου.
Ο άγνωστος συγγραφέας ήταν σύγχρονος με τα γεγονότα που περιγράφει, όπως φαίνεται από σημεία του κειμένου στα οποία αφηγείται ως αυτόπτης μάρτυρας, και ανήκε πιθανότατα στο περιβάλλον του Κάρολου Α΄ Τόκκου. Η καταγωγή του ήταν μάλλον από τα Ιωάννινα. Από το κείμενο συνάγεται ότι δεν είχε ιδιαίτερη μόρφωση· γι' αυτό η γλώσσα και η αφήγησή του είναι απλές. 
Ο συγγραφέας είναι πολύ εγκωμιαστικός απέναντι στους Τόκκους· τους παρουσιάζει ως δίκαιους άρχοντες, που ενδιαφέρονται για τον λαό. Είναι αξιοσημείωτο το γεγονός ότι δεν αναφέρεται καθόλου στην λατινική καταγωγή της αρχοντικής οικογένειας. Η στάση του απέναντι στους Έλληνες (τους οποίους αποκαλεί Ρωμαίους) είναι φιλική, ενώ αντίθετα είναι πολύ εχθρικός απέναντι στους Αλβανούς. 
Το Χρονικό εκτυπώθηκε και δημοσιεύθηκε για πρώτη φορά το 1975 από τον G. Schirò. Αποτελείται από 3923 δεκαπεντασύλλαβους ανομοιοκατάληκτους στίχους και παραδίδεται από τον κώδικα Vaticanus Graecus 1831 από τον οποίον λείπει η αρχή και το τέλος του κειμένου. Ο κώδικας, τον οποίον ο Schirò θεωρεί αυτόγραφο, γράφτηκε πριν από τον Ιούνιο του 1429 και σώζεται και ένα πιστό αντίγραφό του, ο κώδικας Vatic. gr. 2214, του 16ου αιώνα. Η αρίθμηση των σελίδων του κώδικα είναι προβληματική και η διάταξη των τετραδίων είχε διαταραχθεί, με αποτέλεσμα να δημιουργούνται χάσματα και δυσκολία κατανόησης για τους πρώτους 1000 στίχους περίπου· έχει προταθεί μια διαφορετική διάταξη αυτών των στίχων από την Ελισάβετ Ζαχαριάδου, η οποία αποκαθιστά την νοηματική αλληλουχία του κειμένου και αποδεικνύει ότι οι στίχοι που λείπουν από την αρχή του κειμένου είναι λιγότεροι από όσους υπολόγιζε ο Schirò.
Το Χρονικό έχει μεγάλη σημασία ως ιστορική πηγή και ως γλωσσική μαρτυρία για την δημώδη γλώσσα της εποχής· η λογοτεχνική του αξία όμως είναι περιορισμένη.
Ακολουθεί ένα απόσπασμα από την αρχή του Χρονικού:
 
 

</doc>
<doc id="53657" url="https://el.wikipedia.org/wiki?curid=53657" title="Φυτά">
Φυτά



</doc>
<doc id="53658" url="https://el.wikipedia.org/wiki?curid=53658" title="Αλέξανδρος Τζόρβας">
Αλέξανδρος Τζόρβας

Ο Αλέξανδρος Τζόρβας (Αθήνα, 12 Αυγούστου 1982-) είναι Έλληνας πρώην διεθνής ποδοσφαιριστής, ο οποίος αγωνιζόταν στη θέση του τερματοφύλακα.
Καριέρα ποδοσφαιριστή.
Σε συλλογικό επίπεδο.
Ξεκίνησε την καριέρα του από τις ακαδημίες του Παναθηναϊκού και το 2001 προωθήθηκε στην πρώτη ομάδα. Κατά καιρούς δόθηκε δανεικός σε διάφορες ομάδες μικρότερων κατηγοριών (Άγιος Νικόλαος, Μαρκό και Θρασύβουλος). Τη μοναδική του συμμετοχή με τον Παναθηναϊκό, στην πρώτη του θητεία στο "τριφύλλι", την πραγματοποίησε την τελευταία αγωνιστική της περιόδου 2006-07.
Το καλοκαίρι του 2007 μεταγράφηκε στον ΟΦΗ και παρά το γεγονός ότι στην αρχή κατακρίθηκε έντονα από τους οργανωμένους οπαδούς της κρητικής ομάδας, στη συνέχεια πραγματοποίησε εξαιρετικές εμφανίσεις, που είχαν ως αποτέλεσμα την κλήση του στην Εθνική Ελλάδας από τον ομοσπονδιακό προπονητή Ότο Ρεχάγκελ.
Το επόμενο καλοκαίρι (2008) επέστρεψε στον Παναθηναϊκό και την επόμενη τριετία καθιερώθηκε ως βασικός. Στο ξεκίνημα της προετοιμασίας για την περίοδο 2011-12, μετά την αποχώρηση του Τζιμπρίλ Σισέ και του Ζιλμπέρτο Σίλβα, έγινε ο τρίτος αρχηγός της ομάδας, προσωρινά όμως καθώς στις 26 Αυγούστου 2011 αποχώρησε, υπογράφοντας στην Παλέρμο, ενώ το καλοκαίρι του 2012 συνέχισε την καριέρα του στην Τζένοα.
Τον Ιούλιο του 2013 έμεινε ελεύθερος από την Τζένοα και υπέγραψε στον Απόλλωνα Σμύρνης.
Την 1η Σεπτεμβρίου 2014 συμφώνησε με την ινδική Νορθ Ιστ Γιουνάιτεντ υπογράφοντας συμβόλαιο συνεργασίας τετράμηνης διάρκειας, το οποίο ολοκληρώθηκε τον Δεκέμβριο του ίδιου έτους με τον αποκλεισμό του συλλόγου από τα play-off της ινδικής λίγκας.
Με την εθνική ομάδα.
Υπερασπίστηκε πρώτη φορά την εστία της εθνικής Ελλάδας στον φιλικό αγώνα εναντίον της Ιταλίας (1-1), στις 19 Νοεμβρίου 2008.
Συμμετείχε στην αποστολή της Ελλάδας στο Euro 2008, στο Μουντιάλ του 2010 στη Νότια Αφρική, όπου αγωνίστηκε βασικός και στους τρεις αγώνες, καθώς και στο Euro 2012.
Τίτλοι.
Παναθηναϊκός:
Καριέρα προπονητή.
Το καλοκαίρι του 2016 ανέλαβε τα τμήματα υποδομής στα Γλυκά Νερά.

</doc>
<doc id="53659" url="https://el.wikipedia.org/wiki?curid=53659" title="Άντονι Σέριτς">
Άντονι Σέριτς

Ο Άντονι Σέριτς ("Anthony Šerić", 15 Ιανουαρίου 1979) είναι ποδοσφαιριστής, γεννημένος στο Σίδνεϋ της Αυστραλίας και έχει κροατική εθνικότητα. 
Έχει ύψος 1,84, αγωνίζεται στη θέση του αριστερού αμυντικού διαθέτοντας και επιθετικές και οργανωτικές αρετές. 
Στον Παναθηναϊκό ήρθε με μεταγραφή από την ιταλική Λάτσιο το 2005 και αγωνίστηκε έως το 2008.

</doc>
<doc id="53660" url="https://el.wikipedia.org/wiki?curid=53660" title="Λουκάς Βύντρα">
Λουκάς Βύντρα

Ο Λουκάς Βύντρα (, γενν. Τσεχία 5 Φεβρουαρίου 1981) είναι Έλληνας διεθνής ποδοσφαιριστής (από Τσέχο πατέρα και Ελληνίδα μητέρα, με καταγωγή από την Αλμωπία της Πέλλας), ο οποίος αγωνίζεται στις θέσεις του δεξιού και του κεντρικού αμυντικού.
Καριέρα.
Σε συλλογικό επίπεδο.
Ξεκίνησε την καριέρα του αγωνιζόμενος στον Αλμωπό Αριδαίας και το 1999 αποκτήθηκε από τον Πανηλειακό. Έχει επίσης αγωνιστεί ως δανεικός στη Βέροια την περίοδο 2000-01. Οι εμφανίσεις του με την ομάδα της Ηλείας προκάλεσαν το ενδιαφέρον των μεγάλων ομάδων της Αθήνας, με τον Παναθηναϊκό να τον αποκτά τελικά κατά τη χειμερινή μεταγραφική περίοδο του Ιανουαρίου του 2004.
Ο Βύντρα κατέκτησε το πρωτάθλημα και το κύπελλο Ελλάδας με τους "πράσινους" το 2004, χωρίς να έχει ωστόσο χρόνο συμμετοχής. Μετά την αποχώρηση του Γιούρκα Σεϊταρίδη το καλοκαίρι του 2004, χρησιμοποιήθηκε στη θέση του δεξιού οπισθοφύλακα, αν και είχε αποκτηθεί ως κεντρικός αμυντικός.
Τον Φεβρουάριο του 2011 ανανέωσε μέχρι το 2014 στον Παναθηναϊκό, όμως τον Ιανουάριο του 2013 αποχώρησε έπειτα από εννέα χρόνια παρουσίας, με επόμενο σταθμό στην καριέρα του την ισπανική Λεβάντε. Με την ισπανική ομάδα σκόραρε για πρώτη φορά τον Ιανουάριο του 2014 στον ισόπαλο (1-1) αγώνα εναντίον της Μπαρτσελόνα για το πρωτάθλημα στο "". Τον Ιούλιο του 2015 υπέγραψε στην ισραηλινή Χάποελ Τελ Αβίβ και έναν χρόνο αργότερα συμφώνησε με την Ομόνοια Λευκωσίας. Τη σαιζόν 2019-2020 αποφασίζει να γυρίσει στην Ελλάδα έπειτα από 6 χρόνια και να αγωνιστεί με την φανέλα του Π.Α.Σ. Λαμία. 
Στις εθνικές ομάδες.
Ο Βύντρα συμμετείχε σε 12 αγώνες στην εθνική Ελπίδων, έχοντας σκοράρει μια φορά, έως το 2004, ενώ αποτέλεσε βασικό μέλος της ολυμπιακής εθνικής ομάδας που έλαβε μέρος στην Ολυμπιάδα του 2004, συμμετέχοντας και στους τρεις αγώνες.
Με τους άνδρες της Ελλάδας χρίστηκε πρώτη φορά διεθνής στις 8 Ιουνίου 2005, κατά τον αγώνα εναντίον της Ουκρανίας (0-1) για την προκριματική φάση του Μουντιάλ 2006, με προπονητή τον Ότο Ρεχάγκελ. Έχει πάρει μέρος στο Κύπελλο Συνομοσπονδιών 2005 που διεξήχθη στα γήπεδα της Γερμανίας, στο Euro 2008 που έλαβε χώρα στην Αυστρία και την Ελβετία, καθώς και στο Μουντιάλ 2010, όπου ξεκίνησε στη βασική ενδεκάδα και των τριών αγώνων της Ελλάδας. Υπήρξε επίσης μέλος της αποστολής που συμμετείχε στο Μουντιάλ του 2014 στη Βραζιλία.
Στις 13 Νοεμβρίου 2015 και σε ηλικία 34 ετών και 9 μηνών, αποτέλεσε τον γηραιότερο Έλληνα ποδοσφαιριστή που ντεμπούταρε ως αρχηγός της εθνικής ομάδας, αυξάνοντας κατά έναν χρόνο το σχετικό ρεκόρ του Νίκου Χρηστίδη από το 1978.
Προσωπική ζωή.
Ο Λουκάς Βύντρα είναι νυμφευμένος και έχει αποκτήσει ένα παιδί.

</doc>
<doc id="53661" url="https://el.wikipedia.org/wiki?curid=53661" title="Φίλιππος Δάρλας">
Φίλιππος Δάρλας

Ο Φίλιππος Δάρλας (Αγρίνιο, 23 Οκτωβρίου 1983) είναι Έλληνας διεθνής ποδοσφαιριστής, ο οποίος αγωνίζεται στη θέση του αμυντικού.
Καριέρα.
Σε συλλογικό επίπεδο.
Ξεκίνησε την ποδοσφαιρική του καριέρα το 1999 από τον Παναιτωλικό και το 2001 πήρε μεταγραφή στον Παναθηναϊκό. Λόγω του νεαρού της ηλικίας του δόθηκε δανεικός αρχικά στην Καλλιθέα και στη συνέχεια στο Γ.Σ. Μαρκό και στον Απόλλωνα Αθηνών.
Το καλοκαίρι του 2005 επέστρεψε στον Παναθηναϊκό όπου αγωνίστηκε μέχρι το 2008. Στη συνέχεια δόθηκε εκ νέου δανεικός, αυτήν τη φορά στον ΠΑΟΚ για έναν χρόνο, ως αντάλλαγμα για τη μεταγραφή του Χρήστου Μελίσση. Το 2010 αποχώρησε ως ελεύθερος από τον Παναθηναϊκό για να συνεχίσει την καριέρα του στο γαλλικό πρωτάθλημα με τα χρώματα της Μπρεστ. Το 2011 παραχωρήθηκε ως δανεικός από τη γαλλική ομάδα για έξι μήνες στον Ατρόμητο Αθηνών για να συνεχίσει, όντας πλέον ελεύθερος, το 2012 στον Εργοτέλη.
Τη διετία 2012-2014 επέστρεψε στην ομάδα που έκανε τα πρώτα του ποδοσφαιρικά βήματα τον Παναιτωλικό, αποχωρώντας το καλοκαίρι του 2014. Τον Δεκέμβριο του 2014 συμφώνησε αρχικά με τον Άρη Θεσσαλονίκης, όμως οι διοικητικές αλλαγές που ακολούθησαν στον σύλλογο ματαίωσαν τελικά τη μεταγραφή. Μερικές ημέρες αργότερα ανακοινώθηκε η συμφωνία του με τον Κισσαμικό.
Στις εθνικές ομάδες.
Ο Φίλιππος Δάρλας έχει διατελέσει διεθνής με την εθνική Ελπίδων (14 συμμετοχές, 1 γκολ) την περίοδο 2003-2005, ενώ έχει αγωνιστεί και μία φορά με την εθνική ανδρών, το 2006.

</doc>
<doc id="53662" url="https://el.wikipedia.org/wiki?curid=53662" title="Μίκαελ Νίλσον">
Μίκαελ Νίλσον

Ο Μίκαελ Νίλσον ("Mikael Nilsson", 24 Ιουνίου 1978) είναι πρώην διεθνής Σουηδός ποδοσφαιριστής που αγωνιζόταν στη θέση του δεξιού αμυντικού και μέσου. Αγωνίστηκε και στον Παναθηναϊκό. 
Βιογραφικό.
Γεννήθηκε στις 24 Ιουνίου του 1978 στην πόλη Όβεσχολμ της Σουηδίας και έχει ύψος 1,78 μ. Ξεκίνησε την σταδιοδρομία του από την τοπική ομάδα και το 2000 έκανε το πρώτο σημαντικό βήμα στην καριέρα του όταν πήρε από την "Åhus Horna BK" μεταγραφή για την Χάλμσταντ, με την οποία κατέκτησε το πρωτάθλημα το 2000. Έπειτα από τέσσερα χρόνια παραμονής ο Σουηδός μπακ-χαφ μεταπήδησε το καλοκαίρι του 2004 στο αγγλικό πρωτάθλημα για λογαριασμό της Σαουθάμπτον. Μετά τον υποβιβασμό της ομάδας πήρε μεταγραφή για το ελληνικό πρωτάθλημα και τον ΠΑΟ, στον οποίο αγωνίστηκε για τέσσερα χρονιά. Στη συνέχεια (2009) αγωνίστηκε στην ομάδα της Μπρόντμπι, ενώ το 2012 αποκτήθηκε για λίγο από την Φρίμαντ Άμαγκερ, όπου και ολοκλήρωσε την καριέρα του το καλοκαίρι του 2012.
Εθνική Σουηδίας.
Ο Νίλσον ήταν διεθνής με την Εθνική Σουηδίας. Το 2002 πραγματοποίησε το ντεμπούτο του σε φιλική αναμέτρηση με την Τσεχία, όπου και σημείωσε 2 γκολ. Σε σύνολο 64 συμμετοχών, σημείωσε συνολικά 3 τέρματα. Με την εθνική της χώρας του συμμετείχε στο Μουντιάλ του 2006 και στα EURO του 2004 και του 2008, πραγματοποιώντας αξιόλογες εμφανίσεις.

</doc>
<doc id="53663" url="https://el.wikipedia.org/wiki?curid=53663" title="Αρμενική γλώσσα">
Αρμενική γλώσσα

Η αρμενική γλώσσα (αρμένικα: հայերեն լեզու — "hayeren lezu" IPA: [hajɛɹɛn lɛzu]) είναι μια Ινδοευρωπαική γλώσσα η οποία μιλιέται από τους Αρμένιους στη Δημοκρατία της Αρμενίας, στη Γεωργία (κυρίως σε περιοχές της περιφέρειας Σάμτσχε-Τζαβαχέτι, όπου οι Αρμένιοι, αποτελούν την πλειοψηφία του πληθυσμού), και στο Αζερμπαϊτζάν (στην αυτοανακυρηγμένη Δημοκρατία του Αρτσάχ, όπου σχεδόν όλοι είναι Αρμένιοι). Οι γλωσσολόγοι θεωρούν τα αρμένικα ως ανεξάρτητο κλάδο της ινδοευρωπαϊκής γλωσσικής οικογένειας. Αλλά, ορισμένοι γλωσσολόγοι όπως ο Clackson (1994), έχουν προτείνει ότι τα αρμένικα μπορεί να συγγενεύουν ιδιαίτερα με τα ελληνικά σε έναν αρμενοελληνικό κλάδο. Άλλοι έχουν προτείνει ότι μπορεί να υπάρξει ένας πιο πρόσφατος ινδοευρωπαϊκός κλάδος ο οποίος εξελίχτηκε στον αρμένικο κλάδο, στον ελληνικό κλάδο και στον ινδοϊρανικό κλάδο (Fortson 1994). Η μελέτη της ιστορικής εξέλιξης της αρμενικής γλώσσας είναι ιδιαίτερα δύσκολη λόγω των πολλών δανεισμένων λέξεων από τα περσικά και τα ελληνικά. 
Η αρμενική γλώσσα στην Ελλάδα.
Η αρμενική γλώσσα μιλιόταν στη Ελλάδα από 30.000 ομιλητές το 1928 και από περίπου 9.000 ομιλητές το 1951, σύμφωνα με τις επίσημες ελληνικές απογραφές. Πολλοί ομιλητές έχουν από τότε μεταναστεύσει στην Αρμενία. Η σημερινή κατάσταση της γλώσσας στην Ελλάδα είναι άγνωστη, καθώς η απογραφή του 1951 είναι η τελευταία που κατέγραφε τη γλώσσα του απογραφόμενου πληθυσμού. Μια κοινότητα ομιλητών της αρμενικής επιβιώνει στη Θεσσαλονίκη και παράγει ένα μικρό αριθμό εντύπων και εκδόσεων στη γλώσσα της. Λειτουργούν, επίσης, στην Αθήνα τρία αρμενικά ιδιωτικά δημοτικά σχολεία και ένα αρμενικό ιδιωτικό γυμνάσιο, όπου φοιτούν περίπου 250 μαθητές, διδάσκεται η αρμενική γλώσσα, η ιστορία και τα θρησκευτικά. Ωστόσο, η παλαιότερα μεγαλύτερη αρμενική κοινότητα της Θεσσαλονίκης δεν διαθέτει από το 1947 δικό της εκπαιδευτικό ίδρυμα. Το ίδιο συμβαίνει και με τις αρμενικές κοινότητες της Μακεδονίας, της Θράκης και της Κρήτης.
Το αρμενικό αλφάβητο.
Η δημιουργία ενός αρμενικού αλφάβητου, από τον Αρμένιο Άγιο Μεσρώπ, σηματοδότησε και την έναρξη της αρμενικής λογοτεχνίας και σφυρηλάτησε την εθνική ενότητα των Αρμενίων. Λέγεται ότι ο Άγιος Μεσρώπ Μαστότς ανακάλυψε το αρμενικό αλφάβητο μετά από θεϊκό όραμα. Το αλφάβητο διέθετε αρχικά 36 γράμματα και η σειρά τους καθώς και η αντιστοιχία φωνήματος και γραμμάτων δείχνει ελληνική επιρροή, ωστόσο κάποια γράμματα έχουν σχηματιστεί με βάση τη συριακή γραφή. Αυτή η πρώτη γραφή είχε μόνο κεφαλαίους χαρακτήρες και ονομαζόταν "γερκαταγκίρ"(αρμ. երկաթագիր) δηλ. σιδηρά γραφή. Εν συνεχεία ο αριθμός των γραμμάτων ανήλθε στα 38. Η γραφή αυτή χρησιμοποιείται βασικά μέχρι σήμερα, αν και υπάρχουν διαφορές στην προφορά μεταξύ στην Δυτική Αρμενική (τη γλώσσα της Διασποράς) και την Ανατολική Αρμενική (την επίσημη γλώσσα της δημοκρατίας της Αρμενίας). Κατά την περίοδο που η Αρμενία ήταν Σοβιέτ, πραγματοποιήθηκε μια ορθογραφική μεταρρύθμιση, την οποία όμως δεν ακολούθησε η αρμενική διασπορά, με αποτέλεσμα οι δύο διάλεκτοι να διακρίνονται και με βάση το σύστημα γραφής. Η Ανατολική Αρμενική ομιλείται κατά κύριο λόγο στην Αρμενία, στη Γεωργία, το Ιράν, το Αρτσάχ και την Ρωσία, ενώ η δυτική Αρμενική στον υπόλοιπο κόσμο.

</doc>
<doc id="53664" url="https://el.wikipedia.org/wiki?curid=53664" title="Σωτήρης Λεοντίου">
Σωτήρης Λεοντίου

Ο Σωτήρης Λεοντίου είναι Έλληνας ποδοσφαιριστής που αγωνίζεται ως μέσος και αριστερός μπακ. Έχει αγωνιστεί στις εθνικές κατηγορίες, φορώντας μεταξύ άλλων τη φανέλα του Παναθηναϊκού, από τον οποίο και ξεκίνησε το ποδόσφαιρο. Ανήκει στον Π.Ο. Ψυχικού με τη φανέλα του οποίου αγωνίζεται στα αθηναϊκά πρωταθλήματα της Ε.Π.Σ. Αθηνών και παράλληλα αποτελεί προπονητής των τμημάτων υποδομής του συλλόγου.
Βιογραφικό.
Ο Λεοντίου γεννήθηκε στις 17 Ιουλίου του 1984 στα Ιωάννινα και έχει ύψος 1,82. Ξεκίνησε τη σταδιοδρομία του από τις ακαδημίες του Παναθηναϊκού και το 2002 υπέγραψε επαγγελματικό συμβόλαιο και δόθηκε δανεικός αρχικά στον Γ.Σ. Μαρκό μέχρι το 2004 (Γ΄ Εθνική) και κατόπιν για μια σεζόν στη Β΄ Εθνική και την Προοδευτική.
Το καλοκαίρι του 2005 επέστρεψε στην Παιανία υπογράφοντας νέο τεραετές συμβόλαιο.
Αν και είχε αρκετό χρόνο συμμετοχής κατά τις δυο πρώτες χρονιές, ένας σημαντικός τραυματισμός κατά τη διάρκεια του ντέρμπι της πρεμιέρας της σεζόν 2007/08 με τον Ολυμπιακό, έπειτα από εναέρια σύγκρουση με τον Λούα Λούα, τον έχει αφήσει από τότε εκτός γηπέδων. Μετά από δύο χρόνια απουσίας παραχωρείται στην το 2009 στην Καβάλα ως δανεικός, παρά το γεγονός ότι ο ίδιος ήθελε να αγωνιστεί στον ΠΑΣ Γιάννινα, και την επόμενη χρονιά στην Ηλιούπολη πάλι ως δανεικός. Πριν τον δανεισμό του είχε επεκτείνει το συμβόλαιό του μέχρι το 2012. Την περίοδο 2011-2012 αγωνίστηκε πάλι στον Παναθηναϊκό και το 2012, μετά την λήξη του συμβολαίου του, αποκτήθηκε από τον Απόλλωνα Σμύρνης, με τον οποίο κατέκτησε το πρωτάθλημα της Β΄ Εθνικής με συμβόλαιο ενός χρόνου. Τον επόμενο χρόνο αποκτήθηκε από τον Φωστήρα, με τη φανέλα του οποίου αγωνίστηκε στην Β' Εθνική και στη συνέχεια τον Σεπτέμβριο του 2014 από τον Θεσπρωτό Ηγουμενίτσας, με τη φανέλα του οποίου αγωνίστηκε 1,5 χρόνο στην Γ' Εθνική. Τον Ιανουάριο του 2016 και μεσούσης της σεζόν 2015-16 υπέγραψε στο Αιγάλεω και αγωνίστηκε στο αθηναϊκό πρωτάθλημα της Ε.Π.Σ. Αθηνών. Στα τέλη Σεπτεμβρίου του 2016 υπέγραψε στον Π.Ο. Ψυχικού, όπου αποτελεί προπονητής ακαδημιών του συλλόγου και παράλληλα αγωνίζεται ως ποδοσφαιριστής στα αθηναϊκά πρωταθλήματα, μέχρι και σήμερα.

</doc>
<doc id="53665" url="https://el.wikipedia.org/wiki?curid=53665" title="Αττίκ">
Αττίκ

Ο Αττίκ (πραγματικό όνομα: Κλέων Τριανταφύλλου, 19 Μαρτίου 1885 - 29 Αυγούστου 1944) ήταν Έλληνας συνθέτης, στιχουργός και ερμηνευτής των τραγουδιών του. Υπήρξε ένας από τους σημαντικότερους εκφραστές του ελληνικού ελαφρού τραγουδιού στις αρχές του 20ού αιώνα.
Βιογραφία.
Γεννήθηκε στην Αθήνα και ήταν γιος της Εριθέλγης Ραπτάκη. Από την μητέρα του ήταν εγγονός του Δημητρίου Ραπτάκη, ιατρού και βουλευτή Κυθήρων στην Ιόνιο Βουλή, και της Κλεπάτρας Κορωναίου, αδελφής του στρατιωτικού Πάνου Κορωναίου. Μεγάλωσε στην Αίγυπτο, όπου παρακολούθησε μαθήματα μουσικής. Το 1907 φτάνει στο Παρίσι, για να σπουδάσει πολιτικές και οικονομικές επιστήμες - ως συνέχεια των σπουδών του στη Νομική σχολή Αθηνών - όμως αποφάσισε να τις εγκαταλείψει γρήγορα για να γραφτεί στο Ωδείο Παρισίων, όπου θα έχει καθηγητές τον Γκαμπριέλ Φωρέ, τον Καμίλ Σεν-Σαέν και τον Εμίλ Πεσάρ. Στο Παρίσι είχε εκδώσει περίπου 300 συνθέσεις, τραγούδια, μουσική για πιάνο, για οπερέτα, για μπαλέτο κ.α. και έγινε ιδιαίτερα γνωστός. Συνεργάστηκε ως ηθοποιός με διάφορους θιάσους και συμμετείχε σε περιοδείες σε διάφορες χώρες ως το 1930, οπότε εγκαταστάθηκε στην Αθήνα και δημιούργησε την περίφημη Μάντρα του Αττίκ.
Λίγο πριν από τον θάνατό του πρωταγωνίστησε στην ταινία "Χειροκροτήματα" του Γιώργου Τζαβέλλα που είχε κάποια σχεδόν αυτοβιογραφικά στοιχεία. Στην ταινία αυτή ο Αττίκ, κουρασμένος από τις κακουχίες της κατοχής και υπερβολικά μελοδραματικός, σε λίγα θύμιζε τη γεμάτη δυναμισμό και ευφυΐα προσωπικότητα του δημιουργού της «Μάντρας». Τραγούδια του συνθέτη στην ταινία απέδωσε η ηθοποιός Ζινέτ Λακάζ. 
Λίγους μήνες μετά αυτοκτόνησε παίρνοντας υπερβολική δόση υπνωτικών χαπιών. Ένα επεισόδιο με ένα Γερμανό στρατιώτη που τον χτύπησε καθώς οδηγούσε το ποδήλατό του φαίνεται πως στάθηκε η αφορμή για μια προαναγγελθείσα αυτοκτονία, αποτέλεσμα κατάθλιψης στην οποία είχε περιπέσει.
Μοναδικά τραγούδησαν τα τραγούδια του η Κάκια Μένδρη (προπολεμικά) και η Δανάη (μεταπολεμικά), και οι δυο υπήρξαν τραγουδίστριες της Μάντρας και δικές του "ανακαλύψεις". Η Στέλλα Γκρέκα είπε επανειλημμένως πως η ερμηνεία της Νινής Ζαχά στο δίσκο LP "Η Νινή Ζαχά στα ωραιότερα τραγούδια του Αττίκ" (1969) είναι η ιδανική ερμηνεία των τραγουδιών του.
Ορισμένα από τα πιο γνωστά τραγούδια του είναι τα:
Αφιερώματα.
Αναφορές στο έργο του Αττίκ υπήρξαν αρκετές στην δεκαετία του 1980 (1986: "Αττίκ" με τον Μίμη Χρυσομάλη) και του 1990. Συνοπτικό αφιέρωμα για τη ζωή του παρουσίασε η ΕΡΤ τον Ιανουάριο του 2002 στην εκπομπή του Δαυίδ Ναχμία "Ιχνηλάτες" που παρουσίασε άγνωστο υλικό του συνθέτη (ημερολόγια, το πιάνο του και σπάνιες φωτογραφίες από το προσωπικό αρχείο της ανηψιάς του, Πέλειας Τζαρτίλη Τριανταφύλλου).

</doc>
<doc id="53666" url="https://el.wikipedia.org/wiki?curid=53666" title="Τελικός Γκραν Πρι καλλιτεχνικής παγοδρομίας">
Τελικός Γκραν Πρι καλλιτεχνικής παγοδρομίας

Ο Τελικός Grand Prix Καλλιτεχνικού Πατινάζ, που ονομαζόταν αρχικά Champions Series Final μέχρι το 1998 είναι μια ξεχωριστή διοργάνωση του καλλιτεχνικού πατινάζ. Συχνά λέγεται εν συντομία Τελικός του Γκραν Πρι και οι αθλητές και αθλήτριες αγωνίζονται σε 4 κατηγορίες: Απλό ανδρών, Απλό γυναικών, Ζευγάρια και Χορός στον Πάγο.

</doc>
<doc id="53667" url="https://el.wikipedia.org/wiki?curid=53667" title="Ίγκορ Μπίσκαν">
Ίγκορ Μπίσκαν

Ο Ίγκορ Μπίσκαν, ή Μπίστσαν, (Igor Bišćan, γενν. 4 Μαΐου 1978, Ζάγκρεμπ) είναι Κροάτης παλαίμαχος ποδοσφαιριστής, ο οποίο αγωνιζόταν ως αμυντικός μέσος και νυν προπονητής ποδοσφαίρου.
Υπήρξε διεθνής με την Εθνική Κροατίας. 

</doc>
<doc id="53668" url="https://el.wikipedia.org/wiki?curid=53668" title="Αντρέας Ίβανσιτς">
Αντρέας Ίβανσιτς

Ο Αντρέας Ίβανσιτς ("Andreas Ivanschitz", 15 Οκτωβρίου 1983) είναι Αυστριακός ποδοσφαιριστής της Βικτόρια Πλζεν.
Γεννήθηκε στην πόλη Έιζενσταντ της Αυστρίας στις 15 Οκτωβρίου του 1983. Έχει ύψος 1,83, αγωνίζεται ως μέσος, χρησιμοποιεί θαυμάσια το αριστερό του πόδι και συνεισφέρει στην οργάνωση και ανάπτυξη του παιχνιδιού έχοντας πλούσιες επιθετικές αρετές. Είναι διεθνής με την εθνική Αυστρίας και ένα από τα ανερχόμενα ταλέντα του Αυστριακού ποδοσφαίρου, ενώ είναι αρχηγός της Εθνικής Αυστρίας μόλις στα 23 του χρόνια. Στον Παναθηναϊκό αγωνίζεται δανεικός από τη Σάλτσμπουργκ από τη σεζόν 2006-2007, ενώ ανανέωσε το συμβόλαιό του με την ομάδα του Παναθηναϊκού και θα αγωνίζεται δανεικός τη σεζον 2007-2008 και έπειτα αποκτείται από την αθηναϊκή ομάδα έναντι 500.000 ευρώ για δύο χρόνια έπειτα μετακινείτε στην γερμανική Μαιντζ μέχρι το 2013 οπου η Λεβάντε τον αποκτά έναντι 2.500.000 ευρώ με την Μαιτζ είχε σημειώσει 15 γκολ σε 50 αγώνες

</doc>
<doc id="53670" url="https://el.wikipedia.org/wiki?curid=53670" title="Γιώργος Θεοδωρίδης">
Γιώργος Θεοδωρίδης

Ο Γιώργος Θεοδωρίδης (Φρανκφούρτη, 3 Ιουλίου 1980) είναι Έλληνας πρώην διεθνής ποδοσφαιριστής, ο οποίος αγωνιζόταν στη θέση του μέσου.
Καριέρα.
Σε συλλογικό επίπεδο.
Ξεκίνησε το ποδόσφαιρο στη Γερμανία σε ηλικία 5 ετών στον ερασιτεχνικό σύλλογο FV Biebrich, αλλά στα 17 του χρόνια βρέθηκε στην Ελλάδα στην ομάδα του Άρη Θεσσαλονίκης όταν αγωνιζόταν στη Β' Εθνική (1997-98), ενώ από εκεί για ένα διάστημα παραχωρήθηκε ως δανεικός στον Αθηναϊκό (δεύτερο μισό της περιόδου 1998-99). Η πρώτη του συμμετοχή στην Α' εθνική έγινε στις 5 Οκτωβρίου 1998, στον εντός έδρας αγώνα εναντίον του Παναθηναϊκού (0-1).
Το 2002 έμεινε ελεύθερος από τον Άρη και από τον Δεκέμβριο της ίδιας χρονιάς συνέχισε για τα επόμενα δυόμισι χρόνια στον ΠΑΟΚ, για να ακολουθήσει μία διετία (2005-07) στον Παναθηναϊκό, όπου όμως δεν πήρε πολλές ευκαιρίες.
Την περίοδο 2007-08 αγωνίστηκε στον Εργοτέλη, ενώ την επόμενη χρονιά επέστρεψε έπειτα από δέκα χρόνια στη Γερμανία και τη γενέτειρά του Φρανκφούρτη, αγωνιζόμενος στη Β΄ κατηγορία με την ΦΣΦ Φραγκφούρτης. Το 2009 γύρισε στην Ελλάδα για λογαριασμό του Παναιτωλικού, όπου αγωνίστηκε επί τρία χρόνια. Ακολούθησε ένα πέρασμα από το κυπριακό πρωτάθλημα, την περίοδο 2012-13 όταν για έναν χρόνο αγωνίστηκε στον Απόλλωνα Λεμεσού, όμως το 2013 επέστρεψε ξανά στην Ελλάδα για να αγωνιστεί και πάλι με τα χρώματα του Παναιτωλικού.
Τον Ιούλιο του 2015 συμφώνησε αρχικά με τον Αγροτικό Αστέρα, δύο μήνες αργότερα όμως αποφάσισε να εγκαταλείψει την ενεργό δράση, πραγματοποιώντας μόλις δύο συμμετοχές στις αρχές Σεπτεμβρίου στους αγώνες εναντίον της Καλλιθέας για την πρώτη φάση του κυπέλλου Ελλάδας.
Στις εθνικές ομάδες.
Με την εθνική ομάδα έχει πραγματοποιήσει δύο συνολικά συμμετοχές, άξιο αναφοράς είναι όμως το γεγονός ότι αυτές πραγματοποιήθηκαν σε διάστημα δέκα ολόκληρων ετών, η πρώτη το 2001 υπό την τεχνική καθοδήγηση του Βασίλη Δανιήλ στην εντός έδρας φιλική αναμέτρηση εναντίον της Ρωσίας (3-3) και η δεύτερη με προπονητή τον Φερνάντο Σάντος το 2011 εναντίον της Ρουμανίας. Την περίοδο 2000-01 είχε υπάρξει διεθνής και με την εθνική Ελπίδων, καταγράφοντας 3 συμμετοχές.

</doc>
<doc id="53673" url="https://el.wikipedia.org/wiki?curid=53673" title="Σωτήρης Νίνης">
Σωτήρης Νίνης

Ο Σωτήρης Νίνης (Χειμάρρα, 3 Απριλίου 1990) είναι Έλληνας διεθνής ποδοσφαιριστής, ο οποίος αγωνίζεται ως μεσοεπιθετικός για τον Βόλο Ν.Π.Σ..
Το 2008 εντάχθηκε στη λίστα του ισπανικού περιοδικού «Don Balon», με τους εκατό πιο ελπιδοφόρους ποδοσφαιριστές του κόσμου.
Συλλογική σταδιοδρομία.
Παναθηναϊκός (2006-2012).
Ξεκίνησε τη σταδιοδρομία του από τις ακαδημίες του Απόλλωνα Σμύρνης και συνέχισε στις ακαδημίες του Παναθηναϊκού. Τον Δεκέμβριο του 2006, μετά από υπόδειξη του προπονητή του Παναθηναϊκού Βίκτορ Μουνιόθ στη διοίκηση της ομάδας, ο Νίνης υπέγραψε το πρώτο του επαγγελματικό συμβόλαιο. Είναι από τους νεότερους ποδοσφαιριστές που έχουν αγωνιστεί στον Παναθηναϊκό σε επίσημο αγώνα και αυτό έγινε στις 7 Ιανουαρίου 2007, στη νίκη εναντίον του Αιγάλεω με σκορ 1-0, σε ηλικία 16 ετών και 9 μηνών, αφήνοντας από την πρώτη του εμφάνιση πολύ καλές εντυπώσεις.
Σκόραρε το πρώτο του τέρμα στον αγώνα κόντρα στον Πανιώνιο στις 27 Ιανουαρίου 2007 και έγινε ο δεύτερος νεότερος παίκτης που σκοράρει στο πρωτάθλημα της Α' Εθνικής, σε ηλικία 16 ετών, 9 μηνών και 24 ημερών, μετά τον Θωμά Μαύρο του Πανιωνίου. Ταυτόχρονα έγινε ο νεότερος παίκτης που έχει σκοράρει με την ομάδα του Παναθηναϊκού.
Στις 18 Φεβρουαρίου του 2007 έγινε και ο νεότερος παίκτης που έχει σκοράρει σε ντέρμπι, πετυχαίνοντας τέρμα στον αγώνα εναντίον της ΑΕΚ, το οποίο έληξε 4-1 υπέρ των «πρασίνων» και ο Νίνης ψηφίστηκε πολυτιμότερος παίκτης του αγώνα. Στο τέλος της αγωνιστικής περιόδου ψηφίστηκε καλύτερος νέος ποδοσφαιριστής, από τους συναδέλφους του στον ΠΣΑΠ. Στις αρχές Οκτωβρίου 2007 υποβλήθηκε σε επέμβαση στους κοιλιακούς στη Γερμανία και αποφασίστηκε να παραμείνει εκτός γηπέδων για επτά εβδομάδες μέχρι να αποθεραπευτεί.
Την περίοδο 2009-10 (κατά την οποία κατέκτησε το νταμπλ στην Ελλάδα) η σταδιοδρομία του γνώρισε μεγάλη άνθιση και πολλές ομάδες μεγάλης κλάσης εξέφρασαν το ενδιαφέρον τους για τον νεαρό μέσο του "τριφυλλιού", όπως η Μάντσεστερ Γιουνάιτεντ από την Αγγλία αλλά και ομάδες από την Ιταλία, έπειτα από τις εξαιρετικές εμφανίσεις που είχε κάνει στους αγώνες του Παναθηναϊκού ενάντια στη Ρόμα τον Φεβρουάριο του 2010, στα πλαίσια του Europa League. Ειδικά στον επαναληπτικό αγώνα της Ρώμης πραγματοποίησε καταπληκτική εμφάνιση με ένα κερδισμένο πέναλτι, μία ασίστ και ένα τέρμα, που είχαν ως αποτέλεσμα την ανάδειξή του σε κορυφαίο ποδοσφαιριστή της αναμέτρησης.
Πάρμα.
Τον Ιανουάριο του 2012 έκανε γνωστό πως από το καλοκαίρι της ίδιας χρονιάς θα συνεχίσει την καριέρα του σε σύλλογο του εξωτερικού. Δύο μήνες αργότερα έγινε γνωστή η συμφωνία του για τριετές συμβόλαιο με την ιταλική Πάρμα. Ο Παναθηναϊκός για τη μεταγραφή του έλαβε ως χρηματικό αντίτιμο τα "τροφεία" του παίκτη, καθώς επρόκειτο για "προϊόν" των "πράσινων" ακαδημιών, που ανήλθαν κοντά στο ένα εκατομμύριο ευρώ. Στον τελευταίο του αγώνα με την "πράσινη" φανέλα, πραγματοποίησε την καλύτερή του εμφάνιση της χρονιάς, χωρίς ωστόσο να πετύχει κάποιο τέρμα, με τον κόσμο να τον αποθεώνει κατά την αλλαγή του προς το τέλος του αγώνα με τον Γιώργο Καραγκούνη και τον ίδιο, εμφανώς συγκινημένο, να ανταποδίδει το χειροκρότημα.
ΠΑΟΚ (δανεισμός).
Για την αγωνιστική περίοδο 2013-14 παραχωρήθηκε από τον ιταλικό σύλλογο ως δανεικός στον ΠΑΟΚ για έναν χρόνο, ενώ τον Αύγουστο του 2014 ανακοινώθηκε η λύση της συνεργασίας του με την Πάρμα, κοινή συναινέσει.
Παναθηναϊκός (2015-2016).
Τον Νοέμβριο της ίδιας χρονιάς συμφώνησε με τον Παναθηναϊκό, με τον οποίο απέκτησε δικαίωμα συμμετοχής τον Ιανουάριο του 2015.
Βέλγιο.
Τον Ιανουάριο του 2016 αποκτήθηκε ως ελεύθερος από τη βελγική Σαρλερουά όπου παρέμεινε για έναν χρόνο, μέχρι τον Ιανουάριο του 2017, όταν αποχώρησε ως ελεύθερος για να συνεχίσει στην επίσης βελγική Μαλίν. Έπειτα από εννέα μήνες, τον Σεπτέμβριο του 2017, έλυσε το συμβόλαιό του με τον βελγικό σύλλογο.
Ισραήλ.
Τον Σεπτέμβριο του 2017 συμφώνησε με την ισραηλινή Μακάμπι Πετάχ Τίκβα.
Τον Οκτώβριο του 2018, ο Νίνης εντάχθηκε στη Χαπόελ Ασκελόν. Στις 8 Οκτωβρίου 2018, σκόραρε στο ντεμπούτο του, ως αλλαγή, στη νίκη με 2–1 επί της Χαπόελ Κφαρ Σάμπα.
Βόλος ΝΠΣ.
Στις 18 Αυγούστου 2020, ο Νίνης υπέγραψε μονοετές συμβόλαιο με τον Βόλο ΝΠΣ.
Εθνική ομάδα.
Τον Μάρτιο του 2007 κλήθηκε στην Εθνική Ελπίδων, με την οποία πραγματοποίησε το ντεμπούτο του στις 27 Μαρτίου στον αγώνα εναντίον της Δανίας (Κ-21). Το καλοκαίρι του ίδιου έτους κατέκτησε το αργυρό μετάλλιο με την ομάδα των Ελπίδων, γεγονός που έκανε τον τότε προπονητή της ανδρικής εθνικής ομάδας Ότο Ρεχάγκελ να τον καλέσει στην Ανδρών, έναν χρόνο αργότερα.
Συγκεκριμένα, τον Μάιο του 2008 κλήθηκε να αγωνιστεί για πρώτη φορά στην εθνική Ανδρών. Η πρώτη του συμμετοχή ήταν σε φιλικό αγώνα με την Κύπρο στο Παμπελοποννησιακό Στάδιο στις 19 Μαΐου 2008. Σκόραρε για πρώτη φορά φορώντας τη φανέλα με το εθνόσημο στον ίδιο αγώνα εναντίον της Κύπρου και έγινε ο νεότερος σκόρερ στην ιστορία της Ελλάδας, σε ηλικία 18 χρονών και 40 ημερών.
Συμμετείχε στα τελικά του Μουντιάλ 2010 στη Νότια Αφρική καθώς και στο Euro 2012 που διεξήχθη στα γήπεδα της Πολωνίας και της Ουκρανίας.
Υπήρξε βασικό στέλεχος της εθνικής Νέων που αγωνίστηκε στον τελικό του ευρωπαϊκού πρωταθλήματος Νέων το 2007.
Τίτλοι.
Παναθηναϊκός

</doc>
<doc id="53674" url="https://el.wikipedia.org/wiki?curid=53674" title="Κωνσταντίνος Χαραλαμπίδης (ποδοσφαιριστής)">
Κωνσταντίνος Χαραλαμπίδης (ποδοσφαιριστής)

Ο Κωνσταντίνος Χαραλαμπίδης (Λευκωσία, 25 Ιουλίου 1981-) είναι πρώην Κύπριος διεθνής πρώην ποδοσφαιριστής που έχει συνδέσει το όνομά του με τον ΑΠΟΕΛ, από τον οποίον ξεκίνησε να παίζει ποδόσφαιρο και αγωνίστηκε συνολικά 14 χρόνια, ενώ αγωνίστηκε επίσης στο εξωτερικό σε Παναθηναϊκό, ΠΑΟΚ και Καρλ Τζάις Ιένα ενώ τερμάτισε την καριέρα του με σύντομο πέρασμα από την ΑΕΚ Λάρνακας. Αυτή τη στιγμή είναι πρώτος προπονητής (head coach) στην Under17 της Εθνικής ομάδας της Κύπρου. 
Με την ομάδα του ΑΠΟΕΛ κατέκτησε 18 τρόπαια, ενώ αγωνίστηκε έξι φορές σε ευρωπαϊκούς ομίλους. Ως αρχηγός του ΑΠΟΕΛ έζησε την κορυφαία στιγμή στην ιστορία του Κυπριακού ποδοσφαίρου όταν τη χρονιά 2011-2012 ο ΑΠΟΕΛ φιγούραρε μεταξύ των 8 κορυφαίων ομάδων της Ευρώπης.
Διετέλεσε αρχηγός σε όλες τις εθνικές ομάδες της Κύπρου μετρώντας 96 συμμετοχές με την Εθνική Κύπρου Ανδρών, γεγονός που τον κατατάσσει στην 2η θέση όλων των εποχών.
Παράλληλα με την ενασχόληση του ως επαγγελματίας ποδοσφαιριστής ακολούθησε και το δρόμο της εκπαίδευσης και επιμόρφωσης φοιτώντας αμέσως μετά το σχολείο Business Administration – Marketing στο Πανεπιστήμιο Κύπρου ενώ είναι και κάτοχος πτυχίου Αθλητικής Διοίκησης του UCN. Είναι επίσης απόφοιτος του UEFA MIP, πρόγραμμα Executive Master για πρώην ελίτ ποδοσφαιριστές.
Είναι ο εμπνευστής και ο Πρόεδρος του Παγκύπριου Εθελοντικού – Φιλανθρωπικού Οργανισμού των Ποδοσφαιριστών «Γκολ στη Ζωή» ενώ διετέλεσε και Πρεσβευτής Fair Play του ΚΟΑ και της ΚΟΕ για το 2018. 
Με τον τερματισμό της καριέρας του εως και το τέλος του 2019 προσέφερε τις υπηρεσίες του στην Κυπριακή Ομοσπονδία Ποδοσφαίρου ως Υπεύθυνος Διαχείρισης της Στρατηγικής της ΚΟΠ με αποστολή την προώθηση, προστασία και ανάπτυξη του ποδοσφαίρου στην Κύπρο ενώ παράλληλα είχε ρόλο παρουσιαστή στην εκπομπή της Cytavision "Ωρα για Μπάλα".
Είναι κάτοχος όλων των διπλωμάτων προπονητικής της UEFA ενώ αυτή την περίοδο 2020-2021 είναι στη διαδικασία απόκτησης του ανώτατου διπλώματος UEFA PRO. Ο Κωνσταντίνος διετέλεσε βοηθός προπονητή της Εθνικής Ομάδας Ανδρών Κύπρου το 2020-2021.
Ποδοσφαιρική Καριέρα.
Α.Π.Ο.Ε.Λ..
Ο Κωνσταντίνος ξεκίνησε την ποδοσφαιρική του καριέρα το 1989 σε ηλικία 8 χρονών στις ακαδημίες του ΑΠΟΕΛ. Σε ηλικία μόλις 17 χρονών κάνει το ντεμπούτο του σε αγώνα του ΑΠΟΕΛ απέναντι στην Δόξα Κατωκοπιάς με προπονητή τον κ. Σλάπονταν Βουτσέκοβιτς. Ο αγώνας διεξήχθη στο ουδέτερο γήπεδο ΓΣΖ λόγω της τιμωρίας της έδρας του ΑΠΟΕΛ και έληξε με νίκη του ΑΠΟΕΛ 4-0. Ο Κωνσταντίνος είχε πολύ καλή απόδοση και όλοι άρχισαν να μιλούν για αυτόν. Από εκείνη την μέρα και μετά ξεκίνα η ενεργή του ποδοσφαιρική καριέρα στην πρώτη ομάδα του ΑΠΟΕΛ. 
Παναθηναϊκός.
Τον Δεκέμβριο του 2004 παίρνει μεταγραφή για τον Παναθηναϊκό στον οποίο παραμένει μέχρι και το καλοκαίρι του 2007 αφού είχε και σύντομο πέρασμα από τον ΠΑΟΚ. 
Καρλ Τσάις Ιένα.
Τον Αύγουστο του 2007 υπογράφει στην Γερμανία και στην Καρλ Τσάις Ιένα (Carl Zeiss Jena), ομάδα 2ης κατηγορίας της Μπουντεσλίγκα. 
ΑΠΟΕΛ και ΑΕΚ Λάρνακας.
Τον Ιανουάριο του 2008 επέστρεψε στην Κύπρο και τον ΑΠΟΕΛ, υπογράφοντας συμβόλαιο συνεργασίας διάρκειας τεσσάρων ετών. Εκεί έμεινε ως το 2016 όπου αποχώρησε μετά από 14 χρόνια παρουσίας στην ομάδα. Έπαιξε για ένα χρόνο στην ΑΕΚ Λάρνακας και το 2017 αποσύρθηκε από την ποδοσφαιρική ενεργό δράση.
Εθνική.
Ο Κωνσταντίνος ήταν στυλοβάτης των εθνικών ομάδων παίδων, νέων, ελπίδων και των ανδρών. Διετέλεσε αρχηγός σε όλες τις εθνικές ομάδες της ενώ με την Εθνική Κύπρου Ανδρών μετράει 96 συμμετοχές, (2η θέση όλων των εποχών) και 12 γκολ.

</doc>
<doc id="53675" url="https://el.wikipedia.org/wiki?curid=53675" title="Θανάσης Τσίγκας">
Θανάσης Τσίγκας

Ο Θανάσης Τσίγκας (20 Σεπτεμβρίου 1982) είναι Έλληνας ποδοσφαιριστής. Έχει ύψος 1,86 και αγωνίζεται ως επιθετικός.
Καριέρα.
Ο Θανάσης Τσίγκας γεννήθηκε στο Αριστεινό του Έβρου στις 20 Σεπτεμβρίου του 1982. Ξεκίνησε την καριέρα του στον Πανηλειακό το 2000. Στην ομάδα του Πύργου είχε 48 εμφανίσεις και 7 γκολ.Το 2004 ο Παναθηναϊκός απέκτησε τα δικαιώματά του και τον παραχώρησε δανεικό στην Καλλιθέα (2004-06), (26 συμμ., 7 γκολ) και στον ΠΑΟΚ (2006-07 α') σαν αντάλλαγμα στην μεταγραφή του Δημήτρη Σαλπιγγίδη, όμως το χειμώνα του 2006 ο Τσίγκας επέστρεψε στην Παιανία. Ενάμιση χρόνο μετά και συγκεκριμένα τον Ιανουάριο του 2008 έφυγε για τον Ατρόμητο μιας και σ' αυτό το χρονικό διάστημα δεν κατάφερε να πείσει για την αξία του. Το καλοκαίρι του 2008 συμφώνησε να συνεχίσει την καριέρα του στην ομάδα της Λάρισας έμεινε για μόλις μια σεζόν και συνέχισε στην Κέρκυρα αγωνίστηκε για τρεις σεζόν, πετυχαίνοντας 13 γκολ σε 74 αγώνες. Την σεζόν 2012-2013 επέστρεψε στην Α.Ε. Λάρισα στην Β' Εθνική και είχε 29 συμμετοχές και 4 γκολ.Το καλοκαίρι του 2013 συμφώνησε με τον Α.Ο. Γλυφάδας που ανέβηκε στην Β'Εθνική

</doc>
<doc id="53676" url="https://el.wikipedia.org/wiki?curid=53676" title="Γραίκος">
Γραίκος



</doc>
<doc id="53677" url="https://el.wikipedia.org/wiki?curid=53677" title="Βαγγέλης Μάντζιος">
Βαγγέλης Μάντζιος

Ο Βαγγέλης Μάντζιος (Αθήνα, 22 Απριλίου 1983) είναι Έλληνας διεθνής ποδοσφαιριστής που αγωνίζεται ως επιθετικός.
Καριέρα.
Σε συλλογικό επίπεδο.
Ο Βαγγέλης Μάντζιος ξεκίνησε το ποδόσφαιρο στον Φοίνικα Καλλιθέας, ο οποίος την περίοδο εκείνη υπήρξε η θυγατρική ομάδα του Πανιώνιου, με τον οποίο το 2001 υπέγραψε συμβόλαιο και αγωνίστηκε τέσσερα χρόνια. Συνολικά στο πρωτάθλημα σημείωσε 70 συμμετοχές πετυχαίνοντας 15 γκολ. Οι ικανότητές του προσέλκυσαν το ενδιαφέρον των μεγάλων ομάδων της Ελλάδας αλλά και συλλόγων του εξωτερικού, ενώ το 2003, ανακηρύχθηκε ο καλύτερος νέος Έλληνας ποδοσφαιριστής. 
Το καλοκαίρι του 2005 πήρε μεταγραφή στον Παναθηναϊκό. Στον σύλλογο σε 68 αγώνες πρωταθλήματος σημείωσε 19 γκολ, ενώ πέτυχε σημαντικά γκολ και στην Ευρώπη για την ελληνική ομάδα. Τo 2008 δόθηκε δανεικός για έξι μήνες στη γερμανική Άιντραχτ Φραγκφούρτης. Τον Δεκέμβριο του 2009 ο Παναθηναϊκός συμφώνησε με την Ανόρθωση Αμμοχώστου να παραχωρήσει τον Μάντζιο με τη μορφή δανεισμού μέχρι τον Ιούνιο του 2010, με την κυπριακή ομάδα να διατηρεί δικαίωμα αγοράς. Το καλοκαίρι του 2010 δόθηκε δανεικός στην πορτογαλική Μαρίτιμο, αλλά δεν είχε μεγάλη συμμετοχή λόγω πολλών τραυματισμών. Αποχώρησε μετά το τέλος του συμβολαίου του από τον Παναθηναϊκό, το καλοκαίρι του 2011.
Για την αγωνιστική περίοδο 2011-12 αγωνίστηκε με τον ΟΦΗ, πετυχαίνοντας επτά γκολ στο πρωτάθλημα. Αποχώρησε ως ελεύθερος στο τέλος της και τον Σεπτέμβρη του 2012 υπέγραψε στην ομάδα του Αζερμπαϊτζάν, Μπακού. Τον Ιανουάριο του 2013, υπέγραψε συμβόλαιο συνεργασίας με τον Ατρόμητο Αθηνών, το οποίο λύθηκε κοινή συναινέσει, λίγο πριν ολοκληρωθεί η περίοδος 2012-13.
Την περίοδο 2013-14 συμφώνησε να συνεχίσει την καριέρα του στον Λεβαδειακό, υπογράφοντας μονοετές συμβόλαιο, ενώ με την ολοκλήρωσή της ανανέωσε με τον σύλλογο της Βοιωτίας για ακόμη έναν χρόνο.
Στις εθνικές ομάδες.
Το ντεμπούτο του με την εθνική Ελλάδας πραγματοποιήθηκε στις 12 Οκτωβρίου 2005, όντας ποδοσφαιριστής του Πανιωνίου, στον αγώνα εναντίον της Γεωργίας για τα προκριματικά του Παγκοσμίου Κυπέλλου 2006. Έχει πραγματοποιήσει συνολικά επτά συμμετοχές, χωρίς να σκοράρει, μεταξύ 2005-2008.
Πηγές.
&lt;br&gt;

</doc>
<doc id="53681" url="https://el.wikipedia.org/wiki?curid=53681" title="Χαλαζίας">
Χαλαζίας

Ο χαλαζίας είναι ορυκτό του πυριτίου, και συγκεκριμένα καθαρό οξείδιο πυριτίου, το δεύτερο πιο διαδεδομένο ορυκτό στη φύση. Είναι σημαντικό ορυκτό της λιθόσφαιρας και συμμετέχει στα συστατικά της σε ποσοστό περίπου 12%. Επίσης είναι το μοναδικό ορυκτό που αποτελείται αποκλειστικά από πυρίτιο και οξυγόνο. Τα ιόντα του χαλαζία είναι πολύ ισχυρά συνδεδεμένα και για αυτό έχει μεγάλη σκληρότητα. Απαντάται σε πολλές και ποικίλες μορφές, έχοντας χρώμα από σκούρο καφέ-μαύρο (καπνιάς) έως τελείως διαφανές. Στα πετρώματα συναντάται σε κοκκώδη ή κρυσταλλική μορφή. Αποτελεί ορυκτολογικό συστατικό των όξινων εκρηξιγενών πετρωμάτων, όπως και μεταμορφωσιγενών και ιζηματογενών πετρωμάτων. Είναι γνωστός διεθνώς με το όνομα «Κουάρτζ» ("Quartz"), όρος που προέρχεται από την παλαιά γερμανική λέξη "Quarz" αγνώστου ετυμολογίας. Εμφανίζει πιεζοηλεκτρικές ιδιότητες.
Μορφές.
Μέλη της ομάδας του χαλαζία είναι:
Ωρολογοποιία.
Ο χαλαζίας εξαιτίας της ιδιότητάς του να πάλλεται με συχνότητα 32.768 κύκλους ανά δευτερόλεπτο όταν τον διαπερνά ηλεκτρικό ρεύμα, έχει αποτελέσει σημαντικό υλικό στην ωρολογοποιΐα.
Είχε χρησιμοποιηθεί από παλιά ως δονητής σε ηλεκτρονικά κυκλώματα, αλλά το 1969 κατασκευάστηκε το πρώτο εμπορικό ρολόι μπαταρίας με χαλαζία που χρησιμοποιούσε επίσης ένα μικροσκοπικό ολοκληρωμένο κύκλωμα (ΙC) για να μεταδώσει κίνηση στους δείκτες. 
Σήμερα είναι πολύ δημοφιλής για την χρησιμοποίησή του σε ρολόγια τα οποία φέρουν και το λογότυπο Quartz. Σήμερα πολλά ρολόγια με χαλαζία έχουν ψηφιακή ένδειξη και δεν χρησιμοποιούν καθόλου κινητά μέρη.
Χρήσεις.
Αυτούσιος χρησιμοποιείται για την κατασκευή ωρολογίων και ωρολογιακών μηχανισμών και σε ηλεκτρονικά κυκλώματα χρονισμού. Χρησιμεύει, επίσης, για την παρασκευή πυριτίου, ενώ οι ημιπολύτιμες μορφές του χρησιμεύουν στην διακοσμητική και την κοσμηματοποιία. Η ορεία κρύσταλλος χρησιμοποιείται για την κατασκευή οπτικών συσκευών.
Χρησιμεύει επίσης για την παρασκευή γυαλιού, υπό μορφή κόνεως (χαλαζιακή άμμος) ως λειαντικό, λόγω της υψηλής σκληρότητάς του, ως συστατικό στην παρασκευή ορισμένων τύπων πορσελάνης και ως πέτρωμα (ψαμμίτες, χαλαζίτης) στην οικοδομική.

</doc>
<doc id="53682" url="https://el.wikipedia.org/wiki?curid=53682" title="Χαλαζιας">
Χαλαζιας



</doc>
<doc id="53683" url="https://el.wikipedia.org/wiki?curid=53683" title="Ελληνικές βουλευτικές εκλογές 1990">
Ελληνικές βουλευτικές εκλογές 1990

Οι ελληνικές βουλευτικές εκλογές του 1990 διεξήχθησαν στις 8 Απριλίου. Ήταν πρόωρες εκλογές οι οποίες προκλήθηκαν από την αδυναμία εκλογής Προέδρου της Δημοκρατίας, και σύμφωνα με το σύνταγμα έπειτα από 3 ψηφοφορίες πρέπει να διαλυθεί η Βουλή και να προκηρυχθούν εκλογές. 
Πρώτο κόμμα ήλθε η Νέα Δημοκρατία με 46,89% και 150 έδρες, δεύτερο κόμμα το Πανελλήνιο Σοσιαλιστικό Κίνημα με 38,61% και 123 έδρες, τρίτο κόμμα ο Συνασπισμός με 10,28% και 19 έδρες. Τέταρτο ο Συνδυασμός ΠΑΣΟΚ - Συνασπισμού (κοινοί υποψήφιοι στις μονοεδρικές περιφέρειες) με 1,02% και 4 έδρες, πέμπτο οι Οικολόγοι Εναλλακτικοί με 0,77% και 1 έδρα, έκτο η Εμπιστοσύνη Πεπρωμένο με 0,70% 2 έδρες, έβδομο και τελευταίο η Δημοκρατική Ανανέωση με 0,67% και 1 έδρα. 
Μετά το εκλογικό αποτέλεσμα σχηματίστηκε η Κυβέρνηση Κωνσταντίνου Μητσοτάκη 1990, ύστερα από συμφωνία του Κωστή Στεφανόπουλου, προέδρου της ΔΗ.ΑΝΑ., με τον Κωνσταντίνο Μητσοτάκη για παραχώρηση της μιας έδρας ώστε να σχηματιστεί αυτοδύναμη κυβέρνηση. Μετά τον σχηματισμό κυβέρνησης, το Ανώτατο Ειδικό Δικαστήριο εξέδωσε απόφαση ότι είχε γίνει λάθος στην κατανομή των εδρών της Νέας Δημοκρατίας και στερούνταν μιας έδρας, οπότε στη Νέα Δημοκρατία δόθηκε μια επιπλέον έδρα και πλέον η κυβέρνηση βρέθηκε με 152 έδρες στη Βουλή.
Το πολιτικό πλαίσιο.
Η αρχική ιδέα που οδήγησε στο σχηματισμό της οικουμενικής κυβέρνησης ήταν να διαρκέσει μέχρι τον Απρίλιο του 1990, οπότε το κοινοβούλιο θα έπρεπε να εκλέξει νέο Πρόεδρο της Δημοκρατίας. Η συγκεκριμένη ιδέα υλοποιήθηκε εν μέρει, δεδομένου ότι η Βουλή δεν μπορούσε να εκλέξει νέο Πρόεδρο της Δημοκρατίας αφού δεν υπήρξε συμφωνία μεταξύ των κομμάτων για κοινό υποψήφιο. Η διάλυση της Βουλής ήταν αναπόφευκτη και η πιο πιθανή ερμηνεία για τους λόγους διάλυσής της έχει σχέση με τη στρατηγική της ΝΔ: Ο Κ. Μητσοτάκης και η ΝΔ θεωρούσαν ότι το κόμμα είχε το προβάδισμα και ότι σε περίπτωση νέων εκλογών θα μπορούσε να εξασφαλίσει οριακά την πλειοψηφία στο Κοινοβούλιο». 

</doc>
<doc id="53684" url="https://el.wikipedia.org/wiki?curid=53684" title="Αστραπή">
Αστραπή

Αστραπή ονομάζεται ο τεράστιος ηλεκτρικός σπινθήρας που δημιουργείται ανάμεσα σε δύο διαφορετικά νέφη ή μεταξύ δύο διαφορετικών τμημάτων του ίδιου νέφους ή ανάμεσα σε ένα νέφος και στο έδαφος, οπότε και ειδικότερα ονομάζεται κεραυνός. Η αστραπή αποτελεί μετεωρολογικό φαινόμενο.
Δημιουργία.
Ο σπινθήρας αυτός δημιουργείται όταν η συσσώρευση στατικού ηλεκτρισμού υπερνικά τη φυσική αντίσταση που προβάλλει ο Ατμοσφαιρικός αέρας στη δίοδο ενός ηλεκτρικού ρεύματος. Όταν ο αέρας είναι ξηρός τότε η αντίσταση αυτή είναι μεγάλη. Όταν όμως περιέχει υδροσταγόνες αναπτύσσεται τάση 10 εκατομμυρίων βολτ (Volt) που προκαλεί ηλεκτρική εκκένωση, δηλαδή δίοδο ηλεκτρικού ρεύματος μέσα από τον αέρα που συνοδεύεται από μια λάμψη, την αστραπή.
Στην Αγγλία οι αστραπές συμβαίνουν κατά τα 2/3 ανάμεσα σε διαφορετικά τμήματα του ίδιου του νέφους. Στην Νότια Αφρική η αναλογία αυτή είναι 9/10. 
Στη πραγματικότητα οι αστραπές μεταξύ τους, ανεξάρτητα της μορφής που παρατηρούνται διχαλωτές ή διάχυτες δεν παρουσιάζουν καμία ουσιώδη διαφορά. Η διάχυτη αστραπή είναι απλά η διάχυτη λάμψη που παρατηρείται από μια διχαλωτή αστραπή που συγκαλύπτεται από τη βροχή ή το νέφος εντός του οποίου δημιουργείται.
Ενέργεια αστραπής - Παράγωγα.
Η Αστραπή απελευθερώνει μεγάλη ποσότητα ενέργειας της τάξεως των 1010 τζάουλ σε χρόνο λιγότερο από ένα χιλιοστό του δευτερολέπτου. Τα 3/4 της ενέργειας αυτής ξοδεύονται για τη θέρμανση του αέρα, που μεταβιβάζει το ρεύμα ως θερμοκρασία 15.000 βαθμών Κελσίου. Ο πυρακτωμένος αυτός αέρας (και όχι ο ηλεκτρισμός που τον θερμαίνει) είναι αυτό που λέγεται αστραπή. Η ξαφνική αυτή και έντονη θέρμανση κάνοντας τον αέρα να διαστέλλεται απότομα, δημιουργεί ένα κύμα κρούσης που ο ήχος του είναι η βροντή. Μια ηλεκτρική εκκένωση που συμβαίνει δίπλα ή πάνω από το σημείο ενός παρατηρητή, ακούγεται ως ένας και μοναδικός εκκωφαντικός κρότος. Όταν όμως η εκκένωση αυτή γίνει μακριά, ο ίδιος θόρυβος ακούγεται λίγο συνεχόμενος ως "«μπουμπουνητό»" που διαρκεί ίσως και κάποια δευτερόλεπτα, αυτό συμβαίνει διότι η βροντή ακούγεται από διάφορες αποστάσεις καθώς ανακλάται ο ήχος από τα νέφη, το έδαφος, τις εξάρσεις του και από τα κτίρια μέσα σε μία πόλη.
Οι αστραπές είναι ο κύριος τρόπος που παράγεται το όζον στην ατμόσφαιρα το οποίο, είναι συσσωρευόμενο κυρίως σε στρώμα στο κατώτερο τμήμα της στρατόσφαιρας, το οποίο φιλτράρει την υπεριώδη ακτινοβολία.
Μυθολογία.
Στην Ελληνική Μυθολογία το μετεωρολογικό φαινόμενο της αστραπής, η θέα του οποίου προκαλούσε ιδιαίτερο δέος, κατά τον ακολουθούμενο αλληγορικό ανθρωπομορφισμό των εννοιών, αποδόθηκε σε τρεις Κύκλωπες, που ο καθένας εκπροσωπούσε από μία φύση του φαινομένου. Αυτοί ήταν ο Βρόντης που εκπροσωπούσε τη βροντή, ο Στερόπης που εκπροσωπούσε την κίνηση της αστραπής και ο Άργης που εκπροσωπούσε την εκτυφλωτική φωτιά. Και οι τρεις ήταν βοηθοί του Ηφαίστου στην κατασκευή των κεραυνών του Δία, στον Όλυμπο.
Λαογραφία.
Στην ελληνική λαϊκή παράδοση η έννοια «αστραπόβροντο» έχει προέλευση από τους αρχαίους μύθους όπου ο Δίας είναι ο κυρίαρχος των κεραυνών της αστραπής και της βροντής. Με την καθιέρωση του Χριστιανισμού πέρασε στις λαϊκές δοξασίες ότι η αστραπή είναι η φωτιά που αφήνει πίσω του το άρμα του Προφήτη Ηλία καθώς διατρέχει τον ουρανό, ενώ η βροντή το κροτάλισμα των ποδιών των αλόγων που σύρουν το άρμα του. Κατ΄ άλλη παράδοση περισσότερο νησιώτικη οι αστραπές και οι βροντές είναι οι κανονιοβολισμοί που ρίχνει ο Αρχάγγελος Μιχαήλ κατά του Σατανά. Επίσης μια άλλη δημώδης έκφραση «αστραποκαμμένος» λέγεται όχι τόσο για την αστραπή όσο για το αστροπελέκι δηλαδή τον κεραυνό. Συνηθίζεται να λέγεται είτε ως κατάρα, είτε από οίκτο σε δυστυχισμένους ανθρώπους, ορφανούς κ.λπ., π.χ. "«άχ φωτιοκαμμένε ή αστραποκαμμένε»", ή "«φωτιά να πέσει και να σε κάψει»" κ.λπ. Κυρίαρχο στοιχείο σε όλες αυτές τις παραδόσεις, δοξασίες και εκφράσεις αποτελεί το δέος που δημιουργούν τα μετεωρολογικά αυτά φαινόμενα.
Παροιμίες.
Παρόμοιες όμως τέτοιες παροιμίες από μετεωρολογικές παρατηρήσεις υπήρχαν και στην αρχαιότητα.

</doc>
<doc id="53687" url="https://el.wikipedia.org/wiki?curid=53687" title="Ώτος ο Αλωέως">
Ώτος ο Αλωέως

Ο Ώτος φέρεται ως μυθικός γίγαντας της ελληνικής μυθολογίας. Μαζί με τον Εφιάλτη είναι γνωστοί και ως Αλωάδες, οι γιοί του Αλωέως. Εισήγαγαν την λατρεία των Μουσών στον Ελικώνα, και ήταν ιδρυτές της Άσηρας καθώς και άλλων πόλεων. Οι τάφοι τους κατά μια εκδοχή βρίσκονται στην Ανθηδόνα της Βοιωτίας, αλλά και κατά μια άλλη στη Νάξο, όπου τιμώνταν ως ήρωες.
Ο Ώτος και ο Εφιάλτης, έπλευσαν στο νησί που τότε ονομαζόταν Στρογγύλη, πολέμησαν και νίκησαν τους Θράκες, και μετονόμασαν το νησί, με το όνομα Δίας. Οι Θράκες έμειναν εκεί περισσότερα από 200 χρόνια οπότε και το εγκατέλειψαν λόγω ξηρασίας. Οι Κάρες διαδέχθηκαν τους Θράκες και από τον βασιλιά τους Νάξο πήρε το νησί το σημερινό του όνομα.
Κατά τον ψ-Απολλόδωρο (Βιβλιοθήκη)
Κανάκη δὲ ἐγέννησεν
ἐκ Ποσειδῶνος Ὁπλέα καὶ Νιρέα καὶ Ἐπωπέα καιὶ Ἀλωέα καὶ Τρίοπα. Ἀλωεὺς μὲν οὒν ἐγημεν
(παντρεύτηκε) Ἰφιμέδειαν τὴν Τρίοπος, ἥτις Ποσειδῶνος ἠράσθη (ερωτεύτηκε), καὶ
συνεχῶς φοιτὼσα ἐπὶ τὴν θάλασσαν, χερσίν ἀρυομένη τὰ κύματα τοῖς κόλποις ἐνεφόρει
(παίρνοντας με τα χέρια τα κύματα τα έριχνε στον κόλπο της). Συνελθὼν δε αυτῇ
Ποσειδὼν (Και αφού κοιμήθηκε μαζί της ο Ποσειδώνας) δύο ἐγέννησε παίδας, Ὦτον
καὶ Ἐφιάλτην, τοὺς Ἀλωάδας λεγομένους. Οὗτοι κατ’ ἐνιαυτὸν ηὔξανον (μεγάλωναν κάθε
χρόνο) πλᾶτος μὲν πηχιαῖον, μῆκος δὲ ὀργυιαῖον, ἐννέα δὲ ἐτῶν γενόμενοι καὶ τὸ
μὲν πλᾶτος πηχῶν ἔχοντες ἐννέα τὸ δὲ μέγεθος ὀργυιῶν ἐννέα, πρὸς θεοὺς μάχεσθαι διενοοῦντο (σκέφτηκαν να τα βάλουν με
τους θεούς), καὶ τὴν μὲν Ὀσσαν ἐπὶ τὸν Ὄλυμπον ἔθεσαν, ἐπὶ δὲ τὴν Ὄσσαν θέντες
τὸ Πήλιον διὰ τῶν ὀρῶν τούτων ἠπείλουν εἰς οὐρανὸν ἀναβήσεσθαι (από αυτά τα
βουνά απειλούσαν ν’ ανέβουν στον ουρανό), καὶ τὴν μὲν θάλασσαν χώσαντες τοῖς ὄρεσι
ἐκποιήσειν ἔλεγον ἤπειρον (και να κάνουν τη θάλασσα γη παραχώνοντάς την με βουνά), τὴν δὲ γῆν θάλασσαν (ενώ τη γη να την κάνουν θάλασσα). Ἐμνῶντο δὲ (ήθελαν δε να πάρουν γυναίκα) Ἐφιάλτης μὲν Ἧραν, Ὦτος δὲ Ἄρτεμιν. Ἔδησαν (δέσανε) δὲ καὶ Ἄρην, τοῦτον μὲν οὖν Ἑρμῆς ἐξέκλεψεν (απελευθέρωσε). Ἀνῆλε δὲ τοὺς Ἀλωάδας ἐν Νάξῳ Ἄρτεμις δι’ ἀπάτης, ἀλλάξασα γὰρ τὴν ἰδέαν εἰς ἔλαφον διὰ μἐσων αὐτῶν ἐπήδησεν, οἱ δὲ βουλόμενοι εὐστοχῆσαι του θηρίου ἐφ’ ἑαυτοὺς ἠκόντισαν (Η Άρτεμις εξολόθρευσε τους Αλωάδες με απάτη. Άλλαξε τη μορφή της σε ελάφι και πήδησε ανάμεσά τους, κι εκείνοι θέλοντας να πετύχουν το ζώο, αλληλοακοντίστηκαν)
Κατά τον Αριστοφάνη, στο ‘Συμπόσιον’ του Πλάτωνος, κατά την προσπάθειά τους ν’ ανέβουν στον ουρανό τους κεραυνοβόλησε
ο Δίας, ο οποίος επιπλέον (κατά τον Αριστοφάνη του Συμποσίου μόνο) τους χώρησε, επειδή ήσαν κολλημένοι σε ένα σώμα με διπλά μέλη, χέρια, πόδια, και τα υπόλοιπα όργανα.

</doc>
<doc id="53689" url="https://el.wikipedia.org/wiki?curid=53689" title="Γλώσσα Αφρικάανς">
Γλώσσα Αφρικάανς

Τα αφρικάανς ("Afrikaans") ή αφρικανολλανδικά είναι δυτική γερμανική γλώσσα, με προέλευση τα ολλανδικά. Απαντάται κυρίως στη Νότια Αφρική και τη Ναμίμπια και σε μικρότερη συχνότητα και στην Μποτσουάνα, τη Ζιμπάμπουε και τη Ζάμπια. Λόγω της μετανάστευσης πολλών Αφρικάνερς, υπάρχουν τουλάχιστον επιπλέον 300.000 ομιλούντες τη γλώσσα στο Ηνωμένο Βασίλειο, ενώ σχετικά μεγάλες κοινότητες συναντά κανείς και στις Βρυξέλλες, το Άμστερνταμ, το Περθ, το Τορόντο και το Ώκλαντ. Είναι μία από τις επίσημες γλώσσες της Νότιας Αφρικής, αλλά μετά το τέλος του απαρτχάιντ η χρήση της έχει υποχωρήσει προς όφελος των αγγλικών.
Γεωγραφικά η Αφρικάανς είναι η γλώσσα της πλειονότητας του ενός τρίτου της δυτικής Νότιας Αφρικής (στο Βόρειο και Δυτικό Ακρωτήριο ομιλείται από το 69% και το 58%, αντίστοιχα). Είναι επίσης η κυριότερη γλώσσα στο γειτονικό νοτιότερο τρίτο της Ναμίμπιας. 
Η λέξη Άφρικαανς είναι ολλανδικής προέλευσης και σημαίνει Αφρικανικός. Είναι η γλώσσα που μιλούν οι Μπόερς.

</doc>
<doc id="53690" url="https://el.wikipedia.org/wiki?curid=53690" title="Στάγειρα Χαλκιδικής">
Στάγειρα Χαλκιδικής

Τα Στάγειρα (372 κάτοικοι το 2001) είναι χωριό που βρίσκεται στους πρόποδες του όρους Στρατονικού (Στρεμπενίκος), με υψόμετρο 500 περίπου μέτρα, στη βορειοανατολική πλευρά της Χαλκιδικής. Η απόστασή τους από την πόλη της Θεσσαλονίκης είναι 73 χιλιόμετρα. Έλαβαν το όνομά τους από την αρχαία πόλη των Σταγείρων, η οποία βρίσκεται σε παράλια θέση 10 χιλιόμετρα ανατολικότερα και είναι ο τόπος όπου γεννήθηκε ο μεγάλος φιλόσοφος και πανεπιστήμονας Αριστοτέλης.
Αξιοθέατα.
Το χωριό Στάγειρα βρίσκεται πάνω στον κεντρικό οδικό άξονα Θεσσαλονίκης - Ουρανούπολης και απέχει 8 χιλιόμετρα από την θάλασσα.
Στην είσοδο του χωριού σήμερα, οι επισκέπτες μπορούν να επισκεφθούν το πάρκο στο οποίο βρίσκεται ο ανδριάντας του Αριστοτέλη καθώς επίσης και πολλά υπέργεια μνημεία, όπως πύργοι (ένας του 16ου αιώνα), δημόσια λουτρά και το κονάκι του Μαδέμ Αγά, από την εποχή των Σιδηροκαυσίων. Ο κεντρικός ναός είναι αφιερωμένος στο Γενέσιο της Θεοτόκου και χρονολογείται από το 1814. Πανηγυρίζει στις 8 Σεπτεμβρίου.
Υποδομές.
Λειτουργεί το Δημοτικό Σχολείο Σταγείρων-Στρατονίκης και δραστηριοποιείται πολιτιστικός σύλλογος, με το όνομα "Αρχαία Στάγειρα". Από αθλητική άποψη ενεργή είναι η ομώνυμη ποδοσφαιρική ομάδα, που αγωνίζεται στη δεύτερη κατηγορία του τοπικού πρωταθλήματος.
Ιστορικά στοιχεία.
Αρχαία Στάγειρα.
Τα αρχαία Στάγειρα βρίσκονται σε παράλια θέση, 10 χιλιόμετρα ανατολικά του νεότερου (σημερινού) ορεινού οικισμού των Σταγείρων. Η αρχαία πόλη των Σταγείρων, όπου γεννήθηκε ο Αριστοτέλης, καταστράφηκε από το Φίλιππο Β΄ αλλά ξανακτίστηκε από τον Αλέξανδρο τον Μέγα, προς τιμήν του δασκάλου του. Αυτή η αρχαία πόλη βρίσκεται δίπλα στον σύγχρονο οικισμό της Ολυμπιάδας και αποτελεί επισκέψιμο αρχαιολογικό χώρο.
Τα Στάγειρα της νεότερης ιστορίας.
Το παλιό όνομα του ορεινού νεότερου χωριού των Σταγείρων ήταν Καζαντζή Μαχαλάς και αποτελούσε ένα από τα χωριά των Μαντεμοχωρίων. Οι κάτοικοι εργάζονταν στα γειτονικά μεταλλεία κατά τους βυζαντινούς χρόνους και αυτό συνεχίστηκε κατά την Τουρκοκρατία. Τα μεταλλεία αυτά ανήκαν σε μονές του Αγίου Όρους ως το 18ο αιώνα, οπότε την εκμετάλλευσή τους ανέλαβαν τα Μαντεμοχώρια. Από τα Στάγειρα ήταν ο Διδάσκαλος του Γένους Αθανάσιος Σταγειρίτης (Λογιώτατος Σταγειρίτης) (1780 - 1840) σφοδρός αντίπαλος του Αδαμάντιου Κοραή και ο Δημήτριος Σταγειρίτης, οπλαρχηγός της επανάστασης του 1821 και πληρεξούσιος Μακεδονίας στις εθνοσυνελεύσεις Γ΄ Επιδαύρου και Δ΄ Άργους (διατέλεσε διοικητής της "Φρουράς Μενδενίτσης και Ζητουνίου"). Επίσης ο Ελευθέριος Μιχαήλ ήταν αγωνιστής του 1821 από την εγκαταλελειμμένη σήμερα, γειτονική Χωρούδα. Στα Στάγειρα γεννήθηκε επίσης ο νεομάρτυρας Σάββας, ο οποίος έγινε μοναχός στη Μονή Κωνσταμονίτου του Αγίου Όρους και μαρτύρησε μαζί με άλλους τέσσερις μοναχούς κατά την επανάσταση της Χαλκιδικής, το 1821.

</doc>
<doc id="53692" url="https://el.wikipedia.org/wiki?curid=53692" title="Θεσσαλονίκης">
Θεσσαλονίκης



</doc>
<doc id="53694" url="https://el.wikipedia.org/wiki?curid=53694" title="Ουρανούπολη Χαλκιδικής">
Ουρανούπολη Χαλκιδικής

Η Ουρανούπολη είναι παραθαλάσσιο χωριό του νομού Χαλκιδικής και η κύρια πύλη εισόδου για το Άγιον Όρος. Βρίσκεται στη νοτιοδυτική πλευρά της Χερσονήσου του Άθω της Χαλκιδικής και αποτελεί τον τελευταίο κατοικημένο οικισμό προ του Άθω. Το 2001 αριθμούσε πληθυσμό 960 κατοίκους, οι οποίοι ασχολούνται κυρίως με τον τουρισμό και με την αλιεία. Αποτελεί επίσης ομώνυμο Δημοτικό διαμέρισμα στο Δήμο Αριστοτέλη. Η απόστασή της από τη Θεσσαλονίκη είναι 132 χιλιόμετρα και από την έδρα του Δήμου 17. Ο καθεδρικός ναός είναι του Αγίου Κωνσταντίνου και Ελένης. Στην Ουρανούπολη μεταξύ άλλων λειτουργούν ιατρείο, το γραφείο προσκυνητών όπου οι προσκυνητές παραλαμβάνουν το διαμονητήριο τους για να ταξιδέψουν στο Άγιον Όρος, λιμενικό τμήμα, νηπιαγωγείο, δημοτικό Σχολείο, αστυνομικός σταθμός και ενεργός πολιτιστικός σύλλογος, που διοργανώνει νυχτερινές εκδηλώσεις με πανσέληνο τον Αύγουστο, όπως επίσης και με τα "Ουρανοπολίτικα" τον Ιούλιο. Σε απόσταση 2 χιλιομέτρων βρίσκεται η Μονή Ζυγού, ένα από τα πρώτα μοναστήρια που ιδρύθηκαν το 10ο αιώνα και είναι προσπελάσιμο και από γυναίκες, καθώς εδαφικά δεν ανήκει στην επικράτεια του Αγίου Όρους. Λίγο πριν από τα σύνορα του Αγίου Ορους βρίσκεται το Φραγκόκαστρο, ενθύμιο της περιόδου της Φραγκοκρατίας στην περιοχή. Από το λιμάνι της Ουρανουπόλεως καθημερινά πραγματοποιούνται οι θαλάσσιες συγκοινωνίες για το Άγιον Όρος καθ όλη τη διάρκεια του έτους, ενώ τους θερινούς μήνες πραγματοποιούνται και κρουαζιέρες προς αυτό στις οποίες μπορούν να συμμετέχουν και γυναίκες καθώς η περιήγηση γίνεται από απόσταση χωρίς να παραβιάζεται το Άβατον. Επίσης από το λιμάνι της πραγματοποιούνται τους καλοκαιρινούς μήνες καθημερινά δρομολόγια στα απέναντι νησιά Δρένια, ενώ μπορεί κανείς να ενοικιάσει λέμβο και να επισκεφθεί και το απέναντι κατοικημένο νησί της Αμμουλιανής. Είναι ανεπτυγμένη τουριστικά και αποτελεί ελκυστικό προορισμό για παραθέριση και αναψυχή, ειδικότερα από οικογένειες. 
Ιστορικά στοιχεία.
Το σημερινό χωριό κτίστηκε στη θέση αρχαίας πόλης. Η τελευταία ιδρύθηκε το 315 π.Χ. από τον Αλέξαρχο, ο οποίος ήταν αδερφός του Κάσσανδρου. Αυτός οικοδόμησε την Ουρανούπολη πάνω στα ερείπια της αρχαίας Σάνης, που είχε καταστραφεί από το Φίλιππο Β΄. Πρόκειται για την ίδια πόλη (Ακρόθωοι) των αρχαίων γεωγράφων. 
Σε νομίσματα που έχουν βρεθεί αναγράφονται οι λέξεις "Ουρανίας Πόλεως" και "Ουρανιδών Πόλεως" με τη μορφή της θεάς Ουρανίας Αφροδίτης. Υπήρξε Μετόχι και κτήμα της Μονής Βατοπεδίου. Στα νοτιοδυτικά του χωριού βρίσκεται ο Πύργος της Ουρανούπολης που χρονολογείται από το 14ο αιώνα, αναπαλαιώθηκε έπειτα από σεισμό το 19ο αιώνα και σήμερα ένα από τα παρακείμενα κτήρια στεγάζει τα Γραφεία της Κοινότητας. Στον Πύργο κατοίκησαν πρόσφυγες κυρίως από την Προποντίδα μετά το 1922 αλλά και το ζεύγος Lock το 1928. Η Ουρανούπολη έλαβε τη σημερινή της ονομασία γύρω στα 1960, οπότε και ξεκίνησε να αναπτύσσεται τουριστικά.

</doc>
<doc id="53697" url="https://el.wikipedia.org/wiki?curid=53697" title="Exuvia">
Exuvia



</doc>
<doc id="53701" url="https://el.wikipedia.org/wiki?curid=53701" title="Περδίκκας Α΄ της Μακεδονίας">
Περδίκκας Α΄ της Μακεδονίας

Ο Περδίκκας Α' ήταν βασιλιάς της Μακεδονίας που έζησε τον 7ο αιώνα π.Χ. Ήταν γιος του Τυρίμμα. Σύμφωνα με τον Ευσέβιο της Καισάρειας βασίλευσε για 42 χρόνια.
Υπήρξε, σύμφωνα με τον Ηρόδοτο ο ιδρυτής του κράτους της Μακεδονίας και του βασιλικού οίκου των Τημενιδών Αργεαδών ενώ στα Ιστορικά του αναφέρει: 
«Από το Άργος έφθασαν στους Ιλλυριούς τρία αδέλφια, απόγονοι των Τημενιδών, ο Γαυάνης, ο Αέροπος και ο Περδίκκας. Και αφού πέρασαν από τους Ιλλυριούς, στο ανώτερο τμήμα της Μακεδονίας έφθασαν στην πόλη της Λεβαίας». . Τον διαδέχθηκε ο γιος του Αργαίος Α΄.

</doc>
<doc id="53704" url="https://el.wikipedia.org/wiki?curid=53704" title="Μίκαελ Νίλσον (born 1978)">
Μίκαελ Νίλσον (born 1978)



</doc>
<doc id="53706" url="https://el.wikipedia.org/wiki?curid=53706" title="Ξερολιθιά">
Ξερολιθιά

Η ξερολιθιά, ή συνήθως και ξηρολιθιά ("αγγλ." dry stone walling, dry stone, drystack), είναι είδος τοιχοποιίας με πέτρα ακανόνιστου σχήματος, χωρίς συνεκτικό κονίαμα. Είναι δηλαδή τοίχος για την κατασκευή του οποίου έχουν χρησιμοποιηθεί μόνο πέτρες χωρίς συνδετικό υλικό. Ως τεχνική συναντάται σε όλο τον κόσμο, από τα Κυκλώπεια τείχη στις Μυκήνες και το αρχαίο κάστρο της Μήλου στην Ελλάδα, έως την πόλη Λουβαντούν των Μάγια και το Μάτσου Πίτσου των Ίνκας στο Περού. 
Οι συνηθέστερες δομές με ξερολιθιά είναι τοίχοι αλλά υπάρχουν και έργα τέχνης, κτίρια, γέφυρες κ.α. Κοινό χαρακτηριστικό τους είναι η δομική σταθερότητα γιατί αποτελούνται από πέτρες οι οποίες «κλειδώνουν» η μια με την άλλη. Οι ξερολιθιές αποτελούν πέτρινα τοιχία αντιστήριξης, χάρη στα οποία δημιουργούνται αναβαθμίδες χωρίς τις οποίες, οι απότομες πλαγιές των Ελληνικών ορεινών περιοχών δεν θα μπορούσαν να καλλιεργηθούν. Επίσης, προστατεύουν από τις πλημμύρες και τη διάβρωση του εδάφους. Η τεχνική λέγεται «εν ξηρώ» και οι πέτρες που χρησιμοποιούνται συλλέγονται από τον γύρο χώρο ώστε να καθαρίζεται και να γίνεται καλλιεργήσιμος.
Στην Ελλάδα είναι χαρακτηριστικές στον Αιγιακό χώρο οι ξερολιθιές που στηρίζουν αναβαθμίδες, κοινώς "χαλιά", ή "πεζούλες", ή "αιμασιές", ή "σέτια", που στόχο έχουν τη δημιουργία καλλιεργήσιμης γης (σε μορφή βαθμίδων) μιας πλαγιάς και την προστασία έτσι του εδάφους από τη διάβρωση, καθώς αυτές οι ξερολιθιές χρησιμεύουν ως φράκτες. Με την τεχνική αυτή χτίζονται επίσης μικρές γέφυρες και κτίσματα, π.χ. μιτάτοι, βαθμιδωτά μονοπάτια κ.λπ. 
Για τη δόμηση της ξερολιθιάς χρησιμοποιούνται πέτρες ανάλογα με τα χαρακτηριστικά τους:
Η τέχνη της ξερολιθιάς σε χώρες όπως η Γαλλία, η Ελλάδα, η Κύπρος, η Ιταλία και η Ισπανία, εγγράφηκε το 2018 στην αντιπροσωπευτική λίστα της UNESCO για την άυλη πολιτιστική κληρονομιά της ανθρωπότητας.

</doc>
<doc id="53709" url="https://el.wikipedia.org/wiki?curid=53709" title="Σεμπάστιαν Ρομέρο">
Σεμπάστιαν Ρομέρο



</doc>
<doc id="53711" url="https://el.wikipedia.org/wiki?curid=53711" title="Πιερ-Ουόνο Εμπέντε">
Πιερ-Ουόνο Εμπέντε



</doc>
<doc id="53718" url="https://el.wikipedia.org/wiki?curid=53718" title="Κλίση συνάρτησης">
Κλίση συνάρτησης

Η γενική διατύπωση γραμμικών συναρτήσεων είναι formula_1. Η κλίση μιας γραμμικής συνάρτησης (δηλ. μιας ευθείας) είναι
για δύο οποιαδήποτε σημεία formula_3 , όταν formula_4 διάφορο formula_5 .Αν formula_6 Τότε ΔΕΝ ορίζεται κλίση ευθείας .
Σε μη γραμμικές συναρτήσεις, π.χ. καμπύλες στο δισδιάστατο χώρο (ως παραστατική περίπτωση) η κλίση ποικίλλει. Ένας τρόπος για να οριστεί η κλίση μιας (μη γραμμικής)
συνάρτησης formula_7 σε κάποιο σημείο formula_8 είναι να ταυτιστεί η κλίση της συνάρτησης στο σημείο formula_9 με την κλίση της εφαπτομένης που έρχεται σε επαφή με την συνάρτηση στο συγκεκριμένο σημείο. Η επόμενη ερώτηση είναι λοιπόν πώς να υπολογιστεί η κλίση της εφαπτομένης. Είναι εύκολο να κατανοηθεί ότι αν επιλεχτεί ένα σημείο formula_10 κοντά στο formula_11 η τέμνουσα που διέρχεται από τα σημεία
formula_9 και formula_13 έχει περίπου την ίδια κλίση με την εφαπτόμενη. Η κλίση της τέμνουσας είναι
Το παραπάνω κλάσμα ονομάζεται "μέσος ρυθμός μεταβολής". Όσο πλησιέστερα επιλεχτεί το σημείο formula_10 στο σημείο formula_16, τόσο καλύτερη είναι η προσέγγιση της κλίσης της εφαπτομένης. Η άπειρη προσέγγιση του σημείου formula_10 στο σημείο formula_16 και μαζί της ο υπολογισμός της κλίσης της εφαπτομένης εκφράζεται στα μαθηματικά ως ακολούθως
formula_21 ονομάζεται παράγωγος της συνάρτησης formula_7 στο σημείο formula_16. Επίσης μπορεί να ειπωθεί πως η παράγωγος είναι το όριο του μέσου ρυθμού μεταβολής εάν το formula_10 τείνει στο formula_16. Αν αυτό το όριο υπάρχει τότε η συνάρτηση formula_7 ονομάζεται "διαφορίσιμη", αν όχι, "μη διαφορίσιμη".

</doc>
<doc id="53719" url="https://el.wikipedia.org/wiki?curid=53719" title="Λογισμός">
Λογισμός

Λογισμός είναι η μαθηματική μελέτη της συνεχούς μεταβολής των τιμών. Έχει δύο κύριους κλάδους τον διαφορικό λογισμό (σχετικά με τα ποσοστά των αλλαγών και τις κλίσεις των καμπυλών) και τον ολοκληρωτικό λογισμό (σχετικά με τη σώρευση των ποσοτήτων και τις περιοχές κάτω από τις καμπύλες), αυτοί οι δύο κλάδοι συνδέονται μεταξύ τους με το θεμελιώδες θεώρημα του λογισμού. Και οι δύο κλάδοι κάνουν χρήση των θεμελιωδών εννοιών της σύγκλισης άπειρων ακολουθιών και άπειρων σειρών σε ένα καλά καθορισμένο όριο. Ο λογισμός έχει ευρέως διαδεδομένες χρήσεις στον τομέα της επιστήμης, της οικονομίας, και της μηχανικής και μπορεί να λύσει πολλά προβλήματα που η άλγεβρα μόνη της δεν μπορεί.
Ο λογισμός είναι ένα σημαντικό μέρος της σύγχρονης εκπαίδευσης μαθηματικών. Ένα μάθημα λογισμού αποτελεί πύλη για άλλα, πιο προχωρημένα θέματα στα μαθηματικά που είναι αφιερωμένα στη μελέτη των συναρτήσεων και των ορίων, και γενικά ονομάζονται μαθηματική ανάλυση.
Ο λογισμός ιστορικά έχει τίτλο "ο λογισμός των απειροελάχιστων» ή "απειροστικός λογισμός". Μερικά παραδείγματα άλλων γνωστών λογισμών είναι ο προτασιακός λογισμός (propositional calculus), ο λογισμός των μεταβολών (calculus of variations) και ο Λογισμός λάμδα.
Ιστορικά.
Στα αρχαία χρόνια.
Η αρχαία περίοδος εισήγαγε κάποιες από τις ιδέες που οδήγησαν στον ολοκληρωτικό λογισμό, αλλά δεν φαίνεται να είχαν αναπτυχθεί αυτές οι ιδέες με ένα αυστηρό και συστηματικό τρόπο. Υπολογισμοί όγκων και περιοχών, ένας σκοπός του ολοκληρωτικού λογισμού, μπορεί να βρεθεί στο μαθηματικό πάπυρο της Μόσχας (περ. 1820 π.Χ.), αλλά οι τύποι είναι απλές οδηγίες, με καμία ένδειξη ως προς τη μέθοδο, και μερικά από αυτά δεν διαθέτουν σωστές συνιστώσες. 
Από την εποχή των αρχαίων Ελλήνων μαθηματικών, ο Εύδοξος (περ. 408 - 355 π.Χ.), χρησιμοποίησε τη μέθοδο της εξαντλήσεως, η οποία προδιαγράφει την έννοια του ορίου, για τον υπολογισμό επιφανειών και όγκων, ενώ ο Αρχιμήδης (περ. 287-212 π.Χ.) ανέπτυξε περαιτέρω την ιδέα, εφευρίσκοντας διαισθητικά μεθόδους που μοιάζουν με τις μεθόδους του ολοκληρωτικού λογισμού. 
Η μέθοδος της εξάντλησης αργότερα ανακαλύφθηκε εκ νέου στην Κίνα από τον Liu Hui, τον 3ο μ.Χ. αιώνα, προκειμένου να βρεθεί το εμβαδόν ενός κύκλου. 
Κατά τον 5ο αιώνα μ.Χ. ο Zu Chongzhi δημιούργησε μια μέθοδο που αργότερα ονομάστηκε αρχή του Καβαλιέρι για να βρει τον όγκο μιας σφαίρας.
Μεσαίωνας.
Τον 14ο αιώνα, ο Ινδός μαθηματικός Madhava Sangamagrama και το σχολείο Kerala της αστρονομίας και των μαθηματικών όρισε συστατικά του λογισμού, όπως η σειρά Τέιλορ και οι άπειρες προσεγγίσεις σειράς.
Σύγχρονη εποχή.
Στην Ευρώπη, το θεμελιώδες έργο ήταν μια πραγματεία που οφείλεται στον Μποναβεντούρα Καβαλιέρι, ο οποίος υποστήριξε ότι οι όγκοι και οι περιοχές θα πρέπει να υπολογίζονται ως το άθροισμα των όγκων και των περιοχών των απειροελάχιστα λεπτών διατομών. Οι ιδέες του ήταν παρόμοιες με του Αρχιμήδη στη μέθοδο, αλλά αυτή η πραγματεία χάθηκε μέχρι τις αρχές του εικοστού αιώνα.Το έργο του Καβαλιέρι δεν ήταν σεβαστό δεδομένου ότι οι μέθοδοι του είχαν οδηγήσει σε λανθασμένα αποτελέσματα, και οι απειροελάχιστες ποσότητες που εισήγαγε ήταν κακόφημες από την πρώτη του. 
Ο Πιέρ ντε Φερμά υποστηρίζοντας ότι δανείστηκε από τον Διόφαντο, εισήγαγε την έννοια της επάρκειας (Adequality), η οποία αντιπροσώπευε την ισότητα μέχρι έναν απειροελάχιστο λανθασμένο όρο. 
Ο συνδυασμός επιτεύχθηκε από τους Τζον Ουάλις (John Wallis), Ισαάκ Μπάροου (Isaac Barrow) και Τζέιμς Γκρέγκορι (James Gregory), τα δύο τελευταία αποδείκνυαν το δεύτερο θεμελιώδες θεώρημα του λογισμού γύρω από 1670.
Ο κανόνας του προϊόντος και ο κανόνας της αλυσίδας, η έννοια των υψηλότερων παραγώγων, οι σειρές Τέιλορ και οι αναλυτικές λειτουργίες εισήχθησαν από τον Ισαάκ Νεύτωνα σε μια ιδιότυπη σημειογραφία που θα χρησιμοποιούνται για την επίλυση προβλημάτων της μαθηματικής φυσικής.
Στα έργα του ο Ισαάκ Νεύτων αναδιατύπωνε τις ιδέες του για να ταιριάζουν με το μαθηματικό ιδίωμα της εποχής του, αντικατέστησε τους υπολογισμούς των απειροελάχιστων από ισοδύναμα γεωμετρικά επιχειρήματα, τα οποία θεωρήθηκαν υπεράνω κριτικής. Συνήθιζε τις μεθόδους του λογισμού για την επίλυση του προβλήματος της πλανητικής κίνησης, το σχήμα της επιφάνειας ενός περιστρεφόμενου ρευστού, το πεπλατυσμένο σχήμα της γης, η κίνηση του βάρους συρόμενη σε ένα κυκλοειδές και πολλά άλλα προβλήματα που συζητήθηκαν στο Principia Mathematica του (1687). Σε άλλη εργασία ανέπτυξε σειρά επεκτάσεων για τις συναρτήσεις, συμπεριλαμβανομένων των κλασματικών και των άρρητων δυνάμεων και ήταν σαφές ότι κατάλαβε τις αρχές της σειράς Τέιλορ. Δεν δημοσιεύονται όλες οι ανακαλύψεις του.
Αυτές οι ιδέες εφαρμόστηκαν στον πραγματικό απειροστικό λογισμό από τον Γκότφριντ Βίλχελμ Λάιμπνιτς, ο οποίος αρχικά κατηγορήθηκε για λογοκλοπή από τον Νεύτωνα. 
Πλέον θεωρείται ως ένας ανεξάρτητος εφευρέτης που έχει συμβάλλει στο λογισμό. Η συμβολή του ήταν να παρέχει ένα σαφές σύνολο κανόνων για την εργασία του με απειροελάχιστες ποσότητες, επιτρέποντας τον υπολογισμό της δεύτερης παραγώγου και υψηλότερες, και απέδειξε τον κανόνα της αλυσίδας. Σε αντίθεση με τον Νεύτωνα ο Λάιμπνιτς έδωσε πολλή προσοχή στο τρόπο γραφής των τύπων, συχνά περνώντας μέρες για τον καθορισμό των κατάλληλων συμβόλων για τις έννοιες.
Ο Λάιμπνιτς και ο Νεύτων συνήθως και οι δυο πιστώνονται με την εφεύρεση του λογισμού. Ο Νεύτων ήταν ο πρώτος που έγραψε για την εφαρμογή του λογισμού στη γενική φυσική και ο Λάιμπνιτς ανέπτυξε ένα μεγάλο μέρος του συμβολισμού που χρησιμοποιείται στο λογισμό μέχρι και σήμερα. Οι βασικές ιδέες που εισήγαγαν τόσο Νεύτων όσο και ο Λάιμπνιτς ήταν οι νόμοι της παραγώγισης και της ολοκλήρωσης, τη δεύτερη παράγωγο και μεγαλύτερη, και την προσέγγιση πολυωνυμικών σειρών. Από την εποχή του Νεύτωνα, το θεμελιώδες θεώρημα του λογισμού ήταν γνωστό.
Όταν ο Νεύτων και ο Λάιμπνιτς δημοσίευσαν τα πρώτα τους αποτελέσματα, υπήρχε μεγάλη διαμάχη σχετικά με το ποιος μαθηματικός (και κατά συνέπεια ποια χώρα) άξιζε πίστωσης. Ο Νεύτων ήταν ο πρώτος, αλλά ο Λάιμπνιτς δημοσίευσε για πρώτη φορά. Ο Νεύτων ισχυρίστηκε ότι ο Λάιμπνιτς έκλεψε τις ιδέες του από αδημοσίευτες σημειώσεις του, που ο Νεύτων είχε μοιραστεί με μερικά μέλη της Βασιλικής Εταιρείας. Αυτή η διαμάχη χωρίζει τους αγγλόφωνους μαθηματικούς από τους υπόλοιπους μαθηματικούς εδώ και πολλά χρόνια. Μια προσεκτική εξέταση των εγγράφων του Νεύτων και του Λάιμπνιτς δείχνει ότι έφτασαν στα αποτελέσματά τους ανεξάρτητα, με τον Λάιμπνιτς να ξεκινάει πρώτα με την ολοκλήρωση και τον Νεύτων με τη παραγώγιση. Σήμερα τόσο Νεύτων όσο και στον Λάιμπνιτς δίνεται πίστωση για την ανάπτυξη του λογισμού ανεξάρτητα. Ο Λάιμπνιτς όμως τιμήθηκε δίνοντας το όνομά του. Ο Νεύτων ονόμασε τον λογισμό του "η επιστήμη των συνεχών αλλαγών".
Από την εποχή του Νεύτων και του Λάιμπνιτς πολλοί μαθηματικοί έχουν συμβάλει στη συνεχή ανάπτυξη του λογισμού. Μια από τις πρώτες και πιο ολοκληρωμένες δουλειές σχετικά με την πεπερασμένη και την απειροστή ανάλυση γράφτηκε το 1748 από τη Μαρία Γκαετάνα Ανιέζι.
Θεμέλια.
Στις αρχές του λογισμού η χρήση των απειροελάχιστων ποσοτήτων δε ήταν αυστηρή και επικρίθηκε έντονα από ορισμένους συγγραφείς κυρίως από τους Μισέλ Ρολ (Michel Rolle) και Τζωρτζ Μπέρκλεϊ. Ο Μπέρκλεϊ (Berkeley) γράφει για τον απειροστικό λογισμό στο βιβλίο του "The Analyst" το 1734. Μια πρόσφατη μελέτη υποστηρίζει ότι ο λογισμός του Λάιμπνιτς ήταν πιο καλά θεμελιωμένος από του Μπέρκλεϊ.
Τα θεμέλια που είχαν βάλει ο Νεύτων και ο Λάιμπνιτς για τον λογισμό επειδή ήταν αυστηρά διατυπωμένα βοήθησαν τους μαθηματικούς για ένα μεγάλο μέρος του επόμενου αιώνα και εξακολουθούν να είναι σε κάποιο βαθμό ένας ενεργός τομέας της έρευνας σήμερα. 
Αρκετοί μαθηματικοί, συμπεριλαμβανομένου του Κόλιν Μακλόριν (Colin Maclaurin), προσπάθησαν να αποδείξουν την ορθότητα της χρήσης απειροελάχιστων, αλλά δεν μπόρεσαν να το αποδείξουν μέχρι 150 χρόνια αργότερα όταν χάρη στο έργο των Ωγκυστέν-Λουί Κωσύ και Καρλ Βάιερστρας ένας τρόπος βρέθηκε τελικά για να αποφευχθεί η απλή "έννοια" των απείρων μικρών ποσοτήτων. Τα θεμέλια του διαφορικού και ολοκληρωτικού λογισμού είχαν τεθεί. Στα έγγραφα του Κωσύ υπάρχει ένα ευρύ φάσμα της θεμελιακής προσέγγισης, συμπεριλαμβανομένου του ορισμού της συνέχειας, όσον αφορά στα απειροελάχιστα, και ένα (κάπως ασαφές) πρωτότυπο ενός (ε, δ)-ορισμό του ορίου στον ορισμό της διαφοροποίησης. Στο έργο του ο Βάιερστρας διατύπωσε εκ νέου την έννοια του ορίου. Μετά το έργο του Βάιερστρας έγινε κοινό στο βασικό λογισμό σχετικά με τα όρια αντί για απειροελάχιστες ποσότητες. Μπέρναρντ Ρίμαν (["Bernhard Riemann") χρησιμοποίησε αυτές οι ιδέες να δώσει έναν ακριβή ορισμό του ολοκληρώματος. Επίσης κατά τη διάρκεια αυτής της περιόδου ότι οι ιδέες του λογισμού γενικεύονταν στον Ευκλείδειο χώρο και στο μιγαδικό επίπεδο.
Στα σύγχρονα μαθηματικά, τα θεμέλια του λογισμού που περιλαμβάνονται στο πεδίο της πραγματικής ανάλυσης το οποίο περιέχει πλήρεις ορισμούς και τις αποδείξεις από τα θεωρήματα του λογισμού. Η εμβέλεια του λογισμού έχει επίσης επεκταθεί σε μεγάλο βαθμό. Ο Ανρί Λεμπέγκ (Henri Lebesgue) εφηύρε τη θεωρία μέτρου που χρησιμοποιείται για να ορίσει ολοκληρώματα όλες όμως τις πιο παθολογικές λειτουργίες. Ο Λαουρέντ Σβαρτς (Laurent Schwartz) εισήγαγε τις Κατανομές, οι οποίες μπορούν να χρησιμοποιηθούν για να πάρει την παράγωγο οποιασδήποτε συνάρτησης απολύτως.
Σημασία.
Ενώ μερικές από τις ιδέες του λογισμού είχαν αναπτυχθεί νωρίτερα στην Αίγυπτο, την Ελλάδα, την Κίνα, την Ινδία, το Ιράκ, την Περσία, και την Ιαπωνία, η σύγχρονη χρήση του λογισμού ξεκίνησε στην Ευρώπη, κατά τη διάρκεια του 17ου αιώνα, από τους Ισαάκ Νεύτων και ο Γκότφριντ Βίλχελμ Λάιμπνιτς ,έχοντας ως εφόδιο το έργο των προηγούμενων μαθηματικών, εισήγαγαν τις βασικές αρχές του λογισμού.
Εφαρμογές του διαφορικού λογισμού περιλαμβάνουν υπολογισμούς που αφορούν την ταχύτητα και την επιτάχυνση, την κλίση της καμπύλης, και τη βελτιστοποίηση. Εφαρμογές του ολοκληρωτικού λογισμού περιλαμβάνουν υπολογισμούς που αφορούν το εμβαδόν, τον όγκο, το μήκος του τόξου, το κέντρο της μάζας, το έργο, και την πίεση. Πιο προηγμένες εφαρμογές περιλαμβάνουν δυναμοσειρές και σειρές Φουριέ.
Ο λογισμός χρησιμοποιείται επίσης για να αποκτήσουν μια ακριβέστερη κατανόηση της φύσης του χώρου, του χρόνου, και η κίνηση. Για αιώνες οι μαθηματικοί και φιλόσοφοι πάλευαν με τα παράδοξα που αφορούν τη διαίρεση με το μηδέν ή τα αθροίσματα απείρως πολλών αριθμών. Αυτά τα ερωτήματα ανακύπτουν στη μελέτη της κίνησης και του εμβαδού. Ο αρχαίος Έλληνας φιλόσοφος Ζήνων ο Ελεάτης έδωσε πολλά διάσημα παραδείγματα τέτοιων παράδοξων. Ο λογισμός παρέχει εργαλεία, ειδικά το όριο και την άπειρη σειρά, τα οποία επιλύουν τα παράδοξα αυτά.
Αρχές.
Όρια.
Λογισμός συνήθως αναπτύσσεται δουλεύοντας με πολύ μικρές ποσότητες. Πρόκειται για αντικείμενα που μπορούν να αντιμετωπίζονται σαν αριθμούς αλλά τα οποία είναι κατά κάποιο τρόπο "απειροελάχιστα". Ένας απειροελάχιστος "formula_1" αριθμός θα μπορούσε να είναι μεγαλύτερος από 0 αλλά μικρότερος από οποιοδήποτε αριθμό της ακολουθίας 1, 1/2, 1/3, ... και μικρότερος από κάθε θετικό πραγματικό αριθμό. Κάθε ακέραιο πολλαπλάσιο ενός απειροελάχιστου εξακολουθεί να είναι απείρως μικρός. Από αυτή την άποψη ο λογισμός είναι μια συλλογή από τεχνικές για το χειρισμό των απειροελάχιστων. Η προσέγγιση αυτή έπεσε σε δυσμένεια τον 19ο αιώνα, επειδή ήταν δύσκολο να γίνει η έννοια της απειροελάχιστης ακριβής. Ωστόσο, η ιδέα αναβίωσε κατά τον 20ο αιώνα, με την εισαγωγή της μη τυποποιημένης ανάλυσης και την ομαλή απειροελάχιστη ανάλυση, η οποία παρέχει γερά θεμέλια για τη χειραγώγηση των απειροελάχιστων.
Τον 19ο αιώνα, τα απειροελάχιστα αντικαταστάθηκαν από τα όρια. Τα όρια περιγράφουν την τιμή μιας συνάρτησης σε μια ορισμένη εισροή. Συλλαμβάνει μικρής κλίμακας συμπεριφορά, όπως ακριβώς τα απειροελάχιστα, αλλά χρησιμοποιούν την τακτική των πραγματικών αριθμών. Με αυτήν την επεξεργασία ο λογισμός είναι μια συλλογή από τεχνικές για το χειρισμό ορισμένων ορίων. Τα απειροελάχιστα θα αντικατασταθούν από πολύ μικρούς αριθμούς και η απείρως μικρή συμπεριφορά της συνάρτησης βρίσκεται με τη λήψη της συμπεριφοράς του ορίου για μικρότερους και μικρότερους αριθμούς. Τα όρια είναι ο ευκολότερος τρόπος για την παροχή αυστηρών θεμελίων του λογισμού και για το λόγο αυτό είναι στάνταρ η προσέγγιση.
Διαφορικός λογισμός.
Ο διαφορικός λογισμός είναι η μελέτη του ορισμού, των ιδιοτήτων και των εφαρμογών της παραγώγου μιας συνάρτησης. Η ίδια η διαδικασία εύρεσης της παραγώγου ονομάζεται "διαφοροποίηση" ("differentiation"). Λαμβάνοντας υπόψη μια λειτουργία και ένα σημείο στο πεδίο ορισμού του, η παράγωγος στο σημείο αυτό είναι ένας τρόπος που κωδικοποιεί τη συμπεριφορά της συνάρτησης κοντά σε αυτό το σημείο. Με την εύρεση της παραγώγου συνάρτησης σε κάθε σημείο στο πεδίο ορισμού του, είναι δυνατόν να παραχθεί μια νέα συνάρτηση που ονομάζεται "παράγωγος συνάρτηση" ή απλά "παράγωγος" της αρχικής συνάρτησης. Στη μαθηματική ορολογία, η παράγωγος είναι μια διαδικασία η οποία παίρνει μια συνάρτηση και εξάγει μια δεύτερη συνάρτηση. Αυτή είναι η πιο αφηρημένη από πολλές από τις διεργασίες που μελετούνται σε στοιχειώδη άλγεβρα, όπου η συνάρτηση κατά κανόνα δέχεται έναν αριθμό και παραγάγει έναν άλλο αριθμό. 
Το πιο κοινό σύμβολο για μια παράγωγο είναι μια απόστροφος που ονομάζεται πρώτη παράγωγος. Έτσι η παράγωγος της συνάρτησης formula_2 συμβολίζεται ως formula_3 , και προφέρεται " πρώτη παράγωγος της formula_2 ". Ως παράδειγμα μιας συνάρτησης και της παραγώγου της, εάν formula_5, τότε η συνάρτηση formula_6 είναι η παράγωγός της (υπολογίζεται με τις μεθόδους παραγώγισης).
Εάν η μεταβλητή της συνάρτησης αντιπροσωπεύει το χρόνο, στη συνέχεια η παράγωγος αντιπροσωπεύει την αλλαγή της σε σχέση με το χρόνο. Για παράδειγμα, εάν η formula_7 είναι μια συνάρτηση που δέχεται το χρόνο ως μεταβλητή και δίνει την θέση της μπάλας τη στιγμή εκείνη ως τιμή, τότε η παράγωγος της formula_7 είναι το πόσο γρήγορα η θέση μεταβάλλεται στον χρόνο, δηλαδή, είναι η ταχύτητα της μπάλας.
Αν μια συνάρτηση είναι γραμμική (δηλαδή, εάν η γραφική παράσταση της συνάρτησης είναι μια ευθεία γραμμή), τότε η συνάρτηση μπορεί να γραφτεί ως formula_9, όπου formula_10 είναι η ανεξάρτητη μεταβλητή, formula_11 είναι η εξαρτημένη μεταβλητή και formula_12 είναι το σημείο τομής της formula_11:
Αυτό δίνει μια ακριβή τιμή για την κλίση μιας ευθείας γραμμής. Αν η γραφική παράσταση της συνάρτησης δεν είναι μια ευθεία γραμμή, τότε η αλλαγή στο formula_11 διαιρούμενη με τη μεταβολή formula_10 ποικίλλει. Συγκεκριμένα, αν formula_7 είναι μια συνάρτηση, ορίζουμε ένα σημείο στο πεδίο ορισμού της με συντεταγμένες formula_18, το οποίο είναι ένα σημείο πάνω στη γραφική παράσταση της συνάρτησης. Αν formula_19 είναι ένας αριθμός κοντά στο μηδέν, τότε ο formula_20 είναι ένας αριθμός κοντά στο formula_21. Επομένως το σημείο formula_22 τείνει στο σημείο formula_18. Η κλίση μεταξύ αυτών των δύο σημείων είναι:
Η έκφραση αυτή ονομάζεται πηλίκο διαφοράς. Μια γραμμή μέσω δύο σημείων σε μια καμπύλη ονομάζεται τέμνουσα γραμμή, και έτσι formula_25 είναι η κλίση της τέμνουσας γραμμής μεταξύ των formula_18 και formula_22. Η τέμνουσα γραμμή είναι μόνο μια προσέγγιση στη συμπεριφορά της συνάρτησης στο σημείο "formula_21" διότι δεν λαμβάνει υπόψη για ό,τι συμβαίνει μεταξύ "formula_21" και formula_20. Δεν είναι δυνατόν να ανακαλύψει την συμπεριφορά στο "formula_21" θέτοντας το "formula_19" μηδέν επειδή αυτό θα απαιτούσε τη διαίρεση με το μηδέν, η οποία είναι αδύνατη. Η παράγωγος ορίζεται από τη λήψη του ορίου καθώς το "formula_19" τείνει στο μηδέν, πράγμα που σημαίνει ότι θεωρεί την συμπεριφορά της "formula_7 "για όλες τις μικρές τιμές του "formula_19" και εξάγει μια τιμή για την περίπτωση κατά την οποία το "formula_19" ισούται με μηδέν:
Γεωμετρικά, η παράγωγος είναι η κλίση της εφαπτομένης της γραφικής παράστασης της "formula_7" στο formula_18. Η παράγωγος είναι ένα όριο των λόγων διαφοράς. Για το λόγο αυτό, η παράγωγος ονομάζεται μερικές φορές η κλίση της συνάρτησης "formula_7". Εδώ είναι ένα συγκεκριμένο παράδειγμα, όπου υπολογίζεται η κλίση της συνάρτησης formula_5 στη θέση 3. 
Έστω η συνάρτηση formula_5
Η σημειογραφία του Λάιμπνιτς.
Ένας κοινός συμβολισμός, ο οποίος εισήχθη από τον Λάιμπνιτς, για την παράγωγο στο παραπάνω παράδειγμα είναι:
Σε μια προσέγγιση που βασίζεται στα όρια, το σύμβολο "formula_45" πρέπει να ερμηνευθεί όχι ως το πηλίκο των δύο αριθμών αλλά ως συντομογραφία για το όριο που υπολογίστηκε πάνω. Ο Λάιμπνιτς όμως είχε την πρόθεση να εκπροσωπεί το πηλίκο των δύο απειροελάχιστα μικρών αριθμών "formula_46" είναι η απειροελάχιστη αλλαγή του "formula_11" που προκαλείται από μια απειροελάχιστη αλλαγή "formula_1" εφαρμοσμένη στο "formula_10". Μπορούμε επίσης να σκεφτούμε το "formula_50" διαφορετική πράξη που παίρνει μια συνάρτηση ως εισροή και δίνει μια άλλη συνάρτηση, την παράγωγο ως έξοδο. Για παράδειγμα:
Σε αυτή τη χρήση το "formula_1" σε ένα ο παρονομαστής "διαβάζεται σε σχέση με το "formula_10"".
Ολοκληρωτικός Λογισμός.
Ο ολοκληρωτικός λογισμός είναι η μελέτη των ορισμών, των ιδιοτήτων και των εφαρμογών των δύο συναφών εννοιών, το αόριστο ολοκλήρωμα και το ορισμένο ολοκλήρωμα. Η διαδικασία για την εξεύρεση της τιμής από ένα ολοκλήρωμα ονομάζεται ολοκλήρωση. Το αόριστο ολοκλήρωμα είναι η αντιπαράγωγος, η αντίστροφη λειτουργία της παραγώγου. "formula_54" είναι ένα αόριστο ολοκλήρωμα της "formula_7" όταν "formula_7" είναι μια παράγωγος της "formula_54". (Αυτή η χρήση των μικρών και κεφαλαίων γραμμάτων για μια συνάρτηση και το αόριστο ολοκλήρωμα της είναι συχνή στο λογισμό.) 
Το ορισμένο ολοκλήρωμα εισάγει μια συνάρτηση και παράγει έναν αριθμό, ο οποίος δίνει το αλγεβρικό άθροισμα των εμβαδών μεταξύ της γραφικής παράστασης της εισόδου και τουάξονα x. Ο ορισμός του ορισμένου ολοκληρώματος είναι το όριο των αθροισμάτων των ορθογώνιων περιοχών, που ονομάζεται άθροισμα Riemann.
Ένα ενδεικτικό παράδειγμα είναι η διανυθείσα απόσταση σε μια δεδομένη χρονική στιγμή.
Εάν η ταχύτητα είναι σταθερή, απαιτείται μόνο πολλαπλασιασμός, αλλά αν μεταβληθεί η ταχύτητα, τότε χρειαζόμαστε μια πιο ισχυρή μέθοδο για την εξεύρεση της απόστασης. Μία τέτοια μέθοδος είναι η προσέγγιση την απόσταση που διανύεται από τη διάσπαση του χρόνου σε πολλά μικρά χρονικά διαστήματα, στη συνέχεια πολλαπλασιάζοντας το χρόνο που έχει παρέλθει σε κάθε διάστημα από μία από τις εν λόγω ταχύτητες στο εκάστοτε διάστημα και λαμβάνοντας τότε το άθροισμα (άθροισμα Riemann) από την κατά προσέγγιση απόσταση που διανύεται σε κάθε διάστημα. Η βασική ιδέα είναι ότι αν μόνο ένα σύντομο χρονικό διάστημα παρέλθει, τότε η ταχύτητα θα παραμείνει πάνω κάτω η ίδια. Ωστόσο, ένα άθροισμα Riemann δίνει μόνο μια προσέγγιση της διανυόμενης απόστασης. Πρέπει να λάβουμε το όριο του συνόλου των αθροισμάτων αυτών Riemann για να βρούμε την ακριβή απόσταση που διανύθηκε. 
Αν η "formula_59" το διάγραμμα στα αριστερά αντιπροσωπεύει την ταχύτητα καθώς μεταβάλλεται συναρτήσει του χρόνου, η διανυθείσα απόσταση (μεταξύ των χρόνων αντιπροσωπεύεται από "formula_21" και "formula_12") είναι η σκιασμένη περιοχή "formula_62".
Μια διαισθητική μέθοδος θα ήταν να χωρίσουμε την απόσταση μεταξύ των "formula_21" και "formula_12" σε μια σειρά από ίσα τμήματα, το μήκος του κάθε τμήματος που αντιπροσωπεύεται από το σύμβολο "formula_65". Για κάθε μικρό τμήμα, μπορούμε να επιλέξουμε μία τιμή της συνάρτησης "formula_59". Την τιμή αυτή την καλούμε "formula_19". Στη συνέχεια, η περιοχή του ορθογωνίου με βάση "formula_65" και ύψος "formula_19" δίνει την απόσταση ((ο χρόνος "formula_65" πολλαπλασιάζεται με την ταχύτητα "formula_19") που διάνυσε σε αυτό το τμήμα. Η σύνδεση με κάθε τμήμα είναι η μέση τιμή της συνάρτησης πάνω από αυτό, "formula_72". Το άθροισμα όλων αυτών των ορθογωνίων δίνει μια προσέγγιση του χώρου μεταξύ του άξονα και της καμπύλης, η οποία είναι μια προσέγγιση της συνολικής διανυόμενης απόστασης. Η μικρότερη τιμή για "formula_65" θα δώσει ορθογώνια και στις περισσότερες περιπτώσεις μια καλύτερη προσέγγιση, αλλά για μια ακριβή απάντηση που πρέπει να λάβει το όριο καθώς το "formula_65" τείνει στο μηδέν.
Το σύμβολο της ολοκλήρωσης είναι formula_75 ,ένα επίμηκες "formula_76" (Το "formula_76" σημαίνει "άθροισμα" ("sum")). 
Το ορισμένο ολοκλήρωμα γράφεται ως: formula_78 και διαβάζετε "το ολοκλήρωμα από το "formula_21" στο "formula_12" του "formula_7" του "formula_10" ντε "formula_10" (ντε "formula_10" δηλαδή ως προς "formula_10")
Ο συμβολισμός του Λάιμπνιτς "formula_1" προορίζεται να προτείνει τη διαίρεση της περιοχής κάτω από την καμπύλη σε ένα άπειρο αριθμό των ορθογωνίων, έτσι ώστε το "formula_65" πλάτος τους γίνεται το απειροελάχιστο "formula_1". 
Σε ένα σχηματισμό του λογισμού με βάση τα όρια, ο συμβολισμός formula_89 είναι για να κατανοήσουμε ως χρήστες ότι εισάγουμε μια συνάρτηση και παίρνουμε έναν αριθμό.
Το αόριστο ολοκλήρωμα, ή αντιπαράγωγος, γράφεται: formula_90
Οι συναρτήσεις αυτές διαφέρουν μόνο κατά μία σταθερή και έχουν την ίδια παράγωγο και μπορεί να αποδειχθεί ότι η αντιπαράγωγος μιας δεδομένης συνάρτησης είναι στην πραγματικότητα μια οικογένεια συναρτήσεων που διαφέρει μόνο κατά μία σταθερά. Δεδομένου ότι το παράγωγο της συνάρτησης "formula_91", εδώ το "formula_92" είναι μια σταθερά, είναι "formula_93" η αντιπαράγωγος του τελευταίου δίνεται από:
Μια απροσδιόριστη σταθερά σαν το "formula_92" είναι γνωστή ως μια σταθερά ολοκλήρωσης.
Θεμελιώδες Θεώρημα του Λογισμού.
Το θεμελιώδες θεώρημα του λογισμού αναφέρει ότι η παραγώγιση και η ολοκλήρωση είναι αντίστροφες λειτουργίες. Πιο συγκεκριμένα, αφορά τις τιμές της αντιπαραγώγου σε αόριστα ολοκληρώματα. Επειδή είναι πιο εύκολο να υπολογίσεις μια αντιπαράγωγος από το να εφαρμόσεις τον ορισμό του ορισμένου ολοκληρώματος, το Θεμελιώδες Θεώρημα του Λογισμού παρέχει έναν πρακτικό τρόπο υπολογισμού των ορισμένων ολοκληρωμάτων. Μπορεί επίσης να ερμηνευθεί ως μια ακριβής ένδειξη για το γεγονός ότι η παραγώγιση είναι το αντίστροφο της ολοκλήρωσης. 
Το Θεμελιώδες Θεώρημα του Λογισμού αναφέρει: Αν η συνάρτηση "formula_7" είναι συνεχής στο διάστημα "formula_97" και αν "formula_54" είναι μια συνάρτηση της οποίας η παράγωγος είναι η "formula_7" στο διάστημα "formula_97", τότε
Επιπλέον, για κάθε "formula_10" στο διάστημα "formula_97",
Η διαπίστωση αυτή γίνεται τόσο από τον Νεύτωνα όσο και από τον Λάιμπνιτς, οι οποίοι βασίστηκαν σε προηγούμενες εργασίες του Ισαάκ Μπάροου, ήταν το κλειδί για τη μαζική εξάπλωση των αναλυτικών αποτελεσμάτων που μετά τη δουλειά τους έγιναν γνωστά. Το θεμελιώδες θεώρημα παρέχει μια αλγεβρική μέθοδο υπολογισμού ορισμένων ολοκληρωμάτων-χωρίς την εκτέλεση των διαδικασιών ορίων-με την εξεύρεση τύπων για την αντιπαραγώγιση.

</doc>
<doc id="53720" url="https://el.wikipedia.org/wiki?curid=53720" title="Μετρική">
Μετρική

Ο όρος Μετρική μπορεί να αναφέρεται σε ένα από τα ακόλουθα:

</doc>
<doc id="53725" url="https://el.wikipedia.org/wiki?curid=53725" title="Πέλλα">
Πέλλα

Πέλλα ονομάζεται η πόλη που ιδρύθηκε από τον Αρχέλαο κοντά στο 400 π.Χ.. Στη διάρκεια της Βυζαντινής και της Οθωμανικής αυτοκρατορίας η ονομασία της είχε αλλάξει σε Άγιοι Απόστολοι και ήταν γνωστό και ως Ποστόλ. Το 1926 (ΦΕΚ 97Α) ξαναπήρε την αρχική της ονομασία.
Πέλλα.
Η πόλη Πέλλα (Αρχαία Πέλλα επίσης) είναι κτισμένη επάνω σε λόφο σε απόσταση ενός χιλιομέτρου από την οδική αρτηρία Θεσσαλονίκης - Έδεσσας και τον αρχαιολογικό χώρο και 7 χλμ από τα Γιαννιτσά. Νοτίως του δρόμου βρίσκεται ο εύφορος κάμπος που προέκυψε από την αποξήρανση της Λουδίας λίμνης ή λίμνης των Γιαννιτσών από την Αμερικανική εταιρεία Foundation μεταξύ των ετών 1927-1937.
Η Πέλλα έχει έκταση περίπου 3 τ. χμ. και πληθυσμό 2450 κατοίκους.
Επί Τουρκοκρατίας είχε 70 περίπου οικογένειες που ήταν κολλήγοι του Τούρκου Αγά και ενός Εβραίου Ιταλικής υπηκοότητας, του Σαούλ Μοδιάνο.
Η Νέα Πέλλα Πέλλας βρίσκεται 2 χλμ μετά τον αρχαιολογικό χώρο με κατεύθυνση προς Γιαννιτσά και είναι μία νέα πόλη. Τα πρώτα σπίτια άρχισαν να χτίζονται το 1925 από τους πρώτους κατοίκους της που ήρθαν πρόσφυγες από την Ανατολική Ρωμυλία.
Ανταλλαγή πληθυσμών.
Κατά την ανταλλαγή των πληθυσμών με την συνθήκη της Λωζάνης (24 Ιουλίου 1923) ήρθαν στην Πέλλα:
Έτσι υπερδιπλασιάσθηκε ο πληθυσμός του χωριού, σε σχέση μ' αυτόν που είχε στις αρχές του αιώνα. Τέλος ήλθαν στο χωριό το 1947, περίπου 50 οικογένειες Σαρακατσάνων, προερχόμενοι από τις περιοχές της Φλώρινας.
Ο Δήμος Πέλλας.
Η Πέλλα αναγνωρίσθηκε ως κοινότητα στις 28 Ιουνίου 1918 με την ονομασία «Άγιοι Απόστολοι», αποτελούμενη και από τους συνοικισμούς Ραχώνας, Λειβαδίτσας και Αγροσυκιάς. Οι δύο τελευταίοι αποσπάστηκαν από την Πέλλα το 1922 και προσαρτήθηκαν στην κοινότητα Αθύρων.
Στις 2 Μαρτίου 1926 μετονομάστηκε σε «Παλαιά Πέλλα».
To 1975 ονομάστηκε «Πέλλα».
Η κοινότητα αναβαθμίστηκε σε δήμο το 1989, για ιστορικούς λόγους, με το Προεδρικό Διάταγμα 592/21-12-1989.
Με το σχέδιο Καποδίστριας, ο Δήμος Πέλλας διευρύνεται και περιλαμβάνει τις μέχρι τώρα κοινότητες Νέας Πέλλας, Αθύρων, Δυτικού, Αγροσυκιάς και Ραχώνας με τον οικισμό της Λειβαδίτσας. Με το σχέδιο Καλλικράτης ο Δήμος διευρύνεται ακόμα περισσότερο και συγχωνεύεται με τους δήμους Γιαννιτσών, Κύρρου, Κρύας Βρύσης και Μεγάλου Αλεξάνδρου και η έδρα μεταφέρεται στα Γιαννιτσά. Έτσι ο Δήμος Πέλλας σήμερα είναι ο πολυπληθέστερος του νομού έχει πάνω από 63.122 κατοίκους.

</doc>
<doc id="53726" url="https://el.wikipedia.org/wiki?curid=53726" title="Νέα Πέλλα Πέλλας">
Νέα Πέλλα Πέλλας

Η Νέα Πέλλα είναι ένας ελληνικός μεγάλος οικισμός που υπάγεται στο Νομό Πέλλας. 
Είναι κτισμένη πάνω στο δρόμο Θεσσαλονίκης - Γιαννιτσών και κατοικείται από πρόσφυγες που προέρχονται από το Τσιφλίκιον της Ανατολικής Θράκης.
Μετά από μια περιπλάνηση στις γύρω περιοχές, το 1924 εγκαταστάθηκαν δίπλα από τα Αρχαία Λουτρά, μια περιοχή με άφθονα νερά και πλούσια βλάστηση, για να αρχίσουν μια νέα ζωή στον καινούριο οικισμό που ονόμασαν Νέα Πέλλα. 
Ασχολήθηκαν κυρίως με τη γεωργία και την κτηνοτροφία. 
Μαζί τους μετέφεραν κι έναν νέο πολιτισμικό χαρακτήρα, τον οποίο διατηρούν ως σήμερα με έθιμα και παραδόσεις.
Η μεγάλη εκκλησία της Μεταμόρφωσης του Σωτήρα, βυζαντινού ρυθμού, χτίστηκε το 1942 και βρίσκεται στον κεντρικό δρόμο της πόλης. 
Το μικρό εκκλησάκι της Αγίας Παρασκευής χτίστηκε το 1967 για να φυλάξει τη σεβάσμια εικόνα που έφεραν οι κάτοικοι, μοναδικό κειμήλιο από την παλαιά τους πατρίδα. 
Κάθε χρόνο η Νέα Πέλλα πανηγυρίζει στη μνήμη της Αγίας με εορταστικές εκδηλώσεις. Έχει όμορφα σπίτια, πολλά από αυτά κατασκευασμένα από πέτρα.

</doc>
<doc id="53728" url="https://el.wikipedia.org/wiki?curid=53728" title="Αφρικάανς">
Αφρικάανς



</doc>
<doc id="53730" url="https://el.wikipedia.org/wiki?curid=53730" title="Νεραντζιά">
Νεραντζιά

Η νεραντζιά, γνωστή και ως "πορτοκαλιά της Σεβίλης", είναι το εσπεριδοειδές δέντρο Κιτρέα η νεραντζέα "(Citrus × aurantium)". Στη δε Κύπρο, είναι γνωστό και με τις ονομασίες κιτρομηλιά ή ξινονεραντζιά. Μοιάζει πολύ με την πορτοκαλιά και η καταγωγή της είναι από το Βιετνάμ, αλλά σήμερα είναι πολύ κοινή και καλλιεργείται σε πολλές χώρες, ιδιαίτερα στις τροπικές περιοχές και στις χώρες της Μεσογείου. Το δέντρο είναι ανθεκτικό τόσο στο ψύχος όσο και στην ξηρασία και είναι πολύ συνηθισμένο οι πορτοκαλιές, λεμονιές και μανταρινιές, να είναι εμβολιασμένες πάνω σε νεραντζιά.
Το νεράντζι ή πορτοκάλι της Σεβίλης, γνωστό στην Κύπρο ως κιτρόμηλο ή ξινονέραντζο, είναι ο καρπός της νεραντζιάς. Εξωτερικά μοιάζει με το πορτοκάλι, αλλά η διαφορά του είναι κυρίως στη γεύση, που είναι αρκετά πιο πικρή.
Είναι υβρίδιο του "Citrus maxima" (φράπα) και του "Citrus reticulata" (μανταρίνι). Πολλές ποικιλίες νεραντζιών χρησιμοποιούνται για την παραγωγή αιθέριων ελαίων και βρίσκονται ως άρωμα, όπου χρησιμοποιούνται είτε ως αρωματικό είτε ως διαλύτης. Η ποικιλία των πορτοκαλιών της Σεβίλης χρησιμοποιείται ιδιαίτερα στην παραγωγή μαρμελάδας. 
Το νεράντζι χρησιμοποιείται επίσης στη βοτανοθεραπεία ως διεγερτικό και ως κατασταλτικό της όρεξης, λόγω του δραστικού συστατικού συνεφρίνη. Τα συμπληρώματα από νεράντζι έχουν συνδεθεί με μια σειρά από σοβαρές παρενέργειες και θανάτους, και ως αποτέλεσμα αυτών οι ενώσεις καταναλωτών συμβουλεύουν το κοινό να αποφεύγει τη χρήση του καρπού για ιατρικούς λόγους.
Χρήσεις.
Αυτό το νεράντζι χρησιμοποιείται ως ρίζωμα "(rootstock)" σε περιβόλια από γλυκές πορτοκαλιές. Οι καρποί και τα φύλλα γίνονται αφρός και μπορούν να χρησιμοποιηθούν ως σαπούνι. Το σκληρό λευκό ή ανοικτό κίτρινο ξύλο του, χρησιμοποιείται στην ξυλουργική και στην Κούβα, κατασκευάζονται ρόπαλα του μπέιζμπολ.
Η νεραντζιά επίσης καλλιεργείται ως καλλωπιστικό δέντρο σε πάρκα και πεζοδρόμια, κυρίως των μεγαλουπόλεων. Στα πεζοδρόμια του κέντρου της Αθήνας υπάρχουν αρκετές νεραντζιές.
Μαγειρική.
Ο άγουρος καρπός του που ονομάζεται "narthangai", χρησιμοποιείται ευρέως στην κουζίνα της νότιας Ινδίας, ιδίως στην μαγειρική των Ταμίλ. Γίνεται τουρσί, κόβοντάς το σε σπείρες και παστώνοντάς το στο αλάτι. Το τουρσί συνήθως καταναλώνεται με το γιαουρτόριζο "(thayir sadam)". Ο φρέσκος καρπός του, επίσης χρησιμοποιείται ευρέως σε "pachadi". Ο χυμός από τον ώριμο καρπό, επίσης χρησιμοποιείται ως μαρινάδα για τα κρέατα, σε κουζίνες στη Νικαράγουα, Κούβα, Δομινικανή και Αϊτή, όπως ήταν στο Περουβιανό σέβιτσε "(ceviche)" έως τη δεκαετία του 1960. Ο φλοιός του, μπορεί να χρησιμοποιηθεί για την παρασκευή πικρών ποτών "(bitters)". Στο Γιουκατάν (Μεξικό), είναι το κύριο συστατικό του "κοτσινίτα πιμπίλ" ("cochinita pibil").
Η Βελγική "Witbier" (λευκή μπύρα) παράγεται από σιτάρι με τον φλοιό του νεραντζιού. Οι Φινλανδοί και οι Σουηδοί χρησιμοποιούν το φλοιό του νεραντζιού στο ψωμί πιπερόριζας "(pepparkakor)", σε κάποιο Χριστουγεννιάτικο ψωμί και στο "mämmi". Χρησιμοποιείται επίσης στο σκανδιναβικό ζεστό κρασί "(mulled wine" ή "glögg)". Στην Ελλάδα και στην Κύπρο, το νεράντζι ή το κιτρόμηλον, αντιστοίχως, είναι από τα πιο περιζήτητα φρούτα που χρησιμοποιούνται στο γλυκό του κουταλιού και το δέντρο "C. aurantium" (νεραντζιά ή κιτρομηλιά) είναι δημοφιλές καλλωπιστικό φυτό. Σε ολόκληρο το Ιράν (όπου είναι κοινώς γνωστό ως "narenj"), ο χυμός χρησιμοποιείται ευρέως ως σάλτσα σαλάτας "(salad dressing)", παράγοντας όξυνσης στα βραστά κατσαρόλας και τουρσιά ή ως μαρινάδα. Τα νεαρά άνθη, συλλέγονται φρέσκα για την παρασκευή της περιζήτητης και με γλυκιά μυρωδιά, αρωματικής μαρμελάδας "("Bitter orange blossom jam" Morabba Bahar-Narendj)" ή προστίθεται στην παρασκευή τσαγιού. Στην Τουρκία, ο χυμός των ώριμων καρπών, μπορεί να χρησιμοποιηθεί ως σάλτσα σαλάτας "(salad dressing)", κυρίως στην περιφέρεια της Κιλικίας.
Φυτικό τονωτικό.
Το εκχύλισμα από το νεράντζι (και τον φλοιό νεραντζιού) έχει κυκλοφορήσει στην αγορά ως συμπλήρωμα διατροφής παριστάνοντας πως δρα ως βοήθημα για την απώλεια βάρους και κατασταλτικό της όρεξης. Το νεράντζι περιέχει τυραμίνη (tyramine), μεταβολίτες Ν-Μεθυλτυραμίνης "(metabolites N-Methyltyramine)", οκτωπαμίνης "(octopamine)" και συνεφρίνης "(synephrine)", ουσίες παρόμοιες με την επινεφρίνη "(epinephrine)", που ενεργούν στον υποδοχέα "a1 adrenergic receptor" ώστε να συστέλλονται τα αιμοφόρα αγγεία και να αυξάνουν την αρτηριακή πίεση και τους καρδιακούς παλμούς. Η "p-Synephrine" από μόνη της ή σε συνδυασμό με την καφεΐνη ή άλλες ουσίες, έχει αποδειχθεί μετριόφρονα, ότι έχει αυξήσει την απώλεια βάρους, σε αρκετές χαμηλής ποιότητας κλινικές δοκιμές. Μετά από τις απαγορεύσεις στις ΗΠΑ, Καναδά και αλλαχού, για το φυτικό τονωτικό εφέδρα "(ephedra)", το νεράντζι έχει υποκατασταθεί σε φυτικά προϊόντα απώλειας βάρους "άνευ εφέδρας", από τους παρασκευαστές των συμπληρωμάτων διατροφής. Όπως και στα περισσότερα συστατικά των διαιτητικών συμπληρωμάτων, το νεράντζι δεν έχει υποβληθεί σε επίσημες δοκιμές ασφαλείας, αλλά πιστεύεται ότι προκαλεί το ίδιο φάσμα των ανεπιθύμητων συμβάντων όπως και η εφέδρα "(ephedra)". Αναφορές περιστατικών, έχουν συνδέσει τα συμπληρώματα νεραντζιού με εγκεφαλικά επεισόδια, κυνάγχη και ισχαιμική κολίτιδα. Το Εθνικό Κέντρο για τη Συμπληρωματική και Ολοκληρωμένη Υγεία των ΗΠΑ "(National Center for Complementary and Integrative Health)", διαπίστωσε ότι "προς το παρόν υπάρχουν ελάχιστα στοιχεία ότι το νεράντζι είναι ασφαλέστερο να χρησιμοποιηθεί από ότι η εφέδρα." Το νεράντζι ενδέχεται να έχει σοβαρές αλληλεπιδράσεις με φάρμακα όπως οι στατίνες, κατά παρόμοιο τρόπο με το γκρέιπ φρουτ. 
Μετά από ένα περιστατικό στο οποίο ένας υγιής νεαρός άνδρας υπέστη έμφραγμα του μυοκαρδίου (καρδιακή προσβολή) που συνδέθηκε με το νεράντζι, μια περιπτωσιολογική μελέτη, βρήκε ότι οι κατασκευαστές των διαιτητικών συμπληρωμάτων, είχαν αντικαταστήσει την εφέδρα "(ephedra)" με τα ανάλογά της από το νεράντζι.

</doc>
<doc id="53732" url="https://el.wikipedia.org/wiki?curid=53732" title="Σύστημα γραμμικών εξισώσεων">
Σύστημα γραμμικών εξισώσεων

Σύστημα γραμμικών εξισώσεων ή αλλιώς γραμμικό σύστημα είναι ένα σύνολο από γραμμικές εξισώσεις με τους ίδιους αγνώστους, τους οποίους προσπαθούμε να υπολογίσουμε έτσι ώστε να επαληθεύουν όλες τις εξισώσεις. Για παράδειγμα, το
formula_1
είναι ένα σύστημα 2 γραμμικών εξισώσεων με δύο αγνώστους. Λύση του συστήματος ονομάζουμε τις τιμές που πρέπει να πάρουν οι μεταβλητές έτσι ώστε να επαληθεύουν ταυτόχρονα τις δύο εξισώσεις. Για παράδειγμα στο παραπάνω σύστημα η λύση είναι formula_2. Η μελέτη και επίλυση των γραμμικών συστημάτων είναι ένα βασικό κομμάτι της Γραμμικής Άλγεβρας.
Γενική μορφή.
Ένα γραμμικό σύστημα με formula_3 γραμμικές εξισώσεις και formula_4 αγνώστους έχει τη μορφή
formula_5
όπου οι formula_6 είναι οι άγνωστοι, οι formula_7 είναι οι συντελεστές του συστήματος και formula_8 είναι οι σταθεροί όροι του συστήματος. Οι συντελεστές και οι σταθεροί όροι θεωρείται ότι ανήκουν σε ένα σώμα formula_9, το οποίο συνήθως είναι το formula_10 (το σύνολο των πραγματικών αριθμών) ή το formula_11 (το σύνολο των μιγαδικών αριθμών). Μπορούμε να δούμε ένα τέτοιο σύστημα ως έναν γραμμικό συνδυασμό διανυσμάτων όπου οι άγνωστοι είναι οι συντελεστές:
formula_12.
Έτσι μπορούμε να εφαρμόσουμε εργαλεία διανυσματικών χώρων. Για παράδειγμα, τα διανύσματα που βρίσκονται στο αριστερό μέρος της εξίσωσης ορίζουν ένα διανυσματικό χώρο. Το σύστημα θα έχει λύση αν το διανύσμα που βρίσκεται στο δεξί μέλος της εξίσωσης ανήκει και αυτό στον ίδιο διανυσματικό χώρο. Χρησιμοποιώντας συμβολισμό πινάκων, το σύστημα μπορεί να γραφεί πιο κομψά ως εξής:
formula_13
όπου ο formula_14 είναι ένας πίνακας formula_15, ενώ τα formula_16 είναι διανύσματα με formula_4 συντεταγμένες:
formula_18.
Σύνολο Λύσεων.
Λύση ενός γραμμικού συστήματος ονομάζουμε τις ομάδες τιμών που αν αντικατασταθούν στις μεταβλητές επαληθεύουν όλες τις εξισώσεις ταυτόχρονα. Το σύνολο όλων των δυνατών λύσεων καλείται σύνολο λύσεων του συστήματος. Ένα σύστημα μπορεί
Συστήματα γραμμικών εξισώσεων δύο μεταβλητών.
Η πιο απλή περίπτωση γραμμικού συστήματος είναι όταν έχουμε δύο άγνωστες μεταβλητές. Για παράδειγμα ένα σύστημα με δύο εξισώσεις και δύο αγνώστους παίρνει τη μορφή:
Ένα σύστημα γραμμικών εξισώσεων μπορεί να είναι αδύνατο (καμιά λύση), να έχει μοναδική λύση ή να είναι αόριστο (άπειρες λύσεις). Υπάρχουν τρεις απλοί τρόποι αντιμετώπισης ενός τέτοιου γραμμικού συστήματος.
Γραφική μέθοδος.
Οι δύο εξισώσεις του συστήματος ως γνωστόν παριστάνουν ευθείες. Ζωγραφίζουμε τις ευθείες αυτές στο ίδιο σύστημα συντεταγμένων. Υπάρχουν τρεις δυνατές περιπτώσεις:
(α) Αν οι ευθείες τέμνονται σε ένα σημείο, τότε το σύστημα έχει "μοναδική λύση", τη δυάδα που δίνεται από τις συντεταγμένες του σημείου τομής. Οι ευθείες τέμνονται όταν
formula_21
(β) Αν οι ευθείες είναι παράλληλες, τότε το σύστημα είναι "αδύνατο". Οι ευθείες είναι παράλληλες όταν έχουν την ίδια κλίση, δηλαδή όταν:
formula_22 και formula_23
(γ) Αν οι ευθείες ταυτίζονται, τότε το σύστημα είναι "αόριστο", δηλαδή έχει "άπειρες λύσεις". Οι ευθείες ταυτίζονται όταν μπορούμε να κάνουμε πράξεις και να καταλήξουμε σε ισοδύναμο σύστημα που θα έχει
formula_22 και formula_25
Μέθοδος αντικατάστασης.
Επιλέγουμε την πιο "απλή" οπτικά εξίσωση (δηλαδή με τους μικρότερους συντελεστές αγνώστων) και απομονώνουμε τον έναν από τους δύο αγνώστους στο ένα μέλος:
formula_26
Αυτό που βρίσκουμε το βάζουμε στην άλλη εξίσωση αντί του αγνώστου και προκύπτει μία πρωτοβάθμια εξίσωση, με έναν άγνωστο μόνο, τον y, ο οποίος υπολογίζεται με απλές αλγεβρικές πράξεις, και βρίσκεται να ισούται με
formula_27
Τα "a", "b", "c", "a, "b, "c"', είναι όλα γνωστοί σταθεροί αριθμοί, δηλαδή το y θα είναι και αυτό πλέον αριθμός. Βάζοντας την τιμή του y στην πρώτη εξίσωση, υπολογίζουμε τέλος και το x:
formula_28
Για να έχουν νόημα οι παραπάνω υπολογισμοί, πρέπει οι παρονομαστές που προέκυψαν στο τέλος να μην είναι μηδέν. Διακρίνουμε λοιπόν τις παρακάτω τρεις περιπτώσεις:
(α) Αν formula_29, τότε το σύστημα έχει "μοναδική λύση":
formula_28 και formula_27
(β) Αν formula_32 και είτε formula_33 είτε formula_34, τότε το σύστημα είναι "αδύνατο". Επίσης, όταν όλοι οι συντελεστές είναι μηδέν και τουλάχιστον ένας από τους σταθερούς όρους δεν είναι μηδέν, το σύστημα είναι πάλι "αδύνατο".
(γ) An formula_32, formula_36 και formula_37, τότε το σύστημα είναι "αόριστο".
Μέθοδος αντίθετων συντελεστών.
Με τη μέθοδο αυτή επιδιώκουμε να εμφανίσουμε στις δύο εξισώσεις αντίθετους συντελεστές για έναν από τους αγνώστους, έτσι ώστε να τον απαλείψουμε κατόπιν με πρόσθεση κατά μέλη.
Συγκεκριμένα, το αρχικό σύστημα
δίνει, μετά από τον πολλαπλασιασμό της πρώτης εξίσωσης με "(a')" και της δεύτερης με "(-a)", το ισοδύναμο σύστημα
Η πρόσθεση κατά μέλη δίνει
formula_42
Με την ίδια διαδικασία όπως και στην προηγούμενη μέθοδο προσδιορίζουμε και τον άλλο άγνωστο:
formula_28
Διακρίνουμε κατόπιν στις ίδιες περιπτώσεις που είχαμε και στην προηγούμενη μέθοδο.
Συστήματα γραμμικών ανισώσεων δύο μεταβλητών.
Ένα σύστημα γραμμικών ανισώσεων μπορεί επίσης να είναι αδύνατο (καμιά λύση), μπορεί να έχει πολλές δυάδες λύσεων (μία, δύο, τρεις…) ή μπορεί να είναι αόριστο (άπειρες λύσεις). Τα συστήματα γραμμικών ανισώσεων του τύπου
μπορούμε να τα αντιμετωπίσουμε απλά με τη γραφική μέθοδο.
Γραφική μέθοδος.
Για κάθε ανίσωση του συστήματος βρίσκουμε την αντίστοιχη εξίσωση
formula_19 και formula_20
Όπως και πριν, οι εξισώσεις αυτές παριστάνουν δύο ευθείες. Σχεδιάζουμε τις ευθείες στο ίδιο σύστημα συντεταγμένων. Διαλέγουμε ένα σημείο formula_48 έξω από τις ευθείες (προτιμάμε ένα σημείο με "εύκολες" συντεταγμένες, συνήθως το (0,0)) και ελέγχουμε αν επαληθεύει τις ανισώσεις. Για κάθε ανίσωση που επαληθεύει, "σβήνουμε" (γραμμοσκιάζουμε) το ημιεπίπεδο που δεν περιέχει το Μ. Αλλιώς "σβήνουμε" το ημιεπίπεδο που περιέχει το Μ. Η περιοχή του επιπέδου που παραμένει "καθαρή" είναι και το σύνολο των λύσεων του συστήματος.
Γραμμικά συστήματα περισσότερων μεταβλητών.
Στην γενική περίπτωση, όπου έχουμε περισσότερες άγνωστες μεταβλητές, εφαρμόζουμε συνήθως μεθόδους γραμμικής άλγεβρας (π.χ. τον αλγόριθμο απαλοιφής του Gauss - που αποτελεί γενίκευση της μεθόδου των αντιθέτων συντελεστών), και συγκεκριμένα θεωρίας πινάκων ή γραμμικού προγραμματισμού (μέθοδος σίμπλεξ).

</doc>
<doc id="53735" url="https://el.wikipedia.org/wiki?curid=53735" title="Σεραφείμ Β΄">
Σεραφείμ Β΄

Ο Πατριάρχης Σεραφείμ Β΄ ήταν Έλληνας ιεράρχης, ο οποίος καταγόταν από την Ήπειρο.
Βιογραφικά στοιχεία.
Διετέλεσε μητροπολίτης Φιλιππουπόλεως από το 1746 έως το 1757, οπότε εξελέγη Οικουμενικός Πατριάρχης. Το Φεβρουάριο του 1759 εξέδωσε πατριαρχική και συνοδική πράξη, με την οποία καθιερώθηκε η 30ή Νοεμβρίου, εορτή του Αποστόλου Ανδρέα, ως θρονική εορτή του Πατριαρχείου και έκτοτε εορτάζεται ως τέτοια μέχρι σήμερα. Το 1759 επίσης έδωσε έγγραφη ευλογία στον Άγιο Κοσμά τον Αιτωλό να ξεκινήσει τις περιοδείες του.
Το 1760 προέκυψε ένταση στη Σύνοδο με αφορμή τη διαδοχή στη Μητρόπολη Ηρακλείας, κατά την οποία δεν υπερίσχυσε η άποψή του και παρεκτράπη. Τελικά καθαιρέθηκε από τον σουλτάνο Μουσταφά Γ΄ και εξορίστηκε στο Άγιο Όρος. Από εκεί έδρασε υπέρ της εξέγερσης των Ελλήνων. Το 1769 κάλεσε τους Έλληνες να συμμετάσχουν στην επανάσταση που είχε υποκινήσει η Ρωσία κατά τον Ρωσοτουρκικό Πόλεμο. Μετά την αποτυχία της επανάστασης αυτής, εγκαταστάθηκε στο Κίεβο, όπου και πέθανε το 1779. Ετάφη στη Μονή Mhar.
Σε σωζόμενη επιστολή του προς τον δόγη της Βενετίας Ιωάννη Μοντσενίγο το 1480 δικαιολογεί το οθωμανικό φορολογικό σύστημα, με το οποίο οι χριστιανοί φορολογούνταν μέσω της Εκκλησίας, γράφοντας ότι τουλάχιστον τώρα οι χριστιανοί δίνουν χρήματα αντί για αίμα για να φυλαχτεί η πίστη τους.

</doc>
<doc id="53737" url="https://el.wikipedia.org/wiki?curid=53737" title="Ιωαννίκιος Γ΄">
Ιωαννίκιος Γ΄

Για τον Πατριάρχη Ιωαννίκιο Γ΄ (κατά κόσμον "Καρατζά") λίγα πράγματα είναι γνωστά.
Ήταν γόνος οικογένειας Φαναριωτών. Η ζωή του φαίνεται πως δεν ήταν ανεπίληπτη και υπάρχουν πολλές αναφορές γι' αυτόν. Διετέλεσε Αρχιεπίσκοπος Πεκίου και μετατέθηκε στη Μητρόπολη Χαλκηδόνος από τον Πατριάρχη Παΐσιο Β΄. Ως Μητροπολίτης Χαλκηδόνος αγόρασε τη Μονή Αγίου Γεωργίου Κρημνού Χάλκης και το 1758 την ανακαίνισε.
Εξελέγη Πατριάρχης στις 26 Μαρτίου 1761, μετά την καθαίρεση του προκατόχου του Σεραφείμ Β΄. Η εκλογή του ήταν αντικείμενο έντονης διαφωνίας και διχασμού των Φαναριωτών. Φαίνεται ότι δεν ήταν πρόσωπο κοινής αποδοχής λόγω διοικητικών και οικονομικών ατασθαλιών που του αποδίδονταν. Και η οθωμανική εξουσία τον θεωρούσε αναξιόπιστο και αφερέγγυο.
Ως Πατριάρχης αντιμετώπισε με ψυχρότητα τον Ευγένιο Βούλγαρη. Στις 21 Μαΐου 1763 καθαιρέθηκε και αυτός, οπότε αποσύρθηκε στο Άγιο Όρος και μετά από ένα έτος στη Χάλκη, όπου διέμενε δίπλα στη Μονή Αγίου Γεωργίου Κρημνού. Αφιέρωσε τη μονή στο Πατριαρχείο Ιεροσολύμων, μετόχι της οποίας παραμένει μέχρι και σήμερα.
Από εκεί συνέχισε να αναμειγνύεται στις υποθέσεις του Οικουμενικού Θρόνου, υποσκάπτοντας τον διάδοχό του Σαμουήλ με το να βάζει διάφορους να στέλνουν καταγγελίες εναντίον του στον Σουλτάνο Μουσταφά Γ΄. Πέθανε στις 20 Σεπτεμβρίου 1793 σε βαθιά γεράματα και ετάφη εντός του ναού της μονής.

</doc>
<doc id="53739" url="https://el.wikipedia.org/wiki?curid=53739" title="Μίλο Μανάρα">
Μίλο Μανάρα

Ο Μίλο Μανάρα ("Milo Manara", γεν. Λουσόν 12 Σεπτεμβρίου 1945, πραγμ. όνομ. Maurilio Manara), είναι Ιταλός δημιουργός κόμικς και ζωγράφος, παγκόσμια φημισμένος ιδιαίτερα για τον ερωτισμό των έργων του. Θεωρείται ένας από τους κορυφαίους σκιτσογράφους των κόμικς.
Το έργο του.
Ο Μανάρα σπούδασε αρχιτεκτονική και ζωγραφική. Άρχισε να δουλεύει πάνω στα ερωτικά κόμικς το 1969. Γρήγορα ξεχώρισε για το ρεαλιστικό του σχέδιο και για τις αισθησιακές γυναίκες των ιστοριών του. Στα περισσότερα έργα του κάνει ο ίδιος και το σενάριο και το σχέδιο, έχει συνεργαστεί όμως και με άλλους συγγραφείς όπως ο Ούγκο Πρατ.
Στην Ελλάδα είναι αρκετά δημοφιλής και πολλά έργα του έχουν κυκλοφορήσει στα ελληνικά από εταιρίες όπως η Βαβέλ, οι Εκδόσεις Λιβάνη, αλλά και το περιοδικό 9 της Ελευθεροτυπίας.
Ενδεικτικά άλμπουμ:

</doc>
<doc id="53740" url="https://el.wikipedia.org/wiki?curid=53740" title="Μεθόδιος Γ΄">
Μεθόδιος Γ΄

Ο Πατριάρχης Μεθόδιος Γ´ (ο επιλεγόμενος "Μορώνης", ή "Μαρώνης") καταγόταν από την Κορωνία της Κρήτης.
Υπηρέτησε στον Ιερό Ναό Θεοτόκου Χρυσοπηγής στο Γαλατά ως το 1646, οπότε εξελέγη Μητροπολίτης Ηρακλείας. Στις 5 Ιανουαρίου 1668 εξελέγη Οικουμενικός Πατριάρχης, διαδεχόμενος τον Πατριάρχη Κλήμεντα.
Επί της πατριαρχίας του εκδόθηκαν κανονικές διατάξεις για εκκλησιαστικά ζητήµατα, σηµαντικότερη από τις οποίες θεωρείται η σχετική µε τον Πατριάρχη Ιεροσολύµων ∆οσίθεο, ο οποίος το 1670 στο Βουκουρέστι ευλόγησε Άγιο Μύρο που είχε παρασκευαστεί χωρίς προηγούµενη έγκριση του Πατριαρχείου Κωνσταντινουπόλεως.
Πολεμούμενος όμως από τον πρώην Πατριάρχη Παρθένιο αναγκάσθηκε τον Μάρτιο του 1671 να παραιτηθεί και να μονάσει αρχικά στη Νέα Μονή Χίου και κατόπιν στη Μονή Στροφάδων της Ζακύνθου. Το 1677 εγκαταστάθηκε στη Βενετία, όπου ανέλαβε αρχιερατικός επίτροπος του Ιερού Ναού του Αγίου Γεωργίου και της εκεί ελληνικής κοινότητας μέχρι το 1679, οπότε και πέθανε.

</doc>
<doc id="53742" url="https://el.wikipedia.org/wiki?curid=53742" title="Περθ">
Περθ

Το Περθ (αγγλικά: "Perth", ), ή εξελληνισμένα "Πέρθη", είναι η πρωτεύουσα της πολιτείας της Δυτικής Αυστραλίας. Σύμφωνα με την απογραφή του 2016 ο πληθυσμός της Μητροπολιτικής περιοχής του Περθ υπολογίζεται σε 2.022.044 κατοίκους. Είναι η μεγαλύτερη πόλη της Δυτικής Αυστραλίας, όπου διαμένουν περίπου τα τρία τέταρτα των κατοίκων της περιοχής. Είναι η τέταρτη σε πληθυσμό πόλη σε όλη την Αυστραλία, με μέσο όρο ανάπτυξης πάνω από αυτό της Αυστραλίας. 
Το Περθ ιδρύθηκε τον Ιουνίο του 1829 από τον Πλοίαρχο Τζέημς Στέρλινγκ (Captain James Stirling). Αποτελεί έδρα της Κυβέρνησης της Δυτικής Αυστραλίας έως σήμερα. 
Η μητροπολιτική περιοχή βρίσκεται στα νοτιοδυτικά της ηπείρου, ανάμεσα από τον Ινδικό Ωκεανό και το Ντάρλινγκ Ρέηντζ. Το εμπορικό κέντρο της πόλης και τα προάστια του Περθ αναπτύσσονται πέριξ του ποταμού Σουάν.
Γεωγραφικά και κλιματολογικά στοιχεία.
Το Περθ βρίσκεται στην νότιο-δυτική πλευρά της Αυστραλίας. Είναι χτισμένο στις όχθες του ποταμού Σουάν, που πήρε το όνομά του (κύκνος) από ένα ενδημικό είδος μαύρων κύκνων (Cygnus atratus) της Αυστραλίας (οι Αβοριγίνες αποκαλούσαν τον ποταμό ως "Derbal Yerrigan"). Η πόλη αποτελεί μια από τις πιο επίπεδες μητροπολιτικές περιοχές στη Γη. Το κέντρο της καθώς και τα περισσότερα προάστιά της βρίσκονται στο επίπεδο αλίπεδο του Σουάν, το οποίο βρίσκεται μεταξύ του χαμηλού κρημνού Darling Scarp (που οριοθετεί ανατολικά την πόλη) και του Ινδικού Ωκεανού στην δυτική πλευρά. Το Κεντρικό Επιχειρηματικό Διαμέρισμα (Perth CBD) του δήμου οριοθετείται από τον ποταμό Σουάν στον νότο και ανατολικά, το πάρκο Κινγκς (Kings) δυτικά και τις σιδηροδρομικές γραμμές βόρεια. Η μητροπολιτική περιοχή εκτείνεται βόρεια προς το Yanchep και νότια προς το Rockingham, σε μια απόσταση 90 χλμ. Προς την δύση βρίσκεται η παραλιακή ζώνη της περιοχής, που βρέχεται από τον Ινδικό Ωκεανό, ενώ προς την ανατολή φτάνει μέχρι το Mundaring, καλύπτοντας μια απόσταση περίπου 50 χιλιομέτρων. Συνολικά η μητροπολιτική περιοχή του Περθ καλύπτει έναν χώρο 6.100 τ.χλμ.. Το υπόστρωμα της περιοχής είναι βαθύ βραχώδες, ενώ το έδαφος είναι αμμώδες. Ολόκληρη η μητροπολιτική περιοχή έχει δύο κύρια συστήματα ποταμών. Το πρώτο σχηματίζεται από τους ποταμούς Σουάν και Κάννινγκ (Canning), τα οποία βρίσκονται στην πόλη του Περθ, και το δεύτερο από τους Σέρπενταϊν (Serpentine) και Μάρεϊ (Murray).
Κλίμα.
Το κλίμα του Περθ χαρακτηρίζεται μεσογειακό. Τα καλοκαίρια είναι ξηρά και ζεστά, και διαρκούν από τον Δεκέμβριο μέχρι τον Μάρτιο, ενώ ο πιο ζεστός μήνας είναι Φεβρουάριος. Συχνά η θερμοκρασία ξεπερνά τους 40 βαθμούς Κελσίου, τουλάχιστον μια φορά το καλοκαίρι. Η μεγαλύτερη θερμοκρασία που έχει καταγραφεί την πόλη ήταν 46,2 βαθμοί Κελσίου, στις 23 Φεβρουαρίου 1991. Την εποχή του καλοκαιριού, μετά το απόγευμα η θερμοκρασία συνήθως πέφτει αισθητά, καθώς κάνει την εμφάνισή του άνεμος από την θάλασσα. Οι χειμώνες είναι ήπιοι και υγροί και διαρκούν από τον Μάιο μέχρι τον Σεπτέμβριο. Η χαμηλότερη θερμοκρασία που έχει σημειωθεί στην πόλη ήταν -0,7 βαθμοί Κελσίου, στις 17 Ιουνίου 2006. Η ισχυρότερη βροχόπτωση καταγράφηκε, πάντως, στις 19 Φεβρουαρίου 1991 (120,6 mm). 
Το Περθ είναι η πόλη με τους περισσότερους ανέμους στην Αυστραλία., ενώ κατά περιόδους εμφανίζονται και ισχυρές καταιγίδες, όπως αυτή του Μαρτίου του 2010 που προκάλεσε αρκετές καταστροφές στη πόλη.
Ιστορία.
Σύμφωνα με ανασκαφικά ευρήματα από τις όχθες του ποταμού Σουάν, οι πρώτοι κάτοικοι της περιοχής ήταν Αβορίγινες της φυλής Noongar ("οι Άνθρωποι"), και κατά κύριο λόγο ένα κομμάτι τους που αποκαλούταν Whadjuk. Η φυλή αυτή ζούσε στην περιοχή για περίπου 40.000 χρόνια. 
Οι πρώτοι Ευρωπαίοι που εγκαταστάθηκαν στη περιοχή ήταν Ολλανδοί, υπό τον καπετάνιο τους Willem de Vlamingh, στις 10 Ιανουαρίου 1697, ενώ διάφοροι άλλοι Ευρωπαίοι είχαν εγκατασταθεί μέχρι το 1829.
Η πρώτη μαζική εγκατάσταση έγινε από Βρετανούς, που σε φόβο για πιθανή εγκατάσταση Γάλλων στην περιοχή, έφτασαν τον Ιούνιου του 1829 στην περιοχή του Περθ. Διοικητής τους ήταν ο Τζέιμς Στέρλινγκ, καπετάνιος του «Παρμέλια». Στις 12 Αυγούστου η Ελεν Ντανς, σύζυγος του καπετάνιου του δεύτερου πλοίου "Sulphur", έκοψε ένα δέντρο, σημαίνοντας την επίσημη τελετή ίδρυσης της πόλης. Ο Στέρλινγκ είχε ήδη διαλέξει το όνομα της πόλης, που θεωρείται πως προέρχεται από την ομώνυμη πόλη της Σκοτίας, και δόθηκε σε αυτή προς τιμή του σερ Τζορτζ Μάρεϊ
, που καταγόταν από αυτή.
Τα πρώτα χρόνια υπήρχαν συγκρούσεις μεταξύ των αποίκων και των Νούνγκαρ. Από το 1831, καθώς η αποικία άρχιζε να μεγαλώνει, παρατηρήθηκαν βίαιες πράξεις όπως η εκτέλεση του πρεσβύτερου των Whadjuk, Μιντγκεγούρου (Midgegooroo), και του γιου του Γιαγκάν (Yagan), το 1833 και η μάχη του Πιντζάρα το 1834. Μετά τον θάνατο του αρχηγού τους Γελαγκόνγκα (Yellagonga), το 1884, αποσύρθηκαν στην περιοχή Μπουτζαμούλινγκ (Boodjamooling - στο σημερινό Hyde Park ή Third Swamp Reserve του Περθ).
Το 1850 στην Δυτική Αυστραλία εγκαταστάθηκαν κατάδικοι από την Βρετανία, ενώ το 1856 η Βασίλισσα Βικτωρία έδωσε στο Περθ τον τίτλο της πόλης.
Μετά το 1900, η Δυτική Αυστραλία ενώθηκε με τις υπόλοιπες αποικίες του νησιού δημιουργώντας την Ομοσπονδία της Αυστραλίας, το 1901. Ανάμεσα στα ανταλλάγματα για την ένωση ήταν η δημιουργία σιδηροδρομικής γραμμής προς το Περθ. Η ανάπτυξη του Περθ, κυρίως την δεκαετία του 1960, το έκανε κέντρο της περιοχής.
Δημογραφικά στοιχεία.
Το Περθ είναι η τέταρτη μεγαλύτερη πόλη της Αυστραλίας, έχοντας ξεπεράσει τον πληθυσμό της Αδελαΐδας στις αρχές του 1980. Η απογραφή του 2006 κατέγραψε 1.445.079 άτομα που κατοικούν στο Περθ, ενώ αυτή του 2011 αύξησε τον επίσημο πληθυσμό της πόλης στους 1.728.867 κατοίκους. Αυτό σήμαινε μια ανάπτυξη της τάξης του 14,3%, την μεγαλύτερη για οποιαδήποτε πρωτεύουσα πολιτείας της Αυστραλίας (με δεύτερο το Ντάργουιν με ρυθμό αύξησης 13,8%) και πολύ πιο πάνω από το ρυθμό αύξησης κατά 8,3% του συνολικού επίσημου πληθυσμού της χώρας.
Σύμφωνα με την απογραφή του 2006, το 79,9% των κατοίκων του μιλά αποκλειστικά την Αγγλική γλώσσα, ενώ το 24,9% δηλώνουν Καθολικοί, 19.8% Αγγλικανοί, ενω 22,2% δήλωσαν πως δεν ακολουθούν καμία θρησκεία. 
Σύνθεση πληθυσμού - μετανάστες.
Με βάση την μέτρηση του 2006 και τις αναλύσεις για την καταγωγή του πληθυσμού της μητροπολιτικής περιοχής του Περθ, οι μεγαλύτερες τέτοιες ομάδες ήταν: Άγγλοι (534.555 ή 28,6%), Αυστραλοί (479.174 ή 25,6%), Ιρλανδοί (115.384 ή 6,2%), Σκώτοι (113.846 ή 6,1%), Ιταλοί (84.331 ή 4,5%) και Κινέζοι (53.390 ή 2,9%). Υπήρξαν επίσης 3.101 Αβορίγινες στην πόλη (0,2%).
Αξιοσημείωτο στον πληθυσμό του Περθ είναι το υψηλό ποσοστό των κατοίκων που γεννήθηκαν στη Βρετανία. Κατά την απογραφή του 2006, βρέθηκαν 142.424 τέτοιοι κάτοικοι, αριθμός κοντά στον αντίστοιχο για την πόλη του Σίδνεϊ (145.261), παρά το γεγονός ότι ο συνολικός πληθυσμός του Περθ είναι μόλις το 35% του συνολικού πληθυσμού του Σίδνεϊ. 
Η εθνοτική σύνθεση του Περθ άλλαξε στα μέσα του εικοστού αιώνα, όταν ένας σημαντικός αριθμός Ευρωπαίων μεταναστών έφτασαν στην πόλη. Πριν από αυτό, ο πληθυσμός του Περθ είχε σχεδόν αποκλειστικά άγγλο-κελτική καταγωγή. Καθώς το λιμάνι του Φρίμαντλ (Fremantle) ήταν η είσοδος στην Αυστραλία για πολλούς από αυτούς στις δεκαετίες του 1950 και του 1960, το Περθ άρχισε να βιώνει μια διαφορετική εισροή ατόμων, μεταξύ των οποίων υπήρξαν πολλοί Ιταλοί, Έλληνες, Ολλανδοί, Γερμανοί, Κροάτες, Βόσνιοι, Σέρβοι, Πολωνοί, Τσέχοι, Σλοβάκοι, Ρώσοι, Ουκρανοί, Σλαβομακεδόνες, Τούρκοι και πολλοί άλλοι. Διάφορα προάστια γύρω από την περιοχή του Φρίμαντλ περιέχουν επίσης υψηλές συγκεντρώσεις Ιταλών, Κροατών και Πορτογάλων. Το Περθ έχει επίσης μια ζωντανή εβραϊκή κοινότητα – 20.106 άτομα το 2006 - που μετανάστευσαν κυρίως από την Ανατολική Ευρώπη και, πιο πρόσφατα, από τη Νότια Αφρική. 
Ένα άλλο πιο πρόσφατο κύμα αφίξεων περιλαμβάνει Ευρωπαϊκές μειονότητες από τη Νότια Αφρική. Ο αριθμός των κατοίκων που έχουν γεννηθεί στη Νότια Αφρική πλησιάζει τον αντίστοιχο αυτών που έχουν γεννηθεί στην Ιταλία. Μέχρι το 2006, υπήρχαν στο Περθ 18.825 κάτοικοι γεννημένοι στη Νότια Αφρική, αντιπροσωπεύοντας το 1,3% των κατοίκων της πόλης. Πολλοί Αφρικάνερς και Άγγλοι από τη Νότια Αφρική και τη Ζιμπάμπουε μετανάστευσαν προς Περθ κατά τη διάρκεια του 1980 και του 1990.] Ως αποτέλεσμα, η πόλη έχει χαρακτηριστεί ως «η αυστραλιανή πρωτεύουσα της Νότιας Αφρικής στην εξορία». Ο λόγος που το Περθ είναι τόσο δημοφιλές μεταξύ των λευκών Νοτιοαφρικάνων θεωρείται πως είναι η θέση του (πιο κοντά στην Αφρική από ό,τι άλλες μεγάλες πόλεις), το τεράστιο ποσοστό της επέκτασης του και του χώρου που καλύπτει, καθώς και το ελαφρώς θερμότερο κλίμα σε σύγκριση με άλλες μεγάλες πόλεις της Αυστραλίας. Το Περθ έχει ένα κλίμα αντίστοιχο με αυτό της περιοχής γύρω από το Κέιπ Τάουν της Νότιας Αφρικής. 
Κατά τις τρεις τελευταίες δεκαετίες, η Νοτιοανατολική Ασία έχει καταστεί από τις σημαντικότερες πηγές μεταναστών για την πόλη του Περθ, κυρίως από τις περιοχές της Μαλαισία, της Ινδονησίας, της Ταϊλάνδης, της Σιγκαπούρης, του Χονγκ Κονγκ, της ηπειρωτικής Κίνας και της Ινδίας. Υπήρχαν 53.390 άτομα Κινεζικής καταγωγής στο Περθ το 2006 (2,9% του πληθυσμού της πόλης). 
Η Ινδική κοινότητα περιλαμβάνει ένα σημαντικό αριθμό Πάρσων που μετανάστευσαν από τη Βομβάη. Το Περθ είναι η πλησιέστερη μεγάλη πόλη της Αυστραλίας στην Ινδία. Ο πληθυσμός των γεννημένων στην Ινδία κατοίκων του Περθ κατά τη διάρκεια της απογραφής του 2006 ήταν 14.094 άνθρωποι (0,8%). Το Περθ φιλοξενεί επίσης τον μεγαλύτερο πληθυσμό των Άγγλων από την Βιρμανία (σημερινή Μιανμάρ) στον κόσμο. Πολλοί εγκαταστάθηκαν εδώ μετά την ανεξαρτησία της Βιρμανίας το 1948 και η πόλη είναι πλέον το πολιτιστικό κέντρο τους σε όλο τον κόσμο. Υπάρχει επίσης ένας σημαντικός αριθμός Άγγλων από την Ινδία, που εγκαταστάθηκαν στην πόλη μετά την Ανεξαρτησία της Ινδίας.
Διοίκηση.
Ο πολεοδομικός σχεδιασμός της πόλης του Περθ, το λεγόμενο Metropolitan Region Scheme, έχει τεθεί σε λειτουργία από το 1963. Η μητροπολιτική περιοχή του Περθ χωρίζεται σε 30 μικρότερους φορείς τοπικής αυτοδιοίκησης, μεταξύ των οποίων και αυτή της Πόλης του Περθ (City of Perth), που διαχειρίζεται την κεντρική επιχειρηματική περιοχή του Περθ.
Το Περθ στεγάζει το κοινοβούλιο της Δυτικής Αυστραλίας, ενώ είναι και η έδρα του Κυβερνήτη της Δυτικής Αυστραλίας. Το Ανώτατο Δικαστήριο της πολιτείας βρίσκεται στο Περθ, μαζί με την έδρα του Περιφερειακού Δικαστήριο και αυτή για το Οικογενειακό Δίκαιο, ενώ στην πόλη υπάρχει έδρα και του Ομοσπονδιακού Δικαστηρίου της Αυστραλίας.
Σε επίπεδο πολιτείας, σήμερα, 42 από τις 59 έδρες της Νομοθετικής Συνέλευσης της Δυτικής Αυστραλίας (κάτω βουλή) και 18 από τις 36 έδρες του Νομοθετικού Συμβουλίου Δυτικής Αυστραλίας (άνω βουλή) ελέγχονται από τη μητροπολιτική περιοχή του Περθ (εκλογές 2008). 
Σε επίπεδο Κοινοπολιτείας, στη Μητροπολιτική περιοχή του Περθ αντιστοιχούν 9 από τις 15 συνολικές έδρες (Divisions) της πολιτείας της Δυτικής Αυστραλίας στην ομοσπονδιακή Βουλής των Αντιπροσώπων, που συνολικά περιέχει 150 έδρες σε ολόκληρη την Αυστραλία. 
Διοικητική διαίρεση.
Σύμφωνα με τους ισχύοντες νόμους της Δυτικής Αυστραλίας, η πολιτεία χωρίζεται σε 141 Περιοχές Τοπικής Διοίκησης (Local Government Areas), συμπεριλαμβανομένων σε αυτές των Νησιών Κόκος και του Νησιού των Χριστουγέννων. Αυτές μπορούν να φέρουν τον τίτλο "City" (πόλεις), "Town" (κωμοπόλεις) ή "Shire" (επαρχίες). 
Η Μητροπολιτική Περιοχή του Περθ χωρίζεται σήμερα σε 30 τέτοιους μικρότερους φορείς. Ο παλαιότερος από αυτούς είναι αυτός της Πόλης του Περθ (Ciy of Perth), που ελέγχει το επιχειρηματικό κομμάτι της πόλης. 
Τέλος, η Μητροπολιτική Περιοχή του Περθ (γνωστή και με τον όρο Metropolitan Region Scheme) μαζί με άλλες περιοχές που την περιβάλλουν (Peel Region Scheme, Greater Bunbury Region Scheme και Avon Arc) σχηματίζουν το Ευρύτερο Περθ (Greater Perth).
Οικονομία.
Λόγω του πληθυσμού του και του ρόλο του ως διοικητικό κέντρο της πολιτείας, το Περθ δεσπόζει της οικονομίας της Δυτικής Αυστραλίας, παρά την ύπαρξη σημαντικών ορυχείων, εγκαταστάσεων άντλησης πετρελαίου και βιομηχανιών γεωργικών εξαγωγών σε άλλα σημεία της πολιτείας. 
Η οικονομία Περθ βασίζεται σήμερα στον τομέα της παροχής υπηρεσιών, τομέας που ξεκίνησε να αναπτύσσεται από το 1950. Παρά το γεγονός ότι ένα από τα σημαντικότερα μέρη των υπηρεσιών που παρέχει η πόλη συνδέεται με τη βιομηχανία των φυσικών πόρων και, σε μικρότερο βαθμό, τη γεωργία, οι περισσότεροι κάτοικοι του Περθ απασχολούνται σε υπηρεσίες που απευθύνονται προς άλλα άτομα. 
Ως αποτέλεσμα της σχετικής γεωγραφικής απομόνωσης του Περθ, ποτέ δεν είχε τις απαραίτητες προϋποθέσεις να αναπτύξει μεγάλης κλίμακας μεταποιητικές βιομηχανίες, εκτός αυτών που εξυπηρετούν τις άμεσες ανάγκες των κατοίκων του, τα ορυχεία και τη γεωργία της περιοχής. Ανέπτυξε επίσης ορισμένες εξειδικευμένες υπηρεσίες, όπως είναι, τον τελευταίο καιρό, η κατασκευή πλοίων και η συντήρηση τους. Ήταν απλά φθηνότερο να εισάγει όλα τα απαραίτητα μεταποιημένα αγαθά είτε από τις ανατολικότερες περιοχές είτε από το εξωτερικό. 
Μετά το Β' Παγκόσμιο Πόλεμο, οι ιδιοκτήτες αυτοκινήτων αυξήθηκαν ενώ η βελτίωση των μεταφορών οδήγησε μεγάλο μέρος του εργατικού δυναμικού στα προάστια. Έτσι κατέστη δυνατή η δημιουργία μιας μικρής κλίμακας παραγωγής σε αυτά. Πολλές επιχειρήσεις επωφελήθηκαν από τη σχετικά φτηνή γη για την κατασκευή ευρύχωρων, μονώροφων εργοστασίων στις προαστιακές περιοχές όπου η στάθμευση, η πρόσβαση και η κυκλοφοριακή συμφόρηση ήταν ελάχιστη. Τέτοιες βιομηχανικές περιοχές, όπως αυτές της Kwinana, του Welshpool και του Kewdale, δημιουργήθηκαν μεταπολεμικά και συνέβαλαν στην αύξηση της παραγωγής νότια του ποταμού Σουάν. 
Από τη δεκαετία του 1950, η βαριά βιομηχανία που είχε κυριαρχήσει στην περιοχή περιελάμβανε ένα διυλιστήριο πετρελαίου, εργοστάσιο χάλυβα με μια υψικάμινο, διυλιστήριο αλουμίνας, ένα σταθμό παραγωγής ηλεκτρικής ενέργειας και ένα διυλιστήριο νικελίου. Μια άλλη εξέλιξη, επίσης, συνδέεται με την ανάπτυξη των σιδηροδρόμων, κυρίως όταν το 1968 δημιουργήθηκε ο τερματικός σταθμός εμπορευμάτων στο Kewdale, δίπλα στην βιομηχανική περιοχή Welshpool.
Τη σημαντική αύξηση του πληθυσμού μετά τον Δεύτερο Παγκόσμιο Πόλεμο ακολούθησε αύξηση της απασχόλησης, όχι στον τομέα της μεταποίησης, αλλά στο λιανικό και χονδρικό εμπόριο, τις υπηρεσίες προς τις επιχειρήσεις, την υγεία, την εκπαίδευση, τις κοινοτικές και προσωπικές υπηρεσίες και στη δημόσια διοίκηση.
Σύμφωνα με έκθεση της παγκόσμιας εταιρείας Wealth-X, το Περθ (όπως και το Μπρισμπέιν) αναπτύσσει τα τελευταία χρόνια μια νέα γενιά οικονομικών "μεγιστάνων", αν και το Σίδνεϊ και η Μελβούρνη παραμένουν παραδοσιακά στις πρώτες θέσεις της λίστας. 
Central Business District.
Το Κεντρικό Επιχειρηματικό Διαμέρισμα (Central business district - CBD) του Περθ , το οποίο βρίσκεται εντός των ορίων του δήμου της Πόλης του Περθ, περιέχει ένα μεγάλο αριθμό υπηρεσιών γύρω από τον πολιτικό και τον χρηματοοικονομικό τομέα. Το St Georges Terrace που αποτελεί την κεντρική οδό του Περθ (παράλληλος προς τον ποταμό Σουάν) είναι ταυτόχρονα ο σημαντικός οικονομικός δρόμος της περιοχής, με γραφεία συνολικού χώρου 1,3 εκατ. τετραγωνικά μέτρα. Στις οδούς Hay Street και Murray Street βρίσκονται οι περισσότερες από τις εμπορικές και ψυχαγωγικές εγκαταστάσεις. Στην περιοχή αυτή υπάρχει επίσης και το υψηλότερο κτήριο της πόλης, το Central Park (ύψους 249 μ.), ενώ ένας νέος ουρανοξύστης με το όνομα City Square (ύψους 269,5 μ.) κατασκευάζεται στην ίδια περιοχή, για λογαριασμό της μεταλλευτικής εταιρείας BHP Billiton. Η συγκεκριμένη περιοχή γνωρίζει ανάπτυξη τα τελευταία χρόνια, κυρίως λόγω των εταιριών εξόρυξης μεταλλευμάτων που δημιουργούν στην περιοχή γραφεία. Ταυτόχρονα, έχουν προγραμματιστεί έργα που θα της δώσουν καλύτερη πρόσβαση και προς άλλες περιοχές.
Εκπαίδευση.
Το Περθ αποτελεί έδρα τεσσάρων δημόσιων πανεπιστήμιων της Αυστραλίας: του Πανεπιστημίου Δυτικής Αυστραλίας, του Πανεπιστήμιο Murdoch, του Πανεπιστημίου Curtin, και του Πανεπιστημίου Edith Cowan. Υπάρχει επίσης ένα ιδιωτικό πανεπιστήμιο, το Πανεπιστήμιο της Notre Dame (Αυστραλίας). 
Το Πανεπιστήμιο της Δυτικής Αυστραλίας (University of Western Australia - UWA) ιδρύθηκε το 1911. Είναι γνωστό ως ένα από τα κορυφαία ερευνητικά ιδρύματα της Αυστραλίας. Η μνημειώδες νεοκλασική αρχιτεκτονική του πανεπιστημίου το κάνει ένα ξεχωριστό τουριστικό προορισμό στην πόλη. Είναι το μοναδικό πανεπιστήμιο στην πολιτεία που αποτελεί μέλος της "«Ομάδας των Οκτώ»", ενός δικτύου των οκτώ μεγαλύτερων ιδρυμάτων τριτοβάθμιας εκπαίδευσης της Αυστραλίας, καθώς και ένα από τα 6 λεγόμενα "«Πανεπιστήμια ψαμμίτη»" της Αυστραλίας, ονομασία που έχει δοθεί στα παλαιότερα πανεπιστήμια της χώρας καθώς το κύριο υλικό με το οποίο είναι κατασκευασμένα είναι ο ψαμμίτης. 
Το Πανεπιστήμιο Curtin (Curtin University - γνωστό και ως Curtin University of Technology μέχρι το 2010) είναι το μεγαλύτερο σε φοιτητές πανεπιστήμιο της Δυτικής Αυστραλίας. Ήταν γνωστό, από την ίδρυσή του το 1966 μέχρι το 1986, ως «Ινστιτούτου Τεχνολογίας της Δυτικής Αυστραλίας» (Western Australian Institute of Technology - WAIT). Το 1969 σε αυτό συγχωνεύθηκαν η Μεταλλευτική Σχολή Δυτικής Αυστραλίας, τη Γεωπονική Σχολή Muresk και τις σχολές φυσιοθεραπείας και εργοθεραπείας που λειτουργούσαν από το 1950 στο Shenton Park. Το πανεπιστήμιο Curtin έχει μια ραγδαία αυξανόμενη φήμη στον τομέα της έρευνας και είναι το μοναδικό πανεπιστήμιο της Δυτικής Αυστραλίας που έχει καταφέρει να παραχωρήσει διδακτορικό δίπλωμα επιπέδου χρυσού μεταλλίου AINSE, την υψηλότερη δυνατή αναγνώριση σε διδακτορικό επίπεδο στην επιστήμη και στη μηχανική στην Αυστραλία και τη Νέα Ζηλανδία. 
Το Πανεπιστήμιο Murdoch (Murdoch University) ιδρύθηκε στη δεκαετία του 1970, και αποτελεί τη μεγαλύτερη πανεπιστημιούπολη της Αυστραλίας σε γεωγραφική έκταση (καταλαμβάνει 2,27 τετραγωνικά χιλιόμετρα). Ανάμεσα στα τμήματά του υπάρχει και η μόνη κτηνιατρική σχολή της Δυτικής Αυστραλίας. 
Το Πανεπιστήμιο Edith Cowan (Edith Cowan University) ιδρύθηκε στις αρχές του 1990 στη θέση του προϋπάρχοντος Κολεγίου Προχωρημένης Εκπαίδευσης Δυτικής Αυστραλίας (Western Australian College of Advanced Education - WACAE), το οποίο με τη σειρά του είχε ιδρυθεί το 1970 μετά από συγχώνευση των Κολεγίων Εκπαιδευτικών του Claremont, του Churchlands, και του Mount Lawley. Το πανεπιστήμιο αυτό έχει ενσωματώσει και την Ακαδημία Παραστατικών Τεχνών Δυτικής Αυστραλίας (Western Australian Academy of Performing Arts - WAAPA). 
Το ιδιωτικό Πανεπιστήμιο της Notre Dame Αυστραλίας (University of Notre Dame Australia) ιδρύθηκε το 1990 στο προάστιο του Περθ, Φρίμαντλ, ως ένα Καθολικό Πανεπιστήμιο. Παράρτημά του δημιουργήθηκε επίσης στο Σίδνεϊ. Η πανεπιστημιούπολη του Φρίμαντλ δημιουργήθηκε στο δυτικό άκρο του, αξιοποιώντας τα ιστορικά κτίρια του λιμανιού που χτίστηκαν τη δεκαετία του 1890, δίνοντας στο πανεπιστήμιο μια ατμόσφαιρα παλαιών Ευρωπαϊκών Πανεπιστημίων. Αν και έχει «στενούς δεσμούς» με το πανεπιστήμιο Notre Dame της Ινδιάνα των ΗΠΑ, αποτελούν ξεχωριστά όργανα. 
Στη Μητροπολιτική Περιοχή του Περθ υπάρχουν επίσης τέσσερα Κολέγια TAFE (Technical And Further Education) που παρέχουν επαγγελματική κατάρτισης και εκπαίδευση στον τομέα του εμπορίου. Στην Αυστραλία το πρόγραμμα TAFE ξεκίνησε ως ένα σύστημα για τεχνικές σχολές και κολέγια και τελικά, διαμορφώθηκε σε περιφερειακές σχολές. Οι τέσσερις σχολές που υπάρχουν στο Περθ είναι το Κεντρικό Ινστιτούτο Τεχνολογίας (Central Institute of Technology), το Ινστιτούτο Επιμόρφωσης Δυτικής Ακτής (West Coast Institute of Training), το Polytechnic West και το Challenger Institute of Technology.
Μεταφορές.
Το Περθ διαθέτει ένα οδικό δίκτυο με τρεις κλειστούς αυτοκινητόδρομους ταχείας κυκλοφορίας (freeways) και εννέα μητροπολιτικούς αυτοκινητοδρόμους. Αντίθετα, δεν υπάρχουν δρόμοι με διόδια. Η σήραγγα Northbridge, μέρος του αυτοκινητοδρόμου ταχείας κυκλοφορίας Graham Farmer Freeway, αποτελεί τη μοναδική σημαντική οδική σήραγγα στο Περθ. Δημιουργήθηκε το 2000.
Στα μέσα μαζικής μεταφοράς της Μητροπολιτικής Περιοχής του Περθ συμπεριλαμβάνονται τρένα, λεωφορεία και πορθμεία (στον ποταμό Σουάν). Συντονίζονται μέσω του συστήματος μαζικής μεταφοράς Transperth, που λειτουργεί υπό την Αρχή Μαζικών Μεταφορών της Δυτικής Αυστραλίας. Το Transperth συνδέεται με τις αγροτικές περιοχές που εξυπηρετούνται από ένα παρόμοιο σύστημα, το Transwa. Υπάρχουν 70 σιδηροδρομικοί σταθμοί και 15 σταθμοί λεωφορείων στη μητροπολιτική περιοχή. Επιπρόσθετα, το σιδηροδρομικό δίκτυο έχει επεκταθεί στα βόρεια και το νότια προάστια της πόλης, μέσω του New MetroRail. Υπάρχουν επίσης γραμμές λεωφορείων και τρένων με μηδενικό εισιτήριο, γύρω από το κέντρο της πόλης («Ζώνη Ελεύθερης Διέλευσης»). Μέχρι το 1969 στην πόλη λειτουργούσε και γραμμή τραμ.
Το σιδηροδρομικό σύστημα έχει υποστεί πρόσφατα σημαντικές αναπλάσεις, με μια νέα σιδηροδρομική γραμμή που κατασκευάστηκε μεταξύ Περθ και του Μάντουραχ (Mandurah), διπλασιάζοντας το μήκος των σιδηροδρόμων του Περθ. Η σιδηροδρομική αυτή γραμμή άνοιξε στις 23 Δεκεμβρίου 2007. Πρόσφατες πρωτοβουλίες περιλαμβάνουν σταδιακή αντικατάσταση του στόλου των λεωφορείων και ένα νέο σύστημα έκδοσης ηλεκτρονικών εισιτηρίων. 
Μεταξύ του Περθ και του Σίδνεϊ λειτουργεί η σιδηροδρομική γραμμή Indian Pacific. Μέσω αυτής το Περθ συνδέεται επίσης με την Αδελαΐδα και το Καλγκούρλι, καθώς και με άλλες πόλεις της Δυτικής Αυστραλίας με συνδέσεις με σιδηροδρομικές γραμμές του συστήματος Transwa. 
Οι σιδηροδρομικές γραμμές εμπορευματικών μεταφορών καταλήγουν στον τερματικό σταθμό Kewdale Rail Terminal, 15 χιλιόμετρα νοτιοανατολικά του κέντρου της πόλης. 
Το Περθ εξυπηρετείται από δύο αεροδρόμια. Το Αεροδρόμιο του Περθ (Perth Airport - IATA: PER, ICAO: YPPH) βρίσκεται στην ανατολική περιοχή της πόλης, νότια του Γκίλφορτ (Guildford). Είναι το μεγαλύτερο εμπορικό αεροδρόμιο της Δυτικής Αυστραλίας και εξυπηρετεί εγχώριες και διεθνείς πτήσεις, ενώ αποτελεί το τέταρτο πιο πολυσύχναστο αεροδρόμιο στην Αυστραλία και παίζει στρατηγικό ρόλο λόγω της θέσης του. Το Αεροδρόμιο Jandakot (Jandakot Airport - IATA: JAD, ICAO: YPJT) βρίσκεται στα νότια προάστια της πόλης. Ξεκίνησε τη λειτουργία του το 1963. Εξυπηρετεί τη γενική αεροπορία καθώς και πτήσεις τσάρτερ.
Κύριος λιμένας του Περθ αποτελεί το επιβατικό λιμάνι του Φρίμαντλ, 19 χιλιόμετρα νοτιοδυτικά των εκβολών του ποταμού Σουάν. Ένα δεύτερο λιμενικό συγκρότημα αναπτύσσεται στο Κόκμπερν Σάουντ (Cockburn Sound), κατά κύριο λόγο για την εξαγωγή γεωργικών προϊόντων.

</doc>
<doc id="53743" url="https://el.wikipedia.org/wiki?curid=53743" title="Δυτική Αυστραλία">
Δυτική Αυστραλία

Η Δυτική Αυστραλία (αγγλικά: "Western Australia") είναι η μεγαλύτερη σε έκταση πολιτεία της Αυστραλίας (μικρότερη μόνο από την διεκδικούμενη από την Αυστραλία εξωτερική επικράτεια της Αυστραλιανής Επικράτειας Ανταρκτικής στην ομώνυμη ήπειρο), η οποία καλύπτει περίπου το ένα τρίτο του νησιού της Αυστραλίας, στο δυτικό τμήμα της. Όμως είναι πολύ αραιοκατοικημένη. Έχει έκταση 2.527.013 τ.χλμ. και πληθυσμό 2.606.300 κατοίκους (εκτίμηση 2018) Το 92% της πολιτείας ζει στη νοτιοδυτική γωνιά της. 
Ανατολικά, συνορεύει με τη Νότια Αυστραλία (νοτιοανατολικά) και τη Βόρεια Επικράτεια (βορειοανατολικά). Βόρεια και βορειοδυτικά βρέχεται από τον Μεγάλο Αυστραλιανό Κόλπο, ενώ Νότια και Νοτιοδυτικά από τον Νότιο ωκεανό. Η πρωτεύουσα της Δυτικής Αυστραλίας είναι το Περθ, μια από τις πιο απομονωμένες πόλεις του κόσμου, καθώς βρίσκεται πιο κοντά στη Τζακάρτα της Ινδονησίας (σε απόσταση 3.007 χλμ.) παρά στο Σίδνεϊ, που απέχει 3.284 χλμ. 
Ο πρώτος ευρωπαϊος επισκέπτης στη Δυτική Αυστραλία ήταν ο Ολλανδός εξερευνητής Ντιρκ Χάρτογκ (Dirk Hartog) που επισκέπτηκε την ακτογραμμή της πολιτείας το 1616. Οι πρώτοι Ευρωπαίοι κάτοικοι ήταν το πλήρωμα του βρετανικού πλοίου Τράϊαλ (Tryall) της εταιρίας των Ανατολικών Ινδιών το οποίο ναυάγησε το 1622 στην ακτή Τράϊαλ (Tryall Rocks). Πέρασαν μια εβδομάδα κατασκηνώνοντας στα νησιά Μοντεμπέλο (Montebello) και μετά αναχώρησαν για την Μπατάβια, τη σημερινή Τζακάρτα. 
Διοίκηση.
Κυβερνήτης είναι από την 1η Μαΐου 2018 ο Κιμ Μπίζλεϊ και πρωθυπουργός (Premier) ο Μαρκ Μακ Γκόουαν, από τις 17 Μαρτίου 2017, έπειτα από τις εκλογές του 2017.

</doc>
<doc id="53744" url="https://el.wikipedia.org/wiki?curid=53744" title="Τζακάρτα">
Τζακάρτα

Η Τζακάρτα είναι η πρωτεύουσα και μεγαλύτερη πόλη της Ινδονησίας. Βρίσκεται στη βορειοδυτική ακτή της νήσου Ιάβας, έχει έκταση 740,28 τετραγωνικά χιλιόμετρα και πληθυσμό 8.792.000 κατοίκους (σύμφωνα με Απογραφή του 2004).
Η πόλη αναπτύσσεται για περισσότερα από 490 χρόνια και σήμερα αποτελεί την ένατη πιο πυκνοκατοικημένη πόλη στον κόσμο, με 44.283 κατοίκους ανά τετραγωνικό μίλι. Μεταξύ άλλων, διαθέτει και Εθνικό Μουσείο.

</doc>
<doc id="53747" url="https://el.wikipedia.org/wiki?curid=53747" title="Τριγωνομετρία">
Τριγωνομετρία

Τριγωνομετρία (από την ελληνική τρĩγονον "τρίγωνο" + μέτρον "μέτρο" ) είναι ο κλάδος των μαθηματικών που ασχολείται με τη μελέτη ειδικών συναρτήσεων των γωνιών και τις εφαρμογές τους σε διάφορους υπολογισμούς , όπως στην "επίλυση τριγώνου", δηλαδή με τον προσδιορισμό άγνωστων στοιχείων τριγώνου, σε συνάρτηση πλευρών και γωνιών. Η τριγωνομετρία ανάλογα του είδους των τριγώνων διακρίνεται σε "επίπεδη" και "σφαιρική τριγωνομετρία".
Τα βασικά της τριγωνομετρίας συχνά διδάσκονται στο σχολείο, είτε ως ξεχωριστό μάθημα ή ως μέρος ενός μαθήματος λογισμού. Οι τριγωνομετρικές συναρτήσεις είναι διάχυτες σε τμήματα των καθαρών μαθηματικών και των εφαρμοσμένων μαθηματικών, όπως η ανάλυση Φουριέ και την εξίσωση του κύματος, που με τη σειρά τους είναι απαραίτητα για πολλούς κλάδους της επιστήμης και της τεχνολογίας. Η σφαιρική τριγωνομετρία μελετά τρίγωνα σε σφαίρες και επιφάνειες με σταθερή θετική καμπυλότητα στην ελλειπτική γεωμετρία. Είναι θεμελιώδους σημασίας για την αστρονομία και την πλοήγηση. Η τριγωνομετρία σε επιφάνειες αρνητικής καμπυλότητας είναι μέρος της υπερβολικής γεωμετρίας.
Ιστορική αναδρομή.
Ο όρος "τριγωνομετρία" καθιερώθηκε το 1595 από τον Γερμανό μαθηματικό Bartholomäus Pitiscus στο έργο του "Trigonometria: sive de solutione triangulorum tractatus brevis et perspicuus". Εντούτοις η τριγωνομετρία αναπτύχθηκε και ήταν μέρος των μαθηματικών από την αρχαιότητα. Ο Αρίσταρχος χρησιμοποίησε ορθογώνια τρίγωνα για να υπολογίσει την απόσταση της Γης από τον Ήλιο και την Σελήνη.
Οι αστρονόμοι Ίππαρχος και Πτολεμαίος χρησιμοποιούσαν καταλόγους που μετέτρεπαν γωνίες κύκλου σε μήκος χορδής, η γνωστή σε μας τριγωνομετρική συνάρτηση του ημίτονου. 
Οι Σουμέριοι αστρονόμοι εισήγαγαν το μέτρο της γωνίας, χρησιμοποιώντας ένα διαχωρισμό του κύκλου σε 360 μοίρες. Αυτοί και οι διάδοχοί τους, οι Βαβυλώνιοι μελέτησαν τις αναλογίες των πλευρών ομοίων τριγώνων και ανακάλυψαν κάποιες ιδιότητες αυτών των αναλογιών, αλλά δεν το μετέτρεψαν σε μια συστηματική μέθοδο για την εύρεση πλευρών και γωνιών των τριγώνων. Οι αρχαίοι Νουβίοι χρησιμοποιούσαν μια παρόμοια μέθοδο. Οι αρχαίοι Έλληνες μετέτρεψαν την τριγωνομετρία σε μια διατεταγμένη επιστήμη. 
Κλασικοί Έλληνες μαθηματικοί (όπως ο Ευκλείδης και ο Αρχιμήδης) μελέτησαν τις ιδιότητες των χορδών και των χαραγμένων γωνιών σε κύκλους, και απόδειξαν θεωρήματα που ισοδυναμούν με σύγχρονους τριγωνομετρικούς τύπους παρόλο που τα απεδείκνυαν γεωμετρικά και όχι αλγεβρικά. Ο Κλαύδιος ο Πτολεμαίος διεύρυνε τις χορδές του Ίππαρχου σε ένα κύκλο στην Αλμαγέστη του. Η σύγχρονη ημιτονοειδής συνάρτηση ορίσθηκε για πρώτη φορά στη Surya Siddhanta, και οι ιδιότητές της ήταν τεκμηριωμένες περαιτέρω από τον Ινδό μαθηματικό και αστρονόμο του 5ου αιώνα Αριαμπάτα. Τα ελληνικά και τα Ινδικά αυτά έργα έχουν μεταφραστεί και επεκταθεί από Ισλαμιστές μαθηματικούς του μεσαίωνα. Μέχρι το 10ο αιώνα, οι ισλαμιστές μαθηματικοί χρησιμοποιούσαν και τις έξι τριγωνομετρικές συναρτήσεις, είχαν ταξινομημένες τις τιμές τους, και τις χρησιμοποιούσαν για τα προβλήματα στη σφαιρική γεωμετρία. Την ίδια περίπου εποχή, Κινέζοι μαθηματικοί ανέπτυξαν την τριγωνομετρία ανεξάρτητα, αν και δεν ήταν σημαντικό πεδίο μελέτης για αυτούς. Η γνώση των τριγωνομετρικών συναρτήσεων και μεθόδων έφτασε στην Ευρώπη μέσω λατινικών μεταφράσεων των έργων των Περσών και αράβων αστρονόμων όπως ο Al Battani και Nasir al-Din al-Tusi. Ένα από τα πρώτα έργα στην τριγωνομετρία από έναν ευρωπαίο μαθηματικό είναι το De Triangulis από τον γερμανό μαθηματικό Regiomontanus του 15ου αιώνα. Η τριγωνομετρία ήταν ακόμα τόσο λίγο γνωστή στην Ευρώπη του 16ου αιώνα που ο Νικόλαος Κοπέρνικος αφιέρωσε δύο κεφάλαια του De Revolutionibus orbium coelestium για να εξηγήσει τις βασικές έννοιες.
Καθοδηγούμενη από τις απαιτήσεις της ναυσιπλοΐας και την αυξανόμενη ανάγκη για ακριβείς χάρτες των μεγάλων περιοχών, η τριγωνομετρία μεγάλωσε σε ένα σημαντικό κλάδο των μαθηματικών. Ο Bartholomaeus Pitiscus ήταν ο πρώτος που χρησιμοποίησε τη λέξη, δημοσιεύοντας την trigonometría του το 1595. Η Gemma Frisius περιέγραψε για πρώτη φορά τη μέθοδο της τριγωνοποίησης η οποία χρησιμοποιείται ακόμα και σήμερα στην χωρομέτρηση. Ήταν ο Leonhard Euler ο οποίος ενσωμάτωσε πλήρως τους μιγαδικούς αριθμούς στην τριγωνομετρία. Τα έργα του James Gregory τον 17ο αιώνα και του Colin Maclaurin τον 18ο αιώνα ήταν μεγάλη επιρροή στην ανάπτυξη των τριγωνομετρικών σειρών. Επίσης, τον 18ο αιώνα, ο Brook Taylor καθόρισε τη γενική σειρά Taylor. 
Οι Άραβες υιοθέτησαν τις τριγωνομετρικές μελέτες των αρχαίων Ελλήνων και των Ινδών και ανάπτυξαν την σφαιρική τριγωνομετρία. Οι μαθηματικοί της Ευρώπης μυήθηκαν στην τριγωνομετρία τον 15ο αιώνα, όταν την εποχή της Αναγέννησης ασχολήθηκαν με τον υπολογισμό βαλλιστικών τροχιών. Ο Γερμανός αστρονόμος Ρεγιομοντάνος σύνταξε μια πεντάτομη διδασκαλία της επίπεδης και σφαιρικής τριγωνομετρία με τίτλο "De triangulis omnimodis". Σήμερα ο τρόπος γραφής των τριγωνομετρικών συναρτήσεων βασίζεται κατά μεγάλο βαθμό στα έργα του Όιλερ.
Γενικά.
Αν μια γωνία ενός τριγώνου είναι 90 μοίρες και μια από τις άλλες γωνίες είναι γνωστή, η τρίτη με τον τρόπο αυτό καθορίζεται, επειδή οι τρεις γωνίες του τριγώνου προστίθενται μέχρι και τις 180 μοίρες. Οι δύο οξείες γωνίες ωστόσο προστίθενται έως και 90 μοίρες: είναι συμπληρωματικές γωνίες. Το σχήμα ενός τριγώνου είναι απολύτως καθορισμένο, εκτός από την ομοιότητα, από τις γωνίες. Όταν είναι γνωστές οι γωνίες, οι αναλογίες των πλευρών καθορίζονται ανεξαρτήτως του συνολικού μεγέθους του τριγώνου. Αν το μήκος της μίας από τις πλευρές είναι γνωστό, προσδιορίζονται οι άλλες δύο. Αυτές οι αναλογίες δίνονται από τις ακόλουθες τριγωνομετρικές συναρτήσεις της γνωστής γωνίας Α, όπου α, β και γ αναφέρονται τα μήκη των πλευρών στο συνοδευτικό σχήμα:
Η υποτείνουσα είναι η πλευρά απέναντι από τη γωνία 90 μοιρών σε ένα ορθό τρίγωνο: είναι η μακρύτερη πλευρά του τριγώνου, και μία από τις δύο προσκείμενες πλευρές στη γωνία "Α". Η προσκείμενη πλευρά είναι η πλευρά που πρόσκεινται στην γωνία "Α". Η απέναντι πλευρά είναι η πλευρά που είναι απέναντι από τη γωνία "Α". Οι κάθετοι όροι και η βάση χρησιμοποιούνται μερικές φορές για τις απέναντι και τις προσκείμενες πλευρές αντίστοιχα. Πολλοί ομιλητές της αγγλικής θεωρούν ότι είναι ευκολομνημόνευτο ποιες πλευρές του ορθογωνίου τριγώνου είναι ίσες με το ημίτονο, συνημίτονο, την εφαπτομένη με την απομνημόνευση της λέξης SOH-CAH-TOA (βλέπε παρακάτω από το μνημονικό).
Τα αντίστροφα αυτών των συναρτήσεων ονομάζονται συντέμνουσα (csc ή cosec), τέμνουσα (sec), και συνεφαπτομένη (cot), αντίστοιχα:
Οι αντίστροφες συναρτήσεις ονομάζονται τόξο ημίτονου, συνημίτονου και τόξο εφαπτομένης, αντίστοιχα. Υπάρχουν αριθμητικές σχέσεις μεταξύ αυτών των συναρτήσεων οι οποίες είναι γνωστές ως τριγωνομετρικές ταυτότητες. Το συνημίτονο, η συνεφαπτομένη και η συντέμνουσα ονομάζονται έτσι επειδή είναι, αντίστοιχα, το ημίτονο, η εφαπτομένη, και η τέμνουσα της συμπληρωματικής γωνίας με τα αρχικά "συν-".
Με αυτές τις συναρτήσεις κάποιος μπορεί να απαντήσει σχεδόν σε όλες τις ερωτήσεις σχετικά με αυθαίρετα τρίγωνα χρησιμοποιώντας το νόμο των ημιτόνων και το νόμο των συνημιτόνων. Αυτοί οι νόμοι μπορούν να χρησιμοποιηθούν για να υπολογιστούν οι υπόλοιπες γωνίες και οι πλευρές οποιουδήποτε τριγώνου όταν δύο πλευρές και η περιεχόμενη γωνία ή δύο γωνίες και μία πλευρά ή τρεις πλευρές είναι γνωστές. Αυτοί οι νόμοι είναι χρήσιμοι σε όλους τους κλάδους της γεωμετρίας, αφού κάθε πολύγωνο μπορεί να περιγραφεί ως ένας πεπερασμένος συνδυασμός τριγώνων.
Η επέκταση των ορισμών.
Οι παραπάνω ορισμοί ισχύουν για γωνίες μεταξύ 0 και 90 μοιρών (0 και π/2 ακτίνια) μόνο. Χρησιμοποιώντας τον μοναδιαίο κύκλο μπορεί κανείς να τις επεκτείνει σε όλα τα θετικά και αρνητικά επιχειρήματα (βλ. τριγωνομετρική συνάρτηση). Οι τριγωνομετρικές συναρτήσεις είναι περιοδικές, με περίοδο 360 μοίρες ή 2π ακτίνια. Αυτό σημαίνει ότι οι τιμές τους επαναλαμβάνονται σε αυτά διαστήματα. Η συνάρτηση της εφαπτομένης και της συνεφαπτομένης έχουν επίσης μια μικρότερη περίοδο, 180 μοιρών ή π ακτίνιων.
Οι τριγωνομετρικές συναρτήσεις μπορούν να οριστούν και με άλλους τρόπους εκτός από τoυς παραπάνω γεωμετρικούς ορισμούς, χρησιμοποιώντας εργαλεία από το λογισμό και σειρές του απειροστικού λογισμού. Με αυτούς τους ορισμούς οι τριγωνομετρικές συναρτήσεις μπορούν να εκφραστούν και για μιγαδικούς αριθμούς. Η σύνθετη εκθετική συνάρτηση είναι ιδιαίτερα χρήσιμη.
Δείτε τους τύπους του Euler και του De Moivre.
Υπολογισμός τριγωνομετρικών συναρτήσεων.
Οι τριγωνομετρικές συναρτήσεις ήταν από τις πρώτες χρήσεις των μαθηματικών πινάκων. Τέτοιοι πίνακες ενσωματώθηκαν σε μαθηματικά εγχειρίδια και οι μαθητές διδάχθηκαν να αναζητούν τις τιμές και πως να παρεμβαίνουν μεταξύ των τιμών που αναφέρονται για υψηλότερη ακρίβεια. Οι κυλιόμενοι κανόνες είχαν ειδικές κλίμακες για τριγωνομετρικές συναρτήσεις.
Σήμερα, οι επιστημονικές αριθμομηχανές έχουν κουμπιά για τον υπολογισμό των βασικών τριγωνομετρικών συναρτήσεων (sin, cos, tan, και μερικές φορές cis και των αντιστρόφων τους). Οι περισσότερες επιτρέπουν την επιλογή της γωνίας μέτρησης:. μοίρες, ακτίνια και, μερικές φορές grad. Οι περισσότερες γλώσσες προγραμματισμού ηλεκτρονικών υπολογιστών παρέχουν βιβλιοθήκες συναρτήσεων που περιλαμβάνουν τις τριγωνομετρικές συναρτήσεις. Η μονάδα FPU ενσωματώνεται σε τσιπ μικροεπεξεργαστών που χρησιμοποιούνται στους περισσότερους προσωπικούς υπολογιστές και έχει ενσωματωμένες οδηγίες για τον υπολογισμό των τριγωνομετρικών συναρτήσεων.
Πρότυπες ταυτότητες.
Ταυτότητες είναι οι εξισώσεις που ισχύουν για οποιαδήποτε τιμή.
Πρότυπες σχέσεις.
Ορισμένες εξισώσεις περιλαμβανομένων των τριγωνομετρικών συναρτήσεων είναι αληθείς για όλες τις γωνίες και είναι γνωστές ως τριγωνομετρικές ταυτότητες. Ορισμένες ταυτότητες εξισώνουν μια έκφραση σε μια διαφορετική έκφραση που περιλαμβάνει τις ίδιες γωνίες. Αυτά αναφέρονται στον κατάλογο των τριγωνομετρικών ταυτοτήτων. Οι τριγωνομετρικές ταυτότητες που συνδέουν τις πλευρές και γωνίες ενός δοσμένου τριγώνου αναφέρονται παρακάτω.
Στις ακόλουθες ταυτότητες, Α, Β και Γ είναι οι γωνίες ενός τριγώνου και α, β και γ είναι τα μήκη των πλευρών του τριγώνου απέναντι από τις αντίστοιχες γωνίες.
Νόμος των ημιτόνων.
Ο νόμος των ημιτόνων (επίσης γνωστός ως «κανόνας ημίτονου») για ένα αυθαίρετο τρίγωνο αναφέρεται ως εξής:
όπου R είναι η ακτίνα του περιγεγραμμένου κύκλου του τριγώνου:
Ένας άλλος νόμος που αφορά ημίτονα μπορεί να χρησιμοποιηθεί για τον υπολογισμό της περιοχής ενός τριγώνου. Με δοσμένες δύο πλευρές και τη μεταξύ τους γωνία , η περιοχή του τριγώνου είναι:
Νόμος των συνημιτόνων.
Ο νόμος των συνημιτόνων (γνωστός και ως εξίσωση συνημιτόνου, ή "κανόνας συνημιτόνου») αποτελεί προέκταση του Πυθαγορείου θεωρήματος σε αυθαίρετα τρίγωνα:
ή ισοδύναμα:
Τύπος του Euler.
Ο τύπος του Euler ισχυρίζεται ότι formula_23, παράγει τις ακόλουθες αναλυτικές ταυτότητες για το ημίτονο, συνημίτονο και την εφαπτομένη όσον αφορά το e και την φανταστική μονάδα i: 
Επίπεδη τριγωνομετρία.
Στο ορθογώνιο τρίγωνο του σχήματος 1, ορίζουμε τους εξής "τριγωνομετρικούς αριθμούς":
Γενικότερα, μια οποιαδήποτε γωνία "ω" μπορούμε να την θέσουμε σε ορθογώνιο σύστημα συντεταγμένων, όπως φαίνεται στο Σχήμα 2, και από το ορθογώνιο τρίγωνο που σχηματίζεται, να έχουμε τους τρεις τριγωνομετρικούς αριθμούς. Συγκεκριμένα:
Ιδιότητες.
Για τους τριγωνομετρικούς αριθμούς ισχύουν τα παρακάτω:
formula_40
όπου "α", "β" και "γ" είναι οι πλευρές απέναντι από τις γωνίες Α, Β και Γ αντίστοιχα.
Μια και formula_44, ο νόμος του συνημιτόνου για την ορθή γωνία ορθογώνιου τριγώνου, όπως στο Σχήμα 1, δίνει το πυθαγόρειο θεώρημα:
formula_45
Σφαιρική τριγωνομετρία.
Η σφαιρική τριγωνομετρία αποτελεί εν μέρει αντικείμενο της ουράνιας μηχανικής στην αστρονομία και αφορά στην επίλυση σφαιρικών τριγώνων.
Εφαρμογές της τριγωνομετρίας.
Υπάρχει ένας μεγάλος αριθμός χρήσεων της τριγωνομετρίας και των τριγωνομετρικών συναρτήσεων. Για παράδειγμα, η τεχνική του τριγωνισμού χρησιμοποιείται στην αστρονομία για να μετρήσει την απόσταση σε κοντινά αστέρια, στη γεωγραφία για τη μέτρηση αποστάσεων μεταξύ ορόσημων, και στα συστήματα δορυφορικής πλοήγησης. Οι συναρτήσεις ημίτονου και συνημίτονου είναι θεμελιώδους σημασίας στη θεωρία των περιοδικών συναρτήσεων όπως αυτές που περιγράφουν τα κύματα ήχου και το φωτός.
Τα πεδία που χρησιμοποιούν την τριγωνομετρία ή τις τριγωνομετρικές συναρτήσεις περιλαμβανομένου και της αστρονομίας (ειδικά για τον εντοπισμό θέσης των ουράνιων αντικειμένων, στην οποία η σφαιρική τριγωνομετρία είναι απαραίτητη) και ως εκ τούτου στην πλοήγηση (στους ωκεανούς, σε αεροσκάφη, και στο διάστημα), θεωρία της μουσικής, σύνθεση ήχου, ακουστική, οπτική, ανάλυση των χρηματοπιστωτικών αγορών, ηλεκτρονικά, θεωρία πιθανοτήτων, στατιστική, βιολογία, ιατρική απεικόνιση (ακτινογραφία και υπερηχογράφημα), φαρμακευτική, χημεία, θεωρία αριθμών (και ως εκ τούτου, κρυπτογράφηση), σεισμολογία, μετεωρολογία, ωκεανογραφία, πολλές φυσικές επιστήμες, τοπογράφηση και γεωδαισία, την αρχιτεκτονική, φωνητική, οικονομία, ηλεκτρολογία, μηχανολογία, κατασκευές, γραφικά υπολογιστών, χαρτογραφία, κρυσταλλογραφία και την ανάπτυξη παιχνιδιών.

</doc>
<doc id="53749" url="https://el.wikipedia.org/wiki?curid=53749" title="Ντομ Περινιόν">
Ντομ Περινιόν

Ο Ντομ Πιερ Περινιόν ("Dom Pierre Pérignon", Σαιν-Μενεούλντ, Δεκέμβριος 1638 – Αββαείο Σαιν-Πιέρ ντ'Ωτβιγιέ, 24 Σεπτεμβρίου 1715) ήταν Βενεδικτίνος μοναχός στον οποίο συχνά αποδίδεται η εφεύρεση της σαμπάνιας. 
Ο Ντομ Περινιόν γεννήθηκε στην περιοχή Καμπανία (Champagne) της Γαλλίας. Σε ηλικία 19 ετών κατετάγη στο τάγμα των Βενεδικτίνων, υπηρετώντας στο Αββαείο του Σεν Βαν στην πόλη Βερντέν. Το 1668 μεταφέρθηκε στο Αββαείο Οτβιγιέ (Saint-Pierre d'Hautvillers) κοντά στην πόλη Επερναί, όπου και έμεινε μέχρι το τέλος της ζωής του, με την ιδιότητα του επιστάτη του κελαριού. Υπό την επίβλεψή του το Αββαείο διπλασίασε τους αμπελώνες του. 
Αν και ο Περινιόν δούλεψε σκληρά και κατάφερε να βελτιώσει την ποιότητα των κρασιών της περιοχής, δεν ήταν ο πρώτος που εφηύρε το αφρώδες κρασί ούτε την σαμπάνια. Νέα στοιχεία υποδηλώνουν ότι για πρώτη φορά αφρώδες κρασί κυκλοφόρησε στην Αγγλία αρκετές δεκαετίες πριν παραχθεί στη Γαλλία.
Η διάσημη σαμπάνια "Dom Pérignon" της γαλλικής οινοποιίας "Moët &amp; Chandon" ονομάστηκε έτσι προς τιμήν του.

</doc>
<doc id="53752" url="https://el.wikipedia.org/wiki?curid=53752" title="Θερμόμετρο">
Θερμόμετρο

Θερμόμετρα ονομάζονται γενικά τα όργανα μέτρησης της θερμοκρασίας των διαφόρων σωμάτων.
Τα θερμόμετρα βασίζονται στις ιδιότητες που έχουν διάφορα σώματα , τα λεγόμενα και "θερμομετρικά" να διαστέλλονται ή να συστέλλονται και γενικά να μεταβάλλουν σχήμα ή όγκο ανάλογα: με την αυξομείωση της θερμοκρασίας, ή και με την υπόθεση ότι οι πιέσεις αερίου σταθερού όγκου είναι ανάλογοι της θερμικής κατάστασης αυτού, ή επί της μεταβολής της ηλεκτρικής αντίστασης διαφόρων μετάλλων, ακριβώς λόγω της μεταβολής της θερμοκρασίας τους, ή τέλος επί της αρχής της μεταβολής ακτινοβολίας ενός σώματος συνεπεία αυξομείωσης επίσης της θερμοκρασίας του.
Ιστορική αναδρομή.
Τα πρώτα θερμόμετρα ονομάστηκαν θερμοσκόπια από τους αρχαίους Έλληνες Ήρωνα και Φίλωνα που φέρονται να είχαν επινοήσει τέτοια όργανα για τη μέτρηση της θερμοκρασίας. Ως νεότεροι εφευρέτες του σύγχρονου θερμομέτρου αναφέρονται πολλοί χωρίς να προσδιορίζεται ο πρώτος. Αναφέρονται πάντως αρκετοί που επινόησαν, σχεδόν ταυτόχρονα, θερμοσκόπιο. Πολλοί αποδίδουν το θερμόμετρο στον Γαλιλαίο, άλλοι στον Βάκωνα και άλλοι στον Ολλανδό φυσικό Drebbel που φέρεται να κατασκεύασε τέτοιο όργανο το 1621.
Επίσης ο Ιταλός Σαντόριο Σαντόριο ήταν ο πρώτος που σκέφθηκε να προσαρμόσει μια αριθμητική κλίμακα στο θερμοσκόπιο, η οποία είχε σαν πρακτική αξία μόνο την επισήμανση θερμοκρασιακής διαφοράς, μια και εκείνη την εποχή δεν υπήρχε μονάδα και κλίμακα μέτρησης.
Το 1709 ο Γερμανός Γκάμπριελ Φαρενάιτ ("Fahrenheit") επινόησε ένα θερμοσκόπιο με οινόπνευμα, το οποίο αντικατέστησε αργότερα με υδράργυρο (1714). Αυτό ήταν το πρώτο όργανο που έφερε το όνομα «θερμόμετρο» και δε διέφερε σημαντικά από το σύγχρονο υδραργυρικό θερμόμετρο. Για να αποκτήσει το όργανο που είχε εφεύρει και πρακτική σημασία, ο Φαρενάιτ επινόησε την κλίμακα μέτρησης που φέρει το όνομά του, τη θερμοκρασιακή κλίμακα Φαρενάιτ (1724). Όπως συμβαίνει σε όλες τις κλίμακες μέτρησης, ο Φαρενάιτ αυθαίρετα απέδωσε την τιμή 32 στο σημείο που το νερό μετατρέπεται σε πάγο και την τιμή 212 στο σημείο που το νερό μετατρέπεται σε ατμό. Και για τις δύο τιμές προϋπέθεσε ότι τα φαινόμενα συμβαίνουν (σε ατμοσφαιρική πίεση ) στην επιφάνεια της θάλασσας. Μια άλλη άποψη σχετική με την βαθμονόμηση του Φαρενάιτ είναι η εξής. Ο Φαρενάιτ έβαλε το μηδέν στην κλίμακα τη χαμηλότερη θερμοκρασία που πέτυχε στο εργαστήριο του. Αυτή ήταν η θερμοκρασία που αναπτύσσεται αν ανακατέψουμε πάγο με χλωριούχο αμμώνιο και είναι περίπου -32 βαθμοί κάτω από τη θερμοκρασία του πάγου όταν αυτός βρίσκεται μαζί με το νερό. Την υψηλότερη θερμοκρασία την έβαλε 100 που αντιστοιχούσε στη θερμοκρασία του αλόγου του, η οποία ήταν περίπου 40 βαθμοί πάνω από τη θερμοκρασία που βρίσκεται ο πάγος με το νερό. 
Το 1742 ο Σουηδός αστρονόμος Άντερς Κέλσιος ("Anders Celsius") επινόησε μια εκατοντάβαθμη κλίμακα: Επίσης αυθαίρετα, απέδωσε στο σημείο πήξης του νερού την τιμή 100 και στο σημείο βρασμού την τιμή 0. Η κλίμακα αυτή όμως, αντιστράφηκε από τον Κάρολο Λινναίο, αποκτώντας την σημερινή γνωστή μορφή. Γι' αυτό και η κλίμακά του ονομάστηκε «εκατοντάβαθμη» και πήρε το όνομά του μόλις το 1948 σε μια διεθνή σύνοδο του Διεθνούς Γραφείου Μέτρων και Σταθμών. 
Το 1866 ο Βρετανός ιατρός Σερ Τόμας Άλμπατ ("Sir Thomas Allbutt") επινόησε ένα θερμόμετρο, στο οποίο μια στένωση στο σωλήνα εμπόδιζε την κάθοδο της υδραργυρικής στήλης στο δοχείο υποδοχής, όταν η θερμοκρασία κατέβαινε. Αυτό ήταν το πρώτο ιατρικό θερμόμετρο.
Το 1848 ο Λόρδος Κέλβιν ("William Thomson Kelvin") πρότεινε την κλίμακα της απόλυτης θερμοκρασίας:
«"... Η χαρακτηριστική ιδιότητα της κλίμακας που προτείνω είναι ότι όλες οι διαβαθμίσεις της έχουν την ίδια τιμή, δηλαδή αν μια μονάδα θερμότητας μεταβαίνει από ένα σώμα (Α), θερμοκρασίας Το αυτής της κλίμακας, σε ένα σώμα Β θερμοκρασίας (Τ-1)ο, θα έχει το ίδιο μηχανικό αποτέλεσμα, ανεξάρτητα από την τιμή της (Τ). Αυτό δικαιολογεί την ονομασία "απόλυτη κλίμακα", εφόσον τα χαρακτηριστικά της είναι τελείως ανεξάρτητα από τις φυσικές ιδιότητες οποιασδήποτε χημικής ουσίας ή στοιχείου..."».
Η κλίμακα υιοθετήθηκε και πήρε το όνομα τού (κλίμακα Κέλβιν ή απόλυτη κλίμακα). Σύμφωνα με αυτήν, το νερό παγώνει στους 273ο Κ και βράζει στους 373ο Κ. Στο σημείο 0οΚ, που ονομάζεται και απόλυτο μηδέν, σύμφωνα με το 2ο Θερμοδυναμικό Νόμο, σταματά η θερμική κίνηση των ατόμων ή μορίων που απαρτίζουν ένα χημικό στοιχείο ή μια χημική ένωση.
Περιγραφή υδραργυρικού θερμομέτρου.
Το υδραργυρικό θερμόμετρο αποτελείται από ένα μακρύ και λεπτό τελείως κλειστό υάλινο σωλήνα, στο ένα άκρο του οποίου υπάρχει μια πλάτυνση, εν είδει μικρού δοχείου, στην οποία περιέχεται ο υδράργυρος
Το θερμόμετρο υδραργύρου είναι ιδιαίτερα ακριβές, αλλά δεν είναι κατάλληλο για τη μέτρηση θερμοκρασιών κάτω των -38,83ο C, επειδή σε αυτή τη θερμοκρασία ο υδράργυρος στερεοποιείται.

</doc>
<doc id="53753" url="https://el.wikipedia.org/wiki?curid=53753" title="Διεθνής Ημέρα Μητρικής Γλώσσας">
Διεθνής Ημέρα Μητρικής Γλώσσας

Η Διεθνής Ημέρα Μητρικής Γλώσσας (αγγλικά: International Mother Language Day, IMLD) είναι μια παγκόσμια εορτή που γιορτάζεται κάθε χρόνο στις 21 Φεβρουαρίου. Καθιερώθηκε από τη Γενική Συνέλευση της UNESCO στις 17 Νοεμβρίου 1999 και επαναλαμβάνεται κάθε χρόνο από τον Φεβρουάριο του 2000. Η Γενική Συνέλευση των Ηνωμένων Εθνών αναγνώρισε επίσημα την Διεθνή Ημέρα Μητρικής Γλώσσας και καθιέρωσε το 2008 ως το Διεθνές Έτος Γλωσσών. 
Σκοπός της ημέρας αυτής είναι να προωθήσει την γλωσσική και πολιτιστική πολυμορφία, την πολυγλωσσία και την διάσωση των ολιγότερο ομιλουμένων γλωσσών.
Ιστορία.
Η Διεθνής Ημέρα Μητρικής Γλώσσας γιορτάζεται κάθε χρόνο από το 2000 με σκοπό να προωθήσει την ειρήνη και την πολυγλωσσία σε όλο τον κόσμο και να προστατεύσει όλες τις μητρικές γλώσσες. Αφορμή για την υιοθέτησή της στάθηκε η Σφαγή της Ντάκα στις 21 Φεβρουαρίου 1952, όταν φοιτητές του Ανατολικού Πακιστάν (σημερινό Μπανγκλαντές) ξεσηκώθηκαν, στα πλαίσια του «Γλωσσικού Κινήματος», για να εμποδίσουν την απαγόρευση της γλώσσας τους Μπενγκάλι και την υιοθέτηση της επίσημης γλώσσας του Πακιστάν, Ουρντού. Η αστυνομία έπνιξε τη διαμαρτυρία τους στο αίμα με αποτέλεσμα τουλάχιστον τέσσερις νεκρούς. Η ημέρα ξεκίνησε να γιορτάζεται στο Μπανγκλαντές ως «Ημέρα του Γλωσσικού Κινήματος», για να αναγνωριστεί μετά από την UNESCO. Στο Μπανγκλαντές η 21η Φεβρουαρίου είναι επίσημη αργία. 
Η Διεθνής Ημέρα Μητρικής Γλώσσας ανακηρύχθηκε από την Γενική Συνέλευση της UNESCO τον Νοέμβριο του 1999. Στο ψήφισμά της A/RES/61/266, η γενική συνέλευση των Ηνωμένων Εθνών κάλεσε στις 16 Μαΐου 2009 τα κράτη μέλη της "να προωθήσουν την διατήρηση και προστασία όλων των γλωσσών που ομιλούνται από τους ανθρώπους σε όλο τον κόσμο". Στο ψήφισμα αυτό, η γενική συνέλευση καθιέρωσε το 2008 ως το Διεθνές Έτος Γλωσσών και την προώθηση της ενότητας των λαών μέσω της πολυγλωσσίας και της πολυπολιτισμικότητας. Το ψήφισμα αυτό προτάθηκε από τον Rafiqul Islam, έναν Βεγγαλέζο που μένει στο Βανκούβερ του Καναδά. Έγραψε ένα γράμμα στον Κόφι Ανάν στις 9 Ιανουαρίου 1998 όπου του ζητούσε να λάβει δράση για να διασώσει τις γλώσσες του κόσμου μέσω της διακήρυξης μιας Διεθνούς Ημέρας Μητρικής Γλώσσας. Ο Rafiq πρότεινε ως ημερομηνία της 21η Φεβρουαρίου προς τιμήν των θανάτων στην Ντάκα το 1952 κατά την διάρκεια του Γλωσσικού Κινήματος.
Από τις περίπου 6.000 γλώσσες που μιλιούνται σήμερα στον κόσμο, οι μισές από αυτές απειλούνται με εξαφάνιση. Πρόκειται για γλώσσες ιθαγενών πληθυσμών χωρίς γραπτή παράδοση και επίσημη αναγνώριση στα κράτη όπου ομιλούνται.
Εορτασμοί.
Η Ουνέσκο επιλέγει ένα θέμα για κάθε Διεθνή Ημέρα Μητρικής Γλώσσας και διεξάγει σχετικές εκδηλώσεις στην έδρα της στο Παρίσι. Το 2008, το Διεθνές Έτος Γλωσσών ξεκίνησε στις 21 Φεβρουαρίου. Γιορτάζεται στη Χιλή, τη Ρωσία, τις Φιλιππίνες, την Αίγυπτο και τον Καναδά.
Μπανγκλαντές.
Οι Μπανγκλαντεσιανοί γιορτάζουν τη Διεθνή Ημέρα Μητρικής Γλώσσας αφήνοντας λουλούδια στο Μνημείο των Μαρτύρων και τα αντίγραφα του.. Είναι δημόσια αργία από το 1953, είναι επίσης γνωστή ως Σοχίντ Ντιμπός (Ημέρα των Μαρτύρων). Στις 17 Νοεμβρίου 1999, η Γενική Διάσκεψη της Ουνέσκο αναγνώρισε την 21η Φεβρουαρίου ως Διεθνή Ημέρα Μητρικής Γλώσσας. Οι Μπανγκλαντεσιανοί οργανώνουν κοινωνικές εκδηλώσεις για να τιμήσουν τη γλώσσα και τον πολιτισμό τους, διεξάγουν λογοτεχνικούς αγώνες, να σχεδιάζουν αλπάνα στους δρόμους, τρώνε εορταστικά γεύματα και ακούν τραγούδια.
Καναδάς.
Η Διεθνής Ημέρα Μητρικής Γλώσσας εισήχθη στο Καναδικό Κοινοβούλιο για αναγνώριση από τον Μάθιου Κέλγουεϊ στις 5 Φεβρουαρίου 2014 με το νομοσχέδιο C-573.
Το 2015, η Βρετανική Κολομβία και η Μανιτόμπα εξέδωσαν διακηρύξεις που τιμούσαν την Παγκόσμια Ημέρα Μητρικής Γλώσσας στις 21 Φεβρουαρίου. Το Έντμοντον γιόρτασε την ημέρα στις 21 Φεβρουαρίου 2017.
Ινδία.
Στο πλαίσιο της πρωτοβουλίας Ψηφιακή Ινδία του Πρωθυπουργού Ναρέντρα Μόντι, η κυβέρνηση θα δημοσιεύσει ψηφιοποιημένο υλικό στις 22 προγραμματισμένες γλώσσες της χώρας και θα επεκταθεί στις 234 αναγνωρισμένες γλώσσες της Ινδίας. Η ψηφιοποίηση άρχισε τον Ιούνιο του 2016 μέσω του προγράμματος Μπαραταβάνι στο Κεντρικό Ινστιτούτο Ινδικών Γλωσσών στο Μαϊσόρ και μέχρι τον Φεβρουάριο του 2017 έχει προστεθεί περιεχόμενο σε 60 ινδικές γλώσσες χωρίς χρέωση.
Βραβεία.
Βραβείο Λίνγκουαπαξ.
Το Βραβείο Λίνγκουαπαξ απονέμεται ετησίως από το Ινστιτούτο Λίνγκουαπαξ στη Βαρκελώνη, στις 21 Φεβρουαρίου. Το βραβείο αναγνωρίζει εξαιρετικά επιτεύγματα όσον αφορά τη διατήρηση της γλωσσικής πολυμορφίας, την αναζωογόνηση των γλωσσικών κοινοτήτων και την προώθηση της πολυγλωσσίας.
Βραβείο Κληρονομιάς Εκουσέι.
Το ετήσιο βραβείο κληρονομιάς Εκουσέι εισήχθη το 2014 από την Εταιρεία Μπανγκλαντεσιανής Κοινωνίας και Κληρονομιάς της Αλμπέρτα. Αναγνωρίζει εξαιρετικά επιτεύγματα σε τομείς όπως η εκπαίδευση, η κοινωνική εργασία και η κοινωνική υπηρεσία. Το βραβείο ανακοινώνεται στις 21 Φεβρουαρίου.
Βραβείο Νεολαίας Εκουσέι.
Το Βραβείο Νεολαίας Εκουσέι, το οποίο εισήχθη το 2015 από το Ίδρυμα Μνήμης Μαχινούρ Τζαχίντ, ανακοινώνεται στις 21 Φεβρουαρίου. Απονέμεται ετησίως σε άτομα που εμπνέουν τη νεολαία στους τομείς της εκπαίδευσης, του αθλητισμού, των δραστηριοτήτων για τη νεολαία, της λογοτεχνίας και της κοινότητας. Το βραβείο είναι ανοιχτό για κατοίκους της Αλμπέρτα.

</doc>
<doc id="53754" url="https://el.wikipedia.org/wiki?curid=53754" title="Milo Manara">
Milo Manara



</doc>
<doc id="53755" url="https://el.wikipedia.org/wiki?curid=53755" title="Κυβέρνηση Τζαννή Τζαννετάκη 1989">
Κυβέρνηση Τζαννή Τζαννετάκη 1989

Η Κυβέρνηση Τζαννή Τζαννετάκη 1989 (Ιούλιος - Οκτώβριος 1989) - κυβέρνηση συνεργασίας Ν.Δ. - ΣΥΝ ανέλαβε τη διακυβέρνηση της χώρας μετά την αδυναμία των εκλογών του Ιουνίου να δώσουν μονοκομματική κυβέρνηση.
Οι βουλευτικές εκλογές της 18ης Ιουνίου 1989 που έγιναν με τον Ν.1847/1989, (που έμεινε γνωστός ως «νόμος Κουτσόγιωργα») έδωσαν μη επαρκή πλειοψηφία 145 βουλευτικών εδρών στη Νέα Δημοκρατία, με αποτέλεσμα κανένα κόμμα να μην συγκεντρώσει αυτοδυναμία. Ο Πρόεδρος της Δημοκρατίας, τότε, ξεκίνησε σύμφωνα με το Σύνταγμα, τις διερευνητικές εντολές για τον σχηματισμό κυβέρνησης. Ύστερα από έντονες διαβουλεύσεις, και προκειμένου, όπως τουλάχιστον ειπώθηκε δημόσια, να μην παραγραφούν τα αδικήματα του Ανδρέα Παπανδρέου και να σταλούν στη Δικαιοσύνη όλοι οι εμπλεκόμενοι στο σκάνδαλο Κοσκωτά, οι ηγέτες της Νέας Δημοκρατίας, Κωνσταντίνος Μητσοτάκης, και του Συνασπισμού, Χαρίλαος Φλωράκης και Λεωνίδας Κύρκος, αποφάσισαν την στήριξη "«Κυβέρνησης ειδικού σκοπού»", όπως την ονόμασαν, με Πρωθυπουργό τον αποδεκτό από όλες τις πλευρές, βουλευτή της Ν.Δ., Τζαννή Τζαννετάκη.
Πράγματι, μετά το πέρας των προγραμματικών δηλώσεων, η κυβέρνηση στις 9 Ιουλίου 1989 παίρνει ψήφο εμπιστοσύνης από την Βουλή με 174 ψήφους υπέρ και 125 κατά. Υπέρ της κυβέρνησης ψήφισαν οι 145 βουλευτές της Ν.Δ., 27 του ΣΥΝ (εξαιρουμένου του Κώστα Κάππου του ΚΚΕ), ο βουλευτής της ΔΗ.ΑΝΑ., Κωστής Στεφανόπουλος, και ο μουσουλμάνος βουλευτής του κόμματος Εμπιστοσύνη Αχμέτ Σαδίκ.
Τον Αύγουστο του 1989 η κυβέρνηση Τζαννετάκη θέλοντας να ενισχύσει επικοινωνιακά την συγκυβέρνηση Δεξιάς και Αριστεράς, αποφασίζει με αφορμή τη συμπλήρωση 40 χρόνων από το τέλος του Εμφυλίου πολέμου, να κάψει, στις 29 Αυγούστου, στις υψικάμινους της Χαλυβουργικής στον Ασπρόπυργο, 17.500.000 αστυνομικούς «φακέλους πολιτικών φρονημάτων» αριστερών πολιτών. Ωστόσο, πολλοί διαμαρτυρήθηκαν για την καταστροφή πολύτιμου αρχειακού υλικού, ενώ αναπτύχτηκαν και σκέψεις για πιθανή καταστροφή ενοχοποιητικών στοιχείων.
Στις 21 Σεπτεμβρίου 1989 η Βουλή παρέπεμψε τον Ανδρέα Παπανδρέου στο Ειδικό Δικαστήριο για ηθική αυτουργία κατ΄ εξακολούθηση στο σκάνδαλο των τηλεφωνικών υποκλοπών (ή «σκάνδαλο Τόμπρα»), ενώ στις 27 Σεπτεμβρίου παραπέμφθηκε και για το σκάνδαλο Κοσκωτά (κατηγορούμενος για το αδίκημα της ηθικής αυτουργίας σε απιστία και το αδίκημα της παθητικής δωροδοκίας) μαζί με τους υπουργούς του, Αγαμέμνονα Κουτσόγιωργα, Γεώργιο Πέτσο, Παναγιώτη Ρουμελιώτη και Δημήτρη Τσοβόλα.
Ολοκληρώνοντας το έργο της, η κυβέρνηση παραιτήθηκε προκειμένου να διοριστεί Υπηρεσιακή, με σκοπό την διενέργεια εκλογών.

</doc>
<doc id="53756" url="https://el.wikipedia.org/wiki?curid=53756" title="Κυβέρνηση Κωνσταντίνου Γ. Καραμανλή 1977">
Κυβέρνηση Κωνσταντίνου Γ. Καραμανλή 1977

Η (7η και τελευταία) Κυβέρνηση του Κωνσταντίνου Καραμανλή (Νοέμβριος 1977 - Μάιος 1980) σχηματίστηκε μετά τη νίκη του κόμματος της Νέας Δημοκρατίας στις πρόωρες εκλογές της 20ης Νοεμβρίου 1977. 
Εξαγγέλοντας στην Βουλή τις προγραμματικές δηλώσεις της κυβέρνησής του, ο Πρωθυπουργός δίνει ιδιαίτερη βαρύτητα στα θέματα της οικονομίας, της ένταξης της χώρας στην ΕΟΚ, και στην εξωτερική πολιτική. 
Η κινητικότητα και οι συνεχιζόμενες προσπάθειες της ελληνικής κυβέρνησης για την ένταξη της χώρας στην ΕΟΚ, θα τελεσφορήσουν στις 28 Μαΐου 1979 με την υπογραφή της συνθήκης προσχώρησης στην Ευρωπαϊκή Ένωση. Η τελετή της υπογραφής λαμβάνει χώρα στο Ζάππειο Μέγαρο, και παρακολουθείται από όλους τους αντιπροσώπους (Πρωθυπουργοί ή Υπουργοί Εξωτερικών) των κρατών - μελών της τότε Ευρωπαϊκής Κοινότητας. 
Η συνθήκη επικυρώνεται από το Ελληνικό Κοινοβούλιο στις 28 Ιουνίου 1979 με ψήφους 193 υπέρ (Νέα Δημοκρατία,Ε.ΔΗ.Κ., Εθνική Παράταξη, Συμμαχία Προοδευτικών και Αριστερών Δυνάμεων) 3 αποχές (οι βουλευτές της Έ.ΔΗ.Κ., Ι. Ζίγδης, Ν. Βενιζέλος, Κ. Μπαντουβάς δήλωσαν «παρών») και 104 απουσίες (ΠΑ.ΣΟ.Κ. - Κ.Κ.Ε.)
Τον Μάιο του 1980 ο Κ. Καραμανλής αποφασίζει να εγκαταλείψει την Πρωθυπουργία και την αρχηγία του κόμματος της Νέας Δημοκρατίας προκειμένου να αναλάβει την Προεδρία της Ελληνικής Δημοκρατίας. Τελικά, το καταφέρνει με την τρίτη ψηφοφορία, αυτήν της 5ης Μαΐου όταν και εκλέγεται Πρόεδρος με 183 ψήφους. 

</doc>
<doc id="53759" url="https://el.wikipedia.org/wiki?curid=53759" title="Κυβέρνηση Κωνσταντίνου Γ. Καραμανλή 1974">
Κυβέρνηση Κωνσταντίνου Γ. Καραμανλή 1974

Η (6η) Κυβέρνηση Κωνσταντίνου Γ. Καραμανλή 1974 (Νοέμβριος 1974 - Νοέμβριος 1977) σχηματίστηκε μετά την νίκη του κόμματος της Νέας Δημοκρατίας στις πρώτες εκλογές της Μεταπολίτευσης.
Η κυβέρνηση σχεδόν αμέσως μετά τον διορισμό της, πραγματοποίησε το δημοψήφισμα για την αλλαγή του Πολιτεύματος. Με πλειοψηφία 69,8% ο ελληνικός λαός αποφάσισε την κατάργηση της Μοναρχίας και την εγκαθίδρυση προεδρευομένης κοινοβουλευτικής δημοκρατίας.
Αμέσως μετά το δημοψήφισμα, και έπειτα από ψηφοφορία της Βουλής, εκλέχτηκε στις 18 Δεκεμβρίου 1974 προσωρινός Πρόεδρος της Δημοκρατίας ο Μιχαήλ Στασινόπουλος, ο οποίος μετά την ψήφιση του νέου Συντάγματος, αντικαταστάθηκε από τον κανονικό Πρόεδρο, Κωνσταντίνο Τσάτσο.
Η κυβέρνηση προχώρησε σε πρόωρες εκλογές τον Νοέμβριο του 1977, κίνηση που ο Κ. Καραμανλής μελετούσε ήδη από το καλοκαίρι του ίδιου έτους. Όπως έγραψε ο ίδιος :"'«(...)εάν δεν τις επέσπευδα και τις άφηνα για το φθινόπωρο του 1978, ηµπορούσε να µεσολαβήσουν γεγονότα που θα επιτάχυναν τη φθορά της Νέας ∆ηµοκρατίας µε αποτέλεσµα να χάσει τις εκλογές. Και θα τις έχανε ασφαλώς, εάν µέχρι τότε εδηµιουργείτο κλίµα που θα ενεθάρρυνε τα κόµµατα της αντιπολιτεύσεως να κατέλθουν υπό µορφήν Μετώπου στις εκλογές. Και αυτό το θεωρούσα επικίνδυνο, δεδοµένου ότι η πολιτική της αντιπολιτεύσεως είχε σαν κύριο σκοπό την ανατροπή των εξωτερικών σχέσεων της χώρας. »". Στις εκλογές ήρθε πρώτο και πάλι το κόμμα της Νέας Δημοκρατίας και ο Κωνσταντίνος Καραμανλής σχημάτισε την τελευταία (όπως αποδείχτηκε) κυβέρνησή του.
Εξωτερική πολιτική.
Ακρογωνιαίος λίθος της εξωτερικής πολιτικής του Κωνσταντίνου Καραμανλή, υπήρξε ο σταθερός φιλοδυτικός προσανατολισμός της χώρας. Στην πρώτη συνεδρίαση της Ε΄ Αναθεωρητικής Βουλής στις 19 Δεκεμβρίου 1974 ο Κ. Καραμανλής θα κάνει σαφές ότι "«...γεωγραφικώς, πολιτικώς και ιδεολογικώς η Ελλάς ανήκει εις την Δύσιν»". 
Ο Κ. Καραμανλής θα περάσει μεγάλο χρόνο της πρώτης Πρωθυπουργίας του ταξιδεύοντας στο εξωτερικό όπου προσπαθεί να αποκαταστήσει τις σχέσεις της Ελλάδας ύστερα από την πολυετή απομόνωση της χώρας εξαιτίας της Δικτατορίας. Ιδιαίτερο βάρος θα δοθεί στις σχέσεις της Ελλάδας, με τους βαλκάνιους γείτονες, και μια σειρά ταξιδιών του Πρωθυπουργού στην Γιουγκοσλαβία, Βουλγαρία και Ρουμανία θα αποδώσουν καρπούς με την σύγκληση της πρώτης σε επίπεδο Υφυπουργών «Διαβαλκανικής Διάσκεψης», στις αρχές του 1976. Το κυριώτερο όφελος της Ελλάδας από την Διάσκεψη ήταν ότι "«(...)οι Βαλκάνιοι κατανόησαν το αίτημα της Ελλάδας για δίκαιη λύση στο Κυπριακό με την συμβολή του ΟΗΕ και, παράλληλα, αφυπνίστηκε η καχυποψία για την επιθετική εξωτερική πολιτική της Τουρκίας, ενισχύοντας με αυτό τον τρόπο την ελληνική θέση.»" 
Στο ίδιο πλαίσιο θα αναπτυχθούν και οι σχέσεις της Ελλάδας με την Σοβιετική Ένωση. Η νομιμοποίηση του ΚΚΕ, διευκόλυνε την προσέγγιση των δυο μερών, οι τακτικές ενημερώσεις του Σοβιετικού πρεσβευτή για το Κυπριακό, εμπλούτισαν το πεδίο των συνομιλιών, και προλείαναν το έδαφος για την πρώτη επίσημη επίσκεψη Έλληνα Πρωθυπουργού στη Μόσχα, που θα πραγματοποιούσε ο Κ. Καραμανλής το 1979.
ΕΟΚ.
Η ένταξη της Ελλάδας στην ΕΟΚ ήταν πρωτεύουσα επιδίωξη του Κωνσταντίνου Καραμανλή. Ο ίδιος είχε ξεκινήσει από την δεκαετία του 1950 τις συνομιλίες για την ένταξη της χώρας στην Ευρωπαϊκή Κοινότητα, συνομιλίες που είχαν καταλήξει στη Συμφωνία Σύνδεσης του 1961. Το διάστημα της δικτατορίας πισωγύρισε την διαδικασία και σταμάτησε τις συνομιλίες, αλλά όταν ο Κ. Καραμανλής ανέλαβε και πάλι σαν εκλεγμένος Πρωθυπουργός τα ηνία της χώρας, επιδίωξε και τελικά κατάφερε να ολοκληρώσει την ένταξη. Τον Νοέμβριο του 1974 η Ελλάδα επανέρχεται στο Συμβούλιο της Ευρώπης εξέλιξη που επέτρεψε την επαναλειτουργία του Συμβούλιου συνδέσεως Ελλάδας - ΕΟΚ τον Δεκέμβριο του ίδιου χρόνου, και τον Ιούνιο του 1975 η χώρα υπέβαλε την επίσημη αίτηση για την ένταξή της. Ο Κ. Καραμανλής επισκεπτόμενος συχνά τις χώρες - μέλη της ΕΟΚ δεν έπαυε να προωθεί το θέμα με όλους τους τρόπους, προσπαθώντας κυρίως να πείσει για την άμεση ένταξη της χώρας (έναντι των μακρών προ-ενταξιακών διαπραγματεύσεων που προωθούσαν οι Βρυξέλλες). 
Τον Ιούνιο του 1975 η Ελλάδα προχώρησε στην επίσημη αίτηση της ένταξής της στην ΕΟΚ, και η περίοδος των ενταξιακών συνομιλιών θα τελειώσει τον Μάιο του 1979 με την ένταξη της χώρας στην ΕΟΚ.
Σύνθεση υπουργικού συμβουλίου.
Μεταβολές της 10ης Σεπτεμβρίου 1976 - ανασχηματισμός υφυπουργών.
Στις 3 Αυγούστου 1976 δημοσιεύτηκε ο νέος νόμος "«Περί Υπουργικού Συμβουλίου και Υπουργών»", ο οποίος ψηφίστηκε από την Βουλή στις 31 Ιουλίου αντικαθιστώντας τους αντίστοιχους νόμους της Χούντας. Το «Υπουργείον Συντονισμού και Προγραμματισμού» μετονομάστηκε σε «Υπουργείο Συντονισμού», τα Υπουργεία «Βιομηχανίας και Ενέργειας» συγχωνεύτηκαν και τυπικά, και το «Υπουργείο Μεταφορών και Επικοινωνιών» μετονομάστηκε σε «Υπουργείο Συγκοινωνιών» ενώ το «Υπουργείο Απασχόλησης» πήρε και πάλι τον αρχικό του τίτλο, «Υπουργείο Εργασίας». Στις 10 Σεπτεμβρίου ακολούθησε πλήρης ανασχηματισμός των Υφυπουργών. Η σειρά προβαδίσματος των Υπουργείων διαμορφώθηκε όπως αναγράφεται παρακάτω.
Στις 21 Οκτωβρίου 1977 εν όψει των επικείμενων εκλογών, απέλυσε όλους του Υφυπουργούς και αντικατέστησε τους Υπουργούς των Υπουργείων «Εσωτερικών», «Δικαιοσύνης», «Βορείου Ελλάδος» και τον Υφυπουργό «Προεδρίας της Κυβερνήσεως» προκειμένου εν είδη υπηρεσιακής κυβέρνησης να στελεχώσουν τα σχετιζόμενα με τις εκλογές Υπουργεία, εξω - κοινοβουλευτικοί Υπουργοί. Έτσι τοποθετήθηκαν:
Στις 22 Οκτωβρίου δημοσιεύτηκε το διάταγμα για την διάλυση της Βουλής και την προκήρυξη εκλογών. Οι εκλογές θα πραγματοποιούνταν στις 20 Νοεμβρίου 1977, η δε νέα Βουλή θα συγκαλούνταν στις 12 Δεκεμβρίου.

</doc>
<doc id="53760" url="https://el.wikipedia.org/wiki?curid=53760" title="Παγκόσμια Ημέρα Μητρικής Γλώσσας">
Παγκόσμια Ημέρα Μητρικής Γλώσσας



</doc>
<doc id="53767" url="https://el.wikipedia.org/wiki?curid=53767" title="Φρανκ Λέιν">
Φρανκ Λέιν

Ο Φράνκι Λέιν (Frankie Laine), γεννήθηκε ως Francesco Paolo LoVecchio (30 Μαρτίου 1913 - 6 Φεβρουαρίου 2007), ήταν ένας από τους σημαντικότερους Αμερικανούς τραγουδιστές του εικοστού αιώνα.
Έχει στο ενεργητικό του 21 χρυσούς δίσκους και πούλησε διεθνώς πάνω από 260.000.000 δίσκους.
Ξεκίνησε από την τζαζ και ριθμ και μπλουζ αλλά τελικά τον κέρδισε η ποπ μουσική. Το 1993 δημοσίευσε την αυτοβιογραφία του.

</doc>
<doc id="53768" url="https://el.wikipedia.org/wiki?curid=53768" title="Γουίλι Γουάιτ">
Γουίλι Γουάιτ

Η Γουίλι Γουάιτ ("Willye White", 31 Δεκεμβρίου 1939- 6 Φεβρουαρίου 2007) ήταν Αμερικανίδα ολυμπιονίκης του στίβου. Αγωνίστηκε κυρίως στα 100 μέτρα και στο άλμα εις μήκος. Ήταν η μόνη Αμερικανίδα, η οποία εκπροσώπησε τη χώρα της σε πέντε διοργανώσεις Ολυμπιακών Αγώνων. Έκανε το 1956 στη Μελβούρνη την πρώτη της εμφάνιση, σε ηλικία 16 ετών και κατέκτησε το αργυρό μετάλλιο στο μήκος. Το 1964 στο Τόκιο κατέκτησε για δεύτερη φορά το ασημένιο μετάλλιο με την ομάδα σκυταλοδρομίας 4Χ100, ενώ εκπροσώπησε ακόμη τη χώρα της στους Ολυμπιακούς Αγώνες του 1960, του 1968 και του 1972. Πέθανε το 2007, από καρκίνο του παγκρέατος.
Παραπομπές.
 

</doc>
<doc id="53769" url="https://el.wikipedia.org/wiki?curid=53769" title="Παπαρούνα">
Παπαρούνα

Η παπαρούνα είναι αγγειόσπερμο, δικότυλο, ποώδες φυτό η οποία ανήκει στην τάξη των Μηκωνωδών (Papaverales) και στην οικογένεια Μηκωνοειδών (Papaveraceae).
Οι παπαρούνες βρίσκονται στις εύκρατες και ψυχρές περιοχές της Γης. Χαρακτηριστικά τους είναι τα φύλλα τους, που είτε αναπτύσσονται μέσα σε λοβό είτε είναι κομμένα σε διάφορα μέρη διασκορπισμένα, η ύπαρξη ενός γαλακτώδους υγρού στον βλαστό, καθώς και τα μεγάλα τους άνθη που φύονται μεμονωμένα σε μίσχους άφυλλους ή σε φυλλώδεις βλαστούς.
Ο καρπός της παπαρούνας είναι πολύσπερμη κάψα.
Υπάρχουν πολλά είδη παπαρούνας (100 περίπου) που είτε είναι αυτοφυή λουλούδια των αγρών είτε καλλιεργούνται.
Είδη.
Το πιο σημαντικό είδος του γένους είναι η Μήκων η υπνοφόρος (Papaver somniferum) γνωστή με τις ονομασίες παπαρούνα και αφιόνι. Είναι ιθαγενές της Ελλάδας, ετήσιο φυτό που ανθίζει την άνοιξη. Τα φύλλα της είναι οδοντωτά ασημοπράσινα και τα άνθη της είναι πλατιά κυανοπορφυρά.
Το φυτό καλλιεργείται για τους καρπούς του που από το χυμό τους λαμβάνεται το όπιο και για τα σπόρια του, που δεν έχουν υπνωτικές ιδιότητες, και χρησιμοποιούνται ως μπαχαρικό και ζωοτροφή. Αυτό το είδος παπαρούνας είναι γνωστό από την αρχαιότητα και τα σπόρια της τα χρησιμοποιούσαν ως μπαχαρικό από τα αρχαία χρόνια. Τέτοια σπόρια βρέθηκαν σε ανασκαφές που έγιναν σε παραλίμνιους οικισμούς στην Ελβετία.
Άλλες ποικιλίες καλλιεργούνται για τα πολύχρωμα άνθη τους και είναι καλλωπιστικά φυτά σε κήπους και πάρκα.
Στην Ελλάδα.
Πάντως το πιο γνωστό είδος στην Ελλάδα είναι η κοινή παπαρούνα των αγρών, επιστημονική ονομασία Μήκων η ροιάς (Papaver rhoeas), μικρό λουλούδι με κόκκινα άνθη μαύρα στη βάση τους, που ανθίζουν την άνοιξη, δίνοντας μαζί με τις μαργαρίτες ένα χαρακτηριστικό χρώμα στην Ελληνική ύπαιθρο.

</doc>
<doc id="53776" url="https://el.wikipedia.org/wiki?curid=53776" title="Το Κινούμενο Κάστρο">
Το Κινούμενο Κάστρο

Το Κινούμενο Κάστρο (ιαπωνικά: ハウルの動く城, Χέπμπορν: "Hauru no Ugoku Shiro") είναι ταινία anime του Ιάπωνα δημιουργού Χαγιάο Μιγιαζάκι. Βασίστηκε όσον αφορά τα κύρια στοιχεία της πλοκής στο βιβλίο της Diana Wynne Jones με τον τίτλο "Howl's Moving Castle". Αρχικά, η σκηνοθεσία είχε ανατεθεί στον Χοσόντα Μαμόρου, ο οποίος όμως εγκατέλειψε το πρότζεκτ, αφήνοντας την σκηνοθεσία στον μεγάλο Ιάπωνα δημιουργό. Η συγγραφέας του βιβλίου, αν και συναντήθηκε με αντιπροσώπους της εταιρίας παραγωγής, δεν συμμετείχε στην δημιουργία της ταινίας. Ωστόσο, ο Μιγιαζάκι ταξίδεψε στην Αγγλία και της προσέφερε μια ιδιωτική προβολή της ολοκληρωμένης ταινίας, προτού αυτή βγει στις αίθουσες. Εκείνη, αν και παραδέχτηκε πως η ταινία έχει σημαντικές διαφορές από το βιβλίο, δήλωσε πως έβρισκε την ταινία φανταστική. 
Το «Κινούμενο Κάστρο» έκανε την πρεμιέρα του στο Φεστιβάλ της Βενετίας στις 5 Σεπτεμβρίου 2004. Στις ιαπωνικές αίθουσες βγήκε στις 20 Νοεμβρίου του ίδιου έτους. Η διανομή του στην Αμερική έγινε από την Walt Disney Pictures. Στην Ελλάδα κυκλοφόρησε σε DVD από την Audio Visual.
Πλοκή.
Η Σόφι, μια νεαρή κοπέλα με χαμηλή αυτοεκτίμηση, εργάζεται στο καπελάδικο της μητέρας της. Αισθάνεται πολύ συνηθισμένη, άσχημη και προορισμένη να ζήσει μια ζωή μέσα στην μετριότητα. Μια μέρα, συναντά απροσδόκητα έναν μυστηριώδη μάγο, ο οποίος την εντυπωσιάζει με την ομορφιά και τις μαγικές του δυνάμεις. Την ίδια όμως νύχτα, δέχεται την επίσκεψη μιας ζηλόφθονης μάγισσας, που την μεταμορφώνει για εκδίκηση σε ηλικιωμένη γυναίκα. Η Σόφι, αποφασίζοντας πως δεν μπορεί να μείνει πλέον ανάμεσα στα οικεία της πρόσωπα, το σκάει από το σπίτι. Κατευθύνεται προς μια ερημική περιοχή όπου κατά τις φήμες διέμεναν οι μάγοι, με σκοπό να βρει λύση στο πρόβλημά της. Εκεί, αυτοπροσλαμβάνεται σαν υπηρέτρια στο κινούμενο μαγικό κάστρο ενός μάγου, του Χάουλ, τον οποίο συνόδευαν πολύ άσχημες φήμες. Η Σόφι έρχεται σε μυστική συμφωνία με το πνεύμα–προστάτη του κάστρου, τον Κάλσιφερ, να βοηθήσει τον ίδιο να απελευθερωθεί από τη δούλεψή του στον μάγο, με αντάλλαγμα την δική της απελευθέρωση από τα μάγια. Ωστόσο, δεν μπορούσε να την οδηγήσει ως προς το πώς θα μπορούσε να τα καταφέρει, γιατί δενόταν από κάποιο μαγικό συμβόλαιο.
Η Σόφι δεν αργεί να ανακαλύψει πως ο Χάουλ δεν είναι άλλος από το νεαρό που είχε γνωρίσει την μοιραία της ημέρα. Μαθαίνει σιγά σιγά τον ανώριμο κι αυτάρεσκο χαρακτήρα του, δεν μπορεί όμως να πάψει να γοητεύεται από την προσωπικότητά του. Δεν του αποκαλύπτει ποτέ την πραγματική της ταυτότητα, ωστόσο, σαν κάτοικος του κάστρου και με την οπτική γωνία μιας ηλικιωμένης γυναίκας, επαναξιολογεί τις αρχές και τις ικανότητές της. Με τον τρόπο της, η ίδια τον βοηθά στα προβλήματά του και δίνει νέα πνοή στην ατμόσφαιρα του κάστρου.
Παράλληλα, ξεσπά αιματηρός πόλεμος ανάμεσα στις δύο κοντινές χώρες, από την θύελλα του οποίου οι ήρωες του έργου δεν θα ξεφύγουν.
Ανάπτυξη.
Στην ιαπωνική έκδοση της ταινίας, ο μάγος ονομάζεται Hauru, εξ ού και το όνομα της ταινίας (Hauru no ugoku shiro). Ο Κάλσιφερ με τη σειρά του ονομάζεται Karushifâ. Στην ταινία εμφανίζονται πολλά από τα χαρακτηριστικά που επαναλαμβάνονται στις ταινίες του Μιγιαζάκι: αερόπλοια, χαριτωμένα μη ανθρώπινα πλάσματα, ήρωες χωρίς σαφή προσανατολισμό προς το καλό ή το κακό. Πολλά από τα κτίρια που εμφανίζονται στην ταινία θυμίζουν πραγματικά κτίρια της πόλης Κολμάρ, στην Αλσατία. Η παραγωγή της ταινίας ξεκίνησε την εποχή που οι ΗΠΑ ενεπλάκησαν σε πόλεμο με το Ιράκ. Σύμφωνα με συνέντευξη του δημιουργού στο περιοδικό Newsweek, η απογοήτευση του για τον πόλεμο εκφράστηκε μέσω της ταινίας.
Υποδοχή και βραβεία.
Η ταινία συγκέντρωσε πολλά βραβεία και ανάμεσά τους μία υποψηφιότητα για Όσκαρ Καλύτερης Ταινίας Κινουμένων Σχεδίων. Η ταινία ανήκει στην τριάδα των δημοφιλέστερων ταινιών anime στην Ιαπωνία, πλάι στην "Πριγκίπισσα Μονονόκε" και το "Ταξίδι στη χώρα των θαυμάτων" του ίδιου δημιουργού.
Βραβεία

</doc>
<doc id="53777" url="https://el.wikipedia.org/wiki?curid=53777" title="Κονγκό-Κινσάσα">
Κονγκό-Κινσάσα



</doc>
<doc id="53778" url="https://el.wikipedia.org/wiki?curid=53778" title="Κύπελλο Εθνών Αφρικής">
Κύπελλο Εθνών Αφρικής

Το Κύπελλο Εθνών Αφρικής (γαλλικά: "Coupe d'Afrique des Nations", γνωστό και ως "CAN") είναι η σημαντικότερη ποδοσφαιρική διοργάνωση της Αφρικής. Διοργανώνεται από την Αφρικανική Συνομοσπονδία Ποδοσφαίρου (CAF) και διεξάγεται κάθε δύο χρόνια. Ο εκάστοτε κάτοχος του τίτλου προκρίνεται στο Κύπελλο Συνομοσπονδιών ΦΙΦΑ.
Σύστημα διεξαγωγής.
Το 1957 συμμετείχαν μόνο τρεις χώρες: η Αίγυπτος, το Σουδάν και η Αιθιοπία. Αρχικά, είχε προγραμματιστεί να πάρει μέρος στη διοργάνωση και η Νότια Αφρική, αλλά τελικά αποκλείστηκε λόγω των πολιτικών απαρτχάιντ της κυβέρνησης η οποία κατείχε την εξουσία στη χώρα εκείνη την περίοδο. Από τότε, το τουρνουά έχει αναβαθμιστεί σε μεγάλο βαθμό, γεγονός που καθιστά απαραίτητη τη διεξαγωγή προκριματικών αγώνων. Ο αριθμός των συμμετεχόντων στην τελική φάση της διοργάνωσης ανέρχεται σε 16 ομάδες από το 1998 (ήταν προγραμματισμένο να ανταγωνιστούν 16 ομάδες το 1996, αλλά η Νιγηρία αποσύρθηκε, μειώνοντας τον αριθμό των ομάδων σε 15) και από τότε η μορφή δεν έχει μεταβληθεί, με τις δεκαέξι ομάδες να τοποθετούνται σε τέσσερις ομίλους των τεσσάρων ομάδων ο κάθε ένας, με τις δύο πρώτες ομάδες κάθε ομίλου να προκρίνονται στη νοκ-άουτ φάση των 8.
Τελικοί Κυπέλλου Εθνών Αφρικής.
Σημειώσεις

</doc>
<doc id="53779" url="https://el.wikipedia.org/wiki?curid=53779" title="Φράουλα">
Φράουλα

Η Φράουλα είναι αγγειόσπερμο, δικότυλο φρούτο που ανήκει στην οικογένεια των Ροδίδων (Rosaceae) με 15 περίπου είδη ιθαγενή των βόρειων εύκρατων περιοχών. Κατά πάσα πιθανότητα η καταγωγή της είναι από τη Χιλή.
Ιδιαίτερα γνωστή στην Ελλάδα είναι η ευρωπαϊκή φράουλα που βρίσκεται και αυτοφυής σε λοφώδεις,δασώδεις και ημιδασώδεις περιοχές. Ο καρπός της άγριας αυτής φράουλας είναι μικρός, εξαιρετικά γλυκός και νόστιμος. Οι σύγχρονες καλλιέργειες οδήγησαν στο να δημιουργηθεί μία ποικιλία με μεγάλους καρπούς γνωστή με την ονομασία Φράουλα Ανανάσα.
Η φράουλα είναι πολυετές, έρπον κυρίως αλλά και αναρριχώμενο ποώδες φυτό με τριχωτά σύνθετα φύλλα που αποτελούνται από 3 φυλλάρια που τα περιθώρια τους είναι πριονωτά. Τα άνθη της είναι λευκά, μονογενή ή και ερμαφρόδιτα και φύονται σε μικρές ταξιανθίες που ξεκινούν από τις μασχάλες των φύλλων. Όσο ο χρόνος περνάει οι ρίζες του φυτού γίνονται ξυλώδεις και αναπτύσσονται παραφυάδες που ριζώνουν αναπτύσσοντας νέα φυτά. Ο καρπός της φράουλας είναι σύνθετος και αποτελείται από μια ανθοδόχη που έχει στην επιφάνεια της πολλά μικρά σπόρια. Η καλλιέργεια της φράουλας είναι αρκετά εύκολη ακόμα και για τους πιο αρχάριους.
Καλλιέργεια.
Η φράουλα αντέχει στις χειμερινές χαμηλές θερμοκρασίες, όμως μία απότομη αλλαγή θερμοκρασίας ή ένας παγετός την άνοιξη μπορεί να βλάψει το φυτό. Πολλές βροχές επίσης μπορούν να προκαλέσουν σάπισμα των καρπών. Η φράουλα μπορεί να προσαρμοστεί σε όλα τα είδη χώματος. Δεν χρειάζεται σχεδόν καθόλου λίπασμα. Τη βλάπτει η ξηρασία ενώ το πότισμα είναι καλύτερα να γίνεται με ράντισμα όλου του φυτού ή με τεχνητή βροχή. Ο πολλαπλασιασμός της γίνεται με παραφυάδες. Τα φυτά φυτεύονται το φθινόπωρο έτσι ώστε να υπάρχει παραγωγή τον επόμενο χρόνο.
Η εντατικότερη καλλιέργεια και οι μεγαλύτερες ανάγκες παραγωγής προέτρεψαν τους καλλιεργητές να μετατρέψουν τις φράουλες σε μονοετή φυτά έτσι ώστε ένα στρέμμα να μπορέσει να χωρέσει μέχρι 25.000 φυτά. Όταν το ψύχος του χειμώνα είναι μεγάλο τότε οι φράουλες καλύπτονται για να προστατευτούν. Για αυτό γίνονται και καλλιέργειες σε θερμοκήπια.
Συγκομιδή - κατανάλωση.
Επειδή οι φράουλες είναι ευαίσθητες συνηθίζεται η καλλιέργεια τους να γίνεται όσο το δυνατόν πιο κοντά στα κέντρα γενικής εμπορίας και κατανάλωσης. Η συγκομιδή γίνεται μόλις οι φράουλες αποκτήσουν κόκκινο χρώμα. Οι φράουλες καταναλώνονται ως νωπό φρούτο αλλά και μετά από επεξεργασία τους (κονσέρβες, χυμοί και άλλα). Χρησιμοποιούνται επίσης στη ζαχαροπλαστική , γίνονται μαρμελάδες, λικέρ, κομπόστες. Η φράουλα είναι πλούσια σε βιταμίνη C.
Παγκόσμια παραγωγή.
Οι Η.Π.Α. έχουν τη μεγαλύτερη παραγωγή στον κόσμο με 220.000 τόνους ετησίως.
Ακολουθούν ο Καναδάς , η Ιταλία , η Πολωνία και η Γαλλία.

</doc>
<doc id="53782" url="https://el.wikipedia.org/wiki?curid=53782" title="Λανσελότος">
Λανσελότος



</doc>
<doc id="53784" url="https://el.wikipedia.org/wiki?curid=53784" title="Βίκτωρ Βοσσέρ">
Βίκτωρ Βοσσέρ

Ο Βικτόρ Βοσσέρ ("Victor Vosseur", 17 Αυγούστου 1831 - 9 Απριλίου 1911) ήταν Γάλλος αξιωματικός του πεζικού.
Μετακλήθηκε στην Ελλάδα το 1884, επικεφαλής της πρώτης οργανωτικής γαλλικής στρατιωτικής αποστολής μαζί με τους λοχαγούς Σεβαλιέ και Περουσιόν του πυροβολικού. Ο Βοσσέρ, αφού ολοκλήρωσε τις σπουδές του στη Στρατιωτική Πολυτεχνική Σχολή του Παρισιού, υπηρέτησε στη συνέχεια στον αποικιακό γαλλικό στρατό της Αφρικής.
Έλαβε μέρος στον Γαλλογερμανικό πόλεμο του 1870, όπου και διακρίθηκε και ως μαχητής και ως επιτελικός αξιωματικός. Όταν ήλθε στην Ελλάδα έφερε τον βαθμό του υποστρατήγου και επί μία τριετία (1884-1887) εργάσθηκε για την οργάνωση του ελληνικού στρατού.
Εκείνες οι μελέτες του στρατηγού Βοσσέρ φυλάσσονται μέχρι σήμερα στο ιστορικό αρχείο του Ελληνικού Υπουργείου Εθνικής Αμύνης.

</doc>
<doc id="53789" url="https://el.wikipedia.org/wiki?curid=53789" title="Λάμορακ">
Λάμορακ

Στον Αρθουριανό Κύκλο, ο Σερ Λάμορακ (αγγλ. "Sir Lamorak") είναι ένας από τους Ιππότες της Στρογγυλής Τραπέζης, γιος του Πέλλινορ και αδερφός του Πέρσιβαλ και του Άγκλοβαλ. 
Ο Λάμορακ ήταν εραστής της Μοργκάουζ, βασίλισσας του Όρκνεϊ και χήρας του βασιλιά Λοτ, ο οποίος είχε σκοτωθεί στη μάχη από τον πατέρα του Λάμορακ, Πέλλινορ. Όταν τους ανακαλύπτει ο γιος της, Γκάχερις (σε άλλες εκδοχές της ιστορίας παρουσιάζεται διαφορετικός γιος), σκοτώνει τη μητέρα του, αλλά χαρίζει τη ζωή στο Λάμορακ, επειδή ήταν άοπλος. Ο Γκαγουέιν και τα υπόλοιπα αδέρφια του Γκάχερις σκοτώνουν το Λάμορακ για εκδίκηση. 

</doc>
<doc id="53790" url="https://el.wikipedia.org/wiki?curid=53790" title="Γκάχερις">
Γκάχερις

Στον Αρθουριανό κύκλο, ο Σερ Γκάχερις (αγγλ. "Sir Gaheris") είναι ένας από τους Ιππότες της Στρογγυλής Τραπέζης, γιος του Λοτ και της Μοργκάουζ και αδερφός του Γκάγουεν, του Άγκραβαϊν, του Γκάρεθ και του Μόρντρεντ (όταν ο τελευταίος εμφανίζεται ως γιος της Μοργκάουζ αντί της Μοργκάνα λε Φέι). 
Ο Γκάχερις δολοφονεί τη μητέρα του, όταν την ανακαλύπτει με τον εραστή της, Λάμορακ. Πεθαίνει μαζί με τον αδερφό του, Γκάρεθ, στη μάχη που ακολούθησε τη διάσωση της Γκουίνεβιρ απ' την πυρά από το Λάνσελοτ.

</doc>
<doc id="53791" url="https://el.wikipedia.org/wiki?curid=53791" title="Πυθαγόρας (στιχουργός)">
Πυθαγόρας (στιχουργός)

Ο Πυθαγόρας Παπασταματίου (12 Απριλίου 1930 - 12 Νοεμβρίου 1979), γνωστός απλώς με το μικρό του όνομα, Πυθαγόρας, ήταν Έλληνας στιχουργός, ηθοποιός, σεναριογράφος και θεατρικός συγγραφέας.
Βιογραφία.
Γεννήθηκε το 1930 στο Αγρίνιο, όπου και έζησε μέχρι τα 18 του χρόνια. Οι γονείς του κατάγονταν και οι δύο από τη Σάμο. Είχαν γνωριστεί στη Σμύρνη, λίγο πριν την Καταστροφή, όπου η μητέρα του ήταν δασκάλα και ο πατέρας του έφεδρος αξιωματικός. Η Μικρασιατική Καταστροφή σημάδεψε την οικογενειακή τους ζωή και επηρέασε αργότερα και το έργο του ως στιχουργού.
Το 1940, με το ξέσπασμα του Πολέμου, ο Πυθαγόρας μόλις είχε γραφτεί στο οκτατάξιο γυμνάσιο αρρένων Αγρινίου. Κατά τη διάρκεια της Κατοχής, οι γονείς του και οι αδελφές του είχαν καταφύγει στον ορεινό Βάλτο, ο αδελφός του ήταν αντάρτης, ενώ ο ίδιος φιλοξενούνταν από συγγενείς σε χωριό της Μακρυνείας. Σε ηλικία 14 ετών, τον Μάρτιο του 1944 κατατάχτηκε και αυτός στον ΕΛΑΣ και τελείωσε το Γυμνάσιο μετά τη λήξη του πολέμου.
Ήδη από το Γυμνάσιο υπέγραφε ως «Πυθαγόρας», χωρίς το επώνυμό του, και στην ερώτηση καθηγητή του γιατί δεν γράφει και το επώνυμο, αυτός απάντησε: «"Ένας είναι ο Πυθαγόρας, όλοι με ξέρουν, δεν χρειάζεται το επώνυμο"». Με το μικρό του όνομα έμελλε να γίνει και αργότερα γνωστός.
Μετά το Γυμνάσιο, το 1949, έφυγε για την Αθήνα. Φοίτησε στη Δραματική Σχολή του Ωδείου Αθηνών, με δάσκαλο τον Δημήτρη Ροντήρη. Από τη Σχολή αποφοίτησε με άριστα, αλλά δεν ήταν αυτό ακριβώς που ζητούσε. Εργάστηκε για λίγο στο θέατρο, γρήγορα όμως στράφηκε στη συγγραφή στίχων και επιθεωρήσεων, κινηματογραφικών σεναρίων, στην οποία επικεντρώθηκε ιδίως από το 1958 και μετά. Το 1973 διετέλεσε έκτακτο μέλος, το 1974 πάρεδρος και το 1975 τακτικό μέλος της εταιρείας θεατρικών συγγραφέων.
Έγραψε δεκάδες τραγούδια, που αγαπήθηκαν, τραγουδήθηκαν και τραγουδιούνται μέχρι και σήμερα, με σημαντικότερο ίσως σταθμό στο έργο του τη "Μικρά Ασία" για το οποίο είναι χαρακτηριστική η αποτύπωση του Καλδάρα όταν αναφερόμενος σ' αυτή τους τη συνεργασία, είπε: «Θα υπενθυμίσω μόνο το έργο του "Μικρά Ασία" που είχα την τύχη να μελοποιήσω εγώ, που συγκίνησε το πανελλήνιο και που... με τόσο μεγάλη μαεστρία, στα στενά πλαίσια ενός δίσκου βέβαια, επεξεργάστηκε το θέμα της Μικρασιατικής Καταστροφής και που μόνο αυτό στάθηκε αρκετό να του ανοίξει την πόρτα για το Πάνθεον των μεγάλων του λαϊκού στίχου.»
Στις 6 Απριλίου 1974, στο Μπράιτον του Ηνωμένου Βασιλείου, η Ελλάδα συμμετείχε για πρώτη φορά στον Διαγωνισμό Γιουροβίζιον, με το λαϊκό τραγούδι "Κρασί, θάλασσα και το αγόρι μου", σε μουσική του Γιώργου Κατσαρού, στίχους του Πυθαγόρα, κι ερμηνεύτρια τη Μαρινέλλα. Μανιώδης καπνιστής και αρνούμενος να πειθαρχήσει στις συστάσεις των ιατρών του, πέθανε αιφνίδια από έμφραγμα σε ηλικία μόλις 49 ετών, στις 12 Νοεμβρίου 1979 και κηδεύτηκε στο Μαρούσι..

</doc>
<doc id="53792" url="https://el.wikipedia.org/wiki?curid=53792" title="Γκάρεθ">
Γκάρεθ

Στον Αρθουριανό κύκλο, ο Σερ Γκάρεθ είναι γιος του βασιλιά Λοτ και της Μοργκάουζ του Όρκνεϊ, ένας από τους Ιππότες της Στρογγυλής Τραπέζης.
Ο χαρακτήρας του εμφανίζεται στο έργο του Τόμας Μάλορι "Le Morte d'Arthur", όπου αποτελεί παράδειγμα ιπποτισμού.
Όταν η Γκουίνεβιρ καταδικάζεται στην πυρά κι ο Λάνσελοτ οργανώνει τη διάσωσή της, κατά λάθος σκοτώνει στη μάχη τον Γκάρεθ και τον Γκάχερις. Ο Γκάγουεν απαιτεί την τιμωρία του Λάνσελοτ και στρέφει τον Αρθούρο εναντίον του, οδηγώντας έτσι στη ρήξη μεταξύ των Ιπποτών της Στρογγυλής Τραπέζης.

</doc>
<doc id="53793" url="https://el.wikipedia.org/wiki?curid=53793" title="Γκάρετ">
Γκάρετ



</doc>
<doc id="53794" url="https://el.wikipedia.org/wiki?curid=53794" title="Λουίς Ινάσιο Λούλα ντα Σίλβα">
Λουίς Ινάσιο Λούλα ντα Σίλβα

Ο Λουίς Ινάσιο Λούλα ντα Σίλβα ("Luiz Inácio Lula da Silva", 27 Οκτωβρίου 1945) είναι αριστερός πολιτικός από τη Βραζιλία, πρόεδρος της χώρας από το 2003 έως το 2011.
Γεννήθηκε στις 27 Οκτωβρίου του 1945 στο Γκαρανιούς του Περναμπούκο. Κατάγεται από φτωχή οικογένεια. Το 1966 παντρεύτηκε τη Μαρία ντε Λούρδες, που πέθανε στον τοκετό μαζί με το γιο του. Παντρεύτηκε αργότερα ξανά, τη Μαρίσα Λετίσια Λούλα ντα Σίλβα.
Ανήκει στο Κόμμα των Εργατών ("Partido dos Trabalhadores"). Το 2002 εξελέγη Πρόεδρος της χώρας του και ορκίστηκε την 1 Ιανουαρίου 2003. Στις 27 Οκτωβρίου 2002 αναδείχθηκε νικητής στις προεδρικές εκλογές, στο β΄ γύρο. Στις προεδρικές εκλογές της 1 Οκτωβρίου 2006, ο Λούλα πήρε 48,6% στον α΄ γύρο. Επανεξελέγη στις 29 Οκτωβρίου 2006 στην προεδρία της Βραζιλίας με 60,8%, έναντι 39,1% για τον Σοσιαλδημοκράτη Ζεράλντο Αλκμίν. Ορκίστηκε για δεύτερη θητεία, την 1η Ιανουαρίου του 2007.

</doc>
<doc id="53795" url="https://el.wikipedia.org/wiki?curid=53795" title="Νικόλαος Βότσης">
Νικόλαος Βότσης

Ο Νικόλαος Βότσης (1877 - 5 Σεπτεμβρίου 1931) ήταν ανώτατος αξιωματικός του ελληνικού πολεμικού ναυτικού που διετέλεσε ύπατος αρμοστής στη Κωνσταντινούπολη.
Βιογραφικά στοιχεία.
Γεννήθηκε στην Ύδρα το 1877 και ήταν γιος του Ιωάννη Βότση και της Μαρίας Κουντουριώτη. Καταγόταν από παλιές οικογένειες και ήταν ανιψιός του Παύλου και του Ιωάννη Κουντουριώτη καθώς και δισέγγονος του Γεωργίου Κουντουριώτη. Αποφοιτώντας από τη Σχολή Ναυτικών Δοκίμων τοποθετήθηκε στο Θ/Κ ΥΔΡΑ όπου και έλαβε μέρος στον θαλάσσιο αποκλεισμό της Κρήτης στις αρχές 1897.
Υπήρξε μέλος του πληρώματος των πρώτων ωκεανοπόρων του Βασιλικού Ναυτικού το 1900, όπου με το Εύδρομο "ΝΑΥΑΡΧΟΣ ΜΙΑΟΥΛΗΣ" έφθασαν στις Η.Π.Α. 
Στη διάρκεια του Α΄ Βαλκανικού Πολέμου πέτυχε κάτι που θεωρούνταν ακατόρθωτο. Με τις πρώτες ναυτικές συμπλοκές στις 18 Οκτωβρίου του 1912, κυβερνώντας το Τορπιλοβόλο 11 εισήλθε στο οχυρωμένο λιμάνι της Θεσσαλονίκης χωρίς να γίνει αντιληπτός, όπου και εκτόξευσε τρεις τορπίλες κατά της τουρκικoύ θωρηκτού "Φετχί Μπουλέντ" 3.000 τόνων, με αποτέλεσμα οι δύο τορπίλες να ευστοχήσουν το τουρκικό πολεμικό πλοίο, να βυθιστεί και ο Ν. Βότσης να αποχωρήσει χωρίς καμία απώλεια. 
Η πρωτοβουλία αυτή που ανέλαβε ο Ν. Βότσης πέτυχε χάρη στην ψύχραιμη εκτίμηση και τη γενναιότητα του καθώς δεν κινδύνευε μόνο να αναγνωρισθεί από τον εχθρό αλλά και από το ναρκοπέδιο το οποίο προσπέρασε.
Την επομένη της επιτυχίας αυτής του Ν. Βότση, στις 19 Οκτωβρίου εκδίδεται από το Υπουργείο Ναυτικών το ακόλουθο τηλεγράφημα προς όλες τις ναυτικές μονάδες:
"Τορπιλοβόλο 11" υπό Κυβερνήτην Υποπλοίαρχον Ν. Βότσην εισελθόν εσπέρας χθες εις λιμένα Θεσσαλονίκης
ετορπίλισεν επιτυχώς τουρκικόν πολεμικόν "ΦΕΤΙΧ ΜΠΟΥΛΕΝ" αφήσαν βυθισμένο. Κατέπλευσεν Αικατερίνη αβλαβές. 
Συγχαίρω από καρδίας Ελληνικόν Στόλον, πεποιθώς ότι η δράση του, μέχρι τέλους νικηφόρου αγώνος 
είναι ανταξία ενδόξων παραδόσεων Ελλήνων ναυμάχων. Ο ΥΠΟΥΡΓΟΣ ΝΑΥΤΙΚΩΝ
Μετά από την επιτυχία του αυτή κυβέρνησε τα θωρηκτά Κιλκίς και Λήμνος και διετέλεσε Ύπατος Αρμοστής στην Κωνσταντινούπολη την περίοδο 1921 - 1922. Προάχθηκε σε υποναύαρχο και αποστρατεύθηκε κατόπιν αιτήσεώς του το 1922. 
Απεβίωσε στην Αθήνα το 1931 και η κηδεία του έγινε στις 24 Σεπτεμβρίου.
Σήμερα, προς τιμήν του, το όνομά του φέρει η πυραυλάκατος του Πολεμικού Ναυτικού, ΤΠΚ ΒΟΤΣΗΣ (Ρ-72).
Ο ναυτικός που είχε οδηγήσει το Βότση και το Ν. Κουφό στα αβαθή του Θερμαϊκού παρά την αυστηρή φρούρηση των Τούρκων, Νικόλαος Βλαχόπουλος, πέθανε σε ηλικία 92 ετών τον Ιανουάριο του 1970. Η κηδεία του έγινε στις 8 Ιανουαρίου 1970 στο Λιτόχωρο, με δαπάνες του Δήμου Θεσσαλονίκης.

</doc>
<doc id="53796" url="https://el.wikipedia.org/wiki?curid=53796" title="Λούις Ινάσιο Λούλα ντα Σίλβα">
Λούις Ινάσιο Λούλα ντα Σίλβα



</doc>
<doc id="53797" url="https://el.wikipedia.org/wiki?curid=53797" title="Ιωάννης Βελισσαρίου">
Ιωάννης Βελισσαρίου

Ο Ιωάννης Βελισσαρίου (Πλοέστι Ρουμανίας, 26 Νοεμβρίου 1861 – Κρέσνα, 12 Ιουλίου 1913) ήταν αξιωματικός του Ελληνικού Στρατού, ήρωας των Βαλκανικών Πολέμων. Διακρίθηκε ιδιαίτερα στη Μάχη του Μπιζανίου όπου η ελληνική νίκη οφείλεται στην αποφασιστικότητά του, αναγκάζοντας τον οθωμανικό στρατό να παραδοθεί άνευ όρων. Ο Βελισσαρίου αναδείχθηκε σε μια από τις σημαντικότερες φυσιογνωμίες της Στρατιωτικής Ιστορίας της νεότερης Ελλάδας. Σκοτώθηκε στη Μάχη της Κρέσνας τις τελευταίες ημέρες του Β΄ Βαλκανικού Πολέμου.
Αρχική σταδιοδρομία.
Ο πατέρας του ήταν εύπορος κτηματίας και είχε μεταναστεύσει στη Ρουμανία από την Κύμη Εύβοιας. Στις 11 Μαρτίου 1881, έχοντας τελειώσει τις γυμνασιακές σπουδές του, ο Βελισσαρίου κατετάγη στον Στρατό ως κληρωτός, προκειμένου να υπηρετήσει τη στρατιωτική του θητεία. Κατά τη διάρκεια της θητείας του προήχθη, ως εθελοντής, στον βαθμό του δεκανέα. Το 1884, και ενώ είχε ήδη προαχθεί στον βαθμό του λοχία ή του επιλοχία, κατατάχθηκε κατόπιν εξετάσεων στη δεύτερη εκπαιδευτική σειρά της Στρατιωτικής Σχολής Υπαξιωματικών (ΣΣΥ), από την οποία αποφοίτησε στις 7 Οκτωβρίου 1887 ως ανθυπολοχαγός πεζικού.
Από τις 25 Φεβρουαρίου 1894 μέχρι τις 24 Φεβρουαρίου 1897, ο ανθυπολοχαγός Βελισσαρίου διετέλεσε αστυνόμος. Με την έναρξη των επιχειρήσεων του Ελληνοτουρκικού Πολέμου του 1897, βρέθηκε να υπηρετεί ως διμοιρίτης στον 4ο Λόχο του ΙΙΙ/5 Τάγματος Πεζικού, που υπαγόταν στη 2η Ελληνική Ταξιαρχία. Εκεί έδειξε τα πρώτα δείγματα της ανδρείας του διατηρώντας τη θέση του στη διάβαση της Μελούνας, ακόμη και όταν όλες οι γειτονικές, φίλιες δυνάμεις είχαν συμπτυχθεί.
Α΄ Βαλκανικός Πόλεμος.
Κατά τη διάρκεια του Α΄ Βαλκανικού Πολέμου, ο Βελισσαρίου υπηρέτησε ως διοικητής τάγματος του 4ου Συντάγματος Πεζικού, της ΙΙας Μεραρχίας, συμμετέχοντας από την πρώτη ημέρα στις επιθετικές επιχειρήσεις. Η Μάχη του Σαρανταπόρου, αποτέλεσε μάλιστα μία από εκείνες στις οποίες για μία ακόμη φορά διακρίθηκε για τις ηγετικές του δυνάμεις.
Αργότερα συμμετείχε στη Μάχη του Μπιζανίου για την απελευθέρωση των Ιωαννίνων. Οι τελευταίες ξεκίνησαν από τις αρχές Δεκεμβρίου του 1912 και συνεχίστηκαν και το πρώτο δεκαήμερο του Ιανουαρίου του 1913, χωρίς όμως αποτέλεσμα. Ο ταγματάρχης Βελισσαρίου στις επιχειρήσεις αυτές υπαγόταν στο 1ο Σύνταγμα Ευζώνων. Κατά τις πρώτες ημέρες μάλιστα, τραυματίστηκε ελαφρά στο πόδι και νοσηλεύτηκε για μικρό διάστημα.
Μετά την αποτυχία των παραπάνω επιχειρήσεων, στις 16 Φεβρουαρίου, το Γενικό Στρατηγείο εξέδωσε διαταγές για νέα επίθεση ενάντια στα Ιωάννινα. Σύμφωνα με το σχέδιο των επιχειρήσεων η κύρια ενέργεια θα εκδηλωνόταν από τα δυτικά, με το Β΄ Τμήμα Στρατιάς, με σκοπό την υπερκέραση του Μπιζανίου, ενώ ταυτόχρονα από το κέντρο και τα ανατολικά θα εκδηλωνόταν παραπλανητική επίθεση, με ισχυρή προπαρασκευή πυροβολικού.
Το Β΄ Τμήμα Στρατιάς, προκειμένου να εκπληρώσει την αποστολή του αποφασίστηκε να κινηθεί σε τρεις φάλαγγες (1η, 2η και 3η). Η 2η Φάλαγγα με αφετηρία τα στενά της Μανολιάσας, όπου είχε μετακινηθεί, ανέλαβε να προελάσει προς το ύψωμα Άγιος Νικόλαος και στη συνέχεια προς το χωριό Πεδινή. Το 1ο Σύνταγμα Ευζώνων, με τα 8ο και 9ο Τάγματα, μαζί με το 1/17 Τάγμα Πεζικού αποτελούσε την εμπροσθοφυλακή της 2ης Φάλαγγας. Με τα δύο Τάγματα Ευζώνων ανεπτυγμένα εμπρός και το 1/17 πίσω ως εφεδρεία, περί τις 07:45 ξεκίνησε η προέλαση.
Μετά από σκληρές μάχες και με τους άνδρες του βουτηγμένους μέχρι το γόνατο στους βούρκους της περιοχής ο Βελισσαρίου κατάφερε να διεισδύσει ανάμεσα σε τρία τουρκικά οχυρά που ακόμη δεν είχαν παραδοθεί (οχυρά Χιντζηρέλου, Μπιζανίου και Καστρίτσας) και μαζί με τον Ιατρίδη και το τάγμα του κατέλαβε το χωριό Άγιος Ιωάννης, συλλαμβάνοντας πολλούς αιχμαλώτους και κυριεύοντας μεγάλες ποσότητες εχθρικού υλικού. Τα δύο τάγματα εγκατέστησαν άμεσα προφυλακές και έκοψαν τα τηλεφωνικά και τηλεγραφικά καλώδια, διακόπτοντας την επικοινωνία των Ιωαννίνων με το Μπιζάνι. Την υπόλοιπη νύκτα οι άνδρες των δύο ταγμάτων αιχμαλώτισαν 37 αξιωματικούς και 935 οπλίτες του Τουρκικού Στρατού που υποχωρούσαν και διέρχονταν από την περιοχή, χωρίς να γνωρίζουν τη διείσδυση των ευζώνων του Βελισσαρίου και του Ιατρίδη, ενώ ταυτόχρονα προώθησαν τις θέσεις τους προς τα Γιάννενα.
Περί τις 23:00 της 20 Φεβρουαρίου ο Βελισσαρίου διέκρινε δύο πολύ μεγάλους φανούς πίσω από του οποίους σύντομα εμφανίστηκαν ο επίσκοπος Δωδώνης, ο Τούρκος υπολοχαγός Ρεούφ και ο επίσης Τούρκος ανθυπολοχαγός Ταλαάτ, οι οποίοι έφερναν επιστολή των ξένων προξένων και του Εσσάτ Πασά με τις προτάσεις για παράδοση των Ιωαννίνων. Η παράτολμη ενέργεια των Βελισσαρίου και Ιατρίδη, έκανε τους Τούρκους να πιστέψουν πως έξω από τα Ιωάννινα είχε συγκεντρωθεί μεγάλη ελληνική δύναμη και άρα κάθε αντίσταση ήταν μάταιη!
Β΄ Βαλκανικός Πόλεμος.
Στον Β΄ Βαλκανικό Πόλεμο ο Βελισσαρίου συμμετείχε μεταξύ άλλων και στη Μάχη Κιλκίς-Λαχανά, όπου το 1ο Σύνταγμα Ευζώνων ενεργούσε υπό τις διαταγές της VIης Μεραρχίας. Κινούμενος έφιππος και ακάλυπτος περνούσε από τις θέσεις όλων των ανδρών του για να τους εμψυχώνει. Έτσι είχε κερδίσει την προσωνυμία «"μαύρος καβαλάρης"». Στις 16:00 της 21 Ιουνίου ο ταγματάρχης Βελισσαρίου με το τάγμα του εισήλθε στον Λαχανά. Αμέσως μετά μαζί με τον 1ο λόχο του 4ου Συντάγματος Πεζικού (υπό τον λοχαγό Γεώργιο Ζήρα) ξεκίνησαν καταδίωξη των υποχωρούντων Βουλγάρων, χωρίς να τους δώσουν χρόνο για να ανασυνταχθούν και να εγκατασταθούν αμυντικά στα παρακείμενα υψώματα, προκαλώντας τους τον πανικό.
Κατά τη διάρκεια των ίδιων επιχειρήσεων, στις 26 Ιουνίου, η Στρατιά Μανουσογιαννάκη κινούμενη, για την κατάληψη του Μπέλες, από Τσαφερλή προς Χατζή Μπεϊλίκ, ανέθεσε στην VIη Μεραρχία να καταλάβει με τάγμα της τη δίοδο του Δεμίρ Καπού («Σιδηρά Πύλη», στα τουρκικά). Το τάγμα που εκλήθη να φέρει σε πέρας την αποστολή ήταν το 9ο Τάγμα Ευζώνων, του Βελισσαρίου.
Στις 12 Ιουλίου 1913 η VIη Μεραρχία, συμμετέχοντας με άλλες δυνάμεις στην μάχη της Κρέσνας, ανέλαβε από το Γενικό Στρατηγείο την αποστολή να ωθήσει το αριστερό της προς Ουράνοβο για να κυκλώσει το άκρο της αμυνόμενης βουλγαρικής παράταξης. Σύντομα, με τον τρόπο που εξελίχθηκαν οι μάχες, τον ρόλο εμπροσθοφυλακής ανέλαβε το 9ο Τάγμα Ευζώνων του Βελισσαρίου. Κατά τη διάρκεια της μάχης για την κατάληψη του υψώματος 1378, στο οποίο είχαν εγκατασταθεί αμυντικά οι βουλγαρικές δυνάμεις, ο Βελισσαρίου και οι άνδρες του αντιμετώπισαν ισχυρή αντίσταση, ενώ οι απώλειες των ελληνικών δυνάμεων ήταν μεγάλες.
Στην πιο κρίσιμη στιγμή της μάχης (και αφού προηγουμένως είχε πολεμήσει με πέτρες και βράχους τους Βουλγάρους, λόγω έλλειψης πυρομαχικών) ο Βελισσαρίου σηκώθηκε όρθιος και κραδαίνοντας το περίστροφό του φώναξε ώστε να ακουστεί από όλους: «"Όποιος θέλει την νίκη ή αλλιώς τον θάνατο ας με ακολουθήσει"» και πρώτος άρχισε να τρέχει προς τον εχθρό. Πίσω του, συνεπαρμένοι από τον ηρωισμό του διοικητή τους, όρμησαν οι εύζωνοί του. Το θεριστικό πυρ των εχθρικών πολυβόλων προκάλεσε μεγάλες απώλειες στο τάγμα, το οποίο όμως συνέχιζε να πολεμά. Κάποια στιγμή ο ταγματάρχης Βελισσαρίου τραυματισμένος έπεσε στο έδαφος. Σύντομα μεταφέρθηκε σε κάποιο ορεινό χειρουργείο, στο οποίο άφησε την τελευταία του πνοή.
Όταν ο Βασιλιάς πληροφορήθηκε τον θάνατό του λέγεται πως είπε: «"Ήταν επόμενο. Τέτοιοι ήρωες δε ζουν πολύ"». Στο συλλυπητήριο τηλεγράφημα που συνέταξε και απέστειλε προς τη σύζυγό του έγραφε τα εξής: «"Χαιρετίζω τον Ήρωα των Ηρώων"».

</doc>
<doc id="53798" url="https://el.wikipedia.org/wiki?curid=53798" title="Προσπέρ Ζολιό ντε Κρεμπιγιόν">
Προσπέρ Ζολιό ντε Κρεμπιγιόν

Ο Προσπέρ Ζολιό ντε Κρεμπιγιόν ("Prosper Jolyot de Crébillon" αποκαλούμενος και "Κρεμπιγιόν πατέρας" προς διάκρισιν από τον επίσης λογοτέχνη γιο του Κλωντ Προσπέρ Ζολιό ντε Κρεμπιγιόν) ήταν Γάλλος δραματικός ποιητής (13 Ιανουαρίου 1674 – 17 Ιουνίου 1762). Γεννήθηκε στην πόλη Ντιζόν όπου ο πατέρας του ήταν βασιλικός γραμματέας. Ακολούθησε εγκύκλιες σπουδές στο Κολέγιο των Ιησουϊτών της πόλης και στη συνέχεια φοίτησε στο Κολέγιο Μαζαρέν (Collège Mazarin). Αρχικά ασχολήθηκε με τη δικηγορία βρίσκοντας εργασία στο δικηγόρο Πριέρ (Prieur) στο Παρίσι. 
Από το 1705 μέχρι το 1711 ανέβηκαν στη σκηνή με μεγάλη επιτυχία τέσσερις τραγωδίες του. Η αποτυχία του "Ξέρξη" (1714) και της "Σεμιράμιδος" (1917) τον απομάκρυναν από το θέατρο. Επανήλθε επιτυχώς το 1726 με τον "Πύρρο" και μετά από άλλη μια περίοδο σιωπής 22 χρόνων, με τον "Κατιλίνα" και την Τριανδρία".
Το 1731 εξελέγη μέλος της Γαλλικής Ακαδημίας και το 1745 εξασφάλισε σύνταξη και αργομισθία από την Μαντάμ ντε Πομπαντούρ.
Στις τραγωδίες του έντεχνα εναλλάσσονται το απρόοπτο, ο τρόμος, το πάθος και η σκευωρία. Ορισμένοι τον έκριναν ανώτερο από τον Βολταίρο στην δραματική τέχνη. Ο τελευταίος, εκνευρισμένος από την σύγκριση, έγραψε έργα πάνω σε θέματα του Κρεμπιγιόν για ν' αποδείξει την ανωτερότητά του.

</doc>
<doc id="53799" url="https://el.wikipedia.org/wiki?curid=53799" title="Ορέστης Λάσκος">
Ορέστης Λάσκος

Ο Ορέστης Λάσκος (11 Νοεμβρίου 1907- 17 Οκτωβρίου 1992) ήταν Έλληνας ηθοποιός, σεναριογράφος, σκηνοθέτης, ποιητής και θεατρικός επιχειρηματίας. Ήταν αδελφός του ήρωα του Β' Παγκοσμίου Πολέμου Βασίλη Λάσκου, αξιωματικού του Βασιλικού Ναυτικού. 
Βιογραφικό σημείωμα.
Ο Λάσκος γεννήθηκε στην Ελευσίνα. Η οικογένειά του ήταν πλούσιοι κτηματίες. Αφού τελείωσε το Γυμνάσιο, ήλθε στην Αθήνα και γράφτηκε για λίγο στην Ιατρική Σχολή. Κατόπιν, θέλοντας προς στιγμήν να ακολουθήσει στρατιωτική καριέρα, πήγε στη Σχολή Ευελπίδων, απ' όπου έφυγε -ως λέγεται- "πηδώντας" από το μπαλκόνι -κατ' άλλους από το παράθυρο- για
για να καταλήξει τραγουδιστής και ηθοποιός. Ωστόσο, γύρω στο 1930 μεταπήδησε, "από τα σανίδια του βαριετέ και του φιλολογικού καφέ Μπάγκειον της Οµόνοιας, στο σινεµά". Μαζί με άλλους νεαρούς κινηματογραφόφιλους συνέστησε την εταιρία παραγωγής "Άστρο Φιλμ". Υπήρξε από τους πρωτοπόρους του ελληνικού βωβού κινηματογράφου: γύρισε το 1931 μια από τις πρώτες αξιόλογες ταινίες στα χρονικά του ελληνικού κινηματογράφου, την "Δάφνις και Χλόη", που χαρακτηρίστηκε πρωτοποριακή για τις γυμνές σκηνές και την ποιητικότητά της. 
Η ποσοτικά τεράστια (και άνιση) κινηματογραφική παραγωγή του, επισκίασε άλλες πλευρές του δημιουργικού ταλέντου του Λάσκου και, ιδιαίτερα, την ποίησή του. Ποίηση και κινηματογράφος βρίσκονταν σε σύγκρουση στον Λάσκο: όταν καταπιανόταν με το ένα, κατά κανόνα παραμελούσε το άλλο, όπως φαίνεται και από τις χρονολογίες της κινηματογραφικής παραγωγής του, σε σύγκριση με εκείνες των ποιητικών εκδόσεών του. Κατά βάθος ήταν, όπως είχε παρατηρήσει ο Αιμίλιος Χουρμούζιος, ένας ποιητής "που κρυβόταν θεληματικά πίσω από τον θεατρίνο". Ασχολήθηκε με τη σύνθεση ποιημάτων από τα εφηβικά κιόλας χρόνια του. Την εποχή που ήταν ηθοποιός στο ελαφρύ θέατρο, συνήθιζε να απαγγέλλει τα έργα του στο κοινό "με τη βροντώδη φωνή του". Φαίνεται πως αυτήν την πρακτική τη διατήρησε κι αργότερα και, πιθανότατα, η δημόσια απαγγελία ήταν στο επίκεντρο του ενδιαφέροντος του Λάσκου ως ποιητή, Εξέδοσε αρκετές ποιητικές συλλογές σε μια περίοδο διάρκειας 40 ετών, από το 1934 έως το 1974. 
Κατά τη διάρκεια της Κατοχής, ο Λάσκος διατηρούσε την αίθουσα βαριετέ "Αλκαζάρ", πλησίον του Σταθμού Λαρίσης. Μέχρι το 1951, που έκλεισε, είχαν εμφανιστεί εκεί σημαντικοί ηθοποιοί και τραγουδιστές όπως οι Κώστας Χατζηχρήστος, Μαρίκα Νέζερ, Δανάη Στρατηγοπούλου, Μάγια Μελάγια, Καίτη Ντιριντάουα κ.άλ.
Το 1942 νυμφεύθηκε την τραγουδίστρια Στέλλα Γκρέκα, με την οποία χώρισε το 1947. Δεύτερη σύζυγός του, από το 1960 έως το θάνατό του, υπήρξε η ηθοποιός Μπεάτα Ασημακοπούλου, με την οποία απέκτησε ένα γιο, τον Βασίλη.

</doc>
<doc id="53800" url="https://el.wikipedia.org/wiki?curid=53800" title="Σερ Κέι">
Σερ Κέι

Στον Αρθουριανό κύκλο, ο Σερ Κέι (αγγλ. "Sir Cai, Kay") είναι γιος του Σερ Έκτορ, ο οποίος ήταν θετός πατέρας του Βασιλιά Αρθούρου. Είναι ένας από τους πρώτους και πιο πιστούς Ιππότες στον Αρθούρο.
Ο Κέι κι ο Αρθούρος ανατράφηκαν σαν αδέρφια από το Σερ Έκτορ. Μετά το θάνατο του Ούθερ Πεντράγκον, γίνεται στο Λονδίνο διαγωνισμός, όπου συγκεντρώνονται όλοι οι πιθανοί διάδοχοι του θρόνου, όπου πηγαίνουν κι εκείνοι. Όταν ο Κέι χάνει το σπαθί του σε έναν αγώνα, ο Αρθούρος υπόσχεται να του βρει άλλο κι έτσι, σύμφωνα με το θρύλο, βρίσκει σε ένα βράχο το Εξκάλιμπερ και το παίρνει. Ο Κέι προσπαθεί να ιδιοποιηθεί την ιστορία, αλλά τελικά λέει την αλήθεια κι έτσι αποκαλύπτεται η πραγματική ταυτότητα του Αρθούρου.
Στο έργο του Τζέφρεϊ του Μονμάουθ "Historia Regum Britanniae", εμφανίζεται μαζί με τον Μπέντβιρ να συνοδεύουν τον Αρθούρο και να αντιμετωπίζουν ένα γίγαντα στο Μον Σεν Μισέλ.
Πολύ λίγα στοιχεία υπάρχουν για το θάνατό του. Κατά τον Geoffrey Monmouth και άλλους, σκοτώνεται στον πόλεμο ενάντια στο Ρωμαίο αυτοκράτορα Λούκιο, ενώ σύμφωνα με άλλες πηγές σκοτώνεται στη Γαλατία, σε μάχη ενάντια των Ρωμαίων.

</doc>
<doc id="53801" url="https://el.wikipedia.org/wiki?curid=53801" title="Τάσος Χριστίδης">
Τάσος Χριστίδης



</doc>
<doc id="53802" url="https://el.wikipedia.org/wiki?curid=53802" title="Νταβίντ Χίλμπερτ">
Νταβίντ Χίλμπερτ



</doc>
<doc id="53803" url="https://el.wikipedia.org/wiki?curid=53803" title="Βίλχελμ φον Χούμπολτ">
Βίλχελμ φον Χούμπολτ

Ο Φρίντριχ Βίλχελμ Κρίστιαν Καρλ Φέρντιναντ φον Χούμπολτ (γερμανικά: "Friedrich Wilhelm Christian Karl Ferdinand von Humboldt", 22 Ιουνίου 1767 - 8 Απριλίου 1835) ήταν Πρώσος φιλόσοφος, κρατικός λειτουργός, διπλωμάτης και ιδρυτής του Πανεπιστημίου Φρειδερίκου-Γουλιέλμου στο Βερολίνο, το οποίο αργότερα μετονομάστηκε σε Πανεπιστήμιο Χούμπολτ προς τιμήν αυτού και του αδελφού του. Μνημονεύεται ιδιαίτερα ως γλωσσολόγος με σημαντική προσφορά στη φιλοσοφία της γλώσσας και στη θεωρία της εκπαίδευσης κι επίσης για την εισαγωγή της γνώσης της βασκικής γλώσσας στους κύκλους της ευρωπαϊκής διανόησης. Αναγνωρίζεται ως θεμελιωτής του Πρωσικού Εκπαιδευτικού Συστήματος, το οποίο αποτελεί εκπαιδευτικό μοντέλο πολλών χωρών. Υπήρξε φίλος του Γκαίτε και ιδιαίτερα του Φρήντριχ Σίλερ. 
Ο νεότερος αδελφός του Αλεξάντερ φον Χούμπολτ ήταν ένα εξίσου γνωστός φυσιοδίφης και επιστήμονας.
Βιογραφία.
Ο Χούμπολτ γεννήθηκε στο Πότσδαμ της Πρωσίας το 1767, σε οικογένεια μικροευγενών μεικτής Πρωσικής, Σκωτσέζικης και Ουγενοτικής καταγωγής. Ήταν ο μεγαλύτερος από τους δύο γιούς των γονιών του. Ο αδελφός του Αλεξάντερ θα γεννηθεί δύο χρόνια αργότερα. Η οικογένεια συμπεριλάμβανε κι έναν μεγαλύτερο ετεροθαλή αδελφό από προηγούμενο γάμο της μητέρας τους, η οποία είχε χηρέψει δύο φορές. Ο Βίλχελμ και ο Αλεξάντερ θα χάσουν και αυτοί τον πατέρα τους πριν φτάσουν στην εφηβεία. Τα τρία αδέλφια έλαβαν κατ' οίκον ιδιωτική εκπαίδευση. Οι δάσκαλοί τους ήταν εξέχοντα μέλη της τοπικής σκηνής του Διαφωτισμού. Ανάμεσά τους και ο περίφημος φιλόσοφος και συγγραφέας Γιόχαν Γιάκομπ Ένγκελ. Μαζί του ο Βίλχελμ μελέτησε τα έργα των Λάιμπνιτς, Χιούμ, Λοκ, Ρουσσώ κ.ά. Συνάμα τα αδέρφια εντρύφησαν σε αρχαιοελληνικά κείμενα.
Ο Χούμπολτ παρακολούθησε μαθήματα Φυσικού Δικαίου στο Βερολίνο και στη συνέχεια φοίτησε στα πανεπιστήμια της Φρανκφούρτης στον ποταμό Όντερ και του Γκέτινγκεν. Ήταν συχνός επισκέπτης στο περίφημο λογοτεχνικό σαλόνι της Ενριέτας Χερτς και κάλυψε μέρος τουλάχιστον του Γκραντ Τουρ, ταξιδεύοντας στο Παρίσι και την Ελβετία. Σε ηλικία εικοσιτριών ετών διορίστηκε κατώτερος δικαστής στο Πρωσικό Ανώτατο Δικαστήριο, γεγονός που έπρεπε να αποτελέσει το πρώτο βήμα προς μια διακεκριμένη καριέρα κρατικού λειτουργού. Ωστόσο, σε αυτό το σημείο, εικοσιτεσσάρων ετών, η νεανική συμβατικότητα του τον εγκατέλειψε εντελώς. Παντρεύτηκε την Κάρολαϊν φον Νταχερέντεν (Dacheröden) και μαζί αποφάσισαν να ορίσουν τη ζωή τους όπως οι δυο τους αποκλειστικά επιθυμούσαν.
Ο Χούμπολτ εγκατέλειψε το δικαστικό πόστο του και με την Κάρολαϊν αποσύρθηκαν στην ύπαιθρο, ο καθένας με ένα μικρό γονικό επίδομα στη διάθεσή του, με σκοπό να αυξήσουν την αυτογνωσία τους. Μετά από δύο χρόνια του μέλιτος, εγκαταστάθηκαν στην μικρή πανεπιστημιακή πόλη της Ιένας για να ζήσουν σε στενή κοινωνία με τον Σίλερ και Γκαίτε, με τους οποίους διατήρησαν στενούς δεσμούς φιλίας καθ' όλη τη διάρκεια της ζωή τους.
Μετά το θάνατο της μητέρας του Βίλχελμ και με περισσότερα πλέον χρήματα στη διάθεσή τους, οι Χούμπολτ άρχισαν να ταξιδεύουν. Έμειναν στο Παρίσι, τη Βιέννη και επισκέφτηκαν την Ισπανία, όπου ο Χούμπολτ ήρθε σε επαφή με τη Βασκική γλώσσα. Ο Χούμπολτ πέρασε συνολικά δέκα περίπου χρόνια εκούσιας απομόνωσης, κατά τη διάρκεια της οποίας ανέπτυξε όλα εκείνα τα ενδιαφέροντα που θα τον απασχολήσουν στα ώριμα χρόνια του: τον άνθρωπο και ιδιαίτερα το γυναικείο φύλο, τη γλώσσα και την καταγωγή του ανθρώπινου γένους και βέβαια την προσπάθεια να προσδιορίσει τη θέση του μέσα στους καιρούς που ζούσε.
Το 1803 ο Χούμπολτ διορίστηκε Διπλωματικός Πληρεξούσιος της Πρωσίας στο Βατικανό. Ο ίδιος και η Κάρολαϊν επιθυμούσαν από καιρό να ζήσουν στη Ρώμη, καθώς ένιωθαν ότι αποτελούσε την επιτομή της καλής στοχαστικής ζωής. Η Αιώνια Πόλη δεν απογοήτευσε. Παράλληλα με την ικανή και αποτελεσματική διαχείριση των καθηκόντων του και τη συνεχιζόμενη μελέτη της Βασκικής γλώσσας, ο Χούμπολτ μετέφρασε αρχαιοελληνικά κείμενα, εισάγοντας ταυτόγχρονα τη δική του θεωρία της μετάφρασης και εμβαθύνοντας στη σημασία της αρχαίας Ελλάδας και Ρώμης για το ανθρώπινο πεπρωμένο. Επίσης συνδέθηκε με στενή φιλία με τον Λορένζο Χερβάς, τέως επικεφαλής των Ιεραποστολών των Ιησουιτών στην Αμερική και περίφημου γλωσσολόγου, βάσει της εκτεταμένης βιβλιοθήκης του οποίου επέκτεινε τη μελέτη των μητρικών γλωσσών της Νέας Ηπείρου. Τέλος, η κατοικία των Χούμπολτ θα αποτελέσει δημοφιλή τόπος συγκέντρωσης Ευρωπαίων καλλιτεχνών, όπως η Ελβετίδα συγγραφέας Λουίζ Ζερμέν ντε Σταλ, ο Γερμανός κριτικός και θεωρητικός Άουγκουστ Βίλχελμ Σλέγκελ και ο Άγγλος ποιητής Σάμιουελ Τέιλορ Κόουλριτζ.
Η διαμονή στη Ρώμη αποτέλεσε την πλέον κρίσιμη καμπή στη ζωή του φον Χούμπολτ. Το 1803 πέθανε ξαφνικά ο πρωτότοκος και πολυαγαπημένος του γιος, Βίλχελμ. Ακολούθησαν οι θάνατοι της κόρης του Λουίζ το 1804 και του γιου του Γκούσταβ το 1807. Μολονότι και τα δύο παιδιά ήταν νήπια και το ένα μάλιστα δεν το είδε ποτέ του, ο Χούμπολτ δεν σταμάτησε ποτέ να τα θρηνεί. Ο πρώιμος θάνατος του Σίλερ την ίδια περίοδο, εξέθεσε τον Χούμπολτ σε ακόμη πιο σκοτεινές πτυχές της μοίρας.
Ο Χούμπολτ επέστρεψε στη Γερμανία το 1808, όπου συνέχισε την άσκηση του κρατικού λειτουργήματος, καταλαμβάνοντας σειρά κυβερνητικών πόστων: Βασιλικός Σύμβουλος, Υπουργός Θρησκευτικών κι Εκπαιδευτικών θεμάτων, Πρέσβης στην Αυστρία, Βασιλικός Σύμβουλος και πάλι, διαπραγματευτής στη Διάσκεψη Ειρήνης στην Πράγα το 1813, μέλος αμέτρητων επιτροπών, Πρέσβης στο Λονδίνο και τέλος Συνυπουργός Εσωτερικών. Στα είκοσι συνολικά χρόνια που υπηρέτησε ως μέλος της κυβέρνησης αποδείχτηκε ικανότατος, ακούραστος, ευφυέστατος, δαιμόνιος και ψυχρός. Αναπόφευκτα, προκάλεσε τόσο σεβασμό όσο και φόβο, δοξάστηκε και μισήθηκε.
Εντέλει, μετά από χρόνια διαπληκτισμών και υπεκφυγών, οι προϊστάμενοί του πέτυχαν την απόλυση του από τον Βασιλιά. Το γεγονός συνέβη το 1819, με την έναρξη μιας αντιδραστικής περιόδου κατά τη διάρκεια της οποίας η πρόοδος που είχε επιτευχθεί από μεταρρυθμιστές υπουργούς, όπως ο Χούμπολτ, εξαλείφθηκε. Ο ίδιος, σε ηλικία πενήντα δύο ετών, καλωσόρισε την απόλυση με μεγάλη ανακούφιση. Αρνήθηκε να δεχτεί κρατική σύνταξη, προτιμώντας να διαθέσει τον χρόνο του στο εξής όπως ο ίδιος μονάχα επιθυμούσε: περιτριγυρισμένος από την οικογένειά του και αφοσιωμένος στις μελέτες του στο οικογενειακό κτήμα στο Τέγκελ. Πέθανε εκεί στις 8 Απριλίου 1835.
Ο Φιλόσοφος.
Ως φιλόσοφος ο Χούμπολτ είναι περισσότερο γνωστός για την πραγματεία "Σχετικά με τα Όρια της Κρατικής Δράσης", ένα από τα πλέον τολμηρά κείμενα της εποχής του Διαφωτισμού με θέμα τις ατομικές ελευθερίες . Μολονότι το έργο είχε ολοκληρωθεί το 1792, δεν εκδόθηκε παρά το 1850, δεκαπέντε χρόνια μετά το θάνατό του. Το ίδιο κείμενο επηρέασε το δοκίμιο του Τζον Στιούαρτ Μιλλ "Περί Ελευθερίας", μέσω του οποίου οι ιδέες του Χούμπολτ έγιναν γνωστές στον αγγλόφωνο κόσμο. Ο Χούμπολτ σκιαγράφησε μια πρώιμη έκδοση αυτού που ο Μιλλ αργότερα αποκάλεσε αρχή της βλάβης", σύμφωνα με την οποία κάθε άνθρωπος έχει το δικαίωμα να ενεργεί όπως επιθυμεί, εφόσον οι ενέργειές του δεν βλάπτουν άλλους ανθρώπους. Ο Χούμπολτ περιγράφει την ανάπτυξη του φιλελευθερισμού και τον απαραίτητο ρόλο της ελευθερίας στην ανάπτυξη και τελειοποίηση του ατόμου.
Το κεφάλαιο που διαπραγματεύεται το χαρακτήρα της εκπαίδευση δημοσιεύθηκε το 1792 στο τεύχος Δεκεμβρίου της Berlinische Monatsschrift με τον τίτλο "Σχετικά με την Κρατική Δημόσια Εκπαίδευση". Με αυτή του τη δημοσίευση ο Χούμπολτ συνέβαλε στην φιλοσοφική διαμάχη για την κατεύθυνση της εθνικής εκπαίδευσης που βρίσκονταν σε εξέλιξη στην Γερμανία όπως και αλλού μετά την Γαλλική Επανάσταση.
Ο Εκπαιδευτικός Μεταρρυθμιστής.
Η ήττα της Πρωσίας στη διπλή μάχη της Ιένας και του Άουερστεντ και η επακόλουθη κατοχή του Βερολίνου από τον Ναπολέοντα απολυταρχικών και συντηρητικών αξιών στο βασίλειο. Η ανάγκη για ριζικές μεταρρυθμίσεις στο πνεύμα του ανθρωπισμού που διαμόρφωσε ο Διαφωτισμός και εξήγαγε η Γαλλική Επανάσταση έγινε πλέον επιτακτική. Προκειμένου η Πρωσία να ανακτήσει τις δυνάμεις της, το κράτος έπρεπε να πάψει να αποτελεί το αποκλειστικό μέλημα δυναστών και να γίνει υπόθεση του ίδιου του έθνους. Τούτο προϋπόθετε την ύπαρξη ελεύθερα σκεπτόμενων κι ενεργών πολιτών. Η δημιουργία εκπαιδευτικών συνθηκών που θα παράγουν τέτοιους πολίτες ήταν λίγο ως πολύ η αποστολή που ανατέθηκε στον Χούμπολτ.
Αρχικά ο Χούμπολτ δίστασε να δεχτεί τον διορισμό, φοβούμενος ότι δεν θα του δοθεί η θέση του υπουργού αλλά αυτή διευθυντή τμήματος, κι ότι έτσι δεν θα είχε τη δυνατότητα να επιφέρει τις απαραίτητες μεταρρυθμίσεις στο εκπαιδευτικό σύστημα της Πρωσίας. Σύμφωνα με τη σύζυγό του, το δίλημμα που αντιμετώπισε ήταν μεγάλο και ζήτησε να παραμείνει στο διπλωματικό του πόστο στο Βατικανό, αλλά το αίτημά του δεν έγινε δεκτό. Διορίστηκε υπουργός Θρησκευτικών Υποθέσεων και Δημόσιας Εκπαίδευσης στις 10 Φεβρουαρίου του 1809. Αποδεχόμενος την τύχη του, αφοσιώθηκε πλήρως στην αναβάθμιση της διδασκαλικής κατάρτισης, του προγράμματος σπουδών και του εξεταστικού συστήματος δημοτικών σχολείων, γυμνασίων και πανεπιστημίων.
Στην καρδιά της προσέγγισης του Χούμπολτ βρίσκονταν η έννοια της "ολοκληρωμένης εκπαίδευσης" (Allgemeine Bildung), μια δια βίου διαδικασία, διαφορετική από την επαγγελματική κατάρτιση που αποτελούσε το στόχο του υπάρχοντος συστήματος όσον αφορά την πλειονότητα, η οποία απέβλεπε στη διαμόρφωση του υποκειμενικού παράγοντα ώστε κάθε άτομο να μπορεί να πραγματώσει τις δυνατότητες που έχει μέσα του σαν άνθρωπος, για να επιτύχει την ""τελική αποστολή της ανθρώπινης ύπαρξης... την απόδοση όσο το δυνατόν πληρέστερου περιεχομένου στην ζωή του κάθε ατόμου... μέσω των πράξεών του... η οποία μπορεί να υλοποιηθεί μόνο μέσω των δεσμών του ατόμου με τον κόσμο γύρω του." Έπρεπε δε να ενημερώσει τη διδασκαλία και στα τρία επίπεδα του Πρωσικού εκπαιδευτικού συστήματος: το πρωτοβάθμιο, το δευτεροβάθμιο, και το τριτοβάθμιο.
Δύο από τα υπομνήματα που συνέταξε ο Χούμπολτ το φθινόπωρο του 1809, το "Εκπαιδευτικό Πρόγραμμα του Κένιξμπεργκ" και το "Εκπαιδευτικό Πρόγραμμα της Λιθουανίας" (Πρωσική ακόμη τότε) δίνουν πλήρη εικόνα του σχεδίου εφαρμογής των μεταρρυθμίσεων που οραματίστηκε. Έτσι, το εκπαιδευτικό σύστημα θα αποτελούνταν από τρεις οργανικά συνδεδεμένες βαθμίδες, κάθε μια από τις οποίες θα διαδραμάτιζε ιδιαίτερο ρόλο στη διαμόρφωση του παιδιού σε ολοκληρωμένο άνθρωπο, επιτρέποντάς του συνάμα να συνεχίζει τη δημιουργική αυτοβελτίωσή του μετά την αποφοίτηση κι εφόρου ζωής. "Ως εκ τούτου, η ολοκληρωμένη εκπαίδευση αναγνωρίζει ένα και μόνο ένα θεμέλιο: πως η ψυχή του ταπεινότερου εργάτη πρέπει από την αρχή να εναρμονιστεί με την ψυχή του πλέον εκλεπτυσμένου ειδήμονα, αν είναι ούτε ο ένας να χάσει την ανθρώπινη αξιοπρέπεια του και να καταντήσει αγροίκος ούτε ο άλλος να στερείται ανθρώπινης δύναμης και να γίνει συναισθηματικός, φαντασιόπληκτος κι εκκεντρικός... Κατ´αυτό τον τρόπο, τα Ελληνικά θα είναι εξίσου χρήσιμα στους επιπλοποιούς όσο η ξυλουργική στο μελετητή ...""
Στο πλαίσιο αυτό ο Χούμπολτ ήθελε να μεταβάλει ριζικά και τη διδασκαλία. Σύμφωνα με σχετικό βασιλικό διάταγμα που είχε συντάξει ο συνεργάτης του Süvern, οι υποψήφιοι καθηγητές δευτεροβάθμιου γυμνασίου έπρεπε να δώσουν γενικές εξετάσεις, υπό την εποπτεία δημόσιων αρχών, οι οποίες περιλάμβαναν φιλολογία, μαθηματικά και ιστορία. Ο Χούμπολτ, τον Απρίλιο του 1810, τόνισε ότι τα πρωταρχικής σημασίας ερωτήματα για την επιλογή ενός δημόσιου λειτουργού θα έπρεπε να είναι τα εξής: Μπορεί να σκέφτεται με σαφήνεια; Πόσο ζεστά αισθάνεται; Αντιλαμβάνεται την έννοια της ολοκληρωμένης εκπαίδευσης; Πιο συγκεκριμένα, ποια η γνώμη του για τον άνθρωπο; Σέβεται ή περιφρονεί τις κατώτερες τάξεις;
Σαν υπουργός παιδείας και θρησκευμάτων, ο Χούμπολτ ήταν υπεύθυνος για τις όλους τους δημόσιους πολιτιστικούς και επιστημονικούς φορείς, ανάμεσά τους η Βασιλική Ακαδημία Επιστημών, οι Ακαδημίες Τέχνης και Μουσικής, η Βασιλική Βιβλιοθήκη και ο Βοτανικός Κήπος. Σύντομα περιήλθαν στον έλεγχο του και ιατρικά θέματα, συμπεριλαμβανομένων της ιατρικής εκπαίδευσης, της επιβολής επαγγελματικών προτύπων και της εποπτείας νοσοκομείων. Ήταν επίσης υπεύθυνος λογοκρισίας. Η Πρωσία όμως δεν ήταν αρκετά ώριμη ώστε να αποδεχτεί τη βαθιά του πίστη στην απόλυτη ελευθερία του λόγου και της έκφρασης.
Την κορωνίδα των μεταρρυθμίσεων του Χούμπολτ αποτέλεσε η ίδρυση του Πανεπιστημίου του Βερολίνου, το 1810. Το εγχείρημα ήταν σχεδόν αδύνατο, όπως κατήγγειλε σε επιστολή του στη σύζυγό του Κάρολαϊν, μιας και προϋπόθετε τη συμμετοχή επιστημόνων, ""την πλέον ανικανοποίητη κατηγορία ανθρώπων", οι οποίοι χαρακτηρίζονται από αμοιβαία ανταγωνιστικότητα, ζήλια και καχυποψία. Ο Χούμπολτ εισήγαγε την ιδέα της ενότητας έρευνας και διδασκαλίας σαν βάση της λειτουργίας του πανεπιστημίου και της σχέσης καθηγητών και φοιτητών. Στο πανεπιστήμιο, σε αντίθεση με τις υπόλοιπες βαθμίδες της εκπαίδευσης, "η γνώση λογίζεται πάντοτε ελλιπής, σαν πρόβλημα στο οποίο δεν έχει δοθεί ακόμη πλήρης απάντηση. Αυτή η διαφορά αλλάζει ριζικά τη σχέση δασκάλου και μαθητή από ότι ήταν στο σχολείο. Στα ανώτατα ιδρύματα, ο δάσκαλος παύει να υπάρχει για χάρη του μαθητή. Και οι δύο υπάρχουν για χάρη της γνώσης."" Επίσης, ο ρόλος του πανεπιστημίου στη διεύρυνση και εκβάθυνση της γνώσης, κατά τον Χούμπολτ, απαιτούσε την πλήρη ελευθερία του. Έπεται η πλήρης ανεξαρτησία του σε επίπεδο κατεύθυνσης από το κράτος.
Αναπόφευκτα το μέγεθος και ο χαρακτήρας των μεταρρυθμίσεων που οραματίστηκε ο Χούμπολτ τον έφεραν σε σύγκρουση με τις καθεστηκυίες δυνάμεις της Πρωσικής κοινωνίας. Το ποτήρι ξεχείλισε με την επιμονή του ότι στο πανεπιστήμιο του Βερολίνου έπρεπε να δοθεί ακίνητη περιουσία ώστε να διασφαλίζεται η ανεξαρτησία του από το κράτος και την πολιτική συγκυρία. Του ζητήθηκε να παραιτηθεί, όπως κι έκανε. Οι μεγαλόπνοες και πολυσχιδείς ιδέες του δεν θα ληφθούν σοβαρά υπόψιν πριν τις πρώτες δεκαετίες του 20ου αιώνα και τούτο μόνον σε ότι αφορά την οργάνωση του πανεπιστημίου.
Ο Διπλωμάτης.
Το 1812 ο Χούμπολτ ανέλαβε καθήκοντα πρεσβευτή στη Βιέννη. Το 1813 έπαιξε αποφασιστικό ρόλο στην εξασφάλιση της συμμετοχής της Αυστρίας στην Έκτη Συμμαχία των Ευρωπαϊκών δυνάμεων ενάντια στον Ναπολέοντα στο Συνέδριο της Πράγας. Πήρε μέρος στην Πρώτη και τη Δεύτερη Συνθήκη των Παρισίων, όπως επίσης στο Συνέδριο της Βιέννης. Για μικρό χρονικό διάστημα διετέλεσε αντιπρόσωπος της Πρωσίας στη νεοσύστατη Bundestag στη Φρανκφούρτη κι έπειτα έγινε πρεσβευτής στο Λονδίνο, από όπου μετέβη προσωρινά στο Αιξ Λα Σαπέλ (Άαχεν) το 1818 για την εκεί Διάσκεψη. Ένα χρόνο αργότερα επέστρεψε στο Βερολίνο για να ηγηθεί συνταγματικής επιτροπής αλλά το σχέδιό του για τη δημιουργία ουσιαστικής συνταγματικής μοναρχίας προσέκρουσε στον Πρωσικό αυταρχισμό. Αυτός ο συνεχιζόμενα αντιδραστικός χαρακτήρας της κυβέρνησης τον ανάγκασε να αποσυρθεί από τα κοινά αργότερα την ίδια χρονιά και να αφοσιωθεί στη μελέτη και τη γλωσσολογία.
Ο Γλωσσολόγος.
Το εύρος των γλωσσολογικών μελετών του Χούμπολτ καλύπτει όλη σχεδόν την υφήλιο. Στα λόγια του αδερφού του Αλεξάντερ, "διείσδυσε στη δομή γλωσσών περισσότερο ίσως από οποιοδήποτε άλλον." Ανάμεσά τους ξεχωρίζει για την επιρροή της η μελέτη της γλώσσας των Βάσκων.
Η επίσκεψή του Χούμπολτ στη Χώρα των Βάσκων κατέληξε στις "Έρευνες στους Πρόωρους Κατοίκους της Ισπανίας με τη Βοήθεια της Βασκικής Γλώσσας" (1821). Σε αυτό το έργο, ο Χούμπολτ επιχειρεί να δείξει, μέσω της εξέτασης γεωγραφικών τοπωνυμίων, ότι σε παλαιότερους καιρούς φυλή ή φυλές οι οποίες μιλούσαν διαλέκτους συγγενείς της Βασκικής είχαν επεκταθεί σε όλη την Ισπανία, τη νότια Γαλλία και τις Βαλεαρίδες. Ταυτίζει αυτούς τους ανθρώπους με τους Ίβηρες των κλασσικών συγγραφέων και περαιτέρω υποθέτει ότι είχαν συμμαχήσει με τους Βερβέρους της βόρειας Αφρικής. Το πρωτοποριακό αυτό έργο του Χούμπολντ έχει ξεπεραστεί από εξελίξεις στη σύγχρονη γλωσσολογία και αρχαιολογία αλλά σημεία του συνεχίζουν να αναφέρονται ακόμη και σήμερα.
Ο Χούμπολτ πέθανε κατά την προετοιμασία του μνημειώδους έργου του με θέμα την αρχαία γλώσσα Κάουι (Kawi) της Ιάβας στο πλαίσιο της ομάδας Αυστρονησιακών γλωσσών του Ειρηνικού. Κατάφερε να συμπληρώσει μόνον την εισαγωγή κι έναν τόμο, τα οποία δημοσιεύθηκαν το 1836. Σύμφωνα με την Εγκυκλοπαίδεια Μπριτάνικα του 1911, ο Χούμπολτ
Ο Χούμπολτ εισήγαγε την ιδέα της ανθρώπινης γλώσσας σαν σύστημα τέτοιο που διέπεται από κανόνες έναντι της συλλογής λέξεων και φράσεων οι οποίες συνδυάζονται με νοήματα. Αυτή η ιδέα αποτελεί ένα από τα θεμέλια της 'μετασχηματικής γραμματικής' στη γλώσσα του Νόαμ Τσόμσκι. Ο ίδιος ο Τσόμσκι αναφέρει συχνά την περιγραφή της γλώσσας από τον Χούμπολτ σαν ένα σύστημα το οποίο "κάνει απεριόριστη χρήση πεπερασμένων μέσων", δηλ. τέτοιο όπου ένας πεπερασμένος αριθμός γραμματικών κανόνων μπορεί να δημιουργήσει άπειρο αριθμό προτάσεων. Ο μελετητής του Χούμπολτ Τίλμαν Μπορς (Tilman Borshe) σημειώνει βαθύτατες διαφορές ανάμεσα στις ιδέες των δύο για τη γλώσσα. Ο Χούμπολτ θεωρείται επίσης ο επινοητής της υπόθεσης της γλωσσικής σχετικότητας, η οποία αναπτύχθηκε από τους γλωσσολόγους Σάπιρ και Γουόρφ έναν αιώνα αργότερα.
Πριν το θάνατό του, ο Χούμπολτ κληροδότησε ολόκληρη τη συλλογή του γλωσσικού υλικού του, στη βασιλικό Πρωσική βιβλιοθήκη στο Βερολίνο, ώστε να είναι διαθέσιμη για περαιτέρω έρευνα. Ωστόσο, η ακεραιότητα της συλλογής παραβιάστηκε και το περιεχόμενό της χωρίστηκε και διασπάστηκε σε διαφορετικές τοποθεσίες. Ο λόγος ήταν η προβληματική σχέση της σκέψης του με την κατεστημένη τάξη της ακαδημίας, καθ'όλη τη διάρκεια του 19ου και για μεγάλο μέρους του 20ου αιώνα, η οποί διαφωνούσε με τη φιλοσοφική προσέγγισή του και το μη-Ινδοευρωπαϊκό προσανατολισμό του στη μελέτες της γλώσσας και του ανθρώπου, άρρηκτα συνδεδεμένες όπως αυτές ήταν με την καθολικότητα που διέπει το πνεύμα του Διαφωτισμού.

</doc>
<doc id="53806" url="https://el.wikipedia.org/wiki?curid=53806" title="Έλληνόφωνοι μουσουλμάνοι">
Έλληνόφωνοι μουσουλμάνοι



</doc>
<doc id="53809" url="https://el.wikipedia.org/wiki?curid=53809" title="Έλληνες και Έλληνόφωνοι μουσουλμάνοι">
Έλληνες και Έλληνόφωνοι μουσουλμάνοι



</doc>
<doc id="53813" url="https://el.wikipedia.org/wiki?curid=53813" title="Νέα Μονή Τιμίου Προδρόμου Δεσφίνας">
Νέα Μονή Τιμίου Προδρόμου Δεσφίνας

Η Νέα Μονή Τιμίου Προδρόμου Δεσφίνας ιδρύθηκε το 1873 και βρίσκεται επί της επαρχιακής οδού Δεσφίνας - Αντίκυρας, ανατολικά της Δεσφίνας και σε απόσταση 35-40 λεπτών περίπου πεζοπορώντας.
Ιστορία.
Η Νέα Μονή Τιμίου Προδρόμου άρχισε να λειτουργεί μεταξύ του 1875 - 1878 όταν πραγματοποιήθηκε η οριστική εγκατάλειψη της παλαιάς Ιεράς Μονής από τους μοναχούς της και εγκαταστάθηκαν στην νεοσύστατη Μονή Προδρόμου. Οι λόγοι της μεταβολής αυτής δεν είναι γνωστοί επακριβώς, όμως η παράδοση ομιλεί για θέμα υγείας των μοναχών και ότι εξέλιπε ο λόγος μιας αυστηρής απομόνωσής τους πλέον, μετά την απελευθέρωση του έθνους το 1821, που είχε πολλές δυσάρεστες συνέπειες, όπως στη διαβίωσή τους, στην προμήθεια κυρίως σε τρόφιμα για τη συντήρηση των μοναχών, καθώς και σε διάφορες άλλες απαραίτητες εξυπηρετήσεις της παλαιάς αυτής Ιεράς Μονής.
Το νέο μοναστήρι του Αγίου Ιωάννου Προδρόμου της Δεσφίνας λειτούργησε επί σειρά ετών με πλήρη θεοσέβεια (1875 - 1952), 77 χρόνια χωρίς αντιξοότητες. Το 1952 με ενέργειες της προϊσταμένης της Ιεράς Μητρόπολης Φωκίδος, στην οποία υπάγεται η εν λόγω Μονή, συνεχωνεύθη με την Ιερά Μονή Προφήτου Ηλιού, που βρίσκεται πλησίον του χωριού Χρισσό και έκτοτε ο Άγιος Ιωάννης ο Πρόδρομος της Δεσφίνας αποτελεί μετόχι του Προφήτου Ηλίου. Υπό την νέα αυτή παρουσία του ουδέποτε εγκαταλείφθηκε από τους πολυάριθμους πιστούς του, αντίθετα βοηθείται και υποστηρίζεται συνεχώς από αυτούς, και κυρίως από τους κατοίκους της Δεσφίνας, πάντοτε, βέβαια με τις ευλογίες της Ιεράς Μητρόπολης Φωκίδος.
Διοικητικά.
Ως οικισμός αναφέρεται το 1912 με την ονομασία Μονή Αγίου Ιωάννου Προδρόμου όταν αποσπάσθηκε από τον δήμο Αντικύρας και προσαρτήθηκε στην κοινότητα Δεσφίνης. Σύμφωνα με το σχέδιο Καλλικράτης ανήκει στη Δημοτική Ενότητα Δεσφίνης του Δήμου Δελφών και σύμφωνα με την απογραφή 2011 έχει πληθυσμό 15 κάτοικους.

</doc>
<doc id="53814" url="https://el.wikipedia.org/wiki?curid=53814" title="Φωτονική">
Φωτονική

Φωτονική ονομάζεται ο κλάδος των επιστημών και της τεχνολογίας που ασχολείται με την δημιουργία, τον έλεγχο και την ανίχνευση φωτονίων ιδιαίτερα στην περιοχή του ορατού φωτός και στο κοντινό υπέρυθρο ηλεκτρομαγνητικό φάσμα. 
Η Φωτονική ως επιστήμη σχετίζεται με την κβαντική οπτική και την οπτοηλεκτρονική, ενώ τα όρια μεταξύ τους δεν είναι σαφή. Συνήθως με τον όρο «κβαντική οπτική» αναφέρεται κανείς στην βασική έρευνα και με τον όρο «φωτονική» αναφέρεται στην εφαρμοσμένη έρευνα. Ο όρος «οπτοηλεκτρονική» αναφέρεται στην στενή περιοχή της μελέτης ενεργών αλλά και παθητικών υλικών που αλληλιπεδρούν ηλεκτρικά με το φως. Επιπλέον, δεν υπάρχει σαφής διαχωρισμός μεταξύ αυτών των πεδίων και της οπτικής, ενώ χρησιμοποιούνται διαφορετικοί ορισμοί σε διαφορετικές γεωγραφικές περιοχές και σε διαφορετικές βιομηχανίες.
Το πεδίο της φωτονικής παρουσιάζει ιδιαίτερο ενδιαφέρον στις οπτικές τηλεπικοινωνίες. Η επιστήμη και οι εφαρμογές της φωτονικής στηρίζονται κυρίως στην χρήση των λέιζερ.
Περίληψη των ερευνητικών πεδίων της φωτονικής.
Το πεδίο της φωτονικής περιλαμβάνει την εκπομπή, την μετάδοση, την ενίσχυση, την ανίχνευση και την διαμόρφωση του φωτός. Οι φωτονικές διατάξεις περιλαμβάνουν τις οπτοηλεκτρονικές διατάξεις (όπως τα λέιζερ και τους φωτοανιχνευτές), τους φωτονικούς κρυστάλλους, οπτικές ίνες, τους επίπεδους κυματοδηγούς και άλλα παθητικά οπτικά στοιχεία.
Μερικές από τις περιοχές όπου βρίσκει εφαρμογή η φωτονική είναι οι τηλεπικοινωνίες, η επεξεργασία πληροφοριών, η φωταψία, η μετρολογία, η φασματοσκοπία, η ολογραφία, η ιατρική (χειρουργική, διόρθωση όρασης, ενδοσκόπιση, παρακολούθηση υγείας), επεξεργασία υλικών με χρήση λέιζερ, τέχνη της όρασης, βιοφωτονική, γεωργία, ρομποτική και άμυνα.
Ιστορία της φωτονικής.
Η φωτονική ως πεδίο εμφανίστηκε ουσιαστικά το 1960, με την εφεύρεση των λέιζερ. Κατά την διάρκεια του 1970 η ανάπτυξη των οπτικών ινών όπως επίσης και των ενισχυτών προσμίξεων Ερβίου αποτέλεσαν την κύρια εφαρμογή της φωτονικής και έθεσαν τις βάσεις για την ανάπτυξη των τηλεπικοινωνιών στα τέλη του 20ου αιώνα, ενώ παρείχαν την απαραίτητη υποδομή για την ανάπτυξη του διαδικτύου.
Τα τελευταία χρόνια παρατηρείται μεγάλη ανάπτυξη της φωτονικής σε περιοχές που δεν αφορούν τις τηλεπικοινωνίες και το διαδίκτυο. Επιπλέον αναμένεται τεράστια ανάπτυξη του πεδίου αυτού αν ευοδωθούν οι προσπάθειες κατασκευής φωτονικών διατάξεων από πυρίτιο ("silicon photonics"). 

</doc>
<doc id="53815" url="https://el.wikipedia.org/wiki?curid=53815" title="Photonics">
Photonics



</doc>
<doc id="53816" url="https://el.wikipedia.org/wiki?curid=53816" title="Υδρολογικός κύκλος">
Υδρολογικός κύκλος



</doc>
<doc id="53817" url="https://el.wikipedia.org/wiki?curid=53817" title="Μονή Τιμίου Προδρόμου">
Μονή Τιμίου Προδρόμου

Ελληνικά μοναστήρια που φέρουν το όνομα του Τιμίου Προδρόμου υπάρχουν σε πολλές περιοχές της Ελλάδας, και συγκεκριμένα:

</doc>
<doc id="53821" url="https://el.wikipedia.org/wiki?curid=53821" title="Καπέλα Σιστίνα">
Καπέλα Σιστίνα

Η Καπέλα Σιστίνα ή Παρεκκλήσιο του Σίξτου (ιταλ.: "Cappella Sistina", λατιν. Sacellum Sixtinum) είναι παρεκκλήσιο του Αποστολικού Παλατιού, της επίσημης κατοικίας του Πάπα, στην πόλη του Βατικανού. Το αρχικό "Μεγάλο Παρεκκλήσιο" ανακαινίστηκε το 1477-1480 από τον Πάπα Σίξτο Δ΄ (ιταλ. Sisto IV, λατιν. Sixtus IV), στον οποίο οφείλει και το όνομά του. Από τότε η Καπέλα Σιστίνα έγινε χώρος για θρησκευτικές και διοικητικές δραστηριότητες. Στην εποχή μας είναι το μέρος σύσκεψης (κονκλάβιου) του συλλόγου των καρδιναλίων για την εκλογή του νέου πάπα. Η φήμη τού παρεκκλησίου οφείλεται στις νωπογραφίες που κοσμούν το εσωτερικό του, πρωτίστως του Μιχαήλ Αγγέλου, ο οποίος φιλοτέχνησε την οροφή του (1508-1512) και τον τοίχο του βωμού (1534-1541). 
Κατά την αρχιερατεία του Σίξτου Δ΄ μία ομάδα από ζωγράφους της Αναγέννησης, όπως ο Σάντρο Μποτιτσέλι, ο Περουτζίνο, ο Πιντουρίκκιο, ο Ντομένικο Γκιρλαντάγιο και ο Κόζιμο Ροσέλι, δημιούργησε μία σειρά από νωπογραφίες, που παριστούν στον αριστερό τοίχο τη "Ζωή του Μωυσή" και στον δεξί τη "Ζωή του Χριστού". Επάνω από αυτή τη ζώνη τοιχογραφιών, υπάρχουν πορτραίτα παπών και κάτω της, η ζωγραφική μιμείται κρεμασμένα υφάσματα. Οι τοιχογραφίες τελείωσαν το 1482 και στις 15 Αυγούστου 1483 ο Σίξτος Δ΄ τέλεσε την πρώτη λειτουργία στο παρεκκλήσιό του για την εορτή της Ανάληψης (Κοίμησης) της Παναγίας. Στην τελετή το παρεκκλήσιο καθαγιάστηκε και αφιερώθηκε στην Παρθένο Μαρία.
Το διάστημα 1508-12, και υπό την προστασία του πάπα Ιουλίου Β΄, ο Μιχαήλ Άγγελος ζωγράφισε την οροφή τού παρεκκλησίου, ένα έργο που άλλαξε τη Δυτική τέχνη και θεωρείται ως ένα από τα μεγαλύτερα κατορθώματα του ανθρώπινου πολιτισμού. Ο καλλιτέχνης επέστρεψε έπειτα από τη λεηλασία της Ρώμης και σε ένα διαφορετικό πια κλίμα ζωγράφισε, το διάστημα 1535-1541, την "Τελική Κρίση", μία παραγγελία του Κλήμη Ζ΄, που εκτελέστηκε από τον Παύλο Γ΄. Η φήμη των ζωγραφικών αυτών έργων του Μιχαήλ Αγγέλου ελκύει πλήθος τουριστών στο παρεκκλήσιο, εδώ και 500 έτη που δημιουργήθηκαν. 
Ιστορία.
Αν και το Παρεκκλήσιο είναι γνωστό ως χώρος σύγκλησης του Συλλόγου των Καρδιναλίων, η αρχική λειτουργία του είναι ως ο χώρος του "Παπικού Συλλόγου" (Capella Pontifica), ενός από τα δύο σώματα της παπικής Οικίας (Domus Pontificalis), η οποία ως το 1968 εκαλείτο "Παπική Αυλή" (Aula Pontificia)· το άλλο σώμα έχει νομικές και δικαστικές αρμοδιότητες. Την εποχή του Σίξτου Δ΄, στα τέλη του 15ου αι., ο Σύλλογος αποτελείτο από 200 άτομα περίπου: κληρικούς, αξιωματούχους του Βατικανού και διακεκριμένους λαϊκούς. Υπήρχαν 50 περιπτώσεις κατά τη διάρκεια του έτους, οι οποίες αναγραφόταν στο Παπικό ημερολόγιο, που έπρεπε να συγκληθεί όλος ο Παπικός Σύλλογος. Από αυτές τις περιπτώσεις, οι 35 ήταν λειτουργίες. Οκτώ από αυτές γινόταν σε Βασιλικές, γενικά σε αυτή του Αγ. Πέτρου και τις παρακολουθούσαν πολύ εκκλησίασμα. Τέτοιες περιπτώσεις ήταν η ημέρα των Χριστουγέννων και οι λειτουργίες του Πάσχα, στις οποίες ιερουργούσε ο ίδιος ο πάπας. Οι υπόλοιπες 27 λειτουργίες μπορούσαν να γίνονται σε μικρότερο, λιγότερο δημόσιο χώρο· για τον λόγο αυτό χρησιμοποιούσαν το Μεγάλο Παρεκκλήσιο (Capella Maggiore), πριν ξανακτιστεί στην ίδια θέση ως Παρεκκλήσιο του Σίξτου.
Το τωρινό κτίσμα, στη θέση του Μεγάλου Παρεκκλησίου, σχεδιάστηκε από τον Μπάκιο Ποντέλλι για τον Σίξτο Δ΄, από τον οποίο πήρε το όνομά του. Οικοδομήθηκε υπό την επίβλεψη του Τζιοβαννίνο ντε Ντόλτσι το διάστημα 1473-81. Οι αναλογίες του τωρινού παρεκκλησίου φαίνεται να ακολουθούν στενά αυτές του αρχικού. Έπειτα από την ολοκλήρωσή του, το παρεκκλήσιο διακοσμήθηκε με νωπογραφίες από έναν αριθμό από τους πιο διάσημους ζωγράφους της Ακμής της Αναγέννησης, περιλαμβανομένων των Σάντρο Μποτιτσέλι, Ντομένικο Γκιραλντάιο, Πιέτρο Περουτζίνο και Μιχαήλ Άγγελος.
Η πρώτη λειτουργία έγινε στις 15 Αυγούστου 1483, στην Εορτή της Ανάληψης της Παρθένου. Στην τελετή το Παρεκκλήσιο καθαγιάστηκε και αφιερώθηκε στην Παρθένο Μαρία. 
Το Παρεκκλήσιο του Σίξτου διατήρησε τη χρήση του ως σήμερα και συνεχίζει να φιλοξενεί τις σημαντικές λειτουργίες του Παπικού Ημερολογίου, εκτός αν ο πάπας ταξιδεύει. Υπάρχει μία μόνιμη χορωδία, η "Χορωδία της Καπέλα Σιστίνα" και έχει γραφτεί πολλή μουσική ειδικά γι'αυτήν: το πιο διάσημο κομμάτι είναι το "Miserere mei Dei" (Ελέησόν με ο Θεός) του Γκρεγκόριο Αλέγκρι.
Η Σύσκεψη για την εκλογή νέου πάπα.
Μία από τις λειτουργίες του Περεκκλησίου του Σίξτου είναι ως εντευκτήριο για την εκλογή του επόμενου πάπα, έπειτα από Σύσκεψη (Conclavium) του Συλλόγου των Καρδιναλίων. Κάθε φορά εγκαθίσταται μία καμινάδα στη στέγη του Παρεκκλησίου: αν δεν λάβει κάποιος υποψήφιος τα απαιτούμενα 2/3 των ψήφων, οι καρδινάλιοι καίνε τις ψήφους με υγρά άχυρα και χημικά πρόσθετα, ώστε να βγει μαύρος καπνός και η ψηφοφορία επαναλαμβάνεται. Αν εκλεγεί ο νέος πάπας, οι ψήφοι καίγονται και βαίνει λευκός καπνός. 
Η πρώτη Σύσκεψη που έλαβε χώρα στο Παρεκκλήσιο ήταν το 1492, όπου το διάστημα 6-11 Αυγούστου οι καρδινάλιοι εξέλεξαν τον πάπα Αλέξανδρο ΣΤ΄ Βοργία.
Η Σύσκεψη προμήθευε επίσης χώρο για τους καρδινάλιους, όπου μπορούσαν να ακούνε τη λειτουργία, να φάνε, να κοιμηθούν ή να περάσουν τον χρόνο τους, με τους υπηρέτες να παρευρίσκονται. Από το 1455 οι Συσκέψεις γίνονται μέσα στο Βατικανό. Ως το Μεγάλο Σχίσμα, αυτές γινόταν στη Δομινικανή μονή της Σάντα Μαρία σόπρα Μινέρβα. Από το 1996, το Αποστολικό Σύνταγμα "Προς όλο το εκκλησίασμα του Κυρίου" (Universi Dominici gregis) του πάπα Ιωάννη-Παύλου Β΄ απαιτεί οι καρδινάλιοι να διαμένουν στο "Κτήριο της Αγ. Μάρθας" (Domus Sanctae Marthae) κατά τη διάρκεια της Σύσκεψης για τον νέο πάπα, αλλά να ψηφίζουν στο Παρεκκλήσιο του Σίξτου, όπως πριν.
Κάποτε κατά τις Συσκέψεις οι καρδινάλιοι, που καθόταν γύρω στον τοίχο, είχαν υφασμάτινους θόλους ("ουρανούς") επάνω από το κεφάλι τους, σημάδι ίσου αξιώματος. Όταν ο νέος πάπας αποδεχόταν την εκλογή του, έδινε το νέο όνομά του και τότε οι καρδινάλιοι έπρεπε να τραβήξουν ένα σχοινί, προσαρμοσμένο στις θέσεις τους, ώστε να χαμηλώσουν τους θόλους τους. Οι θόλοι είχαν διαφορετικά χρώματα, που δήλωναν από ποιον πάπα εξελέγησαν οι καρδινάλιοι, όμως από τον πάπα Πίο Ι΄ (1903-14) οι θόλοι έγιναν ομοιόμορφοι. Όταν ο αριθμός των καρδιναλίων είχε αυξηθεί τόσο, ώστε έπρεπε να κάθονται σε δύο σειρές, μία στον τοίχο και μία εμπρός, οι θόλοι των καρδιναλίων της εμπρός σειράς εμπόδιζαν τη θέα των πίσω, έτσι ο πάπας Παύλος ΣΤ΄ (1963-78) κατήργησε τους θόλους. 
Για να μην φθαρεί το ξύλινο δάπεδο και τα σχέδιά του, οι ξυλουργοί πρόσθεσαν ένα άλλο, λίγο πιο επάνω από το αρχικό. Επίσης στην είσοδο κατασκευάστηκε μία ράμπα για ανήμπορους καρδιναλίους, που θα χρειαστεί να πάνε με καροτσάκι.
Αρχιτεκτονική.
Η δομή του.
Το Παρεκκλήσιο είναι ένα υψηλό, ορθογώνιο κτήριο, στο οποίο ακριβείς μετρήσεις για το εξωτερικό και το ύψος είναι δύσκολο να γίνουν· εσωτερικά έχει διαστάσεις κάτοψης 40,9 Χ 13,4 μ. Το εξωτερικό του είναι χωρίς αρχιτεκτονικές ή διακοσμητικές λεπτομέρειες, όπως ήταν κοινό σε πολλές ιταλικές εκκλησίες στην εποχή του Μεσαίωνα και της Αναγέννησης. Δεν έχει πρόσοψη ή εξωτερικές θύρες για πομπές, μια και η είσοδος ήταν πάντα από εσωτερικά δωμάτια, εντός του Αποστολικού Παλατιού. Το εξωτερικό μπορεί να ιδωθεί μόνο από κοντινά παράθυρα και φεγγίτες του Παλατιού. Η καθίζηση και οι ρωγμές των τοίχων του Μεγάλου Παρεκκλησίου θα ήταν που επέβαλαν την κατασκευή πολύ μεγάλων αντηρίδων για τη στήριξη των εξωτερικών τοίχων. Η συσσώρευση άλλων κτηρίων, άλλαξε περαιτέρω την εξωτερική εμφάνιση του παρεκκλησίου. 
Το αρχιτεκτόνημα διαιρείται σε τρία επίπεδα. Το πιο χαμηλό είναι ένα πολύ υψηλό υπόγειο με αρκετά βοηθητικά παράθυρα και μία θύρα προς την έξω αυλή. Εσωτερικά το υπόγειο έχει γερά τόξα, που υποστηρίζουν το παρεκκλήσιο. Το μεσαίο επίπεδο έχει επιδέξια καμωμένη, θολωτή οροφή και έχει ύψος 20,7 μ. Έχει έξι παράθυρα σε κάθε μακριά πλευρά και δύο σε κάθε στενή πλευρά, με αρκετά να έχουν φραχτεί. Το επάνω, τρίτο επίπεδο έχει δωμάτια για τους φύλακες. Το δάπεδο του επιπέδου αυτού προεξέχει εξωτερικά και στηρίζεται σε υποστηρίγματα· έτσι δημιουργήθηκε ένας διάδρομος, που περιβάλλει το κτήριο. Είναι στεγασμένος, ώστε το νερό να μην βλάψει την οροφή του 2ου επιπέδου.
Το εσωτερικό του Παρεκκλησίου.
Οι αναλογίες του κτηρίου χρησιμοποιούν το μήκος του ως βασική μονάδα: το πλάτος είναι το 1/3 του και το ύψος το 1/2 του μήκους. Οι αναλογίες αυτές 6 : 2 : 3 καθορίζουν τις επιφάνειες των τοίχων: οι πλαϊνοί έχουν 6 παράθυρα και 6 τοιχογραφίες, οι στενοί 2 παράθυρα και 2 τοιχογραφίες και καθ'ύψος χωρίζονται σε 3 ζώνες. Οι καθορισμένες αναλογίες ήταν χαρακτηριστικό της Αναγέννησης και αντανακλούν το αυξημένο ενδιαφέρον στην κλασική αρχαιότητα. 
Η οροφή του Παρεκκλησίου είναι θολωτή (ημικυλινδρική), πεπλατυσμένη. Μεταξύ των παραθύρων υπάρχουν μικρού βάθους ψευδοπεσσοί (pilasters), που η προέκτασή τους σχηματίζει ημικύκλιο (στον τοίχο). Το ημικύκλιο, με αυτό του απέναντι παραθύρου, σχηματίζει θόλο. Οι θόλοι των παραθύρων τέμνουν εγκάρσια τον θόλο της οροφής, έτσι η τομή σχηματίζει τρίγωνα (στην οροφή) -επάνω από τα ημικύκλια- τα λεγόμενα "λοφία" (pendatif). Τον θόλο της οροφής ο Πιερματέο Λάουρο ντε'Μανφρέντι ντα Αμέλια τον ζωγράφισε γαλάζιο, ποικιλμένο με χρυσά άστρα.
Το δάπεδο διακοσμήθηκε με μαρμαροθετήματα (opus alexandrinum), όπου μάρμαρα και πολύχρωμοι λίθοι σχηματίζουν συμμετρικά σχέδια. Η γεωμετρία τους διαιρούσε το δάπεδο, πράγμα που βοηθούσε τις πομπές στη διαδρομή τους από την κύρια θύρα, που χρησιμοποιούσε ο πάπας σε σημαντικές περιπτώσεις, όπως την Κυριακή των Βαΐων.
Ο χώρος διαιρείτο στη μέση από ένα μαρμάρινο διαχωριστικό (transenna), έργο των Μίνο ντα Φιέζολε, Αντρέα Μπρένιο και Τζοβάννι Νταλμάτα. Στο ένα μέρος (με τον βωμό) ήταν τα μέλη του Παπικού Συλλόγου, ενώ στο άλλο ήταν οι προσκυνητές και οι αστοί. Επειδή τα μέλη του Συλλόγου αυξανόταν, το διαχωριστικό μετακινήθηκε και το ιερό κατέλαβε τελικά τα 2/3 του ναού. Επάνω σε αυτό υπάρχουν περίτεχνα κηροπήγια, κάποτε επίχρυσα. Είχε παλαιότερα μία επίχρυση, διακοσμημένη, από σφυρήλατο σίδηρο, θύρα· τώρα υπάρχει μία ξύλινη. Οι γλύπτες του διαχωριστικού έκαναν δεξιά και τον χώρο των ψαλτών (cantoria), εν μέρει εσωτερικά στον τοίχο και εν μέρει σαν μπαλκόνι.
Διακόσμηση.
Ιστορία.
Το πρώτο στάδιο της διακόσμησης στο Παρεκκλήσιο του Σίξτου ήταν η ζωγραφική της οροφής με μπλέ, πεποικιλμένο με επίχρυσα άστρα και διακοσμητικά πλαίσια γύρω από τις αρχιτεκτονικές λεπτομέρειες των τριγώνων ("λοφίων") στη βάση της οροφής. Αυτό αντικαταστάθηκε όλο, όταν ο Μιχαήλ-Άγγελος ήρθε να εργαστεί στην οροφή το 1508.
Στην τωρινή διάταξη των νωπογραφιών, το πιο πρώιμο μέρος είναι αυτό των πλαϊνών τοίχων. Διαιρούνται σε τρεις ζώνες. Η μεσαία ζώνη έχει δύο θεματικούς κύκλους: "Η ζωή του Μωϋσή" και "Η ζωή του Χριστού". Το έργο ανέθεσε ο Σίξτος Δ΄ ντελλα Ρόβερε το 1480 στους Ντομένικο Γκιρλαντάιο, Σάντρο Μποτιτσέλι, Πιέτρο Περουτζίνο, Κόζιμο Ροσέλι και τα εργαστήριά τους. Αρχικά οι νωπογραφίες της μεσαίας ζώνης διέτρεχαν όλους τους τοίχους, μετά όμως αντικαταστάθηκαν αυτές των στενών τοίχων.
Το εγχείρημα ίσως επιβλεπόταν από τον Περουτζίνο, που έφτασε στο Παρεκκλήσιο πριν τους Φλωρεντινούς. Είναι πιθανό ότι η ανάθεση στον Γκιρλαντάιο, Μποττιτσέλλι και Ροσέλλι ήταν μέρος ενός σχεδίου συμφιλίωσης μεταξύ του Λαυρεντίου των Μεδίκων, τον de facto ηγέτη της Φλωρεντίας, και του πάπα Σίξτου Δ΄. Οι Φλωρεντινοί ξεκίνησαν να εργάζονται στο Παρεκκλήσι του Σίξτου την άνοιξη του 1481.
Κάτω από τη ζώνη αυτή, το πιο χαμηλό επίπεδο των τοίχων έχει διακοσμηθεί με νωπογραφίες, που μιμούνται υφάσματα που κρέμονται, με χρυσά και αργυρά σχέδια. Μετά από την αφηγηματική μεσαία ζώνη, η επάνω ζώνη διαιρείται σε δύο οριζόντια μέρη: στο ύψος των παραθύρων είναι μία "Πινακοθήκη των παπών", που ζωγραφίστηκε την ίδια εποχή με τις "Ζωές", ενώ επάνω από τα παράθυρα, στα ημικύκλια (lunettes), ζωγραφίστηκαν μετέπειτα οι "Προπάτορες του Χριστού", ως μέρος της οροφογραφίας του Μιχαήλ-Αγγέλου. 
Η οροφή ανατέθηκε από τον Ιούλιο Β΄ των Μεδίκων στον Μιχαήλ-Άγγελο το διάστημα 1508-12. Η ανάθεση ήταν αρχικά να ζωγραφίσει 12 αποστόλους στα τριγωνικά "λοφία" (pendetives), που υποβαστάζουν τον θόλο. Ωστόσο ο ζωγράφος ζήτησε να έχει ελευθερία στο θέμα. Έτσι ζωγράφισε μία σειρά εννέα εικόνων: τρεις από τη "Δημιουργία του Κόσμου", τρεις από τη "Σχέση του Θεού με τους Πρωτοπλάστους", και τρεις με "Την Πτώση των Πρωτοπλάστων από τη χάρη του Θεού". Στα μεγάλα τρίγωνα, στη βάση του θόλου, έκανε 12 προφήτες, Βιβλικούς και Κλασικούς (Σίβυλλες), που προείπαν ότι ο Θεός θα στείλει τον Ιησού Χριστό για η σωτηρία της ανθρωπότητας. Τέλος, στα ημικύκλια επάνω από τα παράθυρα, έκανε τους "Προπάτορες του Χριστού".
Το 1515 ο Ραφαήλ ανέλαβε από τον πάπα Λέοντα Ι΄ των Μεδίκων να σχεδιάσει μία σειρά δέκα ταπισερί, για να κρεμαστούν στην κάτω ζώνη των τοίχων. Οι ταπεσερί παρίσταναν γεγονότα από τη "Ζωή του Αγ. Πέτρου" και τη "Ζωή του Αγ. Παύλου", ιδρυτών της Χριστιανικής Εκκλησίας στη Ρώμη, όπως περιγράφεται στα "Ευαγγέλια" και στις "Πράξεις των Αποστόλων". Η εργασίες άρχισαν στα μέσα του 1515. Λόγω του μεγάλου τους μεγέθους, η παραγωγή των κρεμαστών ταπήτων εκτελέστηκε στις Βρυξέλλες, και πήρε τέσσερα έτη για τα χέρια των υφαντών του εργαστηρίου του Πιέτερ φαν Άελστ Γ΄. Οι ταπισερί του Ραφαήλ λαφυραγωγήθηκαν κατά τη λεηλασία της Ρώμης το 1527, και είτε κάηκαν για τα πολύτιμα μέταλλά τους, είτε διασκορπίστηκαν στην Ευρώπη. Στα τέλη του 20ου αι., ένα σύνολο τέτοιων ταπισερί συγκεντρώθηκε από αρκετά μετέπειτα σύνολα, που είχαν γίνει έπειτα από το πρώτο, και εκτέθηκαν ξανά στο Παρεκκλήσιο του Σίξτου το 1983. Οι ταπισερί συνεχίζουν να χρησιμοποιούνται σε περιστασιακές τελετουργίες ιδιαίτερης σημασίας. Τα αρχικά χαρτόνια προετοιμασίας για επτά από τις δέκα ταπισερί είναι γνωστά ως τα Χαρτόνια του Ραφαήλ και βρίσκονται στο Λονδίνο.
Ως το σημείο αυτό, το διακοσμητικό θέμα έδειχνε ένα συνεπές εικονογραφικό πρόγραμμα. Το διάζωμα με τους πάπες, που σύμφωνα με το σχέδιο του Ιουλίου Β΄ ήταν αμέσως κάτω από τους αποστόλους, έδινε έμφαση στην αποστολική διαδοχή. Έχει ειπωθεί ότι το τωρινό σχήμα δείχνει την Παλαιά Διαθήκη να προβλέπει τη Νέα· και οι δύο μαζί συνθέτουν τη Χριστιανική Βίβλο.
Η εικονογραφική ενότητα του συνόλου διακόπηκε από μία ακόμη ανάθεση στον Μιχαήλ-Άγγελο: να διακοσμήσει τον τοίχο πίσω από τον βωμό με την "Τελευταία Κρίση". Το έργο φτιάχτηκε το διάστημα 1537-41, όμως το μέγεθος της ζωγραφικής σκηνής απαίτησε την εξάλειψη δύο επεισοδίων από τις "Ζωές" (την "Εύρεση του Μωυσή" και τη "Γέννηση του Ιησού"), αρκετούς πάπες και δύο ομάδες "Προπατόρων".
Νωπογραφίες.
Ο νότιος (αριστερά της εισόδου) τοίχος διακοσμήθηκε με τις "Ιστορίες του Μωυσή" το διάστημα 1481-82. Αρχίζοντας από τον βωμό, η σειρά τους είναι:
Ο βόρειος τοίχος έχει τις "Ιστορίες του Ιησού" των ετών 1481-82. Περιλαμβάνουν τα έργα:
Ο ανατολικός τοίχος περιέχει τα ζωγραφικά έργα:

</doc>
<doc id="53822" url="https://el.wikipedia.org/wiki?curid=53822" title="Κάταγμα">
Κάταγμα

Το κάταγμα είναι σπάσιμο του οστού ή του χόνδρου. Είναι συνήθως αποτέλεσμα τραύματος. Μπορεί, εντούτοις, να είναι αποτέλεσμα ασθένειας του οστού που οδηγεί στην αποδυνάμωσή του, όπως η οστεοπόρωση, ή ο ανώμαλος σχηματισμός του οστού από συγγενείς ασθένειες στη γέννηση, όπως η ατελής οστεογένεση (osteogenesis imperfecta).
Ένα κάταγμα προκαλεί γενικά πόνο. Η διόγκωση, η ευαισθησία, η αλλαγή χρώματος και η ανικανότητα να κινηθεί το επηρεασμένο μέλος του σώματος είναι συνήθη. Μερικές φορές παρατηρείται παραμόρφωση του μέλους που έχει υποστεί το κάταγμα. Η θέση και η σοβαρότητα του κατάγματος καθορίζουν τα συμπτώματα και τα σημάδια ασθένειας. Το ρωγμώδες κάταγμα ονομάζεται και ράγισμα.
Τα κατάγματα ταξινομούνται από τον τύπο και τη θέση τους. Παραδείγματα της ταξινόμησης περιλαμβάνουν: το «σπειροειδές κάταγμα του μηρού», «κάταγμα χλωρού ξύλου της κερκίδας», «προσκρουμένο κάταγμα βραχιονίου», «γραμμικό κάταγμα ωλένης», «πλάγιο κάταγμα μεταταρσικού οστού», «κάταγμα συμπίεσης των σπονδύλων» και «θλιπτικό κάταγμα κρανίου». Ένα «συντριπτικό κάταγμα» είναι ένα κάταγμα στο οποίο το οστό είναι σπασμένο σε διάφορα κομμάτια. (Αυτό πρέπει να διακριθεί από το «σύνθετο κάταγμα» όπως περιγράφεται και παρουσιάζεται παρακάτω). 
Τα κατάγματα ονομάζονται επίσης από το είδος του τραυματισμού που προκάλεσε τη θραύση των οστών. Για παράδειγμα: «κάταγμα του μπόξερ» του μετακάρπιου οστού του χεριού, «κάταγμα έκρηξης» των οστών πίσω από το μάτι και «κάταγμα πίεσης» των οστών της κνήμης. Μερικά κατάγματα ονομάζονται επίσης από όρους που συνδέονται με τη θραύση των οστών. Παραδείγματος χάριν, ένα «σύνθετο κάταγμα» είναι ένα κάταγμα στο οποίο υπάρχει μια σχετική ανοικτή πληγή του δέρματος που οδηγεί άμεσα στο σπασμένο οστό.
Επίσης ένα κάταγμα μπορεί να χωριστεί σε τέλειο κι ατελές, ανοιχτό κι κλειστό.
Τι εννοούμε με αυτές τις έννοιες; Εννοούμε:το τέλειο είναι όταν το οστό έχει σπάσει εντελώς το ατελές όταν δεν έχει σπάσει εντελώς
το ανοιχτό είναι όταν το σπασμένο οστό έχει ανοίξει πληγή και το κλειστό όταν δεν έχει ανοίξει πληγή.
Η θεραπεία ενός κατάγματος εξαρτάται από τον τύπο κατάγματος, τη σοβαρότητα και την θέση του, καθώς επίσης και την κατάσταση του ασθενούς. Τα κατάγματα αντιμετωπίζονται με την ξεκούραση, τη μη άσκηση βάρους στο μέλος, την ακινητοποίηση με νάρθηκα ή γύψο και χειρουργικές διαδικασίες.

</doc>
<doc id="53824" url="https://el.wikipedia.org/wiki?curid=53824" title="Άνθη Ευλαβείας">
Άνθη Ευλαβείας

Τα ΄Ανθη Ευλαβείας είναι ποιητική συλλογή που εκδόθηκε το 1708 από την Φλαγγίνειο Σχολή της Βενετίας. Περιλαμβάνει ποιήματα των μαθητών της Σχολής που συντέθηκαν προς τιμήν της Θεοτόκου με αφορμή την σχολική γιορτή εκείνης της χρονιάς για τον Δεκαπενταύγουστο και είναι αφιερωμένη στον Μητροπολίτη Φιλαδελφείας Μελέτιο Τυπάλδο. Η συλλογή τυπώθηκε το 1708 από τον εκδοτικό οίκο των Βόρτολι της Βενετίας. 
Η συλλογή περιλαμβάνει 19 ποιήματα, από τα οποία τα 9 είναι ανώνυμα, πρόλογο και επίλογο του ιερέα Λιβέριου Κολέτη και έναν λόγο για την Μετάσταση της Θεοτόκου, σε ομιλουμένη γλώσσα, γραμμένο από τον Γεώργιο Πατούσα, καθηγητή της σχολής. Τα ποιήματα της συλλογής είναι επιγράμματα στην αρχαία Ελληνική και την Λατινική γλώσσα και άλλα ποιήματα στην Ιταλική και την νέα Ελληνική γλώσσα. Ανάμεσα στα νεοελληνικά ποιήματα βρίσκονται και 4 σονέτα. Η θεματολογία των ποιημάτων είναι κυρίως θρησκευτική, αφού αφορμή της σύνθεσής τους ήταν ο εορτασμός του Δεκαπενταύγουστου. Υπάρχουν όμως και ποιήματα εθνικού περιεχομένου, με αναφορές στην κατάσταση της Ελλάδας, ποιήματα που εξυμνούν τον Μελέτιο Τυπάλδο αλλά και σατιρικά. Κοινό χαρακτηριστικό τους είναι η πολύ καλή τεχνική επεξεργασία του στίχου και της γλώσσας, κάτι που εξηγείται εύκολα από την παιδεία των συντακτών τους. Στα ποιήματα μπορούν να εντοπιστούν επιδράσεις από την μελέτη της αρχαίας ελληνικής και λατινικής γραμματείας, κυρίως από την Παλατινή Ανθολογία και τον ανακρεοντισμό, από την ιταλική λογοτεχνία (ιδίως ως προς την περίτεχνη μπαρόκ επεξεργασία του λόγου αλλά και στον τρόπο απεικόνισης και εξύμνησης της Θεοτόκου που διαφέρει από την παραδοσιακή ορθόδοξη αντίληψη) αλλά και κάποιες επιδράσεις από την κρητική λογοτεχνία. Αυτό είναι φυσικό, αφού οι μαθητές αυτοί ήταν κυρίως κρητικοί και επτανήσιοι, αλλά ερμηνεύεται και από μαρτυρίες σύμφωνα με τις οποίες στην Φλαγγίνειο Σχολή διδάσκονταν δημώδη κείμενα. 
Η θέση της συλλογής αυτής στην νεοελληνική λογοτεχνία είναι σημαντική κυρίως για ιστορικούς λόγους, επειδή σε αυτήν βρίσκουμε τα πρώτα αξιόλογα ποιητικά δείγματα μετά το 1669, όταν η κατάληψη της Κρήτης από τους Οθωμανούς διέκοψε την λογοτεχνική άνθηση των προηγούμενων αιώνων. 

</doc>
<doc id="53825" url="https://el.wikipedia.org/wiki?curid=53825" title="Κανδήλα Αιτωλοακαρνανίας">
Κανδήλα Αιτωλοακαρνανίας

Η Κανδήλα είναι χωριό στην περιοχή του Ξηρομέρου στην Αιτωλοακαρνανία και έδρα του πρώην δήμου Αλυζίας. Το 2011 είχε πληθυσμό 1.048 κατοίκων (απογραφή 2011).
Σήμερα ανήκει πλέον στο Δήμο Ξηρομέρου, ο οποίος έχει ως έδρα τον Αστακό.
Αποτελείται στην ουσία από δυο χωριά, την Πάνω και την Κάτω Κανδήλα. Το χωριό βρίσκεται στους πρόποδες των Ακαρνανικών Ορέων μέσα σε έναν καταπράσινο ελαιώνα. Το χωριό πανηγυρίζει την ημέρα μνήμης της Αγίας Παρασκευής (26 Ιουλίου).Η ποδοσφαιρική ομάδα του χωριού είναι ο Α.Ο. ΚΑΝΔΗΛΑΣ. 
Ονομασία.
Εικάζεται ότι η ονομασία του οφείλεται στην προσομοίωση του χωριού με καντήλι, το οποίο φέγγει από μακριά μέσα στην θάλασσα.
Εκεί βρισκόταν στα αρχαία χρόνια η Αλυζία της οποίας η έκταση έφτανε μέχρι το διπλανό χωριό, τον Μύτικα, απέναντι από το νησί Κάλαμος. Η θάλασσα βρίσκεται μόλις σε τρία χιλιόμετρα απόσταση.
Ναοί.
Παλιά είχε δύο ενορίες, την εκκλησία του Αγίου Ανδρέα στην Άνω Κανδήλα και αυτήν της Ζωοδόχου Πηγής στην Κάτω Κανδήλα, ενώ σήμερα πλέον έχει μόνο έναν μόνιμο ιερέα, αυτόν της ενορίας της Ζωοδόχου Πηγής.
Ο ναός του Αγίου Ανδρέα στην Άνω Κανδήλα βρίσκεται σε ένα ύψωμα, που προσφέρει στον επισκέπτη αμφιθεατρική θέα προς την θάλασσα, τον ελαιώνα και τα Ακαρνανικά Όρη.
Αξιοθέατα και υποδομή.
Η γειτονιά της Άνω Κανδήλας που βρίσκεται στο πιο ψηλό σημείο του χωριού ονομάζεται "κουκουβάγια" και διαθέτει μια από τις ωραιότερες θέες της περιοχής.
Το χωριό διαθέτει Παιδικό σταθμό, νηπιαγωγείο, δημοτικό και γυμνάσιο το οποίο στεγάζεται σε ένα σύγχρονο κτίριο που βρίσκεται στον δρόμο που ενώνει την Κάτω Κανδήλα και το διπλανό χωριό Βάρνακας.
Στην πλατεία του Κάτω χωριού υπάρχουν καφετέριες και πολλές ψησταριές (γεμάτες κόσμο τους καλοκαιρινούς μήνες), όπου σερβίρονται παραδοσιακά εδέσματα, όπως κοκορέτσι, γουρνοπούλες, φριγαδέλια και σπληνάντερα.
Αντίστοιχα και στην πλατεία του πάνω χωριού βρίσκονται παραδοσιακά καφενεία και ψησταριά.
Και στις δύο πλατείες υπάρχουν κανάλια με τρεχούμενο νερό.
Διοικητική ιστορία.
Διοικητικές μεταβολές.
Η κοινότητα Κανδήλας συστάθηκε στις 31 Αυγούστου 1912 έπειτα από την απόσπαση του ομώνυμου οικισμού από τον δήμο Σολλίου. Έδρα της κοινότητας ορίστηκε ο ομώνυμος οικισμός. Το 1928 προσαρτήθηκε στην κοινότητα ο οικισμός Κραββαρέικα και το 1939 ο αποσπασθείς οικισμός από την κοινότητα Βάρνακα, Γεωργουλέικα (από το 1940 Γεωργουλαίικα). Το 1950 τα Γεωργουλαίικα προσαρτήθηκαν ξανά στην κοινότητα Βάρνακα και το 1961 καταργήθηκε ο οικισμός Κραββαρέικα και προσαρτήθηκε στην κοινότητα Κανδήλας. Το 1997 η Κανδήλα αποσπάστηκε από την κοινότητα και ορίστηκε ως έδρα του Δήμου Αλυζίας.
Διατελέσαντες πρόεδροι της Κοινότητας Κανδήλας.
Από την ίδρυση της Κοινότητας Κανδήλας ως σήμερα, έχουν διατελέσει πρόεδροι:
Βιβλιογραφία.
Σχετικά με την ιστορία της Αλυζίας, έχει εκδοθεί βιβλίο από τον Γυμνασιάρχη του χωριού Β. Λιάγκο με τίτλο "Ένας μικρός τόπος, μια μεγάλη ιστορία".

</doc>
<doc id="53826" url="https://el.wikipedia.org/wiki?curid=53826" title="Άγιος Πατρίκιος Ιρλανδίας">
Άγιος Πατρίκιος Ιρλανδίας

Ο Άγιος Πατρίκιος Ιρλανδίας ήταν χριστιανός ιεραπόστολος και επίσκοπος. Θεωρείται ο προστάτης Άγιος και φωτιστής της Ιρλανδίας, μαζί με την Αγία Μπρίγκιντ του Κίλνταρε και τον Άγιο Κολούμπα, επονομαζόμενος "Σούκατ". Άσκησε τα ιεραποστολικά και επισκοπικά του καθήκοντα περί το δεύτερο μισό του 5ου αιώνα. 
Γεννήθηκε στο Αίιλκλάιντ της Σκωτίας από πατέρα Ρωμαίο άποικο με το όνομα Καλπόρνιος (Calpornius). Σε νεαρή ηλικία απήχθηκε από πειρατές στο Άντριμ της Ιρλανδίας όπου και εργάσθηκε επί 6 χρόνια ως αγρότης του εκεί ευπατρίδη Μίλιουκ. Δραπετεύοντας αργότερα στη Γαλλία έγινε μαθητής του Αγίου Μαρτίνου και το 432 χειροτονήθηκε επίσκοπος με το όνομα "Πατρίκιος". Τότε στάλθηκε από την Αγία Έδρα στην Ιρλανδία προκειμένου να καταπολεμήσει την αίρεση των Πελαγιανών, αλλά και για την περαιτέρω διάδοση του Χριστιανισμού. Παρέμεινε εκεί για πολλά χρόνια ως επίσκοπος της Άρμαγκ, ζώντας υποδειγματικό βίο και λατρευόμενος από το πνευματικό του ποίμνιο.
Έχουν διασωθεί δυο επιστολές του, καθώς και μεταγενέστερες αγιογραφίες από τον 7ο αιώνα και μετά. Αν και δεν υπάρχει απόλυτη βεβαιότητα για το χρόνο της δράσης του, σύμφωνα με κάποιες πηγές ο Άγιος Πατρίκιος έζησε μεταξύ των ετών 373 και 493, ενώ κατ΄ άλλες δίδαξε το Χριστιανισμό στη Βόρειο Ιρλανδία από το 433 μέχρι και το θάνατό του, πιθανώς το 460.
Ο Άγιος Πατρίκιος Ιρλανδίας θεωρείται άγιος από την Ορθόδοξη, την Καθολική, τη Λουθηρανική και την Αγγλικανική εκκλησία, ενώ η μνήμη του γιορτάζεται στις 17 Μαρτίου, όπου ιδιαίτερα στην Ιρλανδία πραγματοποιούνται πάνδημες και μεγαλοπρεπείς τελετές. Η ημέρα του Αγίου Πατρίκιου είναι κατάσταση αργίας στη Βόρεια Ιρλανδία, στην Καναδική επαρχία της Νέας Γης και Λαμπραντόρ. Γιορτάζεται γενικά στις Ηνωμένες Πολιτείες και σε πολλές άλλες χώρες.

</doc>
<doc id="53827" url="https://el.wikipedia.org/wiki?curid=53827" title="Φάτιμα (κόρη του Μωάμεθ)">
Φάτιμα (κόρη του Μωάμεθ)

Η Φάτιμα μπιντ Μουχάμαντ, δηλαδή "Φάτιμα, κόρη του Μωάμεθ" (27 Ιουλίου 604 - 28 Αυγούστου 632) είναι η τέταρτη και τελευταία κόρη του προφήτη του Μωάμεθ από την πρώτη του σύζυγο Χαντίτζα αλ-Κούμπρα. Γεννήθηκε στη Μέκκα το 604 και πέθανε στη Μεδίνα στις 28 Αυγούστου του 632.
Το προσωνύμιο με το οποίο έμεινε γνωστή στην ιστορία, κυρίως των Σιιτών είναι Αλ Ζάχρα (η κυρία του φωτός). Για τους Μουσουλμάνους, η Φάτιμα είναι παράδειγμα προς μίμηση και ένα από τα δημοφιλέστερα γυναικεία ονόματα σε όλον τον μουσουλμανικό κόσμο.
Το 623 σε ηλικία 18 χρονών παντρεύτηκε τον εξάδελφό της, Αλί ιμπν Αμπού Τάλιμπ, τον τέταρτο χαλίφη του Πατριαρχικού χαλιφάτου. Όσο ζούσε ήταν η μοναδική γυναίκα που είχε ο Άλι. Κάποιοι πιστεύουν ότι αυτό οφείλεται στην επιθυμία του Προφήτη.
Το 625 γέννησε τον πρώτο της γιο, που ο Μωάμεθ ονόμασε Χασάν. Το 626 γέννησε τον Χουσεΐν με νονό πάλι τον Προφήτη. Το 627 γεννήθηκε ακόμα ένα αγοράκι, που πέθανε και το 628 γεννήθηκε η πρώτη κόρη της Ζαϊνάμπ. Το 629 έφερε στον κόσμο το τελευταίο παιδί της, την κόρη της Ουμ Καλθούμ. Η Ουμ Καλθούμ μεγαλώνοντας παντρεύτηκε τον δεύτερο χαλίφη του Πατριαρχικού χαλιφάτου και σύντροφο του παππού της, Ουμάρ ιμπν αλ-Χαττάμπ.
Ανακατεύτηκε σε τρεις σημαντικές πολιτικές πράξεις, καταγεγραμμένες σε όλες σχεδόν τις πηγές. Μετά την κατάκτηση της Μέκκας αρνήθηκε την προστασία της στον Αμπού Σουφιάν. Κατόπιν, μετά τον θάνατο του Μωάμεθ, υπερασπίστηκε τον Αλί, αντιτιθέμενη έντονα στην εκλογή του Αμπού Μπακρ και διεκδίκησε το δικαίωμα στην περιουσία του πατέρα της. Πέθανε από αρρώστια και θλίψη μετά τον θάνατο του πατέρα της, τον Αύγουστο του 632.
Οι σύγχρονοι απόγονοι του Μωάμεθ κατάγονται αποκλειστικά από τη Φάτιμα και τον σύζυγό της Άλι.

</doc>
<doc id="53829" url="https://el.wikipedia.org/wiki?curid=53829" title="Μαθηματική Ανάλυση">
Μαθηματική Ανάλυση



</doc>
<doc id="53830" url="https://el.wikipedia.org/wiki?curid=53830" title="Μπορονάλι">
Μπορονάλι

Ο Μπορονάλι είναι ένας επινοημένος ζωγράφος της αρχής του 20ου αιώνα, που έχει ζωγραφίσει μόνο έναν πίνακα.
Στο Σαλόν των Ανεξάρτητων του 1910 εμφανίστηκε ένας πίνακας με τον τίτλο "Ο Ήλιος Βασιλεύει Πάνω από την Αδριατική" (Coucher de soleil sur l'Adriatique). Ο κατάλογος δήλωνε ότι ο ζωγράφος ήταν ο “Γιοακίμ-Ραφαέλ Μπορονάλι, ζωγράφος γεννημένος στη Γενεύη” (JR. Boronali, peintre né à Gênes). Λόγω του αφηρημένου χαρακτήρα του πίνακα, οι κριτικοί (μεταξύ των οποίων και ο Γκιγιώμ Απολλιναίρ) ενθουσιάστηκαν με τον πίνακα. Ο πίνακας συζητήθηκε έντονα, μέχρι τη μέρα που στην εφημερίδα «Le Matin» ο συγγραφέας Ρολάν Ντορζελέ αποκάλυψε ότι το πίνακα ζωγράφισε ο «Λολό», ο γάιδαρος του πατρόνα του μικρού καμπαρέ Λαπέν Αζίλ στη Μονμάρτρη.
Μπορονάλι είναι αναγραμματισμός του Αλιμπορόν (Boronali-Aliboron), το όνομα που είχε δοθεί στο γάιδαρο από τον Ζαν ντε λα Φονταίν και χαϊδευτικά ονομαζόταν Λολό. Ο Ντορζελέ, μαζί με δύο φίλους του ζωγράφους, τους Αντρέ Βαρνώ και Ζυλ Ντεπακί, έδεσαν μία βούρτσα στην ουρά του Λολό και τον άφησαν να ζωγραφίσει σε έναν καμβά έξω από την πόρτα του Λαπέν Αζίλ, ο οποίος εκτέθηκε στη συνέχεια στο Σαλόν των Ανεξάρτητων.
Ο πίνακας πωλήθηκε τελικά στην τιμή των 400 φράγκων.

</doc>
<doc id="53833" url="https://el.wikipedia.org/wiki?curid=53833" title="Εκτελεστική λειτουργία">
Εκτελεστική λειτουργία



</doc>
<doc id="53835" url="https://el.wikipedia.org/wiki?curid=53835" title="Ζύμωση">
Ζύμωση

Με τον όρο ζύμωση στη Χημεία εννοείται η διαδικασία παραγωγής ενέργειας κατά τη μετατροπή μιας ή περισσοτέρων οργανικών ενώσεων, όπως είναι οι υδατάνθρακες, σε ένα οξύ ή μια αλκοόλη. Ειδικότερα, ο όρος ζύμωση είναι πιθανό να αναφέρεται στη χρήση μιας ειδικής κατηγορίας μυκήτων (τους λεγόμενους "ζυμομύκητες") για τη μετατροπή ενός σακχάρου (είδος υδατάνθρακα) σε αλκοόλη ή στη χρήση βακτηρίων για την παραγωγή γαλακτικού οξέος σε μερικά τρόφιμα.
Κάτω από τις κατάλληλες συνθήκες, η ζύμωση πραγματοποιείται αυθόρμητα σε πολλές τροφές. Πρόκειται για μια διαδικασία που εδώ και χιλιάδες χρόνια οι άνθρωποι εκμεταλλεύτηκαν, ευνοώντας την πραγματοποίησή της. Η παρασκευή, για παράδειγμα, άρτου και αλκοολούχων ποτών, όπως το κρασί και η μπύρα, γίνεται με ζύμωση.
Ιστορία.
Η εξήγηση του φαινομένου της ζύμωσης παρέμεινε άγνωστη για αιώνες, παρότι ήταν σε κοινή χρήση όχι μόνο για τη μετατροπή του γλεύκους, αλλά και άλλων αμυλούχων και σακχαρούχων ουσιών. Με τη βοήθεια της ζύμωσης παραγόταν στην αρχαιότητα το υδρόμελι (μείγμα νερού και ζυμωμένου μελιού), το κρασί φοίνικα (από χουρμάδες), ο μηλίτης οίνος (κρασί από μήλα) και αρκετά ακόμη προϊόντα.
Μόνο κατά το δεύτερο μισό του 17ου αιώνα ο χημικός Λαβουαζιέ διατύπωσε μια χημική εξήγηση του φαινομένου της ζύμωσης. Αργότερα ο Ζοζέφ Λουί Γκαι-Λυσάκ καθόρισε τον τύπο της αλκοολικής ζύμωσης (βλέπε παρακάτω). Κατά το 1836 ο Κανιάρ ντε λα Τουρ διαπίστωσε ότι το φαινόμενο της ζύμωσης οφείλεται σ’ ένα μικροσκοπικό οργανισμό και τον επόμενο χρόνο ο Σβαν μίλησε για το μύκητα του σακχάρου, που καθόριζε την ελευθέρωση του αερίου. Αλλά η ανακάλυψη της ειδικής δραστηριότητας των ζυμώσεων οφείλεται στο Γάλλο χημικό Λουί Παστέρ, ο οποίος ήταν ο πρώτος που συνέδεσε τη ζύμωση με τη δράση μυκήτων το 1857, ενώ παράλληλα προσδιόρισε και άλλα συστατικά του κρασιού. Αργότερα, ο Γερμανός Έντουαρντ Μπούχνερ απέδειξε ότι η ζύμωση προκαλείται από ειδικές ύλες, που λέγονται ένζυμα ή φυράματα και παράγονται από τους ίδιους τους ζυμομύκητες. Ο Μπούχνερ βραβεύτηκε για τις εργασίες του το 1907 με το Βραβείο Νόμπελ Χημείας . 
Κατά τα τέλη του 18ου αιώνα γεννιέται και αναπτύσσεται η οινολογία, η εφαρμοσμένη επιστήμη που μελετά τα φυσικά, χημικά και βιολογικά φαινόμενα της μετατροπής των σταφυλιών και τις μεθόδους επεξεργασίας, διατήρησης και παλαίωσης των κρασιών. Η οινολογία προσπαθεί να ελέγξει και να τροποποιήσει τη ζύμωση, ώστε να επιτευχθούν καλύτερα αποτελέσματα, να προφυλαχτεί το κρασί από αλλοιώσεις και ασθένειες, ώστε να μειωθεί το κόστος της παραγωγής.
Αλκοολική ζύμωση.
Η ζύμωση σε χυμό φρούτων (σταφυλιών, μήλων κλπ), κατά την οποία τα σάκχαρα μετατρέπονται σε αλκοόλη. 
Η χημική εξίσωση που περιγράφει την αλκοολική ζύμωση της γλυκόζης είναι η εξής:
όπου C6H12O6 η γλυκόζη, CH3CH2OH η αιθανόλη (είδος αλκοόλης) και CO2 το διοξείδιο του άνθρακα).
Γαλακτική ζύμωση.
Ζύμωση πραγματοποιείται και στους μύες αρκετών θηλαστικών ζώων, συμπεριλαμβανομένου και του ανθρώπου. Κάτι τέτοιο γίνεται όταν οι μύες αυτοί καταπονούνται ιδιαίτερα, οπότε το παρεχόμενο από το αίμα οξυγόνο δεν επαρκεί για την παραγωγή της απαιτούμενης ενέργειας. Έτσι, τα μυϊκά κύτταρα διασπούν τη γλυκόζη χωρίς την ύπαρξη οξυγόνου (αναερόβια αναπνοή), παράγοντας γαλακτικό οξύ. Το γαλακτικό οξύ συμπεριφέρεται ως δηλητήριο ή τοξίνη, με αποτέλεσμα η συσσώρευσή του στους μυς να εμποδίζει, από ένα σημείο και έπειτα, τη λειτουργία των μυών, προκαλώντας παράλληλα έντονους πόνους (κράμπα).

</doc>
<doc id="53836" url="https://el.wikipedia.org/wiki?curid=53836" title="Ψυχή">
Ψυχή

Η λέξη «ψυχή» (από το ρήμα «ψύχω», δηλ. «φυσώ», «πνέω») κυριολεκτικά σημαίνει την «ψυχρή πνοή», δηλαδή την (ύστατη ένδειξη της ζωής) στο σώμα που γίνεται αισθητή από την αναπνοή. Σε πολλές θρησκευτικές, φιλοσοφικές και μυθολογικές παραδόσεις, η ψυχή είναι η άυλη ουσία ενός ζωντανού όντος. 
Ανάλογα με το φιλοσοφικό σύστημα, μια ψυχή μπορεί είτε να είναι θνητή είτε αθάνατη. Στον Ιουδαϊσμό και τον Χριστιανισμό, μόνο τα ανθρώπινα όντα έχουν αθάνατη ψυχή. Για παράδειγμα, ο Καθολικός θεολόγος Θωμάς Ακινάτης απέδωσε την «ψυχή» ("anima") σε όλους τους οργανισμούς, αλλά υποστήριξε ότι μόνο οι ανθρώπινες ψυχές είναι αθάνατες. Άλλες θρησκείες (κυρίως ο Ινδουισμός και ο Τζαϊνισμός) υποστηρίζουν ότι όλοι οι βιολογικοί οργανισμοί έχουν ψυχή, όπως και ο Αριστοτέλης, ενώ κάποιοι διδάσκουν ότι ακόμη και μη βιολογικές οντότητες (όπως ποτάμια και βουνά) έχουν ψυχή. Η τελευταία πεποίθηση ονομάζεται ανιμισμός.
Οι Έλληνες φιλόσοφοι, όπως ο Σωκράτης, ο Πλάτωνας και ο Αριστοτέλης, διατύπωσαν ότι η "ψυχή" πρέπει να έχει μια λογική ικανότητα, η άσκηση της οποίας ήταν η πιο θεϊκή των ανθρώπινων πράξεων. Στη δίκη του, ο Σωκράτης συνόψισε τη διδασκαλία του ως τίποτε άλλο από μια προτροπή για τους συναδέλφους του Αθηναίους να υπερέχουν σε θέματα ψυχής, αφού όλα τα σωματικά αγαθά εξαρτώνται από την αριστεία αυτή ("Απολογία" 30α-β). Παρ’ όλα αυτά, οι απόψεις που εκτίθενται στα πλατωνικά έργα αποτελούν μια απόπειρα συστηματοποίησης και ανάπτυξης προϋπαρχουσών θεωριών, δεδομένου ότι τα ερωτήματα για τη φύση του ανθρώπου και τον θάνατο είναι πολύ παλαιότερα του Πλάτωνα και έχουν απασχολήσει ίσως όλους τους πολιτισμούς.
Το "Anima mundi" είναι η έννοια της "ψυχής του κόσμου" που συνδέει όλους τους ζωντανούς οργανισμούς στον πλανήτη Γη.
Φιλοσοφικές απόψεις.
Η ελληνική λέξη «ψυχή» ακολούθησε δύο βασικές πορείες. Η πρώτη σχετίζεται με τη χρήση της στον καθημερινό λόγο, όπου δηλώνει την «πνοή», τη «φυσική ζωή», το «θάρρος» ή το «ήθος», και η δεύτερη αφορά τις ειδικές χρήσεις της στις θρησκευτικές δοξασίες και τις διάφορες φιλοσοφικές σχολές ως μια αόρατη—και για μερικούς άυλη ή και αθάνατη—ουσία που δίνει ζωή στο σώμα, το ελέγχει και για πολλούς επιζεί μετά τον θάνατο του σώματος, μεταβαίνοντας σε έναν τόπο δυστυχίας ή μακαριότητας ή, για άλλους, σε κάποιο διαφορετικό σώμα. Μολονότι πρέπει να διαχωριστούν αυτές οι δύο πορείες, καθώς και οι ειδικές σημασίες της λέξης όταν χρησιμοποιείται ως τεχνικός όρος από τους εκάστοτε φιλοσόφους, η κατωτέρω συνοπτική αναδρομή παρουσιάζει ορισμένα στοιχεία της αλληλεπίδρασης αυτών των δύο πορειών, που συνέβαλαν στην εξέλιξη του σημασιολογικού περιεχομένου της.
Όμηρος.
Στην ελληνική γραμματεία η λέξη «ψυχή» πρωτοαπαντάται στον Όμηρο και μάλιστα σε συγκεκριμένες περιπτώσεις. Αυτές σχετίζονται πάντα με τον άνθρωπο, όπου η «ψυχή» παρουσιάζεται είτε ως κάτι το οποίο κινδυνεύει να χάσει ο πολεμιστής στη μάχη είτε ως κάτι που μετά τον θάνατο του σώματος μεταβαίνει στον Άδη, δηλαδή τον κάτω κόσμο. Εκεί ονομάζεται επίσης «εἴδωλον» επειδή διατηρεί τη μορφή και την προσωπικότητα του εκλιπόντος, αλλά βρίσκεται σε μια εξαιρετικά υποβιβασμένη κατάσταση. Μερικές ψυχές, ωστόσο, έχουν την τύχη να πάνε στα Ηλύσια Πεδία, απολαμβάνοντας αθανασία με τους θεούς. Η ομηρική άποψη για τη μετά θάνατον ζωή φαίνεται να προέρχεται από τους μύθους της Μεσοποταμίας και διατηρείται στη λαϊκή θρησκεία των Ελλήνων επί πολλούς αιώνες, ακόμη και στη μετά Χριστόν εποχή, αν και φυσικά από τόπο σε τόπο και από εποχή σε εποχή εμφανίζονται διαφορές στις αντιλήψεις. Παράλληλα, όμως, αρχίζουν να αναπτύσσονται και να γίνονται δημοφιλείς και άλλες θεωρίες περί της ψυχής και της μετά θάνατον ζωής.
Προσωκρατικοί.
Στα γραπτά της προσωκρατικής εποχής (7ος-5ο αι. π.Χ.) παρατηρείται η γενίκευση στη χρήση του όρου «ψυχή», η οποία από τότε χρησιμοποιείται ως συνώνυμη της «ζωής» ή, ακόμη γενικότερα, ως η κινητήρια δύναμη της φύσης. Ως εκ τούτου, έμψυχο χαρακτηρίζεται οτιδήποτε κινείται, και ο Θαλής ο Μιλήσιος θεωρεί τον μαγνήτη έμψυχο λόγω των ελκτικών του ιδιοτήτων. Σε παρόμοιο πλαίσιο, οι Ίωνες φιλόσοφοι γενικά βλέπουν τον κόσμο ως «ἔμψυχον καὶ δαιμόνων πλήρη».—Βλ. στην "Καθολική Εγκυκλοπαίδεια" το λήμμα Υλοζωϊσμός.
Τον 5ο αι. στον καθημερινό λόγο η ψυχή επιπλέον σημαίνει την έδρα των σωματικών επιθυμιών, των συναισθημάτων και της νόησης. Παράλληλα αρκετοί, μεταξύ των οποίων ο Θουκυδίδης και ο Ιπποκράτης, χρησιμοποιούν τον εν λόγω όρο ή παράγωγά του για να δηλώσουν το θάρρος ή, γενικότερα, το ήθος του ανθρώπου. Ειδικά η τελευταία σημασιολογική προέκταση της «ψυχής» στον καθημερινό λόγο, που περιλαμβάνει και το έλλογο μέρος του ανθρώπου, εικάζεται ότι οφείλεται στην ορολογία των Πυθαγορείων.
Οι Ορφικοί και οι Πυθαγόρειοι, πιθανώς επηρεασμένοι από ανατολικές θρησκευτικές δοξασίες, πιστεύουν ότι η ψυχή είναι θεϊκή στη φύση της, ότι έχει φυλακιστεί στο σώμα και ότι μετενσαρκώνεται. Οι Ορφικοί υποστηρίζουν ότι η οριστική απελευθέρωση της ψυχής από τους κύκλους των μετενσαρκώσεων και η μόνιμη διαμονή της στα Ηλύσια Πεδία επιτυγχάνεται με τρεις ενάρετες ζωές. Αντιθέτως, οι ψυχές των αδίκων υφίστανται τιμωρίες και επιπλέον ενσαρκώσεις. Οι Πυθαγόρειοι διδάσκουν ότι η ηθική ζωή οδηγεί σε ανώτερες μετενσαρκώσεις, μέχρι να επιτευχθεί η ένωση με το θείον. Η αποχή των Ορφικών και των Πυθαγορείων από κρέας έχει ερμηνευτεί ως εκδήλωση σεβασμού προς τις μετενσαρκωμένες ψυχές.
Ο Παρμενίδης, που θεωρείται μαθητής των Πυθαγορείων Αμινίου και Διοχαίτου και ιδρυτής της Ελεατικής Σχολής, θεωρούσε ότι οι ψυχές προέρχονται από τον ουρανό.
Ο Ηράκλειτος τόνιζε ότι η ψυχή επηρεάζεται δυσμενώς από το ποτό, συσχετίζοντάς την έτσι στενά με το σώμα και γενικά με την ύλη, όπως και οι περισσότεροι σύγχρονοί του, αλλά τη θεωρεί λεπτή και αιθέρια.
Ο Εμπεδοκλής, επηρεασμένος από τους Ορφικούς και τους Πυθαγορείους, δίδασκε ότι οι αμαρτωλοί πρέπει να περιπλανηθούν επί 30.000 έτη στη «σπηλιά» της γης, περνώντας με αλλεπάλληλες μετενσαρκώσεις και από τα τέσσερα βασικά στοιχεία της φύσης (τη φωτιά, τον αέρα, το νερό και τη γη) με σκοπό να επιτευχθεί ο εξαγνισμός. Ο ίδιος πίστευε ότι σε προηγούμενες ζωές η ψυχή του βρέθηκε σε θάμνο, σε πουλί και σε ψάρι.
Σωκράτης και Πλάτωνας.
Στον "Φαίδωνα" του Πλάτωνα ο Σωκράτης, ως γνήσιος φιλόσοφος, παρουσιάζεται να επιθυμεί να πεθάνει το σώμα του, ώστε να απελευθερωθεί η ψυχή του από τα απατηλά ερεθίσματα των υλικών αισθητηρίων και, έτσι, να κατακτήσει την πραγματική γνώση και σοφία. Εντούτοις, αντιμετωπίζει τη δυσπιστία καθώς πολλοί αρνούνται τη μετά θάνατον επιβίωση της ψυχής. Για να υποστηρίξει ο Σωκράτης την αθανασία της ψυχής και τον έλλογο χαρακτήρα της, ότι δηλαδή αυτή είναι το «εγώ», η πραγματική έδρα της προσωπικότητας και της υπόστασης του ανθρώπου, εκθέτει τέσσερα επιχειρήματα. Το πρώτο βασίζεται στην ήδη υπάρχουσα δοξασία της μετενσάρκωσης: αν η ψυχή έφθινε και πέθαινε ύστερα από έναν αριθμό μετενσαρκώσεων, τότε η ζωή θα έπρεπε να έχει εκλείψει από τον κόσμο. Αντιθέτως, η ζωή εξακολουθεί να υπάρχει και να κάνει τους κύκλους της μέσα στη φύση, και επομένως οι ψυχές είναι αθάνατες. Το δεύτερο επιχείρημα αντλείται από την ικανότητα που έχει ο άνθρωπος να αντιλαμβάνεται ιδέες και νοήματα χωρίς να εξαρτάται από τις αισθήσεις του: για παράδειγμα, κάποιος μπορεί να φανταστεί έναν τέλειο κύκλο χωρίς να έχει δει ποτέ του κάτι τέτοιο στον υλικό κόσμο. Τούτη η ικανότητα δείχνει ότι η ψυχή κατέχει γνώση από τον κόσμο των Ιδεών και, επομένως, προέρχεται από εκεί. Η συσχέτιση της ψυχής με τον κόσμο των Ιδεών είναι σημαντική και αυτό το δηλώνει ιδιαίτερα το τρίτο επιχείρημα: εφόσον η ψυχή είναι αόρατη, προφανώς συγγενεύει με τον κόσμο των Ιδεών: είναι απλή και ασύνθετη, αδιάλυτη και αιώνια, όπως είναι και οι Ιδέες. Τέλος, σύμφωνα με το τέταρτο επιχείρημα, εφόσον η ψυχή είναι αυτή που δίνει ζωή στο σώμα και ο χωρισμός ψυχής και σώματος σημαίνει θάνατος για το σώμα, άρα η ίδια διαθέτει αυτονομία ζωής.
Στο "Συμπόσιο" μεγάλο ενδιαφέρον παρουσιάζει η άποψη πως, όταν η ψυχή πρόκειται να ενσαρκωθεί, χωρίζεται σε δύο τμήματα που εισέρχονται σε δύο διαφορετικά σώματα. Εντούτοις, τα δύο μέρη της ψυχής έλκονται μεταξύ τους, και έτσι εξηγείται το φαινόμενο του έρωτα. Στον "Φαίδρο" παρουσιάζεται η θεωρία ότι ο άνθρωπος έχει τρεις ψυχές: μία στο κεφάλι (έδρα της νόησης), μία στο στήθος (έδρα των συναισθημάτων) και μία στην κοιλιά (έδρα των σωματικών επιθυμιών). Στην "Πολιτεία", όμως, η προσέγγιση αλλάζει με σκοπό να ξεπεραστούν τα κενά των προηγούμενων θεωριών. Εκεί λοιπόν αναφέρεται ότι ο άνθρωπος έχει μία μόνο ψυχή αλλά τριμερή: τον νουν (νόηση), τον θυμόν (συναίσθημα) και το επιθυμητικόν (επιθυμία). Στον "Τίμαιο", επιπρόσθετα, παρουσιάζεται η θεωρία της τριμερούς ψυχής εφαρμόζεται και στην ψυχή του κόσμου, και αυτή η τριάδα των ιδιοτήτων είναι που εξασφαλίζει την κίνηση στα ουράνια σώματα.
Αριστοτέλης.
Η ψυχή για τον Αριστοτέλη, είναι η πρώτη εντελέχεια ενός φυσικού, οργανικού σώματος, που έχει τη δυνατότητα της ζωής, και, επίσης, έχει μέσα του την αρχή της κίνησης και της στάσης. Εντελέχεια είναι η μορφή του όντος που υπάρχει σε κατάσταση δυνατότητας. Η ψυχή, δηλαδή, είναι μια υπόσταση με την έννοια της μορφής. Η χαρακτηριστική αριστοτελική διατύπωση, είναι πως η ψυχή είναι αυτό που ένα συγκεκριμένο σώμα ήταν να είναι. Είναι αιτία και αρχή του ζωντανού σώματος, η πηγή και ο σκοπός της κίνησής του. Είναι αιτία ως η μορφή του έμψυχου σώματος. Στα ζωντανά όντα, ό,τι συνιστά την ύπαρξή τους είναι η ζωή, και, για τη ζωή τους, αιτία και αρχή είναι η ψυχή, η οποία, τελικά, ταυτίζεται με την ίδια τη φυσική, οργανική ζωή· μια ζωή που συλλαμβάνεται ως ένα σύνολο ικανοτήτων ή λειτουργιών, που εκτελούνται διαμέσου σωματικών οργάνων. Τις ικανότητες της ψυχής, άλλα όντα τις έχουν όλες, άλλα κάποιες από αυτές, ενώ μερικά, όπως τα φυτά, μία και μόνη. Για τον άνθρωπο η ψυχή του έχει πέντε «δυνάμεις», ή αλλιώς δυνατότητες: (1) το «θρεπτικόν», που σχετίζεται με τη θρέψη του σώματος· (2) το «ορεκτικόν», δηλαδή την τάση για καθετί καλό· (3) το «αισθητικόν», την ικανότητα της πρόσληψης των πληροφοριών μέσω των αισθήσεων· (4) το «κινητικόν», που εξασφαλίζει τις κινήσεις του σώματος και (5) το «διανοητικόν».
Στωικισμός.
Οι Στωικοί πίστευαν ότι ολόκληρο το σύμπαν έχει ως κινητήρια δύναμη το «Πνεύμα» και ότι η ψυχή αντιστοιχεί στο «πνεύμα» που διαπνέει το σώμα (είτε των ζώων είτε των ανθρώπων, όχι των φυτών) και το κάνει να λειτουργεί και να ζει. Στην περίπτωση των ανθρώπων, όμως, η ψυχή έχει περισσότερες λειτουργίες. Συγκεκριμένα, αποτελείται από οχτώ μέρη, το «ηγεμονικόν», δηλαδή τον λόγο, τις πέντε αισθήσεις και τις αναπαραγωγικές δυνάμεις. Οι Στωικοί απέκλειαν την ιδέα της απόλυτης αθανασίας της ψυχής, εφόσον πίστευαν ότι κάποια στιγμή τα πάντα θα κατακαούν. Μερικοί Στωικοί δεν το δέχονταν ούτε και αυτό, όπως ο Κλεάνθης και ο Χρύσιππος ο Σολεύς, υποστηρίζοντας ότι η ψυχή πεθαίνει μαζί με το σώμα.
Επικούρειοι.
Οι Επικούρειοι δίδασκαν ότι η ψυχή αποτελείται από τα πιο λεπτά και πιο κινητικά άτομα του σύμπαντος, λεπτότερα ακόμη και από αυτά του αέρα και της φωτιάς, και σε αυτό απέδιδαν τις λειτουργίες της σε σχέση με τη σκέψη και τις αισθήσεις. Κατ’ αυτούς, όταν τραυματίζεται το σώμα, μερικά άτομα της ψυχής διαρρέουν. Αν το ποσοστό τους είναι μεγάλο, τότε επέρχεται θάνατος του σώματος και όλα τα άτομα της ψυχής σκορπίζονται.
Νεοπλατωνισμός.
Ο Πλωτίνος, αναπλάθοντας την πλατωνική διδασκαλία και προσδίδοντάς της έντονη θρησκευτική χροιά, επανέλαβε τις απόψεις περί άυλης ψυχής, συγγενούς με τον κόσμο των Ιδεών, η οποία έχει φυλακιστεί στο σώμα και υφίσταται μετενσαρκώσεις, το επίπεδο των οποίων μπορεί να αναβαθμιστεί ή να υποβαθμιστεί ανάλογα με το πώς διάγει κανείς τη ζωή του. Ύστατος σκοπός η επανένωση της ατομικής ψυχής με την ψυχή του κόσμου, οπότε και η πρώτη χάνει την ατομικότητά της. Και πριν όμως από αυτό, ήδη κατά τη διάρκεια του ένσαρκου βίου, η ψυχή μπορεί να αποζητήσει τον πνευματικό κόσμο μέσω του ασκητισμού και του στοχασμού, και τότε ίσως καταστεί δυνατόν να δει το θείο φως. Ως αρετή ορίζεται η προσέγγιση της ψυχής προς τον Θεό και ως κάλλος η επικράτησή της επί του σώματος και των επιθυμιών του. Οι απόψεις του Πλωτίνου περί της ψυχής είναι επηρεασμένες και από τον νεοπυθαγορισμό, δεδομένου ότι προτάσσει πως όσοι αγαπούν τη μουσική, αυτοί στην επόμενη ζωή θα γίνουν ωδικά πτηνά, ενώ οι στοχαστικοί φιλόσοφοι θα μεταμορφωθούν σε αετούς.
Ιμμάνουελ Καντ.
Στις συζητήσεις για την ορθολογική ψυχολογία, ο Ιμμάνουελ Καντ (1724-1804) προσδιόρισε την ψυχή ως το «εγώ» με την αυστηρότερη έννοια και υποστήριξε ότι η ύπαρξη εσωτερικής εμπειρίας δεν μπορεί ούτε να αποδειχθεί ούτε να διαψευσθεί. «Δεν μπορούμε να αποδείξουμε εκ των προτέρων την άυλη φύση της ψυχής, αλλά μάλλον τόσο πολύ: ότι όλες οι ιδιότητες και οι ενέργειες της ψυχής δεν μπορούν να αναγνωριστούν από την υλικότητα». Είναι από το «εγώ» ή την ψυχή ότι ο Καντ προτείνει υπερβατικό ορθολογισμό, αλλά προειδοποιεί ότι ένας τέτοιος εξορθολογισμός μπορεί να καθορίσει μόνο τα όρια της γνώσης, αν πρόκειται να παραμείνει πρακτικός.
Φιλοσοφία του νου.
Το επιχείρημα φάντασμα μέσα σε μια μηχανή του Γκίλμπερτ Ράιλ (Gilbert Ryle), το οποίο είναι μια απόρριψη του δυϊσμού νου-σώματος του Ντεκάρτ, μπορεί να δώσει μια σύγχρονη αντίληψη της ψυχής/νου και το πρόβλημα της σύνδεσής του με τον εγκέφαλο/σώμα.
Προϊστορικά χρόνια.
Η ιδέα ότι υπάρχει ένα τμήμα που ζει μετά τον θάνατο του σώματος συμπεριλαμβάνεται στις αρχαιότερες εκδηλώσεις της θρησκευτικότητας του ανθρώπου. Μάλιστα, ο ανθρωπολόγος Έντουαρντ Μπάρνετ Τέιλορ (1832-1917) υποστήριξε με τη θεωρία του ανιμισμού ότι οι προϊστορικές αντιλήψεις περί επιβίωσης ενός αόρατου μέρους του ανθρώπου κατά τον θάνατο υπήρξε η γενεσιουργός αιτία της ίδιας της θρησκείας. Για παράδειγμα, η τοποθέτηση στους τάφους προσωπικών αντικειμένων ήδη από την παλαιολιθική εποχή έχει ερμηνευτεί από τους επιστήμονες ως εξοπλισμός για το ταξίδι στον κόσμο των νεκρών.
Μεσοποταμία.
Συγκεκριμένες αναφορές στη μετά θάνατον ζωή του ανθρώπου βρίσκουμε στην αρχαία Μεσοποταμία. Μαντικά κείμενα εκείνης της περιόδου αποκαλύπτουν τη δοξασία ότι οι νεκροί θα μπορούσαν να εκδικηθούν τους ζωντανούς, προκαλώντας τους συμφορές. Ένας σοβαρός λόγος για κάτι τέτοιο θα ήταν να σκοτωθεί κάποιος προτού προλάβει να ολοκληρώσει τη ζωή του, όπως με το να παντρευτεί. Οι αχρησιμοποίητες δυνάμεις του επρόκειτο τώρα να στραφούν κατά των ζωντανών. Επίσης, εθεωρείτο ότι για τη μετάβαση των νεκρών στον κάτω κόσμο έπρεπε να γίνουν οι κατάλληλες τελετές ταφής. Σε αντίθετη περίπτωση, η ψυχή τους έμενε στον κόσμο των ζωντανών. Επίσης υπήρχε η πεποίθηση ότι στον κόσμο των νεκρών κυριαρχούν θεότητες και δαίμονες που επιφέρουν φρικτά βασανιστήρια σε όσους πηγαίνουν εκεί. Η επίτευξη της σωματικής αθανασίας, όπως περιγράφεται στο Έπος του Γκιλγκαμές, αποτελεί τρόπο διαφυγής από τον ζοφερό κάτω κόσμο.
Αρχαία Αίγυπτος.
Στην αρχαία Αίγυπτο, ήδη από τα προϊστορικά χρόνια συνηθιζόταν να εναποτίθενται στους τάφους εργαλεία, όπλα, κοσμήματα, οικιακά σκεύη και τρόφιμα, σαν να επρόκειτο η ζωή του νεκρού να συνεχίσει κατά τον ίδιο τρόπο όπως και πριν. Στην πραγματικότητα, ο κόσμος των νεκρών εθεωρείτο πανομοιότυπος με τον κόσμο των ζωντανών, έχοντας μάλιστα ζώα και ποτάμια. Ως εκ τούτου, η αιγυπτιακή θεώρηση της μετά θάνατον ζωής ήταν σαφώς πιο αισιόδοξη από τη βαβυλωνιακή. Επιπρόσθετα, η αρχαιολογική σκαπάνη δείχνει πως από την εποχή της Πρώτης Δυναστείας οι τάφοι είχαν έναν χώρο για προσφορά σπονδών και τροφής στον νεκρό καθώς και για επικοινωνία μαζί του. Εκεί βρισκόταν η "κα", η ψυχή του νεκρού, που λάμβανε τις προσφορές. Η "Βίβλος των νεκρών", της Πέμπτης Δυναστείας, αναφέρει για πρώτη φορά ότι ο βασιλιάς, εκτός από την "κα", έχει και μια άλλη ψυχή, την "μπα", η οποία πετάει σαν το γεράκι, πηγαίνει στον ουρανό και γίνεται αστέρι. Εκεί ο βασιλιάς ζει με τους θεούς απολαμβάνοντας ευδαιμονία και δέχεται τη λατρεία των ανθρώπων στους ναούς. Αυτή η θεώρηση φαίνεται να είναι βαθιά επηρεασμένη από τη σημιτική ιστορία του θεού Ταμμούζ, η οποία εμφανίζεται από τα πρώτα στάδια της αιγυπτιακής θρησκείας. Πολλούς αιώνες αργότερα παρόμοιες πεποιθήσεις με την εξυψωμένη "μπα" θα αρχίσουν να λέγονται και για τους κοινούς ανθρώπους.
Κίνα.
Όπως και σε άλλα μέρη, έτσι και στην Κίνα οι απόψεις περί ψυχής ποικίλουν. Ένα κείμενο του 535 π.Χ. αναφέρει την ύπαρξη δύο ψυχών στον άνθρωπο, δοξασία που είναι επηρεασμένη από τη θεωρία των αντίθετων αλλά και συμπληρωματικών δυνάμεων Γιν και Γιανγκ. Η κατώτερη ψυχή ονομάζεται "πο", έρχεται σε ύπαρξη όταν αρχίζει η ζωή του ανθρώπου και σχετίζεται με τις σωματικές λειτουργίες και επιθυμίες. Η ανώτερη ψυχή ονομάζεται "χουν", εμφανίζεται μετά την "πο" και είναι η έδρα της συνειδητότητας και της νόησης. Με τον θάνατο του σώματος, η κατώτερη επιστρέφει στη γη και η ανώτερη στον ουρανό. Εντούτοις, ένας βίαιος θάνατος θα μπορούσε να κάνει την "πο" και τη "χουν" να μείνουν στον κόσμο των ζωντανών για να πάρουν εκδίκηση. Οι λαϊκές κινεζικές αντιλήψεις ήθελαν τις ψυχές να έχουν αξία ανάλογα με την κοινωνική θέση. Ενώ η ψυχή του βασιλιά μπορούσε να επικοινωνήσει με τον Ουρανό, οι ψυχές των απλών ανθρώπων μπορούσαν να έρθουν σε επαφή μόνο με τους προγόνους τους. Στην έννοια της αθανασίας αναφέρεται ο Κομφούκιος, ο οποίος δίδαξε ότι αυτή μπορεί να κατακτηθεί μέσω της ηθικής υπεροχής, μέσω των σπουδαίων πολιτικών πράξεων ή μέσω της συγγραφής βιβλίων με αιώνια αξία. Από την άλλη μεριά, οι Ταοϊστές είχαν την πεποίθηση πως η αθανασία κατακτάται μέσω της εσωτερικής πνευματικής μεταμόρφωσης. Οι Κινέζοι πίστευαν επίσης στο "κι", δηλαδή την ψυχή του κόσμου, από την οποία απορρέουν οι δυνάμεις Γιν και Γιανγκ. Το "κι" διαπνέει τα πάντα στο σύμπαν, και έτσι θα μπορούσαν να θεωρηθούν έμψυχα, εκτός από τον άνθρωπο, τα ζώα και τα φυτά, ακόμη και οι πέτρες. Για τους Κινέζους όλη η φύση είναι έμψυχη.
Ιουδαϊσμός.
Όταν οι Εβδομήκοντα μετέφρασαν τις Εβραϊκές Γραφές, χρησιμοποίησαν συστηματικά τον όρο «ψυχή» για να αποδώσουν τη λέξη «νέφες» (נפש). «Νέφες» στην κυριολεξία σημαίνει το «ον που αναπνέει», και γι’ αυτό συνήθως δηλώνει είτε ένα ζώο είτε τον ίδιο τον άνθρωπο. Αρκετές φορές αυτός ο όρος σημαίνει επίσης τη ζωή που απολαμβάνει το ον που αναπνέει. Με αυτά και με άλλα στοιχεία, οι λόγιοι σήμερα ομοφωνούν ότι, σε αντίθεση με πολλούς άλλους πολιτισμούς, αρχικά οι Εβραίοι έβλεπαν τον άνθρωπο ως ολότητα και μάλιστα υλικής υπόστασης. Κατά την ελληνιστική περίοδο, ωστόσο, εμφανίζεται η διχοτόμηση του ανθρώπου σε άυλη ψυχή και υλικό σώμα, γεγονός που οφείλεται στην επίδραση του ελληνισμού, και ιδιαίτερα του πλατωνισμού.
Συνδυάζοντας τον πλατωνισμό με τις Εβραϊκές Γραφές, ο Φίλων ο Αλεξανδρεύς διδάσκει την προΰπαρξη της τριμερούς ψυχής και τη φυλάκισή της στο υλικό σώμα λόγω της αμαρτίας. Σύμφωνα με την Καινή Διαθήκη, οι Φαρισαίοι πίστευαν στην ανάσταση των νεκρών, αλλά ο Ιώσηπος μας πληροφορεί επιπρόσθετα ότι πίστευαν στην αθανασία της ψυχής και τη μετενσάρκωση. Στον αντίποδα, η ιερατική τάξη των Σαδδουκαίων, πιθανώς επηρεασμένη από τους Στωικούς, θεωρούσε τον θάνατο ως το οριστικό και αμετάκλητο τέλος του ανθρώπου. Οι Σαδδουκαίοι έφυγαν από το προσκήνιο εξαιτίας της καταστροφής του Ναού της Ιερουσαλήμ το 70 μ.Χ., και έτσι στον Ιουδαϊσμό οι απόψεις των Φαρισαίων αποδείχθηκαν καταλυτικές.
Ως αποτέλεσμα, στο Ταλμούδ, που αποτελεί την καρδιά της διδασκαλίας του ραβινικού Ιουδαϊσμού, υφίσταται το δόγμα της προΰπαρξης της τριμερούς ψυχής· το σώμα ωστόσο δεν θεωρείται φυλακή της. Η αναβίωση του Αριστοτελισμού κατά τον Μεσαίωνα επηρέασε τον τότε Ιουδαϊσμό, με τον Μαϊμονίδη να εκφράζει απόψεις που θεωρήθηκαν ως άρνηση της αθανασίας της ψυχής, αλλά αυτή η τάση αποδείχτηκε πρόσκαιρη. Παράλληλα, ο μυστικιστικός Ιουδαϊσμός της Καμπάλα, που αποτελεί εξέλιξη των νεοπλατωνικών θεωριών, επανέλαβε την τριχοτόμηση της ψυχής σε «νέφες», «ρούαχ» και «νεσαμάχ». Η «νέφες» σχετίζεται με τις βιολογικές λειτουργίες, η «ρούαχ» («πνεύμα») με την ηθική καλλιέργεια και η «νεσαμάχ» («πνοή») με τη νόηση. Επίσης, η Καμπάλα διδάσκει την ύπαρξη αρσενικών και θηλυκών ψυχών που, πριν εισέλθουν στα σώματα, υπάρχουν σε ζευγάρια. Οι διδασκαλίες της Καμπάλα διοχετεύθηκαν στον Χασιδισμό και εξακολουθούν μέχρι σήμερα να είναι αποδεκτές από πολλούς Εβραίους.
Χριστιανισμός.
Στην Καινή Διαθήκη ο όρος «ψυχή» χρησιμοποιείται σχεδόν πάντα με το παλαιοδιαθηκικό σημασιολογικό περιεχόμενο της λέξης «νέφες» και η ανθρώπινη υπόσταση αντιμετωπίζεται γενικά με τον κλασικό εβραϊκό τρόπο. Οι περισσότεροι θεολόγοι ωστόσο υποστηρίζουν ότι υπάρχουν και ψήγματα της θεώρησης του ανθρώπου και ως ψυχοσωματικής ένωσης. Παράλληλα, εξέχουσα θέση μέσα στην Καινή Διαθήκη έχει η ανάσταση των νεκρών, δικαίων και αδίκων, η οποία περιγράφεται με πολύ περισσότερες λεπτομέρειες από ό,τι στην Παλαιά Διαθήκη, καθώς και η προοπτική της χορήγησης αθανασίας και αφθαρσίας σε μια ουράνια ζωή ως βραβείο για τους δίκαιους που μετέχουν στη Νέα Διαθήκη του Χριστού.
Οι Αποστολικοί Πατέρες δεν κάνουν αναλύσεις για την ψυχή, αλλά ωστόσο αναφέρονται με πεποίθηση στη μέλλουσα ανάσταση. Στους Απολογητές, αν και υπάρχουν σαφείς εξωτερικές επιδράσεις στην ορολογία, εν τούτοις δεν συναντούμε τον κλασικό ελληνικό δυισμό ψυχής και σώματος. Επίσης, στην περίπτωση ακόμη του Αθηναγόρα που συναντάμε «"ουσιώδη αθανασία της ψυχής...το σώμα...δεν είναι φυλακή της ψυχής όπως είναι στον Πλάτωνα...αλλά...δημιούργημα του Θεού, αγαθό"». Έτσι οι Απολογητές εναντιώθηκαν «"κατά της θεολογικής δυαρχίας του Γνωστικισμού"» Όπως αναφέρει ο Γεώργιος Φλωρόφσκυ, η γενική τάση μέχρι τα τέλη του 2ου αι. βρίσκεται σε αρμονία με την καινοδιαθηκική επίκτητη ή κατά χάριν αθανασία της ψυχής, η οποία χορηγείται με βάση τη θυσία και την ανάσταση του Χριστού.
Χριστιανικές έννοιες μιας διχοτόμησης ψυχής-σώματος, αρχαίας ελληνικής προέλευσης, εισήχθησαν νωρίς στη χριστιανική θεολογία από τον Γρηγόριο Νύσσης και τον Αυγουστίνο με ένα εντελώς διαφορετικό όμως περιεχόμενο, ο οποίος «"ακολουθών την τριμερή διαίρεσιν της ψυχής, κατά τον Πλάτωνα...ισχυρίσθη ότι ο Λόγος προσέλαβε σώμα χωρίς λογικήν ψυχήν"».
Στην περίπτωση του Ωριγένη υπήρξε σε πολλές περιπτώσεις σαφής η επιρροή της αρχαίας ελληνικής φιλοσοφίας και έτσι υποστήριξε την προΰπαρξη της ψυχής, τον ξεπεσμό της στον υλικό κόσμο και ένα είδος μετενσάρκωσης κατά τη Δευτέρα Παρουσία. Οι θεωρίες του Ωριγένη καταδικάστηκαν οριστικά μεν στην Πέμπτη Οικουμενική Σύνοδο το 553 μ.Χ., αλλά η απόρριψή τους, όπως και του συνόλου της φιλοσοφικής θεολογίας, είχε εκφραστεί πολύ νωρίτερα. Όπως με τον Γρηγόριο τον Θεολόγο που «"αποφαίνεται με τόσο σκληρό τρόπο για το περιεχόμενο της ελληνικής φιλοσοφίας"».
Οι περισσότερες πάντως χριστιανικές ομάδες, περιλαμβανομένων των Ορθοδόξων, των Ρωμαιοκαθολικών και των Προτεσταντών, θεωρούν ότι η ψυχή δημιουργείται από τον Θεό κατά τη σύλληψη, επιζεί μετά θάνατον και, όταν γίνει η ανάσταση, θα επανενωθεί με το σώμα σε ένα αναδημιουργημένο σύμπαν.—Βλ. Εσχατολογία.
Σε επίπεδο θρησκευτικών ομάδων, εξαίρεση αποτελούν σήμερα οι Αντβεντιστές της Έβδομης Ημέρας και οι Μάρτυρες του Ιεχωβά, οι οποίοι εκλαμβάνουν τον θάνατο ως την παύση της ενσυνείδητης υπόστασης του ανθρώπου και την ανάσταση ως την αποκατάστασή της.
Επιπλέον, η πλειονότητα των ειδικών στις βιβλικές σπουδές, από τις αρχές του εικοστού αιώνα και μετά, υποστηρίζει ότι η Βίβλος παρουσιάζει μια ανθρωπολογία που δεν διχοτομεί τον άνθρωπο σε ψυχή και σώμα αλλά τον αντιμετωπίζει ενιαία, δηλαδή ολιστικά και μονιστικά. Ως εκ τούτου, αυτή η πλειονότητα θεωρεί ότι ο παραδοσιακός δυισμός έχει παρερμηνεύσει την ανθρώπινη φύση ως αποτέλεσμα εισόδου ελληνιστικών δοξασιών που άλλαξαν την ερμηνεία των βιβλικών χωρίων. Ο δογματολόγος Ν. Ματσούκας θεωρεί ότι «"κατά την πατερική θεολογία, που ακολουθεί κατά πόδας τη βιβλική, σώμα και ψυχή αποτελούν μία λειτουργική ενότητα"». Σε αυτή τη συμφωνία όμως υπάρχει μία ριζική διαφοροποίηση. Η βιβλική γλώσσα είναι εικονική, ενώ η πατερική φιλοσοφική, και μάλιστα με κυρίαρχη την πλατωνική δυαρχία σώματος και ψυχής. Η βάση μάλιστα μίας διάκρισης μεταξύ ψυχής και σώματος και η περαιτέρω ανάπτυξή της εκκινεί από τον Απόστολο Παύλο. Γι' αυτό και η πατερική θεολογία μιλά για ολική σωτηρία, δίχως να μπορεί να εννοηθεί αυτή, χωρίς την ψυχή. Έτσι για όσους θεωρούν το περιεχόμενο της πατερικής ανθρωπολογικής θεολογίας ως διαρχικό ή διυστικό, πάντοτε θα τίθεται το αμείλικτο ερώτημα ποιος πλατωνικός ή νεοπλατωνικός θα ισχυριζόταν α) ότι αγιάζεται το σώμα β) ότι υπάρχει μόνο ο όλος άνθρωπος γ) ότι η σωτηρία είναι ολική.
Επιστήμη.
Τα ευρήματα της επιστήμης μπορεί να έχουν σημασία για την κατανόηση της ψυχής, ανάλογα με τις πεποιθήσεις του ατόμου όσον αφορά τη σχέση μεταξύ της ψυχής και του νου. Ένα άλλο μπορεί να είναι η πεποίθηση κάποιου σχετικά με τη σχέση ανάμεσα στην ψυχή και το σώμα. Η επιστήμη δεν έχει αποδείξει ποτέ την ύπαρξη ψυχής.
Νευροεπιστήμη και ψυχή.
Η νευροεπιστήμη, ως διεπιστημονικό πεδίο, και ο κλάδος της γνωστικής νευροεπιστήμης ιδιαίτερα, λειτουργεί υπό την οντολογική υπόθεση του φυσικαλισμού. Με άλλα λόγια, προϋποθέτει –για να εκτελέσει την επιστήμη του– ότι μόνο τα θεμελιώδη φαινόμενα που μελετώνται από τη φυσική υπάρχουν. Έτσι, η νευροεπιστήμη επιδιώκει να κατανοήσει τα ψυχικά φαινόμενα μέσα στο πλαίσιο σύμφωνα με το οποίο η ανθρώπινη σκέψη και συμπεριφορά προκαλούνται αποκλειστικά από φυσικές διεργασίες που λαμβάνουν χώρα μέσα στον εγκέφαλο και λειτουργεί με τον τρόπο της μείωσης αναζητώντας μια εξήγηση για το μυαλό από την άποψη της εγκεφαλικής δραστηριότητας.
Για να μελετήσουμε το μυαλό από την άποψη του εγκεφάλου, χρησιμοποιούνται διάφορες μέθοδοι λειτουργικής νευροαπεικόνισης για τη μελέτη των νευροανατομικών συσχετισμών διαφόρων γνωστικών διεργασιών που συνθέτουν τον νου. Τα στοιχεία από την απεικόνιση του εγκεφάλου δείχνουν ότι όλες οι διεργασίες του νου έχουν φυσικές συσχετίσεις στη λειτουργία του εγκεφάλου. Ωστόσο, τέτοιες συσχετιστικές μελέτες δεν μπορούν να προσδιορίσουν εάν η νευρική δραστηριότητα παίζει έναν αιτιώδη ρόλο στην εμφάνιση αυτών των γνωσιακών διεργασιών (ο συσχετισμός δεν συνεπάγεται αιτιώδη συνάφεια) και δεν μπορούν να προσδιορίσουν εάν η νευρική δραστηριότητα είναι είτε απαραίτητη είτε επαρκής για να εμφανιστούν τέτοιες διεργασίες. Η αναγνώριση της αιτιώδους συνάφειας και των αναγκαίων και επαρκών συνθηκών απαιτεί ρητό πειραματικό χειρισμό αυτής της δραστηριότητας. Εάν ο χειρισμός της εγκεφαλικής δραστηριότητας μεταβάλλει τη συνείδηση, τότε μπορεί να συναχθεί ένας αιτιώδης ρόλος για τη δραστηριότητα του εγκεφάλου. Δύο από τους πιο συνηθισμένους τύπους πειραμάτων χειρισμού είναι τα πειράματα απώλειας λειτουργίας και απόκτησης λειτουργικότητας. Σε ένα πείραμα απώλειας λειτουργίας (που ονομάζεται επίσης «αναγκαιότητα»), ένα μέρος του νευρικού συστήματος μειώνεται ή αφαιρείται σε μια προσπάθεια να προσδιοριστεί εάν είναι απαραίτητο για μια συγκεκριμένη διεργασία να συμβεί και σε ένα πείραμα απόκτησης λειτουργικότητας (που ονομάζεται επίσης «επάρκεια»), μια πτυχή του νευρικού συστήματος αυξάνεται σε σχέση με το κανονικό. Οι χειρισμοί της εγκεφαλικής δραστηριότητας μπορούν να πραγματοποιηθούν με άμεση ηλεκτρική διέγερση εγκεφάλου, μαγνητική εγκεφαλική διέγερση χρησιμοποιώντας διακρανιακή μαγνητική διέγερση, ψυχοφαρμακολογικό χειρισμό, οπτογενετικό χειρισμό και μελετώντας τα συμπτώματα εγκεφαλικής βλάβης (περιπτωσιολογικές μελέτες). Επιπλέον, οι νευροεπιστήμονες διερευνούν πώς αναπτύσσεται ο νους με την ανάπτυξη του εγκεφάλου.
Φυσική και ψυχή.
Ο φυσικός Σον Μ. Κάρολ (Sean M. Carroll) έχει γράψει ότι η ιδέα της ψυχής είναι σε αντίθεση με τη κβαντική θεωρία πεδίου (QFT). Γράφει ότι για να υπάρξει μια ψυχή: «"Όχι μόνο απαιτείται νέα φυσική, αλλά δραματικά νέα φυσική. Μέσα στο QFT δεν μπορεί να υπάρξει μια νέα συλλογή “σωματιδίων πνεύματος” και “πνευματικών δυνάμεων” που αλληλεπιδρούν με τα κανονικά μας άτομα, γιατί θα τα εντοπίζαμε στα υπάρχοντα πειράματα"».
Αντίθετα, ο Χανς Χάλβορσον (Hans Halvorson), καθηγητής του Πανεπιστημίου του Πρίνστον, έχει επισημάνει μια εννοιολογική δυσκολία στη λογική συνέπεια της κβαντικής μηχανικής. Η συζήτηση του 2016 με τον Σον Κάρολ στο Κάλτεκ (Caltech) για το θέμα αυτό είναι διαθέσιμη από διάφορες πηγές στο διαδίκτυο. Ο Χάλβορσον επισημαίνει ότι ορισμένες ερμηνείες του προβλήματος της μέτρησης στην κβαντική μηχανική φαίνεται να απαιτούν μια παρατήρηση από ένα μυαλό ή συνειδητό παράγοντα (βλέπε κβαντικό μυαλό) για να καταρρεύσει η κυματοσυνάρτηση ώστε να ληφθεί ένα συγκεκριμένο αποτέλεσμα. Δεδομένου ότι η κβαντική μηχανική θέτει μια υπέρθεση ως κανονική κατάσταση της ύλης, ένας υλικός εγκέφαλος θα πρέπει επίσης να είναι σε απροσδιόριστη κατάσταση παρόμοια με τη Γάτα του Σρέντινγκερ. Πώς μπορεί τότε να παράγει ένα καθορισμένο αποτέλεσμα; Ο Χάλβορσον υποστηρίζει ότι αυτό απαιτεί λογικά κάτι πολύ κοντά σε μια άυλη ψυχή που μπορεί να κάνει την παρατήρηση και την κατάρρευση της κυματοσυνάρτησης. Αυτό το γενικό πρόβλημα επισημάνθηκε πρώτα από τον φυσικό Γιουτζίν Γουίγκνερ, ο οποίος σκέφτηκε ότι η κατάρρευση της κυματοσυνάρτησης συνέβη λόγω των δραστηριοτήτων του νου. Ο θεωρητικός φυσικός Ρότζερ Πένροουζ και άλλοι έχουν αναπτύξει παρόμοιες προοπτικές.
Η κβαντική απροσδιοριστία έχει χρησιμοποιηθεί από ορισμένους θεωρητικούς ως λύση στο πρόβλημα του πώς μια ψυχή μπορεί να αλληλεπιδρά με τον εγκέφαλο, αλλά ο νευροεπιστήμονας Πίτερ Κλαρκ (Peter Clarke) εντόπισε σφάλματα σε αυτήν την άποψη, σημειώνοντας ότι δεν υπάρχει καμία απόδειξη ότι οι διαδικασίες αυτές διαδραματίζουν ρόλο στην εγκεφαλική λειτουργία, και κατέληξε στο συμπέρασμα ότι μια καρτεσιανή ψυχή δεν έχει καμία βάση από την κβαντική φυσική. Η κβαντική απροσδιοριστία δεν είναι προσωποκρατική, δηλαδή δεν προέρχεται από τα πρόσωπα αλλά αποτελεί πιθανοτική ιδιότητα του σύμπαντος. Δεν νοείται ελεύθερη θέληση όταν εδράζεται σε μη έλεγχο από το υποκείμενο κατά τη γένεσή της.
Βιολογία και ψυχή.
Ο βιολόγος Σιρύλ Μπαρέτ (Cyrille Barrette) έχει γράψει ότι «"η ψυχή είναι μια λέξη που υποδηλώνει μια ιδέα που εφευρέθηκε για να αντιπροσωπεύει την αίσθηση ότι κατοικούμαστε από μια ύπαρξη, από μία συνείδηση"». Ο Μπαρέτ εξηγεί, χρησιμοποιώντας απλά παραδείγματα σε ένα σύντομο αυτό-δημοσιευμένο άρθρο, ότι η ψυχή είναι μια ιδιότητα που αναδύεται από την πολύπλοκη οργάνωση της ύλης στον εγκέφαλο.
Παραψυχολογία.
Μερικοί παραψυχολόγοι προσπάθησαν να διαπιστώσουν με επιστημονικό πείραμα εάν υπάρχει ψυχή ξεχωριστή από τον εγκέφαλο, όπως συνήθως ορίζεται στη θρησκεία και όχι ως συνώνυμο της ψυχής ή του νου. Οι Μίλμπορν Κρίστοφερ (Milbourne Christopher, 1979) και Μαίρη Ρόουτς (Mary Roach, 2010) υποστηρίζουν ότι καμία από τις προσπάθειες παραψυχολόγων δεν το έχει κατορθώσει ακόμη.
Βάρος της ψυχής.
Το 1901 ο Ντάνκαν ΜακΝτούγκαλ (Duncan MacDougall) έκανε μετρήσεις βάρους των ασθενών καθώς πέθαναν. Ισχυρίστηκε ότι υπήρξε απώλεια βάρους διαφόρων ποσοτήτων κατά τη στιγμή του θανάτου, συμπέρανε ότι η ψυχή ζυγίζει 21 γραμμάρια. Ο φυσικός Ρόμπερτ Λ. Παρκ (Robert L. Park) έχει γράψει ότι τα πειράματα του ΜακΝτούγκαλ «"δεν θεωρούνται σήμερα ως επιστημονικώς αποδεκτά"» και ο ψυχολόγος Μπρους Χουντ (Bruce Hood) έγραψε ότι «"επειδή η απώλεια βάρους δεν ήταν αξιόπιστη ή αναπαραγόμενη, τα ευρήματά της ήταν μη επιστημονικά"».

</doc>
<doc id="53837" url="https://el.wikipedia.org/wiki?curid=53837" title="Βιοηθική">
Βιοηθική

Βιοηθική είναι ο κλάδος εκείνος της επιστήμης που ασχολείται με τα ηθικά προβλήματα που προέκυψαν από τις νέες ανακαλύψεις της Βιολογίας και τις εφαρμογές της Γενετικής Μηχανικής και συνίσταται στην προσπάθεια αποφυγής μη αντιστρεπτών καταστάσεων που σχετίζονται με τον χειρισμό του γενετικού υλικού. 
Ο πρώτος που χρησιμοποίησε τον όρο "bioethics", είναι ο Potter van Rensselaer στο έργο του «Bioethics. Bridge to the future», Νέα Υόρκη, 1971. Ο όρος αυτός χρησιμοποιήθηκε εκτεταμένα από τους αγγλόφωνους επιστήμονες και καθιερώθηκε στην διεθνή βιβλιογραφία αντικαθιστώντας σταδιακά τον όρο "ιατρική ηθική". 
Η ραγδαία ανάπτυξη των Βιολογικών επιστημών και η δυνατότητα παρέμβασης του ανθρώπου σε διάφορες βιολογικές διαδικασίες έκαναν απαραίτητη την ανάπτυξη ενός νέου γνωστικού αντικειμένου, αυτού της Βιοηθικής. Από τη φύση της η Βιοηθική είναι το σημείο τομής διαφορετικών επιστημονικών πεδίων της Βιολογίας που περιλαμβάνουν τη Γενετική, τη Βιοτεχνολογία, τη Βιοϊατρική, ενώ εμπλέκονται και τελείως διαφορετικοί γνωστικοί τομείς όπως η Νομική και η Θεολογία.
Το αντικείμενο της νέας επιστήμης ανέκυψε έπειτα από την αλματώδη πρόοδο που συντελέστηκε στην Ιατρική πρώτα και έπειτα στη Βιολογία, κυρίως από τον Δεύτερο Παγκόσμιο Πόλεμο και μετά. Πράγματι η διεθνής επιστημονική κοινότητα, έλαβε γνώση ότι υπήρχε έντονη η ανάγκη της καταδίκης των εγκληματικών (συνάμα αποτρόπαιων) πειραμάτων που πραγματοποίησαν οι ναζί γιατροί και βιολόγοι στα Ναζιστικά στρατόπεδα συγκέντρωσης. Ποτέ μέχρι τότε ο άνθρωπος δεν είχε τη δυνατότητα πειραματισμού, τουλάχιστον σε τόσο μεγάλη κλίμακα, πάνω σε συνανθρώπους του και ποτέ ξανά δεν θα έπρεπε να επαναληφθεί η φρικώδης περιπέτεια των ανθρώπινων πειραματόζωων.
Τα πρώτα βήματα.
Τον Σεπτέμβριο του 1947 η Διεθνής Οργάνωση Υγείας σε συνεργασία με την UNESCO συνέταξε τον Διεθνή Κώδικα Ιατρικής Δεοντολογίας, σαφώς επηρεασμένο από το πνεύμα της Δίκης της Νυρεμβέργης. Η Διακήρυξη της Γενεύης, όπως έμεινε γνωστή στην ιστορία, έθεσε δέκα κανόνες που θα πρέπει να τηρούνται σε κάθε πειραματική διαδικασία που σχετίζεται με ανθρώπους. Ένας από τους κανόνες προέβλεπε ότι οφείλεται να εξασφαλίζεται η συγκατάθεση του υποκειμένου, βασική αρχή που αποτέλεσε τον θεμέλιο λίθο της Βιοηθικής. Οι δεκαετίες που ακολούθησαν ήταν εξαιρετικά παραγωγικές για τη Βιολογία και οι γνώσεις που σωρεύτηκαν άρχισαν να βρίσκουν πρακτικές εφαρμογές ήδη από τα τέλη της δεκαετίας του '60.
Στις αρχές του 1970 η τεχνογνωσία επέτρεψε για πρώτη φορά στον άνθρωπο να επέμβει σε ευρεία κλίμακα στο γενετικό υλικό. Πολλοί επιστήμονες στην προσπάθεια τους να προσεγγίσουν την παθολογία του καρκίνου θέλησαν να κλωνοποιήσουν σχετιζόμενα με τον καρκίνο γονίδια και να τα εισαγάγουν στο βακτήριο "Escherichia coli", το οποίο αποτελεί μέλος της φυσικής συμβιωτικής βακτηριοχλωρίδας του πεπτικού συστήματος του ανθρώπου. Η πιθανότητα διαφυγής τέτοιων τροποποιημένων βακτηριακών στελεχών και η μεταφορά τους στο ανθρώπινο έντερο έθεσε ένα πρόβλημα που όμοιο του, στην αμεσότητα και την έκταση των συνεπειών του, δεν είχε συναντήσει η επιστήμη. Το 1975 μια ομάδα αποτελούμενη από 100 μοριακούς βιολόγους συναντήθηκε στην Καλιφόρνια και συμφώνησε ότι θα πρέπει να μπουν κάποια όρια στην έρευνα της Γενετικής Μηχανικής. Στις μέρες μας είναι αποδεκτό ότι αυτή ήταν η πρώτη καθαρά καταγεγραμμένη περίπτωση που αποδίδεται στην Βιοηθική Αντίστοιχες επιτροπές συστήθηκαν και στην Ευρώπη και έβαλαν τις βάσεις για μια γόνιμη σχέση έρευνας και αυτοσυγκράτησης των ίδιων των επιστημόνων.
Το αντικείμενο.
Οι επιτροπές Βιοηθικής έχουν ως σκοπό τη γνωμοδότηση πάνω στα ηθικά προβλήματα που ανακύπτουν από τις εξελίξεις στους πλέον δυναμικού κλάδους της Βιολογίας και της Ιατρικής. Στην αρχή τα ζητήματα της Βιοηθικής ρυθμίζονταν σχεδόν αποκλειστικά από τους ερευνητές. Τα θεαματικά βήματα όμως που έλαβαν χώρα τις δεκαετίες του '80 και του '90 ενέπλεξαν εκτός από άλλους κλάδους και την ίδια την Πολιτεία. Ο λόγος είναι απλός: οι εφαρμογές της Γενετικής, της Γενετικής Μηχανικής, της Βιοτεχνολογίας και της Βιοϊατρικής στους τομείς της υγείας, του περιβάλλοντος και της διατροφής μπορεί να έχουν ως σκοπό την βελτίωση του επιπέδου ζωής του ανθρώπου αλλά δυστυχώς σε τέτοιας μεγάλης κλίμακας επεμβάσεις ελλοχεύει πάντα ο κίνδυνος καταστροφικών, μόνιμων βλαβών. Επίσης ανακύπτουν ζητήματα που σχετίζονται με την ποιότητα ζωής του ανθρώπου και των ζώων, την προστασία των καταναλωτών και των αγροτών καθώς και μια σειρά από ηθικά προβλήματα.
Η αναγκαιότητα.
Είναι όμως όντως τόσο επικίνδυνες οι εφαρμογές της Βιολογίας που να δικαιολογούν μια τέτοια αντίδραση; Παρότι δεν έχουν καταγραφεί πολλά αρνητικά παραδείγματα, η αλήθεια είναι πως πάντα υποβόσκει η πιθανότητα ενός λάθος χειρισμού με τραγικές δυστυχώς συνέπειες. Μεταλλαγμένα βακτήρια μπορούν να παρουσιάσουν αυξημένες ιδιότητες ανθεκτικότητας απέναντι σε αντιβιοτικά, στοιχείο που θα τα καθιστούσε πρακτικά άτρωτα. Η μολυσματικότητα σε στελέχη ιών και βακτηρίων θα μπορούσε δυνητικά να πολλαπλασιαστεί με ολέθριες συνέπειες (π.χ. πανδημία). Οι συνέπειες της απελευθέρωσης των γενετικά τροποποιημένων προϊόντων (γνωστών και ως διαγονιδιακών) στο περιβάλλον παραμένουν εν πολλοίς άγνωστες και οι περιβαλλοντολογικές οργανώσεις κρούουν τον κώδωνα του κινδύνου. Επίσης τα γενετικά τροποποιημένα προϊόντα μπορεί να φέρουν πληροφορίες που τα καθιστούν πιο εύκολα στην καλλιέργεια ή τους προσδίδουν κάποιο επιθυμητό χαρακτηριστικό, δεν είναι γνωστά όμως ακόμη (και δεν θα μπορούσε να είναι) τα αποτελέσματα της μακροχρόνιας χρήσης τους. Η γονιδιακή θεραπεία και η τεχνολογία του ανασυνδυασμένου DNA μπορεί να έχουν αποδειχθεί υψηλότατης ακρίβειας και αποδοτικότητας εργαλεία που υποκαθιστούν σε πολλές περιπτώσεις την κλασική Ιατρική, δεν παύουν όμως να είναι τεχνικές που δεν έχουν χρησιμοποιηθεί σε μεγάλη κλίμακα και επί μακρόν και συνεπώς δεν είναι εξασφαλισμένη η έλλειψη προβλημάτων (και έχουν αναφερθεί αρκετά).
Επέμβαση στο ανθρώπινο γενετικό υλικό.
Η κλωνοποίηση σε θηλαστικά ήταν ένα μεγάλο βήμα που άνοιξε το δρόμο για μια πιθανή κλωνοποίηση στον άνθρωπο. Η συγκεκριμένη ερευνητική προοπτική, ενώ ακόμη βρίσκεται σε επίπεδο σχεδιασμού, έχει ήδη αποκτήσει φανατικούς πολέμιους και υπερασπιστές. Το σημαντικότερο στοιχείο είναι ότι εγείρονται πολλά και σοβαρά ηθικά προβλήματα όπως η μοναδικότητα του ατόμου, η θέση του στην κοινωνία, η ομοιογένεια στο γονιδίωμα κ.α. Τα παραπάνω σε συνδυασμό με τη χαρτογράφηση ανθρώπινου γονιδιώματος που ολοκληρώθηκε το 2000 παρέχουν ανεξάντλητες δυνατότητες στους μελλοντικούς ερευνητές που θα θελήσουν να πειραματιστούν με τη δημιουργία ή καλύτερα την τροποποίηση ανθρώπων. Για πρώτη φορά στην ιστορία του ο άνθρωπος μπορεί να επέμβει στο γενετικό υλικό και να προσθέσει επιθυμητά χαρακτηριστικά ή να αφαιρέσει προβληματικά γονίδια, όχι μόνο σε απλούς προκαρυωτικούς μονοκύτταρους οργανισμούς αλλά ακόμη και στο ίδιο του το είδος. Εύλογο είναι ότι οι όποιες κινήσεις γίνουν θα πρέπει να πραγματοποιηθούν με τη μέγιστη σοβαρότητα και προσοχή ενώ θα πρέπει να ληφθεί κάθε δυνατή πρόνοια και προφύλαξη.
Απόρροια των γενετικών ερευνών είναι η εμπορική ταυτοποίηση γονιδίων (ακόμα και ανθρώπινων) ή αλλιώς το πατεντάρισμα τους από ιδιωτικές εταιρείες που ασχολούνται με εφαρμογές της Βιοτεχνολογίας και της Γενετικής. Η αρχή έγινε το 1980 στις ΗΠΑ για ένα γενετικά τροποποιημένο βακτήριο που είχε την ικανότητα να διασπά το πετρέλαιο. Αντίστοιχα το 1992 το Ευρωπαϊκό Γραφείο Ευρεσιτεχνιών έδωσε δίπλωμα ευρεσιτεχνίας σε κατάλληλα γενετικά τροποποιημένο ποντικό που χρησιμοποιήθηκε στην έρευνα κατά του καρκίνου. Τα πράγματα όμως περιπλέκονται όταν φτάνουμε στην κατοχύρωση δικαιωμάτων ανθρώπινων γονιδίων καθώς δεν είναι απλά και μόνο βιολογικό υλικό αλλά στοιχείο της ταυτότητας του κάθε ατόμου ξεχωριστά. Αναδύεται λοιπόν η οξεία προβληματική του θέματος από τη μια με εταιρείες κολοσσούς να ξοδεύουν υπέρογκα ποσά για την έρευνα στο ανθρώπινο γονιδίωμα οι οποίες προσδοκούν να αποσβέσουν το κόστος με τις πιθανές εφαρμογές στη γονιδιακή θεραπεία για παράδειγμα ενώ από την άλλη ανάμεσα στους κόλπους της ακαδημαϊκής κοινότητας κερδίζει διαρκώς η άποψη ότι το γονιδίωμα είναι η ίδια η κοινή μας κληρονομιά και κανείς δεν μπορεί να την διεκδικήσει αποκλειστικά.
Πράγματι το Ευρωπαϊκό Κοινοβούλιο το 1995 δέχτηκε πρόταση σύμφωνα με την οποία δεν επιτρέπεται η κατοχύρωση νέων γενετικά τροποποιημένων ποικιλιών φυτών ή ζώων καθώς και κανενός φυσικού ιστού ή ανθρώπινου κυττάρου και γονιδίου. Το νομοσχέδιο υπερψηφίστηκε και από το 1998 ενέχει θέση κοινοτικής οδηγίας δημοσιευμένης στην εφημερίδα των Ευρωπαϊκών Κοινοτήτων. Οι κυβερνήσεις των Κρατών μελών είχαν διορία μέχρι το 2000 για να εναρμονίσουν τις εθνικές νομοθεσίες, πράξη που δεν έγινε σε όλες τις χώρες. Τελείως διαφορετικά είναι τα πράγματα στις όπου το αντίστοιχο γραφείο προχωρά στην έκδοση διπλωμάτων ευρεσιτεχνίας για κάθε γενετικά τροποποιημένο προϊόν ενώ το Κογκρέσο δεν έχει δείξει κανένα απολύτως σημείο πιθανής αλλαγής της νομοθεσίας. Αυτονόητο είναι ότι στο εγγύς μέλλον και ενόσω η Βιολογία προχωρά σε ακόμη μεγαλύτερες ανακαλύψεις, η νομοθετική ασυμφωνία μεταξύ Αμερικής και Ευρώπης αλλά ακόμη και ανάμεσα στις ευρωπαϊκές χώρες θα οδηγήσει σε σοβαρά προβλήματα.
Η σημερινή κατάσταση.
Τα θέματα που εξετάζει η Βιοηθική είναι εξαιρετικά σοβαρά και θα πρέπει να αντιμετωπίζονται σε διακρατικό επίπεδο, ώστε να μην αποτελέσουν παίγνιο στα χέρια ανεύθυνων και άσχετων με το αντικείμενο ομάδων ούτε, πολύ περισσότερο, αντικείμενο εκμετάλλευσης. Τα κράτη-μέλη του Συμβουλίου της Ευρώπης συνέταξαν στο Οβιέδο (Oviedo) το 1997 τη Σύμβαση για την Προστασία των Δικαιωμάτων και της Αξιοπρέπειας του Ανθρώπινου Όντος σε σχέση με τις εφαρμογές της Βιολογίας και της Ιατρικής. Η Σύμβαση επεκτάθηκε στο Παρίσι το 1998 με άρθρα που αφορούν στην κλωνοποίηση. Ενδεικτικά παρατίθενται τα πιο σημαντικά άρθρα που σχετίζονται με τη διασφάλιση βασικών ανθρώπινων δικαιωμάτων.
"«Απαγορεύεται οποιαδήποτε παρεμβολή με σκοπό τη δημιουργία ανθρώπινου όντος γενετικά όμοιου με άλλο ανθρώπινο ον, ζωντανού ή νεκρού», Άρθρο 1. «Κάθε άτομο έχει δικαίωμα να γνωρίζει οποιαδήποτε πληροφορία αφορά την υγεία του», Άρθρο 10. «Απαγορεύεται κάθε είδους διάκριση εναντίον ατόμου με βάση κληρονομικά του χαρακτηριστικά», Άρθρο 11."
Η UNESCO έχει, επίσης, διατυπώσει αντίστοιχες διατάξεις όπως η Διακήρυξη για το Ανθρώπινο Γονιδίωμα και τα Ανθρώπινα δικαιώματα σύμφωνα με το άρθρο 10 της οποίας «Καμία έρευνα δε μπορεί να υπερισχύσει των θεμελιωδών ελευθεριών και της αξιοπρέπειας του ατόμου».
Συνοψίζοντας, οι εκρηκτικές ανακαλύψεις των επί μέρους κλάδων της Βιολογίας προηγήθηκαν κατά πολύ της Νομικής επιστήμης, με συνέπεια το πεδίο εφαρμογών των επιτευγμάτων των Βιολογικών Επιστημών να καλύπτεται από ένα ασαφές έως ανύπαρκτο νομικό πλαίσιο.

</doc>
<doc id="53840" url="https://el.wikipedia.org/wiki?curid=53840" title="Ατμοσφαιρική ενέργεια">
Ατμοσφαιρική ενέργεια

Οι μεγαλύτερες διαταράξεις κατ΄ όγκο και κατ΄ έκταση που μπορεί να συμβούν στον πλανήτη Γη είναι αυτές που συμβαίνουν στη μάζα της ατμόσφαιράς του, και που ποικίλλουν από μερικά εκατοστά μέχρι χιλιάδες χιλιόμετρα. Κάθε τέτοια διατάραξη σε κίνηση ονομάζεται άνεμος, που μπορεί να είναι από ένα μικρό αεράκι σ΄ ένα πάρκο, μέχρι ένας τυφώνας, ή ακόμη μεγαλύτερο ρεύμα αέρος που ξεχύνεται από τους τροπικούς σε μεγαλύτερα πλάτη. Σε κάθε τέτοια μετακίνηση ο αέρας, εκτός του ότι μεταφέρει μεγάλες ποσότητες θερμότητας, υγρασίας και ορμής, παράγει επίσης και άλλες μορφές ενέργειας. Και αυτό γιατί οι παραγόμενοι άνεμοι αποτελούν συνέπεια της άνισης κατανομής της ηλιακής ενέργειας (θερμότητας) στην επιφάνεια της Γης.
Για να κατανοηθεί το πόσο διαφορετικά η ηλιακή ενέργεια επιδρά στα διάφορα γεωγραφικά πλάτη, είτε στη ξηρά, είτε στη θάλασσα, και θέτει την ατμόσφαιρα σε κίνηση, θα πρέπει πρώτα να εξετασθούν οι διάφορες μορφές ατμοσφαιρικής ενέργειας, καθώς επίσης και η μετάπτωσή τους από την μια μορφή στην άλλη.
Μορφές ατμοσφαιρικής ενέργειας.
Καθίσταται φανερό πως το αποτέλεσμα της θερμικής ενέργειας του Ήλιου είναι ν΄ ανεβάζει την θερμοκρασία τόσο της ατμόσφαιρας, όσο και της υποκείμενης αυτής επιφάνειας της Γης (ξηράς ή θάλασσας). Και ενώ συμβαίνει αυτό ένα άλλο μέρος της ηλιακής ενέργειας αρχίζει 
να μετατρέπεται σε άλλες μορφές κατ΄ ακόλουθη σειρά:
Θερμική ενέργεια.
Στη αρχή, η ηλιακή ενέργεια είναι εσωτερική, δηλαδή ενέργεια οφειλόμενη σε μοριακή κίνηση γνωστή ως θερμότητα. Έτσι τα μόρια του θερμού αέρα κινούνται ταχύτερα από εκείνα του ψυχρού. Αυτή η ενέργεια μετριέται ως θερμοκρασία.
Γεωδυναμική ενέργεια.
Έπειτα, επειδή ο αέρας έχει ζεσταθεί και διαστέλλεται, και το κέντρο βάρους του ανεβαίνει ψηλότερα έχει ως αποτέλεσμα ν΄ αυξάνει η "δυναμική" του ενέργεια, που αυτή στην Μετεωρολογία ονομάζεται γεωδυναμική ενέργεια. 
Ολική δυναμική ενέργεια.
Ο συνδυασμός Θερμικής ενέργειας + γεωδυναμικής ενέργειας χαρακτηρίζεται:Ολική δυναμική ενέργεια.΄
Λανθάνουσα ενέργεια.
Μια άλλη επίσης μορφή ενέργειας περιέχεται στους υδρατμούς που παράγονται από την εξάτμιση των επιφανειακών υδάτων (κυρίως των θαλασσών), των υδροσταγόνων στα σύννεφα, στα υγρά εδάφη κ.λπ. είτε ακόμη από την εξάτμιση των επιφανειακών ιστών των φύλλων των φυτών που εν προκειμένω λέγεται "διαπνοή". Εξ'ορισμού η λανθάνουσα θερμότητα είναι το ποσό της θερμότητας που απαιτηται για την μετατροπή 1 kg νερού θερμοκρασίας βρασμού σε ατμό ίδιας θερμοκρασίας . Ονομάζεται έτσι γιατι δεν εντοπίζεται αλλαγή θερμοκρασίας αλλα μόνο αλλαγή καταστασης του νερού. Η δε "λανθάνουσα" αυτή θερμότητα αποδίδεται πάλι όταν ο ατμός συμπυκνώνεται σε νερό.
Κινητική ενέργεια.
Έτσι τελικά η κίνηση του αέρα -που οφείλεται αρχικά στη πρόσληψη απ΄ αυτόν θερμότητας ή εσωτερικής ενέργειας- του δίνει την κινητική ενέργεια.
Ηλεκτρική ενέργεια.
Στην ατμόσφαιρα υπάρχει ελεύθερος ηλεκτρισμός στον αέρα και στα σύννεφα λόγω της ηλεκτρικής επαγωγής με την επιφάνεια της Γης. Ο ηλεκτρισμός της ατμόσφαιρας δεν έχει κάποιο συγκεκριμένο φορτίο, αλλά κατά κανόνα είναι πάντα αντίθετο με αυτό της Γης. Σε καλό καιρό το δυναμικό φτάνει τα 100 Βολτ ανά μέτρο.
Μεταβολές ατμοσφαιρικής ενέργειας.
Παρατηρείται λοιπόν πως η ατμοσφαιρική ενέργεια μεταβάλλεται αδιάκοπα από την μια μορφή της σε άλλη αν και το σύνολό της παραμένει πάντα σταθερό, όταν δεν υπάρχει βέβαια ενεργειακό πλεόνασμα ή έλλειμμα λόγω ακτινοβολίας. Η σειρά αυτών των ενεργειακών μεταβολών είναι η ακόλουθη:&lt;br&gt;
Η ηλιακή ακτινοβολία που απορροφάται από τη Γη και την ατμόσφαιρα μετατρέπεται σε δύο μορφές ενέργειας 
Η ολική δυναμική ενέργεια αυτή, μετατρέπεται στη συνέχεια εν μέρει σε κινητική ενέργεια ανέμων και σε "λανθάνουσα θερμότητα" των υδρατμών. Και οι δύο αυτοί τύποι ενέργειας ξαναμετατρέπονται αργότερα η μεν πρώτη σε "θερμότητα" ή "κινητική" (με την τριβή που αναπτύσσεται ανάμεσα στον άνεμο και την επιφάνεια της Γης, και ανάμεσα στα μόρια του αέρα), η δε λανθάνουσα με την συμπύκνωση των υδρατμών.
Παρατηρήσεις.
Το μεγαλύτερο μέρος της ατμοσφαιρικής ενέργειας είναι η εσωτερική και η δυναμική της μορφή. Μόνο ένα πολύ μικρό μέρος της είναι σε κινητική και λανθάνουσα. Και επειδή το ολικό ποσό της κινητικής ενέργειας της ατμόσφαιρας παραμένει σταθερό συνεπάγεται πως αυτή παράγεται στον ίδιο ρυθμό που διασπείρεται.&lt;br&gt; 
Η ποσότητα της ατμοσφαιρικής κινητικής ενέργειας εκφραζόμενη σε τζάουλ -δηλαδή σε μονάδες έργου-, υπολογίζεται ίσο με 2 περίπου τζάουλς ανά τετραγωνικό μέτρο, δηλαδή τιμή που αντιπροσωπεύει μόλις το 0,57% της εισερχόμενης στην ατμόσφαιρα ηλιακής ενέργειας. Αν και αυτό το ποσοστό φαίνεται πολύ μικρό στην πραγματικότητα είναι αρκετό για να διατηρεί την ατμόσφαιρα σε μια συνεχή κίνηση, έτσι ώστε να εξισορροπείται η άνιση κατανομή πάνω στην επιφάνεια της Γης, της θερμότητας που παράγεται τόσο από την ηλιακή ακτινοβολία όσο και από την Γήινη ακτινοβολία.

</doc>
<doc id="53841" url="https://el.wikipedia.org/wiki?curid=53841" title="Μετανάστευση">
Μετανάστευση

Η Μετανάστευση ("immigration"), τόσο κατά τις κοινωνικές επιστήμες όσο και κατά το Διεθνές Δίκαιο, είναι η μετακίνηση ανθρώπων σε μία χώρα της οποίας δεν έχουν την ιθαγένεια, προκειμένου να εγκατασταθούν εκεί, ιδιαίτερα ως μόνιμοι κάτοικοι ή μελλοντικοί πολίτες της χώρας. 
Το μεταναστευτικό φαινόμενο είναι πολυδιάστατο και πολυεπίπεδο. Η πολυπλοκότητά του οφείλεται στο γεγονός ότι αποτελεί ένα φαινόμενο εγγενές της ανθρώπινης εξέλιξης, της κοινωνίας, της οικονομίας, της πολιτικής και του πολιτισμού.
Η μετανάστευση αποτελεί μια δυναμική διαδικασία, οι μορφές της οποίας ποικίλλουν και μεταβάλλονται σε συνάρτηση με τις ευρύτερες πολιτικές, κοινωνικές και οικονομικές αλλαγές. Η μετανάστευση ενυπάρχει και αναδύεται από την ιστορική και κοινωνική οργάνωση στο σύνολό της. Είναι μια μορφή κοινωνικής σχέσης που καθορίζεται από την αγορά, το έθνος, το κράτος, το φύλο, που συγκροτούν τις κοινωνικές κατηγορίες, τις ομάδες και τον τρόπο επαφής και επικοινωνίας μεταξύ τους. 
Ο ίδιος επίσης όρος χρησιμοποιείται και στις μετακινήσεις των ζώων, πτηνών και ιχθύων. Ειδικότερα εκ της αιτίας της μετακίνησης τα μεν ζώα και πουλιά καθιερώθηκε να χαρακτηρίζονται "αποδημητικά", ενώ τα ψάρια "μεταναστευτικά".
Αιτίες.
Οι λόγοι που γεννούν το φαινόμενο της μετανάστευσης είναι ποικίλοι κι εξαρτώνται από τις συνθήκες που επικρατούν κατά δεδομένη κάθε φορά χρονική περίοδο από τους τόπους της προγενέστερης διαμονής στους τόπους αποδημίας.
Αιτία της μετανάστευσης σε γενικές γραμμές, τόσο της εκούσιας όσο και της αναγκαστικής, είναι η προσπάθεια εκείνων που μεταναστεύουν να απαλλαγούν από διάφορους παράγοντες που καταπιέζουν τη ζωή και την προσωπικότητά τους. Επίσης,υπάρχουν και καθαροί οικονομικοί λόγοι, όπως η φτώχεια και η πείνα που επικρατεί σε μια χώρα, καθώς και θρησκευτικοί λόγοι. Άλλος κύριος λόγος για την ανθρώπινη μετανάστευση είναι κάποιος πόλεμος που τους ανάγκασε να εγκαταλείψουν τα σπίτια τους. 
Τα πτηνά φεύγουν από τον ένα τόπο προς τον άλλο για να βρουν πιο ζεστά κλίματα.
Διάκριση μετανάστευσης.
Η βιβλιογραφία παραθέτει διάφορους τύπους μετανάστευσης. Σημαντικότεροι από αυτούς είναι οι: ""εσωτερική", "εξωτερική", "εκούσια", "ακούσια", "πρωτογενής", και "δευτερογενής", οι λεγόμενες "πλήρης", και "ατελής", (στην οποια υπάγονται οι πρόσφυγες), επίσης η "συντηρητική", ή "ανανεωτική", ανάλογα του χρόνου ""βραχυπρόθεσμη", ή "μακροπρόθεσμη" , "προσωρινή" ή "μόνιμη", και τέλος η "ηπειρωτική" (όταν γίνεται προς τις χώρες της ίδιας ηπείρου) και η "υπερπόντια"" (όταν γίνεται από τη μια ήπειρο στην άλλη (συνήθως Αμερική ή Αυστραλία).
Ανθρώπινη μετανάστευση.
Η μετανάστευση των ανθρώπων είναι φαινόμενο πανάρχαιο που άρχισε στη γενέτειρα γη των ανθρώπων, την Αφρική. Οι πρώτοι μετανάστες διέσχισαν την Αφρική και σταδιακά εξαπλώθηκαν στην Ασία και με την πάροδο των (χιλιάδων) χρόνων και στις υπόλοιπες ηπείρους. Στα προϊστορικά ακόμη χρόνια, οι διάφορες ανθρώπινες φυλές ήταν αναγκασμένες να μεταναστεύουν από τον έναν τόπο στον άλλο, προσπαθώντας να επιβιώσουν. Από τα κρύα κλίματα πήγαιναν στα πιο ζεστά, από τα ορεινά στα πεδινά, από τα φτωχά σε καρπούς και κυνήγι στα περισσότερο πλούσια. Βλέπουμε λοιπόν πως ο κύριος λόγος που δικαιολογούσε τη σταθερή μετανάστευση στο παρελθόν, ήταν η προσπάθεια επιβίωσης. Ο ίδιος λόγος ισχύει σε σημαντικό βαθμό και μέχρι σήμερα, που η μετανάστευση εμφανίζεται με καινούριες μορφές. Ενώ στα προϊστορικά χρόνια ήταν γενικό φαινόμενο η μετανάστευση κι αναγκαστικό πολλές φορές, στην ιστορική πια εποχή αρχίζει να διαφοροποιείται και να σταματά βέβαια. Τώρα, μεγάλες ομάδες ανθρώπων μεταφέρονται από τον ένα τόπο στον άλλο, μέσα στα πλαίσια κυριάρχησης πάνω στους συνανθρώπους τους και κατάκτησης καινούριων χωρών.
Αυτό ισχύει για τον αποικισμό από τους αρχαίους Έλληνες μεγάλων περιοχών της Μεσογείου, πράγμα που γενικεύεται κατά τους αλεξανδρινούς χρόνους, υποβοηθούμενο από την κατακτητική πολιτική των Ελλήνων βασιλιάδων της εποχής αυτής. Μεγάλη ήταν η μετανάστευση των Ευρωπαίων προς την Αμερική, Αφρική και Ασία, με την ανακάλυψη αυτών των ηπείρων και του φυσικού πλούτου που διέθεταν. Η μετανάστευση, που άρχισε αυτά τα χρόνια και συνεχίστηκε για αρκετούς αιώνες, έπαιξε καθοριστικό ρόλο στην όλη εξέλιξη της ανθρώπινης κοινωνίας. Ο κόσμος πήρε μια άλλη όψη κι οι ήπειροι αυτές έχασαν σε σημαντικό βαθμό το δικό τους καθαρό χαρακτήρα. Παράλληλα, τα αποτελέσματα αυτής της μετανάστευσης για τους λαούς των αποικιών ήταν μοιραία, γιατί ουσιαστικά οι μετανάστες μετέτρεψαν τους αυτόχθονες σε δούλους τους.
Μετά τον Α' Παγκόσμιο Πόλεμο, η μετανάστευση παίρνει καινούριες μορφές. Ο πόλεμος αυτός έριξε τις περισσότερες χώρες της Ευρώπης σε οικονομική κρίση, τις συνέπειες της οποίας προσπάθησε να αποφύγει σημαντικός αριθμός κατοίκων τους, μεταναστεύοντας στις ΗΠΑ , που δεν είχαν θιγεί άμεσα από την παγκόσμια σύρραξη και βάδιζαν σταθερά κι ανοδικά προς την κατάκτηση της παγκόσμιας ηγεμονίας. Παρόλα τα μέτρα που πάρθηκαν από τις κυβερνήσεις, η διαρροή των φτωχών Ευρωπαίων προς τη μεγάλη ήπειρο συνεχίστηκε και μετά το Δεύτερο Παγκόσμιο Πόλεμο. Καινούριο κύμα μετανάστευσης έχουμε στη διάρκεια και μετά τον πόλεμο αυτό, όπου χιλιάδες άτομα ξεκληρίστηκαν, ξεσηκώθηκαν και κυνηγήθηκαν από τους τόπους τους και μεταφέρθηκαν, είτε εθελοντικά είτε συχνά με τη βία, στα πιο απίθανα μέρη της γης. 
Μετά το Β' Παγκόσμιο Πόλεμο, στην Ευρώπη η Γερμανία και στην Αμερική οι ΗΠΑ κι ο Καναδάς άρχισαν σιγά - σιγά να γίνονται οι παγκόσμιες αγορές εργατικής δύναμης, που εξασφαλίζονταν από τα φτωχά και οικονομικά καθυστερημένα κράτη, όπως τις Ελλάδα, Ισπανία, Τουρκία, ορισμένα κράτη της Ασίας κ.ά. Η δυνατότητα απορρόφησης όλων αυτών των μισθωτών εργατών από αλλού, δόθηκε στις παραπάνω χώρες με την τεράστια οικονομικοτεχνική ανάπτυξη που χαρακτηρίζει τα μεταπολεμικά χρόνια. Οι ΗΠΑ βγήκαν οικονομικά ενισχυμένες από τον πόλεμο και το ίδιο και η Γερμανία, η οποία παρότι νικήθηκε, κατόρθωσε μέσα σε λίγο διάστημα να γίνει μια από τις μεγαλύτερες βιομηχανικές χώρες της Ευρώπης. Έτσι λοιπόν έχουμε το θαύμα της Γερμανίας, που άνοιξε τις πόρτες της στους μετανάστες από όλη την Ευρώπη, εκμεταλλευόμενη με αυτό τον τρόπο τη δυνατότητα αγοράς φτηνότερης εργατικής δύναμης. Τεράστιος αριθμός Ελλήνων, κυρίως από τις βόρειες αγροτικές περιοχές της χώρας μας, φεύγει εκείνη την εποχή στην Ευρώπη και πιο πολύ στη Γερμανία, ζητώντας δουλειά στις εκεί αγορές.
Τα τελευταία χρόνια περίπου 60 εκατομμύρια πρόσφυγες έχουν εκτοπιστεί από τις εστίες τους, με, βασικές αιτίες, τον πόλεμο στην Συρία και τον εν εξελίξει πόλεμο στο Αφγανιστάν. 
Όσο η ζήτηση από τα κράτη αυτά ήταν μεγάλη, τότε τα προβλήματα αποκατάστασής τους ήταν σχετικά εύκολα, θα μπορούσαμε να πούμε, ενώ σήμερα όμως που η γενική κρίση θίγει και τη Γερμανία, μεγάλος αριθμός αναγκάζεται να επαναπατριστεί ή να παλεύει με διάφορους τρόπους να προσαρμοστεί στις καινούριες δυσκολίες. Ήταν τόσο σοβαρό το ζήτημα της μετανάστευσης για το ελληνικό κράτος, που άρχισε να απασχολεί και τις κυβερνήσεις, που προσπάθησαν να έρθουν σε μια συνεννόηση με τα κράτη που δέχονται τους μετανάστες. Με ειδικές συμβάσεις, που κλείνονται σε διακρατικό επίπεδο, ολόκληρες αποστολές στέλνονται για να δουλέψουν στα ξένα εργοστάσια. Το όφελος είναι, από μεν την πλευρά του κράτους που στέλνει τους μετανάστες, ότι λύνει κατά ένα μέρος το ζήτημα της ανεργίας κι από την δε πλευρά αυτού που δέχεται τους μετανάστες, ότι μπορεί να ελέγχει καλύτερα πληθωριστικές τάσεις της εσωτερικής αγοράς.Την ανθρώπινη μετανάστευση παρακολουθεί με ειδικές στατιστικές έρευνες η Διεθνής Οργάνωση Εργασίας του ΟΗΕ.
Οι Έλληνες μετανάστες.
Κάτω από τις δύσκολες πολιτικές και οικονομικές συνθήκες της μεταπολεμικής Ελλάδας στο διάστημα των δεκαετιών 1950-1960, η παλιά "πληγή" της μετανάστευσης ξανάνοιξε και απέκτησε εκρηκτικές διαστάσεις. Σύντομα, η "έξοδος" του πιο νέου και δυναμικού μέρους του ελληνικού πληθυσμού εξελίχθηκε στο κατ' εξοχήν ειδοποιό στοιχείο της εποχής: είτε ως πολυπόθητη λύση στα μεταπολεμικά αδιέξοδα ή ως αβάστακτη πραγματικότητα της "ξενιτιάς", η μετανάστευση εμφανίζεται να κυριαρχεί στα λογοτεχνικά έργα της εποχής, αλλά κυρίως στα λαϊκά τραγούδια και στον κινηματογράφο της πρώτης και δεύτερης μεταπολεμικής δεκαετίας.
Το πρόβλημα της δημογραφικής αιμορραγίας δεν ήταν καινούργιο για την ελληνική κοινωνία. Από τους ιστορικούς χρόνους οι πενιχροί πόροι και η πολυτάραχη διαδρομή της Ελλάδας οδήγησαν συχνά τους κατοίκους της στην αναζήτηση μίας καλύτερης μοίρας έξω από τα σύνορα της χώρας. Στην περίπτωση αυτή, όμως, το φαινόμενο πήρε διαστάσεις που ξεπέρασαν κάθε προηγούμενο. Στο αποκορύφωμα της εξόδου, το 1965, περίπου 117.000 Έλληνες αναχώρησαν προς διάφορες ευρωπαϊκές ή υπερπόντιες χώρες, ενώ το μέγιστο ετήσιο ύψος της μετανάστευσης για την προπολεμική περίοδο, που σημειώθηκε το 1914, ήταν 37.000 άτομα. Συνολικά, στο διάστημα 1960-1969 εγκατέλειψαν τη χώρα περισσότεροι από 500.000 άνθρωποι, δηλαδή κάτι παραπάνω από το 1/3 του συνόλου των μεταναστών κατά την 30ετία 1946-1977. Μάλιστα, στην τριετία 1963-1965, οι ραγδαίοι ρυθμοί της "εξόδου" υπερκέρασαν τη φυσική αύξηση του ελληνικού πληθυσμού.
Οι διαφορές που χαρακτηρίζουν το μεταναστευτικό ρεύμα της εποχής αυτής συνδέονται με τα ίδια τα αίτια της "μεγάλης φυγής" και αφορούν κυρίως τους στόχους και την κατεύθυνση. Μέχρι την προπολεμική περίοδο, οι μετανάστες από την Ελλάδα στρέφονταν κυρίως προς τις υπερπόντιες περιοχές (Αμερική, Καναδάς, Αυστραλία) σε αναζήτηση καλύτερων προοπτικών και είχαν ως στόχο τη μόνιμη εγκατάσταση. Αντίθετα, στις δύο κρίσιμες μεταπολεμικές δεκαετίες, το "κύμα" συνδέεται κυρίως με την αδυναμία της ελληνικής αγοράς να απορροφήσει την υπερπροσφορά εργασίας και κατευθύνθηκε προς τις ευρωπαϊκές χώρες.
Η συγκυρία εξωτερικών και εσωτερικών παραγόντων αποδείχθηκε ιδιαίτερα ευνοϊκή, αφού η εσωτερική μετανάστευση έτρεφε το αποδημητικό κύμα που βρήκε ευνοϊκή υποδοχή στις ευρωπαϊκές χώρες. Μπορεί η Ελλάδα να σημείωνε έναν από τους υψηλότερους ρυθμούς ανάπτυξης του Α.Ε.Π. της εποχής και να αναφερόταν ως υπόδειγμα από τον Ο.Ο.Σ.Α., παρά όμως τις μεγάλες προσδοκίες, προς το παρόν η χώρα βρισκόταν εγκλωβισμένη στον φαύλο κύκλο των νέων προβλημάτων που δημιούργησε η προσπάθεια να δοθεί λύση στα παλιά. Οι αδυναμίες στην υποδομή (δρόμοι, συγκοινωνίες, λιμάνια, επικοινωνίες), που άρχισαν να θεραπεύονται με ένα εκτεταμένο πρόγραμμα δημοσίων έργων, περιόριζαν την ανάπτυξη στην περιφέρεια των μεγάλων αστικών κέντρων και ιδιαίτερα σε Αθήνα και Θεσσαλονίκη. Με τη σταδιακή συρρίκνωση του γεωργικού τομέα, εκεί κατέφυγε αργότερα και μία μεγάλη μερίδα του πληθυσμού της υπαίθρου χωρίς εναλλακτική λύση απασχόλησης, η οποία αποτέλεσε την πρώτη ύλη για τη δημιουργία της εικόνας της σημερινής Αθήνας.
Οι κυβερνήσεις της εποχής επεσήμαναν το πρόβλημα, αλλά απέτυχαν στην προσπάθειά τους να δώσουν λύση. Ούτε η εκβιομηχάνιση ούτε τα αναπτυξιακά προγράμματα (1953-1956, 1959-1963, 1960-1964) κατόρθωσαν να εξουδετερώσουν τις συνέπειες αυτής της άτακτης φυγής από την ύπαιθρο και η νεαρή ελληνική βιομηχανία αδυνατούσε να δημιουργήσει θέσεις εργασίας με τους γρήγορους ρυθμούς που απαιτούσαν οι συνθήκες της εποχής.
Ακόμη, η επιλογή να δεσμευθούν στη στέγαση πόροι που σε άλλη περίπτωση θα είχαν διοχετευθεί σε επενδύσεις με ευρύτερη προοπτική έφερε μέσα της τα "σπέρματα" των προβλημάτων που βασάνισαν αργότερα τη χώρα. Έτσι, η αντιμετώπιση της ανεργίας αναδείχθηκε σε κεντρική προτεραιότητα της μεταναστευτικής πολιτικής των μεταπολεμικών ελληνικών κυβερνήσεων -πολύ περισσότερο αφού η μετανάστευση δεν εκτόνωσε μόνο την εσωτερική κοινωνική πίεση απορροφώντας το πλεονάζον εργατικό δυναμικό, αλλά επιπλέον πρόσφερε και πολύτιμο συνάλλαγμα.
Μοναδική διέξοδος, λοιπόν, για το πλεονάζον δυναμικό, το οποίο αναζητούσε μία προσωρινή λύση στο βιοτικό πρόβλημά του, ήταν να κατευθυνθει προς τις κοντινές χώρες της Δυτικής Ευρώπης. Στις χώρες αυτές, οι αναγεννημένες μετά τον Δεύτερο Παγκόσμιο Πόλεμο οικονομίες βρίσκονταν σε φάση απογείωσης και δημιουργούσαν συνεχώς νέες θέσεις εργασίας, τις οποίες αδυνατούσε να καλύψει η εσωτερική προσφορά. Άλλωστε και αυτή ήταν συγκριτικά χαμηλή λόγω της δραματικής μείωσης του ευρωπαϊκού πληθυσμού κατά τον πόλεμο και της υπογεννητικότητας.
Ο ανεπτυγμένος Βορράς είχε ανάγκη από φθηνά "εργατικά χέρια" τα οποία πρόσφερε σε αφθονία ο ευρωπαϊκός Νότος. Πράγματι, όπως μαρτυρούν τα επίσημα στοιχεία, το 60% των μεταπολεμικών Ελλήνων μεταναστών διοχετεύθηκε σε περιορισμένο αριθμό χωρών της Δυτικής Ευρώπης. Συγκεκριμένα, οι χώρες όπου κατευθύνθηκε ο κύριος όγκος του μεταναστευτικού ρεύματος ήταν η Γερμανία, η Ιταλία, η Μεγάλη Βρετανία, η Ελβετία, το Βέλγιο, η Γαλλία, η Αυστρία, η Σουηδία και η Ολλανδία. Ιδιαίτερα εντυπωσιακοί είναι οι αριθμοί για τη Γερμανία, η οποία δέχθηκε στο διάστημα 1960-1976 περισσότερους από 623.300 Έλληνες "φιλοξενούμενους εργάτες" (Gastarbeiter), δηλαδή περίπου το 84% του συνολικού μεγέθους της ελληνικής μεταπολεμικής μετανάστευσης στην Ευρώπη.
Για την Ελλάδα, οι επιπτώσεις του φαινομένου είναι δύσκολο να εκτιμηθούν πλήρως, ακόμη και σήμερα. Στην εσωτερική αγορά εργασίας, η επίδραση ήταν καταλυτική και σίγουρα ξεπέρασε κάθε προσδοκία των εμπνευστών της πολιτικής της διοχέτευσης του πλεονάζοντος εργατικού δυναμικού προς τα έξω. Η αύξηση της ζήτησης εργασίας βελτίωσε βραχυπρόθεσμα τους εργασιακούς και μισθολογικούς όρους, αλλά παράλληλα αποστέρησε τη χώρα από πολύτιμο εργατικό δυναμικό και μάλιστα σε μία φάση έντονα αναπτυξιακή. Μακροπρόθεσμα η έξοδος προκάλεσε την έλλειψη ανειδίκευτου εργατικού δυναμικού, με αποτέλεσμα στη δεκαετία του 1970 η Ελλάδα για πρώτη φορά στη νεότερη ιστορία της να μετατραπεί από χώρα αποστολής σε χώρα υποδοχής μεταναστών. Έτσι, σε τελική ανάλυση, η αρχική εκτόνωση και βελτίωση κατέληξε στην επιδείνωση των συνθηκών απασχόλησης και αμοιβής της εργασίας τουλάχιστον σε ορισμένους παραγωγικούς τομείς.
Στο εσωτερικό, η κατάρρευση της τοπικής οικονομίας λόγω της μετανάστευσης οδήγησε στην αποψίλωση του τοπικού πληθυσμού ή ακόμη και στην ολοκληρωτική ερήμωση ορισμένων περιοχών της χώρας, η οποία δεν φαίνεται να είναι αναστρέψιμη. Η "αποψίλωση" της Ελλάδας από το νέο και δυναμικό τμήμα του πληθυσμού της αποτυπώνεται και στο γεγονός ότι η αναλογία των Ελλήνων μεταναστών στο νεαρό εργατικό δυναμικό της Γερμανίας από 16% το 1953 ανήλθε σε 71% το 1956.
Αντίθετα με ό,τι συνέβαινε κατά την προπολεμική περίοδο κατά την οποία οι μεγάλες απώλειες σε ανθρώπινο δυναμικό αφορούσαν την Πελοπόννησο, τώρα το ισχυρότερο πλήγμα από τη μετανάστευση υπέστη η Μακεδονία, η "ραχοκοκαλιά" της ελληνικής οικονομίας. Υπολογίζεται ότι στη δεκαετία του 1960, το 45-50% των μεταναστών προήλθαν αποκλειστικά από τη Βόρεια Ελλάδα. Ένα ακόμη στοιχείο είναι η αλλαγή του προσώπου της Ελληνίδας μετανάστριας στο ρεύμα των δεκαετιών 1950-1960, αλλά και η αύξηση του ποσοστού της γυναικείας συμμετοχής στην μετανάστευση, το οποίο έφτασε το 42%. Συγκεκριμένα, στην προηγούμενη περίοδο, ο ρόλος της γυναίκας θα μπορούσε να χαρακτηριστεί συμπληρωματικός καθώς πλαισίωνε την οικογένεια και περιοριζόταν συνήθως στα οικιακά καθήκοντά της. Αντίθετα, στη μεταπολεμική εποχή, η γυναίκα ως μέλος της οικογένειας ανέλαβε εργασία παράλληλα με τα άρρενα μέλη της οικογένειας ή και μετανάστευσε αυτόνομα σε αναζήτηση απασχόλησης στις χώρες φιλοξενίας. 
Οικολογική μετανάστευση.
Εκτός όμως από την ανθρώπινη μετανάστευση, υπάρχει και η μετανάστευση των ζώων και των πουλιών. Υπάρχουν διάφορες κατηγορίες ζώων, που μια ορισμένη περίοδο της ζωής τους μεταναστεύουν ομαδικά σε άλλες περιοχές. Οι λόγοι που τα εξαναγκάζουν σε αυτές τις μετακινήσεις είναι οι εξής:
Περισσότερο γνωστές είναι οι μεταναστεύσεις των πουλιών, μα κι άλλα χερσαία και θαλάσσια ζώα μετακινούνται ομαδικά απ' το ένα μέρος στο άλλο. Χαρακτηριστικό είναι ότι η μετανάστευση των ζώων γίνεται κάθε φορά προς την ίδια κατεύθυνση. Τα ζώα ακολουθούν με μαθηματική ακρίβεια πάντα την ίδια πορεία, διανύοντας φοβερά μεγάλες αποστάσεις, προκειμένου να φτάσουν στον καθορισμένο τόπο εγκατάστασής τους. Πάνω στο πρόβλημα που αφορά την εξήγηση αυτού του φαινομένου δεν υπάρχει μια γενικά αποδεχτή γνώμη. Πολλοί μιλούν για ένστικτο και «"μαγνητική"» αίσθηση.
Το πιο συνηθισμένο και γνωστό σε μας φαινόμενο μετανάστευσης ομάδων του ζωικού βασιλείου, είναι αυτή των πουλιών. Γίνεται συνήθως με την αλλαγή των καιρικών συνθηκών. Μετακινούνται χιλιάδες μίλια μακριά, φεύγοντας απ' τα ψυχρά κλίματα προς τα πιο ζεστά. Ξαναγυρνούν στα παλιά λημέρια τους την άνοιξη που θεωρούνται και προάγγελοι της, όπως π.χ. τα χελιδόνια. 
Μεγάλο ενδιαφέρον παρουσιάζει η μετανάστευση των ψαριών, που γίνεται κάτω από πολύπλοκες καταστάσεις. Υπάρχουν πολλά είδη ψαριών που έχουν διαφορετικό τόπο διαμονής και διαφορετικό αναπαραγωγής. Τέτοια είναι οι σολομοί, τα χέλια, οι πέστροφες κ.ά., που ζουν στις θάλασσες και τα ποτάμια και καταφεύγουν στα ήσυχα νερά των λιμνών για να γεννήσουν, διανύοντας φοβερά μεγάλες αποστάσεις και με πολλούς κινδύνους. Τα μικρά που γεννιούνται, ακολουθούν ενστικτωδώς το δρόμο των γονιών τους και φτάνουν στις θάλασσες. 
Αρκετά είδη θηλαστικών μεταναστεύουν επίσης. Τέτοια είναι η φώκια, ο τάρανδος, οι νυχτερίδες. Λιγότερο διαδεδομένη είναι η μετανάστευση στα ερπετά και τα αμφίβια. Οι θαλάσσιες χελώνες επιζητούν αμμώδεις ήσυχες ακτές για να γεννήσουν τα μικρά τους, που αμέσως όταν βγουν στη ζωή στρέφονται προς τη θάλασσα, όπου γρήγορα μαθαίνουν να κολυμπούν. Μεταναστεύουν περιοδικά και μερικά είδη εντόμων, ιδίως απ' τις πεταλούδες και τις ακρίδες.

</doc>
<doc id="53842" url="https://el.wikipedia.org/wiki?curid=53842" title="Μονή Τιμίου Προδρόμου Φωκίδας">
Μονή Τιμίου Προδρόμου Φωκίδας



</doc>
<doc id="53844" url="https://el.wikipedia.org/wiki?curid=53844" title="Επιστήμη Υπολογιστών">
Επιστήμη Υπολογιστών



</doc>
<doc id="53849" url="https://el.wikipedia.org/wiki?curid=53849" title="Δενδρολίβανο">
Δενδρολίβανο

Το δενδρολίβανο (αρχ. ελλ. "ἀπόσπληνος"), γνωστό και ως αρισμαρί, στην Κύπρο είναι γνωστό με το όνομα λασμαρί, είναι αρωματικός, αειθαλής θάμνος ο οποίος ανήκει στο γένος Ροσμαρίνος και στην οικογένεια των Χειλανθών. Το γένος Rosmarinus περιλαμβάνει, εκτός του γνωστού (R. officinalis) που αναφέρεται και ως λιβανωτίς (Διοσκ.) και ως δενδρολίβανον το φαρμακευτικόν, και μερικά άλλα είδη, μεταξύ των οποίων και τα ακόλουθα: Ροσμαρίνος ο εριοκάλυξ (R. eriocalyx) και Ροσμαρίνος ο γναφαλώδης (R. tomentosus). Η λατινική ονομασία του φυτού Rosmarinus σημαίνει δροσιά της θάλασσας και είναι σύνθετη από τις λέξεις ros (δροσιά) και marinus (θαλάσσιος), γιατί πιστευόταν ότι το φυτό μπορεί να αναπτυχθεί χωρίς πότισμα, αρκούμενο μόνο στην υγρασία που έρχεται από τη θάλασσα.
Γνωστό φυτό στην αρχαιότητα όταν οι Αρχαίοι Έλληνες το χρησιμοποιούσαν σε διάφορες θρησκευτικές τελετές και γιορτές, σε στολισμούς κτηρίων, ναών και ως καύσιμο για θυμίαμα. Η καταγωγή του είναι από τις περιοχές της Μεσογείου αλλά σήμερα εκτός από τις περιοχές αυτές καλλιεργείται ως καλλωπιστικό για τα ωραία κυανά άνθη του σε όλη σχεδόν την Ευρώπη και τις εύκρατες περιοχές της Αμερικής. Περιέχει τανίνη και αιθέριο έλαιο, το οποίο εξάγεται με απόσταξη κυρίως από τις κορυφές των ανθοφόρων βλαστών. Τα άνθη του προτιμώνται από τις μέλισσες και γίνονται πηγή για την παραγωγή μελιού.
Μορφολογία.
Είναι πυκνόφυλλος και πολύκλαδος θάμνος με ύψος που δε ξεπερνά τα 2 μέτρα. Τα φύλλα του είναι δερματώδη, μικρά , γραμμοειδή και μοιάζουν με πευκοβελόνες. Η πάνω επιφάνεια των φύλλων έχει χρώμα σκούρο πράσινο και η κάτω επιφάνεια είναι ελαφρώς χνουδωτή με χρώμα λευκό ή αχνά γκριζωπό.
Τα άνθη βρίσκονται κατά ομάδες και βγαίνουν στις μασχάλες των φύλλων. Το χρώμα τους είναι μοβ, κυανόλευκο ή και λευκό. Δεν έχει ιδιαίτερη ανάγκη από πότισμα και μπορεί να φυτρώσει και σε βραχώδεις ορεινές περιοχές. Οι βλαστοί έχουν ένα ευχάριστο άρωμα που μοιάζει με αυτό του τσαγιού και η γεύση τους είναι ελαφρώς πικρή και λίγο καυτερή.
Χρήσεις.
Μαγειρική.
Οι τρυφεροί βλαστοί και τα φύλλα του δενδρολίβανου χρησιμοποιούνται ως αρωματικό σε πολλά φαγητά. Στα ψητά δίνει μία ιδιαίτερη γεύση.
Στη ζαχαροπλαστική το χρησιμοποιούν κυρίως στα γλυκά του κουταλιού.
Άλλες χρήσεις.
Από τα φύλλα του δενδρολίβανου εξάγεται ένα υγρό που χρησιμοποιείται στην παρασκευή φαρμάκου για τους ρευματισμούς, για τους διάφορους ερεθισμούς του στόματος καθώς και για το βήχα. Από τους βλαστούς εξάγεται αιθέριο έλαιο που χρησιμοποιείται στην αρωματοποιία, στη σαπωνοποιία, καθώς και με κατάλληλη επεξεργασία στην παρασκευή εντομοκτόνων.
Παραδοσιακή λαϊκή ιατρική.
Στην παραδοσιακή λαϊκή ιατρική σύμφωνα με τον Αγάπιο στον Γεωπονικό (παρ.148) χρησιμοποιείται:
Άλλοι αναφέρουν ότι θεραπεύει την "ατονία της καρδιάς", τα τραύματα, τη δυσεντερία και τους ρευματισμούς. ``Στην Κρήτη συνιστάται για τον "τριχοφά" ή "τριχοφάγο" (αλωπεκία).
Σε έρευνες έχουν δείξει ότι αυξάνει την ορμόνη αυξητική ορμόνη νευρικός αυξητικός παράγοντας (NGF).

</doc>
<doc id="53850" url="https://el.wikipedia.org/wiki?curid=53850" title="Ευθανασία">
Ευθανασία

Με τον όρο ευθανασία νοείται σήμερα, η θανάτωση ενός πάσχοντος από κάποιο άτομο, για τον οποίο εξέλιπε κάθε ελπίδα θεραπείας και βρίσκεται σε απελπιστική κατάσταση, χωρίς όμως την απαίτηση του πάσχοντος αυτού.
Ιστορία.
Ο όρος ευθανασία δημιουργήθηκε απ' τον Άγγλο φιλόσοφο Φράνσις Μπέικον (Francis Bacon), ο οποίος έγραψε ότι «"το έργο της ιατρικής είναι η αποκατάσταση της υγείας και η καταπράυνση των πόνων, όχι μόνο όταν η καταπράυνση αυτή μπορεί να οδηγήσει στη θεραπεία, αλλά και όταν μπορεί να εξασφαλίσει έναν εύκολο και γαλήνιο θάνατο"». Η θέση αυτή έφερε στο προσκήνιο πολλές διαμάχες που έγιναν οξύτερες τα τελευταία χρόνια. Αρχικά η θέση αυτή στάθηκε αντιμέτωπη στη χριστιανική διδασκαλία, σύμφωνα με την οποία μόνον ο Θεός μπορεί να διαθέσει τη ζωή και τον θάνατο, και αφού ο πόνος έχει κάποια αξία για τη σωτηρία της ψυχής, σε κανένα δεν επιτρέπεται να συντομεύσει τους πόνους.
Παρόλα αυτά τα τελευταία χρόνια έγιναν προσπάθειες για τη νομιμοποίηση της ευθανασίας με δικαιολογητικά τον οίκτο προς τον άνθρωπο που υποφέρει, την θυσία για χάρη του κοινωνικού συνόλου και την απαξία της ζωής. Και πάλι όμως στους ισχυρισμούς αυτούς προκύπτει το ερώτημα αν ο άνθρωπος, ειδικός ή όχι, έχει δικαίωμα να επιβουλεύεται τη ζωή του συνανθρώπου του και να του δώσει ένα τέλος εύκολο και γαλήνιο;
Ηθικό πρόβλημα προκύπτει, επίσης, όταν κάποιος πάσχων από ανίατη νόσο ζητήσει ο ίδιος να του επιβληθεί ευθανασία: Ο θεράπων ιατρός επιτρέπεται (με την ηθική και όχι με την αυστηρά νομική) έννοια να πράξει ανάλογα, συναινώντας στην κατ' απαίτηση του πάσχοντος ευθανασία; Το ζήτημα παραμένει τόσο ηθικά όσο και νομικά, ανοικτό.
Στην κτηνιατρική.
Στην κτηνιατρική, ευθανασία είναι η γρήγορη κι ανώδυνη εκτέλεση των οικιακών ζώων που πρόκειται να πεθάνουν και δεν υπάρχει καμιά περίπτωση να γλιτώσουν. Ο πιο συνηθισμένος τρόπος για την πραγματοποίηση της ευθανασίας είναι οι ενδοφλέβιες ενέσεις χλωροφορμίου, χλωράλης σε πυκνό διάλυμα βαρβιτουρικών ή κορεσμένου διαλύματος θειικού μαγνησίου.

</doc>
<doc id="53851" url="https://el.wikipedia.org/wiki?curid=53851" title="Χειρουργική">
Χειρουργική

 Χειρουργική ο κλάδος της ιατρικής που ασχολείται με τις εγχειρήσεις σε όργανα του σώματος του ανθρώπου. Η άμεση επέμβαση του ιατρού στο ανθρώπινο σώμα γίνεται με τη βοήθεια ειδικών εργαλείων (ψαλίδια, νυστέρια, τσιμπίδες κ.ά.). 
Η χειρουργική, απ' ό,τι δείχνουν τα αρχαιολογικά ευρήματα, πρέπει να υπήρξε η πρώτη μορφή ιατρικής. Ήταν δύσκολο να γιατρέψεις με άλλους τρόπους μια πάθηση ή ένα τραύμα. Η μόνη λύση ήταν να αφαιρέσει κανείς το άρρωστο μέρος ή το αντικείμενο που προκαλούσε την ανωμαλία. Όπως φαίνεται, οι Ινδοί ήταν οι αξιολογότεροι χειρουργοί της αρχαιότητας. Από αυτούς πήραν την χειρουργική τέχνη οι αρχαίοι Έλληνες. Εξαιρετική ήταν η προσφορά του Ιπποκράτη στην παγκόσμια ιατρική. Σώζονται πολλά κείμενα αφιερωμένα στη χειρουργική. Και οι Ρωμαίοι σημείωσαν σε αυτόν τον τομέα της επιστήμης αρκετή πρόοδο και ήξεραν να κάνουν εγχειρήσεις σε πολλά μέρη του σώματος. Στο μεσαίωνα, η χειρουργική γνώρισε πτώση και πέρασε στα χέρια των τσαρλατάνων, των εμπειρικών, που στηρίζονταν μόνο στην επιδεξιότητα και καθόλου στις γνώσεις.
Η σύγχρονη χειρουργική γεννιέται το 18ο αιώνα. Τότε κάνουν την εμφάνισή τους πολλές σχολές χειρουργικής, που, σιγά - σιγά, κάλυπταν, μέσα από τη μελέτη και το πείραμα, τις ατέλειες και τις αδυναμίες της επιστήμης. Μέσα στο 19ο αιώνα λύθηκαν βασικά ζητήματα χειρουργικής, όπως η αναισθητοποίηση του μέρους στο οποίο γίνεται εγχείρηση ή και ολόκληρου του ατόμου, η αντισηψία των εργαλείων και του εγχειριζόμενου μέρους και η δυνατότητα μετάγγισης αίματος. Το ποσοστό θνησιμότητας από εγχειρήσεις μειώθηκε κατά πολύ. Επίσης έχει τελειοποιηθεί η μεταχειρουργική φροντίδα του άρρωστου, χάρη στην αντιβίωση. Οι πιο σπουδαίες εγχειρήσεις σήμερα είναι αυτές που σχετίζονται με την μεταμόσχευση ολόκληρων οργάνων στον άρρωστο οργανισμό. Έχουμε μεταμοσχεύσεις καρδιάς, ήπατος, νεφρού κ.ά. Σοβαρότατες είναι οι εγχειρήσεις στον εγκέφαλο, στην καρδιά και στα πνευμόνια.
Σκοπός της σύγχρονης χειρουργικής δεν είναι η θεραπεία, με αφαίρεση του άρρωστου μέρους του οργανισμού, αλλά η θεραπεία που γίνεται με τη διόρθωση. Η χειρουργική στις μέρες μας εξελίσσεται συνεχώς με τη χρήση των ακτίνων λέιζερ.
Τομείς - Θέματα.
Χειρουργικές ειδικότητες και υποειδικότητες.
Μερικές άλλες ειδικότητες περιλαμβάνουν μερικές μορφές χειρουργικής επέμβασης. Επίσης, μερικοί άνθρωποι εξετάζουν μεθόδους εισβολής για την θεραπεία/διάγνωση, όπως, ο καρδιακός καθετηριασμός, η ενδοσκόπηση και η τοποθέτηση των θωρακικών σωλήνων ή των κεντρικών γραμμών. Στα περισσότερα μέρη του ιατρικού τομέα, αυτή η άποψη δεν υποστηρίζεται.

</doc>
<doc id="53852" url="https://el.wikipedia.org/wiki?curid=53852" title="Άγκλοβαλ">
Άγκλοβαλ

Στον Αρθουριανό κύκλο, ο Σερ Άγκλοβαλ (αγγλ. "Sir Aglovale de Galis") είναι ένας από τους Ιππότες της Στρογγυλής Τραπέζης κι ο μεγαλύτερος γιος του βασιλιά Πέλλινορ, αδερφός του Πέρσιβαλ και του Λάμορακ. 
Κατά τον Κύκλο της Βουλγάτας, ο Άγκλοβαλ πεθαίνει στα χέρια του Γκάγουιν κατά την αναζήτηση του Αγίου Δισκοπότηρου. Αντιθέτως, στο έργο του Τόμας Μάλορι "Le Morte d'Arthur", είναι ανάμεσα στους Ιππότες φρουρούς κατά την καταδίκη της Γκουίνεβιρ στην πυρά και σκοτώνεται κατά τη συμπλοκή μεταξύ των φρουρών και των ανδρών του Λάνσελοτ, που οργάνωσε τη διάσωση της βασίλισσας.

</doc>
<doc id="53853" url="https://el.wikipedia.org/wiki?curid=53853" title="Γκάγουιν">
Γκάγουιν



</doc>
<doc id="53854" url="https://el.wikipedia.org/wiki?curid=53854" title="ΟΜΛΕ">
ΟΜΛΕ



</doc>
<doc id="53857" url="https://el.wikipedia.org/wiki?curid=53857" title="Άγκραβεϊν">
Άγκραβεϊν



</doc>
<doc id="53858" url="https://el.wikipedia.org/wiki?curid=53858" title="Ερωτική Επιθυμία">
Ερωτική Επιθυμία

Η Ερωτική επιθυμία (αγγλικός τίτλος: "In the mood for love") είναι ταινία παραγωγής 2000, σε σενάριο και σκηνοθεσία του Γουόνγκ Καρ-βαι, με πρωταγωνιστές τη Μάγκι Τσενγκ και τον Τόνι Λιούνγκ Τσίου Γουάι. 
Η ταινία αποτελεί το δεύτερο μέρος μιας ανεπίσημης τριλογίας, μαζί με το πρώτο μέρος, "Ημέρες Αγριότητας" (αγγλικός τίτλος: Days of Being Wild), του 1991 και το τελευταίο "2046" του 2004.
Πλοκή.
Η ταινία εκτυλίσσεται στο Χονγκ Κονγκ, το 1962. Ο Τσόου Μο Γουαν, δημοσιογράφος, νοικιάζει ένα διαμέρισμα την ίδια μέρα με τη Σου Λε Ζεν, γραμματέα σε ναυτιλιακή εταιρεία. Είναι γείτονες, και παντρεμένοι με συζύγους που τους αφήνουν μόνους για λόγους δουλειάς. Παρά την παρουσία των γειτόνων και της σπιτονοικοκυράς, ο Τσόου και η Σου συναντιούνται μόνοι συχνά, και αρχίζουν να γίνονται φίλοι. 
Εκμυστηρεύονται τις υποψίες τους ότι οι δυο τους σύζυγοί είναι παράνομο ζευγάρι. Ο Τσόου πείθει τη Σου να "παίξουν" αυτό που φαντάζονται ότι συμβαίνει με τους συντρόφους τους, και σιγά σιγά η λεπτή γραμμή ανάμεσα στο παιχνίδι και το αληθινό ειδύλλιο χάνεται. 
Ο Τσόου ζητά από τη Σου να τον βοηθήσει να γράψει μια σειρά με θέμα τις πολεμικές τέχνες για την εφημερίδα του. Καθώς η σχέση τους γίνεται πιο στενή, οι γύρω τους αρχίζουν να το παρατηρούν, και ο Τσόου με τη Σου προσπαθούν να πείσουν ο ένας τον άλλο ότι δεν θα επαναλάβουν αυτό που έκαναν οι σύζυγοί τους.

</doc>
<doc id="53859" url="https://el.wikipedia.org/wiki?curid=53859" title="Φιλελευθερισμός">
Φιλελευθερισμός

Ο φιλελευθερισμός είναι μια πολιτική φιλοσοφία ή κοσμοθεωρία, θεμελιωμένη στις ιδέες της ατομικής ελευθερίας αλλά και της ατομικής ιδιοκτησίας. Οι φιλελεύθεροι ασπάζονται ένα ευρύ φάσμα απόψεων, ανάλογα με τον τρόπο με τον οποίον κατανοούν τις αρχές αυτές, αλλά γενικά υποστηρίζουν ιδέες όπως η διεξαγωγή ελεύθερων και δίκαιων εκλογών, τα πολιτικά δικαιώματα, η ελευθερία του τύπου, η θρησκευτική ελευθερία, το ελεύθερο εμπόριο και η ιδιοκτησία.
Επισημάνσεις.
Για πολιτισμικούς και ιστορικούς λόγους, στον αγγλοσαξωνικό κόσμο, οι αντίστοιχοι των Γάλλων φιλελεύθερων ονομάζονται «συντηρητικοί»· στις Ηνωμένες Πολιτείες, πάλι, οι σοσιαλδημοκράτες λέγονται «φιλελεύθεροι», ενώ στη Μεγάλη Βρετανία ένα μέρος των σοσιαλδημοκρατών εντάσσεται στους «Εργατικούς». Ο Κλασικός φιλελευθερισμός όπως τον ανέπτυξε ο Άνταμ Σμιθ αντλεί τις αρχές του κυρίως από τις παραδόσεις, τη συλλογική ιστορία και τις πολιτισμικές κατακτήσεις. Συντηρητισμός και Οικονομικός φιλελευθερισμός έχουν γίνει στις μέρες μας δύο έννοιες συμπληρωματικές. Δεν ήταν πάντα έτσι όμως, υπάρχει μία εξέλιξη που οδήγησε σε αυτό. Θα μπορούσε να πει κανείς, κάπως απλοϊκά, ότι ο συντηρητισμός είναι μάλλον μια στάση, ενώ ο φιλελευθερισμός είναι περισσότερο ένα πρόγραμμα.
Σύμφωνα με κάποιες σχετικές απόψεις, στην πολιτική και στην οικονομία μια εσφαλμένη ιδέα αναγνωρίζεται από τον αν πέτυχε ή απέτυχε: 
Μετεξέλιξη.
Ο φιλελευθερισμός έγινε για πρώτη φορά μια ξεχωριστή πολιτική κίνηση κατά τη διάρκεια του Διαφωτισμού, όταν έγινε δημοφιλής μεταξύ των φιλοσόφων και των οικονομολόγων του Δυτικού Κόσμου. Ο φιλελευθερισμός απέρριψε καθιερωμένες έννοιες της εποχής, όπως τα κληρονομικά προνόμια που πήγαζαν από τίτλους ευγενείας, την κρατική θρησκεία, την απόλυτη μοναρχία και την ελέω Θεού βασιλεία. Ο φιλόσοφος του 17ου αιώνα Τζων Λοκ συχνά πιστώνεται με την ίδρυση του φιλελευθερισμού ως μια ξεχωριστή φιλοσοφική παράδοση. Ο Λοκ υποστήριξε ότι κάθε άνθρωπος έχει το φυσικό δικαίωμα στη ζωή, την ελευθερία και την ιδιοκτησία και σύμφωνα με το κοινωνικό συμβόλαιο, οι κυβερνήσεις δεν πρέπει να παραβιάζουν τα δικαιώματα αυτά. Με αυτόν τον τρόπο, οι Φιλελεύθεροι αντιτάχθηκαν στον παραδοσιακό συντηρητισμό και επεδίωξαν να αντικαταστήσουν την απολυταρχία ως τρόπο διακυβέρνησης με την αντιπροσωπευτική δημοκρατία και το κράτος δικαίου.
Οι επαναστάτες της Ένδοξης Επανάστασης, της Αμερικανικής Επανάστασης, τμήματα της Γαλλικής Επανάστασης, καθώς και άλλα φιλελεύθερα επαναστατικά κινήματα εκείνης της περιόδου, χρησιμοποίησαν τη φιλελεύθερη φιλοσοφία για να δικαιολογήσουν την ένοπλη ανατροπή αυτού που θεωρούσαν ως τυραννική δεσποτεία. Κατά το δέκατο ένατο αιώνα, αναδείχθηκαν και εγκαθιδρύθηκαν φιλελεύθερες κυβερνήσεις σε έθνη σε ολόκληρη την Ευρώπη, τη Λατινική Αμερική και τη Βόρεια Αμερική. Κατά την περίοδο αυτή, ο κυρίαρχος ιδεολογικός αντίπαλος του φιλελευθερισμού ήταν ο κλασικός συντηρητισμός.
Κατά τη διάρκεια του εικοστού αιώνα, οι φιλελεύθερες ιδέες εξαπλώθηκαν ακόμη περισσότερο, καθώς οι φιλελεύθερες δημοκρατίες βρέθηκαν στην πλευρά των νικητών και στους δύο Παγκόσμιους Πολέμους. Ο φιλελευθερισμός επέζησε επίσης σημαντικών ιδεολογικών προκλήσεων από τους νέους του αντιπάλους, όπως το φασισμό και τον κομμουνισμό. Στην Ευρώπη και τη Βόρεια Αμερική, υπήρχε επίσης ανάδειξη του ρεύματος του «κοινωνικού φιλελευθερισμού». Σύμφωνα με την εγκυκλοπαίδεια Britannica, στις Ηνωμένες Πολιτείες ο φιλελευθερισμός συνδέεται με το κράτος πρόνοιας, ενώ στην Ευρώπη συνήθως συνδέεται με τη δέσμευση για τον περιορισμό του κρατικού παρεμβατισμού και τις οικονομικές πολιτικές "laissez-faire". Ως εκ τούτου, στις ΗΠΑ, οι ιδέες της ελευθερίας του ατόμου και των laissez-faire οικονομικών πολιτικών, οι οποίες προηγουμένως σχετίζονταν με τον κλασικό φιλελευθερισμό, έγιναν η βάση για την αναδυόμενη σχολή της δεξιάς ελευθεριακής σκέψης.
Σήμερα, τα φιλελεύθερα πολιτικά κόμματα εξακολουθούν να αποτελούν πολιτική δύναμη με ποικίλους βαθμούς ισχύος και επιρροής σε πολλές χώρες (βλ. Φιλελευθερισμός ανά χώρα).
Ετυμολογία και ορισμός.
Λέξεις όπως φιλελεύθερος, ελευθερία, ελευθεριακός και λιμπερτίνος έλκουν την καταγωγή τους από την λατινική λέξη «"liber"», που σημαίνει «ελεύθερος». Μια από τις πρώτες καταγεγραμμένες εμφανίσεις της λέξης φιλελεύθερος ("liberal") έλαβε χώρα το 1375, όταν χρησιμοποιείται για να περιγράψει τις τέχνες στο επιθυμητό πλαίσιο μιας εκπαίδευσης για έναν ελεύθερο πολίτη. Παρότι υπήρξε πρώιμη σύνδεση της λέξης με την κλασική παιδεία του μεσαιωνικού πανεπιστημίου, τελικά προστέθηκαν επιπλέον σημασίες και προεκτάσεις. Με αυτόν τον τρόπο, η έννοια «φιλελεύθερος» μπορούσε να σημαίνει «γενναιόδωρος» (πρώτη εμφάνιση το 1387), «φτιαγμένος χωρίς περιορισμούς» το 1433, «ελεύθερα επιτρεπόμενος» το 1530 και «ελεύθερος από περιορισμούς» —συχνά ως υποτιμητική παρατήρηση— κατά το 16ο και το 17ο αιώνα.
Στο 16ο αιώνα στην Αγγλία, η έννοια «φιλελεύθερος» μπορούσε να έχει θετικά ή αρνητικά χαρακτηριστικά αναφερόμενη στη γενναιοδωρία ή αδιακρισία κάποιου. Στο «"Πολύ κακό για το τίποτα"», ο Σαίξπηρ χρησιμοποιεί την έννοια "liberal" για να περιγράψει το «λιμπερτίνο (ακόλαστο) παλιάνθρωπο» που «είχε ομολογήσει τις φαύλες συναντήσεις του». Με την άνοδο του Διαφωτισμού, η λέξη απέκτησε αποφασιστικά περισσότερα θετικά υπονοούμενα, οριζόμενη ως «ελεύθερος από προκαταλήψεις» το 1781 και «ελεύθερος από μισαλλοδοξία» το 1823. Το 1815, η πρώτη χρήση της λέξης «φιλελευθερισμός» εμφανίστηκε στην αγγλική γλώσσα. Από τα μέσα του 19ου αιώνα, η έννοια «φιλελεύθερος» άρχισε να χρησιμοποιείται ως πολιτικοποιημένος όρος για κόμματα και κινήματα σε όλο τον κόσμο.
Ιστορία.
Απαρχές.
Μεμονωμένες πτυχές της φιλελεύθερης σκέψης, οι οποίες υπήρχαν στη δυτική φιλοσοφία από την εποχή των αρχαίων Ελλήνων, άρχισαν να ενώνονται κατά τη στιγμή του αγγλικού εμφύλιου πόλεμου. Οι διαφορές μεταξύ του Κοινοβουλίου και του βασιλιά Καρόλου Α' στο ζήτημα της πολιτικής κυριαρχίας, προκάλεσαν ένα μαζικό εμφύλιο πόλεμο τη δεκαετία του 1640, ο οποίος κορυφώθηκε με την εκτέλεση του Καρόλου και την εγκαθίδρυση Αβασίλευτης Δημοκρατίας. Ειδικότερα, οι «Ισοπεδωτές» ως ριζοσπαστικό πολιτικό κίνημα εκείνης της περιόδου, δημοσίευσαν το μανιφέστο-συμφωνία τους με το λαό, το οποίο συνηγορούσε υπέρ της —δια εκτεταμένης ψηφοφορίας— εκπροσωπούμενης λαϊκής κυριαρχίας, της θρησκευτικής ανεκτικότητας και της ισότητας ενώπιον του νόμου. Πολλές από τις φιλελεύθερες ιδέες του Λοκ προδιέγραψαν τις ελεύθερα προβαλλόμενες ριζοσπαστικές ιδέες εκείνης της περιόδου.
Ο Algernon Sidney υπήρξε ο δεύτερος σημαντικότερος διανοητής μετά τον Τζον Λοκ, όσον αφορά την επιρροή στη φιλελεύθερη πολιτική σκέψη το δέκατο όγδοο αιώνα στη Βρετανία. Συγκεκριμένα, πίστευε ότι η απόλυτη μοναρχία ήταν ένα μεγάλο πολιτικό κακό και στο σημαντικό έργο του «Διάλογοι σχετικά με την διακυβέρνηση» ("Discourses Concerning Government"), υποστήριξε ότι οι υποτελείς του βασιλιά είχαν δικαίωμα σε μερίδιο εξουσίας, μέσω συμβουλευτικού σώματος.
Αυτές οι ιδέες συντάχθηκαν και συστηματοποιήθηκαν ως μια ξεχωριστή ιδεολογία, από τον Άγγλο φιλόσοφο Τζον Λοκ, ο οποίος γενικά θεωρείται ο πατέρας του σύγχρονου φιλελευθερισμού. Ο Λοκ ανέπτυξε την τότε ριζοσπαστική ιδέα ότι η κυβέρνηση απαιτεί τη συγκατάθεση των κυβερνωμένων η οποία απαιτείται να είναι συνεχώς παρούσα, για να παραμένει νόμιμη. Οι δύο πραγματείες του (1690) υπήρξαν κείμενα με μεγάλη επιρροή, αποτελούν το θεμελιώδες κείμενο της φιλελεύθερης ιδεολογίας και περιγράφουν τις κύριες ιδέες του. Το γεγονός ότι με επιμονή υποστήριξε ότι η όποια νόμιμη κυβέρνηση δεν έχει υπερφυσική βάση, υπήρξε μια απότομη ρήξη με τις τότε κυρίαρχες θεωρίες διακυβέρνησης.
Ο Λοκ όρισε επίσης την έννοια του διαχωρισμού Εκκλησίας και κράτους. Βασιζόμενος στην αρχή του κοινωνικού συμβολαίου, ο Λοκ υποστήριξε ότι υπάρχει ένα φυσικό δικαίωμα στην ελευθερία της συνείδησης, η οποία υποστήριξε ότι πρέπει να προστατεύεται από την οποιαδήποτε κρατική αρχή. Επιπροσθέτως, διατύπωσε μια γενική υπερασπιστική θέση για τη θρησκευτική ανοχή στις «Επιστολές σχετικά με την ανοχή» ("Letters Concerning Toleration"). Ο Λοκ επηρεάστηκε από τις φιλελεύθερες ιδέες του Τζον Μίλτον, ο οποίος ήταν ένθερμος υποστηρικτής της ελευθερίας σε όλες τις μορφές της. Ο Μίλτον υποστήριξε την καθαίρεση των προνομίων της Εκκλησίας ως τον μόνο αποτελεσματικό τρόπο για την επίτευξη ευρείας ανοχής. Στο έργο του «Areopagitica», ο Μίλτον παρέχει τα πρώτα επιχειρήματα για τη σημασία της ελευθερίας του λόγου: «η ελευθερία του να γνωρίζεις, να εκφράζεις άποψη και να επιχειρηματολογείς ελεύθερα και με συνείδηση, είναι η σημαντικότερη από όλες τις ελευθερίες».
Ένδοξη Επανάσταση.
Η απήχηση αυτών των ιδεών αυξήθηκε σταθερά κατά το 17ο αιώνα στην Αγγλία, με αποκορύφωμα την Ένδοξη Επανάσταση του 1688 η οποία κατοχύρωσε την κοινοβουλευτική κυριαρχία και το δικαίωμα στην επανάσταση και οδήγησε στην εγκαθίδρυση αυτού το οποίο πολλοί θεωρούν ως το πρώτο σύγχρονο φιλελεύθερο κράτος. Στα σημαντικά νομοθετικά ορόσημα της περιόδου αυτής θεωρούνται η Πράξη "Habeas Corpus" του 1679, η οποία ενίσχυσε τη συνθήκη η οποία απαγόρευε την κράτηση χωρίς επαρκή αίτια ή ενδείξεις. Η Διακήρυξη των Δικαιωμάτων ("Bill of Rights") καθιέρωσε επισήμως την υπεροχή του νόμου και του κοινοβουλίου έναντι του μονάρχη και καθόρισε βασικά δικαιώματα για όλους τους Άγγλους υπηκόους. Η Διακήρυξη κατέστησε παράνομη τη βασιλική ανάμιξη στο νόμο και στις κοινοβουλευτικές εκλογές, απαίτησε τη σύμφωνη γνώμη του κοινοβουλίου για τη θέσπιση νέων φόρων και θεώρησε ως παράνομη τη διατήρηση μόνιμου στρατού σε περίοδο ειρήνης χωρίς την άδεια του κοινοβουλίου. Το δικαίωμα υποβολής αναφοράς κατά του μονάρχη εκχωρήθηκε σε όλους και «βάρβαρες και ασυνήθιστες» ποινές απαγορεύθηκαν υπό οποιεσδήποτε συνθήκες.
Ένα χρόνο μετά, ακολούθησε η «Πράξη της Ανοχής» ("Act of Toleration"), της οποίας το ιδεολογικό περιεχόμενο αντλήθηκε από τις τέσσερις επιστολές του Τζον Λοκ, με τις οποίες διακήρυσσε τη θρησκευτική ανοχή. Η πράξη παρέσχε την ελευθερία της λατρείας στους μη Κονφορμιστές, οι οποίοι δεσμεύτηκαν με όρκους Υποταγής και Υπεροχής στην Αγγλικανική Εκκλησία. Το 1695 η Βουλή των Κοινοτήτων αρνήθηκε να ανανεώσει την Πράξη Αδειοδότησης του Τύπου του 1662 ("Licensing of the Press Act"), γεγονός το οποίο οδήγησε σε μία συνεχή περίοδο άνευ προηγουμένου ελευθερίας του τύπου.
Περίοδος του Διαφωτισμού.
Η ανάπτυξη του φιλελευθερισμού συνεχίστηκε και το 18ο αιώνα με τα εκρηκτικά ιδεώδη του Διαφωτισμού της εποχής αυτής. Ήταν μια περίοδος βαθιάς πνευματικής ζωντάνιας κατά την οποία τέθηκαν σε αμφισβήτηση οι παλαιές παραδόσεις και η οποία επηρέασε διάφορες ευρωπαϊκές μοναρχίες καθ' όλο το 18ο αιώνα.
Σε αντίθεση με την Αγγλία, η κατάσταση στη Γαλλία κατά το 18ο αιώνα χαρακτηρίστηκε από τη συνέχιση του φεουδαλισμού και της απολυταρχίας. Ιδέες που προκαλούσαν το status quo συχνά υφίσταντο βίαιη καταστολή. Οι περισσότεροι φιλόσοφοι του Γαλλικού Διαφωτισμού ήταν προοδευτικοί, κατά τη φιλελεύθερη έννοια, και πρέσβευαν την αναμόρφωση του γαλλικού συστήματος διακυβέρνησης προς περισσότερο συνταγματικές και φιλελεύθερες κατευθύνσεις.
Ο Βαρόνος Μοντεσκιέ συνέγραψε σειρά εργασιών με μεγάλη απήχηση στις αρχές του 18ου αιώνα, στις οποίες περιλαμβάνονται «Οι Περσικές Επιστολές» (1717) και «Το Πνεύμα των Νόμων» (1748). Η τελευταία είχε τρομακτική επιρροή τόσο στη Γαλλία όσο και στο εξωτερικό. Ο Μοντεσκιέ τοποθετήθηκε υπέρ ενός συστήματος συνταγματικής διακυβέρνησης, της διατήρησης των πολιτικών ελευθεριών και του νόμου, και της ιδέας ότι οι πολιτικοί θεσμοί όφειλαν να απηχούν τις κοινωνικές και γεωγραφικές πτυχές κάθε κοινότητας. Ειδικότερα υποστήριξε ότι η πολιτική ελευθερία απαιτούσε το διαχωρισμό των εξουσιών της κυβέρνησης. Βασιζόμενος στη Δεύτερη Πραγματεία της Διακυβέρνησης του Τζον Λοκ, υποστήριζε ότι οι εκτελεστικές, νομοθετικές και δικαστικές λειτουργίες της κυβέρνησης πρέπει να ανατίθενται σε διαφορετικούς φορείς. Έδωσε επίσης έμφαση στη σημασία μιας εύρωστης διαδικασίας του νόμου, η οποία θα περιλαμβάνει το δικαίωμα στη δίκαιη δίκη, το τεκμήριο της αθωότητας και την αναλογικότητα στην αυστηρότητα της ποινής.
Άλλη σημαντική προσωπικότητα του Γαλλικού διαφωτισμού ήταν ο Βολταίρος. Ενώ πίστευε αρχικώς στον εποικοδομητικό ρόλο ενός πεφωτισμένου μονάρχη στη βελτίωση των συνθηκών διαβίωσης του λαού, τελικά κατέληξε σε ένα νέο συμπέρασμα: «"Είναι στο χέρι μας να καλλιεργήσουμε τον κήπο μας"». Οι πιο μαχητικές και άγριες επιθέσεις του κατά της μισαλλοδοξίας και των θρησκευτικών διωγμών άρχισαν πραγματικά να εμφανίζονται μερικά χρόνια αργότερα. Παρά τις διώξεις που υπέστη, ο Βολταίρος παρέμεινε ένας θαρραλέος μαχητής ο οποίος πάλεψε ακούραστα για τα πολιτικά δικαιώματα —το δικαίωμα σε δίκαιη δίκη και στη θρησκευτική ελευθερία— και ο οποίος κατήγγειλε την υποκρισία και τις αδικίες του Παλαιού Καθεστώτος.
Αμερικανική Επανάσταση.
Εντάσεις ανάμεσα στις αγγλικές και τις αμερικανικές αποικίες αναπτύχθηκαν μετά τον Επταετή Πόλεμο για το θέμα «φορολόγηση χωρίς εκπροσώπηση», οδηγώντας τους Αμερικάνους στην απόφαση να διακηρύξουν την ανεξαρτησία τους και να υποστούν τις συνέπειες. 
Η Διακήρυξη της Ανεξαρτησίας, η οποία γράφτηκε από τον Τόμας Τζέφερσον, απηχούσε ξεκάθαρα απόψεις του Τζον Λοκ: 
Η Αμερικανική Επανάσταση επισήμως ολοκληρώθηκε το 1783 με τη Συνθήκη του Παρισιού, με την οποία οι Βρετανοί αναγνώρισαν την ανεξαρτησία των Αμερικάνων. Μετά τον πόλεμο, οι αποικίες συζητούσαν για το μέλλον τους. Η πρώτη προσπάθεια συνεργασίας τους έγινε με τα Άρθρα της Συνομοσπονδίας, η οποία τελικά θεωρήθηκε αρκετά ανεπαρκής για να προσφέρει ασφάλεια ή ακόμα και μία λειτουργική κυβέρνηση. Οι αποικίες έκαναν μία Συνταγματική Συνέλευση για να επιλύσουν τα προβλήματα που προέρχονταν από τα Άρθρα της Συνομοσπονδίας. Το τελικό Σύνταγμα των Ηνωμένων Πολιτειών ήταν ένα μνημειώδες έγγραφο για την αμερικανική, αλλά και την παγκόσμια ιστορία.
Για τις συνθήκες εκείνης της εποχής, το Σύνταγμα ήταν ένα επαναστατικό και φιλελεύθερο έγγραφο. Εγκαθίδρυσε ένα δημοκρατικό πολίτευμα με ξεκάθαρο διαχωρισμό μεταξύ της εκτελεστικής, της νομοθετικής και της δικαστικής εξουσίας. Οι δέκα πρώτες τροπολογίες του Συντάγματος, γνωστές ως η Διακήρυξη των Δικαιωμάτων των Ηνωμένων Πολιτειών, εξασφάλιζαν μερικά από τα φυσικά δικαιώματα, τα οποία φιλελεύθεροι διανοητές χρησιμοποίησαν για να αιτιολογήσουν την Επανάσταση.
Γαλλική Επανάσταση.
Έχοντας ζήσει επί τρία χρόνια τη Γαλλική Επανάσταση, ο Γερμανός συγγραφέας Γιόχαν Γκαίτε λέγεται ότι είπε στους ηττημένους Πρώσους στρατιώτες μετά τη μάχη του Βαλμύ, ότι «από δω και στο εξής, αρχίζει μία νέα εποχή για την παγκόσμια ιστορία, και όλοι εσείς θα μπορείτε να πείτε πως υπήρξατε παρόντες στη γέννησή της». Οι ιστορικοί θεωρούν τη Γαλλική Επανάσταση ως ένα από τα πιο σημαντικά γεγονότα της ανθρώπινης ιστορίας. Η Επανάσταση εμφανίζεται ως «η αυγή της μοντέρνας εποχής» και οι αναταραχές της είναι ευρέως συνδεδεμένες με το «θρίαμβο του φιλελευθερισμού».
Η Γαλλική Επανάσταση ξεκίνησε το 1789 με τη σύγκληση της Συνέλευσης των Τάξεων, το Μάιο. Κατά τη διάρκεια του πρώτου χρόνου της Επανάστασης, τα μέλη της Τρίτης Συνέλευσης έδωσαν τον «όρκο του γηπέδου τένις» ("Tennis Court Oath") τον Ιούνιο, ακολούθησε η Άλωση της Βαστίλης τον Ιούλιο, η Διακήρυξη των Δικαιωμάτων του Ανθρώπου και του Πολίτη τον Αύγουστο και μία επική διαδήλωση στις Βερσαλίες, η οποία ανάγκασε τη βασιλική οικογένεια να επιστρέψει στο Παρίσι τον Οκτώβριο.
Η άνοδος του Ναπολέοντα το 1799 προανήγγειλε αντιστροφή πολλών κατακτήσεων της Επανάστασης, μιας και ο πρώην στρατηγός επανέφερε αρκετά στοιχεία του προηγούμενου καθεστώτος και ανέλαβε δικτατορική ισχύ. Κατά τη διάρκεια των Ναπολεόντειων Πολέμων, η «Μεγάλη Στρατιά» προκάλεσε στην υπόλοιπη ευρωπαϊκή ήπειρο τη διάλυση του φεουδαρχικού συστήματος, τη φιλελευθεροποίηση των ιδιοκτησιακών νόμων, το τέλος των φεουδαρχικών φόρων, την κατάργηση των συντεχνιών, τη νομιμοποίηση του διαζυγίου, τη διάλυση των εβραϊκών γκέτο, την κατάρρευση της Ιεράς Εξέτασης, τη μόνιμη καταστροφή της Αγίας Ρωμαϊκής Αυτοκρατορίας, την εξάλειψη των ιεροδικείων και του θρησκευτικού αυταρχισμού, την εγκαθίδρυση του μετρικού συστήματος και την ισονομία για όλους τους ανθρώπους ενώπιον του νόμου.
Ριζοσπαστισμός.
Το ριζοσπαστικό φιλελεύθερο κίνημα ξεκίνησε τη δεκαετία του 1790 στην Αγγλία και επικεντρώθηκε στην κοινοβουλευτική και εκλογική μεταρρύθμιση, δίνοντας έμφαση στα φυσικά δικαιώματα και τη λαϊκή κυριαρχία. Το έργο "Τα Δικαιώματα του Ανθρώπου" ("The Rights of Man", 1791) του Τόμας Πέιν προκάλεσε την απάντηση του Μπερκ, με το συντηρητικό του δοκίμιο «"Σκέψεις για τη Γαλλική Επανάσταση"». Στην επακόλουθη διαμάχη για την επανάσταση συμμετείχε, μεταξύ άλλων, η Μαίρη Γουόλστονκραφτ, που τη συνέχισε σε εναν πρώιμο φεμινιστικό χώρο με τη «Δικαίωση των δικαιωμάτων της γυναίκας». Οι Ριζοσπάστες ενθάρρυναν την μαζική υποστήριξη των δημοκρατικών μεταρρυθμίσεων σε συνδυασμό με την απόρριψη της μοναρχίας, της αριστοκρατίας, καθώς και κάθε μορφής προνομίων.
Η «Μεταρρύθμιστική Πράξη» ("Reform Act") του 1832 προωθήθηκε με την υποστήριξη της δημόσιας κατακραυγής, μαζικές συγκεντρώσεις των «πολιτικών ενώσεων» και ταραχές σε ορισμένες πόλεις. Αυτό χειραφέτησε τη μεσαία τάξη, αλλά απέτυχε να ανταποκριθεί στα ριζοσπαστικά αιτήματα. Μετά τη Μεταρρύθμιστική Πράξη οι κυρίως αριστοκράτες Ουίγοι της (αγγλικής) Βουλής των Κοινοτήτων ενώθηκαν με ένα μικρό αριθμό κοινοβουλευτικών ριζοσπαστών, καθώς και έναν αυξημένο αριθμό Ουίγων μεσαίας τάξης. Μέχρι το 1839 είχαν ανεπίσημα αρχίσει να αποκαλούνται «Το Φιλελεύθερο Κόμμα». Οι Φιλελεύθεροι έβγαλαν έναν από τους μεγαλύτερους βρετανούς πρωθυπουργούς, τον Γουίλιαμ Γκλάντστοουν, ο οποίος ήταν επίσης γνωστός ως «"Grand Old Man"» και ήταν η κορυφαία πολιτική φυσιογνωμία του φιλελευθερισμού του 19ου αιώνα. Υπό την πρωθυπουργία του Γκλάντστοουν, οι Φιλελεύθεροι προχώρησαν τη μεταρρύθμιση της εκπαίδευσης, την αποσύνδεση από την Εκκλησία της Ιρλανδίας και εισήγαγαν τη μυστική ψηφοφορία για τις τοπικές και βουλευτικές εκλογές.
Φιλελεύθερη οικονομική θεωρία.
Ο κλασικός φιλελευθερισμός ωρίμασε πριν και μετά τη Γαλλική Επανάσταση στη Βρετανία και ήταν βασισμένος στις ακόλουθες βασικές αρχές: κλασικά οικονομικά, ελεύθερο εμπόριο, κυβέρνηση με ελάχιστες δυνατές παρεμβάσεις ("laissez-faire"), ελάχιστη δυνατή φορολόγηση και ισοσκελισμένος προϋπολογισμός. Η φιλοσοφία αυτή εμφανίστηκε ως απάντηση στη βιομηχανική επανάσταση και την αστικοποίηση του 19ου αιώνα στην Ευρώπη και τις ΗΠΑ. Οι κλασικοί φιλελεύθεροι ήταν αφοσιωμένοι στον ατομικισμό, την ελευθερία και τα ίσα δικαιώματα. Οι κύριες φιλελεύθερες επιρροές του 19ου αιώνα ήταν ο Άνταμ Σμιθ και οι κλασικοί οικονομολόγοι, ο Τζέρεμι Μπένθαμ και ο Τζον Στιούαρτ Μιλ. 
Το βιβλίο του Άνταμ Σμιθ «"Ο Πλούτος των Εθνών"», το οποίο δημοσιεύθηκε το 1776, παρείχε τις περισσότερες οικονομικές ιδέες, τουλάχιστον μέχρι την δημοσίευση του βιβλίου του Τζον Στιούαρτ Μιλ «"Αρχές"», το 1848. Ο Σμιθ ανέλυσε την υποκίνηση της οικονομικής δραστηριότητας, τα αίτια των τιμών και την διανομής του πλούτου, καθώς και τις πολιτικές που θα έπρεπε το κράτος να ακολουθήσει για να μεγιστοποιηθεί ο πλούτος.
Ο Σμιθ έγραψε ότι όσο η προσφορά, η ζήτηση, οι τιμές και ο ανταγωνισμός παρέμεναν ελεύθερα από κυβερνητικές παρεμβάσεις, η επιδίωξη των προσωπικών υλικών συμφερόντων θα ήταν αυτή που, μέσω της παραγωγής αγαθών και υπηρεσιών με σκοπό το κέρδος, θα μεγιστοποιούσε τον πλούτο μιας κοινωνίας, και όχι ο αλτρουισμός. Ένα «"αόρατο χέρι"» καθοδηγεί τα άτομα και τις εταιρείες να εργαστούν προς το καλό του έθνους ως ακούσια συνέπεια των προσπαθειών τους να μεγιστοποιήσουν το προσωπικό τους όφελος. Αυτό παρείχε μία ηθική δικαιολόγηση για τη συσσώρευση πλούτου, η οποία νωρίτερα θεωρούνταν αμαρτωλή από μερικούς. 
Η κύρια έμφασή του ήταν στο όφελος του ελεύθερου εσωτερικού και διεθνούς εμπορίου, το οποίο υποστήριζε ότι μπορούσε να αυξήσει τον πλούτο μέσω της εξειδίκευσης της παραγωγής. Επίσης, αντιτάχθηκε στους εμπορικούς περιορισμούς, στην παραχώρηση μονοπωλίων από το κράτος, στις εργατικές ενώσεις και τα εμπορικά σωματεία. Η κυβέρνηση θα έπρεπε να είναι περιορισμένη στην (εθνική) άμυνα, στα δημόσια έργα και στη διαχείριση της δικαιοσύνης, χρηματοδοτούμενη από φόρους βασισμένους στο εισόδημα. 
Ο ωφελιμισμός παρείχε την πολιτική δικαίωση για την εφαρμογή του οικονομικού φιλελευθερισμού από τις βρετανικές κυβερνήσεις, ο οποίος κυριάρχησε ως οικονομική πολιτική από τη δεκαετία του 1830. Παρόλο που ο ωφελιμισμός παρακίνησε τη νομοθετική και διοικητική μεταρρύθμιση καθώς και τα μεταγενέστερα γραπτά του Τζον Στιούαρτ Μιλ πάνω στο ίδιο αντικείμενο προανήγγειλαν το κράτος πρόνοιας, ο ωφελιμισμός κυρίως χρησιμοποιήθηκε ως δικαιολόγηση του "laissez-faire". Η κεντρική ιδέα του ωφελιμισμού, η οποία αναπτύχθηκε από τον Τζέρεμι Μπένθαμ, ήταν ότι οι δημόσιες πολιτικές έπρεπε να στοχεύουν στην επίτευξη «της περισσότερης δυνατής ευτυχίας για τον περισσότερο δυνατό αριθμό ανθρώπων». Ενώ αυτό θα μπορούσε να παρουσιαστεί ως δικαιολόγηση της κρατικής παρέμβασης για μείωση της φτώχειας, χρησιμοποιήθηκε από τους κλασικούς φιλελεύθερους για να δικαιολογήσουν τη μη κρατική παρέμβαση, με το επιχείρημα πως το γενικό όφελος για όλα τα άτομα θα ήταν μεγαλύτερο. Η φιλοσοφία του αποδείχθηκε εξαιρετικά σημαντική για την κυβερνητική πολιτική και οδήγησε στην αύξηση των κατά Μπένθαμ πρακτικών για κοινωνικό έλεγχο από την κυβέρνηση, συμπεριλαμβάνοντας τη Μητροπολιτική Αστυνομία του Ρόμπερτ Πιλ, τις σωφρονιστικές μεταρρυθμίσεις, τα πτωχοκομεία και τα άσυλα για διανοητικά ασθενείς.
Η ανάκληση των «Νόμων του Καλαμποκιού» το 1846 ήταν μία τεράστια αλλαγή και εμπεριείχε το θρίαμβο του ελεύθερου εμπορίου και του οικονομικού φιλελευθερισμού. Η "Anti-Corn Law League" δημιούργησε μία συμμαχία μεταξύ φιλελεύθερων και ριζοσπαστικών ομάδων με σκοπό την υποστήριξη του ελεύθερου εμπορίου υπό την ηγεσία του Ρίτσαρντ Κόμπεν και του Τζον Μπράιτ, οι οποίοι αντιτάχθηκαν στο μιλιταρισμό και στις δημόσιες δαπάνες. Οι πολιτικές τους για χαμηλές δημόσιες δαπάνες και χαμηλή φορολογία υιοθετήθηκαν αργότερα από το φιλελεύθερο «Υπουργό Οικονομικών» και μεταγενέστερα πρωθυπουργό, Γουίλιαμ Γκλάντστοουν. Παρότι οι φιλελεύθεροι επεδίωκαν την ελάχιστη κρατική δραστηριότητα, τελικά αποδέχθηκαν την κυβερνητική παρέμβαση στην οικονομία από τις αρχές του 19ου αιώνα με την υιοθέτηση των "Factory Acts".
Διάδοση του φιλελευθερισμού.
Κινήματα για την κατάργηση της θανατικής ποινής και το δικαίωμα ψήφου εξαπλώθηκαν, μαζί με αντιπροσωπευτικά και δημοκρατικά ιδεώδη. Η Γαλλία καθιέρωσε μια διαρκή δημοκρατία στη δεκαετία του 1870, ενώ ένας άγριος πόλεμος στις Ηνωμένες Πολιτείες εξασφάλισε την ακεραιότητα του έθνους και την κατάργηση της δουλείας στο Νότο. Εντωμεταξύ, ένα μείγμα φιλελεύθερων και εθνικιστικών αισθημάτων στην Ιταλία και τη Γερμανία επέφερε την ενοποίηση των δύο χωρών στα τέλη του 19ου αιώνα. Ο φιλελεύθερος αγώνας στη Λατινική Αμερική οδήγησε στην ανεξαρτησία από την αυτοκρατορική δύναμη της Ισπανίας και της Πορτογαλίας.
Στη Γαλλία, η Ιουλιανή Επανάσταση του 1830, που οργανώθηκε από τους φιλελεύθερους πολιτικούς και δημοσιογράφους, κατήργησε τη μοναρχία των Βουρβόνων και ενέπνευσε παρόμοιες εξεγέρσεις σε άλλα μέρη της Ευρώπης. Η απογοήτευση από το ρυθμό της πολιτικής προόδου στις αρχές του 19ου αιώνα, πυροδότησε ακόμα μεγαλύτερες επαναστάσεις το 1848. Οι επαναστάσεις εξαπλώθηκαν σε όλη την Αυστριακή Αυτοκρατορία και τα γερμανικά και ιταλικά κρατίδια. Οι κυβερνήσεις έπεσαν γρήγορα. Οι φιλελεύθεροι εθνικιστές απαίτησαν γραπτά συντάγματα, αντιπροσωπευτικές συνελεύσεις, περισσότερα δικαιώματα ψήφου και ελευθερία του Τύπου. Η Δεύτερη Δημοκρατία ανακηρύχθηκε στη Γαλλία. Η δουλεία καταργήθηκε στην Πρωσία, τη Γαλικία, τη Βοημία και την Ουγγαρία. Ο δήθεν ακατάβλητος Μέττερνιχ, ο αυστριακός δημιουργός της βασιλεύουσας συντηρητικής τάξης, συγκλόνισε την Ευρώπη, όταν παραιτήθηκε και κατέφυγε στη Βρετανία, σε κατάσταση πανικού και μεταμφιεσμένος.
Τελικά όμως η επιτυχία των επαναστατών άρχισε να φθίνει. Χωρίς τη γαλλική βοήθεια, οι Ιταλοί νικήθηκαν εύκολα από τους Αυστριακούς. Με λίγη τύχη και ικανότητα, η Αυστρία, επίσης, κατάφερε να συγκρατήσει τα εθνικιστικά αισθήματα στη Γερμανία και την Ουγγαρία, βοηθούμενη και από την αποτυχία του Κοινοβουλίου της Φρανκφούρτης για την ενοποίηση των γερμανικών κρατών σε ένα ενιαίο έθνος. Δύο δεκαετίες αργότερα, όμως, οι Ιταλοί και οι Γερμανοί πραγματοποίησαν τα όνειρά τους για ενοποίηση και ανεξαρτησία. Ο Πρωθυπουργός της Σαρδηνίας, Camillo di Cavour, ήταν ένας έξυπνος φιλελεύθερος που κατάλαβε ότι ο μόνος αποτελεσματικός τρόπος για να αποκτήσουν ανεξαρτησία οι Ιταλοί ήταν αν είχαν τους Γάλλους με το μέρος τους. Ο Ναπολέων Γ΄ συμφώνησε στο αίτημα του Cavour για βοήθεια και η Γαλλία νίκησε την Αυστρία στο γαλλο-αυστριακό πόλεμο του 1859, θέτοντας τις βάσεις για την ιταλική ανεξαρτησία. Η γερμανική ενοποίηση έγινε υπό την ηγεσία του Όττο φον Μπίσμαρκ, ο οποίος αποδεκάτισε τους εχθρούς της Πρωσίας σε συνεχείς πολέμους, θριαμβεύοντας τελικά κατά της Γαλλίας το 1871 και ανακηρύσσοντας τη Γερμανική Αυτοκρατορία στην Αίθουσα των Κατόπτρων στις Βερσαλλίες, δίνοντας τέλος σε ένα άλλο έπος στην προσπάθεια για εθνικοποίηση. Οι Γάλλοι ανακήρυξαν την Τρίτη Δημοκρατία τους μετά την ήττα τους στον πόλεμο.
Κοινωνικός φιλελευθερισμός.
Έως το τέλος του 19ου αιώνα, οι αρχές του κλασικού φιλελευθερισμού αμφισβητoύνταν ολοένα και περισσότερο λόγω της ύφεσης, της αυξανόμενης αντίληψης των δεινών της φτώχειας, της ανεργίας και της σχετικής στέρησης που εντοπίζεται εντός των σύγχρονων βιομηχανικών πόλεων, και της αναταραχής της οργανωμένης εργασίας. Το ιδανικό του αυτοδημιούργητου άτομου, που μέσω σκληρής δουλειάς και ταλέντου θα μπορούσε να φτιάξει τη θέση του στον κόσμο, φαινόταν αυξανόμενα ανέφικτο. Μια σημαντική πολιτική αντίδραση ενάντια στις αλλαγές που εισήγαγε η εκβιομηχάνιση και καπιταλισμός του "laissez-faire" προήλθε από συντηρητικούς που ανησυχούσαν για την κοινωνική ισορροπία, παρόλο που ο σοσιαλισμός αργότερα έγινε μια πιο σημαντική δύναμη για αλλαγή και μεταρρύθμιση. Κάποιοι Βικτωριανοί συγγραφείς —όπως ο Κάρολος Ντίκενς, ο Thomas Carlyle, και ο Matthew Arnold— υπήρξαν πρώιμοι και με επιρροή επικριτές της κοινωνικής αδικίας.
Ο Τζον Στιούαρτ Μιλ συνέβαλε σημαντικά στη φιλελεύθερη σκέψη, συνδυάζοντας στοιχεία του κλασικού φιλελευθερισμού με αυτό που τελικά έγινε γνωστό ως Νεοφιλελευθερισμός. Το On Liberty ("1859") του Μιλ πραγματεύεται τη φύση και τα όρια της εξουσίας που μπορεί να ασκείται νομίμως από την κοινωνία πάνω στο άτομο. Υπερασπίστηκε με πάθος την ελευθερία του λόγου, υποστηρίζοντας ότι ο ελεύθερος διάλογος είναι απαραίτητη προϋπόθεση για την πνευματική και κοινωνική πρόοδο. Ο Μιλ όρισε την «κοινωνική ελευθερία» ως προστασία από «την τυραννία των πολιτικών αρχόντων». Εισήγαγε μια σειρά από διαφορετικές έννοιες των μορφών που μπορεί να πάρει η τυραννία, αναφερόμενες ως κοινωνική τυραννία και τυραννία της πλειοψηφίας αντίστοιχα. Κοινωνική ελευθερία σήμαινε όρια στην εξουσία του ηγεμόνα μέσα από την αναγνώριση των πολιτικών ελευθεριών και δικαιωμάτων και με τη δημιουργία ενός συστήματος «συνταγματικών επιταγών».
Ωστόσο, αν και αρχικά η οικονομική φιλοσοφία του Μιλ υποστήριζε τις ελεύθερες αγορές και πρέσβευε ότι η προοδευτική φορολογία ήταν τιμωρητική απέναντι σε όσους εργάζονταν σκληρότερα, αργότερα μετέβαλε τις απόψεις του προς μια πιο σοσιαλιστική μίξη, προσθέτοντας κεφάλαια στις Αρχές της Πολιτικής Οικονομίας που υπερασπίζονταν τη σοσιαλιστική προοπτική, και υπερασπιζόμενος κάποιους σοσιαλιστικούς σκοπούς, συμπεριλαμβανομένης της ριζοσπαστικής πρότασης ότι όλο το μισθολογικό σύστημα πρέπει να καταργηθεί υπέρ ενός συνεταιριστικού συστήματος μισθών.
Ένας ακόμα απο τους πρώτους φιλελεύθερους που αλλαξοπίστησε υπέρ της μεγαλύτερης κρατικής παρέμβασης ήταν ο Thomas Hill Green. Πίστευε ότι το κράτος πρέπει να προωθεί και να προστατεύει τα κοινωνικά, πολιτικά και οικονομικά περιβάλλοντα μέσα στα οποία τα άτομα θα έχουν την καλύτερη ευκαιρία να ενεργήσουν σύμφωνα με τη συνείδησή τους. Το κράτος πρέπει να παρεμβαίνει μόνο όπου υπάρχει σαφής, αποδεδειγμένη και ισχυρή τάση (ελευθερίας) προς υποδούλωση του ατόμου. Ο Green θεωρούσε το εθνικό κράτος ως νόμιμο μόνο στο βαθμό που υποστηρίζει ένα σύστημα δικαιωμάτων και υποχρεώσεων, που είναι πιθανότερο να ενθαρρύνουν την ατομική αυτοπραγμάτωση.
Αυτό το νήμα άρχισε να ενώνεται στο κίνημα σοσιαλφιλελευθερισμού στο γύρισμα του εικοστού αιώνα στη Μεγάλη Βρετανία. Το κίνημα των Νέων Φιλελεύθερων, που περιελάμβανε διανοούμενους όπως ο L.T. Hobhouse και ο Τζον Χόμπσον, έβλεπε την ατομική ελευθερία ως επιτεύξιμη μόνο κάτω από ευνοϊκές κοινωνικές και οικονομικές συνθήκες. Κατά την άποψή τους, η φτώχεια, η εξαθλίωση και η άγνοια στην οποία πολλοί άνθρωποι ζούσαν καθιστούσε αδύνατη την άνθηση της ελευθερίας και ατομικότητας. Οι Νέοι Φιλελεύθεροι πίστευαν ότι οι όροι αυτοί θα μπορούσαν να βελτιωθούν μόνο μέσω συλλογικής δράσης συντονιζόμενης από ένα ισχυρό, προνοιακά προσανατολισμένο και παρεμβατικό κράτος. Ο «"Λαϊκός Προϋπολογισμός"» του 1909, υπερασπιζόμενος από τον Λόιντ Τζωρτζ και τον επίσης φιλελεύθερο Ουίνστον Τσώρτσιλ, εισήγαγε πρωτοφανείς φόρους στους πλούσιους στη Βρετανία και ριζοσπαστικά προγράμματα κοινωνικής πρόνοιας στις πολιτικές της χώρας. Ήταν ο πρώτος προϋπολογισμός με την εκφρασμένη πρόθεση της αναδιανομής του πλούτου μεταξύ των πολιτών.
Αναταράξεις.
Στο γύρισμα του 20ού αιώνα, ο φιλελευθερισμός ήταν σε ανοδική πορεία. Ο προμαχώνας της απολυταρχίας, ο Ρώσος τσάρος, ανατράπηκε στη φιλελεύθερη επανάσταση του 1917 και η νίκη των Συμμάχων κατά τον Πρώτο Παγκόσμιο Πόλεμο και η κατάρρευση τεσσάρων αυτοκρατοριών, φαινόταν να σηματοδοτεί το θρίαμβο του φιλελευθερισμού σε ολόκληρη την ευρωπαϊκή ήπειρο, όχι μόνο μεταξύ των νικηφόρων συμμάχων, αλλά και στη Γερμανία και τα νεοσύστατα κράτη της Ανατολικής Ευρώπης. Ο μιλιταρισμός, χαρακτηριστικό της Γερμανίας, είχε ηττηθεί και απαξιωθεί. Όπως υποστηρίζει ο Blinkhorn, οι φιλελεύθερες ιδέες ήταν σε άνοδο όσο αφορά τον πολιτιστικό πλουραλισμό, τη θρησκευτική και εθνική ανοχή, την εθνική αυτοδιάθεση, την οικονομία της ελεύθερης αγοράς, την αντιπροσωπευτική και υπεύθυνη κυβέρνηση, το ελεύθερο εμπόριο, τον συνδικαλισμό, και την ειρηνική επίλυση των διεθνών διαφορών μέσω ενός νέου οργάνου, της Κοινωνίας των Εθνών.
Ωστόσο, στη Ρωσία, η Προσωρινή Κυβέρνηση σύντομα ανατράπηκε βίαια από τους Μπολσεβίκους, μια κομμουνιστική ομάδα με επικεφαλής τον Βλαντιμίρ Λένιν, οδηγώντας σε αρκετά χρόνια εμφυλίου πολέμου μεταξύ των κομμουνιστών και των συντηρητικών. Η παγκόσμια Μεγάλη Ύφεση, που ξεκίνησε το 1929, επιτάχυνε την απαξίωση των φιλελεύθερων οικονομικών και ενίσχυσε τις φωνές για κρατικό έλεγχο των οικονομικών υποθέσεων. Τα οικονομικά δεινά προκάλεσαν εκτεταμένες ταραχές στον ευρωπαϊκό πολιτικό κόσμο, με αποτέλεσμα την άνοδο του φασισμού ως μια ιδεολογία και ένα κίνημα που παρατάσσεται ενάντια τόσο στο φιλελευθερισμό όσο και στον κομμουνισμό, ιδιαίτερα στη Ναζιστική Γερμανία και την Ιταλία. Η άνοδος του φασισμού στη δεκαετία του 1930 τελικά κορυφώνεται με τον Β΄ Παγκόσμιο Πόλεμο, την πιο θανατηφόρα σύγκρουση της ανθρώπινης ιστορίας. Οι Σύμμαχοι επικράτησαν στον πόλεμο από το 1945, και η νίκη τους έστησε το σκηνικό για τον «Ψυχρό Πόλεμο» μεταξύ του κομμουνιστικού Ανατολικού Μπλοκ και της φιλελεύθερης Δυτικής Συμμαχίας.
Κεϋνσιανά οικονομικά.
Εντωμεταξύ, η οριστική φιλελεύθερη απάντηση στη Μεγάλη Ύφεση δόθηκε από τον Τζων Μέυναρντ Κέυνς, ο οποίος είχε αρχίσει μια θεωρητική εργασία που εξέταζε τη σχέση μεταξύ ανεργίας, χρήματος και τιμών στη δεκαετία του 1920. Ο Κέυνς ήταν εξαιρετικά επικριτικός απέναντι στα μέτρα λιτότητας της βρετανικής κυβέρνησης κατά τη διάρκεια της Μεγάλης Ύφεσης. Πίστευε ότι τα δημοσιονομικά ελλείμματα ήταν ένα καλό πράγμα, ένα προϊόν της ύφεσης. Η εργασία του «Γενική Θεωρία της Απασχόλησης, Τόκου και Χρήματος» δημοσιεύτηκε το 1936 και χρησιμοποιήθηκε ως θεωρητική αιτιολόγηση για τις παρεμβατικές πολιτικές που ο Κέυνς προέκρινε για την αντιμετώπιση της ύφεσης. Η «Γενική Θεωρία» αμφισβητούσε το προηγούμενο νεοκλασικό παράδειγμα, το οποίο πρέσβευε ότι, ανεπηρέαστη από κυβερνητικές παρεμβάσεις, η αγορά θα αποκαθιστούσε φυσικά την πλήρη ισορροπία της απασχόλησης.
Το βιβλίο υποστήριξε μια δραστήρια οικονομική πολιτική από την κυβέρνηση, ώστε να τονωθεί η ζήτηση σε καιρούς με υψηλή ανεργία, όπως για παράδειγμα την αύξηση των δημοσίων επενδύσεων. «Ας χρησιμοποιήσουμε τους αδρανείς πόρους μας για να αυξήσουμε τον πλούτο μας» έγραψε το 1928. «Με τόσους ανθρώπους άνεργους και τόσα εργοστάσια ανενεργά, είναι γελοίο να λέμε ότι δεν μπορούμε να αντέξουμε αυτές τις νέες εξελίξεις. Αυτοί ακριβώς οι άνθρωποι κι αυτά τα εργοστάσια θα μας κάνουν να τις αντέξουμε». Εκεί όπου η αγορά απέτυχε να κατανείμει ορθά τους πόρους, η κυβέρνηση είναι υποχρεωμένη να τονώσει την οικονομία έως ότου τα ιδιωτικά κεφάλαια αρχίσουν να κινούνται ξανά— σαν «πλήρωση της βαλβίδας», μια στρατηγική που αποσκοπεί στην προώθηση της βιομηχανικής παραγωγής.
Το κοινωνικό φιλελεύθερο πρόγραμμα που ξεκίνησε ο πρόεδρος Ρούζβελτ στις Ηνωμένες Πολιτείες το 1933, μείωσε το ποσοστό ανεργίας από περίπου 25% περίπου στο 15% μέχρι το 1940. Πρόσθετες κρατικές δαπάνες και το γιγαντιαίο πρόγραμμα δημοσίων έργων που πυροδοτήθηκε από τον Δεύτερο Παγκόσμιο Πόλεμο τελικά έβγαλε τις Ηνωμένες Πολιτείες από τη Μεγάλη Ύφεση. Από το 1940 ώς το 1941, οι κρατικές δαπάνες αυξήθηκαν κατά 59%, το ακαθάριστο εγχώριο προϊόν εκτινάχθηκε κατά 17%, και η ανεργία μειώθηκε κάτω του 10%, για πρώτη φορά από το 1929.
Το κοινωνικό κράτος δημιουργήθηκε στο Ηνωμένο Βασίλειο μετά τον Δεύτερο Παγκόσμιο Πόλεμο και, ενώ ολοκληρώθηκε από τους Εργατικούς, σχεδιάστηκε κυρίως από δυο φιλελεύθερους, τον Κέυνς που έβαλε τις οικονομικές του βάσεις και τον William Beveridge, που σχεδίασε το σύστημα κοινωνικής πρόνοιας. Μετά από διάφορα παγκόσμια και καταστροφικά γεγονότα, συμπεριλαμβανομένων πολέμων και οικονομικών καταρρεύσεων, αυτό το νέο είδος του φιλελευθερισμού θα σαρώσει το μεγαλύτερο μέρος του κόσμου τον 20ό αιώνα.
Νεοφιλελευθερισμός.
Νεοφιλελευθερισμός είναι ένας Γερμανικός όρος ("Neoliberalismus") που πρωτοεμφανίστηκε το 1922[1] ως μία υποτιμητική περιγραφή των όσων πραγματευόταν ο Λούντβιχ φον Μίζες στο βιβλίο του "Έθνος, Κράτος, Οικονομία" το 1919[2], και χρησιμοποιήθηκε αρχικά μόνο από κομμουνιστές και πρωτο-φασίστες διανοητές με αρνητική χροιά, εναντίον των φιλελευθέρων. 
Ο όρος χρησιμοποιήθηκε για πρώτη φορά θετικά από τους φιλελεύθερους διανοητές Λουί Ρουζιέ και Αλεξάντερ Ρουστόβ το 1938 στο συνέδριο "Colloque Walter Lippmann" των Παρισίων, οι οποίοι προσπαθούσαν να προτείνουν μία μέση οδό μεταξύ του κλασικού φιλελευθερισμού και του κολλεκτιβιστικού κεντρικού σχεδιασμού[4], προωθώντας έναν πιο ενεργό ρόλο του κράτους στις αγορές. Κατά την αρχική του αυτή θετική διατύπωση, στον νεοφιλελευθερισμό "προείχε η ελεύθερη λειτουργία του μηχανισμού τιμών της ανοικτής αγοράς, η ελεύθερη επιχειρηματικότητα, ο ελεύθερος ανταγωνισμός, και ένα ισχυρό και άτεγκτο Κράτος Δικαίου"[5]. Ο όρος δεν υιοθετήθηκε ποτέ από την Αυστριακή σχολή και παρέμεινε σε χρήση μετά τον Β' Παγκόσμιο Πόλεμομόνον από τους Γερμανούς και Γάλλους Ορντολιμπεραλιστές.
Έως και τα τέλη της δεκαετίας του 1970, αυτό που οι Ευρωπαίοι αντιλαμβάνονταν ως "νεοφιλελευθερισμό" προσιδιάζει σε αυτό που σήμερα αντιλαμβανόμαστε ως "σοσιαλδημοκρατία", και εκφράστηκε από τον Γάλλο διανοητή Μισέλ Φουκώ ο οποίος έγραφε το 1978 πως ο "νέο-φιλελευθερισμός" ήταν "η Γερμανική κοινωνική οικονομία της αγοράς: […] η αγορά, αν και αποτελεί τον μόνο ορθολογικό τρόπο εκτίμησης αξιών, είναι πολύ ασταθής από μόνη της και έτσι απαιτεί στήριξη, διαχείριση, και «ευταξία» που επιβάλλεται από το κράτος πρόνοιας (π.χ. βοήθημα ανεργίας, ιατροφαρμακευτική ασφάλιση, στεγαστική πολιτική, κλπ.) , "ο νεοφιλελευθερισμός δεν είναι Άνταμ Σμιθ, ο νεοφιλελευθερισμός δεν είναι κοινωνία της αγοράς", και "Ο νεο-φιλελευθερισμός δεν πρέπει να συγχέεται με το laissez-faire, αλλά με την ανάγκη για συνεχή [κρατική] εποπτεία, δραστηριότητα, και ρύθμιση" .
Κατά τη δεκαετία του 1980, κι ενώ οι Ευρωπαίοι αντιλαμβάνονταν τον όρο "νέο-φιλελευθερισμό" σε σχέση με τη Γερμανική κοινωνική οικονομία της αγοράς, στις ΗΠΑ εμφανίστηκε ένα άλλο κίνημα που συσχετίστηκε με τον όρο "νεοφιλελευθερισμός": ήταν εκείνο της Αμερικανικής Αριστεράς του 1981, το οποίο οργανώθηκε γύρω από δύο περιοδικά: το "New Republic" και το "Washington Monthly". Ο "πατέρας" αυτού του κινήματος ήταν ο δημοσιογράφος Τσαρλς Πίτερς, ο οποίος δημοσίευσε το 1983 το "Μανιφέστο ενός Νεοφιλελεύθερου".. Δύο εξέχοντες εκπρόσωποι του κινήματος των "νεοφιλελευθέρων" του Δημοκρατικού Κόμματος ήταν ο πρώην πρόεδρος των ΗΠΑ Μπιλ Κλίντον και ο πρώην αντιπρόεδρος Αλ Γκορ.
Ήδη από τη δεκαετία του 1980, η χρήση του όρου εγκαταλείφθηκε ως αυτοπροσδιορισμός πολιτικών ομάδων και χρησιμοποιείται μόνον ως ετεροπροσδιορισμός από τρίτους, ως "σκιάχτρο"[7], όπως ήταν και η αρχική του χρήση τη δεκαετία του 1920. Δεν υπάρχει, τουλάχιστον από τη δεκαετία του 1990, κανένα πολιτικό κόμμα που να χρησιμοποιεί τον όρο "νεοφιλελευθερισμός" ως αυτοπροσδιορισμό.
Φιλοσοφία.
Ο φιλελευθερισμός —τόσο ως πολιτικό ρεύμα όσο και ως πνευματική παράδοση— είναι, κυρίως, ένα σύγχρονο φαινόμενο που ξεκίνησε το 17ο αιώνα, αν και ορισμένες φιλελεύθερες φιλοσοφικές ιδέες είχαν προδρόμους στην κλασική αρχαιότητα. Ο Ρωμαίος αυτοκράτορας Μάρκος Αυρήλιος εξήρε «την ιδέα μιας πολιτείας που διοικείται με ισονομία και ισηγορία, και την ιδέα μιας βασιλικής κυβέρνησης που σέβεται πάνω απ' όλα την ελευθερία των πολιτών». Οι επιστήμονες έχουν, επίσης, αναγνωρίσει μια σειρά από αρχές, γνωστές στους σύγχρονους φιλελεύθερους, στα έργα πολλών Σοφιστών και στον Επιτάφιο του Περικλή. Η φιλελεύθερη φιλοσοφία συμβολίζει μια μεγάλη πνευματική παράδοση, που έχει εξετάσει και διαδώσει μερικές από τις πιο σημαντικές και αμφιλεγόμενες αρχές του σύγχρονου κόσμου. Το τεράστιο επιστημονικό και ακαδημαϊκό προϊόν της έχει χαρακτηριστεί ως περιέχον «πλούτο και ποικιλομορφία», αλλά αυτή η ποικιλομορφία συχνά σημαίνει ότι ο φιλελευθερισμός αποκτά διαφορετικές μορφές και αποτελεί μια πρόκληση για όποιον αναζητά έναν σαφή ορισμό.
Σημαντικά ρεύματα.
Αν και όλες οι φιλελεύθερες θεωρίες έχουν κοινή κληρονομιά, επιστήμονες συχνά υποθέτουν ότι αυτές οι θεωρίες περιέχουν «ξεχωριστά και, συχνά, αντιφατικά ρεύματα σκέψης». Οι στόχοι των φιλελεύθερων θεωρητικών και φιλοσόφων διέφεραν σε διάφορες περιόδους, πολιτισμούς και ηπείρους. Η ποικιλομορφία του φιλελευθερισμού μπορεί να φανεί από τα πολλά επίθετα που φιλελεύθεροι στοχαστές και κινήματα συνέδεσαν με την ίδια τη λέξη φιλελευθερισμός, συμπεριλαμβανομένων των «κλασικός», «εξισωτικός», «οικονομικός», «κοινωνικός», «κράτους πρόνοιας», «ηθικός», «ανθρωπιστικός», «δεοντολογικός», «τελειομανής», «δημοκρατικός» και «θεσμικός», για να αναφέρουμε μερικά. Παρά τις παραλλαγές αυτές, η φιλελεύθερη σκέψη παρουσιάζει μερικές σαφείς και θεμελιώδεις έννοιες. Στην ουσία, ο φιλελευθερισμός είναι μια φιλοσοφία για την έννοια της ανθρωπότητας και της κοινωνίας. Ο πολιτικός φιλόσοφος Τζον Γκρέι προσδιόρισε τα κοινά στοιχεία στη φιλελεύθερη σκέψη ως: το ατομικιστικό, το εξισωτικό, το προοδευτικό και το παγκόσμιο. Το ατομικιστικό στοιχείο υποστηρίζει την ηθική υπεροχή του ανθρώπου απέναντι στις πιέσεις του κοινωνικού κολεκτιβισμού, το εξισωτικό στοιχείο αποδίδει την ίδια ηθική αξία και το ίδιο καθεστώς σε όλα τα άτομα, το προοδευτικό στοιχείο ισχυρίζεται ότι οι διαδοχικές γενεές μπορούν να βελτιώσουν τις κοινωνικοπολιτικές ρυθμίσεις τους, και το παγκόσμιο στοιχείο επιβεβαιώνει την ηθική ενότητα του ανθρώπινου είδους και περιθωριοποιεί τις τοπικές πολιτισμικές διαφορές.
Το προοδευτικό στοιχείο έχει αποτελέσει αντικείμενο μεγάλης αντιπαράθεσης, που υπερασπίστηκαν στοχαστές όπως ο Ιμμάνουελ Καντ, ο οποίος πίστευε στην ανθρώπινη πρόοδο, ενώ υπέφερε από επιθέσεις στοχαστών, όπως του Ρουσσώ, που πίστευε ότι οι ανθρώπινες προσπάθειες για αυτοβελτίωση μέσω της κοινωνικής συνεργασίας, θα αποτύχουν.. Περιγράφοντας τη φιλελεύθερη ιδιοσυγκρασία, ο Γκρέι ισχυρίστηκε ότι «είναι εμπνευσμένη από τον σκεπτικισμό και από μια φιντεϊστική βεβαιότητα της θείας αποκαλύψεως... έχει εξυμνήσει την εξουσία του λόγου καθώς και, σε άλλες περιπτώσεις, είχε προσπαθήσει να ταπεινώσει τους ισχυρισμούς της λογικής». Η φιλελεύθερη φιλοσοφική παράδοση έχει αναζητήσει την τεκμηρίωση και την αιτιολόγηση μέσω διαφόρων πνευματικών έργων. Οι ηθικές και πολιτικές εικασίες του φιλελευθερισμού έχουν βασιστεί σε παραδόσεις, όπως τα φυσικά δικαιώματα και την ωφελιμιστική θεωρία, αν και μερικές φορές οι φιλελεύθεροι ζήτησαν υποστήριξη μέχρι και από επιστημονικούς και θρησκευτικούς κύκλους. Μέσα από όλα αυτά τα στοιχεία και τις παραδόσεις, οι επιστήμονες έχουν προσδιορίσει τις ακόλουθες σημαντικές κοινές όψεις της φιλελεύθερης σκέψης: πίστη στην ισότητα και την ατομική ελευθερία, υπεράσπιση της ιδιωτικής ιδιοκτησίας και των ατομικών δικαιωμάτων, υπεράσπιση της ιδέας της περιορισμένης συνταγματικής κυβέρνησης, και αναγνώριση της σημασίας των σχετικών αξιών, όπως αυτή του πλουραλισμού, της ανεκτικότητας, της αυτονομίας, της σωματικής ακεραιότητας και της συναίνεσης.
Οικονομικός φιλελευθερισμός.
Οικονομικός φιλελευθερισμός σημαίνει ότι στην οικονομική σφαίρα δραστηριοτήτων προστατεύεται ή και ενθαρρύνεται η ατομική πρωτοβουλία. Ο οικονομικός φιλελευθερισμός έχει ταυτιστεί με μείωση του κρατισμού, περιορισμό των παρεμβάσεων του κράτους στην οικονομία και απελευθέρωση της ιδιωτικής πρωτοβουλίας από τη γραφειοκρατία και τις διοικητικές ρυθμίσεις. Συνοψίζεται συνήθως στη φράση «"laissez faire – laissez passer"», που θεωρείται το βασικό σύνθημα του ελεύθερου εμπορίου.
Συντηρητικός φιλελευθερισμός.
Ο συντηρητικός φιλελευθερισμός είναι μια εκδοχή του φιλελευθερισμού που συνδυάζει φιλελεύθερες αξίες και πολιτικές με συντηρητικές στάσεις ή που, πιο απλά, αντιπροσωπεύει τη δεξιά πλευρά του φιλελεύθερου κινήματος. Τα συντηρητικά φιλελεύθερα κόμματα συνδυάζουν φιλελεύθερες πολιτικές (π.χ. διαχωρισμός κράτους – εκκλησίας) με πιο παραδοσιακές στάσεις σε κοινωνικά και ηθικά θέματα. Είναι γενικά υποστηρικτές του οικονομικού φιλελευθερισμού και ακολουθούν μια αυστηρότερη στάση απέναντι στο έγκλημα και την παρανομία. Ιστορικά, τα συντηρητικά φιλελεύθερα κόμματα είχαν την τάση να αναπτύσσονται σε εκείνες τις ευρωπαϊκές χώρες, όπου τα μεγάλα συντηρητικά κόμματα ήταν χριστιανοδημοκρατικά και δεν έθεταν πολιτικά το ζήτημα του διαχωρισμού κράτους – εκκλησίας.
Η φιλελεύθερη αρχή.
Η «φιλελεύθερη αρχή» στο συνταγματικό δίκαιο συνδέεται σε μεγάλο βαθμό με την αρχή του κράτους δικαίου. Κατοχυρώνει ένα πλαίσιο ατομικών δικαιωμάτων, όπως για παράδειγμα αυτά της ισότητας, της ανεξιθρησκίας και της ιδιοκτησίας, και προστατεύει το άτομο περιορίζοντας την ισχύ της εκτελεστικής εξουσίας που πηγάζει από τη «δημοκρατική αρχή», δηλαδή την αρχή της πλειοψηφίας.
Κλασικός και μοντέρνος.
Οι φιλόσοφοι του Διαφωτισμού πιστώνονται τη διαμόρφωση των φιλελεύθερων ιδεών. Ο Τόμας Χομπς προσπάθησε να προσδιορίσει το σκοπό και την αιτιολόγηση της κυβερνητικής εξουσίας στη μετεμφυλιακή Αγγλία. Χρησιμοποιώντας τη θεωρία της φυσικής κατάστασης —ενός υποθετικού σεναρίου πολεμικής κατάστασης που προηγείται του κράτους— δημιούργησε την ιδέα του κοινωνικού συμβολαίου, στο οποίο εισέρχονται τα άτομα προκειμένου να διασφαλίσουν την ασφάλειά τους και με τον τρόπο αυτό σχηματίζουν το κράτος, καταλήγοντας στο συμπέρασμα ότι μόνο ένας απόλυτος μονάρχης θα είναι απολύτως ικανός να διατηρήσει μια τέτοια ειρήνη. 
Ο Τζων Λοκ, ενώ υιοθετεί τη θεωρία του Χομπς για τη φυσική κατάσταση και το κοινωνικό συμβόλαιο, ωστόσο υποστηρίζει ότι όταν ο μονάρχης μετατρέπεται σε τύραννο, αυτό συνιστά παραβίαση του κοινωνικού συμβολαίου, που θεωρεί τη ζωή, την ελευθερία και την ιδιοκτησία ως φυσικά δικαιώματα. Κατέληξε στο συμπέρασμα ότι οι πολίτες έχουν το δικαίωμα να ανατρέψουν έναν τύραννο. Θεωρώντας τη ζωή, την ελευθερία και την ιδιοκτησία ως υπέρτατες αξίες του νόμου και της εξουσίας, ο Λοκ διατύπωσε τη βάση του φιλελευθερισμού στηριζόμενος στη θεωρία του κοινωνικού συμβολαίου. Για αυτούς τους πρώιμους στοχαστές του διαφωτισμού, η εξασφάλιση των πιο βασικών αγαθών της ζωής —της ελευθερίας και της ατομικής ιδιοκτησίας μεταξύ αυτών— απαιτεί τη δημιουργία μίας «κυρίαρχης» αρχής με οικουμενική δικαιοδοσία. Στη φυσική τους κατάσταση, υποστήριξαν οι φιλελεύθεροι, οι άνθρωποι οδηγούνται από τα ένστικτα της επιβίωσης και της αυτοσυντήρησης, και ο μόνος τρόπος για να ξεφύγουν από μια τέτοια επικίνδυνη ύπαρξη ήταν να σχηματίσουν μια κοινή και υπέρτατη δύναμη, ικανή να συμβιβάσει ανταγωνιζόμενες ανθρώπινες επιθυμίες. Αυτή η δύναμη θα μπορούσε να σχηματιστεί στο πλαίσιο της κοινωνίας των πολιτών, που επιτρέπει στα άτομα να συνάψουν ένα εθελοντικό κοινωνικό συμβόλαιο με την κυρίαρχη αρχή, μεταφέροντας τα φυσικά τους δικαιώματα στην εν λόγω αρχή με αντάλλαγμα την προστασία της ζωής, της ελευθερίας και της ιδιοκτησίας. 
Αυτοί οι πρώτοι φιλελεύθεροι συχνά διαφωνούσαν σχετικά με την πιο κατάλληλη μορφή διακυβέρνησης, αλλά όλοι μοιράζονταν την πεποίθηση ότι η ελευθερία είναι φυσική και ο περιορισμός της χρειάζεται ισχυρή δικαιολόγηση. Οι φιλελεύθεροι γενικά πίστευαν στην περιορισμένη κυβέρνηση, αν και αρκετοί φιλελεύθεροι φιλόσοφοι απαξίωναν ολοκληρωτικά την κυβέρνηση, με τον Τόμας Πέιν να γράφει ότι «η κυβέρνηση, ακόμη και στην καλύτερη μορφή της, είναι ένα αναγκαίο κακό». 
Ως μέρος του σχεδίου για τον περιορισμό των εξουσιών της κυβέρνησης, διάφοροι φιλελεύθεροι θεωρητικοί, όπως ο Τζέιμς Μάντισον και ο Μοντεσκιέ, συνέλαβαν την ιδέα του διαχωρισμού των εξουσιών— ένα σύστημα σχεδιασμένο να διανέμει εξίσου την κυβερνητική αρχή μεταξύ της εκτελεστικής, νομοθετικής και δικαστικής εξουσίας. Οι κυβερνήσεις έπρεπε να συνειδητοποιήσουν, σύμφωνα με τους φιλελεύθερους, ότι η κακή και ακατάλληλη διακυβέρνηση δίνει στους πολίτες το δικαίωμα να ανατρέψουν την άρχουσα τάξη με οποιαδήποτε και όλα τα δυνατά μέσα, ακόμα και με την απόλυτη βία και επανάσταση, αν χρειάζεται. 
Οι σύγχρονοι φιλελεύθεροι, σε μεγάλο βαθμό επηρεασμένοι από τον κοινωνικό φιλελευθερισμό, συνεχίζουν να υποστηρίζουν μία περιορισμένη συνταγματική κυβέρνηση, αλλά παράλληλα υποστηρίζουν τις κρατικές υπηρεσίες, καθώς και διατάξεις για την εξασφάλιση ίσων δικαιωμάτων. Οι σύγχρονοι φιλελεύθεροι υποστηρίζουν ότι οι τυπικές ή επίσημες εγγυήσεις των ατομικών δικαιωμάτων είναι άνευ σημασίας, όταν τα άτομα δεν διαθέτουν τα υλικά μέσα για να επωφεληθούν από τα δικαιώματα αυτά, και ζητούν ένα μεγαλύτερο ρόλο από την κυβέρνηση στη διαχείριση των οικονομικών υποθέσεων.
Οι πρώτοι φιλελεύθεροι έθεσαν επίσης τις βάσεις για το διαχωρισμό εκκλησίας και κράτους. Ως κληρονόμοι του Διαφωτισμού, οι φιλελεύθεροι πίστευαν ότι κάθε δεδομένη κοινωνική και πολιτική τάξη προήλθε από τις ανθρώπινες αλληλεπιδράσεις, όχι από τη θεία βούληση. Πολλοί φιλελεύθεροι ήταν ανοιχτά εχθρικοί προς την ίδια τη θρησκευτική πίστη, αλλά οι περισσότεροι συγκέντρωναν την αντίθεσή τους στην ένωση της θρησκευτικής και πολιτικής εξουσίας, υποστηρίζοντας ότι η πίστη θα μπορούσε να ευημερήσει από μόνη της, χωρίς επίσημη χορηγία ή διαχείριση από το κράτος.
Πέρα από τον εντοπισμό ενός σαφούς ρόλου για την κυβέρνηση στη σύγχρονη κοινωνία, οι φιλελεύθεροι έχουν επίσης εμμονή με τη σημασία και τη φύση της σημαντικότερης αρχής της φιλελεύθερης φιλοσοφίας: της ελευθερίας. Από το 17ο μέχρι το 19ο αιώνα, φιλελεύθεροι —από τον Άνταμ Σμιθ μέχρι τον Τζον Στιούαρτ Μιλ— αντιλαμβάνονται την ελευθερία ως απουσία παρέμβασης από την κυβέρνηση και από άλλα άτομα, υποστηρίζοντας ότι όλοι οι άνθρωποι πρέπει να έχουν την ελευθερία να αναπτύξουν τις δικές τους μοναδικές ικανότητες και δυνατότητες, χωρίς να σαμποτάρονται από τους άλλους. 
Το έργο «Περί Ελευθερίας» (1859) του Μιλ, ένα από τα κλασικά κείμενα της φιλελεύθερης φιλοσοφίας, διακήρυξε ότι «η μόνη ελευθερία που αξίζει το όνομα, είναι η επιδίωξη του προσωπικού μας οφέλους με το δικό μας τρόπο». Η υποστήριξη του laissez-faire καπιταλισμού συχνά συνδέεται με αυτήν την αρχή, με τον Φρίντριχ Χάγιεκ να υποστηρίζει στο «Δρόμο προς την Δουλεία» (1944), ότι η εμπιστοσύνη στις ελεύθερες αγορές θα απέκλειε τον ολοκληρωτικό έλεγχο από το κράτος.
Στο τέλος του 19ου αιώνα, όμως, μια νέα αντίληψη για την ελευθερία μπήκε στον φιλελεύθερο διανοητικό στίβο. Αυτό το νέο είδος ελευθερίας έγινε γνωστό ως θετική ελευθερία για να διακρίνεται από την προηγούμενη αρνητική εκδοχή και πρωτοαναπτύχθηκε από τον Άγγλο φιλόσοφο Τόμας Χιλ Γκρην (1836–1882). Ο Γκρην απέρριψε την ιδέα ότι οι άνθρωποι παρακινούνται αποκλειστικά από ιδιοτέλεια, δίνοντας έμφαση, αντίθετα, στις πολύπλοκες συνθήκες που επιδρούν στην εξέλιξη του ηθικού μας χαρακτήρα. Επίσης, σε ένα βαθιά εδραιωμένο βήμα για το μέλλον του μοντέρνου φιλελευθερισμού, έθεσε ως απώτατο στόχο για την πολιτεία, την κοινωνία και τα πολιτικά ιδρύματα την ανάπτυξη του χαρακτήρα, της θέλησης και της λογικής των πολιτών της, ώστε να αυτοολοκληρωθούν ως ανθρώπινα όντα και να έχουν την ευκαιρία στην επιλογή. Προμηνύοντας τη νέα ελευθερία ως την ελευθερία στη δράση, παρά ως την αποφυγή της δυστυχίας από τις πράξεις των άλλων, ο Γκρην έγραψε:
Παρά προηγούμενες φιλελεύθερες θεωρίες ότι η κοινωνία αποτελείται από ιδιοτελή άτομα, ο Γκρην έβλεπε την κοινωνία σαν ένα οργανικό όλον, στο οποίο όλα τα άτομα έχουν καθήκον να προάγουν το κοινό καλό. Οι ιδέες του διαδόθηκαν γρήγορα και εξελίχθηκαν από άλλους διανοητές, όπως τους Λέοναρντ Χόμπχαουζ (1864–1929) και Τζον Χόμπσον (1858–1940). Σε λίγα χρόνια, αυτός ο "Κοινωνικός Φιλελευθερισμός" είχε γίνει το βασικό κοινωνικό και πολιτικό πρόγραμμα του Φιλελεύθερου Κόμματος στο Ηνωμένο Βασίλειο και θα κατέκλυε τον κόσμο στον 20ό αιώνα. Τον 21ο αιώνα, επιχειρηματολογείται ότι αναδύεται ένας "Νέος Φιλελευθερισμός", που επικεντρώνεται στην αρχή της αιώνιας ελευθερίας, που θα εκτείνει την αρνητική και τη θετική ελευθερία στις μελλοντικές γενιές διά της πρόληψης από σήμερα. 
Εκτός της εξέτασης της αρνητικής, θετικής και αιώνιας ελευθερίας, οι φιλελεύθεροι έχουν προσπαθήσει να κατανοήσουν την ακριβή σχέση μεταξύ ελευθερίας και δημοκρατίας. Καθώς αγωνίζονταν να επεκτείνουν το δικαίωμα ψήφου, οι φιλελεύθεροι καταλάβαιναν όλο και περισσότερο ότι αυτοί που έμεναν έξω από τη δημοκρατική διαδικασία λήψης αποφάσεων υπόκεινταν στην "τυρανία της πλειοψηφίας", μια αρχή που εξηγείται στα βιβλία «Περί Ελευθερίας» (1859) του Τζον Στιούαρτ Μιλ και «Η Δημοκρατία στην Αμερική» του Αλέξις ντε Τοκβίλ. Για να αντιδράσουν σ' αυτό, οι φιλελεύθεροι άρχισαν να διεκδικούν ασφαλιστικές δικλείδες που να εμποδίζουν τις απόπειρες των πλειοψηφιών να παραβιάζουν τα δικαιώματα των μειοψηφιών.
Εκτός από την ελευθερία, οι φιλελεύθεροι έχουν συνεισφέρει στην ανάπτυξη και άλλων αρχών, σημαντικών για την οικοδόμηση της φιλοσοφικής τους δομής, όπως της ισότητας, του πλουραλισμού και της ανεκτικότητας. Τονίζοντας τη σύγχυση στην πρώτη αρχή, ο Βολταίρος σχολίασε ότι «η ισότητα είναι ταυτόχρονα η πιο φυσική κατάσταση και, κατά καιρούς, η μεγαλύτερη χίμαιρα». Όλες οι μορφές φιλελευθερισμού αξιώνουν θεμελιακά ότι τα άτομα είναι ίσα. Υποστηρίζοντας ότι οι άνθρωποι είναι "φυσικά" ίσοι, οι φιλελεύθεροι αξιώνουν ότι όλοι κατέχουν το ίδιο δικαίωμα στην ελευθερία. Με άλλα λόγια, κανείς δεν δικαιούται εγγενώς να χαίρει των προνομίων της φιλελεύθερης κοινωνίας περισσότερο από οποιονδήποτε άλλον και όλοι οι άνθρωποι είναι ίσοι ενώπιον του νόμου. 
Πέρα από αυτή τη βασική αρχή, οι φιλελεύθεροι θεωρητικοί αποκλίνουν στην αντίληψή τους περί ισότητας. Ο Αμερικανός φιλόσοφος Τζον Ρολς τόνισε την ανάγκη να διασφαλιστεί όχι μόνο η ισότητα ενώπιον του νόμου, αλλά και η ίση διανομή των φυσικών πόρων που χρειάζονται τα άτομα για να αναπτύξουν τις φιλοδοξίες τους στη ζωή. Ο ελευθεριακός διανοητής Ρόμπερτ Νόζικ διαφώνησε με τον Ρωλς και προάσπισε την προηγούμενη εκδοχή της ισότητας του Λοκ. Για να συνεισφέρουν στην ανάπτυξη της ελευθερίας, οι φιλελεύθεροι προήγαγαν επίσης τις έννοιες του πλουραλισμού και της ανεκτικότητας. Με τον πλουραλισμό αναφέρονται στον πολλαπλασιασμό των ιδεών και των πεποιθήσεων που χαρακτηρίζουν ένα σταθερό κοινωνικό σύστημα. 
Σε αντίθεση με πολλούς ανταγωνιστές και προηγούμενούς τους, οι φιλελεύθεροι δεν αναζητούν συμφωνία και ομοιογένεια στον τρόπο που σκέπτονται οι άνθρωποι· για την ακρίβεια, οι προσπάθειές τους προσανατολίζονται στην εγκαθίδρυση ενός πλαισίου διακυβέρνησης που εναρμονίζει και ελαχιστοποιεί συγκρουόμενες απόψεις, ενώ τους επιτρέπει να υπάρχουν και να ακμάζουν. 
Για τη φιλελεύθερη φιλοσοφία, ο πλουραλισμός οδηγεί εύκολα στην ανεκτικότητα. Εφόσον τα πρόσωπα διατηρούν διιστάμενες απόψεις, επιχειρηματολογούν οι φιλελεύθεροι, οφείλουν να υπερασπίζουν και να σέβονται το δικαίωμα του καθενός να διαφωνεί. Από τη φιλελεύθερη σκοπιά, η ανεκτικότητα αρχικά συνδέθηκε με τη θρησκευτική ανοχή, με τον Μπαρούχ Σπινόζα να καταδικάζει την «ανοησία της θρησκευτικής δίωξης και των ιδεολογικών πολέμων». Η ανεκτικότητα έπαιξε επίσης κεντρικό ρόλο στις ιδέες του Ιμμάνουελ Καντ και του Τζον Στιούαρτ Μιλ. Και οι δύο φιλόσοφοι πίστευαν ότι η κοινωνία θα περιέχει διαφορετικές αντιλήψεις περί καλής, ηθικής ζωής και πως χρειάζεται να επιτρέπεται στους ανθρώπους να κάνουν τις επιλογές τους χωρίς παρεμβολές από το κράτος ή άλλα πρόσωπα.
Επικριτές και υποστηρικτές.
Τόσο οι επικριτές όσο και οι υποστηρικτές του φιλελευθερισμού προέρχονται από διάφορα ιδεολογικά στρατόπεδα. Για παράδειγμα, κάποιοι μελετητές ισχυρίζονται ότι ο φιλελευθερισμός προκάλεσε την άνοδο του φεμινισμού, ενώ άλλοι υποστηρίζουν ότι η φιλελεύθερη δημοκρατία είναι ανεπαρκής για την πραγμάτωση των στόχων των φεμινιστών. Ο φιλελεύθερος φεμινισμός, που αποτελεί την κυρίαρχη παράδοση στην ιστορία του φεμινισμού, ευελπιστεί να εξαλείψει όλα τα φράγματα στην ισότητα των φύλων, ισχυριζόμενος ότι η διαιώνιση τέτοιων φραγμάτων ευνουχίζει τα ατομικά δικαιώματα και τις ελευθερίες που υποτίθεται ότι εγγυάται μια φιλελεύθερη κοινωνική τάξη. Η Βρετανίδα φιλόσοφος Μαίρη Γουόλστονκραφτ θεωρείται ευρέως ως η πρωτοπόρος του φιλελεύθερου φεμινισμού, ενώ το έργο της «"A Vindication of the Rights of Woman"» ("Δικαίωση των Δικαιωμάτων της Γυναίκας", 1792) επεξέτεινε τα όρια του φιλελευθερισμού για να συμπεριλάβει και τις γυναίκες στην πολιτική δομή της φιλελεύθερης κοινωνίας. Από την άλλη, ο συντηρητισμός έχει υπάρξει πιο εχθρικός στους στόχους του φιλελευθερισμού. Ο Έντμουντ Μπερκ, που θεωρείται από αρκετούς ως ο πρώτος σημαντικός απολογητής της σύγχρονης συντηρητικής σκέψης, άσκησε δριμεία κριτική στη Γαλλική Επανάσταση, επιτιθέμενος στις φιλελεύθερες αξιώσεις της δύναμης της λογικής και της φυσικής ισότητας των ανθρώπων. Οι συντηρητικοί επίσης ασκούν κριτική σε αυτό που οι ίδιοι αντιλαμβάνονται ως μια απερίσκεπτη και παράτολμη αναζήτηση της προόδου και του υλικού κέρδους από μεριάς του φιλελευθερισμού, ισχυριζόμενοι ότι τέτοιες εμμονές υπονομεύουν τις παραδοσιακές κοινωνικές αξίες που εδράζονται στην κοινότητα και τη διάρκεια. Ωστόσο, κάποιες παραλλαγές του συντηρητισμού, όπως ο φιλελεύθερος συντηρητισμός, αναπτύσσουν μερικές από τις ιδέες του κλασικού φιλελευθερισμού, όπως «το μικρό κράτος και ο ακμάζων καπιταλισμός».
Επικρατεί ακόμη κάποια σύγχυση σε ό,τι αφορά τη σχέση κοινωνικού φιλελευθερισμού και σοσιαλισμού, παρά το γεγονός ότι πολλές εκδοχές του σοσιαλισμού διαχωρίζουν έντονα τη θέση τους από το φιλελευθερισμό, καθώς αντιτίθενται στον καπιταλισμό, την ιεραρχία και την ιδιωτική περιουσία. Ο σοσιαλισμός διαμορφώθηκε ως μια ομάδα από συγγενείς αλλά αποκλίνουσες μεταξύ τους ιδεολογίες του 19ου αιώνα, όπως ο χριστιανικός σοσιαλισμός, ο κομμουνισμός (με τα γραπτά του Καρλ Μαρξ), και ο κοινωνικός αναρχισμός (με τα γραπτά του Μιχαήλ Μπακούνιν). Οι δυο τελευταίοι είχαν επηρεαστεί από την Παρισινή Κομμούνα. Αυτές οι ιδεολογίες —όπως άλλωστε συνέβη και με το φιλελευθερισμό και το συντηρητισμό— διασπάστηκαν σε πολλά κινήματα, άλλα περισσότερο και άλλα λιγότερο σημαντικά, στη διάρκεια των επόμενων δεκαετιών. Ο Μαρξ απέρριψε τις ιδρυτικές απόψεις της φιλελεύθερης θεωρίας, ελπίζοντας να καταστρέψει τόσο το κράτος, όσο και τη φιλελεύθερη διάκριση μεταξύ κοινωνίας και ατόμου, ενώνοντας αυτά τα δύο σε ένα συλλογικό σύνολο με στόχο την ανατροπή της αναπτυσσόμενης καπιταλιστικής τάξης του 19ου αιώνα.
Η σοσιαλδημοκρατία, μια ιδεολογία που υποστηρίζει τη προοδευτική αναμόρφωση του καπιταλισμού, αναδύθηκε τον 20ό αιώνα επηρεασμένη από το σοσιαλισμό. Ωστόσο, αντίθετα με το σοσιαλισμό, δεν ήταν ούτε κολεκτιβιστική ούτε αντικαπιταλιστική. Η σοσιαλδημοκρατία μπορεί με την ευρύτερη έννοια να οριστεί ως ένα εγχείρημα με στόχο τη διόρθωση αυτών που η ίδια θεωρεί ως εγγενείς παθογένειες του καπιταλισμού, πράγμα που θέλει να επιτύχει με τη μείωση των ανισοτήτων μέσω του κυβερνητικού ρεφορμισμού. Φαίνεται λοιπόν ότι η σοσιαλδημοκρατία δεν τοποθετείται ούτε και ενάντια στο κράτος. Πολλοί σχολιαστές έχουν σημειώσει την ύπαρξη αρκετών ομοιοτήτων μεταξύ του κοινωνικού φιλελευθερισμού και της σοσιαλδημοκρατίας. Ένας μάλιστα πολιτικός επιστήμονας έχει χαρακτηρίσει τον αμερικανικό φιλελευθερισμό ως «λαθραία σοσιαλδημοκρατία», λόγω της απουσίας σημαντικής σοσιαλδημοκρατικής παράδοσης στις Ηνωμένες Πολιτείες, απουσία την οποία οι φιλελεύθεροι έχουν προσπαθήσει να διορθώσουν. Ένα άλλο κίνημα που σχετίζεται με τη σύγχρονη δημοκρατία είναι η χριστιανοδημοκρατία, που προσπαθεί να διασπείρει καθολικές κοινωνικές ιδέες και έχει αποκτήσει πολλούς οπαδούς σε κάποια Ευρωπαϊκά κράτη. Οι ρίζες της χριστιανοδημοκρατίας βρίσκονται σε μια αντίδραση απέναντι στην εκβιομηχάνιση και την αστικοποίηση που σχετίζονται με το laissez-faire φιλελευθερισμό του 19ου αιώνα. Παρ’ όλες αυτές τις περίπλοκες σχέσεις, κάποιοι μελετητές έχουν υποστηρίξει ότι ο φιλελευθερισμός στην πραγματικότητα «απορρίπτει τον ιδεολογικό τρόπο σκέψης» γενικότερα, κυρίως επειδή αυτός ο τρόπος σκέψης μπορεί να οδηγήσει σε μη ρεαλιστικές προσδοκίες για την ανθρώπινη κοινωνία
Ο φιλελευθερισμός στον κόσμο.
Ο φιλελευθερισμός συχνά αναφέρεται ως η πλέον κυρίαρχη ιδεολογία των καιρών μας. Οι φιλελεύθεροι έχουν οργανωθεί ευρέως, ανά τον κόσμο, στον πολιτικό τομέα. Φιλελεύθερα κόμματα, δεξαμενές σκέψης, και άλλοι οργανισμοί είναι αρκετά διαδεδομένοι σε πολλά κράτη, παρόλο που σχηματίζονται για διαφορετικό σκοπό, ανάλογα με τον ιδεολογικό προσανατολισμό τους. Τα φιλελεύθερα κόμματα μπορεί να είναι από κεντροαριστερά έως κεντροδεξιά, ανάλογα με την περιοχή.
Σε δεύτερο επίπεδο κατηγοριοποιούνται με βάση την κλίση τους στον κοινωνικό φιλελευθερισμό ή τον κλασικό φιλελευθερισμό, παρά το γεγονός ότι τα φιλελεύθερα κόμματα έχουν πολλά κοινά, μεταξύ των οποίων και η υποστήριξη των κοινωνικών δικαιωμάτων και των δημοκρατικών διαδικασιών. Σε παγκόσμιο επίπεδο, οι φιλελεύθεροι εκπροσωπούνται από τη «"Liberal International"» (Φιλελεύθερη Διεθνή), που περιλαμβάνει πάνω από 100 φιλελεύθερα κόμματα και οργανισμούς από όλο το ιδεολογικό εύρος.
Στη Liberal International συμμετέχουν μερικά από τα πιο διάσημα κόμματα στον κόσμο, όπως το "Liberal Party of Canada", αλλά και κάποια από τα μικρότερα, όπως το "Gibraltar Liberal Party". Γεωγραφικά, οι φιλελεύθεροι οργανώνονται σε διάφορους οργανισμούς, ανάλογα με την εκάστοτε γεωπολιτική σκηνή. Το "European Liberal Democrat and Reform Party" (ELDR), για παράδειγμα, εκπροσωπεί τα συμφέροντα των φιλελεύθερων στην Ευρώπη, ενώ η "Alliance of Liberals and Democrats for Europe" (ALDE) είναι το κυρίαρχο φιλελεύθερο κόμμα στο Ευρωπαϊκό Κοινοβούλιο.
Ο όρος «φιλελεύθερος» έχει διαφορετική έννοια στις δυο πλευρές του Ατλαντικού. Στις ΗΠΑ ο όρος «φιλελευθερισμός» είναι πιο κοντά στην ευρωπαϊκή σοσιαλδημοκρατία. Οι οπαδοί του αμερικανικού φιλελευθερισμού θεωρούν αναντικατάστατες τις μεγάλες κρατικές δαπάνες, διατεινόμενοι ότι παίζουν αναδιανεμητικό ρόλο υπέρ των πιο αδύναμων οικονομικά ομάδων και μειονοτήτων. Με αυτήν την έννοια ο αμερικανικός φιλελευθερισμός είναι πιο κοντά στις απόψεις της ευρωπαϊκής σοσιαλδημοκρατίας, ενώ ο ευρωπαϊκός φιλελευθερισμός είναι καθαρός οπαδός της ελεύθερης αγοράς και κοινωνίας. Ο κοινωνικός προσανατολισμός των δύο αυτών σχολών είναι σχεδόν αντιδιαμετρικός: από τη μία η στήριξη της δημιουργικότητας και η άρνηση της παρέμβασης όταν δεν παραβιάζεται ο νόμος (ευρωπαϊκός φιλελευθερισμός), ενώ από την άλλη η στήριξη των πιο «αδύναμων» μέσω της κρατικής δαπάνης (αμερικανικός φιλελευθερισμός). Η διαφορά αυτή οφείλεται στις αιτίες που, για κάθε ρεύμα, περιορίζουν την ελευθερία του ατόμου. Για τον ευρωπαϊκό φιλελευθερισμό εχθρός της ελευθερίας είναι το κράτος, το οποίο περιορίζει την επιχειρηματική δραστηριότητα. Για τον αμερικανικό φιλελευθερισμό η ελευθερία του ατόμου δεν απειλείται από το κράτος, αλλά από τα μονοπώλια και την οικονομική ανισότητα.
Ευρώπη.
Στην Ευρώπη ο φιλελευθερισμός έχει μακρά παράδοση που ξεκινάει από τον 17ο αιώνα. Οι οπαδοί του ευρωπαϊκού φιλελευθερισμού επιθυμούν την όσο το δυνατόν μικρότερη έκταση του κράτους και παρέμβασή του στην οικονομική και κοινωνική ζωή, μικρότερη φορολογία, χαμηλότερες κρατικές δαπάνες, μικρότερες επιδοτήσεις, αλλά και την υπεράσπιση των ατομικών δικαιωμάτων οικονομικής ή μη φύσης (ποινικό και οικονομικό έγκλημα, ανεξιθρησκία, σεξουαλικά δικαιώματα κ.λπ.). Θεωρούν ότι οι μεγάλες κρατικές δαπάνες συνεπάγονται κατασπατάληση πόρων, διαφθορά, συναλλαγή πολιτικού με πολίτη και δημιουργία διογκωμένης κρατικοδίαιτης κομματοκρατίας (δεν πιστεύουν στη λογική του «άγγελου που θα μας κυβερνήσει»), και κατά συνέπεια σταδιακή καθίζηση της παραγωγικότητας, του ανταγωνισμού και τελικά της ίδιας της οικονομίας, με αποτέλεσμα τη σμίκρυνση της «πίτας» και τη μείωση του εισοδήματος όλων. Στο ίδιο πνεύμα, αντιτίθενται στην απευθείας κρατική οικονομική ενίσχυση των μεγάλων επιχειρήσεων και των τραπεζών (όπως π.χ. κατά την οικονομική κρίση του 2008/9— την οποία θεωρούν απότοκο του κρατικού παρεμβατισμού στην οικονομία), που πιστεύουν ότι στρεβλώνει την πραγματική οικονομία. Στην αντίληψη των οπαδών του ευρωπαϊκού φιλελευθερισμού κεντρική θέση κατέχει η ανάγκη απελευθέρωσης της αγοράς εργασίας από τις υποχρεωτικές και ανελαστικές προστατευτικές δομές και η εξ αυτού ελαστικοποίηση των εργασιακών σχέσεων (ελεύθερα ωράρια, ελεύθερες εργάσιμες ημέρες, ελεύθερες διαπραγματεύσεις σε όλα τα επίπεδα οργάνωσης των εργατικών και εργοδοτικών ομάδων, καθιέρωση θεσμού μαθητείας για νέους και ανειδίκευτους, απελευθέρωση των μετακινήσεων μεταξύ θέσεων εργασίας) ώστε να καθίσταται πιο κινητική η αγορά και να μην προστατεύονται από το νόμο όσοι έχουν εργασία εις βάρος εκείνων που δεν έχουν. Επίσης, οι Ευρωπαίοι φιλελεύθεροι πιστεύουν πως ο συνδικαλισμός (νοούμενος ως διεκδίκηση εργασιακών βελτιώσεων εκ μέρους του συνόλου των εργαζομένων) αποτελεί υπερβολική στρέβλωση για την οικονομία.
Οι επιστήμονες χωρίζουν τις φιλελεύθερες ευρωπαϊκές παραδόσεις σε αγγλικές και γαλλικές εκδοχές, με την πρώτη να δίνει έμφαση στην εξάπλωση των δημοκρατικών αξιών και τις συνταγματικές μεταρρυθμίσεις και τη δεύτερη να απορρίπτει τις εξουσιαστικές (αυταρχικές) πολιτικές και κοινωνικές δομές, καθώς και να εμπλέκεται στην οικοδόμηση της εθνικής συνείδησης. Η ηπειρωτική γαλλική εκδοχή είναι βαθιά διαχωρισμένη σε συντηρητικούς και προοδευτικούς, με τους συντηρητικούς να τείνουν στον ελιτισμό και τους προοδευτικούς να υποστηρίζουν την ενοποίηση των θεμελιωδών οργανισμών, όπως καθολικό δικαίωμα ψήφου, καθολική εκπαίδευση, και την επέκταση των δικαιωμάτων ιδιοκτησίας. Με τον καιρό, οι συντηρητικοί εκθρόνισαν τους προοδευτικούς ως κύριοι προστάτες του ηπειρωτικού ευρωπαϊκού φιλελευθερισμού. Ένα εξέχον παράδειγμα αυτών των διαχωρισμών είναι το γερμανικό FDP, το οποίο ιστορικά ήταν διαχωρισμένο μεταξύ κοινωνικών και εθνικών φιλελεύθερων ομάδων.
Πριν από τον Α’ Παγκόσμιο Πόλεμο, τα φιλελεύθερα κόμματα κυριαρχούσαν στην ευρωπαϊκή πολιτική σκηνή, αλλά σταδιακά παραμερίστηκαν από τους σοσιαλιστές και τους σοσιαλδημοκράτες στις αρχές του 20ού αιώνα. Μέχρι το Β’ Παγκόσμιο Πόλεμο, κάποια φιλελεύθερα κόμματα κέρδιζαν ισχύ, ενώ άλλα υπέφεραν από συνεχόμενες απορρίψεις. Παρ' όλα αυτά, η πτώση της Σοβιετικής Ένωσης και η διάσπαση της Γιουγκοσλαβίας στα τέλη του 20ού αιώνα ευνόησε την δημιουργία πολλών φιλελεύθερων σχηματισμών σε όλη την ανατολική Ευρώπη. Αυτοί οι σχηματισμοί ανέπτυξαν διάφορα ιδεολογικά χαρακτηριστικά. Μερικοί, όπως οι Σλοβένοι «Φιλελεύθεροι Δημοκράτες» ή οι Λιθουανοί «Κοινωνικοί Φιλελεύθεροι» χαρακτηρίστηκαν ως κεντροαριστεροί. Άλλοι, όπως το ρουμανικό «Εθνικό Φιλελεύθερο Κόμμα», χαρακτηρίστηκαν ως κεντροδεξιοί.
Στη Δυτική Ευρώπη, μερικά φιλελεύθερα κόμματα έκαναν ανανεωτικές αλλαγές και μετασχηματισμούς, επιστρέφοντας στην πολιτική σκηνή μετά από ιστορικές απογοητεύσεις. Το πλέον αξιοσημείωτο παράδειγμα είναι οι «Φιλελεύθεροι Δημοκράτες» ("Liberal Democrats") στη Βρετανία. Οι «Φιλελεύθεροι Δημοκράτες» είναι οι διάδοχοι ενός πάλαι πότε ισχυρού φιλελεύθερου σχηματισμού, που υπέφερε από τεράστια διαρροή υποστηρικτών προς το «Εργατικό Κόμμα» ("Liberal Party") στις αρχές του 20ού αιώνα. Αφού σχεδόν εξαφανίστηκαν από τη βρετανική πολιτική σκηνή, οι φιλελεύθεροι τελικά ενώθηκαν με το «Σοσιαλδημοκρατικό Κόμμα» ("Social Democrat Party"), μια φράξια του εργατικού κινήματος, το 1988, σχηματίζοντας έτσι τους «Φιλελεύθερους Δημοκράτες», ένα κοινωνικά φιλελεύθερο κόμμα.
Οι «Φιλελεύθεροι Δημοκράτες» κέρδισαν σημαντική λαϊκή υποστήριξη στις γενικές εκλογές του 2005 και στις εκλογές για τα τοπικά συμβούλια, σηματοδοτώντας την πρώτη φορά σε δεκαετίες που ένα βρετανικό κόμμα με φιλελεύθερη ιδεολογία είχε τέτοια εκλογική επιτυχία. Μετά τις γενικές εκλογές του 2010, οι «Φιλελεύθεροι Δημοκράτες» σχημάτισαν κυβέρνηση συνεργασίας με τους Συντηρητικούς, με αποτέλεσμα ο αρχηγός του κόμματος, Νικ Κλεγκ, να γίνει Αναπληρωτής Πρωθυπουργός του Ηνωμένου Βασιλείου και πολλά άλλα μέλη υπουργοί.
Στη Βρετανία και σε άλλα μέρη της Δυτικής Ευρώπης, τα φιλελεύθερα κόμματα έχουν συνεργαστεί συχνά με σοσιαλιστικά και κοινωνικά δημοκρατικά κόμματα, όπως αποδεικνύεται από τη «Μωβ Συμμαχία» στην Ολλανδία στα τέλη της δεκαετίας του 1990 και στις αρχές του 21ου αιώνα. Η «Μωβ Συμμαχία», μία από τις σημαντικότερες στην Ολλανδική ιστορία, σύζευξε τους προοδευτικούς αριστερούς φιλελεύθερους του κόμματος «"D66"», τους οικονομικά φιλελεύθερους κεντροδεξιούς του κόμματος «"VVD"» και το κοινωνικό δημοκρατικό «Εργατικό Κόμμα» ("Partij van de Arbeid"), δημιουργώντας έναν ασυνήθιστο συνδυασμό που εν τέλει νομιμοποίησε τον ομοφυλοφιλικό γάμο, την ευθανασία και την πορνεία, ενώ παράλληλα εισήγαγε μια μη αποθαρρυντική πολιτική ως προς τη μαριχουάνα.
Αμερική.
Στη Βόρεια Αμερική, αντίθετα από την Ευρώπη, ο όρος φιλελευθερισμός αναφέρεται σχεδόν αποκλειστικά στον κοινωνικό φιλελευθερισμό στη σύγχρονη πολιτική. Τα μεγάλα καναδικά και αμερικανικά κόμματα, το Κόμμα των Φιλελεύθερων και το Δημοκρατικό Κόμμα, συχνά ορίζονται ως σύγχρονοι φιλελεύθεροι ή κεντρο-αριστεροί οργανισμοί. Στον Καναδά, το επί μακρόν κυρίαρχο Φιλελεύθερο Κόμμα, που χαϊδευτικά αποκαλείται Grits, κυβέρνησε τη χώρα επί σχεδόν 70 έτη κατά τον 20ό αιώνα. Από αυτό το κόμμα προήλθαν μερικοί από τους πιο ισχυρούς πρωθυπουργούς στην καναδική ιστορία, όπως ο Πιέρ Τρυντώ, ο Λέστερ Μ. Πέρισον κι ο Ζαν Κρετιέν, ενώ αυτό υπήρξε κυρίως υπεύθυνο για την ανάπτυξη του καναδικού κράτους πρόνοιας. Η τεράστια επιτυχία των Φιλελεύθερων —απαράμιλλη σε οποιαδήποτε άλλη φιλελεύθερη δημοκρατία— ώθησε πολλούς πολιτικούς σχολιαστές στην πάροδο των ετών να το χαρακτηρίσουν ως το "φυσικό κυβερνών κόμμα" του έθνους. Ωστόσο, στις πρόσφατες εκλογές τα ποσοστά του κόμματος ήταν χαμηλά και επί του παρόντος έχει επισκιαστεί από το Προοδευτικό Συντηρητικό Κόμμα και το σοσιαλδημοκρατικό Νέο Δημοκρατικό Κόμμα.
Στις Ηνωμένες Πολιτείες, ο σύγχρονος φιλελευθερισμός έλκει τις ρίζες του στη δημοφιλή προεδρία του Φραγκλίνου Ντελάνο Ρούζβελτ, ο οποίος εισήγαγε το New Deal ως απάντηση στη Μεγάλη Ύφεση, κερδιζοντας έτσι τέσσερις εκλογικές αναμετρήσεις, κάτι που δεν είχε ξαναγίνει ποτέ. Ο συνασπισμός New Deal υπό τον Φραγκλίνο Ρούζβελτ άφησε μία καθοριστική κληρονομιά κι επηρέασε πολλούς μελλοντικούς Αμερικανούς ηγέτες, όπως τον Τζον Φ. Κένεντι, που αυτοαποκαλούνταν φιλελεύθερος και προσδιόριζε τον όρο ως «κάποιος που κοιτά μπροστά κι όχι πίσω, κάποιος που καλωσορίζει τις νέες ιδέες χωρίς άκαμπτες αντιδράσεις... κάποιος που νοιάζεται για την ευημερία του λαού».
Στα τέλη του 20ού αιώνα, το Ρεπουμπλικανικό Κόμμα εισήγαγε συντηρητική αντίδραση εναντίον του είδους του φιλελευθερισμού που πρέσβευαν οι Ρούζβελτ και Κένεντι. Αυτός ο νέος συντηρητισμός κυρίως στρεφόταν εναντίον της κοινωνικής αναταραχής και των πολιτισμικών αλλαγών που συνέβησαν κατά τη δεκαετία του 1960. Έτσι ανήλθαν στην εξουσία ηγέτες όπως ο Ρόναλντ Ρέιγκαν, ο Τζορτζ Μπους ο πρεσβύτερος και ο Τζορτζ Μπους ο νεότερος. Η οικονομική δυσπραγία στις αρχές του 21ου αιώνα οδήγησε στην εκ νέου ανάδειξη του κοινωνικού φιλελευθερισμού με την εκλογή του Μπαράκ Ομπάμα στις προεδρικές εκλογές του 2008.
Στη Λατινική Αμερική, οι φιλελεύθερες ταραχές χρονολογούνται από τον 19ο αιώνα, όταν φιλελεύθερες ομάδες συχνά μάχονταν και βίαια ανέτρεπαν συντηρητικά καθεστώτα σε διάφορα κράτη της περιοχής. Οι φιλελεύθερες επαναστάσεις σε χώρες όπως το Μεξικό και το Εκουαδόρ εισήγαγε στον σύγχρονο κόσμο και μεγάλο μέρος της υπόλοιπης Λατινικής Αμερικής. Οι Λατινοαμερικάνοι φιλελεύθεροι γενικώς πρεσβεύουν το ελεύθερο εμπόριο, την ιδιωτική ιδιοκτησία και είναι κατά της εξουσίας του κλήρου. Σήμερα, οι υπέρμαχοι της ελεύθερης αγοράς στη Λατινική Αμερική οργανώνονται στο "Red Liberal de América Latina (RELIAL)", ένα κεντροδεξιό δίκτυο που ενώνει δεκάδες φιλελεύθερα κόμματα και οργανισμούς.
Στο RELIAL συμμετέχουν κόμματα γεωγραφικά αντίθετα, όπως η Νέα Συμμαχία Μεξικού κι η Ένωση Φιλελευθέρων Κούβας, η οποία στόχο έχει να εξασφαλίσει την εξουσία στην Κούβα. Μεγάλα φιλελεύθερα κόμματα στην περιοχή συνεχίζουν, ωστόσο, να ενστερνίζονται κοινωνικά φιλελεύθερες ιδέες και πολιτικές— αξιοσημείωτη περίπτωση είναι εκείνη του Φιλελεύθερου Κόμματος της Κολομβίας, το οποίο συμμετέχει στη Σοσιαλιστική Διεθνή. Ένα άλλο γνωστό παράδειγμα είναι το Ριζοσπαστικό Φιλελεύθερο Κόμμα της Παραγουάης, ένα από τα πιο ισχυρά κόμματα της χώρας, το οποίο επίσης χαρακτηρίζεται κεντροαριστερό.
Άλλες περιοχές.
Στην Ασία, ο φιλελευθερισμός είναι ένα πολύ πιο πρόσφατο πολιτικό ρεύμα σε σχέση με την Ευρώπη ή την Αμερική. Σε ηπειρωτικό επίπεδο, οι φιλελεύθεροι οργανώνονται μέσω του Συμβουλίου Φιλελευθέρων και Δημοκρατών της Ασίας, το οποίο περιλαμβάνει ισχυρά κόμματα, όπως το Φιλελεύθερο Κόμμα των Φιλιππίνων, το Δημοκρατικό Προοδευτικό Κόμμα της Ταϊβάν και το κόμμα Pheu Thai της Ταϊλάνδης. Δύο αξιοσημείωτα παραδείγματα φιλελεύθερης επιρροής υπάρχουν στην Ινδία και την Αυστραλία, αν και αρκετές ασιατικές χώρες έχουν απορρίψει βασικές φιλελεύθερες αρχές .
Στην Αυστραλία, ο φιλελευθερισμός εκπροσωπείται κατά κύριο λόγο από το κεντροδεξιό Φιλελεύθερο Κόμμα. Οι φιλελεύθεροι στην Αυστραλία υποστηρίζουν την ελεύθερη αγορά και έχουν κοινωνικά συντηρητικές καθώς και κοινωνικά φιλελεύθερες συνιστώσες.
Στην Ινδία, την πολυπληθέστερη δημοκρατία στον κόσμο, το Ινδικό Εθνικό Κογκρέσο κυριαρχεί εδώ και καιρό στις πολιτικές υποθέσεις. Το ΙΕΚ ιδρύθηκε στα τέλη του 19ου αιώνα από φιλελεύθερους εθνικιστές που απαιτούσαν τη δημιουργία μιας πιο φιλελεύθερης και αυτόνομης Ινδίας.. Ο φιλελευθερισμός εξακολούθησε να είναι το κύριο ιδεολογικό ρεύμα της ομάδας στις αρχές του 20ού αιώνα, αλλά ο σοσιαλισμός σταδιακά επικράτησε στην πολιτική σκέψη εντός του κόμματος στις επόμενες δεκαετίες. Ένας διάσημος αγώνας που διεξήχθη με επικεφαλής το ΙΕΚ πέτυχε τελικά την ανεξαρτησία της Ινδίας από τη Βρετανία. Τον τελευταίο καιρό, το κόμμα έχει υιοθετήσει σειρά φιλελεύθερων προτάσεων, υπερασπιζόμενο τις ανοικτές αγορές, ενώ ταυτόχρονα επιδιώκει την κοινωνική δικαιοσύνη. Στο «"Μανιφέστο του 2009"», το ΙΕΚ υποστήριξε έναν «κοσμικό και φιλελεύθερο» ινδικό εθνικισμό έναντι των πρωτογονιστών, κοινοτιστών και των λοιπών συντηρητικών ιδεολογικών τάσεων που ισχυρίζεται ότι υιοθετήθηκαν από τα δεξιά.
Σε γενικές γραμμές, το κύριο ζήτημα του ασιατικού φιλελευθερισμού τις τελευταίες δεκαετίες ήταν η άνοδος του εκδημοκρατισμού ως μέθοδος που θα διευκολύνει τον ταχύτερο οικονομικό εκσυγχρονισμό της ηπείρου. Σε χώρες όπως η Μιανμάρ, ωστόσο, η φιλελεύθερη δημοκρατία έχει αντικατασταθεί από στρατιωτική δικτατορία.
Στην Αφρική, ο φιλελευθερισμός είναι συγκριτικά αδύναμος. Το Κόμμα Wafd («Αντιπροσωπευτικό Κόμμα») ήταν ένα εθνικιστικό φιλελεύθερο πολιτικό κόμμα στην Αίγυπτο. Λεγόταν ότι ήταν το πιο δημοφιλές και ισχυρό πολιτικό κόμμα της Αιγύπτου στις δεκαετίες του 1920 και του '30. Πρόσφατα, ωστόσο, τα φιλελεύθερα κόμματα και ιδρύματα έχουν επιδείξει σημαντική ώθηση προς την πολιτική εξουσία. Σε ηπειρωτικό επίπεδο, οι φιλελεύθεροι οργανώνονται στο Αφρικανικό Φιλελεύθερο Δίκτυο, το οποίο περιλαμβάνει κόμματα που ασκούν επιρροή, όπως το Λαϊκό Κίνημα του Μαρόκου, το Δημοκρατικό Κόμμα της Σενεγάλης και τον Ρεπουμπλικανικό Συναγερμό της Ακτής Ελεφαντοστού.
Μεταξύ των αφρικανικών εθνών, η Νότια Αφρική ξεχωρίζει για το γεγονός ότι διαθέτει μια αξιοσημείωτη φιλελεύθερη παράδοση την οποία στερούνται οι άλλες χώρες. Στα μέσα του 20ού αιώνα, το Φιλελεύθερο και το Προοδευτικό Κόμμα είχαν σχηματιστεί για να αντιταχθούν στις πολιτικές απαρτχάιντ της κυβέρνησης. Οι Φιλελεύθεροι σχημάτισαν ένα πολυφυλετικό κόμμα το οποίο κέρδισε αρχικά σημαντική υποστήριξη από τους μαύρους αστούς και τους μορφωμένους λευκούς. Είχε επίσης αποκτήσει υποστηρικτές από τις «εξευρωπαϊσμένες αγροτικές περιοχές», και οι δημόσιες συναθροίσεις του είχαν μεγάλη συμμετοχή μαύρων. Το κόμμα είχε 7.000 μέλη στο αποκορύφωμά του, αν και η απήχησή του στον λευκό πληθυσμό στο σύνολό του ήταν πολύ μικρή για να καταφέρει να κάνει οποιεσδήποτε σημαντικές πολιτικές αλλαγές. Οι Φιλελεύθεροι διαλύθηκαν το 1968, αφού η κυβέρνηση ψήφισε ένα νόμο που απαγόρευε στα κόμματα να έχουν μέλη από περισσότερες από μία φυλές. Σήμερα, ο φιλελευθερισμός στη Νότια Αφρική εκπροσωπείται από τη Δημοκρατική Συμμαχία, το επίσημο κόμμα της αντιπολίτευσης στο κυβερνών Εθνικό Αφρικανικό Κογκρέσο. Η Δημοκρατική Συμμαχία είναι το δεύτερο μεγαλύτερο κόμμα στην Εθνική Συνέλευση και σήμερα ηγείται της επαρχιακής κυβέρνησης του Δυτικού Ακρωτηρίου.
Επίδραση και επιρροή.
Τα βασικά στοιχεία της σύγχρονης κοινωνίας έχουν ρίζες στο φιλελευθερισμό. Τα πρώτα κύματα φιλελευθερισμού κατέστησαν δημοφιλή τον οικονομικό ατομισμό, ενώ εξάπλωσαν τη συνταγματική διακυβέρνηση και την κοινοβουλευτική εξουσία. Η αντικατάσταση της ιδιότροπης φύσης της μοναρχικής ή απολυταρχικής εξουσίας με μια διαδικασία λήψης αποφάσεων κωδικοποιημένη σε γραπτούς νόμους αποτέλεσε ένα από τα μεγαλύτερα επιτεύγματα του φιλελευθερισμού. Οι φιλελεύθεροι επιδίωξαν και καθιέρωσαν μια συνταγματική τάξη που καταξίωσε σημαντικές ατομικές ελευθερίες, όπως την ελευθερία του λόγου και του συνεταιρίζεσθαι, ένα ανεξάρτητο δικαστικό σύστημα και δημόσιο ορκωτό δικαστήριο, και την κατάργηση αριστοκρατικών προνομιών.
Αυτές οι σαρωτικές αλλαγές στην πολιτική εξουσία σηματοδότησαν τη σύγχρονη μετάβαση από την απολυταρχία στη συνταγματική τάξη. Η επέκταση και προώθηση των ελεύθερων αγορών ήταν ένα άλλο σημαντικό φιλελεύθερο επίτευγμα. Προτού να καθιερώσουν αγορές, ωστόσο, οι φιλελεύθεροι έπρεπε να συντρίψουν τις παλιές οικονομικές δομές του κόσμου. Σε αυτό το πνεύμα, οι φιλελεύθεροι έληξαν τις μερκαντιλιστικές πολιτικές, τα βασιλικά μονοπώλια, και ποικίλους άλλους περιορισμούς στις οικονομικές δραστηριότητες. Επιδίωξαν, επίσης, την κατάργηση των εσωτερικών φραγμών στο εμπόριο— εξαλείφοντας στην πορεία συντεχνίες, τοπικούς δασμούς, τα κοινά (αγαθά) και τις απαγορεύσεις σχετικά με την πώληση της γης.
Η ανάγκη εξάπλωσης πολιτικών δικαιωμάτων άσκησε σημαντική επιρροή σε μεταγενέστερα κύματα σύγχρονων φιλελεύθερων στοχασμών και αγώνων. Στις δεκαετίες 1960 και 1970, ο φεμινισμός δεύτερου κύματος στις Ηνωμένες Πολιτείες προχώρησε σε μεγάλο βαθμό χάρη σε φιλελεύθερες φεμινιστικές οργανώσεις όπως ο Εθνικός Οργανισμός Γυναικών. Πέραν της στήριξης της ισότητας των δύο φύλων, οι φιλελεύθεροι υπερασπίστηκαν τη φυλετική ισότητα στην προσπάθειά τους να προωθήσουν πολιτικά δικαιώματα, και ένα παγκόσμιο κίνημα πολιτικών δικαιωμάτων στον 20ό αιώνα σημείωσε επιτυχία στην επίτευξη πολλών από αυτούς τους σκοπούς. Ανάμεσα στα πολλαπλά κινήματα, τοπικά και εθνικά, το κίνημα για πολιτικά δικαιώματα στις Ηνωμένες Πολιτείες τη δεκαετία του 1960 τόνισε σημαντικά τις φιλελεύθερες προσπάθειες για ίσα δικαιώματα. Περιγράφοντας τις πολιτικές προσπάθειες της περιόδου, oρισμένοι ιστορικοί έχουν ισχυριστεί ότι «η εκστρατεία για τα δικαιώματα ψήφου σημείωσε... τη σύγκλιση των δύο πολιτικών δυνάμεων στο ζενίθ τους: η εκστρατεία των μαύρων για ισότητα και το κίνημα για φιλελεύθερη μεταρρύθμιση» παρατηρώντας επιπλέον πως «ο αγώνας για την εξασφάλιση ψήφου στους μαύρους συνέπεσε με τη φιλελεύθερη έκκληση για ενισχυμένη ομοσπονδιακή δράση για την προστασία των δικαιωμάτων όλων των πολιτών». Το πρόγραμμα Great Society που ξεκίνησε υπό τον Πρόεδρο Λίντον Τζόνσον επιμελήθηκε τη δημιουργία του Medicare και Medicaid, την ίδρυση του Head Start και το Job Corps, στο πλαίσιο του Πολέμου κατά της Φτώχειας, και το πέρασμα του Νόμου-ορόσημο περί Πολιτικών Δικαιωμάτων ("Civil Rights Act") του 1964— μια ταχεία σειρά γεγονότων που ορισμένοι ιστορικοί έχουν ονομάσει «φιλελεύθερη ώρα».
Μια άλλη σημαντική φιλελεύθερη επιτυχία περιλαμβάνει την άνοδο του φιλελεύθερου διεθνισμού, ο οποίος έχει πιστωθεί με τη δημιουργία παγκόσμιων οργανισμών, όπως η Κοινωνία των Εθνών και, μετά τον Β' Παγκόσμιο Πόλεμο, τα Ηνωμένα Έθνη. Από τον 18ο αιώνα, η ιδέα της εξαγωγής φιλελευθερισμού σε όλο τον κόσμο και η δόμηση μιας αρμονικής και φιλελεύθερης διεθνιστικής τάξης έχει κυριαρχήσει στη σκέψη των φιλελευθέρων. Ένας ιστορικός γράφει: «Όπου ο φιλελευθερισμός άνθισε εγχώρια, συνοδεύτηκε από τα οράματα του φιλελεύθερου διεθνισμού». Αλλά η αντίσταση στο φιλελεύθερο διεθνισμό υπήρξε πικρή και ευρεία, με τους κριτικούς να υποστηρίζουν ότι η αυξανόμενη παγκόσμια αλληλεξάρτηση θα είχε ως αποτέλεσμα την απώλεια της εθνικής κυριαρχίας και ότι οι δημοκρατίες αντιπροσώπευαν μια διεφθαρμένη τάξη ανεπίδεκτη διακυβέρνησης, εγχώριας ή διεθνούς.
Άλλοι μελετητές έχουν επαινέσει την επιρροή του φιλελεύθερου διεθνισμού, υποστηρίζοντας ότι η άνοδος της παγκοσμιοποίησης «αποτελεί θρίαμβο της φιλελεύθερης αντίληψης, που εμφανίστηκε για πρώτη φορά το 18ο αιώνα», γράφοντας επίσης ότι ο φιλελευθερισμός είναι «το μοναδικό ολοκληρωμένο και ελπιδοφόρο όραμα στη διεθνή πολιτική». Τα οφέλη του φιλελευθερισμού υπήρξαν σημαντικά. Το 1975, περίπου 40 χώρες σε όλο τον κόσμο χαρακτηρίζονταν φιλελεύθερες δημοκρατίες, αλλά ο αριθμός αυτός είχε αυξηθεί σε πάνω από 80 ώς το 2008. Οι περισσότερες από τις πλουσιότερες και πιο ισχυρές χώρες του κόσμου είναι φιλελεύθερες δημοκρατίες με εκτενή προγράμματα κοινωνικής πρόνοιας.

</doc>
<doc id="53860" url="https://el.wikipedia.org/wiki?curid=53860" title="Άγκραβαϊν">
Άγκραβαϊν

Στον Αρθουριανό κύκλο, ο Σερ Άγκραβαϊν (αγγλ. "Sir Agravaine, Agravain") είναι ένας από τους Ιππότες της Στρογγυλής Τραπέζης, γιος του βασιλιά Λοτ και της Μοργκάουζ του Όρκνεϊ, αδερφός του Γκάγουιν, του Γκάχερις, του Γκάρεθ και του Μόρντρεντ (όταν ο τελευταίος δεν παρουσιάζεται ως γιος της Μοργκάνα λε Φέι). 
Περιγράφεται ως όμορφος στην όψη και ικανός μαχητής, αν και έχει τη φήμη του μοχθηρού. Κατά μια εκδοχή, αυτός κι όχι ο αδερφός του, Γκάχερις, ανακαλύπτει τη μητέρα του, Μοργκάουζ, μαζί με τον εραστή της, Λάμορακ, και τη σκοτώνει. Επίσης, σε ορισμένες πηγές είναι αυτός που αποκαλύπτει την παράνομη σχέση της βασίλισσας Γκουίνεβιρ και του Λάνσελοτ και σκοτώνεται από τους άνδρες του Λάνσελοτ μαζί με τα αδέρφια του, Γκάχερις και Γκάρεθ, κατά τη διάσωση της Γκουίνεβιρ από την πυρά. 

</doc>
<doc id="53861" url="https://el.wikipedia.org/wiki?curid=53861" title="Παγκράτι">
Παγκράτι

Το Παγκράτι είναι συνοικία του ανατολικού τμήματος του Δήμου Αθηναίων που εκτείνεται ανατολικά της Λεωφόρου Βασιλίσσης Σοφίας σε μικρή απόσταση από το ιστορικό κέντρο της Αθήνας. Ανήκει διοικητικά στο 2ο Δημοτικό διαμέρισμα (με ένα μικρό του τμήμα να ανήκει στο 1ο), γειτνιάζοντας με το Κολωνάκι, τα Ιλίσια, την Καισαριανή, το Βύρωνα, τον Υμηττό και τον Νέο Κόσμο (και ακόμα, αν τις θεωρήσουμε ξεχωριστές από το Παγκράτι συνοικίες, τον Άγιο Αρτέμιο, τη Γούβα και το Μετς). Ο πυρήνας της συνοικίας αναπτύχθηκε στα ανατολικά και νοτιοανατολικά του ποταμού Ιλισού (σημερινή Λεωφόρος Βασιλέως Κωνσταντίνου) που στα τέλη του 19ου αι. ήταν το σύνορο της πόλης, στην περιοχή από το Καλλιμάρμαρο ως το λόφο του Προφήτη Ηλία. Όπως σημείωνε ο Κώστας Μπίρης, πριν αναπτυχθεί η συνοικία, η περιοχή ονομαζόταν (το) "Παγκράτι" ή (η) "Παγκράτη". Ανάμεσα στην τότε Αθήνα και το Παγκράτι μεσολαβούσαν «το Ζάππειο, ο Βασιλικός - Εθνικός Κήπος και τα στρατόπεδα κατά μήκος του Ιλισσού». Όπως ανέφερε η εγκυκλοπαίδεια Ελευθερουδάκη του Μεσοπολέμου, το Παγκράτι ήταν «συνοικία των Αθηνών, εκτός της περιοχής του σχεδίου πόλεως, επί των πέρα του Βατραχονησίου προς τον Υμηττόν λόφον». Το Παγκράτι ταυτίζεται με το δήμο Άγρα της αρχαιότητας.
Το Παγκράτι εκτείνεται ανατολικά της Λεωφόρου Βασιλίσσης Σοφίας, ενώ εκτείνεται βόρεια ως το ξενοδοχείο Χίλτον και την Εθνική Πινακοθήκη, ανατολικά ως την οδό Νικηφορίδη και την πλατεία Δεληολάνη και νότια ως το Πρώτο Νεκροταφείο. Η περιοχή του Παγκρατίου δεν αναπτύχθηκε «οργανικά» ή αυθόρμητα ως επέκταση της πόλης, αλλά σχεδιάστηκε εξαρχής ως χώρος ανάπτυξης οικιστικής δραστηριότητας, καθόσον στις 8 Ιανουαρίου 1886 συντάχθηκε το πρώτο ρυμοτομικό του σχέδιο, με τίτλο «Διάγραμμα ρυμοτομίας της συνοικία Βαθρακονησίου». Με την επέκταση του σχεδίου πόλης κατά το Μεσοπόλεμο, τα όρια της συνοικίας περιορίστηκαν προς στα ανατολικά χάριν των όμορων Δήμων, ενώ επεκτάθηκαν προς βορρά πέραν του Ιλισσού (Λεωφόρος Βασιλέως Κωνσταντίνου) φτάνοντας μέχρι τη Λεωφόρο Βασιλίσσης Σοφίας. Το Παγκράτι έχει πληθυσμό 35.173 κατοίκων με βάση την απογραφή του 2011.
Κύριο αξιοθέατο της περιοχής του Παγκρατίου είναι το Παναθηναϊκό Στάδιο. Στην ευρύτερη περιοχή της συνοικίας βρίσκονται η Εθνική Πινακοθήκη, το Μουσείο Σύγχρονης Τέχνης του Ιδρύματος Γουλανδρή, το Εθνικό Ίδρυμα Ερευνών και το Πρώτο Νεκροταφείο Αθηνών, ενώ σε μικρή απόσταση βρίσκονται το Ωδείο Αθηνών, το Βυζαντινό Μουσείο, η Λέσχη Αξιωματικών και το Πολεμικό Μουσείο. Η ρυμοτομία του Παγκρατίου περιλαμβάνει πλήθος πλατειών όπως οι πλατείες Σταδίου, Αγίου Σπυρίδωνος, Πλαστήρα, Βαρνάβα, Προφήτη Ηλία, Παγκρατίου, Μεσολογγίου, Παλαιού τέρματος (Σιντριβάνι), Προσκόπων, Κάραβελ (Αντήνορος), Βρυσάκι, Σκουζέ και Παύλου Μελά και χώρων πρασίνου όπως το Άλσος Παγκρατίου, τα πάρκα Ναϊάδων και Νηρηίδων, το Πάρκο Ριζάρη και οι λόφοι Άγρας και Αρδηττού. Το Παγκράτι βρίσκεται σε μικρή απόσταση από τον Εθνικό Κήπο, τον κήπο του Ζαππείου και το Άλσος Συγγρού (Άλσος Κουπονίων), ενώ πολλοί δρόμοι του είναι πεζοδρομημένοι. Στο Παγκράτι έχει την έδρα του ο Α.Ο. Παγκρατίου, η ομάδα μπάσκετ του οποίου έχει ως έδρα της το Κλειστό Γυμναστήριο Μετς.
Ονομασία.
Τον 19ο αιώνα, η περιοχή πέριξ του ποταμού Ιλισού και του Σταδίου ονομαζόταν Βατραχονήσι. Ονομάστηκε έτσι από τη νησίδα που δημιουργούνταν μέσα στην κοίτη του Ιλισού, στο ύψος του Εθνικού Γυμναστικού Συλλόγου, με την ονομασία να προέρχεται από τους βατράχους που ζούσαν μέσα και γύρω από το ποτάμι. Το 1908 το δημοτικό συμβούλιο του Δήμου Αθηναίων αποφάσισε τη δημιουργία 59 συνοικιών στα όρια του Δήμου και τη μετονομασία πολλών περιοχών κι ως εκ τούτου η περιοχή του Βατραχονησίου μετονομάστηκε και μοιράστηκε στις συνοικίες "Σταδίου" και "Ιλισού" ενώ η Γούβα και το Παγκράτι συγκρότησαν τη συνοικία "Υμηττού" . Το Παγκράτι αναφέρεται πρώτη φορά ως συνοικία των Αθηνών το 1920 σε διάφορα κείμενα, χωρίς ωστόσο να αναγράφεται η ονομασία του σε κάποιο επίσημο κρατικό κείμενο. Πρώτη αναφορά της περιοχής με την ισχύουσα ονομασία γίνεται στους γερμανικούς χάρτες Κάουπερτ, αποτυπώσεως 1878 οι οποίοι δημοσιεύτηκαν το 1891, πολύ προ της αναπτύξεως της συνοικίας. Η συνοικία ονομάστηκε ενδεχομένως από τον θεό Ηρακλή Παγκράτη, λόγω του ιερού που βρέθηκε και ανασκάφηκε από τον Γιάννη Μηλιάδη, «βορειοανατολικώς του Σταδίου», στη συμβολή της Λεωφόρου Βασιλέως Κωνσταντίνου με την οδό Βασιλέως Γεωργίου Β', κατά τη διάρκεια εργασιών κατασκευής αγωγού στην κοίτη του Ιλισού το 1953-54. Ο Παγκράτης ήταν ένας ξεχωριστός χθόνιος θεός, του οποίου η λατρεία ενδεχομένως, σύμφωνα με μια ερμηνεία, συνυπήρχε με τη λατρεία του Ηρακλή, επειδή στους άθλους του υπάρχουν στοιχεία που τον συνδέουν με το βασίλειο του Κάτω Κόσμου. Όπως σημείωνε ο Κ. Μπίρης: «Προφανώς, λοιπόν, εκ του ιερού εκείνου εδημιουργήθη κατά την αρχαιότητα η τοπωνυμία, επεκταθείσα διά του χρόνου εις την ευρυτέραν έκτασιν προς την αυτήν πλευράν ["σημ". την ανατολική] του Ιλισσού». Σύμφωνα με άλλη, παλαιότερη των αρχαιολογικών ευρημάτων εκδοχή, η ονομασία αποδιδόταν σε κάποιον μοναχό Παγκράτιο, ο οποίος είχε ζήσει σε ναΐσκο της περιοχής κατά την Τουρκοκρατία.
Ιστορία.
Η συνοικία του Παγκρατίου άρχισε να αναπτύσσεται στα πλαίσια του σχεδίου πόλεως όπως αυτό επεκτάθηκε στις 8 Ιανουαρίου του 1886 σε μια περιοχή 931 στρεμμάτων από τον ποταμό Ιλισό μέχρι τις οδούς Φιλολάου και Δικαιάρχου στα ανατολικά και νότια και την παλαιά Σκοποβολή και τα στρατόπεδα της εφορίας υλικού πολέμου στα βόρεια. Χαρακτηριστική της ανάπτυξης της περιοχής στις αρχές του 20ού αιώνα ήταν η ίδρυση Συνδέσμου Ενορίας Προφήτου Ηλιού το 1903 και της Αδελφότητος της Ενορίας Αγίου Σπυρίδωνος στις 14 Μαρτίου 1910 ενώ η ενορία του Αγίου Σπυρίδωνα στο Βατραχονήσι/Παγκράτι είχε προστεθεί στους χώρους ψηφοφορίας (όντας εποµένως κατά τεκµήριο ευρύχωρος) στις δηµοτικές εκλογές του 1899 . Η ανάπτυξη της συνοικίας του Παγκρατίου ήταν τέτοια που το 1915 το Παγκράτι ήταν ήδη προσβάσιμο με ιππήλατο τραμ (τροχιόδρομο) που συνέδεε το νέο προάστιο με αφετηρία το Ζάππειο και τέρμα τη συμβολή των οδών Ευτυχίδου και Υμηττού (παλαιό τέρμα Παγκρατίου).
Η συνοικία γνώρισε μεγάλη ανάπτυξη κατά τον Μεσοπόλεμο με τη γενικότερη πρόοδο της αστικοποίησης και την απότομη επέκταση της πρωτεύουσας ως απόρροια της έλευσης των προσφύγων το 1922. Το Παγκράτι αναπτύχθηκε με κέντρο την οδό Ευτυχίδου όπου σύχναζαν οι κάτοικοί του και άλλοι Αθηναίοι αλλά και την οδό Υμηττού, όπου σύχναζαν κυρίως κάτοικοι των πέριξ προσφυγικών συνοικιών του Βύρωνα και της Καισαριανής. Το Παγκράτι έτσι έγινε κέντρο των νοτιοανατολικών περιοχών της Αθήνας, το οποίο κάλυπτε τις ανάγκες των κατοίκων των γύρω περιοχών για αγορές, διασκέδαση αλλά και υπηρεσίες. Αυτός είναι ένας λόγος που πολλοί ακόμα και σήμερα λαθεμένα θεωρούν το Παγκράτι ξεχωριστό δήμο από την πόλη της Αθήνας. 
Η μεταπολεμική ανάπτυξη την περίοδο 1950-1970 σύγχρονα με άλλες μεγάλες και πυκνοδομημένες συνοικίες της Αθήνας άλλαξε τον χαρακτήρα της γειτονιάς σε κατεξοχήν αστικό, συγκεντρώνοντας ανώτερα και μεσαία κοινωνικά στρώματα. Η φυγή των Αθηναίων στα προάστια οδήγησε το Παγκράτι σε σχετική παρακμή τη δεκαετία του 2000, τάση ωστόσο που φαίνεται να έχει ανατραπεί παρά την οικονομική κρίση καθώς η γειτονιά κατάφερε να κρατήσει τον αστικό χαρακτήρα της και να προσελκύσει εκ νέου την προτίμηση των Αθηναίων ως τόπος κύριας κατοικίας. Η συνεκτική κοινωνία του Παγκρατίου και το γεγονός ότι διατήρησε μέχρι σήμερα τον εμπορικό και ψυχαγωγικό χαρακτήρα που του αποδόθηκε μετά το 1922, αποτέλεσαν τα θεμέλια πάνω στα οποία στηρίχτηκε η επιβίωση και η ευμάρεια της περιοχής. Η αναγέννηση της αθηναϊκής αυτής συνοικίας φαίνεται να μη συνδυάζεται με την εμπορευματοποίηση της μαζικής διασκέδασης αλλά αντιθέτως το Παγκράτι είχε τις βάσεις και μετατρέπεται σε δημιουργική πολιτιστική συνοικία με έντονη παρουσία των επιχειρήσεων στους κλάδους πολιτισμού και δημιουργικότητας. 
Σημαντικό εμπορικό κέντρο του Παγκρατίου μέχρι και σήμερα είναι η οδός Υμηττού και άλλες μεγάλες οδοί κοντά στην πλατεία Παγκρατίου. Στο Παγκράτι, επί της οδού Υμηττού βρίσκεται και ο παλαιότερος σε λειτουργία κινηματογράφος της Αθήνας, ο κινηματογράφος "Πάλας" (παλαιότερα "Πάλλας") ο οποίος λειτουργεί αδιαλείπτως από το 1925. Στο Παγκράτι πέραν των μουσείων και κέντρων πνεύματος που αναφέρθηκαν παραπάνω βρίσκονται το Μουσείο Ελληνικού Προσκοπισμού, το Ταχυδρομικό και Φιλοτελικό Μουσείο και το Μουσείο Γλυπτικής Νικόλαος Περαντινός και το Μουσείο Σύγχρονης Τέχνης του Ιδρύματος Βασίλη και Ελίζας Γουλανδρή. Επίσης στο Παγκράτι πρόσφατα εγκαινιάστηκε το παράρτημα του Κέντρου Ελληνικών Σπουδών του Πανεπιστημίου Πρίνστον. Στο Παγκράτι βρίσκονται και το Εθνικό Ίδρυμα Ερευνών, οι κεντρικές εγκαταστάσεις της ΕΛΕΠΑΠ (Ελληνική Εταιρεία Προστασίας και Αποκατάστασης Αναπήρων Παίδων) και η Κρητική Εστία. Στο Παγκράτι βρίσκεται επίσης το Μετόχι του Παναγίου Τάφου (Ναός Εισοδίων της Θεοτόκου) καθώς επίσης και ο καθολικός ναός του Χριστού Βασιλέως στην οδό Τιμοθέου.
Ο ποταμός Ελάσσων.
Ο ποταμός Ελάσσων είναι παραπόταμος του Ιλισού, οι πηγές του οποίου βρίσκονται σε ένα κοίλωμα μεταξύ των ναών της Αγίας Βαρβάρας και του Αγίου Παντελεήμονος στον Βύρωνα. Στο ύψος του Προφήτη Ηλία συνέβαλλε με δύο μικρότερες χαραδρώσεις και είχε ως πορεία τις οδούς Φρύνης, Σπύρου Μερκούρη παρά το Άλσος Παγκρατίου, Αρχελάου, Αμύντα και συνέβαλλε με τον ποταμό Ιλισό δυτικά του τεμένους του Ηρακλή Παγκράτη στην λεωφόρο Βασ. Κωνσταντίνου στο ύψος του Αγάλματος Τρούμαν. Η ονομασία Ελάσσων ή Αλλάσσωνας, ίσως προέρχεται από το παραθετικό επίθετο "ελάσσων" μετά από παραφθορά. 
Το άλσος Παγκρατίου.
Το άλσος Παγκρατίου φυτεύτηκε το 1908 από τη Φιλοδασική Ένωση με τη φροντίδα της βασίλισσας Σοφίας η οποία επιμελήθηκε ιδιαιτέρως το πράσινο των Αθηνών. Το Άλσος έχει συνολική έκταση 30 στρέμματα, η οποία παραχωρήθηκε από τη Μονή Πετράκη. Στην αρχή είχε μόνο πεύκα, αλλά μετά το 1936, όταν παραχωρήθηκε στον Δήμο Αθηναίων, φυτεύτηκαν και άλλα δέντρα όπως κουτσουπιές, γαζίες, ακακίες, και θάμνοι. Πριν από τη γερμανική κατοχή στο άλσος του Παγκρατίου υπήρχε ζωολογικός κήπος ο οποίος κατεστράφη από τους Γερμανούς. Την περίοδο της Κατοχής το Άλσος Παγκρατίου, όπως και άλλα πάρκα της πρωτεύουσας, κινδύνευσε με ολοκληρωτική καταστροφή καθώς οι Αθηναίοι χρησιμοποιούσαν την ξυλεία του για θέρμανση. Στο χώρο του Άλσους λειτουργούσε κατά τη δεκαετία του 1970 θερινό θέατρο με ελαφριές κατασκευές, που στέγαζε το διάσημο Ελεύθερο Θέατρο. Νωρίτερα, στη δεκαετία του 1950, λειτουργούσε θερινός κινηματογράφος καθώς και μουσικό κηποθέατρο που αποτελούσε το κέντρο διασκέδασης των κατοίκων του και όχι μόνο. Σε αυτό εμφανίζονταν οι γνωστοί καλλιτέχνες της εποχής, όπως οι ορχήστρες του Ζοζέφ Κορίνθιου και του Γιάννη Βέλλα, όπου και πρωτοεμφανίστηκαν στις θρυλικές βραδιές ταλέντων οι Νάσος Πατέτσος, Γιάννης Βογιατζής κ.ά. Επίσης στην κλειστή μεγάλη αίθουσα, μεταξύ κινηματογράφου και κηποθέατρου, λειτούργησε ένα από τα πρώτα χορευτικά κλαμπ της Αθήνας, όπου ξεφάντωναν οι ροκάδες νέοι της εποχής. 
Απέναντι από το άλσος Παγκρατίου, στη συμβολή των οδών Ευτυχίδου και Βρυάξιδος είναι τοποθετημένη ορειχάλκινη προτομή του λογοτέχνη Στράτη Μυριβήλη. Επίσης απέναντι από το άλσος βρίσκεται και το ιστορικό 7ο Γυμνάσιο Αθηνών το οποίο ανηγέρθη το 1931 επί πρωθυπουργίας Ελευθερίου Βενιζέλου με υπουργό παιδείας τον Γεώργιο Παπανδρέου. Πρόκειται για ένα από τα δύο γυμνάσια της γνωστής Βαρβακείου Σχολής. 
Αξιόλογες προσωπικότητες.
Το Παγκράτι είναι μια κατεξοχήν αστική γειτονιά της Αθήνας στην οποία έζησαν περιστασιακά ή περισσότερο, μεγάλωσαν και δημιούργησαν πολλές προσωπικότητες της νεότερης Ελλάδας. Η προσωπικότητα που συνδέθηκε όσο καμία άλλη με το Παγκράτι είναι αυτή του μουσικοσυνθέτη Μάνου Χατζηδάκι ο οποίος έζησε στο Παγκράτι το μεγαλύτερο και πιο δημιουργικό μέρος της ζωής του. Μάλιστα η οδός Κωνσταντίνου Μάνου όπου βρίσκεται το πρώτο σπίτι που διέμεινε στο Παγκράτι, πρόσφατα μετονομάστηκε σε οδό Μάνου Χατζιδάκι ενώ τιμητικά και η πλατεία Προσκόπων ανεπίσημα ονομάστηκε πλατεία Μάνου Χατζιδάκι. Ο πρώην Πρόεδρος της Ελληνικής Δημοκρατίας Κάρολος Παπούλιας υπήρξε μόνιμος κάτοικος Παγκρατίου ενώ ήταν μαθητής του ιστορικού 7ου Γυμνασίου Αθηνών. Ο στρατηγός και πρώην πρωθυπουργός Νικόλαος Πλαστήρας έζησε τα τελευταία χρόνια της ζωής του σε ένα μικρό σπίτι δίπλα στο Παναθηναϊκό Στάδιο, ενώ προς τιμήν του, κατόπιν πάνδημης απαίτησης των κατοίκων του Παγκρατίου ονομάστηκε η πλατεία στη συμβολή των οδών Ευτυχίδου, Ευφράνορος, Πολυδάμαντος, Πρόκλου Αρχιμήδους, Εμπεδοκλέους και Ιπποδάμου Πλατεία Στρατηγού Νικολάου Πλαστήρα, γνωστή ως πλατεία Πλαστήρα. 
Στην οδό Άγρας δίπλα στο Στάδιο στο Παγκράτι έζησε και ο νομπελίστας ποιητής Γεώργιος Σεφέρης. Άλλοι γνωστοί λογοτέχνες και συγγραφείς που έζησαν για κάποιο διάστημα στο Παγκράτι ήταν ο Νικηφόρος Βρεττάκος , ο Κώστας Βάρναλης, ο Στρατής Δούκας, ο Βασίλης Ρώτας, ο Δημήτρης Ψαθάς και ο Δημήτρης Μαρωνίτης . Ο ποιητής Τίτος Πατρίκιος κατοικεί στο Παγκράτι από τότε που επέστρεψε από το Παρίσι, στα μέσα της δεκαετίας του 1960 μαζί -όσο ζούσε- με τη δεύτερη σύζυγό του, τη γνωστή ιστορικό και πανεπιστημιακό Ρένα Σταυρίδη-Πατρικίου (1934-2009). 
Πέρα από τον χώρο των γραμμάτων πολλοί Παγκρατιώτες διακρίθηκαν στο χώρο των τεχνών. Η Άννα Συνοδινού, ο Μίνως Βολανάκης, η Ζωή Λάσκαρη, ο Κώστας Χατζηχρήστος, ο Μανόλης Ρασούλης και ο Νίκος Κούνδουρος μεταξύ αυτών. Στο Παγκράτι έζησε αρκετά χρόνια της ζωής του και ο ζωγράφος Αλέκος Φασιανός. Ο ζωγράφος Γιάννης Μόραλης έζησε στο Παγκράτι από το 1927 ως το 1937, κατά τη διάρκεια των σπουδών του στην ΑΣΚΤ πριν από τη μετάβασή του στη Ρώμη και το Παρίσι . Ο εικαστικός Κωνσταντίνος Ξενάκης ξεδίπλωνε τη δημιουργικότητά του μεταξύ των ατελιέ του στο Παρίσι και στο Παγκράτι. Ο μαέστρος, συνθέτης και καθηγητής του Πανεπιστημίου του Στάνφορντ Θεόδωρος Αντωνίου ήταν γνωστός Παγκρατιώτης και φίλος του Μάνου Χατζιδάκι. Ο Αλέξανδρος Ξύδης, διπλωμάτης και φίλος του Γιώργου Σεφέρη έζησε στο Παγκράτι στην εμβληματική για την αρχιτεκτονική του μοντέρνου κινήματος μονοκατοικία που σχεδίασε ο γνωστός αρχιτέκτων Άρης Κωνσταντινίδης. Παγκρατιώτης είναι και ο δημοσιογράφος Γιάννης Διακογιάννης, ο οποίος υπήρξε και αθλητής στίβου και μπάσκετ του ΑΟ Παγκρατίου ενώ στο Παγκράτι γεννήθηκε και μεγάλωσε η θετή του κόρη, παρουσιάστρια, συγγραφέας και ηθοποιός Ρίκα Βαγιάνη. Παγκρατιώτης είναι και ο επιτυχημένος 'Ελληνας σκηνοθέτης Γιώργος Λάνθιμος που υπήρξε και μπασκετμπολίστας του Παγκρατίου, όπως και ο πατέρας του, Αντώνης Λάνθιμος. Στο Παγκράτι έζησε, μεγάλωσε και πέθανε και ο βραβευμένος με Πούλιτζερ φωτορεπόρτερ του πρακτορείου Reuters Γιάννης Μπεχράκης καθώς και ο μεγάλος μουσικοσυνθέτης Θάνος Μικρούτσικος.
Συγκοινωνίες.
Ο πλησιέστερος σταθμός μετρό στο Παγκράτι είναι ο Ευαγγελισμός. Από την συνοικία διέρχονται αρκετές γραμμές λεωφορείων και τρόλεϊ.

</doc>
<doc id="53863" url="https://el.wikipedia.org/wiki?curid=53863" title="Γκρίφλετ">
Γκρίφλετ

Στον Αρθουριανό κύκλο, ο Σερ Γκρίφλετ αγγλ. "Sir Griflet") είναι ένας από τους Ιππότες της Στρογγυλής Τραπέζης, ξάδερφος του Λούκαν και του Μπέντβιρ. 
Κατά τον Τόμας Μάλορι στο έργο του "Le Μorte d' Arthur", ο Γκρίφλετ ήταν ένας από τους Ιππότες που σκοτώθηκαν κατά τη συμπλοκή των ανδρών του Λάνσελοτ με τους φρουρούς στην καταδίκη στην πυρά της Γκουίνιβερ. 
Σε κάποιες πηγές, αντί του Μπέντβιρ, εμφανίζεται ο Γκρίφλετ ως ο τελευταίος που είδε ζωντανό το Βασιλιά Αρθούρο στη Μάχη του Κάμλαν και πέταξε το Εξκάλιμπερ στη Λίμνη. 

</doc>
<doc id="53864" url="https://el.wikipedia.org/wiki?curid=53864" title="Λούκαν">
Λούκαν

Στον Αρθουριανό κύκλο, ο Σερ Λούκαν (αγγλ. "Sir Lucan the Butler") είναι ένας από τους Ιππότες της Στρογγυλής Τραπέζης, καθώς κι ο υπεύθυνος της βασιλικής αυλής του Αρθούρου. Είναι αδερφός του Μπέντβιρ και ξάδερφος του Γκρίφλετ. 
Στις περισσότερες πηγές, είναι ανάμεσα στους τελευταίους Ιππότες που παραμένουν στο πλευρό του Βασιλιά Αρθούρου στη Μάχη του Κάμλαν, ενώ συχνά αναφέρεται ως ο τελευταίος που πεθαίνει στη μάχη.

</doc>
<doc id="53866" url="https://el.wikipedia.org/wiki?curid=53866" title="Βίλχελμ Φον Χούμπολτ">
Βίλχελμ Φον Χούμπολτ



</doc>
<doc id="53867" url="https://el.wikipedia.org/wiki?curid=53867" title="Λεόντεγκρανς">
Λεόντεγκρανς

Στον Αρθουριανό κύκλο, ο Βασιλιάς Λεόντεγκρανς (αγγλ. "King Leodegrance") είναι ο πατέρας της Γκουίνιβερ και άρχοντας του Κάμελιαρντ, ενός βασιλείου στη νότια Αγγλία.
Κατά κάποιους μύθους, είναι ο κάτοχος της Στρογγυλής Τραπέζης, την οποία και παραδίδει στο Αρθούρο ως μέρος της προίκας της Γκουίνιβερ, μαζί με εκατό ιππότες. 

</doc>
<doc id="53870" url="https://el.wikipedia.org/wiki?curid=53870" title="Λάιονελ">
Λάιονελ

Στον Αρθουριανό κύκλο, ο Σερ Λάιονελ (αγγλ. "Sir Lionel") ήταν γιος του Βασιλιά Μπορς της Γαλατίας κι αδερφός του Μπορς του Νεότερου. Μετά το θάνατο του πατέρα τους, τα δυο αδέρφια στάλθηκαν για εκπαίδευση στον ξάδερφό τους, Λάνσελοτ. 
Ο Λάιονελ κι ο Μπορς συνόδευσαν το Λάνσελοτ στην αυλή του Βασιλιά Αρθούρου, όπου έγιναν Ιππότες της Στρογγυλής Τραπέζης. 
Κατά την αναζήτηση για το Άγιο Δισκοπότηρο, ο Λάιονελ δέχτηκε επίθεση και κινδύνευσε να πεθάνει, αλλά ο Μπορς δεν μπόρεσε να τον βοηθήσει, καθώς την ίδια στιγμή έπρεπε να σώσει από βιασμό μια νεαρή κοπέλα. Αργότερα, θυμωμένος ο Λάιονελ απειλεί να σκοτώσει τον αδερφό του κι έτσι αποδεικνύεται ανάξιος για το Δισκοπότηρο, σε αντίθεση με τον Μπορς, που αρνείται να σηκώσει όπλο ενάντια στον αδερφό του. 
Ο Λάιονελ συνοδεύει στην εξορία το Λάνσελοτ μετά την αποκάλυψη της παράνομης σχέσης του με την Γκουίνιβερ και συμμετέχει στις μάχες ενάντια στις δυνάμεις του Αρθούρου. Επιστρέφουν στη Βρετανία για να καταστείλουν τα εναπομείναντα στρατεύματα του Μόρντρεντ μετά τη Μάχη του Κάμλαν, όπου ο Λάιονελ σκοτώνεται από το γιο του Μόρντρεντ, Μέλεχαν, κι ο Μπορς εκδικείται το θάνατό του.

</doc>
<doc id="53872" url="https://el.wikipedia.org/wiki?curid=53872" title="Σερ Μπορς">
Σερ Μπορς

Στον Αρθουριανό κύκλο, ο Σερ Μπορς (γαλλ. "Bohort") ήταν γιος του Βασιλιά Μπορς της Γαλατίας κι αδερφός του Λάιονελ. Ο Βασιλιάς Μπορς ο Πρεσβύτερος ήταν αδερφός του βασιλιά Μπαν, κι έτσι θείος του Λάνσελοτ.
Μετά το θάνατο του πατέρα τους, τα δυο αδέρφια Μπορς και Λάιονελ στάλθηκαν για εκπαίδευση στον ξάδερφό τους, Λάνσελοτ, κι αργότερα τον συνόδευσαν στην αυλή του Βασιλιά Αρθούρου, όπου έγιναν Ιππότες της Στρογγυλής Τραπέζης.
Κατά την αναζήτηση για το Άγιο Δισκοπότηρο, ο Λάιονελ δέχτηκε επίθεση και κινδύνευσε να πεθάνει, αλλά ο Μπορς δεν κατάφερε να τον βοηθήσει, καθώς την ίδια στιγμή έπρεπε να σώσει από βιασμό μια νεαρή κοπέλα. Αργότερα, ο Λάιονελ απειλεί να σκοτώσει τον αδερφό του, αλλά ο Μπορς αρνείται να σηκώσει όπλο ενάντια στον αδερφό του και σώζεται από θεϊκή παρέμβαση. Έτσι, σε αντίθεση με τον Μπορς, ο Λάιονελ αποδεικνύεται ανάξιος για το Δισκοπότηρο.
Μαζί με τον Γκάλαχαντ, συνοδεύουν τον Πέρσιβαλ στην ολοκλήρωση της αποστολής τους και βρίσκουν το Άγιο Δισκοπότηρο. 
Ο Μπορς πηγαίνει στην εξορία με το Λάνσελοτ μετά την αποκάλυψη της παράνομης σχέσης του με την Γκουίνιβερ. Επιστρέφουν στη Βρετανία για να καταστείλουν τα εναπομείναντα στρατεύματα του Μόρντρεντ. Ο Λάιονελ σκοτώνεται από το γιο του Μόρντρεντ, Μέλεχαν, κι ο Μπορς εκδικείται το θάνατό του. Τελικά, αναχωρεί μαζί με άλλους Ιππότες σε Σταυροφορία στους Αγίους Τόπους, όπου και σκοτώθηκε.

</doc>
<doc id="53874" url="https://el.wikipedia.org/wiki?curid=53874" title="Βερικοκιά">
Βερικοκιά

Η βερικοκιά είναι οπωροφόρο, μακρόβιο, φυλλοβόλο δέντρο και ανήκει στο γένος "Prunus" ("Προύμνη") της οικογένειας των Ροδοειδών. Στην Κύπρο το δέντρο είναι γνωστό ως χρυσομηλιά. 
Βρίσκεται αυτοφυής στην Ανατολική Ασία και τα Ιμαλάια, από όπου μεταφέρθηκε στην υπόλοιπη Ευρώπη μέσω της Αρμενίας, εξ’ ου και η επιστημονική της ονομασία Prunus armeniaca (Προύμνη η αρμενιακή). Πρέπει να ήταν γνωστή στην Κίνα, γιατί υπάρχουν αναφορές σε βιβλία όπου κατά το 2200 π.Χ. είχε την ονομασία Σίνγκ.
Καλλιέργεια &amp; μορφολογία.
Σήμερα καλλιεργείται σε όλες τις εύκρατες περιοχές του κόσμου για το νόστιμο καρπό της, το βερίκοκο. Η βερικοκιά είναι δέντρο με σφαιροειδές σχήμα και αρκετές απλωτές διακλαδώσεις. Τα φύλλα της είναι πλατιά σε σχήμα αβγού ή καρδιάς στιλπνά στην επάνω επιφάνεια και φέρουν αδένες και παράφυλλα πάνω στο μίσχο. Τα άνθη της είναι και αρσενικά και θηλυκά και έχουν χρώμα λευκό ή ελαφρύ ρόδινο, φύονται δε μόνα τους ή ανά δύο.
Η άνθιση ολοκληρώνεται πριν βγουν τα φύλλα και γίνεται την άνοιξη (αρχές Μαρτίου-Απριλίου), είναι δε μικρής διάρκειας.
Η καλλιεργούμενη βερικοκιά πολλαπλασιάζεται με εμβολιασμό που γίνεται σε συγγενικά είδη, κυρίως σε αμυγδαλιά αλλά και σε ροδακινιά, κορομηλιά και δαμασκηνιά.
Για την καλλιέργεια της τα πιο κατάλληλα εδάφη είναι αυτά με μία μέση σύσταση και λεπτή υφή. Όταν υπάρχει δυνατό και ξαφνικό κρύο ή παγετός τότε οι ανθοί καταστρέφονται, αν και τα δέντρα είναι ανθεκτικά και σε πολύ χαμηλές θερμοκρασίες. Υψηλές θερμοκρασίες επίσης προκαλούν αλλοιώσεις στον καρπό. Τα δέντρα χρειάζονται καλό πότισμα την περίοδο της ανθοφορίας τους.
Κάτω από καλές συνθήκες μία βερικοκιά μπορεί να ζήσει και πάνω από 100 χρόνια.
Ελληνικές και άλλες ποικιλίες.
Οι κυριότερες Ελληνικές ποικιλίες είναι:
Υπάρχουν επίσης καλές Γαλλικές ποικιλίες όπως Παβιό, Πρεκός και Λουιζιέ και γνωστή είναι και η Ιταλική Ρεάλε ντ’ Ιμόλα .

</doc>
<doc id="53875" url="https://el.wikipedia.org/wiki?curid=53875" title="Βερίκοκο">
Βερίκοκο

Το βερίκοκο είναι ο καρπός της βερικοκιάς (επιστημονική ονομασία "prunus armeniaca") της οικογενείας των ροδιδών.
Ιστορικό.
Κατάγεται από τη Β. Κίνα, Μαντζουρία και Μογγολία και ήρθε στην Ευρώπη από την Αρμενία απ΄ όπου πήρε και το όνομά της. Η καλλιέργειά της ήταν γνωστή στην Κίνα από το 2.200 π.Χ. και φαίνεται ότι μεταφέρθηκε στην Ελλάδα από τον Μέγα Αλέξανδρο, γιατί δεν αναφέρεται από τον Θεόφραστο (400 π.Χ.). Ο Διοσκουρίδης ανέφερε τα βερίκοκα ως αρμενικά μήλα, λόγω της προέλευσης του φυτού. Στην Κύπρο και στα Δωδεκάνησα το ονομάζουν χρυσόμηλο, ενώ σε άλλα μέρη της Ελλάδος χρησιμοποιούν το όνομα ζαρδελιά.
Ονομασία.
Η ονομασία «βερίκοκο» προήλθε πιθανώς από το λατ. praecocia που σημαίνει «πρώιμα», επειδή παρουσιάζει πρώιμη ωρίμανση. Από την ελληνική ονομασία προέρχεται η αραβική berkuk.
Περιγραφή.
Είναι σαρκώδης, σφαιρικός, με αυλακωτή κοιλιακή ραφή. Ο πυρήνας (κουκούτσι) είναι ξυλώδης και στο εσωτερικό του περιέχει 1-2 σπόρια με πικρή γεύση που μοιάζουν με αμύγδαλα και χρησιμοποιούνται στην φαρμακοποιία.Το σαρκώδες και χυμώδες περικάρπιο είναι εύγευστο, γλυκό και έχει χρώμα πορτοκαλοκίτρινο. Το εξωτερικό του βερίκοκου (φλούδα) είναι λεπτό, συνήθως χνουδωτό και είναι χρώματος κίτρινου με μερικές κόκκινες κηλίδες στη μπροστινή του πλευρά.
Είναι πλούσιο σε βιταμίνη Α και κάλιο. Επίσης περιέχει βιταμίνες C, Β1, Β2 και φυσικό σάκχαρο. Επίσης τα βερίκοκα είναι πλούσια σε φυτικές ίνες. 
Το βερίκοκο καταναλώνεται νωπό ως φρούτο. Επίσης μπορεί να καταναλωθεί και αποξηραμένο, γίνεται μαρμελάδα, κομπόστα, χρησιμοποιείται στη ζαχαροπλαστική και γίνεται λικέρ και χυμός.
Αξιόλογες ελληνικές και ξένες ποικιλίες.
Η Τουρκία έχει τη μεγαλύτερη παραγωγή στον κόσμο. Ακολουθούν το Ιράν, το Ουζμπεκιστάν, η Ιταλία, η Αλγερία, το Πακιστάν, η Γαλλία, το Μαρόκο, η Συρία και η Ισπανία. Η Ελλάδα παράγει πάνω από 45.000 τόνους κατά μέσον όρον ετησίως.

</doc>
<doc id="53877" url="https://el.wikipedia.org/wiki?curid=53877" title="Μπορς">
Μπορς

Το Μπορς ("Borscht", "borsch" ή "borshch") είναι ουκρανική σούπα λαχανικών, στην οποία περιλαμβάνονται συνήθως παντζάρια, τα οποία και της προσδίδουν έντονα κόκκινο χρώμα. Σε άλλες ποικιλίες της συνταγής, τα παντζάρια αντικαθίστανται από τοματοπολτό που της προσδίδουν πορτοκαλόχρωμη απόχρωση ή ξινολάπαθο ("Rumex acetosa," щавель) (πράσινο μπορς).
Καφτερό και δροσερό μπορς.
Υπάρχουν δύο κύριες παραλλαγές του μπορς που αναφέρονται γενικά ως καφτερή και κρύα. Βασίζονται γενικώς στα κοκινογούλια, αλλά ετοιμάζονται και σερβίρονται διαφορετικά.
Το καφτερό μπορς, το πλέον δημοφιλές είναι μια πηκτή σούπα με πολλά ευκαιριακά συστατικά, αναλόγως τη συνταγή που ακολουθεί κάθε εθνική κουζίνα. Στα συστατικά περιλαμβάνονται καρότα, πατάτες, κρεμμύδια, μανιτάρια, και κρεατικά (κοτόπουλο, χοιρινό, ή μοσχάρι). Στην απλούστερη εκδοχή του είναι συνήθως ζωμός βοδινών οστών με παστά λαχανικά -παστά για λόγους συντήρησης στον βαρύ ρωσικό χειμώνα- και πατάτες κομμένες σε κύβους.
Το δροσερό μπορς απαντάται συνήθως στην κουζίνα των Εβραίων Ασκενάζι και σε άλλες κουζίνες του δυτικού κόσμου. Είναι μια απλή γλυκιά στη γεύση σούπα με ψιλοκομμένα παντζάρια σε χυμό λεμονιού και μέντας με κρεμμύδια και ζάχαρη. Σε μία από της ποικιλίες του το δροσερό μπορς γίνεται με την ήπια ρωσική μπύρα "Κβας".
Προέλευση και πολιτισμοί.
Το μπορς θεωρείται ότι προήλθε από την Ουκρανία. είναι επίσης τμήμα της τοπικής διατροφής των ανατολικο-ευρωπαίων καθώς και εθνικών ομάδων της κεντρικής Ευρώπης. Η σούπα ονομάζεται "μπαρσιάι" στην Λιθουανική, και συχνά αποδίδεται ως "μπροστς" στη Γερμανική (στην ανατολική Ρωσία ονομάζεται "μπαρτς"), "μπορστς" στη Ρωσική και Ουκρανική και "μπορς" στη Ρουμανική.

</doc>
<doc id="53879" url="https://el.wikipedia.org/wiki?curid=53879" title="Μαρξιστικό - Λενινιστικό Κομμουνιστικό Κόμμα Ελλάδας">
Μαρξιστικό - Λενινιστικό Κομμουνιστικό Κόμμα Ελλάδας



</doc>
<doc id="53881" url="https://el.wikipedia.org/wiki?curid=53881" title="Μαο Τσετούνγκ">
Μαο Τσετούνγκ



</doc>
<doc id="53883" url="https://el.wikipedia.org/wiki?curid=53883" title="Αριστείδης Ράινεκ">
Αριστείδης Ράινεκ

&lt;br&gt;
Ο Αριστείδης Ράινεκ (1834 - 1913) ήταν ναύαρχος του ελληνικού Πολεμικού Ναυτικού. 
Βιογραφία.
Δευτερότοκος γιος του μεγάλου φιλέλληνα και υποστράτηγου Φρειδερίκου Φον Ράινεκ και της Ευφροσύνης, το γένος Μαυροκορδάτου, αδελφής του Αλέξανδρου Μαυροκορδάτου και αδελφός του Αδόλφου, του Μεγάλου Αυλάρχη του Βασιλέως Γεωργίου Α΄ και της Βιλελμίνης, της Κυρίας των Τιμών της Βασίλισσας Αμαλίας. &lt;Br&gt;
Γεννήθηκε στο Ναύπλιο το 1834. Υπήρξε στενός φίλος του Λεωνίδα Παλάσκα του οποίου διέσωσε όλο το χειρόγραφο αρχείο και αργότερα δώρισε στο Υπουργείο Ναυτικών.&lt;br&gt;
Τον Ιανουάριο του 1897 ανέλαβε μοίραρχος και αρχηγός της θωρηκτής μοίρας που στάλθηκε στη Κρήτη και οργάνωσε την απόβαση του εκστρατευτικού σώματος υπό τον Τιμολέοντα Βάσσο. Εκεί συνέβαλε στη επιτυχή διεξαγωγή επιχειρήσεων παρά τον αποκλεισμό που επιχειρούσαν τα πλοία των Μεγάλων Δυνάμεων. Τον επόμενο χρόνο προάχθηκε σε υποναύαρχο και αποστρατεύθηκε λόγω ορίου ηλικίας. Τιμήθηκε με πλείστα παράσημα από τον Βασιλέα Γεώργιο τον Α΄. &lt;br&gt;
Πέθανε στην Αθήνα το 1913.

</doc>
<doc id="53884" url="https://el.wikipedia.org/wiki?curid=53884" title="Αριστείδης Ράιμεκ">
Αριστείδης Ράιμεκ



</doc>
<doc id="53888" url="https://el.wikipedia.org/wiki?curid=53888" title="Όριο">
Όριο



</doc>
<doc id="53889" url="https://el.wikipedia.org/wiki?curid=53889" title="Δυσνομία">
Δυσνομία



</doc>
<doc id="53890" url="https://el.wikipedia.org/wiki?curid=53890" title="Κινητική ενέργεια ανέμων">
Κινητική ενέργεια ανέμων



</doc>
